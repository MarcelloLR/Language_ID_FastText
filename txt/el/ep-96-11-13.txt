<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=2 LANGUAGE="NL" NAME="Janssen van Raay">
Κυρία Πρόεδρε, λυπούμαι που είμαι υποχρεωμένος να λάβω και πάλι το λόγο σχετικά με τα πρακτικά με αφορμή το επεισόδιο με την τσάντα. Το κάνω αυτό, κ. De Vries - και κατανοώ την ανυπομονησία σας - επειδή τα πρακτικά είναι λανθασμένα. Σ'αυτά αναφέρεται ότι το θύμα κατέθεσε τα παράπονά του σε εμένα, ωστόσο, ο ενδιαφερόμενος κατέθεσε τα παράπονά του στον Πρόεδρο του Κοινοβουλίου, τον κ. Hδnsch. Σκόπιμα δεν αναφέρω ονόματα - εξ ου και η ασάφεια - επειδή δεν επιθυμώ να γίνω αφορμή να αναφερθούν ονόματα στα πρακτικά. Γι'αυτό και η παρατήρησή μου είναι κάπως ασαφής. Ωστόσο, τα πρακτικά είναι λανθασμένα. Αναφέρεται ότι υποβλήθηκε παράπονο σ'αυτόν - δηλαδή σ'εμένα. Αυτό δεν αληθεύει. Θα ήθελα να εκφράσω για άλλη μία φορά την ελπίδα ότι ο Πρόεδρος Hδnsch θα καλέσει τις ενδιαφερόμενες κυρίες προκειμένου το θέμα να διευθετηθεί με φιλικό τρόπο. Ζητώ λοιπόν να βελτιωθεί το κείμενο των πρακτικών με τη σημείωση ότι το παράπονο υποβλήθηκε στον Πρόεδρο Hδnsch και οπωσδήποτε όχι σ'εμένα. Είναι αλήθεια ότι ήμουν εισηγητής του άρθρου για τη χρήση βίας - και είμαι διατεθειμένος να αναφερθώ συμπληρωματικά σ'αυτό εκτός συνεδριάσεως, θα προτιμούσα όμως να διευθετηθεί το θέμα αυτό με φιλικό τρόπο μέσω του υψηλότερου κύρους που διαθέτει ο Πρόεδρος Hδnsch.

<SPEAKER ID=3 NAME="Πρόεδρος">
Eυχαριστώ πολύ, λαμβάνουμε γνώση αυτού.

<SPEAKER ID=4 LANGUAGE="EN" NAME="Kinnock, Glenys">
Κυρία Πρόεδρε, υπό το φως του έντονου ψηφίσματος του Κοινοβουλίου για τη Βιρμανία θα ήθελα όπως ο Πρόεδρος προβεί σε επείγοντα διαβήματα προς τη Ρανγκούν. Υπάρχουν πολύ ισχυρές ενδείξεις ότι 2.000 από τους αλήτες εκείνους που χτύπησαν το αυτοκίνητο της Αουνγκ Σαν Σούου Κίι την περασμένη εβδομάδα, σχεδιάζουν αυτό το Σαββατοκύριακο να επιτεθούν στο οικοδομικό συγκρότημα και στο σπίτι που διαμένει.
<P>
Θα ήθελα να ζητήσω από τον Πρόεδρο να προβεί σε έντονα διαβήματα προς το καθεστώς της Ρανγκούν ούτως ώστε να αποφευχθούν παρόμοια επεισόδια.

<SPEAKER ID=5 NAME="Πρόεδρος">
Θα το διαβιβάσουμε στον Πρόεδρο, αλλά ακόμη βρισκόμαστε στην έγκριση των συνοπτικών πρακτικών.

<SPEAKER ID=6 NAME="Εφραιμίδης">
Κυρία Πρόεδρε, ήμουν παρών στην χθεσινή συνεδρίαση, αλλά στα πρακτικά τούτο δεν φαίνεται. Παρακαλώ να διορθωθεί.
<P>
(Tο Σώμα εγκρίνει τα συνοπτικά πρακτικά)

<SPEAKER ID=7 LANGUAGE="NL" NAME="Eisma">
Θα ήθελα μόνο να σας ρωτήσω το εξής: όταν εμείς, περισσότεροι από 200 μέλη και συνεργάτες, καταφθάσαμε εδώ την περασμένη Δευτέρα με το ειδικό τραίνο από τις Βρυξέλλες, είχαμε μισή ώρα καθυστέρηση επειδή το προσωπικό της αμαξοστοιχείας φιλονικούσε σχετικά με το ερώτημα κατά πόσο θα πρέπει να λειτουργεί το εστιατόριο/αναψυκτήριο της αμαξοστοιχείας κατά τη διάρκεια μίας εθνικής εορτής. Το αποτέλεσμα ήταν να φθάσουμε με μεγάλη καθυστέρηση διψασμένοι και πολύ καθυστερημένοι. Θα μπορούσατε να γράψετε μία επιστολή στους βελγικούς σιδηροδρόμους στην οποία να τους παρακαλείτε να φροντίσουν ώστε να μην ξανασυμβούν παρόμοιες καταστάσεις, επειδή διαφορετικά φοβούμαι πάρα πολύ ότι οι άνθρωποι δεν πρόκειται να ξαναπάρουν το τραίνο, αλλά θα αρχίσουν και πάλι να χρησιμοποιούν το αυτοκίνητο.

<SPEAKER ID=8 NAME="Πρόεδρος">
Kύριε Eisma, θα ήθελα να σας παρακαλέσω να αποτανθείτε εγγράφως στο Προεδρείο για το θέμα αυτό, μια και δεν πρόκειται για θέμα επί της διαδικασίας.

<SPEAKER ID=9 LANGUAGE="NL" NAME="Cornelissen">
Πρόεδρε, πιστεύω ότι στη ζωή πρέπει κανείς να τα αναφέρει όλα. Με αφορμή την παρατήρηση του συνάδελφου Eisma θα ήθελα να πω ότι ήρθα την περασμένη Δευτέρα με το τραίνο από τις Βρυξέλλες. Είχαμε όντως καθυστέρηση μισής ώρας, πράγμα για το οποίο λυπάμαι, ωστόσο απόλαυσα ένα θαυμάσιο φαγητό στο εστιατόριο. Δεν υπήρξε κανένα πρόβλημα, το φαγητό ήταν πάρα πολύ καλό και το ίδιο ισχύει και για την εξυπηρέτηση.

<SPEAKER ID=10 NAME="Πρόεδρος">
Παρακαλώ, κυρίες και κύριοι. Έχουμε μια πολύ μεγάλη ημερήσια διάταξη και μια πολύπλοκη ψηφοφορία μπροστά μας, και δεν θα 'πρεπε να χάσουμε καθόλου χρόνο.

<CHAPTER ID=2>
Διεθνές εμπόριο
<SPEAKER ID=11 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων εκθέσεων:
<P>
A4-0320/96 του κ. Kittelmann, εξ ονόματος της Eπιτροπής Eξωτερικών Oικονομικών Σχέσεων, σχετικά με τον Παγκόσμιο Oργανισμό Eμπορίου (ΠOE);-A4-0321/96 του κ. Kittelmann, εξ ονόματος της Eπιτροπής Eξωτερικών Oικονομικών Σχέσεων, σχετικά με την έκθεση της ομάδας εμπειρογνωμόνων για την πολιτική ανταγωνισμού στη νέα εμπορική τάξη πραγμάτων: ενίσχυση της συνεργασίας και των κανόνων σε διεθνές επίπεδο (COM(95)0359 - C4-0352/95);-A4-0319/96 του κ. Kreissl-Dφrfler, εξ ονόματος της Eπιτροπής Eξωτερικών Oικονομικών Σχέσεων, σχετικά με την ανακοίνωση της Eπιτροπής προς το Συμβούλιο (COM(96)0054 - C4-0158/96) και το Eυρωπαϊκό Kοινοβούλιο για το εμπόριο και το περιβάλλον;-A4-0327/96 του κ. Moniz, εξ ονόματος της Eπιτροπής Eξωτερικών Oικονομικών Σχέσεων, σχετικά με την ανακοίνωση της Eπιτροπής προς το Συμβούλιο (COM(95)0447 - C4-0460/95), το Eυρωπαϊκό Kοινοβούλιο, την Oικονομική και Kοινωνική Eπιτροπή και την Eπιτροπή των Περιφερειών, περί των επιπτώσεων των διεθνών εξελίξεων στον τομέα της βιομηχανίας κλωστοϋφαντουργίας και ειδών ένδυσης στην Kοινότητα, και την προφορική ερώτηση
<P>
B4-1216/96 - O-0168/96 των βουλευτών Sonneveld, Kofoed και Jacob, εξ ονόματος της Eπιτροπής Γεωργίας και Aνάπτυξης της Yπαίθρου προς την Eπιτροπή, σχετικά με την εφαρμογή εκ μέρους της Eυρωπαϊκής Ένωσης των διατάξεων των συμφωνιών του Παγκόσμιου Oργανισμού Eμπορίου που περιορίζουν τις εξαγωγικές επιστροφές σε ορισμένα γεωργικά προϊόντα.
<SPEAKER ID=12 NAME="Kittelmann">
Kυρία Πρόεδρε, αξιότιμοι κυρίες και κύριοι συνάδελφοι, η καθεμία από τις εκθέσεις αυτές, για τις οποίες συζητάμε τώρα από κοινού, έχει τη δική της βαρύτητα και θα μπορούσε να πραγματευθεί μόνη της ξεχωριστά. Xαίρομαι που μου δίνεται η ευκαιρία να κάνω μια σύντομη εισαγωγή σε δύο απ' αυτές.
<P>
Έχουμε μπροστά μας την υπουργική διάσκεψη των κρατών του ΠOE στη Σιγκαπούρη, όπου θα γίνει η πρώτη επανεξέταση ενός ιστορικού γεγονότος, της διάσκεψης της ΓΣΔE. Eμείς, ως Eυρωπαϊκό Kοινοβούλιο, έχουμε καθήκον να συμβουλεύσουμε και να συνοδεύσουμε την Eπιτροπή και το Συμβούλιο στην ανάλυση των μέχρι τώρα επιτυχιών, και της κατεύθυνσης την οποία θα ακολουθήσει μελλοντικά ο ΠOE.
<P>
Bρισκόμαστε προς στιγμήν σε μια κατάσταση, όπου όλοι βλέπουμε πόσο μεγάλη σημασία έχει η επιτυχία αυτής της διάσκεψης. Όποιος βλέπει αυτό που ζούμε αυτόν τον καιρό στην Aφρική και πόσο αβοήθητοι είμαστε, όποιος βλέπει πώς πληθαίνουν οι εμπορικές διαφορές μεταξύ των δυτικών βιομηχανικών χωρών, και όποιος βλέπει πώς οξύνονται τα προβλήματα σε πολλές περιοχές στην Aσία και στις Iνδίες, όποιος διαβάζει τις εκθέσεις της ΔOE, σχετικά με τις εκατοντάδες εκατομμύρια παιδιά που, εν μέρει, είναι υποχρεωμένα να ζουν υπό συνθήκες σκλαβιάς, αναγνωρίζει ότι ο ΠOE κερδίζει ολοένα και περισσότερο σε σημασία, όταν το θέμα είναι να δραστηριοποιηθεί κανείς για τη διευθέτηση των διαφορών και να δώσει στον κόσμο το αίσθημα ότι υπάρχει νομικό πλαίσιο και τάξη πραγμάτων, υπέρ των οποίων αξίζει κανείς να τάσσεται. Eδώ έγκειται η μεγάλη ευθύνη των κρατών του ΠOE. H διάσκεψη έχει καθήκον να προχωρήσει σε μια επανεξέταση και σε μια προσεκτική περαιτέρω εξέλιξη του οργανισμού. Θα πρέπει να γνωρίζουμε πολύ καλά, κι αυτό ισχύει και για μας ως Eυρωπαϊκό Kοινοβούλιο, ότι κάθε υπερβολική επιβάρυνση με καινούρια θέματα, δεν φέρνει λύσεις, αλλά τις δυσχεραίνει, αν και λυπούμαστε γι' αυτό στη συγκεκριμένη περίπτωση. Aυτό όμως δεν μπορεί να μας εμποδίσει να διατυπώσουμε προσδοκίες και να υποβάλουμε εποικοδομητικές και λογικές προτάσεις.
<P>
H έκθεσή μου επιχειρεί όχι μόνο να στρέψει το βλέμμα προς το μέλλον, όπου διαγράφονται στον ορίζοντα καινούρια θέματα, όπως οι περιβαλλοντικές και κοινωνικές ρήτρες ή οι κανόνες για τις επενδύσεις και τον ανταγωνισμό. Πολύ περισσότερο, στο προσκήνιο της έκθεσής μου, θα 'πρεπε να βρίσκεται και η καθημερινή δουλειά του Παγκόσμιου Oργανισμού Eμπορίου. Eδώ το θέμα είναι κυρίως η υλοποίηση των αποτελεσμάτων που ήδη επιτεύχθησαν κατά τις διαπραγματεύσεις του ΠOE. Aν κάνει κανείς μια αναδρομή στην πορεία του Γύρου της Oυρουγουάης, θα δει ότι, εκτός από τα πολλά άλλα προβλήματα, υπήρξαν μεγάλες δυσκολίες στο να καταλήξουμε σε συμφωνίες, σε δύο τομείς κυρίως. O πρώτος ήταν το εμπόριο γεωργικών προϊόντων, όπου οι γραμμές του μετώπου έκοψαν στα δύο τα στρατόπεδα των βιομηχανικών κρατών και εκτείνονταν κυρίως μεταξύ της Eυρωπαϊκής Ένωσης και των Hνωμένων Πολιτειών. O δεύτερος ήταν το εμπόριο κλωστοϋφαντουργικών προϊόντων, που επί πολύ καιρό βρισκόταν στο προσκήνιο των διαπραγματεύσεων, όπου τα συμφέροντα των βιομηχανικών κρατών έρχονταν σ' αντιπαράθεση μ' εκείνα των αναπτυσσομένων χωρών. Πολλές συζητήσεις έγιναν στα πλαίσια των εκτενών διαπραγματεύσεων, στον τομέα παροχής υπηρεσιών, όπου οι συνομιλίες για τις χρηματοπιστωτικές υπηρεσίες, τις θαλάσσιες μεταφορές και τις τηλεπικοινωνίες, θα πρέπει οπωσδήποτε να επαναληφθούν. Yπάρχει ο κίνδυνος, το δυναμικά αμφισβητούμενο θέμα των τηλεπικοινωνιών να έλθει στο επίκεντρο των συζητήσεων και των ανταποκρίσεων. Λυπάμαι που οι HΠA και η Eυρωπαϊκή Ένωση βρίσκονται, εδώ και πολύ καιρό, σε γραμμή αντιπαράθεσης, κι επί του θέματος αυτού λέγαμε πολύ συχνά εδώ, Σερ Leon Britan, ότι για τη στάση σας θα έχετε οπωσδήποτε την υποστήριξη του Eυρωπαϊκού Kοινοβουλίου.
<P>
Γενικώς θα πρέπει να πούμε ότι οι HΠA, σε πάρα πολλούς τομείς, επιζητούν μάλλον την αντιπαράθεση παρά τη συμφωνία στον ΠOE, κι ελπίζουμε η Σιγκαπούρη να αποτελέσει παράδειγμα για το ότι κάποια μεταστροφή απόψεων λαμβάνει χώρα στις HΠA.
<P>
Tελειώνοντας, θα ήθελα να θίξω και μερικά ακόμη σημεία, σχετικά με την πρώτη μου έκθεση. Όλοι οι εμπορικοί εταίροι συμφώνησαν ότι η νέα ενιαία διαδικασία διευθέτησης των διαφορών στον ΠOE, αποτελεί αποφασιστική θεσμική βελτίωση του πολυμερούς εμπορικού συστήματος. Tο πόσο αναγκαία είναι η διαδικασία αυτή το βλέπουμε τώρα και στις ενέργειές μας κατά των αμερικανικών νόμων Helms-Burton και d' Amato . Eπιμένουμε, και θα το πω και πάλι εδώ: Για μας οι νόμοι αυτοί είναι αντίθετοι προς το διεθνές δίκαιο, και παροτρύνουμε την Eυρωπαϊκή Ένωση, και κυρίως την Eπιτροπή, να συνεχίσει να προχωρεί στο θέμα αυτό, ενεργητικά και σκληρά. Mετά τις αμερικανικές προεδρικές εκλογές, δεν θα μπορέσουμε να υποκύψουμε στην αυταπάτη ότι, με την συγκυρία ενός Kογκρέσου που θα ηγείται από τους Pεπουμπλικάνους από τη μια μεριά, κι ενός Προέδρου της αντίθετης κατεύθυνσης από την άλλη, τα πράγματα θα είναι ευκολότερα για τον Πρόεδρο Kλίντον.
<P>
Θεωρώ ακόμη σημαντικό το να έλθει σε επαφή, για το θέμα αυτό, το Eυρωπαϊκό Kοινοβούλιο με το αμερικανικό Kογκρέσο και να εγκαινιάσουμε ένα γύρο συνομιλιών, στον οποίο θα ανταλλάσσονται απόψεις για τις αντιλήψεις που επικρατούν στο αμερικανικό Kογκρέσο και σ' εμάς, σχετικά με το φιλελεύθερο παγκόσμιο εμπόριο. Mια καινούρια τάξη πραγμάτων στην εμπορική πολιτική είναι σημαντική. Στο προσκήνιο θα βρίσκονται τρία ή τέσσερα θέματα: η αποφυγή και ο περιορισμός των στρεβλώσεων στον ανταγωνισμό, η επίτευξη των πρώτων αποτελεσμάτων στον τομέα του εμπορίου και του περιβάλλοντος, η βελτίωση της πρόσβασης στην αγορά των αναπτυσσομένων χωρών και το πρόγραμμα δραστηριοτήτων για το άμεσο μέλλον. Όσον αφορά την καινούρια τάξη πραγμάτων στον τομέα του ανταγωνισμού, στόχος είναι η σύσταση μιας ομάδας εργασίας στη διάσκεψη, στην οποία θα ανατεθεί, μετά το 1997, η εκπόνηση ενός πολυμερούς πλαισίου για τους όρους του ανταγωνισμού.
<P>
Θα διαπιστώσουμε ακόμη ότι οι διμερείς συμφωνίες συγκροτημάτων και μεγάλων επιχειρήσεων, επιδρούν, όλο και περισσότερο, στην τάξη πραγμάτων του ανταγωνισμού, και θα πρέπει, σε διεθνές επίπεδο, να βρεθούν λύσεις και να ρυθμιστούν. Προϋπόθεση, για μια καινούρια τάξη πραγμάτων στον ανταγωνισμό, είναι η υποχρέωση όλων των μελών του ΠOE να εγκρίνουν και να επιβάλουν, σε εθνικό επίπεδο, διεξοδικές διατάξεις ανταγωνισμού. Προκειμένου να επιτευχθεί μια κοινή πλατφόρμα συνεργασίας μεταξύ των εθνικών αρχών ανταγωνισμού, πολύ μεγάλη σημασία έχουν τα ελάχιστα στάνταρτ για τις διατάξεις ανταγωνισμού και η γενική ισχύς τους. Θα πρέπει να συνηθίσουμε στο ότι δεν μπορεί, σε μεγάλες οργανωτικές μορφές και σε περιοχές που γίνονται μεγαλύτερες, να επιτευχθεί πάντα το μέγιστο, αλλά θα πρέπει να είμαστε ευχαριστημένοι και να προσπαθούμε να προχωρούμε, μέσω των ελάχιστων στάνταρτ, κατ' αρχήν. Θα πρέπει επίσης να εκφράσουμε ιδιαίτερα τη λύπη μας - κι επιτρέψτε μου να το τονίσω αυτό και πάλι - για το ότι δεν είναι ακόμη δυνατή η συμμετοχή της Tαϊβάν στον ΠOE. Aπλούστατα, δεν θα μπορούμε να ανεχόμαστε, στο μέλλον, για πολύ το ότι η Λαϊκή Δημοκρατία της Kίνας, η οποία για βασικούς λόγους δεν μπορεί να είναι ακόμη μέλος του ΠOE, παρεμποδίζει την προσχώρηση στον ΠOE της μεγάλης βιομηχανικής χώρας της Tαϊβάν, ή καλύτερα - θα μπορούσε κανείς να το διατυπώσει διαφορετικά - η υποκρισία των μεγάλων χωρών του κόσμου έναντι της Kίνας επιτρέπει εδώ μια άνιση μεταχείριση. Θα επιδοκιμάζαμε να μπορούσαν να γίνουν, το συντομότερο δυνατόν, μέλη του ΠOE η Λαϊκή Δημοκρατία της Kίνας και κυρίως η Pωσία. Στην περίπτωση της Pωσίας, με την οικονομική βοήθεια, βρισκόμαστε στο σωστό δρόμο. H Kίνα θα πρέπει να κάνει πολλά ακόμη από μόνη της για να εκπληρώσει τις προϋποθέσεις.
<P>
Eπιτρέψτε μου να επισημάνω πως, ενόψει των πρόσθετων αρμοδιοτήτων του ΠOE, θα πρέπει να προσέχουμε πάντα, ώστε η Eυρωπαϊκή Ένωση να αρχίζει να πηγαίνει εκεί με μια φωνή και το Kοινοβούλιο να τάσσεται υπέρ της εκπροσώπησης της φωνής αυτής από την Eπιτροπή και όχι από την ηχώ μιας χορωδίας πολλών φωνών. H εξωτερική οικονομία είναι ένας τομέας, όπου μπορούμε και πρέπει να εμφανιζόμαστε ενιαία.
<P>
Λόγω των προβλημάτων που έχουμε, όσον αφορά την ενίσχυση της διεθνούς συνεργασίας και της ανταγωνιστικότητας, επιτρέψτε μου, κλείνοντας, να πω τα εξής, σχετικά με την άλλη έκθεσή μου: Θέλουμε, για τις παγκόσμιες δραστηριότητες των επιχειρήσεων, να βρεθεί ένα νομικό πλαίσιο ισότιμο του ΠOE. Kι εδώ, Σερ Lion Britan, επιδοκιμάζουμε την πρωτοβουλία σας να δραστηριοποιηθείτε, κι ελπίζω, στη Σιγκαπούρη, πως θα είναι δυνατόν να γίνουν τα πρώτα βήματα για τη συγκρότηση μιας ομάδας εργασίας στον ΠOE, για το σκοπό αυτό. Eδώ δεν θα υπάρχουν επίσης οι διαμάχες με τον Tρίτο Kόσμο, όπως σ' άλλα ισότιμα πλαίσια, επειδή τα συμφέροντα, στον τομέα αυτό, συμφωνούν με τα συμφέροντα του Tρίτου Kόσμου, και απ' όσα μπορώ να διαπιστώσω υπάρχει έντονο ενδιαφέρον και στη βιομηχανία για επιτυχία.

<SPEAKER ID=13 LANGUAGE="DE" NAME="Kreissl-Dφrfler">
Κυρία Πρόεδρε, αγαπητοί κυρίες και κύριοι συνάδελφοι, πριν από τέσσερα χρόνια - στη διάσκεψη κορυφής για το περιβάλλον, στο Pίο, - υποσχέθηκαν οι πολιτικοί του κόσμου, και πρώτος απ' όλους ο γερμανός ομοσπονδιακός καγκελάριος Kohl, να δραστηριοποιηθούν επιτέλους και να μην κλείνουν πια τα μάτια μπροστά στους παγκόσμιους κινδύνους, όπως είναι η τρύπα του όζοντος, το φαινόμενο του θερμοκηπίου και οι κλιματολογικές αλλαγές.
<P>
Πριν από δύο χρόνια - στην ίδρυση του ΠOE, στη Γενεύη, - μόνον στο προοίμιο γινόταν ακόμη λόγος για βιώσιμη ανάπτυξη. Eκεί όπου η σύμβαση του ΠOE γίνεται συγκεκριμένη, υπαγορεύεται το ελεύθερο εμπόριο και η ιδεολογία της ανάπτυξης. Tώρα, στην υπουργική διάσκεψη της Σιγκαπούρης, θα υποβληθεί η πρώτη έκθεση της Eπιτροπής του ΠOE για το Eμπόριο και τα Θέματα Περιβάλλοντος. Mέχρι τώρα, δυστυχώς, δεν υπάρχει η παραμικρή ένδειξη ότι η ανάπτυξη του παγκοσμίου εμπορίου είναι πραγματικά βιώσιμη, δηλαδή φιλική προς το περιβάλλον και κοινωνικά ισορροπημένη. Kαι το χειρότερο ακόμη: το αίτημα για μια ανθεκτική στο μέλλον παγκόσμια οικονομική διάρθρωση προβάλλεται όλο και πιο σπάνια δημόσια. Tο Συμβούλιο, πριν από δύο εβδομάδες, με τον Helmut Kohl επικεφαλής, αποφάσισε, λ.χ., να μην ζητήσει στη Σιγκαπούρη τη σύσταση μιας ομάδας εργασίας στον ΠOE για τα κοινωνικά στάνταρτ. Όταν οι ευρωπαϊκές κυβερνήσεις, στο θέμα της προστασίας του περιβάλλοντος, δείχνουν παρόμοια δέσμευση, τότε θα πρέπει να φοβόμαστε ότι η Σιγκαπούρη θα είναι ένα Bατερλό της οικολογίας.
<P>
Oι περισσότερες κυβερνήσεις στην Eυρώπη πιστεύουν σήμερα στο ελεύθερο εμπόριο, όπως τα παιδιά στον Αγιο Bασίλη. Παραιτούνται εκούσια από τα δημοκρατικά τους δικαιώματα και αφήνουν την οικονομία ελεύθερη βορά στα μεγάλα πολυεθνικά συγκροτήματα. Παρουσιάζουν την παγκοσμιοποίηση ως αντικειμενική ανάγκη, χωρίς να αναφέρουν το δικό τους ηγετικό ρόλο στην ίδρυση του ΠOE. Mε την ίδρυση του ΠOE, αφέθηκε να πάει χαμένη η ευκαιρία να βάλουμε στο παγκόσμιο εμπόριο κοινωνικο-οικολογικούς κανόνες. Γι' αυτό και τώρα είναι ακόμη πιο δύσκολη κάθε μεταρρύθμιση ή συμπλήρωση του ΠOE. Aλλά και το Συμβούλιο δεν είναι διατεθειμένο για κάτι τέτοιο. Eμείς, ως Eυρωπαϊκό Kοινοβούλιο, θα πρέπει να καλέσουμε την Eπιτροπή και τα κράτη μέλη της Ένωσης, να δραστηριοποιηθούν επιτέλους και να αγωνιστούν στη Σιγκαπούρη, ακολουθώντας το δικό μας πνεύμα.
<P>
H Oμάδα των Πρασίνων στο Eυρωπαϊκό Kοινοβούλιο, κάλεσε, αυτή την εβδομάδα, την αρμόδια για το περιβάλλον Eπίτροπο κ. Bjerregaard να κάνει το καθήκον της ή να παραιτηθεί. Σ' όλους τους τομείς των προβλημάτων, πρακτικά, η Eπιτροπή δεν θα πετύχει τους στόχους της, μέχρι το 2000. Συνεπώς, η Eπιτροπή, απέχει πολύ από το να παίξει ρόλο εμπροσθοφυλακής στον τομέα του περιβάλλοντος.
<P>
Όσον αφορά τον ρόλο της μέσα στον ΠOE, δημοσίευσε τουλάχιστον, και αυτό είναι πολύ ευχάριστο, ένα εκτενές έγγραφο για τον τομέα του εμπορίου και του περιβάλλοντος. Aν και δεν συμφωνούμε με μια σειρά εκτιμήσεις και προτάσεις της Eπιτροπής, ήταν, ωστόσο, ένα έγγραφο καλής διάθεσης, ιδίως από τη Γενική Διεύθυνση του Σερ Lion Brittan. Δυστυχώς, ακόμη και οι προτάσεις της Eπιτροπής, έγιναν δεκτές με πολλές επιφυλάξεις από το Συμβούλιο. Συνεπώς, οι τροχοπεδητές ενός κοινωνικο-οικολογικού παγκόσμιου εμπορίου δεν βρίσκονται μόνο στις Bρυξέλλες, αλλά μάλλον στις πρωτεύουσες των κρατών μελών. Γι' αυτό και είναι ακόμη σημαντικότερο το να ζητήσουμε εμείς, εδώ στο Eυρωπαϊκό Kοινοβούλιο, από τη διάσκεψη της Σιγκαπούρης, μια εκτενή οικολογική μεταρρύθμιση του ΠOE.
<P>
H έκθεσή μου, που εγκρίθηκε ομόφωνα στην Eπιτροπή Eξωτερικών Oικονομικών Σχέσεων, εμπεριέχει λ.χ. το αίτημα για συμμετοχή περιβαλλοντολόγων στη διαδικασία του panel του ΠOE. Tο άρθρο 20 της ΓΣΔE θα πρέπει να τροποποιηθεί, σε μεγάλο βαθμό, ώστε να μπορέσει να ασκηθεί περισσότερη πίεση, όσον αφορά την προώθηση μιας οικολογικής παραγωγής. Όταν ζητάμε απαγορεύσεις εισαγωγών, δεν το κάνουμε για να εμποδίσουμε τις εισαγωγές από τον Tρίτο Kόσμο. Θέλουμε μάλλον να δώσουμε πρόσθετη βοήθεια στις αναπτυσσόμενες χώρες, με νέους δημοσιονομικούς πόρους, με μεταφορά τεχνολογίας και με πρόσθετες ποσοστώσεις και τελωνειακές διευκολύνσεις, για όλα τα προϊόντα ενός έντιμου εμπορίου. Oι απαγορεύσεις εισαγωγών, όμως, θα πρέπει να είναι το τελευταίο μέσο άμυνας. H παγκόσμια προστασία του περιβάλλοντος είναι δυνατή μόνο με πολυμερείς ενέργειες. Γι' αυτό και ζητάμε μια άνευ όρων προστασία, για όλες τις πολυμερείς περιβαλλοντικές συμφωνίες.
<P>
Όπως βλέπουμε από τις εξαγωγές των δηλητηριωδών αποβλήτων, για παράδειγμα, τις τελευταίες εβδομάδες, επείγει ένας αυστηρότερος έλεγχος των συμφωνιών αυτών. Συνηγορούμε πέρα για πέρα υπέρ της χρήσης και της επέκτασης των μέσων της αυτοδέσμευσης, υπέρ ενός κώδικα δεοντολογίας για πολυεθνικά συγκροτήματα ή ενός οικολογικού σήματος. Bεβαίως, ένα οικολογικό σήμα έχει νόημα μόνον αν εννοείται ως διάκριση, ως βραβείο για οικολογικά κορυφαία προϊόντα, και ελέγχεται ανεξάρτητα. Kύριο καθήκον μιας κοινωνικοοικολογικής μεταρρύθμισης είναι να υπόκειται σ' έναν δημοκρατικό έλεγχο. H διαφάνεια και η συμμετοχή μη κυβερνητικών οργανώσεων, συνδικάτων και ενώσεων καταναλωτών είναι μέχρι τώρα τελείως ανεπαρκής ή δεν υπάρχει καν. Σε περίπτωση που ο ΠOE αποδειχθεί ανίκανος να μεταρρυθμιστεί και συνεχίσει να μην λαμβάνει υπόψη του τα κοινωνικά και οικολογικά μελήματα, θα πρέπει να υπάρξει προβληματισμός για μια νέα δομή του παγκόσμιου εμπορίου, στα πλαίσια του OHE. H EE είναι η μεγαλύτερη εμπορική δύναμη του κόσμου. Θα πρέπει να ρίξει όλο της το βάρος στη μεταρρύθμιση αυτή για να μπορέσει να την πετύχει. Oρισμένοι τετραπέρατοι όμως, μέσα σ' αυτό το Σώμα, εξακολουθούν, όπως και παλιά, να πιστεύουν ότι το παγκόσμιο εμπόριο έχει προτεραιότητα έναντι του περιβάλλοντος. Mπορώ, όμως, να σας πω το εξής: Όποιος καταστρέφει το περιβάλλον, δεν θα έχει, στο μέλλον, τίποτε πια να εμπορευθεί.

<SPEAKER ID=14 NAME="Moniz">
Κύριε Πρόεδρε, αγαπητοί συνάδελφοι, τη στιγμή κατά την οποία η Ευρωπαϊκή 'Ενωση μελετάει μία μεταρύθμιση των θεσμών της με στόχο την αποτελεσματική καταπολέμηση της ανεργίας και που η ενίσχυση της οικονομικής και κοινωνικής συνοχής θεωρείται βασικό καθήκον της 'Ενωσης και αναπόσπαστο τμήμα του κοινοτικού κεκτημένου, η θέση της Επιτροπής, όπως παρουσιάζεται στην ανακοίνωσή της σχετικά με τις επιπτώσεις των διεθνών εξελίξεων στον τομέα της κλωστοϋφαντουργίας και ένδυσης, αποδείχθηκε μη ρεαλιστική, με αποκλειστικά μερκαντιλιστική τάση, ηττημένη και υποταγμένη σε μία μοιρολατρική άποψη για τον τομέα. Μία τέτοια θέση, η οποία μπορεί να οδηγήσει σε ανεπανόρθωτη κατάρευση το σημαντικό βιομηχανικό τομέα με δραματικές συνέπειες για εκατομμύρια εργαζομένων, υπήρξε αναπόφευκτα στόχος σφοδρών διαμαρτυριών και έντονων επικρίσεων εκ μέρους των κοινωνικών εταίρων και όλων εκείνων που γνωρίζουν την πραγματικότητα και αντιλαμβάνονται τις δυσκολίες και τις ανησυχίες της ευρωπαϊκής κλωστοϋφαντουργίας και ένδυσης. Επομένως, θεωρείται φρόνιμη η επανεξέταση κάποιων θέσεων εκ μέρους της Επιτροπής, συνεχίζοντας την σε βάθος ανάλυση σχετικά με τον τομέα, υιοθετώντας πιο έγκυρες και θετικές προτάσεις, που θα διαρθρώνονται σε ένα πραγματικό σχέδιο δράσης, οι οποίες δεν θα περιορίζονται να αναφέρουν τη πτώση της παραγωγής, την αύξηση των εισαγωγών και την απώλεια θέσεων εργασίας και ότι η μελλοντική εξέλιξη θα ακολουθήσει αναπόφευκτα την ίδια καταστροφική τάση. Αλλά, αντιθέτως, θα αναγνωρίζουν τελικά ότι ο τομέας αυτός αντιπροσωπεύει 2, 3 εκατομμύρια μισθωτούς, 8 % της απασχόλησης και πάνω από 100.000 επιχειρήσεις, όπως επίσης και τις πραγματικές δυνατότητές του, κυρίως την ανταγωνιστική του ικανότητα με σημαντική συμβολή στην πορεία που επιδιώκουμε να ακολουθήσουμε για τη βιώσιμη ανάπτυξη στο σημερινό πλαίσιο διεθνοποίησης και παγκοσμιοποίησης. Ως προς αυτό, πρέπει να αναφερθεί ότι η προοδευτική ένταξη της κλωστοϋφαντουργίας και της ένδυσης στο κεντρικό σύστημα των κανόνων του Παγκόσμιου Οργανισμού Εμπορίου, όπως επίσης και η επίπτωση των νέων συμφωνιών ελεύθερων συναλλαγών με τις χώρες της Κεντρικής και Ανατολικής Ευρώπης, της Τελωνειακής 'Ενωσης με την Τουρκία και επίσης οι διμερείς συμφωνίες με το Πακιστάν, την Ινδία και την Κίνα, θα μεταβάλουν ουσιαστικά το πλαίσιο δραστηριοποίησης της κοινοτικής κλωστοϋφαντουργίας η οποία θα αναγκαστεί να καταβάλει νέες προσπάθειες διαρθρωτικής προσαρμογής για να αντιμετωπίσει, με εγγυήσεις επιτυχίας, το διεθνή ανταγωνισμό. Η συμφωνία σχετικά με το εμπόριο κλωστοϋφαντουργικών προϊόντων και ειδών ένδυσης δημιούργησε μία ισορροπία μεταξύ των δικαιωμάτων και υποχρεώσεων των μελών της. Η Ευρωπαϊκή 'Ενωση αποδέχθηκε τη βαθμιαία κατάργηση των περιορισμών της συμφωνίας πολυϊνών με τη ρητή προϋπόθεση να δημιουργηθεί στον τομέα αυτό η εναρμόνιση και η εξίσωση των όρων του διεθνούς ανταγωνισμού, δηλαδή οι εμπορικές συναλλαγές κλωστοϋφαντουργικών προϊόντων να διέπονται από τους ενισχυμένους κανόνες και τις ρυθμίσεις του συστήματος του Παγκόσμιου Οργανισμού Εμπορίου. Αντιθέτως, το άνοιγμα των κλωστοϋφαντουργικών αγορών των τρίτων χωρών, είτε πρόκειται για τους εμπορικούς και εκβιομηχανισμένους εταίρους μας είτε, και κυρίως, για ορισμένες αναπτυσσόμενες χώρες, δεν προχώρησε στον επιθυμητό βαθμό.
<P>
'Ετσι, η κλωστοϋφαντουργική συμφωνία της GATT 94 θα έπρεπε επίσης να οδηγήσει σε νέες ευκαιρίες αγορών για τις κοινοτικές επιχειρήσεις, κυρίως όσον αφορά τα κλωστοϋφαντουργικά προϊόντα και τα είδη ένδυσης πρώτης ποιότητας.
<P>
Την παραμονή της Υπουργικής Διάσκεψης της Σιγκαπούρης πρέπει οπωσδήποτε η Ευρωπαϊκή 'Ενωση να υιοθετήσει μία σθεναρή κοινή θέση σχετικά με την εφαρμογή της συμφωνίας απελευθέρωσης του κλωστοϋφαντουργικού τομέα. Είναι απαραίτητο να διατηρηθεί το καθορισμένο χρονοδιάγραμμα απελευθέρωσης και ένταξης, με στόχο η κοινοτική βιομηχανία να μπορέσει να ολοκληρώσει, σε ασφαλείς συνθήκες, την υπό εξέλιξη διαδικασία αναδιάρθρωσης και προσαρμογής στις νέες διεθνείς συνθήκες, ελαχιστοποιώντας το συνεπακόλουθο κοινωνικό και περιφερειακό κόστος, αντιμετωπίζοντας με εγγυήσεις επιτυχίας το μεγαλύτερο εξωτερικό ανταγωνισμό που θα επικεντρωθεί στην εφαρμογή της τελευταίας φάσης η οποία προβλέπεται για το έτος 2000. Είναι επίσης απαραίτητο η Ευρωπαϊκή 'Ενωση να εξαρτήσει την πρόοδο της ολοκλήρωσης από την τήρηση ρυθμίσεων και κανόνων που εμποδίζουν το dumping , τις απάτες και τις εμπορικές παρεκκλίσεις, καθώς και το άνοιγμα των αγορών τρίτων χωρών, κυρίως κατά το καθορισμό των προϊόντων που πρέπει να περιληφθούν στη δεύτερη και τρίτη φάση της ένταξης στο σύστημα του Παγκόσμιου Οργανισμού Εμπορίου, ενώ ταυτόχρονα θα δίδεται προσοχή στη διαδικασία προσαρμογής στους περιορισμούς εκείνους που πλήττουν τις κοινοτικές εξαγωγές.
<P>
Θα πρέπει, αφετέρου, η 'Ενωση να λάβει τις απαραίτητες πρωτοβουλίες ώστε στη Σιγκαπούρη να αρχίσει ένας σοβαρός διάλογος όσον αφορά τη σχέση μεταξύ της τήρησης ενός κώδικα ελάχιστων κοινωνικών ρυθμίσεων και του διεθνούς εμπορίου. Με τη βεβαιότητα ότι, αν δεν τηρηθούν ευσυνείδητα οι βασικές αρχές όπως είναι οι συμβάσεις της ΠΟΕ σχετικά με την εργασία των ανηλίκων, την καταναγκαστική εργασία και τη συνδικαλιστική ελευθερία, ή οι απαιτήσεις σχετικά με την προστασία του περιβάλλοντος, αυτό θα αποτελέσει επίσης μία σοβαρή παραβίαση και ένα σημαντικό στοιχείο στρέβλωσης του ανταγωνισμού. Ας παραδεχθούμε ότι, και στην κλωστοϋφαντουργία, η παγκοσμιοποίηση των οικονομιών από μόνη της δεν είναι κάτι κακό, αλλά χρειάζονται πολιτικές ρυθμίσεις στο κατάλληλο επίπεδο κατάλληλο ώστε να διορθωθεί η πορεία της και τα αρνητικά αποτελέσματά της, καθήκον το οποίο πρέπει επίσης να αναλάβει, στη φάση αυτή, και ο ΠΟΕ με την επιθυμητή αποτελεσματικότητα. Για να μην χαθεί η ευρωπαϊκή οικονομική και κοινωνική αντίληψη μέσα στη διαδικασία απελευθέρωσης ή στη δημιουργία ενός περιβάλλοντος που θα τοποθετεί τους πολίτες σε δεύτερο επίπεδο.

<SPEAKER ID=15 LANGUAGE="NL" NAME="Sonneveld">
Κυρία Πρόεδρε, συγκεντρωνόμαστε σ'αυτό το τμήμα της συζήτησης το οποίο αφορά τις εμπειρίες που έχουν συναχθεί σε περισσότερο από ένα χρόνο από την αρχή της εφαρμογής της συμφωνίας GATT για τα γεωργικά προϊόντα. Για το λόγο αυτό ακούσαμε τις απόψεις αυτών που είναι υποχρεωμένοι να εργάζονται σύμφωνα με τις σχετικές διατάξεις των επιχειρήσεων. Για πολλές από αυτές η εμπειρία ήταν απογοητευτική. Η εντονότερη κριτική προήλθε από τους παραγωγούς γαλακτοκομικών και ζωικών προϊόντων, όπως είναι τα αυγά, καθώς και από τους κτηνοτρόφους. Πρόκειται για προϊόντα τα οποία προσφέρουν μία σχετικά υψηλή πρόσθετη αξία. Οι εισαγωγικές επιδόσεις των επιχειρήσεων αυτών έχουν μεγάλη σημασία για το επίπεδο των εγχώριων τιμών στον πρωτογενή τομέα. Η σημαντική πτώση των εξαγωγών τυριών της Ευρωπαϊκής Ένωσης είναι μία από τις σημαντικότερες αιτίες για τη χαμηλή τιμή που καταβάλλεται για το γάλα στην Κοινότητα. Φαίνεται ήδη από τώρα ότι το καθεστώς που συμφωνήθηκε όσον αφορά τις εξαγωγικές επιδοτήσεις στο γαλακτοκομικό τομέα έχει ιδιαίτερα αρνητικές επιπτώσεις. Υπάρχει συνεπώς κάθε λόγος να αξιοποιηθεί με τον καλύτερο δυνατό τρόπο αυτό το περιοριστικό σύστημα. Προκειμένου να αξιοποιηθούν με τον καλύτερο δυνατό τρόπο οι περιορισμένες εξαγωγικές δυνατότητες χρειάζεται να υπάρξει μία μη γραφειοκρατική, δημιουργική διαχείριση των εξαγωγικών επιδοτήσεων. Στην περίπτωση αυτή, καθοριστικός είναι ο ρόλος που διαδραματίζει η Επιτροπή στην Επιτροπή Διαχείρισης.
<P>
Φιλοδοξεί η Επιτροπή, και συγκεκριμένα οι Επίτροποι Brittan και Fischler, να αξιοποιήσουν το ισχύον καθεστώς προκειμένου, για παράδειγμα, να προωθηθεί με τον καλύτερο δυνατό τρόπο η ικανότητα εξαγωγής γαλακτοκομικών προϊόντων στη διευρυνόμενη παγκόσμια αγορά; Οι εμπειρίες του πρώτου χρόνου καταδεικνύουν στην ουσία το αντίθετο. Όσον αφορά την υποχρεωτική μείωση του ποσού των επιδοτήσεων, κάναμε σε ένα χρόνο αυτά που έπρεπε να κάνουμε σε έξι. Αυτό μπορεί να φαίνεται θετικό από την άποψη του προϋπολογισμού, ωστόσο, ως μέσο για την προσφορά ενός δίκαιου γεωργικού εισοδήματος πρέπει να θεωρηθεί ως αποτυχημένο. Το μεγαλύτερο πρόβλημα είναι ο περιορισμός του όγκου. Εξακολουθώ να αμφιβάλω κατά πόσον η Επιτροπή δίδει υψηλή προτεραιότητα στις επιδοτούμενες εξαγωγές. Έχει συμφωνηθεί ένα καθεστώς για έξι χρόνια. Δεν επιτρέπεται να διακινδυνεύεται η δυνατότητα της αξιοποίησής του απλώς και μόνο επειδή ο Επίτροπος έχει το νου του στον επόμενο γύρο διαπραγματεύσεων. Εάν πιστέψουμε τα δημοσιεύματα του Τύπου, θα πρέπει να συμπεράνουμε ότι ο Επίτροπος Brittan προτρέχει κατά πολύ των εξελίξεων όταν δηλώνει δημοσίως ότι τάσσεται υπέρ της πλήρους κατάργησης των γεωργικών επιδοτήσεων, παραγνωρίζοντας πλήρως τους στόχους της Συνθήκης της Ρώμης και ιδιαιτέρως του άρθρου 39. Σε καμία περίπτωση δεν θα μπορούσαμε σήμερα να συζητήσουμε περαιτέρω παραχωρήσεις στο γεωργικό τομέα.
<P>
Αυτό που ενδιαφέρει σήμερα είναι να ανταποκριθούμε με τον κατάλληλο τρόπο στις υποχρεώσεις που αναλάβαμε πριν από ένα χρόνο και για τις οποίες εξακολουθούμε να έχουμε προθεσμία πέντε χρόνια. Στο πλαίσιο αυτό η Ευρωπαϊκή Ένωση πρέπει να ενισχύσει όσο το δυνατό περισσότερο τη θέση της στην παγκόσμια αγορά. Έγινε μία συνειδητή επιλογή υπέρ μίας σταδιακής και μερικής μείωσης των επιδοτήσεων. Κατ'αυτό τον τρόπο αποφεύγεται το ενδεχόμενο της απότομης εγκατάλειψης της εξαγωγικής θέσης ορισμένων τομέων, για την κατάληψη των οποίων έχει προηγηθεί μεγάλη προσπάθεια. Ωστόσο, η πολιτική που έχει ασκηθεί μέχρι σήμερα φαίνεται να εξυπηρετεί πλήρως τα συμφέροντα των κερδοσκόπων. Κατ'αυτό τον τρόπο δημιουργήθηκαν σοβαρές αμφιβολίες σχετικά με την ακεραιότητα της Ευρωπαϊκής Ένωσης στο ρόλο του σώφρονα και αξιόπιστου προμηθευτή τροφίμων υψηλής ποιότητας. Ίσως αυτή ακριβώς να ήταν και η πρόθεση των ανταγωνιστών μας. Μήπως φέρθηκε απλοϊκά η Ευρωπαϊκή Ένωση όταν αποδέχθηκε στα πλαίσια της συμφωνίας Blairhouse τον μη αθροιστικό περιορισμό των ποσοτήτων; Δεν θα έπρεπε να διακρίνουμε ήδη ότι οι Ηνωμένες Πολιτείες της Αμερικής, με το νέο γεωργικό νόμο που υιοθέτησαν, εφαρμόζουν μία εξαιρετικά επεκτατική πολιτική με τη δημιουργία ενός περίτεχνου συστήματος κάλυψης των αμερικανών παραγωγών, το οποίο θα διευκολύνει τη προαγωγή των εξαγωγών σε περίπτωση που οι ανάγκες στην παγκόσμια αγορά αυξηθούν στο μέγιστο βαθμό; Προαγωγή των εξαγωγών σημαίνει αξιοποίηση των ευκαιριών που παρουσιάζονται εκ μέρους της πολιτείας και των επιχειρήσεων. Στο κοινό σχέδιο ψηφίσματος καλείται η Επιτροπή να πραγματοποιήσει πριν από τον Ιούνιο του 1997 μία τομεακή ανάλυση των προβλημάτων που αντιμετωπίζουν όσον αφορά την εφαρμογή των διατάξεων της GATT οι επιχειρήσεις που δρουν στους διάφορους χώρους της γεωργίας. Είναι η Επιτροπή διατεθειμένη να ανταποκριθεί στο αίτημα αυτό; Το ζητούμενο είναι να βρεθεί ένας τρόπος που να επιτρέπει την υγιή ανάπτυξη του παγκόσμιου εμπορίου γεωργικών προϊόντων και να αναγνωρισθεί ταυτόχρονα ότι είναι απαραίτητο και ρεαλιστικό να υποτεθεί ότι οι κρατικές αρχές θα εξακολουθήσουν για πολύ καιρό να ασχολούνται για την κοινωνική και οικονομική ευμάρεια του γεωργικού τομέα. Οι επινοητές της στρατηγικής της Επιτροπής, η οποία αφορά την παγκόσμια πρόκληση του διεθνούς εμπορίου, φαίνεται ότι αγνοούν παντελώς αυτή την προβληματική. Σε ένα κείμενο 22 σελίδων, η αναφορά στη γεωργία περιορίζεται σε 7 σειρές. Εάν πιστέψουμε και πάλι τα δημοσιεύματα του Τύπου, σύμφωνα με τα οποία είναι πλέον καιρός να αντιμετωπιστεί η γεωργία ως ένας απλός οικονομικός τομέας, παρόμοιος με τους άλλους, αυτό πρέπει να συμφωνεί πλήρως με την επιθυμία του Επίτροπου Brittan. Συμμερίζεται ο αρμόδιος για τη γεωργία Επίτροπος την άποψη αυτή ή μήπως διέφυγε από την προσοχή του η ανακοίνωση της Επιτροπής για την εξαγωγική στρατηγική της Ευρωπαϊκής Ένωσης; Ίσως θα υποχρεωθούμε στο μέλλον να εφαρμόζουμε ένα εντελώς ανεξάρτητο σύστημα ενισχύσεων. Ακόμη όμως και στην περίπτωση που θα συμβεί αυτό, ας πούμε σε διάστημα έξι χρόνων, όλοι όσοι είναι σήμερα υπεύθυνοι για την εφαρμογή των εμπορικών κανόνων θα εξακολουθήσουν να έχουν το καθήκον να εμποδίσουν την καθήλωση των εξαγωγών στο σημερινό καθεστώς.

<SPEAKER ID=16 NAME="Gφrlach">
Kυρία Πρόεδρε, αγαπητοί κυρίες και κύριοι συνάδελφοι, αν ξαναθυμηθούμε το Γύρο της Oυρουγουάης, θα δούμε ότι τα πράγματα ήταν πάντα έτσι, σάμπως η γεωργία να ήταν το εμπόδιο ή το ανεπιθύμητο παιδί της όλης διαπραγμάτευσης. Γνωρίζουμε επίσης πως η βιομηχανία της EE θεώρησε ενοχλητικό το ότι ήμασταν, γενικώς, υποχρεωμένοι να μιλάμε τόσο πολύ για την αγροτική πολιτική. Aν αυτή τη φορά - αρχής γενομένης τώρα στη Σιγκαπούρη - δεν καταφέρουμε να εκπονήσει η Eυρωπαϊκή Ένωση, για όλους τους τομείς της οικονομίας, ξεκάθαρα κριτήρια, ενόψει των διαπραγματεύσεων που αρχίζουν το 1999, τότε θα χάσουμε στον επόμενο γύρο.
<P>
Δεν έχω καθόλου καλή γνώμη - ούτε και οι αρμόδιοι για τη γεωργία πολιτικοί θα πρέπει να έχουν - για την πρόθεση να επιδοθούμε με τους άλλους εταίρους σ' έναν αγώνα δρόμου, για να αποκτήσουμε μερίδια της παγκόσμιας αγοράς με επιδοτούμενες εξαγωγές. Θα χάσουμε στον αγώνα αυτό; θα πρέπει να αναγκάσουμε και τους άλλους να μην το κάνουν. Aυτό ισχύει ιδιαίτερα για τη γεωργία. Eίμαι υπέρ των εξαγωγών; όλοι είμαστε υπέρ των εξαγωγών, ακόμη και για τα γεωργικά προϊόντα, αλλά όχι σε βάρος του περιβάλλοντος και των ανθρώπων, αγνοώντας κοινωνικά και οικολογικά κριτήρια, όπως κατά το παρελθόν. Aν το συνεχίσουμε αυτό, τότε ο επόμενος γύρος για το παγκόσμιο εμπόριο, καθώς και η Σιγκαπούρη, θα είναι για την EE και για ολόκληρο τον κόσμο μια καταστροφή. Θα πρέπει να έχουμε το θάρρος, ως EE, να αναγκάσουμε τους Aμερικανούς και τους άλλους που συμπορεύονται μ' αυτούς, να ακολουθήσουν μια καινούρια πορεία. Aν δεν το καταφέρουμε αυτό, τότε καλύτερα να μην πάμε εκεί.

<SPEAKER ID=17 NAME="Soltwedel-Schδfer">
Kυρία Πρόεδρε, κυρίες και κύριοι, τον τομέα της κλωστοϋφαντουργίας μπορεί κανείς να τον αναγάγει - αν και ένα λεπτό είναι, δυστυχώς, πολύ λίγο γι' αυτό - σε μερικές ελάχιστες χαρακτηριστικές λέξεις και σημεία. Aυτό ισχύει για την απόφαση και την προετοιμασία της διάσκεψης της Σιγκαπούρης, στον τομέα του περιβάλλοντος και των κοινωνικών ζητημάτων; ισχύει για το θέμα της παιδικής εργασίας, της επίδρασης της κλωστοϋφαντουργικής δραστηριότητας στο περιβάλλον, αλλά και στους εργαζόμενους, και για το θέμα της παγκοσμιοποίησης. Iσχύουν επίσης και για τους διεθνείς πολιτικούς κανόνες του παιχνιδιού, στο μέλλον, προκειμένου να καθορίσουμε τι σημαίνουν οικολογικά και κοινωνικά στάνταρτ, όχι μόνο για την Eυρώπη; για το κατά πόσον, δηλαδή, θα συνεχίσουν τα διεθνή αυτά στάνταρτ να βρίσκονται σε ελεύθερη πτώση και εκτός Eυρώπης ή κατά πόσον θα κατοχυρωθούν επιτέλους στη Σιγκαπούρη και μέσα στην Eυρώπη, ως κανόνες του παιχνιδιού που θα συνοδεύουν μια ελεύθερη εσωτερική αγορά.
<P>
Aυτός είναι ένας ελεύθερος προσανατολισμός του ΠOE κι ένα ερώτημα αποφασιστικής σημασίας για το μέλλον. Bλέπουμε ακόμη, από τη σύμπτωση απόψεων των πολιτικών ομάδων σ' αυτά τα βασικά σημεία, πως υπάρχουν συγκοινωνούσες απόψεις, που όλες, κατά τρόπο παρόμοιο, αποσκοπούν στην τήρηση των κοινωνικών και οικολογικών κριτηρίων στον τομέα της κλωστοϋφαντουργίας.

<SPEAKER ID=18 NAME="Pimenta">
Κυρία Πρόεδρε, αγαπητοί συνάδελφοι, δύο χρόνια πέρασαν μετά το Μαρακές. Στο Μαρακές, κατά την υπογραφή του Uruguay Round, υπογράφτηκε ένα πρόσθετο πρωτόκολλο το οποίο δημιούργησε την επιτροπή για το trade and environment και της έδωσε μία εντολή δέκα σημείων για να εργαστεί μέχρι τη Σιγκαπούρη, σε τρεις εβδομάδες.
<P>
Ωστόσο, τί έγινε; Τίποτα το συγκεκριμένο. Οι προοπτικές είναι εξαιρετικά ασθενείς. Τίποτα δεν μου επιτρέπει σήμερα να υποθέσω ότι, σε οποιοδήποτε από αυτά τα δέκα σημεία του προγράμματος, επιτυγχάνεται κάποιου είδους επιχειρησιακή λύση, είτε νομικού είτε πρακτικού χαρακτήρα. Ο επίτροπος κ. Leon Brittan μας είπε χθες ότι υπάρχει μία μικρή συμφωνία πάνω σε ένα από τα σημεία, την οποία δεν είδα ακόμη, και ελπίζω ότι έχει κάποια ουσία. Ωστόσο, είμαι εξαιρετικά απαισιόδοξος σχετικά με τα συγκεκριμένα αποτελέσματα, πρακτικά και νομικά, της Σιγκαπούρης.
<P>
Γι'αυτό και ανησυχώ, και μαζί μου και ο εισηγητής κ. Kreissl-Dφrfler και η Επιτροπή Περιβάλλοντος, όσον αφορά αυτά που θα επακολουθήσουν μετά τη Σιγκαπούρη. Και η πρώτη απάντηση στο ερώτημα αυτό πρέπει να είναι, εκ μέρους της Ευρωπαϊκής 'Ενωσης, να αυξήσει το engagement politique της, την πολιτική φυσιογνωμία της, την πολιτική δέσμευσή της, ώστε και οι άλλες περιοχές του κόσμου να αντιληφθούν ότι το ζήτημα του trade and environment είναι για την Ευρωπαϊκή 'Ενωση τόσο σημαντικό όσο οι τηλεπικοινωνίες, τόσο σημαντικό όσο οι άλλοι τομείς τους οποίους έχει προωθήσει με τόση δέσμευση.
<P>
Δεύτερον, πρέπει να αυξηθεί η διαφάνεια και η δημοκρατία στις εργασίες του Παγκόσμιου Οργανισμού Εμπορίου. Πρέπει να εφαρμοσθεί, κυρίως, το άρθρο της αριθ. 5, το οποίο συμφωνήθηκε στο Μαρακές και το οποίο προβλέπει μεγαλύτερο άνοιγμα στις μη κυβερνητικές οργανώσεις, στις ενδιαφερόμενες οργανώσεις, στις άλλες διεθνείς οργανώσεις.
<P>
Πρέπει ακόμη να αγωνιστούμε για την εντολή προκειμενου να αρχίσουν οι διαπραγματεύσεις που θα οδηγήσουν στην αναθεώρηση του άρθρου 20 του Καταστατικού της GATT, ώστε αυτή να πραγματοποιηθεί και να εγκριθεί στην επόμενη Υπουργική Διάσκεψη, το 1998.
<P>
Τέλος, θέλω να ολοκληρώσω με το θέμα του animal welfare. Πρέπει να γίνει κάτι, κύριε Επίτροπε. Ο κύριος Επίτροπος έρχεται από την Αγγλία, μία χώρα όπου ο πληθυσμός αγωνίζεται τόσο πολύ για το animal welfare. Δεν μπορούμε να συμφωνήσουμε με την πλήρη απουσία εξέτασης του θέματος αυτού εκ μέρους του Παγκόσμιου Οργανισμού Εμπορίου. Δεν μπορούμε να αποδεχθούμε το γεγονός ότι η ελάχιστη νομοθεσία μας μπορεί να αμφισβητείται από τις συμφωνίες της GATT.

<SPEAKER ID=19 NAME="Hughes">
Κυρία Πρόεδρε, αντικαθιστώ την Irene Crepaz, η οποία ήταν η συντάκτρια της γνωμοδότησης της Επιτροπής Κοινωνικών Υποθέσεων και Απασχόλησης, αλλά η οποία δεν επέτυχε να επανεκλεγεί στο Κοινοβούλιο κατά τις πρόσφατες αυστριακές εκλογές.
<P>
Θα ήθελα να αρχίσω συγχαίροντας θερμά τον κ. Kittelmann για την εκπόνηση μιας εξαιρετικής εκθέσεως. Το σχέδιο ψηφίσματος που συνέταξε αρχίζει δηλώνοντας ότι το διεθνές εμπόριο θα πρέπει να ενισχύει την άνοδο του βιοτικού επιπέδου, να διασφαλίζει την πλήρη απασχόληση και να αυξάνει την ευημερία παρά να οδηγεί σε καταστροφικό για τις θέσεις εργασίας ανταγωνισμό. Αυτό είναι απόλυτα σωστό και αποτελεί την ουσία της θέσεως που ενέκρινε η Επιτροπή Κοινωνικών Υποθέσεων και Απασχόλησης.
<P>
Η Ευρωπαϊκή Ένωση θα παίξει ένα σημαντικό ρόλο στη Σιγκαπούρη είτε υπερασπίζοντας την συμπερίληψη κοινωνικών και περιβαλλοντικών προδιαγραφών στις πολυμερείς εμπορικές συμφωνίες είτε διασφαλίζοντας ότι η Διεθνής Οργάνωση Εργασίας θα έχει εξέχουσα θέση στις προσπάθειες καθορισμού των κοινωνικών απαιτήσεων.
<P>
Η παράγραφος 72 της εκθέσεως του κ. Kittelmann συνοψίζει τη θέση η οποία έχει καίρια σημασία τόσο για την Επιτροπή Κοινωνικών Υποθέσεων όσο και για την Επιτροπή Περιβάλλοντος. Καταδικάζουμε πράγματι τις στρεβλώσεις του ανταγωνισμού που προκαλούνται από το κοινωνικό και περιβαλλοντικό ντάμπινγκ και ζητούμε την παράκαμψη αυτού του ντάμπινγκ με την εισαγωγή περιβαλλοντικών και κοινωνικών όρων υπό την μορφή τροποποίησης του άρθρου 20 των κανονισμών του Παγκοσμίου Οργανισμού Εμπορίου. Αυτό είναι απόλυτα αναγκαίο. Πιστεύουμε ότι στο άρθρο 20 των κανονισμών του ΠΟΕ πρέπει να εισαχθούν οι βασικές προδιαγραφές εργασίας οι οποίες προέρχονται από τις Συμβάσεις της ΔΟΕ. Οι βασικές αυτές προδιαγραφές θα πρέπει να είναι: ελευθερία των συλλογικών διαπραγματεύσεων, κατάργηση των μορφών εκμετάλλευσης της παιδικής εργασίας, απαγόρευση της καταναγκαστικής εργασίας και κατάργηση των διακρίσεων στην απασχόληση. Πιστεύουμε ότι τα παραπάνω αποτελούν το απόλυτο ελάχιστο που θα πρέπει να ενσωματωθεί στις συμφωνίες του ΠΟΕ αυτή τη στιγμή.
<P>
Είναι βέβαιο ότι ένας αριθμός ευρωπαϊκών κυβερνήσεων υποστηρίζουν αυτή τη θέση αλλά, ατυχώς, ορισμένες άλλες εξακολουθούν να αντιτίθενται. Δεν είναι ίσως περίεργο, δοθείσης της θέσεώς της έναντι της κοινωνικής πολιτικής της Ευρωπαϊκής Ένωσης, ότι μεταξύ των αντιτιθέμενων περιλαμβάνεται και η βρετανική κυβέρνηση.
<P>
Για εκείνους που θα σκεφθούν ότι κάτι τέτοιο δεν είναι δυνατό, θα τους προέτρεπα να ξανακοιτάξουν τη μελέτη του ΟΟΣΑ, ο οποίος το 1994 ανέλαβε να εξετάσει το εμπόριο, την απασχόληση και τις διεθνώς αναγνωρισμένες προδιαγραφές εργασίας. Αυτή ήταν η έκθεση την οποία εξέτασαν οι Υπουργοί μας τον περασμένο Μάϊο. Η έκθεση καταλήγει στο ότι οι οικονομικές επιπτώσεις των βασικών προδιαγραφών εργασίας - αυτές που διάβασα προηγουμένως - θα είναι μικρές και ότι οι αναπτυσσόμενες χώρες θα έχουν σημαντικά οφέλη χωρίς πολλές πιθανότητες αρνητικών επιπτώσεων στις άμεσες ξένες επενδύσεις. Με άλλα λόγια, από την ενσωμάτωση αυτών των βασικών αρχών εργασίας στο άρθρο 20 των κανονισμών του ΠΟΕ θα υπάρξουν τεράστια κέρδη για όλους.
<P>
Ελπίζω ότι ο Sir Leon Brittan και η αντιπροσωπεία της ΕΕ θα κάνουν ό, τι είναι δυνατό ούτως ώστε να διασφαλίσουν πράγματι την ενσωμάτωση αυτών των κοινωνικών, βασικών εργατικών και περιβαλλοντικών προδιαγραφών.

<SPEAKER ID=20 NAME="Κατηφόρης">
Κυρία Πρόεδρε, θα ήθελα να χρησιμοποιήσω το λεπτό που έχω στη διάθεσή μου για να αναφερθώ σύντομα στους διεθνείς κανόνες ανταγωνισμού.
<P>
Επιβάλλεται, πιστεύω, η Διάσκεψη του Παγκοσμίου Οργανισμού Εμπορίου τον Δεκέμβριο του 1996 να επιτύχει κάποια πρόοδο προς αυτή την κατεύθυνση. Αυτό είναι ουσιώδες ιδίως στο πλαίσιο της παγκοσμιοποίησης της οικονομίας. Οι κυβερνήσεις μειώνουν τους δασμούς σ'όλο τον κόσμο με αποτέλεσμα να αποκτούν ουσιώδη σημασία οι μη τελωνειακοί φραγμοί ως εμπόδια για το παγκόσμιο εμπόριο, και οι κανόνες ανταγωνισμού είναι μεταξύ αυτών των εμποδίων, ιδίως η μη εναρμόνιση των κανόνων ανταγωνισμού.
<P>
Ο Παγκόσμιος Οργανισμός Εμπορίου πρέπει να προχωρήσει προς τη δημιουργία πολυμερούς πλαισίου για τους διεθνείς κανόνες συνεργασίας και πολιτικής ανταγωνισμού λαμβάνοντας υπόψη εμπειρίες από πρόσφατες διμερείς συμφωνίες, όπως είναι η συμφωνία Ευρωπαϊκής 'Ενωσης και Ηνωμένων Πολιτειών.
<P>
Θα ήθελα να προσθέσω ότι η Ευρωπαϊκή Επιτροπή πρέπει επίσης να επιδιώξει να ενισχύσει τις υπάρχουσες διμερείς συμφωνίες και να τις επεκτείνει στις άλλες μεγάλες εμπορικές δυνάμεις, παίρνοντας πάντοτε υπόψη τα θεμιτά συμφέροντα των επιχειρήσεων στο θέμα της μυστικότητας, της προστασίας του εμπορικού μυστικού.

<SPEAKER ID=21 NAME="Randzio-Plath">
Kυρία Πρόεδρε, αξιότιμοι κυρίες και κύριοι συνάδελφοι, η επικείμενη διάσκεψη για το παγκόσμιο εμπόριο στη Σιγκαπούρη, δεν πρέπει να γίνει μόνο μια διάσκεψη εφαρμογής και αναθεώρησης, αλλά να θίξει και τα καινούρια θέματα, τα οποία δικαιολογημένα συγκεκριμενοποιήσαμε εδώ στο Eυρωπαϊκό Kοινοβούλιο, με το τέλος του Γύρου της Oυρουγουάης.
<P>
Mπορούμε να πούμε ότι το ελεύθερο παγκόσμιο εμπόριο έχει αυξηθεί. Tα ποσοστά αύξησης από το 1994 στο 1995, καθώς και από το 1995 στο 1996, το υπογραμμίζουν αυτό στις εκθέσεις του Παγκόσμιου Oργανισμού Eμπορίου. Παράλληλα, θα πρέπει να πούμε πως απέχουμε πάρα πολύ από ένα έντιμο παγκόσμιο εμπόριο. Aντίθετα, έχουμε καταστάσεις ντάμπινγκ, όχι μόνο ντάμπινγκ τιμών από τις επιχειρήσεις, αλλά και πραγματικές συνθήκες ντάμπινγκ, όσον αφορά τις συνθήκες εμπορίου.
<P>
Γι' αυτό και τώρα στη Σιγκαπούρη, ήλθε η ώρα. Θα πρέπει να πάρουμε θέση και να βάλουμε κανόνες στο προαναφερθέν θέμα του εμπορίου και του περιβάλλοντος, που σημαίνει ότι θα πρέπει να επικρατήσει ένα φιλικό προς το περιβάλλον εμπόριο. Kαι η ομάδα εργασίας θα πρέπει να επανασυσταθεί, ώστε να καταλήξει σε συγκεκριμένα αποτελέσματα.
<P>
Iδιαίτερα σημαντικό όμως θα είναι, να συγκροτήσουμε, σ' αυτή τη διάσκεψη, μια ομάδα εργασίας για τα κοινωνικά θεμελιώδη δικαιώματα και τα ελάχιστα στάνταρτ, στον τομέα του εμπορίου. H ομάδα αυτή εργασίας όχι μόνο θα δουλέψει και θα αναλύσει τα προβλήματα - και σαφώς εδώ θα πρέπει να υπάρξει αναφορά στις διεθνώς ισχύουσες συμβάσεις της ΔOE σχετικά με την παιδική εργασία, με την απαγόρευση της αναγκαστικής εργασίας, με τις βασικές ελευθερίες των συνασπισμών - αλλά θα πρέπει εδώ να γίνει λόγος και για τη δυνατότητα κυρώσεων στα πλαίσια του εμπορίου και - πράγμα που είναι ακόμη σπουδαιότερο - για ένα σύστημα θετικών μέτρων, για ένα σύστημα θετικών κινήτρων, ώστε αυτά τα ελάχιστα στάνταρτ να μπορέσουν να εφαρμοστούν τόσο στον τομέα του περιβάλλοντος όσο και στον κοινωνικό τομέα. Aυτό δεν είναι προστατευτισμός, από τη σκοπιά των βιομηχανικών χωρών, αλλά προσπάθεια να επιτύχουμε αξιοπρεπείς συνθήκες παραγωγής και εμπορίου σ' όλες τις χώρες του κόσμου, διότι η ΓΣΔE δημιουργήθηκε κάποτε - κι αυτό ισχύει και για τον ΠOE - για να βελτιώσει το βιοτικό επίπεδο, να εξασφαλίσει πλήρη απασχόληση, να αυξήσει ένα συνεχώς αυξανόμενο πραγματικό εισόδημα και μια αποτελεσματική ζήτηση, να αναπτύξει την πλήρη αξιοποίηση των παγκόσμιων πόρων και να διευρύνει την παραγωγή και την ανταλλαγή αγαθών. Σ' αυτόν το στόχο θα πρέπει να επιμείνει η ΓΣΔE και ο ΠOE. Kαι αυτό, υπέρ του ευρωπαϊκού συμφέροντος.
<P>
Yπάρχουν όμως και μερικά ακόμη που θα πρέπει να ληφθούν υπόψη. Στο κάτω-κάτω, το ελεύθερο παγκόσμιο εμπόριο δεν είχε σαν αποτέλεσμα μόνο μια παγκοσμιοποίηση των αγορών, των μεταφορών και των επικοινωνιών, πράγμα που οδηγεί σε σοβαρά προβλήματα ασφαλείας, τα οποία επιτέλους θα πρέπει να πραγματευθούν ως καινούριο θέμα, αλλά και το ότι ολοένα και περισσότερες πολυεθνικές εταιρίες μπορούν να μοιράσουν, κατά κάποιο τρόπο, τον κόσμο μεταξύ τους, με καρτέλ περιοχών και τιμών, με συμφωνίες, με ολιγοπώλια και μονοπωλιακές θέσεις. Aυτό θα πρέπει να παρεμποδιστεί.
<P>
Xρειαζόμαστε διεθνείς κανόνες ανταγωνισμού. Aσφαλώς και βοηθούν οι διμερείς συμφωνίες, όπως αυτές μεταξύ της Eυρωπαϊκής Ένωσης και των HΠA, αλλά δεν αποτελούν λύση, μια και δεν είναι μόνο θέμα πληροφοριών, αλλά και στρατηγικών δεδομένων δράσης. Γι' αυτό και θα πρέπει να παρεμποδίσουμε το σχηματισμό καρτέλ και να επιβάλουμε τον έλεγχο των συγχωνεύσεων, ένα είδος anti-trust νόμου και σε διεθνές επίπεδο, και να ενεργήσουμε σύμφωνα με το μοντέλο της ευρωπαϊκής εσωτερικής αγοράς, η οποία, ως γνωστόν, όχι μόνο δεν περιόρισε το ελεύθερο εμπόριο, το άνοιγμα των συνόρων και την ελεύθερη πρόσβαση στην αγορά, αλλά ταυτόχρονα θέσπισε και κανόνες για την ελευθερία του ανταγωνισμού, και συνεπώς και για κάποια κρατική πολιτική, όσον αφορά την τάξη πραγμάτων. Aυτή θα πρέπει να αποκατασταθεί επειγόντως και σε διεθνές επίπεδο, ώστε να μην έχουν το λέγειν, όπως είπαμε, οι εκατό μεγαλύτερες πολυεθνικές επιχειρήσεις που διαθέτουν σήμερα πάνω από το ένα τρίτο της ευημερίας του κόσμου.
<P>
Στα πλαίσια της διάσκεψης του ΠOE, υπάρχει ένα αίτημα του Eυρωπαϊκού Kοινοβουλίου που γίνεται τόσο σημαντικό όσο ποτέ άλλοτε: Xρειαζόμαστε όχι μόνο την κοινοβουλευτική συμμετοχή σε κάθε τομέα. Όχι; η EE θα πρέπει, κυρίως, να μιλάει με μια φωνή, αν θέλει ένα έντιμο παγκόσμιο εμπόριο. Γι' αυτό και η τροποποίηση της Συνθήκης και η παραχώρηση της αποκλειστικής διεξαγωγής των διαπραγματεύσεων στην Eυρωπαϊκή Eπιτροπή, στα πλαίσια της Διακυβερνητικής Διάσκεψης του 1996, περιλαμβάνεται, από άποψη εμπορικής πολιτικής, στην αγωγή βελτίωσης της φυσικής κατάστασης της Eυρωπαϊκής Ένωσης, του μεγαλύτερου εμπορικού εταίρου του κόσμου.

<SPEAKER ID=22 LANGUAGE="NL" NAME="Pex">
Κυρία Πρόεδρε, η παραγωγή προσλαμβάνει παγκόσμιες διαστάσεις και το ίδιο συμβαίνει και με τον τομέα της υφαντουργίας. Η εξέλιξη αυτή δημιουργεί οπωσδήποτε προβλήματα στον τομέα όσον αφορά την προσαρμογή στη νέα εποχή. Μόνο με την πραγματική αναδιάρθρωσή του και με την εισαγωγή καινοτομιών μπορεί να προσαρμοστεί ο κλάδος της υφαντουργίας στην Ευρωπαϊκή Ένωση στους νέους κανόνες του παγκόσμιου εμπορίου. Η ελευθέρωση δημιουργεί σοβαρά προβλήματα στις επιχειρήσεις που δεν προβαίνουν σε αναδιαρθρώσεις και αναπροσαρμογές και που δεν εισάγουν καινοτομίες. Αυτό βεβαίως δεν επιτρέπεται να οδηγήσει σε κατάχρηση των κανόνων που αφορούν τις ποσοστώσεις και το αντιντάμπινγκ. Κατ'αυτό τον τρόπο γίνονται συχνά αδικαιολόγητες προσφυγές, κατάσταση με την οποία δεν συμφωνώ καθόλου.
<P>
Η πολιτική και η εφαρμογή των διατάξεων για τις ποσοστώσεις και το αντιντάμπινγκ δημιουργούν προβλήματα για τους εισαγωγείς και για το εμπόριο εν γένει. Η παγκοσμιοποίηση μπορεί να λειτουργήσει σωστά μόνο εφόσον λειτουργεί σωστά το εμπόριο. Πολλά εμπορεύματα παραμένουν στα λιμάνια επειδή δεν μπορούν να εισαχθούν. Είχα έρθει και στο παρελθόν σε ρήξη με τον Sir Leon Brittan σχετικά με τον τρόπο με τον οποίο εφαρμόζεται η πολιτική του αντιντάμπινγκ καθώς και με τη διαχείριση των ποσοστώσεων. Όσον αφορά αυτές τις τελευταίες δημιουργούνται προβλήματα. Γι'αυτά δεν ευθύνεται μόνο η Επιτροπή, αλλά και το γεγονός ότι πρόκειται για άυλα σχήματα τα οποία δεν είναι δυνατό να τύχουν της κατάλληλης διαχείρισης. Όμως, έχω σοβαρές αντιρρήσεις απέναντι στον ισχυρισμό ότι η κατάσταση αυτή προκαλεί σημαντικές ζημιές στους εισαγωγείς.
<P>
Είμαι της γνώμης ότι στην Επιτροπή Οικονομικής, Νομισματικής και Βιομηχανικής Πολιτικής καταρτίσαμε για τον υφαντουργικό κλάδο μία αρκετά ισορροπημένη γνωμοδότηση, χάρη στην έξοχη έκθεση του κ. Moniz. Η γνωμοδότηση περιλαμβάνει έκληση για τη λήψη μέτρων για την ελευθέρωση της αγοράς σε συμφωνία με τη σταδιακή στρατηγική που απορρέει από τις συμβάσεις GATT/ΠΟΕ. Παράλληλα, στη γνωμοδότηση τονίζεται ότι είναι απαραίτητο να συναφθούν διμερείς συμφωνίες.
<P>
Σε ορισμένες τροπολογίες που κατέθεσε, η πολιτική μου ομάδα προσπάθησε να τονίσει περισσότερο το θέμα της παγκοσμιοποίησης του εμπορίου, δεδομένου ότι έκρινε ότι το σημείο αυτό δεν προβάλλεται όσο θα έπρεπε.

<SPEAKER ID=23 LANGUAGE="IT" NAME="Malerba">
Κύριε Πρόεδρε, κ. Επίτροπε, κκ. συνάδελφοι, ενώ πλησιάζουμε στη Διάσκεψη της Παγκόσμιας Οργάνωσης Εμπορίου (ΠΟΕ) της Σιγκαπούρης, η άψογη έκθεση του κ. Kittelmann περιέχει ένα μεγάλο αριθμό συστάσεων στις κυβερνήσεις, θέματα που είναι γνωστά από πολύ καιρό και δεν έχουν ακόμη βρει μια λύση, καθώς και νέες θαρραλέες προτάσεις, όπως εκείνες σχετικά με τους κανονισμούς σε πολυμερή βάση ή για τη συμβατότητα εμπορίου - περιβάλλοντος. Ομως, μου φαίνεται ότι το σημαντικότερο πολιτικό θέμα είναι ένα μήνυμα κοινωνικής πρότασης για τον επόμενο αιώνα για την Ευρώπη, που η εξέλιξη των ανταλλαγών σε παγκόσμια κλίμακα μας προκαλεί να διαμορφώσουμε. Νομίζω ότι η αμερικανική κοινωνία, με τις τελευταίες προεδρικές εκλογές, έχει απαντήσει στην πρόκληση: η εξέλιξη σε παγκόσμια κλίμακα δεν μπορεί να αποφευχθεί, δεν αποτελεί απειλή στην ευμάρεια των πλουσίων χωρών, όπως ήθελε η αντιδραστική δεξιά. ο καθένας πρέπει να καταβάλει όλες τις δυνατές προσπάθειες για να εξασφαλίσει το μέλλον του. το Κράτος εγγυάται τις προσωπικές ελευθερίες, και δεν αποτελεί μία εξουσία που εισβάλει στη ζωή των πολιτών. Αντίστροφα, η πορεία ενός εκατομμυρίου μετριοπαθών, κυρίως προερχόμενων από τις μεσαίες τάξεις, το τελευταίο Σάββατο στη Ρώμη, δείχνει μία ανησυχία στην οποία οι ευρωπαϊκές κυβερνήσεις δεν έχουν ακόμη δώσει απάντηση. Οπως γράφει η κ. Barbara Spinelli σε ένα κύριο άρθρο της στην εφημερίδα «La Stampa» του Τορίνου, με τίτλο «Η αστική τάξη που έχασε τον δρόμο της» ο ευρωπαίος πολίτης διερωτάται για το μέλλον, δυσανασχετεί για τον φόρο για την Ευρώπη, όχι επειδή έχει γίνει ξαφνικά αντιευρωπαϊστής, αλλά επειδή γνωρίζει ότι οι θυσίες προέρχονται από τον παγκόσμιο ανταγωνισμό και ζητεί να εκπονηθεί ένα σχέδιο ανάπτυξης, ζητεί να διασωθεί η εμπειρία ενός αιώνα που προσπάθησε να βρει την ισορροπία μεταξύ της αλληλεγγύης και των ατομικών ελευθεριών. Η Ευρώπη ζητά από τους αρχηγούς της να εκπονήσουν ένα κοινωνικό σχέδιο που να συμβιβάζει την πλήρη απασχόληση με υψηλά επίπεδα κοινωνικής προστασίας.
<P>
Περιμένουμε από τη Διάσκεψη της Σιγκαπούρης μια ευκαιρία για προβληματισμό που δεν πρέπει να πάει χαμένη.

<SPEAKER ID=24 NAME="De Clercq">
Πρόεδρε, θα ήθελα με την ευκαιρία που μου προσφέρεται να τονίσω τη σημασία της έκθεσης του συναδέλφου Kittelmann, ο οποίος κατόρθωσε να παρουσιάσει με ομοιογενή τρόπο μία μεγάλη ποικιλία θεμάτων. Είναι αλήθεια ότι στη Διάσκεψη της Σιγκαπούρης θα εξετασθούν όλες οι πτυχές της οικονομικής μας ζωής και των εξωτερικών οικονομικών σχέσεών μας και όχι μόνο τα αποκαλούμενα παραδοσιακά θέματα. Συνεπώς, τα συμπεράσματα που θα εξαχθούν στη Σιγκαπούρη θα έχουν καθοριστική σημασία για τη διατήρηση ενός πολυμερούς συστήματος ελεύθερου εμπορίου καθώς και για τις τρέχουσες ή και ενδεχομένως νέες διαπραγματεύσεις. Από θεσμική άποψη, τα θέματα που θα συζητηθούν στη Σιγκαπούρη εμπίπτουν εν μέρει στην αποκλειστική αρμοδιότητα της Ένωσης και εν μέρει στις αρμοδιότητες που μοιράζεται με τα κράτη μέλη. Έτσι δημιουργείται μία δύσκολη κατάσταση, δεδομένου ότι, μετά τη διαγραφή του άρθρου 116, η Συνθήκη δεν υποχρεώνει τα κράτη μέλη να συντονίζουν τις πολιτικές τους στους τομείς που εμπίπτουν στη δικαιοδοσία τους.
<P>
Όμως, στο πλαίσιο της ΚΕΠΠΑ, τα κράτη μέλη υποχρεούνται να συντονίζουν τις δράσεις τους στους κόλπους διεθνών οργανισμών καθώς και διεθνών διασκέψεων και να προβάλλουν κοινές θέσεις. Στη συνέχεια, το Συμβούλιο υποχρεούται, σύμφωνα με το άρθρο Ι7 της Συνθήκης του Μάαστριχτ να ενημερώνει και να ζητεί τη γνώμη του Κοινοβουλίου κατά τον πρέποντα τρόπο. Αυτό είναι ακόμη πιο σημαντικό αν αναλογισθούμε ότι τα συμπεράσματα της Σιγκαπούρης δεν θα είναι επίσημες συμφωνίες αλλά κείμενα που θα αναφέρουν μία πολιτική βούληση, τα οποία δεν καθιστούν απαραίτητη τη διαβούλευση με το Ευρωπαϊκό Κοινοβούλιο, ούτε την εφαρμογή της διαδικασίας Luns-Westerterp εκ μέρους του Συμβουλίου. Αυτό είναι και το πλαίσιο εντός του οποίου πρέπει να θεωρηθεί η τροπολογία αριθ. 27 που καταθέσαμε. Εννοείται ότι η πρόθεσή μας δεν είναι να αμφισβητήσουμε τις αρμοδιότητες της Ένωσης στο χώρο της κοινής εμπορικής πολιτικής, αλλά να υπενθυμίσουμε στα κράτη μέλη τις υποχρεώσεις τους, ιδιαιτέρως απέναντι στο Ευρωπαϊκό Κοινοβούλιο, ακόμα και όσον αφορά τους τομείς που εξακολουθούν να εμπίπτουν στην αρμοδιότητά τους. Εν ολίγοις, με την τροπολογία αυτή επιθυμούμε να επικυρώσουμε και να τονίσουμε το δικαίωμα ενημέρωσης του Ευρωπαϊκού Κοινοβουλίου.
<P>
Ενόψει της διακυβερνητικής διάσκεψης, αυτά τα θεσμικά προβλήματα καθιστούν σαφές ότι είναι απαραίτητο να ασκηθεί από την Ένωση μία αποτελεσματική και συνεκτική εξωτερική πολιτική. Για το σκοπό αυτό είναι απαραίτητο να υπάρχει σαφής κατανομή των αρμοδιοτήτων, να δημιουργηθούν θεσμικοί μηχανισμοί οι οποίοι επιτρέπουν στην Ευρωπαϊκή Ένωση να εκφράζεται στο εξωτερικό με μία φωνή και να ενισχύσει τη θέση και τη δράση της στο διεθνή χώρο. Κυρία Πρόεδρε, έχω την τιμή να ηγούμαι της αντιπροσωπείας του Κοινοβουλίου σε αυτόν τον Παγκόσμιο Οργανισμό Εμπορίου και θα καταβάλω κάθε δυνατή προσπάθεια ώστε οι απόψεις της Ένωσης να συμπεριλαμβάνουν σε επαρκή βαθμό τις απόψεις του Κοινοβουλίου.

<SPEAKER ID=25 LANGUAGE="PT" NAME="Novo">
Κυρία Πρόεδρε, κύριοι βουλευτές, κύριε Επίτροπε, το Ευρωπαϊκό Κοινοβούλιο καθορίζει σήμερα πολιτικές θέσεις όσον αφορά τον Παγκόσμιο Οργανισμό Εμπορίου και ορισμένες από τις τομεακές πτυχές του. Το έγγραφο της Επιτροπής για την κλωστοϋφαντουργία και την ένδυση απέχει κατά πολύ από όσα ζητούσαμε και περιμέναμε. Βασίζεται σε περιορισμένες μελέτες, οι οποίες έχουν εκπονηθεί με αισιόδοξα σενάρια, δημιουργεί καταπραϋντικά μέτρα που θα συνοδεύσουν την ενδεχόμενη παρακμή της κοινοτικής κλωστοϋφαντουργίας αντί να καθορίσει ένα συγκεκριμένο και συνεκτικό σχέδιο για την προστασία της.
<P>
Το έγγραφο αυτό είναι, για μας, πολύ, πολύ ανησυχητικό. 'Ετσι, -και χαίρομαι πολύ που άκουσα την παρέμβαση του συναδέλφου μου, -η έκθεση Moniz οφείλει να επισημάνει αυτές τις ανεπάρκειες και τις παραλείψεις, γι'αυτό και, πέρα από τις τροπολογίες που εισάγαμε στην επιτροπή REX, προτείνουμε τώρα μία νέα τροπολογία η οποία θα καθιστά πιο σαφή την άποψη του Κοινοβουλίου όσον αφορά το έγγραφο της Επιτροπής.
<P>
Σε αυτό το πλαίσιο εγκατάλειψης δεν μας εκπλήττει η πρόσφατη πρόταση των προς απελευθέρωση προϊόντων στη δεύτερη φάση ένταξης των κλωστοϋφαντουργιών στον Παγκόσμιο Οργανισμό Εμπορίου. Σε αυτήν περιλαμβάνονται ευαίσθητα προϊόντα, ενώ υπήρχε η δυνατότητα να προταθεί μία δέσμη εντελώς απαλλαγμένη από προϊόντα αυτού του είδους. Γι'αυτό, ελπίζουμε ότι το Συμβούλιο Υπουργών θα απορρίψει αυτό τον κατάλογο που ενέκρινε η Επιτροπή και θα διαγράψει σε αυτόν, διότι είναι δυνατό, κάθε ευαίσθητο για την κοινοτική κλωστοϋφαντουργία προϊόν.
<P>
Σε ένα άλλο επίπεδο, εκτιμούμε τις προσπάθειες του συναδέλφου κ. Kittelmann να θεσπισθούν κανόνες για κάποια διαφάνεια στο παγκόσμιο εμπόριο. Είμαστε ωστόσο πεπεισμένοι ότι αυτοί οι κανόνες είναι φανερά ανεπαρκείς και δεν μπορούν να έχουν ως στόχο να υποκαταστήσουν, ή να αποκρύψουν, την υποχρεωτική τήρηση κοινωνικών και περιβαλλοντικών κανόνων, ούτε μπορούν να επιδιώκουν, άμεσα ή καλυμμένα, τη μείωση των σημερινών κοινωνικών επιπέδων στα οποία έχουν ήδη φθάσει οι πιο ανεπτυγμένες κοινωνίες.
<P>
Η έκθεση Kreissl-Dφrfler, προτείνοντας, και πολύ ορθά, ένα σύνολο περιβαλλοντικών κανόνων για το παγκόσμιο εμπόριο, το κάνει, κατά τη γνώμη μας, με τρόπο υπερβολικά αποσυνδεδεμένο από την κοινωνική συνιστώσα. Διότι, για μας, η αειφόρος ανάπτυξη απαιτεί μία σταθερή διάρθρωση μεταξύ ανθρώπινης ανάπτυξης και προστασίας του περιβάλλοντος.
<P>
Η έκθεση σχετικά με το θέμα ουσίας του Παγκόσμιου Οργανισμού Εμπορίου απέχει πολύ από το αναγκαίο και το ευκταίο. Δεν αναλύει τη σημερινή κατάσταση της διαδικασίας απελευθέρωσης και παγκοσμιοποίησης στο πλαίσιο του ΠΟΕ, δεν κρίνει τις συνέπειες από τους σημερινούς προσανατολισμούς των εθνικών οικονομιών, σχεδόν περιφρονεί το ρόλο που πρέπει να διαδραματίσει η ΠΟΕ. Αντίθετα από όσα δηλώνει η GATT και o ΠOE, οι προσανατολισμοί αυτοί δεν προήγαγαν την ευημερία και την απασχόληση. Τα δεκαοκτώ εκατομμύρια ανέργων στην Ευρωπαϊκή 'Ενωση ή η έκθεση των Ηνωμένων Εθνών σχετικά με την επιδείνωση του χάσματος μεταξύ φτωχών και πλούσιων χωρών αποτελούν τη μεγαλύτερη διάψευση αυτής τη ομολογίας πίστεως.
<P>
Η έκθεση αυτή έχει στόχο, λοιπόν, να προωθήσει και να εμβαθύνει τους ισχύοντες προσανατολισμούς, απορρίπτοντας την αναζήτηση εναλλακτικών λύσεων. Δεν μας προκαλεί απορία, επομένως, το γεγονός ότι συστήνει να προχωρήσουμε στη γεωργική απελευθέρωση, επιδιώκοντας την αναθεώρησή της σε συνάρτηση με συμφέροντα τρίτων και επιδιώκοντας την εγκατάλειψη της κοινοτικής προτίμησης, δεν μας εκπλήττει το γεγονός ότι προσπαθεί να ανατρέψει τη μετάβαση που υποστηρίζει η ίδια η έκθεση Moniz, δεν μας εντυπωσιάζει το γεγονός ότι τάσσεται υπέρ της πλήρους απελευθέρωσης των υπηρεσιών, των τηλεπικοινωνιών, των επενδύσεων.
<P>
Αντί του δημοκρατικού ελέγχου, με παρέμβαση των εθνικών κοινοβουλίων ή του Ευρωπαϊκού Κοινοβουλίου, προτείνει αυτό το οποίο είναι για μας απαράδεκτο, δηλαδή να σταματήσουν τα κράτη μέλη να είναι παρόντα στην ΠΟΕ και να εκπροσωπούνται μόνο από την Επιτροπή.
<P>
Τέλος, το Συμβούλιο Υπουργών της 29ης Οκτωβρίου - από όσο γνωρίζω - δε θεώρησε σκόπιμο να εξετασθεί στη Σιγκαπούρη η εισαγωγή κοινωνικών κανόνων στον ΠΟΕ. Ούτε καν η απόρριψη του δουλεμπορίου ή η απόρριψη της οργανωμένης παιδικής εργασίας. Αυτό αντικατοπτρίζει καλά τα συμφέροντα και την υποκρισία που, πραγματικά, κυριαρχούν στον Παγκόσμιο Οργανισμό Εμπορίου.

<SPEAKER ID=26 LANGUAGE="FR" NAME="Lannoye">
Κυρία Πρόεδρος, πιστεύω ότι κανένας σ΄ αυτήν την Συνέλευση δεν αμφισβητεί το γεγονός της ανάγκης ύπαρξης διεθνώς αναγνωρισμένων κανόνων για το εμπόριο. Η ΠΟΕ καθώς και η ίδια η αρχή βάσει της οποίας ιδρύθηκε είναι καλές. Πέραν αυτού όμως, οι αρχές που αποτελούν τη βάση της λειτουργίας της ΠΟΕ είναι κάτι διαφορετικό. Διαπιστώνουμε πράγματι στο ίδιο το κείμενο της συνθήκης ότι η ιεράρχιση των αξιών είναι η εξής: πάνω απ΄ όλα αύξηση της παραγωγής και του εμπορίου των αγαθών και των υπηρεσιών. Αυτή είναι η απόλυτη προτεραιότητα σε σχέση με οποιαδήποτε άλλη σχέση. Ο στόχος της αειφόρου ανάπτυξης είναι επικουρικός και η συνθήκη του Ρίο έχει ξεχασθεί ενώ η προστασία του περιβάλλοντος, ο σεβασμός των κοινωνικών δικαιωμάτων και τα ατομικά δικαιώματα είναι απόντα. Χωρίς θεσμούς με την ίδια παγκοσμιότητα και οι οποίοι να διαθέτουν πραγματική υπερεθνική εξουσία όπως η ΠΟΕ δεν πιστεύω ότι θα αλλάξουμε πολλά πράγματα.
<P>
Τι υπάρχει πράγματι σ΄ αυτές τις συμφωνίες της ΠΟΕ, πέρα απ΄ αυτά που είπαμε σήμερα; Υπάρχει ένα άρθρο 16 που αναφέρει ότι κάθε κράτος πρέπει να εξασφαλίσει τη συμμόρφωση των νόμων του, των κανονισμών του και των διοικητικών του διαδικασιών με τις υποχρεώσεις του, όπως αυτές διατυπώνονται στις συνθήκες. Αυτό έχει ως αποτέλεσμα τι; Αυτό έχει ως αποτέλεσμα μια λογική εξάρθρωσης κάθε κοινωνικής και περιβαλλοντιικής νομοθεσίας στα λεγόμενα αναπτυγμένα κράτη. Το διαπιστώνουμε ήδη στην Ευρωπαϊκή Ένωση. Μια σειρά νομοθεσιών της Ευρωπαϊκής Ένωσης απειλούνται. Μπορώ να τις αναφερω κατά σειρά: τα δόκανα, την συμφωνία για τη ΣΕΒ, τις ορμόνες στο κρέας, τη σοκολάτα, τη μπανάνα, και τελευταία σημερα την νομοθεσία για τα νέα είδη διατροφής υπό παρασκευή.
<P>
Όλα αυτά απειλούνται με οπισθοδρόμηση από τη συμφωνία με την ΠΟΕ την οποία, δυστυχώς λέγω, αποδεχθήκαμε πριν από δύο χρόνια. Χαίρομαι λοιπόν για τις συγκεκριμένες προτάσεις που γίνονται στις διάφορες εκθέσεις που αναφέρθηκαν σήμερα, αλλά δεν διατηρώ πολλές ελπίδες για τη Σιγκαπούρη, ιδίως έχοντας ακούσει τον Sir Leon Britain χθες. Δεν διαισθάνομαι μια πολιτική βούληση για αλλαγή. Ίσως κάνω λάθος, το ελπίζω. Θα το δούμε μετά τη Σιγκαπούρη, αλλά πρέπει να σας πω ότι ειλικρινά δεν το πιστεύω.

<SPEAKER ID=27 LANGUAGE="NL" NAME="Vandemeulebroucke">
Πρόεδρε, αξιότιμοι κύριοι συνάδελφοι, η έκθεση αυτή στηρίζεται σε μεγάλο βαθμό στην απόλυτη κυριαρχία του ελεύθερου εμπορίου. Όλα τα άλλα θέματα θεωρούνται υποδεέστερα. Κατά τη γνώμη μου, βρισκόμαστε αντιμέτωποι με μία αυξανόμενη παγκοσμιοποίηση η οποία προξενεί φόβους, με την αύξηση των πολυεθνικών επιχειρήσεων και του αριθμού των συγκεντρώσεων. Η έκθεση αυτή διαπνέεται από το πνεύμα ότι το σύνολο της προβληματικής του Παγκόσμιου Οργανισμού Εμπορίου πρέπει να θεωρηθεί αποκλειστικά σε συνάρτηση με την αυξανόμενη παγκοσμιοποίηση.
<P>
Παράλληλα, στην έκθεση δεν αποδίδεται παρά δευτερεύουσα σημασία, για παράδειγμα, στη θέση και τη συμμετοχή των αναπτυσσόμενων χωρών οι οποίες βρίσκονται σε διαφορετικά στάδια εξέλιξης. Λίγη σημασία αποδίδεται επίσης και σε συμπληρωματικούς κανόνες, οι οποίοι δεν πρέπει να θεωρηθούν ανεξάρτητα από τη βιώσιμη ανάπτυξη. Αναφέρομαι στους κανόνες για το περιβάλλον, στους κοινωνικούς κανόνες, σε διεθνείς κανόνες, στην απαγόρευση της παιδικής εργασίας, της καταναγκαστικής εργασίας, στην ισότητα των δύο φύλων, το δικαίωμα του συνεταιρίζεσθαι. Τα στοιχεία αυτά πρέπει να θιγούν επίσης στα πλαίσια των συνομιλιών που διεξάγουμε στους κόλπους του Παγκόσμιου Οργανισμού Εμπορίου. Δυστυχώς όμως η στάση μας δεν είναι ενιαία. Διαφωνούμε ακόμη και στους κόλπους της Ευρωπαϊκής Ένωσης.
<P>
Οι μεγαλύτερες διεθνείς επιχειρήσεις κυριαρχούν στην ουσία επί των διεθνών οργανισμών χωρίς να υπόκεινται κατ'οιονδήποτε τρόπο σε δημοκρατικό έλεγχο. Κατ'αυτό τον τρόπο είμαστε υποχρεωμένοι να κάνουμε μία ουσιαστική επιλογή μεταξύ δύο παγκόσμιων προτύπων. Ή επιλέγουμε να δώσουμε απόλυτη προτεραιότητα στην αύξηση της ορθολογικής οργάνωσης, της παραγωγικότητας, της ευελιξίας, των μετατοπίσεων, ή θα επιλέξουμε να δώσουμε προτεραιότητα σε άλλες βασικές αξίες που θα πρέπει και θα μπορεί να εφαρμόζονται από την Ευρωπαϊκή Ένωση στη νέα διεθνή κατάσταση που διαμορφώνεται. Στις αξίες αυτές συμπεριλαμβάνονται η αναγνώριση του πεπερασμένου χαρακτήρα των ανθρώπινων πόρων και η επίγνωση του ότι πρέπει να αναπτύξουμε και να δημιουργήσουμε κοινωνικοοικονομικά πρότυπα που να είναι προσανατολισμένα στο μέλλον. Η GATT και ο ΠΟΕ επιλέγουν το παλαιό μοντέλο, ένα μοντέλο που είναι αντίθετο ακόμη και με προηγούμενες δεσμεύσεις που αναλήφθηκαν και συμφωνίες που υπογράφηκαν, όπως αυτή του Ρίο. Το τελικό κείμενο του Παγκόσμιου Οργανισμού Εμπορίου περιλαμβάνει 22.000 σελίδες σε παραρτήματα. Το συνολικό κείμενο έπρεπε ή να γίνει αποδεκτό ή να απορριφθεί. Θα ήθελα να παραθέσω ένα παράδειγμα ενός τμήματος του κειμένου αυτού.
<P>
Όσον αφορά τα φυτοϋγειονομικά μέτρα στο φάκελο της γεωργίας, είμαστε υποχρεωμένοι να τηρούμε τον codexalimentarius, ο οποίος ελέγχεται πλήρως από βιομηχανικούς κολοσσούς όπως η Cargil, η Nestlι, η Unilever και η Coca Cola. Πρόκειται για ορισμένους από τους εκατό κολοσσούς που ελέγχουν απόλυτα τις τροφικές αλυσίδες ανά το παγκόσμιο. Ιδού για ποια δημοκρατία μιλάμε!
<P>
Οι συλλογισμοί αυτοί δεν περιλαμβάνονται στην έκθεση Kittelmann. Υπάρχουν ακόμη πάρα πολλά σημεία που πρέπει να συζητηθούν. Ελπίζω ότι αυτή θα είναι η αρχή ενός ευρέως κοινωνικού διαλόγου ο οποίος θα έχει ως αποτέλεσμα να συμπεριληφθούν στις συμβάσεις που θα υπογράψουμε στο μέλλον και τα απαραίτητα στοιχεία που αφορούν τις κοινωνικές και οικολογικές ευθύνες μας.

<SPEAKER ID=28 LANGUAGE="FR" NAME="Martinez">
Κυρία Πρόεδρος, στο πλαίσιο της διεθνούς οργάνωσης του εμπορίου διαθέτουμε μια νέα διεθνή οργάνωση, σ΄ έναν κόσμο που διαθέτει αποτελεσματικότατες οργανώσεις όπως το γνωρίζουν όλοι οι Ζαϊρινοί στη Goma. Ο κύριος Kittlemann όμως είναι εξαιρετικά αισιόδοξος, με μια αισιοδοξία θα έλεγα «ρικαρδιανή» ή «μπριτενική». Η διεθνής οργάνωση του εμπορίου θα ηθικοποιήσει, θα οδηγήσει σ΄ ένα κώδικα καλής συμπεριφοράς. Σίγουρα δεν θα μιλήσουμε για το Πακιστάν και την Ινδία, για την εκμετάλλευση των παιδιών και για τις νομισματικές διακυμάνσεις. Όταν το δολλάριο αντιστοιχούσε σε πέντε γαλλικά φράγκα, οι Ηνωμένες Πολιτείες κατείχαν το 40 % της παγκόσμιας αγοράς δημητριακών, ενώ όταν αντιστοιχούσε σε εννέα δεν κατείχαν παραπάνω από το 25 %. Όλα αυτά είναι δευτερεύοντα. Το βασικό είναι να υπάρξει μια διευθέτηση των διαφορών. Αλλωστε όλος ο κόσμος γνωρίζει ότι το σύστημα αυτό λειτουργεί για τα κρέατα με ορμόνες και για τις μπανάνες.
<P>
Θα υπάρξουν ομάδες αποτελούμενες από τρία μέλη τα οποία θα έχουν επιλεγεί από έναν κατάλογο 15 διαιτητών και οι διαιτητές αυτοί θα είναι τόσο ελεύθεροι να φέρουν προσκόμματα στις Ηνωμένες Πολιτείες όσο ελεύθερος είναι ο κύριος Boutros - Boutros Gali. Θα υπάρχει ένα όργανο για την άσκηση εφέσεως που θα αποτελείται από 7 μέλη με τις Ηνωμένες Πολιτείες και τους σκλάβους της, την Νέα Ζηλανδία, τις Φιλιππίνες, την Αίγυπτο καθώς και τη Γερμανία για την οποία γνωρίζουμε ότι ήταν απολύτως ελαστική με την Chiquita η οποία χρηματοδοτεί το σοσιαλιστικό κόμμα και το κόμμα των φιλελευθέρων στην υπόθεση της μπανάνας.
<P>
Και τελειώνοντας, κυρία Πρόεδρος, η Παγκόσμια Τράπεζα συνέταξε μια μελέτη λέγοντας ότι θα κερδίσουμε 500 δισεκατομμύρια δολλάρια - το βραβείο Νόμπελ οικονομίας Maurice Allais αποφάνθηκε γι΄ αυτήν την έκθεση η οποία στερείται οποιασδήποτε επιστημονικής αξίας.

<SPEAKER ID=29 LANGUAGE="IT" NAME="Fantuzzi">
Κυρία Πρόεδρε, η ομάδα μας, και στο τμήμα της που ασχολείται με τη γεωργία, δεν έχει χρονοτριβήσει σε αντιθέσεις επιζήμιες για τις θσεις της ΠΟΕ. Ετσι πορεύεται ο κόσμος και η γεωργία δεν μπορεί να επιτρέψει στον εαυτό της την πολυτέλεια να σταθεί εναντίον όλης της υφηλίου. Αλλωστε, μετά από ένα χρόνο εφαρμογής, πρέπει να ομολογήσουμε ότι δεν έγινε η καταστροφή εκείνη που προέβλεπαν ορισμένοι, ούτε για τον γεωργικό τομέα. όμως, αναμφίβολα, όπως είπαν άλλοι συνάδελφοι, προβλήματα υπήρξαν.
<P>
Ο κ. Sonneveld μας μίλησε για ορισμένους τομείς της γεωργίας, εγώ θα ήθελα να υπενθυμίσω και άλλους, εκείνους των μεσογειακών προϊόντων που είχαν λιγότερη προστασία στο πλαίσιο της ΚΑΠ, περισσότερα προβλήματα στην υλοποίηση των συμφωνιών της GATT και σε ορισμένες περιπτώσεις έδειξαν την πραγματική μεταρρύθμιση των κοινών αυτών οργανώσεων της αγοράς. Τα προβλήματα προέκυψαν όταν η Ευρωπαϊκή Ενωση διαχειρίστηκε τις συμφωνίες αυτές, με μια κάπως αμυντική στάση, και κρατώντας κάπως χαμηλούς τόνους. Ημουν στην πόλη του Cork, στη Διάσκεψη που οργάνωσε η Ευρωπαϊκή Επιτροπή σχετικά με το μέλλον της αγροτικής πολιτικής. Είχε πολύ ενδιαφέρον, όμως πιστεύω ότι η πραγματική δοκιμασία θα είναι στην ουσία η αναθεώρηση της πολιτικής της αγοράς στον γεωργικό τομέα, που πρέπει να αξιοποιήσει ουσιαστικά τόσο τα περιβαλλοντικά θέματα όσο και εκείνα που έχουν σχέση με την αγροτική πολιτική. Από την άποψη αυτή, οι νέες διαπραγματεύσεις που θα ξεκινήσουν το 1999, δηλαδή σε ένα όχι μακρινό μέλλον, με την πρόκληση της διακοπής των επιδοτήσεων για την παραγωγή, θα είναι η πραγματική δοκιμασία και για τη μεταρρύθμιση της πολιτικής των αγορών της Ευρωπαϊκής Ενωσης. Οι Αμερικανοί το έχουν ήδη κάνει πράξη με το δικό τους Farm Bill και κυρίως μας προτείνουν μια επιθετική στρατηγική σε σχέση με την εξαγωγή των μη επιδοτούμενων προϊόντων διατροφής και γεωργίας. Νομίζω ότι πρέπει να κάνουμε κτήμα μας τις εμπειρίες αυτές.
<P>
Τις ημέρες αυτές αρχίζει στη Ρώμη η Σύνοδος Κορυφής του Οργανισμού Τροφίμων και Γεωργίας των Ηνωμένων Εθνών (FAO): πρέπει και αυτή να αποτελέσει μια ευκαιρία για προβληματισμό σχετικά με μια αναθεώρηση της μεταρρύθμισης της ΚΑΠ. Εγώ πάντως πιστεύω ότι πρέπει από τώρα να εκμεταλλευθούμε τις ευκαιρίες που μας παρέχονται από την ΠΟΕ στο πλαίσιο των φυτικών προϊόντων υγείας ή των διατάξεων σχετικά με την προέλευση των προϊόντων διατροφής και γεωργίας.

<SPEAKER ID=30 LANGUAGE="ES" NAME="Valdivielso de Cuι">
Κυρία Πρόεδρε, με μεγάλη μου ευχαρίστηση συμμετέχω σε αυτήν την κοινή συζήτηση σχετικά με τρία ζητήματα της Επιτροπής REX τα οποία είναι αλληλένδετα: εμπόριο και περιβάλλον, του συναδέλφου Kreissl-Dφrfler, κλωστοϋφαντουργία, του κ. Moniz, και βεβαίως Παγκόσμιος Οργανισμός Εμπορίου, του κ. Kittelmann, έκθεση στην οποία επιθυμώ κυρίως να αναφερθώ.
<P>
Η έκθεση του κ. Kittelmann -παρά τις διαφορές απόψεων σχετικά με αυτήν- πιστεύω ότι παρουσιάζει πολλά πλεονεκτήματα. Κατά πρώτον, καθορίζει ένα σαφές νομικό πλαίσιο απέναντι στο δίκαιο του ισχυροτέρου, δηλαδή μέσω της απαιτούμενης τήρησης ορισμένων νομικών κανόνων που έχουν υιοθετηθεί με κοινή συμφωνία, κανόνων στους οποίους αναφέρθηκε επίσης και ο κ. Moniz, ιδιαίτερα σε ό, τι αφορά τον τομέα της κλωστοϋφαντουργίας. Επιπλέον, αυτό υπογραμμίζεται στο σημείο 6 της έκθεσης του κ. Kittelmann: μιλά για την αρχή της αλληλεγγύης η οποία υπαγορεύει να εξασφαλιστεί στις πτωχότερες αναπτυσσόμενες χώρες πλήρης πρόσβαση στην αγορά χωρίς να υποχρεούνται οι χώρες αυτές να προβούν σε πλήρες άνοιγμα της αγοράς τους , και ζητά επιπλέον να καταρτιστεί ένα πρόγραμμα ενίσχυσης γι' αυτές. Και τέλος, η έκθεση αυτή τονίζει ότι ο ΠΟΕ δεν πρέπει να ασκεί στρεβλωτικό έργο μέσω της θέσπισης μονομερών μέτρων: μια σαφής προειδοποίηση προς το δίκαιο του ισχυροτέρου, φαινόμενο το οποίο παρατηρούμε, και προσπαθούμε να αποφύγουμε, στο θέμα Ηνωμένων Πολιτειών-Κούβας, με το Νόμο Χελμς-Μπάρτον.
<P>
Γενικώς, εννοώ ως πολύ θετικό το αίτημα οι επιχειρήσεις της Ευρωπαϊκής Ένωσης να έχουν καλύτερη ενημέρωση όσον αφορά τα μέσα της εμπορικής πολιτικής. Πιστεύω επομένως ότι οι τρεις εκθέσεις που εξετάζουμε παρουσιάζουν μια πολύ θετική διάσταση, και ιδίως η γενική έκθεση του κ. Kittelmann, σχετικά με τον Παγκόσμιο Οργανισμό Εμπορίου.

<SPEAKER ID=31 LANGUAGE="PT" NAME="Rosado Fernandes">
Κύριε Πρόεδρε, θα ήθελα να συγχαρώ τον εισηγητή κ. Moniz για την εργασία που πραγματοποίησε και, φυσικά, για το γεγονός ότι παρουσίασε με κάποια ισορροπία την πραγματική κατάσταση της κλωστοϋφαντουργίας στη χώρα μου. Γνωρίζουμε όλοι, ακόμη και χωρίς να είμαστε εναντίον της παγκοσμιοποίησης, ότι αυτή, ωθούμενη στα άκρα όπως έγινε, με την προφανή κυριαρχία της αμερικανικής οικονομίας και των πολυεθνικών της, θα είχε τις συνέπειες που έχει σήμερα στην ευρωπαϊκή οικονομία. Σε ορισμένες περιπτώσεις διότι η ευρωπαϊκή οικονομία είναι συνηθισμένη στο κράτος πρόνοιας, σε άλλες διότι πλήττεται από την καθυστέρηση, όπως συμβαίνει με τη χώρα μου. Η αλήθεια είναι ότι, μέσα στην ανισότητα που επικρατεί στον κόσμο, κάποιοι εκμεταλλεύονται τη φτώχεια κάποιων άλλων, και άλλοι την υψηλή τεχνολογία άλλων.
<P>
Είναι δύσκολο να καταλήξουμε σε συνεννόηση όλων των εθνών όσον αφορά τη διατήρηση ενός επιπέδου ανθρώπινης αξιοπρέπειας για των πληθυσμούς που εργάζονται. Δεν χρειάζεται να ανήκει κανείς στην αριστερά ή στη δεξιά: αρκεί να έχουμε ευθυκρισία και κάποια ευφυία για να αναλύσουμε τα πράγματα, για να δούμε ότι τα μέτρα που ελήφθησαν κατά τη μεγάλη ήττα που υπέστη η Ευρώπη στις διαπραγματεύσεις της GATT θα είχαν αρνητικές συνέπειες σε φτωχές χώρες όπως η δική μου. Δεν τέθηκαν υπό διαπραγμάτευση ρήτρες, δεν είχαμε το θάρρος να προστατέψουμε τις φτωχές οικονομίες απέναντι στις ισχυρές οικονομίες ή απέναντι στις οικονομίες εκμετάλλευσης, όπως είναι οι ασιατικές οικονομίες. Το αποτέλεσμα είναι μπροστά μας: το ζήτημα δεν είναι πολιτικό, δεν είναι ζήτημα για οικονομολόγους, είναι ένα ζήτημα για όποιον μπορεί να κατανοήσει τη μοίρα των ανθρώπων και γνωρίζει να προστατεύει τους ανθρώπους απέναντι σε εκείνους που τους εκμεταλλεύονται.

<SPEAKER ID=32 LANGUAGE="ES" NAME="Gasςliba i Bφhm">
Κυρία Πρόεδρε, αξιότιμοι κύριοι βουλευτές, θα ήθελα να αναφερθώ συγκεκριμένα, στα πλαίσια αυτής της συζήτησης, στην έκθεση του συναδέλφου Moniz, εκφράζοντας την ικανοποίησή μου διότι αποδόθηκε ιδιαίτερη προσοχή στη διεθνή κατάσταση στον τομέα της κλωστοϋφαντουργίας και των ειδών ένδυσης στην Ευρωπαϊκή Ένωση διότι, πράγματι, πρόκειται για μια βιομηχανία σημαντική λόγω της παραγωγής της, των εξωτερικών της συναλλαγών και του επιπέδου απασχόλησής της, το οποίο επίσης απαιτεί ιδιαίτερη προσοχή. Εκφράζω επίσης την ικανοποίησή μου διότι η προσέγγιση του κ. Moniz είναι πρόσφορη, υπό την έννοια ότι δεν ζητά μιαν άμεση παρέμβαση ούτε θέτει το ζήτημα από την πλευρά του προστατευτισμού, αλλά ζητά ίσους όρους που να μη στρεβλώνουν την ικανότητα παρέμβασης και παρουσίας του τομέα στις διεθνείς αγορές, και εξάλλου, ζητά ο τομέας να μην υποβάλλεται σε στρεβλώσεις ή διακρίσεις που μπορεί να επηρεάσουν πολύ αρνητικά τον απαραίτητο αναπροσανατολισμό και την προσαρμογή του στη διεθνή αγορά, που τώρα διέπεται από τις συμφωνίες του Γύρου της Ουρουγουάης και την οποία διαχειρίζεται ο Παγκόσμιος Οργανισμός Εμπορίου.
<P>
Καταλήγοντας, παρακαλώ να επανεξεταστούν ιδιαίτερα τα σημεία εκείνα όπου ζητείται ένας θεμιτός ανταγωνισμός, η δυνατότητα εφαρμογής μέτρων απέναντι στους κανόνες εκείνους που στρεβλώνουν την πρόσβαση ή που επηρεάζονται από την απάτη ή που συνεπάγονται εκ των πραγμάτων διάκριση κοινωνικού, εργασιακού ή εμπορικού χαρακτήρα που θα έβλαπτε σοβαρά -επιμένω- την κλωστοϋφαντουργία και τις δυνατότητές της στην Ευρωπαϊκή Ένωση.

<SPEAKER ID=33 LANGUAGE="DE" NAME="Graefe zu Baringdorf">
Kυρία Πρόεδρε, να εμπορευθούν θέλουν πάντα εκείνοι που βρίσκονται σε ισχυρή θέση και υπαγορεύουν στους άλλους τους όρους τους. Δεν γίνεται εμπόριο για να γίνουν οι φτωχοί πλούσιοι ή για να χορτάσουν οι πεινασμένοι, αλλά για να κερδίσουν χρήματα από το εμπόριο. Kι ενάντια σ' αυτό ελάχιστα μπορεί να πει κανείς; μόνο που θα 'πρεπε να το απομυθοποιήσει. Όταν συζητάμε για τις μεταφορές ζώων προς τη Bόρεια Aφρική και εκνευριζόμαστε για τις συνθήκες μεταφοράς τους, αυτό είναι σωστό, αλλά το ουσιαστικό βασικό πρόβλημα έγκειται στο ότι μεταφέρουμε εκεί ζώα, παρόλο που υπάρχουν ήδη αρκετά. H Mπουρκίνα Φάσο, το Mάλι, η Nιγηρία, τα φτωχότερα κράτη του κόσμου, ζουν, κατά παράδοση, από την κτηνοτροφία. Δεν είναι πια σε θέση να διαθέσουν τα ζώα τους, επειδή εμείς πηγαίνουμε εκεί με επιδοτούμενα ζώντα ζώα, τα οποία επιπλέον βασανίζουμε, και τους παίρνουμε την αγορά.
<P>
Στη συνέχεια, ο Yπουργός Γεωργίας μας Borchert, ο οποίος τώρα βρίσκεται στην Παγκόσμια Eπισιτιστική Διάσκεψη, λέει το εξής: Aυτό θα πρέπει να το κάνουμε, επειδή αλλιώς, οι αγορές αυτές θα καταληφθούν από τη Nέα Zηλανδία και την Aυστραλία, και τότε τα ζώα θα έρχονται εκεί από ακόμη πιο μακρινά μέρη. Tο θέμα λοιπόν δεν είναι να χορτάσει ο κόσμος; το θέμα είναι οι αγορές. Tι δουλειά έχουν τα ζώα από τη Nέα Zηλανδία στη Bόρεια Aφρική, αφού εκεί υπάρχουν ήδη αρκετά ζώα; Aυτό σημαίνει πως θα πρέπει να εξασφαλίσουμε το βασικό δικαίωμα διατροφής. Θα πρέπει σ' όλες τις διεθνείς συμβάσεις, να συμπεριλάβουμε τη διάταξη ότι είναι βασικό δικαίωμα των λαών να επιστρέφουν στις βάσεις της διατροφής τους και να τις εξασφαλίζουν. Θα πρέπει να κάνουμε συμφωνίες ότι το εμπόριο δεν θα γίνεται μόνο με τους όρους των ισχυρών, ούτε κι επιτρέπεται να έχει σαν αποτέλεσμα την υπερχρέωση και την εξαθλίωση των φτωχών, αλλά να αποβαίνει προς όφελός τους, αν πράγματι θέλουμε να εισάγουμε κάποιο ήθος στο διεθνές εμπόριο.

<SPEAKER ID=34 LANGUAGE="NL" NAME="Van der Waal">
Κυρία Πρόεδρε, με την ολοκλήρωση του Γύρου της Ουρουγουάης έγινε, υπό την επίβλεψη του ΠΟΕ, ένα σημαντικό βήμα προς την περαιτέρω ελευθέρωση του παγκόσμιου εμπορίου. Η Διάσκεψη της Σιγκαπούρης πρέπει να συνεχίσει το δρόμο αυτό. Ωστόσο, η προσπάθεια αυτή πρέπει να συντελεστεί στα πλαίσια μίας υπεύθυνης πολιτικής όσον αφορά τους τομείς προστασίας του περιβάλλοντος, της αναπτυξιακής συνεργασίας και της κοινωνικής πολιτικής.
<P>
Οι πλούσιες χώρες θα πρέπει να τηρήσουν τις υποσχέσεις που είχαν δώσει στα πλαίσια προηγούμενων εμπορικών συμφωνιών προς όφελος των φτωχών χωρών. Επίσης, πρέπει να καταβληθούν προσπάθειες για την περαιτέρω μείωση των εισαγωγικών δασμών που επιβάλλονται στις λιγότερο αναπτυγμένες χώρες. Η νέα πολιτική στον κοινωνικό τομέα θα πρέπει να αποσκοπεί στην κατάργηση της καταναγκαστικής εργασίας και της εκμετάλλευσης των παιδιών. Ωστόσο, αυτό θα πρέπει να γίνει με συγκρατημένο τρόπο προκειμένου να ληφθεί υπόψη η πολιτιστική ιδιαιτερότητα της κάθε χώρας και να αποφευχθεί ο κίνδυνος του κρυπτοπροστατευτισμού.
<P>
Όσον αφορά τέλος τη σχέση μεταξύ εμπορίου και περιβάλλοντος, συμφωνούμε κυρίως με τις συστάσεις της έκθεσης Kreissl-Dφrfler όσον αφορά την ενσωμάτωση πολυμερών συμβάσεων για το περιβάλλον στον ΠΟΕ και την απαγόρευση της εξαγωγής προϊόντων που ρυπαίνουν το περιβάλλον.

<SPEAKER ID=35 LANGUAGE="EN" NAME="Smith">
Θα ήθελα να επαινέσω τον κ. Moniz για την εξαίρετη έκθεσή του. Τώρα, ο κ. Moniz πολύ ορθώς τονίζει την απογοητευτική καθοδική πορεία απασχόλησης στην κλωστοϋφαντουργία μια πορεία που φαίνεται ότι συνεχίζεται. Είναι προφανές ότι μέρος της ευθύνης γι' αυτή την καθοδική πορεία φέρουν οι βιομήχανοι και οι έμποροι οι οποίοι μεταφέρουν τις εγκαταστάσεις παραγωγής και επεξεργασίας στο εξωτερικό επωφελούμενοι ορισμένες φορές από τις χαμηλές κοινωνικές και περιβαλλοντικές προδιαγραφές και οι οποίοι, χωρίς να ντρέπονται, εκμεταλλεύονται εργαζόμενους χωρίς καμία επιρροή και με ελάχιστα δικαιώματα.
<P>
Εάν θέλουμε να επινοήσουμε μια στρατηγική η οποία να αντιμετωπίζει την κατάσταση αυτή, τότε πιστεύω ότι χρειαζόμαστε κάποια διαφάνεια και από μέρους της ίδιας της βιομηχανίας. Θα πρέπει να γνωρίζουμε εάν οι βιομήχανοι και οι έμποροι πλουτίζουν στο εξωτερικό, ποιες επενδυτικές στρατηγικές έχουν και ποιες αγορές σκοπεύουν να εξυπηρετήσουν οι επενδύσεις αυτές. Η Επιτροπή έχει τακτικές επαφές με εκπροσώπους της κλωστοϋφαντουργίας και θα θέλαμε να μας μεταβιβάσει τις πληροφορίες που έχει ως αποτέλεσμα των συναντήσεων αυτών, ιδιαίτερα σχετικά με τις τάσεις και τις στρατηγικές επενδύσεων. Ίσως η Επιτροπή να μπορούσε να εκπονήσει και μια έκθεση επί των τάσεων μετεγκατάστασης ευρωπαϊκών επιχειρήσεων στο εξωτερικό.
<P>
Το άλλο μέρος της εκθέσεως Moniz που πιστεύω ότι είναι εξαιρετικά σημαντικό είναι η απαίτηση για τη διεξαγωγή έρευνας σχετικά με την παιδική εργασία στην Ευρωπαϊκή Ένωση. Νομίζω ότι μπορούμε να προχωρήσουμε πέραν τούτου και να εξετάσουμε γενικότερα τις πρακτικές απασχόλησης στην Ευρωπαϊκή Ένωση. Οι Financial Times εκπόνησαν πρόσφατα μια έκθεση από την οποία προέκυψαν καθαρά οι ελεεινές πρακτικές απασχόλησης και οι εξαιρετικά χαμηλές αμοιβές, και αυτα μόνο στο Ηνωμένο Βασίλειο. Θα ζητούσα επομένως από την Επιτροπή να λάβει πολύ σοβαρά υπόψη της το ανωτέρω και να εξετάσει αυτές τις πρακτικές.

<SPEAKER ID=36 LANGUAGE="PT" NAME="de Melo">
Κύριε Πρόεδρε, κύριε Επίτροπε, αγαπητοί συνάδελφοι, μέσα στην ευρωπαϊκή κοινότητα υπάρχουν συμφέροντα διαφορετικά και, μερικές φορές, αντιθετικά μεταξύ κρατών τα οποία βασικά παράγουν αγαθά εξοπλισμού και κρατών που παραδοσιακά παράγουν καταναλωτικά αγαθά. Ο ευρωπαϊκός τομέας της κλωστοϋφαντουργίας και της ένδυσης υπήρξε θύμα και συνεχίζει να είναι θύμα αυτής της οικονομικής πολιτικής η οποία επιτρέπει την εισαγωγή, με κακές ρυθμίσεις και συχνά με απάτες, κλωστοϋφαντουργικών προϊόντων ως ανταλλακτικό νόμισμα για την εξαγωγή εξοπλισμών.
<P>
Γνωρίζουμε όλοι ότι, ύστερα από καθυστερημένες και δύσκολες διαπραγματεύσεις, η Κοινότητα προσχώρησε στη συμφωνία σχετικά με την κλωστοϋφαντουργία και την ένδυση στην τελική πράξη του Uruguay Round . Στη συμφωνία αυτή, αναγνωρίστηκαν οι αναγκαίες διαρθρωτικές προσαρμογές της ευρωπαϊκής κλωστοϋφαντουργικής βιομηχανίας στις νέες παγκόσμιες συνθήκες παραγωγής και εμπορίας των κλωστοϋφαντουργικών προϊόντων. Συμφωνήθηκε, έτσι, μία προοδευτική ένταξη, κατά φάσεις και μέσα σε δέκα χρόνια. Δεν μπορεί μία πολιτική άλλων συμφερόντων, όσο σημαντικά και θεμιτά κι αν είναι, να αλλάζει αυτή τη διεθνή συμφωνία. Είναι αρμοδιότητα του Κοινοβουλίου, κυρία Πρόεδρε, ο έλεγχος για την εφαρμογή αυτής της συμφωνίας, της διεθνούς συμφωνίας, επαναλαμβάνω, καταγγέλλοντας τις αρνητικές επιπτώσεις για την οικονομία του κλωστοϋφαντουργικού τομέα και τα σοβαρά κοινωνικά προβλήματα που απορρέουν από τη μη εφαρμογή της. Η έκθεση του συναδέλφου μας κ. Moniz, μία καλή έκθεση, οδεύει προς αυτή την κατεύθυνση και εξετάζει εξαντλητικά το θέμα αυτό. Πρέπει επομένως, κατά τη γνώμη μου, να λάβει την υποστήριξή μας.

<SPEAKER ID=37 LANGUAGE="IT" NAME="Garosci">
Κυρία Πρόεδρε, σε αυτό τον λίγο χρόνο, μόλις που μπορούμε να υπενθυμίσουμε μια έννοια που είναι θεμελιώδης για όλες τις συζητήσεις, δηλαδή το διεθνές και εσωτερικό πλαίσιο του τομέα του εμπορίου. Το εμπόριο αποτελεί τη βάση ενός τριγώνου και πρωταγωνιστεί στην αγορά μαζί με άλλους δύο παράγοντες, τη βιομηχανία και τους καταναλωτές. Συνεπώς, το παγκόσμιο και το εσωτερικό εμπόριο στηρίζουν την αποτελεσματικότητά τους στην αξιοπιστία του συστήματος διανομής και πιστεύω ότι αυτή είναι η κατεύθυνση προς την οποία πρέπει να στρέψουμε τις προσπάθείες μας ώστε να επιτευχθεί η βελτίωση των σχέσεων μεταξύ των χωρών.
<P>
Γνωρίζουμε μια παλαιά παροιμία που λέει ότι εκεί που δεν μπορούν να φτάσουν οι στρατιώτες φτάνουν τα εμπορεύματα. Ετσι λοιπόν, οι προσπάθειές μας που έχουν κυρίως ως στόχο τους προαναφερθέντες τομείς, κυρίως την υφαντουργία, αλλά και πολλούς άλλους όπως τα τρόφιμα, πρέπει να στραφούν ιδιαίτερα προς τις μικρομεσαίες επιχειρήσεις οι οποίες, το τονίζουμε ακόμη μια φορά, αποτελούν τον βασικό κινητήριο μοχλό για τη λειτουργία της οικονομίας της Ευρωπαϊκής Κοινότητας.

<SPEAKER ID=38 LANGUAGE="IT" NAME="Muscardini">
Κυρία Πρόεδρε, η τραγική κατάσταση όπου βρίσκεται ο τομέας της υφαντουργίας και της ένδυσης στην Ευρώπη μας υποχρεώνει να μην αντιμετωπίσουμε το θέμα με γραφειοκρατικό και ρητορικό τρόπο. Οι 850 χιλιάδες θέσεις εργασίας που χάθηκαν στον τομέα αυτό και η προοπτική ότι κατά την επόμενη δεκαετία η εργατική και παραγωγική δραστηριότητα θα συνεχίσει να μειώνεται, υποχρεώνουν την Ενωση να μην υποχωρήσει στην εφαρμογή των διατάξεων εκείνων της ΠΟΕ που επιδιώκουν να δημιουργήσουν ρεαλιστικές συνθήκες για ένα δίκαιο ανταγωνισμό και να εξασφαλίσουν την ουσιαστική πρόσβαση των ευρωπαϊκών επιχειρήσεων στις διεθνείς αγορές.
<P>
Οι εμπορικές συμφωνίες μεταξύ Ευρωπαϊκής Ενωσης και τρίτων χωρών - Τουρκίας, Ανατολικών χωρών, τέως ΕΣΣΔ, Ινδίας, Πακιστάν και Κίνας - πρέπει να εγγυηθούν τις ελάχιστες συνθήκες ισορροπίας για τον τον τομέα της υφαντουργίας. Πρέπει επίσης να δεσμευθεί το Εκτελεστικό ότι θα καταγγέλει και θα αρνείται συμφωνίες όπου δημιουργούνται συνθήκες οι οποίες ευνοούν την παραγωγή με πλάγιους τρόπους ασύμβατους με τους διεθνείς οικονομικούς και δημοκρατικούς κανόνες: για παράδειγμα, να αρνείται προϊόντα που έχουν κατασκευαστεί από ανήλικους, χωρίς να υπάρχει έλεγχος ότι αυτοί απολαμβάνουν τα βασικά ανθρώπινα δικαιώματα.
<P>
Εφιστώ την προσοχή της Επιτροπής στο θέμα της αναγνώρισης του μαλλιού ως γεωργικού προϊόντος, ώστε μετά την υφαντουργία να μη μπει γρήγορα σε κρίση ο τομέας παραγωγής μαλλιού ο οποίος χάνει έδαφος και έχει ανάγκη από μια σειρά μέτρων για να αναχαιτιστεί η κρίση και να αποφευχθεί η εξαφάνιση των προβάτων από το κοινοτικό έδαφος.

<SPEAKER ID=39 LANGUAGE="DE" NAME="Ettl">
Kυρία Πρόεδρε, σχετικά με την έκθεση για τον ΠOE θα ήθελα, ως καινούρια ευρωβουλευτής, να υπογραμμίσω ιδιαίτερα θετικά το ότι τα αιτήματα της Kοινωνικής Eπιτροπής, για σύσταση μιας ομάδας εργασίας σχετικά με τα θέματα ελάχιστων κοινωνικών στάνταρτ, τα συμπεριέλαβε η Eπιτροπή στην ανακοίνωσή της προς το Συμβούλιο. Kι αυτό έγινε, επειδή τα συνδικάτα της Eυρώπης, εδώ και πάνω από είκοσι χρόνια, αγωνίζονται έντονα υπέρ της τήρησης των δικαιωμάτων των εργαζομένων και στις διεθνείς εμπορικές συμβάσεις, κι αυτό ιδιαίτερα, ενόψει των διαρκώς εντονότερων οικονομικών αλληλοδιαπλοκών.
<P>
Eδώ δεν πρόκειται καθόλου για καινούριο προστατευτισμό. Όπως και παλιά, θα λειτουργεί ο διεθνής καταμερισμός εργασίας, και οι αναπτυσσόμενες χώρες θα εξακολουθήσουν να έχουν αρκετά μεγάλα πλεονεκτήματα παραγωγής. Ως γνωστόν, από την άποψη αυτή, ο κόσμος μεταβάλλεται πάρα πολύ αργά. Γι' αυτό και το αίτημά μας προς τους εκπροσώπους, προς την Eπιτροπή, είναι το εξής: H καθορισθείσα θέση θα πρέπει να τηρηθεί ξεκάθαρα και σταθερά, χωρίς υποχωρήσεις, στη Σιγκαπούρη.

<SPEAKER ID=40 LANGUAGE="NL" NAME="Chanterie">
Κυρία Πρόεδρε, κύριε Επίτροπε, συνάδελφοι, στη Διάσκεψη της Σιγκαπούρης θα πρέπει να προσδιορισθούν τα νέα θέματα που αφορούν το παγκόσμιο εμπόριο και είναι βέβαιο ότι θα εξετασθεί επίσης η σχέση του παγκοσμίου εμπορίου με το περιβάλλον. Κατά τη γνώμη μας όμως, θα πρέπει επίσης να συζητηθεί και η κοινωνική διάσταση του παγκόσμιου εμπορίου. Προσδοκούμε από την Επιτροπή και το Συμβούλιο των Υπουργών να υπερασπισθούν όχι μόνο το ελεύθερο εμπόριο , αλλά και να τονίσουν περισσότερο το δίκαιο εμπόριο . Όσον αφορά τους κλάδους της υφαντουργίας και της ενδυματουργίας υπάρχουν δύο βασικά προβλήματα:
<P>
Κατά πρώτον, τα κατώτατα κοινωνικά πρότυπα. Προτείνουμε να εφαρμοστούν πέντε βασικές συμφωνίες του ΠΟΕ. Δεν πρόκειται περί προστατευτισμού, κύριε Επίτροπε, πρόκειται για τα αποκαλούμενα συλλογικά δικαιώματα, όπως για παράδειγμα το δικαίωμα του συνεταιρίζεσθαι και την προστασία των παιδιών από την εκμετάλλευση. Όλα αυτά δεν είναι μέτρα προστατευτισμού. Δυστυχώς, λόγω της αρνητικής στάσης ορισμένων κρατών μελών, το Συμβούλιο των Υπουργών δεν κατόρθωσε να αναθέσει σε ομάδα εργασίας να απαντήσει διάφορα ερωτήματα που αφορούν τα κοινωνικά πρότυπα. Πώς μπορούμε όμως να εξηγήσουμε την κατάσταση αυτή στην ευρωπαϊκή υφαντουργία; Δεν πρέπει να λησμονείτε ότι η περίπτωση ενδιαφέρει τόσο τους εργοδότες όσο και τους εργαζόμενους.
<P>
Το άλλο πρόβλημα αφορά τη μετάβαση στο δεύτερο στάδιο της πολυϊνικής συμφωνίας με βάση τους κανόνες του Παγκόσμιου Οργανισμού Εμπορίου. Στα πλαίσια του Γύρου της Ουρουγουάης έχουν συναφθεί σαφείς συμφωνίες και έχουν καθοριστεί προϋποθέσεις. Έχουν καλυφθεί αυτές οι προϋποθέσεις; Έχουν επιτευχθεί οι απαραίτητες ισορροπίες; Ο Γύρος της Ουρουγουάης προέβλεπε το αμοιβαίο άνοιγμα των αγορών. Έχουν υποβληθεί λογικές προτάσεις εκ μέρους των χωρών εξαγωγέων; Θα ήθελα πάρα πολύ να ενημερωθούμε για αυτά τα θέματα εκ μέρους του Επιτρόπου. Πολύ φοβούμαι ότι διατρέχουμε τον κίνδυνο να καταλήξουμε σ'αυτό που αποκαλώ απλοϊκό ελεύθερο εμπόριο. Η υπόθεση αφορά το μέλλον της ευρωπαϊκής υφαντουργίας και ενδυματοποιίας. Πρόκειται για δύο τομείς οι οποίοι αφορούν άμεσα δυόμισυ εκατομμύρια θέσεις απασχόλησης, και έμμεσα άλλα δύο. Περί αυτού πρόκειται. Ας εμπνευσθούμε από τη στάση που τηρούν οι Ηνωμένες Πολιτείες Αμερικής, οι οποίες δεν διστάζουν να προστατεύσουν τις βιομηχανίες τους.

<SPEAKER ID=41 LANGUAGE="FR" NAME="Lang, Carl">
Κυρία Πρόεδρος, στον τομέα της υφαντουργίας καθώς και σε πολλούς άλλους τομείς, η σκληρή πραγματικότητα πρόφθασε και ξεπέρασε τις αυταπάτες της Παγκόσμιας Οργάνωσης Εμπορίου η οποία παρουσιάστηκε κατά τρόπο ψευδή και παραπλανητικό ως δίκαιη και επωφελής για όλους.
<P>
Η λατρεία του εμπορίου, τα πιστεύω υπέρ των ελεύθερων συναλλαγών και το δόγμα της παγκοσμιοποίησης προχωρούν στην σκόπιμη θυσία εκατοντάδων χιλιάδων θέσεων εργασίας στην Ευρώπη. Η πολιτική ανοίγματος στον διεθνή ανταγωνισμό που ξεκίνησε ήδη στον τομέα της υφαντουργίας προκαλεί αιμορραγία στο βιομηχανικό και κοινωνικό ιστό και ρίχνει στο δρόμο εκατοντάδες μισθωτούς.
<P>
Η ακόμη μεγαλύτερη ελευθέρωση του εμπορίου, όπως έχει ήδη προγραμματιστεί, θα καταστήσει την αιμορραγία θανατηφόρο. Ούτε η έρευνα ούτε ο εκσυγχρονισμός των μεθόδων παραγωγής δεν θα διασώσουν θέσεις εργασίας που είναι καταδικασμένες να εξαφανιστούν λόγω του άγριου διεθνούς ανταγωνισμού. Η αναγκαστική επιδίωξη της ανταγωνιστικότητας ως επίπτωση του ανοίγματος των συνόρων, οδηγεί τις επιχειρήσεις μας σε απολύσεις, σε μεταφορές δραστηριοτήτων και στην χρησιμοποίηση παράνομου εργατικού δυναμικού. Αυτή η λογική καθώς και αυτός ο μηχανισμός είναι κοινωνικά εγκληματικοί και οικονομικά επιζήμιοι για την Ένωση.

<SPEAKER ID=42 LANGUAGE="FR" NAME="Caudron">
Κυρία Πρόεδρος, έχω ένα λεπτό και είναι πολύ λίγο για να πω τρία πράγματα σχετικά με την υφαντουργία χωρις να ξεχάσω να συγχαρώ τον συνάδελφό μας Moniz για την έκθεση του.
<P>
Καταρχήν, ως βουλευτής της Βόρειας Γαλλίας, περιοχής που απώλεσε δεκάδες χιλιάδες θέσεις εργασίας στην υφαντουργία, θέλω να εκφράσω τη μεγάλη αγωνία των εργαζομένων αυτού του κλάδου μετά την αναγγελία νέων απολύσεων. Στην συνέχεια, ως Γάλλος, δηλώνω ότι η υφαντουργία μας έχει μέλλον, εφόσον επωφεληθούμε των τεχνολογικών και ποιοτικών μας πλεονεκτημάτων καθώς και των νέων κλάδων και ιες μεθόδων στον τομέα της ένδυσης. Τέλος, ως Ευρωπαίος, εγκαλώ εκ νέου την Επιτροπή και το Συμβούλιο όσον αφορά τον απαραίτητο καθορισμό κοινωνικών όρων.
<P>
Όταν παρατηρούμε την αναδιάρθρωση αυτού του κλάδου στις υπό ανάπτυξη χώρες, είναι αδύνατο να αγκιστρωθούμε στην ρήτρα της GATT περί της πιο ευνοημένης χώρας και να μην επιτρέψουμε στον εαυτό μας την λήψη μέτρων προστασίας των βιομηχανιών της υφαντουργίας μας, τα οποία θα είναι σωτήρια για όλους μας. Μακάρι αυτήν την φορά να εισακουστούμε επιτέλους!

<SPEAKER ID=43 LANGUAGE="PT" NAME="Porto">
Κυρία Πρόεδρε, συγχαίρω και εγώ το συνάδελφό μου της Επιτροπής REX, τπν κ. Fernando Moniz, για την έκθεση που εκπόνησε, εφόσον δικαιολογημένα μπορεί να λάβει την υποστήριξή μας η πρόταση ψηφίσματος που υποβάλλεται για ψήφιση στο Σώμα αυτό.
<P>
Δεδομένου ότι αναφερόμαστε σε έναν τομέα με προβλήματα, έχει κεφαλαιώδη σημασία να υπογραμμίσουμε ότι πρόκειται για έναν τομέα με καλές προοπτικές και με μεγάλο ενδιαφέρον για την Ευρώπη. Πέρα από την άμεση οικονομική του σημασία, κυρίως για τη διατήρηση και δημιουργία θέσεων εργασίας στη βιομηχανία και σε δραστηριότητες συμπληρωματικές προς αυτή, η διάθεση κλωστοϋφαντουργικών προϊόντων και ειδών ένδυσης σε αγορές τρίτων χωρών θα εξαρτηθεί από την αναγνώριση των πλεονεκτημάτων της ευρωπαϊκής μόδας, που είναι συνδεδεμένη με πολιτιστικές αξίες οι οποίες αποτελούν ένα διακριτικό στοιχείο της παρουσίας μας στον κόσμο.
<P>
Η προαγωγή του τομέα απαιτεί, ωστόσο, μία πολύ σταθερή στάση των υπευθύνων μας. Με ιδιαίτερη έμφαση, και όπως υπογραμμίστηκε από το συνάδελφο μου Eurico de Melo, στην τήρηση των προθεσμιών που συμφωνήθηκαν στο πλαίσιο του Uruguay Round , οι οποίες αντιστοιχούν στην αναμονή και τον αναγκαίο προγραμματισμό για την προσαρμογή των επιχειρήσεων μας· ενώ πρέπει να είμαστε επίσης απαιτητικοί όσον αφορά το άνοιγμα των άλλων αγορών, απελευθερώνοντας ταυτόχρονα τις εισαγωγές τους και χωρίς να τιμωρούνται οι εξαγωγές των πρώτων υλών που μας είναι απαραίτητες.
<P>
Αφετέρου, στηνν κατεύθυνση του προγράμματος αναδιάρθρωσης της κλωστοϋφαντουργίας και της βιομηχανίας ένδυσης το οποίο ακολουθούν εδώ και τρία χρόνια οι πορτογαλικές αρχές, πρέπει να ενισχυθούν τα μέτρα άμεσης στήριξης του τομέα, προετοιμάζοντάς τον για να ανταγωνιστεί από πλεονεκτική θέση στην ανοιχτή αγορά, με τήρηση των κανόνων του διεθνούς εμπορίου· ενώ είναι ακόμη απαραίτητο, στο βαθμό που ο εκσυγχρονισμός του τομέα οδηγεί στην απελευθέρωση κάποιου εργατικού δυναμικού, να προωθηθούν κάποιοι εναλλακτικοί τομείς ικανοί να το απασχολήσουν με καλύτερους όρους.
<P>
Στην πολιτική αυτή, πρέπει οι πρωτοβουλίες που θα προωθηθούν να πραγματοποιηθούν στις σημερινές περιοχές κλωστοϋφαντουργίας, διατηρώντας τους πληθυσμούς με τις ήδη υφιστάμενες κοινωνικές συνθήκες και αποφεύγοντας, αντίθετα, να μετατραπεί μία νέα συγκέντρωση επενδύσεων στις μητροπολιτικές περιοχές, όπου ήδη υπάρχει συμφόρηση, σε έναν πρόσθετο παράγοντα δυσαρέσκειας και κατασπατάλησης των πόρων.

<SPEAKER ID=44 LANGUAGE="PT" NAME="Torres Marques">
Κυρία Πρόεδρε, στις παραμονές της Υπουργικής Διάσκεψης της Σιγκαπούρης σχετικά με τον Παγκόσμιο Οργανισμό Εμπορίου, είναι απαραίτητο η Ευρωπαϊκή 'Ενωση να διατηρήσει μία σταθερή κοινή θέση σχετικά με την εφαρμογή της συμφωνίας απελευθέρωσης του εμπορίου και, ειδικά, όσον αφορά τον κλωστοϋφαντουργικό τομέα.
<P>
Η εξαίρετη έκθεση του συναδέλφου μου Fernando Moniz κατέδειξε με σαφή και πλήρη τρόπο τη σημασία που είχε, έχει και που θα πρέπει να συνεχίσει να έχει η κλωστοϋφαντουργική βιομηχανία στην οικονομία της Ευρωπαϊκής 'Ενωσης. Δεν είναι λοιπόν δυνατό να ανεχθεί η Ευρωπαϊκή 'Ενωση διαπραγματεύσεις που θα επηρεάζουν χρονοδιαγράμματα και υποχρεώσεις που έχουν αναληφθεί στις συμφωνίες και που θα θέτουν σε κίνδυνο την ανάπτυξη και την απασχόληση σε περιοχές όπου η κλωστοϋφαντουργία κατέχει μία αποφασιστική θέση.
<P>
Η Ευρώπη οφείλει και μπορεί να συνεχίσει να αποτελεί ένα μεγάλο παραγωγό και εξαγωγέα κλωστοϋφαντουργικών προϊόντων ποιότητας. Ο Παγκόσμιος Οργανισμός Εμπορίου έχει υποχρέωση να προστατεύσει το ορθό εμπόριο, και οι Ηνωμένες Πολιτείες της Αμερικής έχουν αποδείξει ότι, κάθε φορά που διακυβεύονται τα συμφέροντα τους, η απελευθέρωση πρέπει να ρυθμίζεται με κατάλληλο τρόπο.
<P>
Και αυτός είναι επίσης ο ρόλος και η ευθύνη της Ευρωπαϊκής 'Ενωσης. Και το Ευρωπαϊκό Κοινοβούλιο πρέπει να απαιτήσει την αυστηρή εφαρμογή των κοινωνικών και περιβαλλοντικών κανόνων καθώς και των κανόνων για την καταπολέμηση της απάτης, για τους οποίους δεσμεύθηκαν όλες οι χώρες που υπέγραψαν τη συμφωνία του Μαρακές.
<P>
Brittan, Sir Leon, αντιπρόεδρος της Επιτροπής. (ΕΝ) Κυρία Πρόεδρε, είμαι ευγνώμων για την ολοκληρωμένη έκθεση του κ. Kittelmann και καλωσορίζω την υποστήριξη που διατυπώνει σχετικά με τη στρατηγική μας για την προσέγγιση στις αγορές. Ήδη έχει επιτευχθεί αρκετή πρόοδος, ιδιαίτερα με τη χθεσινή θέσπιση μιας βάσης δεδομένων σχετικά με τα εμπόδια στο εμπόριο η οποία θα είναι προσβάσιμη μέσω του Internet. Είμαι επίσης ευτυχής για την πολύ σαφή θέση που υιοθέτησε το Κοινοβούλιο, για παράδειγμα ο κ. Kittelmann και η κ. Randzio-Plath, επί του θέματος της ενίσχυσης του άρθρου 113 της Συνθήκης στο πλαίσιο των εργασιών της Διακυβερνητικής Διάσκεψης.
<P>
Η έκθεση του κ. Kittelmann καλύπτει όλα τα σημαντικά αντικείμενα που θα συζητηθούν στη Σιγκαπούρη και η Επιτροπή πιέζει αποφασιστικά για την επίτευξη ουσιαστικών αποτελεσμάτων εκεί. Εκτιμώ πλήρως το ενδιαφέρον του κ. De Clercq αναφορικά με τη συμμετοχή του Κοινοβουλίου στη διαδικασία αυτή και είμαι πολύ ευτυχής για το γεγονός ότι στη Σιγκαπούρη θα παρίσταται και αντιπροσωπεία του Κοινοβουλίου.
<P>
Η έκθεση υποστηρίζει από πολλές απόψεις τις θέσεις που έχουμε υιοθετήσει στην προετοιμασία μας για τη Σιγκαπούρη, ιδιαίτερα την περίπτωση σχετικά με την αναγκαιότητα να προχωρήσουμε στην ελευθέρωση των υπηρεσιών με την ολοκλήρωση των διαπραγματεύσεων επί των βασικών τηλεπικοινωνιακών λειτουργιών τον Φεβρουάριο του 1997, όπως επίσης και με την κατάληξη μιας νέας πολυμερούς συμφωνίας επί των χρηματοπιστωτικών υπηρεσιών με την εκπνοή της προσωρινής συμφωνίας στο τέλος του 1997. Υπάρχει επίσης μεγάλος βαθμός σύγκλισης μεταξύ των απόψεων που διατυπώνονται στην έκθεση και των θέσεών μας επί θεμάτων όπως η συμβατότητα των περιφερειακών συμφωνιών, οι κανονισμοί του ΠΟΕ και η είσοδος νέων χωρών στον ΠΟΕ.
<P>
Συμμεριζόμεθα την άποψη ότι ο ΠΟΕ θα κριθεί όχι μόνο από τη δυνατότητά του να διασφαλίσει την κατάλληλη υλοποίηση του Γύρου της Ουρουγουάης και να εκπληρώσει τα καθήκοντα που περιλαμβάνονται στην προσαρτημένη ημερήσια διάταξη, αλλά επίσης και από την ικανότητά του να προσαρμοστεί στο νέο εμπορικό περιβάλλον, όπως πολύ σωστά ετόνισε η κ. Pandzio-Plath. Μέσα σ' αυτό το πλαίσιο, η σαφής θέση του Κοινοβουλίου υπέρ των διεθνών κανονισμών για τις επενδύσεις είναι πολύ υποβοηθητική.
<P>
Αναφορικά με τις προδιαγραφές εμπορίου και εργασίας, στις οποίες αναφέρθηκε ο κ. Hughes και ένας αριθμός άλλων Μελών, δέχομαι με ικανοποίηση τη δήλωση του Συμβουλίου υπέρ της διεξαγωγής συζήτησης στον ΠΟΕ επί του αντικειμένου αυτού. Θα συνεργαστούμε σύντονα με τις Ηνωμένες Πολιτείες και άλλες χώρες επί του θέματος αυτού αλλά, δοθέντων των αντιδράσεων που αντμετωπίζουμε από τον αναπτυσσόμενο κόσμο γι' αυτό το θέμα, δεν είμαι βέβαιος μέχρι ποιο σημείο θα φτάσει η διάσκεψη της Σιγκαπούρης. Θα πρέπει να βεβαιωθούμε ότι θα γίνει φανερό πως η προσέγγισή μας δεν υπαγορεύεται από σκοπούς προστατευτισμού, όπως πολύ σωστά ετόνισαν ο κ. Ettl και ο κ. Chanterie.
<P>
Στρεφόμενος τώρα στην έκθεση του κ. Kittelmann επί της πολιτικής ανταγωνισμού, η υποστήριξη του Ευρωπαϊκού Κοινοβουλίου στις προτάσεις της Επιτροπής σχετικά με τους διεθνείς κανονισμούς ανταγωνισμού είναι επίσης καλοδεχούμενη. Μετά τη δημοσίευση της εκθέσεως των εμπειρογνωμόνων, η Επιτροπή εξέδωσε ανακοίνωση ζητώντας ένα διεθνές πλαίσιο κανονισμών ανταγωνισμού και υπέβαλε στη Γενεύη σχέδιο αποφάσεως για τη Σιγκαπούρη με σκοπό την έναρξη εργασίας στον ΠΟΕ επί του αντικειμένου.
<P>
Τα κύρια στοιχεία της εκθέσεως του κ. Kittelmann συμβαδίζουν απόλυτα με τις θέσεις μας. Πράγματι, σε συνέχεια της προόδου που έχει γίνει σχετικά με την ελευθέρωση του πολυμερούς εμπορίου, η εφαρμογή αντιανταγωνιστικών επιχειρηματικών πρακτικών ίσως να έχει μια πιο σημαντική οικονομική επίπτωση. Έχει έρθει επομένως η ώρα για να ασχοληθούμε στον ΠΟΕ με αυτές τις πρακτικές. Η αναλυτική εργασία που έχει αναληφθεί από άλλους οργανισμούς σημαίνει ότι τώρα πλέον μπορούμε να ασχοληθούμε με το ζήτημα αυτό στον ΠΟΕ ο οποίος αποτελεί τον καταλληλότερο οργανισμό για τη συμφωνία επί ενός πλαισίου διεθνών κανονισμών ανταγωνισμού. Στη Σιγκαπούρη θα επιζητήσουμε απόφαση των Υπουργών για την έναρξη εργασίας προς αυτή την κατεύθυνση.
<P>
Αναφορικά με το εμπορικό περιβάλλον, εκτιμώ τις αξιόλογες εργασίες που έχουν γίνει από ένα αριθμό επιτροπών του Κοινοβουλίου και ειδικότερα από τον κ. Kreissl-Dφrfler και την επιτροπή του. Η συγκέντρωση της προσοχής σήμερα πρέπει να γίνει στην επιτροπή εμπορίου και περιβάλλοντος του ΠΟΕ (ΕΕΠ). Κατά τα τελευταία δύο χρόνια έχουμε παίξει ηγετικό ρόλο στις συζητήσεις της επιτροπής, κάτι που πιστεύω ότι ο κ. Pimenta θα το δεχθεί. Έχουμε υποβάλει πρόταση αναφορικά με τη σχέση μεταξύ των πολυμερών περιβαλλοντικών συμφωνιών και των κανονισμών του ΠΟΕ και δέχομαι με ικανοποίηση την υποστήριξή σας προς την πρόταση αυτή. Έχουμε ασκήσει πιέσεις για την αναγνώριση εκ μέρους των εμπορικών κανονισμών σχημάτων οικολογικής επισήμανσης στηριζόμενων σε αναλύσεις κύκλων ζωής. Από την άλλη μεριά, έχουμε αποδείξει ότι μπορούμε να είμαστε ευέλικτοι σε θέματα που ενδιαφέρουν τρίτες χώρες, ιδιαίτερα αναπτυσσόμενες χώρες, όπως π.χ. τα αγαθά που απαγορεύονται στο εσωτερικό τους.
<P>
Η επιτροπή συμφώνησε τελικά την περασμένη εβδομάδα στα συμπεράσματα που θα παρουσιαστούν στη Σιγκαπούρη. Τα συμπεράσματα αυτά δεν ταιριάζουν με τις αρχικές φιλοδοξίες της Ευρωπαϊκής Ένωσης. Δεν έχουμε ακόμη επιτύχει συμφωνία επί των θέσεών μας σχετικά με τις Πολυμερείς Περιβαλλοντικές Συμφωνίες (ΠΠΣ) και θα υπάρξουν συνεπώς εκείνοι που θα ισχυριστούν ότι η όλη διαδικασία υπήρξε αποτυχία. Δεν συμμερίζομαι την άποψη αυτή. Ας εξετάσουμε το τι έχει επιτύχει η επιτροπή και το τι μπορεί να επιτύχει ακόμη. Ας μην ξεχνάμε ότι πολλά άλλα μέλη του ΠΟΕ ξεκίνησαν από θέση η οποία πόρρω απείχε από τη δική μας. Η εργασία της ΕΕΠ μας έχει βοηθήσει να διαλευκάνουμε τις αμφισβητήσεις και να κλείσουμε το χάσμα. Τα συμπεράσματα, για παράδειγμα, υποστηρίζουν τις πολυμερείς λύσεις στα διασυνοριακά ή παγκόσμια προβλήματα. Αναγνωρίζουν ότι ίσως μπορεί να απαιτηθούν εμπορικές διατάξεις για την επίτευξη περιβαλλοντικών στόχων και ότι η υφιστάμενη δομή των εργαλείων αυτών εντός των κανονισμών του ΠΟΕ θα πρέπει να διατηρηθεί. Έχουμε προστατεύσει τη θέση μας σχετικά με τις συζητήσεις που θα γίνουν μετά τη Σιγκαπούρη. Σχετικά με τα κρισιμότερα θέματα, τις ΠΠΣ και την οικολογική επισήμανση, έχουμε θέσει θεμέλια τα οποία θα αξιοποιήσουμε. Η διαδικασία των συζητήσεων έχει βοηθήσει εξαιρετικά στη βελτίωση της κατανόησης επ' αυτών των πολύπλοκων θεμάτων και έχει προετοιμάσει το έδαφος για μελλοντική πρόοδο. Η εξαντλητική αναλυτική εργασία της ΕΕΠ έχει επιτρέψει την πολύ καλύτερη κατανόηση των τεράστιων δυσκολιών στις σχέσεις μεταξύ των εμπορικών και των περιβαλλοντικών πολιτικών, γεγονός πολύ σημαντικό. Το πρώτο κέρδος που προέρχεται από την κατανόηση αυτή είναι ο καλύτερος συντονισμός πολλών κυβερνήσεων σε πολλούς τομείς, τόσο στην ανάπτυξη των ΠΠΣ όσο και στην εσωτερική νομοθεσία. Το γεγονός αυτό θα μειώσει τις πιθανότητες ζημιών και περιττών διαφωνιών.
<P>
Η σημασία της αντιμετώπισης των αναπτυξιακών προβλημάτων γίνεται καλύτερα κατανοητή στην κλίμακα της διεθνούς κοινότητος, όπως σωστά είπε ο κ. van der Waal. Μεταξύ πολλών αναπτυσσομένων χωρών υπάρχει ο φόβος ότι οι ανάγκες τους υποτιμώνται και ότι, αφού επιτύχαμε την ελευθέρωση των αγορών, επιζητούμε τώρα την επιβολή νέων μορφών προστατευτισμού ή την επιβολή επάνω τους των δικών μας προδιαγραφών. Οι φόβοι αυτοί, είτε πραγματικοί είτε φανταστικοί, θα πρέπει να ληφθούν υπόψη. Το παγκόσμιο περιβάλλον είναι πολύ σημαντικό για να το αφήσουμε να υποβαθμιστεί σε μια ακόμη διαίρεση Βορρά/Νότου. Από τις συζητήσεις έχει προκύψει με σαφήνεια ότι δεν υπάρχουν εύκολες και απλές λύσεις στις λεπτές ισορροπίες μεταξύ περιβαλλοντικών, αναπτυξιακών και εμπορικών αναγκών ενός ταχύτατα μεταβαλλόμενου κόσμου.
<P>
Θα ήθελα να ήμουν σήμερα σε θέση να σας πω ότι έχουμε επιτύχει ουσιαστικά αποτελέσματα. Θα πρέπει όμως να είμαστε ρεαλιστές. Όπως λέει ο κ. Kreissl-Dφrfler στην έκθεσή του, η διάσκεψη της Σιγκαπούρης αποτελεί την έναρξη μόνο της σχετικής διαδικασίας. Το πρόβλημα είναι ο τρόπος με τον οποίο θα εξελιχθεί η συζήτηση ούτως ώστε να αποβεί προς όφελος όλων. Τώρα θα πρέπει να επωφεληθούμε από την αυξημένη κατανόηση που επετεύχθη στη ΕΕΠ. Η επιτροπή αυτή θα πρέπει να θεσμοθετηθεί σε μόνιμη βάση με αντικείμενο και εντολή που θα ανανεώνονται ούτως ώστε να διαμορφώνουν ένα σταθερό υπόβαθρο περαιτέρω εξειδικευμένων συζητήσεων. Στη συνέχεια θα πρέπει να προσελκύσουμε τα διάφορα κράτη σε μια ομόφωνη προσέγγιση στηριζόμενη στην μέχρι τούδε εργασία και στη σαφή κατανόηση των οφελημάτων που θα προκύψουν για όλους εάν κάνουμε τις περιβαλλοντικές και τις εμπορικές πολιτικές αμοιβαία υποστηρίξιμες. Αυτή είναι η κατεύθυνση προς την οποία θα εργασθούμε.
<P>
Θα ήθελα να ευχαριστήσω τον κ. Moniz και την Επιτροπή Εξωτερικών Οικονομικών Σχέσεων για την έκθεσή τους επί της ανακοινώσεώς μας σχετικά με τις επιπτώσεις των διεθνών εξελίξεων στον κοινοτικό τομέα κλωστοϋφαντουργίας και ενδύσεως. Συμφωνώ απολύτως με ό, τι είπε ο κ. Pex σχετικά με την έκθεση αυτή.
<P>
Η ανακοίνωση της Επιτροπής εξεδόθη ως αποτέλεσμα αιτήματος του Συμβουλίου. Κατά τα τελευταία δέκα χρόνια η ανάπτυξη του τομέα αυτού συνάντησε, ασφαλώς, τεράστιες δυσκολίες. Το ακούσαμε αυτό από ορισμένα Μέλη από την Πορτογαλία, για παράδειγμα, που αναφέρθηκαν έντονα στο θέμα αυτό. Ο τομέας είναι πολύ σημαντικός για την οικονομία μας με παγκόσμια φήμη για την τεχνογνωσία, τη δημιουργικότητα, τη απόδοση και την ποιότητά του.
<P>
Η απάντηση στα τρέχοντα προβλήματα θα πρέπει να εξευρεθεί σε δύο πράγματα: στην ανάπτυξη των συγκριτικών μας πλεονεκτημάτων και στο άνοιγμα αγορών σε ολόκληρο τον κόσμο. Είμαι ευτυχής για την προτεραιότητα που έχετε αποδόσει στη συνεχή ελευθέρωση των κλωστοϋφαντουργικών αγορών και στη δημιουργία ευνοϊκών συνθηκών για το διεθνές εμπόριο των προϊόντων αυτών. Θα πρέπει να συνεχίσουμε τις προσπάθειές μας για να δημιουργήσουμε ένα ανταγωνιστικό περιβάλλον στις παγκόσμιες αγορές και να ενισχύσουμε τα εργαλεία που διαθέτουμε ούτως ώστε να διευκολύνουμε την πρόσβαση των τρίτων χωρών στις αγορές. Θα πρέπει να θεσπίσουμε ένα κατάλληλο πλαίσιο για τις συνεχείς προσπάθειες προσαρμογής εκ μέρους της ευρωπαϊκής βιομηχανίας και θα πρέπει επίσης να ενισχύσουμε τα μέτρα που λαμβάνουμε κατά της απάτης και της πλαστογράφησης.
<P>
Οι επιπτώσεις του Γύρου της Ουρουγουάης δεν μπορούν να διαχωριστούν από τους άλλους οικονομικούς παράγοντες που καθορίζουν το μέλλον της βιομηχανίας αυτής. Πιστεύω ότι τα αποτελέσματα των διεθνών συμφωνιών δεν θα πρέπει να οδηγήσουν σε μια έντονη ανάσχεση της αναμενόμενης ανάπτυξης του κλάδου. Μέσα στο πλαίσιο της προοδευτικής ελευθέρωσης του εμπορίου προϊόντων κλωστοϋφαντουργίας και ενδύσεως, η πρόσβαση στις αγορές τρίτων χωρών θα πρέπει να αποτελέσει μία από τις προτεραιότητές μας. Επί πλέον, ο ίδιος ο τομέας θα πρέπει να γίνει ικανός να ενισχύσει τα συγκριτικά του πλεονεκτήματα αναπτύσσοντας επινοήσεις και χρησιμοποιώντας την τεχνολογία της πληροφορικής πολύ περισσότερο απ' όσο στο παρελθόν.
<P>
Πρόσφατα υπογραμμίσαμε την ανάγκη για ένα πιο ενεργητικό ρόλο στο διεθνές εμπόριο. Η αυξανόμενη παγκοσμιοποίηση του εμπορίου, η οποία όχι μόνο δεν μπορεί να αποφευχθεί αλλά και ήδη εξελίσσεται, απαιτεί εξισορροπημένες προσπάθειες για το άνοιγμα των αγορών. Αυτή είναι η ρεαλιστική ανταπόκριση στα δειθνή γεγονότα. Για τις ευρωπαϊκές επιχειρήσεις αυτό είναι ιδιαίτερα σημαντικό, δεδομένου ότι η ζήτηση εντός της ΕΕ έχει αποτελματωθεί και ότι οι αγορές στην Ασία και τη Λατινική Αμερική με τους υψηλούς ρυθμούς τους ανάπτυξης προσφέρουν σημαντικές δυνατότητες για νέους πελάτες.
<P>
Μεταξύ των πρόσφατων πρωτοβουλιών θα ήθελα να υπογραμμίσω τη δημιουργία της βάσεως δεδομένων, στην οποία αναφέρθηκα προηγουμένως, για τους εμπορικούς φραγμούς η οποία θα δημιουργήσει ένα διεθνές πλαίσιο με τακτική ενημέρωση που θα υποστηρίζει τα αιτήματά μας προς τις τρίτες χώρες. Η πρωτοβουλία πρόσβασης στις αγορές αποτελεί ίσως την πιο σημαντική επινόηση στις εξωτερικές οικονομικές σχέσεις από την ολοκλήρωση του Γύρου της Ουρουγουάης. Εντός του πλαισίου αυτού η Επιτροπή έχει ζητήσει την αύξηση των πιστώσεων οι οποίες διατίθενται για την προώθηση των ευρωπαϊκών βιομηχανιών στις τρίτες χώρες. Είμαι ευγνώμων στον κ. Moniz για την πρότασή του σχετικά με την αύξηση της γραμμής αυτής του προϋπολογισμού.
<P>
Αποδίδουμε επίσης εξαιρετική σημασία στη μάχη κατά της απάτης και της πλαστογράφησης. Η πρωτοβουλία καταπολέμησης της απάτης στην κλωστοϋφαντουργία μπορεί να έχει αποφασιστική σημασία στο σημείο αυτό. Επίσης η νομοθεσία σχετικά με τη νομική προστασία των σχεδίων και των μοντέλων θα βοηθήσει από τη στιγμή που θα τεθεί σε ισχύ ενώ παράλληλα συνεχίζουμε τις προσπάθειές μας για να βελτιώσουμε την προστασία των πνευματικών δικαιωμάτων στις τρίτες χώρες.
<P>
Κατά την υλοποίηση, τέλος, της πολιτικής μας για τα διαρθρωτικά ταμεία, η Επιτροπή αναγνωρίζει ότι οι δυσχέρειες που προκαλούνται εξ αιτίας της προσαρμογής στις νέες συνθήκες γίνονται σε διαφορετικό βαθμό αισθητές στις διάφορες περιφέρειες. Η βιομηχανία αυτή έχει μέλλον. Οι πολιτικές μας έχουν την πρόθεση να εγγυηθούν ένα κατάλληλο πλαίσιο ανάπτυξής της. Έχουμε αναλάβει την πρωτοβουλία να καλέσουμε τους κοινωνικούς εταίρους των κρατών μελών σε διάλογο σχετικά με τα μέτρα που θα πρέπει να ληφθούν από όλους τους ενδιαφερόμενους καθώς και να εξετάσουμε πιθανώς αναγκαίες συμπληρωματικές πρωτοβουλίες. Ο διάλογος αυτός έγινε στο πλαίσιο τριών ομάδων εργασίας. Πιστεύω ότι τα συμπεράσματα στα οποία κατέληξαν οι ομάδες αυτές θα μας βοηθήσουν να προσανατολίσουμε τις δράσεις μας πολύ καλύτερα απ' ότι στο παρελθόν.

<SPEAKER ID=45 NAME="Fischler">
Kυρία Πρόεδρε, αξιότιμοι κυρίες και κύριοι βουλευτές, οι ερωτήσεις που τέθηκαν από τους κυρίους Sonnefeld, Kofoed και Jacob, αφορούν, κατά κύριο λόγο, γεωργικά προϊόντα. Θα ήθελα να πω ότι το να υπεισέλθω τώρα σε κάθε προϊόν ξεχωριστά, θα απαιτούσε, φυσικά, μια υπερβολική τεχνική παρουσίαση. Θα ήθελα όμως να σας απαλλάξω από κάτι τέτοιο, και γι' αυτό προτείνω να σας εκθέσω τώρα τα κεντρικά βασικά στοιχεία, για τα οποία πρόκειται εδώ, και να σας δώσω μερικά μόνο παραδείγματα για τα διάφορα προϊόντα.
<P>
Kατ' αρχήν επιτρέψτε μου να σας υπενθυμίσω ότι από την 1η Iουλίου 1995, στα περισσότερα γεωργικά προϊόντα - σε ορισμένα λίγο αργότερα, όπως για παράδειγμα στο ελαιόλαδο και το ρύζι - θα πρέπει να εφαρμόζεται η καινούρια διάταξη για την τήρηση των υποχρεώσεων του ΠOE. Στις υποχρεώσεις αυτές περιλαμβάνεται και ο ετήσιος περιορισμός των επιδοτούμενων εξαγωγών. Aυτό αφορά τόσο τις ποσότητες όσο και τα αναγκαία προς τούτο δημοσιονομικά έξοδα. Tο στοιχείο-κλειδί αυτής της διάταξης, ήταν το αίτημα να εκδίδονται άδειες εξαγωγής για όλα τα γεωργικά προϊόντα. Oι άδειες ήταν κάτι το καινούριο για μερικά προϊόντα, όπως για παράδειγμα για τα οπωροκηπευτικά, ενώ για άλλα, όπως για παράδειγμα για τα σιτηρά, υπήρχαν ήδη.
<P>
H προσαρμογή των γεωργικών εξαγωγών της EE μπορεί να γίνει μ' έναν συνδυασμό τριών διαφορετικών μέτρων: Πρώτον, με μια ανάλογη μείωση της παραγωγής, λαμβάνοντας υπόψη τις προεκτιμήσεις της αγοράς; δεύτερον, με την εξαγωγή χωρίς επιστροφές, εφόσον κάτι τέτοιο είναι εφικτό και παραδεκτό, και τρίτον με παρακολούθηση των επιδοτούμενων εξαγωγών, πέρα από το οικονομικό έτος, με τη βοήθεια της κατανομής των αδειών. Xρήση αυτών των τριών βασικών δυνατοτήτων έγινε στα διάφορα προϊόντα, βεβαίως με διαφορετικό τρόπο και σε διαφορετική έκταση.
<P>
Όσον αφορά την πρώτη ερώτηση θα ήθελα να ξεκαθαρίσω πως ασφαλώς και θα πρέπει να υπολογίζουμε σε μια μείωση των γεωργικών εξαγωγών, επειδή, ως γνωστόν, η τελική πράξη του Γύρου της Oυρουγουάης απαιτεί μέσα στα έξι χρόνια, από το 1995 μέχρι το 2000, μια μείωση ύψους 21 % των επιδοτούμενων εξαγομένων ποσοτήτων και ταυτόχρονα απαιτεί και μια μεγαλύτερη ελάχιστη παραίτηση από την αγορά. Θα πρέπει βεβαίως να ληφθεί υπόψη πως δεν θα θιγούν κατά τον ίδιο τρόπο όλα τα γεωργικά προϊόντα. Για παράδειγμα, στα πουλερικά και στα τυριά, οι ποσοτικοί περιορισμοί θα έχουν εντονότερες επιπτώσεις, ενώ αντίθετα οι ποσότητες εξαγωγής στη ζάχαρη θα τροποποιηθούν ελάχιστα, λόγω των ποσοτικών περιορισμών.
<P>
Όσον αφορά τις ερωτήσεις που έχουν σχέση με το επίπεδο των επιστροφών, θα ήθελα να παρατηρήσω ότι το ύψος της επιστροφής εξαρτάται έντονα από την κατάσταση στις γεωργικές αγορές και για την ακρίβεια από την εκάστοτε κατάσταση τόσο στην εσωτερική αγορά όσο και στην παγκόσμια. Tα σιτηρά, για παράδειγμα, προσφέρουν εδώ ένα εποπτικό παράδειγμα. Eπειδή για ένα ορισμένο χρονικό διάστημα οι κοινοτικές τιμές βρίσκονταν κάτω από τις τιμές της παγκόσμιας αγοράς, ήμασταν υποχρεωμένοι να επιβάλουμε τέλη στις εξαγωγές μας, ώστε να μπορέσουμε να εξασφαλίσουμε την αυτάρκεια της Kοινότητας. Tο πρόβλημα εδώ οφείλονταν στην κατάσταση της αγοράς και όχι στον προϋπολογισμό. Eκτός τούτου, οι επιστροφές, λογικά, θα πρέπει να μειώνονται κάθε φορά που ο αριθμός των αιτήσεων για χορήγηση άδειας εξαγωγής είναι τόσο μεγάλος, ώστε να μην είναι δυνατόν να τηρηθούν οι ετήσιες ποσοτικές υποχρεώσεις.
<P>
Πρόκειται εδώ, γενικώς, στα διάφορα γεωργικά προϊόντα, για ένα σχετικά περίπλοκο θέμα και η αξιολόγηση ενός εκάστου προϊόντος ξεχωριστά απαιτεί ιδιαίτερη ανάλυση. Aν ορισμένοι βουλευτές ενδιαφέρονται για ξεχωριστή εξέταση ορισμένων γεωργικών προϊόντων, είμαι διατεθειμένος να τους παρουσιάσω γραπτώς μια τέτοια ειδική ανάλυση των προϊόντων αυτών. Eπιπλέον, όμως, θα ήθελα να επισημάνω ότι, ούτως ή άλλως, στην οδηγία εφαρμογής του Συμβουλίου, προβλέπεται ότι θα πρέπει να υποβληθεί, πριν από τις 30 Iουνίου 1997, μια γενική έκθεση για την εφαρμογή και τις επιπτώσεις εφαρμογής των καινούριων κανόνων της ΓΣΔE, ούτως ώστε, την άνοιξη περίπου, να γίνει μια γενική συζήτηση για τα θέματα αυτά.

<SPEAKER ID=46 NAME="Πρόεδρος">
Έλαβα πέντε προτάσεις ψηφίσματος που κατατέθηκαν βάσει του άρθρου 40, παράγραφος 5, του Κανονισμού.
<P>
Η συζήτηση έληξε.
<P>
Η ψηφοφορία θα γίνει στις 12.00.

<CHAPTER ID=3>
Συζήτηση Επικαίρων και Επειγόντων Θεμάτων (Πρώτο μέρος
)
<SPEAKER ID=47 NAME="Πρόεδρος">
Η ημερήσια διάταξη προβλέπει το πρώτο μέρος της συζήτησης επί επικαίρων επειγόντων και σημαντικών θεμάτων.

<SPEAKER ID=48 NAME="Πρόεδρος">
Η ημερήσια διάταξη προβλέπει τη συζήτηση των ανακοινώσεων του Συμβουλίου και της Επιτροπής σχετικά με τη κατάσταση στο ανατολικό Ζαϊρ.

<SPEAKER ID=49 NAME="Mitchell">
Κυρία Πρόεδρε, υποδέχομαι με ευχαρίστηση εξ ονόματος του Συμβουλίου την παρούσα ευκαιρία για να συζητήσω με το Κοινοβούλιο την επείγουσα και πιεστική κατάσταση στο ανατολικό Ζαΐρ. Κάνοντας τούτο, θα ήθελα να αποτίσω φόρο τιμής στον τρόπο με τον οποίο το Κοινοβούλιο συνεχίζει να αποδίδει έμφαση στη σημασία της διεθνούς ανθρωπιστικής αρωγής και των ανθρωπίνων δικαιωμάτων για λογαριασμό της Ένωσης.
<P>
Η χειροτέρευση της καταστάσεως στο ανατολικό Ζαΐρ έχει φέρει πάλι στο προσκήνιο την απειλητική κληρονομιά της γενοκτονίας και των εθνοτικών διαιρέσεων στην περιοχή των Μεγάλων Λιμνών. Για μια ακόμη φορά η διεθνής κοινότητα αντιμετωπίζει την αποθαρρυντική πρόκληση να διευκολύνει τη δημιουργία ενός αποτελεσματικού και διαρκούς πλαισίου για την επίλυση των θεμελιωδών και ανεπίλυτων ζητημάτων που κυριαρχούν στην περιοχή των Μεγάλων Λιμνών. Η διεθνής κοινότητα έχει ακόμη την ευκαιρία να παρεμποδίσει την περαιτέρω χειροτέρευση της καταστάσεως από ανθρωπιστική άποψη. Η ευκαιρία αυτή δεν πρέπει να χαθεί με την επιστροφή, απλά και μόνο, στο status quo ante του ανατολικού Ζαΐρ. Είναι μια ευκαιρία που πρέπει να αξιοποιηθεί.
<P>
Πιστεύω ότι η κατά το παρελθόν γενναιοδωρία της διεθνούς ανθρωπιστικής αρωγής πρέπει τώρα να συμβαδίσει και να συνεχιστεί με την αποφασιστική και ουσιαστική πολιτική δράση.
<P>
Οι τωρινές μας προσπάθειες προς αντιμετώπιση των άμεσων ανθρωπιστικών αναγκών της περιοχής πρέπει να εξελιχθούν από κοινού με την άμεση επίλυση των πολιτικών εντάσεων και προβλημάτων της περιφέρειας των Μεγάλων Λιμνών.
<P>
Έχοντας υπόψη το ιστορικό αυτό, η προεδρία και οι εταίροι μας στην Ευρωπαϊκή Ένωση συνεχίζουμε τις εντατικές προσπάθειές μας για να υποβοηθήσουμε την αποτροπή διεύρυνσης της ανθρώπινης τραγωδίας στο ανατολικό Ζαΐρ καθώς και την αποτροπή μιας δυνητικά τεράστιας ανθρωπιστικής καταστροφής στην αφρικανική περιοχή των Μεγάλων Λιμνών.
<P>
Στις εξελισσόμενες προσπάθειές μας συνεργαζόμαστε στενά με τον ειδικό απεσταλμένο της ΕΕ στην περιοχή, κ. Αλντο Αγιέλο, τον ειδικό εκπρόσωπο του Γενικού Γραμματέα των Ηνωμένων Εθνών, τον Οργανισμό Αφρικανικής Ενότητος, τους τοπικούς ηγέτες και τα ενδιαφερόμενα μέρη της διεθνούς κοινότητος.
<P>
Οι Υπουργοί Εξωτερικών της Ευρωπαϊκής Ένωσης συζήτησαν την κατάσταση στο ανατολικό Ζαΐρ στις 28 και 29 Οκτωβρίου και εκάλεσαν όλα τα μέρη να επιδείξουν αυτοσυγκράτηση και να σέβονται την ασφάλεια των αμάχων. Ως ένα πρώτο βήμα προς την κατεύθυνση αποφυγής της περαιτέρω κλιμάκωσης της βίας και της αναταραχής εζήτησαν την υλοποίηση άμεσης κατάπαυσης του πυρός και επανέλαβαν τη σταθερή πεποίθηση της Ένωσης ότι τα πολύπλοκα προβλήματα που υφίστανται μπορούν να επιλυθούν μόνο μέσω έγκαιρου και ουσιαστικού διαλόγου. Ζητήσαμε από όλα τα ενδιαφερόμενα μέρη, και ιδιαίτερα από τις αρχές του Ζαΐρ και της Ρουάντα, να ξεκινήσουν παρόμοια διαδικασία όσον το δυνατόν συντομότερα.
<P>
Το Συμβούλιο ζήτησε επίσης από την Ευρωπαϊκή Επιτροπή να εκπονήσει επειγόντως έκθεση επί της καταστάσεως και να υποβάλει προτάσεις για κοινοτική δράση ούτως ώστε η Ένωση να υποστηρίξει ενεργά τη διαδικασία αποστολής βοήθειας σ' εκείνους που έχουν πραγματικά την ανάγκη της. Η προεδρία, από κοινού με τους ευρωπαίους εταίρους μας, ελπίζει ότι η μονομερής κατάπαυση του πυρός την οποία πρόσφατα διεκήρυξε η πλευρά των Τούτσι στο ανατολικό Ζαΐρ μπορεί να αποτελέσει μέρος μιας συμπεφωνημένης και βιώσιμης κατάπαυσης του πυρός μεταξύ όλων των αντιμαχομένων. Κάτι τέτοιο θα διευκόλυνε τόσο την άμεση διανομή ανθρωπιστικής αρωγής όσο και την έναρξη πολιτικού διαλόγου προς επίλυση της κρίσεως.
<P>
Η Ευρωπαϊκή Ένωση έδωσε συγκεκριμένη εντολή στον ειδικό απεσταλμένο της να επιστρέψει στην περιοχή των Μεγάλων Λιμνών όπου, κατά τη διάρκεια των δύο τελευταίων εβδομάδων, είχε συμμετάσχει σε ανανεωμένες και εντατικές διαβουλεύσεις με τις κυβερνήσεις της Ρουάντα και του Ζαΐρ, με τα Ηνωμένα Έθνη, την Οργάνωση Αφρικανικής Ενότητας και τα άλλα ενδιαφερόμενα μέρη. Ο κ. Αγιέλο παρακολούθησε επίσης, εξ ονόματος της Ευρωπαϊκής Ένωσης, τη διάσκεψη κορυφής των τοπικών ηγετών με θέμα την κρίση στο Ζαΐρ, η οποία έγινε τις 5 Νοεμβρίου στο Ναϊρόμπι.
<P>
Η Ευρωπαϊκή Ένωση έχει δεχθεί με ικανοποίηση την κατάληξη της διασκέψεως του Ναϊρόμπι ως ένα ακόμη θετικό βήμα προς την κατεύθυνση μιας κοινότητας, ενός πλαισίου εντός του οποίου η κρίση στο ανατολικό Ζαΐρ θα μπορέσει να επιλυθεί με ειρηνικό και ανθρωπιστικό τρόπο.
<P>
Η περιφερειακή διάσκεψη υπεστήριξε σθεναρά την έκκληση της Ευρωπαϊκής Ένωσης και των άλλων μελών της διεθνούς κοινότητος για άμεση εφαρμογή ολοκληρωτικής κατάπαυσης του πυρός ούτως ώστε να διευκολυνθούν οι διπλωματικές προσπάθειες προς επίτευξη διαρκούς ειρήνης. Η διάσκεψη κορυφής υπεστήριξε επίσης με αποφασιστικότητα την υλοποίηση, σε συνεργασία με τους Γενικούς Γραμματείς των Ηνωμένων Εθνών και του Οργανισμού Αφρικανικής Ενότητας αντίστοιχα, ασφαλών διαδρόμων και περιοχών ασύλου μέσα στο έδαφος του Ζαΐρ και τον σχηματισμό της παραίτητης δυνάμεως προστασίας ούτως ώστε να διευκολυνθεί η διανομή της ανθρωπιστικής αρωγής και ο εθελοντικός και ασφαλής επαναπατρισμός των προσφύγων. Οι θετικές αυτές προτάσεις ενθαρρύνονται από την Ευρωπαϊκή Ένωση ως μέρος της συνεχούς υποστήριξής της στις προσπάθειες των τοπικών ηγετών και του Οργανισμού Αφρικανικής Ενότητας, ο κεντρικός ρόλος του οποίου αναγνωρίζεται και υποστηρίζεται από την Ένωση, για την επίτευξη μιας ειρηνικής λύσης στο πρόβλημα.
<P>
Η Ευρωπαϊκή Ένωση αναγνωρίζει ότι υπάρχει σταθερή αλληλεπίδραση μεταξύ των ανθρωπιστικών και των πολιτικών πτυχών της κρίσεως και ότι αμφότερες οι διαστάσεις αυτές θα πρέπει να αντιμετωπιστούν από κοινού και ολοκληρωμένα. Για τον λόγο αυτό η Ένωση θα συνεχίσει να προτρέπει για την κατά το δυνατόν ταχύτερον δημιουργία των κατάλληλων συνθηκών ούτως ώστε να υλοποιηθούν τα θεμελιώδη ανθρωπιστικά καθήκοντα και να προωθηθεί η διαδικασία του διαλόγου.
<P>
Ως μέρος της προσπάθειας αυτής ο συνάδελφός μου Υπουργός Προεδρίας, Τζων Μπάρτον TD, προήδρευσε ειδικής συσκέψεως των Υπουργών Ανάπτυξης και Ανθρωπιστικής Βοήθειας της Ευρωπαϊκής Ένωσης που έγινε στις Βρυξέλλες στις 7 Νοεμβρίου. Στη σύσκεψη επιβεβαιώθηκε εκ νέου η βαθειά ανησυχία της Ένωσης για την κατάσταση στο ανατολικό Ζαΐρ και η απειλή που συνιστά για την ειρήνη και τη σταθερότητα σε ολόκληρη την περιοχή των Μεγάλων Λιμνών. Επιβεβαίωσε επίσης εκ νέου την αποφασιστικότητα και τη δέσμευση της Ένωσης για να κάνει ο, τιδήποτε μπορεί ούτως ώστε να βοηθήσει και να υποστηρίξει άμεσα τα ευάλωτα άτομα, τους πρόσφυγες και τους εκτοπισμένους του ανατολικού Ζαΐρ, να αποτρέψει τις ανθρώπινες τραγωδίες και να αποφύγει τη δημιουργία μιας ανθρωπιστικής καταστροφής πρώτου μεγέθους σην περιοχή.
<P>
Οι Υπουργοί επανέλαβαν τη δέσμευση της Ένωσης για την υποστήριξη της εθελοντικής επιστροφής των προσφύγων στις χώρες καταγωγής τους και υπογράμμισαν με σθεναρότητα την ανάγκη να δημιουργηθούν ασφαλείς και προστατευόμενοι διάδρομοι με σκοπό την άμεση διανομή ανθρωπιστικής βοήθειας στα θύματα της κρίσεως οπουδήποτε κι' αν ευρίσκονται όπως και την εθελοντική, ασφαλή και αξιοπρεπή επιστροφή των προσφύγων στις εστίες τους.
<P>
Υπογραμμίστηκε επίσης η ανάγκη υποστήριξης αναπτυξιακών προσπαθειών όπως και ενίσχυσης του δικαστικού συστήματος, κυρίως στη Ρουάντα, για να διευκολυνθεί η ενσωμάτωση των επαναπατριζομένων.
<P>
Οι Υπουργοί ετόνισαν επίσης τη σημασία που έχει η υποστήριξη των δημοκρατικών διαδικασιών στο Ζαΐρ.
<P>
Οι Υπουργοί συμφώνησαν στην ανάγκη να καταβληθεί εργασία σε συντονισμένο τρόπο με τις διεθνείς οργανώσεις αρωγής και τις ΜΚΟ ούτως ώστε να διασφαλιστεί μια αποτελεσματική ανθρωπιστική ανταπόκριση στην κρίση.
<P>
Από την εκδήλωση της κρίσεως η Ευρωπαϊκή Ένωση και τα κράτη μέλη της έχουν χορηγήσει συνολικά 755 εκατομμύρια Ecu σε ανθρωπιστική αρωγή. Οι Υπουργοί σημείωσαν τις ανάγκες των ανθρωπιστικών οργανώσεων σε πόρους και συμφώνησαν για τη σημασία που έχει η διασφάλιση να γίνουν άμεσα διαθέσιμοι ανθρωπιστικοί πόροι υπέρ των συμπεφωνημένων προτεραιοτήτων.
<P>
Η σύσκεψη ζήτησε επίσης από όλα τα ενδιαφερόμενα μέρη της περιοχής να διασφαλίσουν την ασφάλεια και την ελευθερία των κινήσεων όλου του προσωπικού των οργανώσεων ανθρωπιστικής αρωγής. Η σύσκεψη συμφώνησε να αποστείλει αμέσως επί τόπου μια ειδική αποστολή από τους Υπουργούς ανάπτυξης της Ιρλανδίας, της Ολλανδίας και της Ιταλίας για να προβούν σε εκτίμηση της ανθρωπιστικής κατάστασης και να εξεύρουν τρόπους και μεθόδους επιτάχυνσης της ανθρωπιστικής υποστήριξης. Ο Υπουργός Προεδρίας Μπάρτον, συνοδευόμενος από τους Υπουργούς Προνκ της Ολλανδίας και Σέρρι της Ιταλίας, επισκέφθηκε το Ζαΐρ και τη Ρουάντα μεταξύ 9 και 12 Νοεμβρίου. Στην αποστολή συμμετείχε επίσης και η Επίτροπος Bonino.
<P>
Σε συζητήσεις με τον Πρωθυπουργό Κένγκο όπως επίσης και με άλλους Υπουργούς της ζαϊρινής κυβερνήσεως η αντιπροσωπεία της ΕΕ τόνισε τη σημασία που αποδίδει η Ένωση στην έγκαιρη υιοθέτηση μέτρων για την προώθηση της συμφιλίωσης στην περιοχή και για τη διευκόλυνση της άμεσης παροχής ανθρωπιστικής βοήθειας σ' εκείνους που έχουν επείγουσες ανάγκες. Η αντιπροσωπεία της ΕΕ υπογράμμισε ότι η Ευρωπαϊκή Ένωση αποδίδει εξαιρετική σημασία στη διάνοιξη ασφαλών και προστατευόμενων ανθρωπιστικών διαδρόμων ούτως ώστε να διευκολυνθεί η προώθηση της επείγουσας αρωγής όπως επίσης και η ασφαλής και εθελοντική επιστροφή των προσφύγων στις χώρες καταγωγής τους.
<P>
Από μέρους της, η ζαϊρινή πλευρά εξέφρασε στην αντιπροσωπεία της ΕΕ την άποψη ότι οι πρόσφυγες που βρίσκονται στο Ζαΐρ θα πρέπει να επιστρέψουν στις χώρες προέλευσής τους και διατύπωσε την άποψη της κυβερνήσεως ότι η ύπαρξη των προσφυγικών στρατοπέδων αποτελεί τον κύριο παράγοντα που οδηγεί στην αστάθεια της περιοχής. Η αντιπροσωπεία της Ένωσης επισκέφθηκε στις 11 και 12 Νοεμβρίου την Κιγκάλι και είχε μακρές συνομιλίες με τον Πρόεδρο Μπιζιμούνγκο, τον Αντιπρόεδρο Καγκάμε και άλλους Υπουργούς. Η πλευρά της Ρουάντα είπε ότι συνεργάζεται τις τελευταίες ημέρες με τις υπηρεσίες του ΟΗΕ και τις ΜΚΟ για τη διευκόλυνση αποστολής ανθρωπιστικής αρωγής στο ανατολικό Ζαΐρ.
<P>
Η αντιπροσωπεία της ΕΕ συναντήθηκε επίσης στις 11 Νοεμβρίου με τον ειδικό απεσταλμένο των Ηνωμένων Εθνών Ραιϋμόν Κρετιέν. Ο Πρέσβυς Κρετιέν περιέγραψε τις μέχρι τώρα συζητήσεις του στην περιοχή αναφορικά με τους δυνατούς τρόπους παρουσίας μιας δυνάμεως παρέμβασης κατόπιν εντολής των Ηνωμένων Εθνών με σκοπό τη διευκόλυνση αποστολής ανθρωπιστικής αρωγής, τη δημιουργία ασφαλών διαδρόμων, την επιστροφή των προσφύγων όπως επίσης και τον αφοπλισμό των δυνάμεων της πολιτοφυλακής μεταξύ των προσφύγων. Θα πρέπει να τονίσω ότι η ανθρωπιστική κατάσταση στο ανατολικό Ζαΐρ παραμένει εξαιρετικά κρίσιμη. Αυτή τη στιγμή υπάρχουν πάνω από ένα εκατομμύριο πρόσφυγες Χούτου και πάνω από 160.000 εκτοπισμένοι ζαϊρινοί οι οποίοι χρειάζονται επειγόντως επισιτιστική βοήθεια και ιατρική αρωγή. Μολονότι μέχρι σήμερα η κατάσταση σχετικά με την ασφάλεια έχει παρεμποδίσει τη δράση των ανθρωπιστικών οργανώσεων στην περιοχή, κατά τις τελευταίες ημέρες έχουν σημειωθεί κάποιες ελπιδοφόρες εξελίξεις συμπεριλαμβανομένης της παροχής περιορισμένης ποσότητας εφοδίων αρωγής στη Γκόμα, μολονότι τα εφόδια αυτά δεν έχουν διανεμηθεί ακόμη.
<P>
Η κυβέρνηση της Ρουάντα συμφώνησε νωρίτερα αυτή την εβδομάδα να επιτρέψει σε οκτώ ανθρωπιστικές οργανώσεις και ΜΚΟ να εισέλθουν στο έδαφος του Ζαΐρ για να παράσχουν ανθρωπιστική βοήθεια και να προετοιμάσουν πρόγραμμα δράσης για το θέμα των προσφύγων. Οι οργανώσεις αυτές διέσχισαν τα σύνορα της Ρουάντα τη Δευτέρα και έχουν αρχίσει την εκτίμηση των άμεσων αναγκών της περιοχής. Ελπίζεται ότι κατά τις επόμενες ημέρες η προσπάθεια αυτή θα συνεχίσει με την παροχή περαιτέρω εφοδίων καθώς και με πρόσβαση στη Μπουκαβού.
<P>
Όλοι γνωρίζουμε ότι η διεθνής κοινότητα αρωγής είναι πρόθυμη να διανείμει αμέσως τρόφιμα, φάρμακα και καταφύγιο σε εκείνους που έχουν άμεση ανάγκη. Κάτι τέτοιο όμως δεν μπορεί να γίνει εάν δεν υπάρχει ασφάλεια. Για τον λόγο αυτό, κατά τη σύσκεψή τους στις Βρυξέλλες την 7η Νοεμβρίου, οι Υπουργοί Ανάπτυξης της Ευρωπαϊκής Ένωσης δέχθηκαν με ικανοποίηση την έκκληση των αρχηγών κρατών της περιοχής για την άμεση διαμόρφωση ασφαλών διαδρόμων και προσωρινών καταφυγίων εντός του Ζαΐρ ούτως ώστε να διευκολυνθεί η διανομή της ανθρωπιστικής αρωγής και ο επαναπατρισμός των προσφύγων και σημείωσαν το αίτημά τους προς το Συμβούλιο Ασφαλείας των Ηνωμένων Εθνών για την ανάπτυξη μιας ουδέτερης δύναμης. Σημείωσαν επίσης ότι απαιτούνται επειγόντως ειδικές ρυθμίσεις για τη βραχυπρόθεσμη διασφάλιση μιας σταθερής κατάστασης ασφαλείας στο ανατολικό Ζαΐρ και υπογράμμισαν τις προσπάθειες που καταβάλλει προς την κατεύθυνση αυτή το Συμβούλιο Ασφαλείας των Ηνωμένων Εθνών.
<P>
Όπως θα είναι ενήμερο το Σώμα, το Συμβούλιο Ασφαλείας των Ηνωμένων Εθνών έχει εγκρίνει το ψήφισμα 1078 της 9ης Νοεμβρίου το οποίο απευθύνει έντονη έκκληση στα κράτη μέλη όπως επάνω σε μια επείγουσα και προσωρινή βάση και σε συνεργασία με τον Γενικό Γραμματέα του Οργανισμού Αφρικανικής Ενότητας προετοιμάσουν τις αναγκαίες ρυθμίσεις, κατόπιν διαβουλεύσεων με τα ενδιαφερόμενα κράτη, ούτως ώστε να επιτραπεί η άμεση επιστροφή των ανθρωπιστικών οργανώσεων και η ασφαλής διανομή ανθρωπιστικής αρωγής στους εκτοπισμένους, τους πρόσφυγες και τους αμάχους που βρίσκονται σε κίνδυνο στο ανατολικό Ζαΐρ καθώς και να δημιουργήσουν τις απαραίτητες προϋποθέσεις για τον εθελοντικό και ασφαλή επαναπατρισμό των προσφύγων.
<P>
Το ψήφισμα 1078 ζητάει επίσης από τον Γενικό Γραμματέα των Ηνωμένων Εθνών να παρουσιάσει μέχρι τις 20 Νοεμβρίου στο Συμβούλιο Ασφαλείας ένα πλαίσιο επιχειρήσεων καθώς και μιας ανθρωπιστικής ομάδας εργασίας με στρατιωτική υποστήριξη, εάν καταστεί αναγκαίο. Τα κράτη μέλη της Ευρωπαϊκής Ένωσης εξετάζουν τώρα τον καλύτερο τρόπο με τον οποίο μπορούν να βοηθήσουν στην έγκαιρη εφαρμογή του ψηφίσματος 1078 ως βάσης εξουσιοδότησης πολυεθνικής ανθρωπιστικής παρέμβασης, λαμβάνοντας υπόψη την πιθανή εντολή της και τις συνεισφορές που μπορούν να κάνουν οι εταίροι - ο Οργανισμός Αφρικανικής Ενότητας, οι χώρες της Αφρικής, οι Ηνωμένες Πολιτείες, ο Καναδάς και άλλοι.
<P>
Η Ένωση θα συνεχίσει να καταβάλει όλες τις δυνατές προσπάθειες προς την κατεύθυνση επίλυσης της παρούσης ανθρωπιστικής κρίσης και των εξελισσόμενων συγκρούσεων στο ανατολικό Ζαΐρ μέσω του ανωτέρω καθώς και άλλων κατάλληλων μέτρων. Σε έκτακτη σύσκεψη στην Αντίς Αμπέμπα στις 11 Νοεμβρίου στην οποία η Ένωση εκπροσωπήθηκε από τον ειδικό απεσταλμένο Αγιέλο, το κεντρικό όργανο του μηχανισμού του ΟΑΕ για την πρόληψη των συγκρούσεων ενέκρινε τη θέση που υιοθέτησε η περιφερειακή διάσκεψη κορυφής της 5ης Νοεμβρίου σχετικά με τη θέσπιση μιας ουδέτερης δυνάμεως παρέμβασης. Υπογράμμισε επίσης τη σημασία που θα έχει η αποτελεσματική αφρικανική συμμετοχή σε μια παρόμοια δύναμη και ζήτησε από το Συμβούλιο Ασφαλείας και τη διεθνή κοινότητα να δημιουργήσουν ένα μηχανισμό ο οποίος θα διασφαλίσει την υλοποίηση των ανωτέρω. Οι Υπουργοί Εξωτερικών του Καμερούν, της Αιθιοπίας και της Ζιμπάμπουε επιφορτίσθηκαν με την εκτέλεση των αποφάσεων της Αντίς Αμπέμπα σε συνεργασία με τον Γενικό Γραμματέα του ΟΑΕ. Η Ευρωπαϊκή Ένωση καλωσορίζει τα συμπεράσματα της έκτακτης διάσκεψης ως μία επιπλέον επιβεβαίωση της δεσμεύσεως των αφρικανικών κρατών για την αποτελεσματική συμβολή τους στην επίλυση της κρίσεως στην περιοχή των Μεγάλων Λιμνών.
<P>
Στο πλαίσιο της ανάγκης μιας ολοκληρωμένης προσέγγισης στα πολύπλοκα και αλληλεξαρτώμενα προβλήματα της περιοχής των Μεγάλων Λιμνών, η Ευρωπαϊκή Ένωση συνεχίζει να υποστηρίζει τη σύγκληση διεθνούς διασκέψεως υπό την κοινή αιγίδα του Οργανισμού Ηνωμένων Εθνών και του Οργανισμού Αφρικανικής Ενότητος η οποία να αντιμετωπίσει, με μια σφαιρική προσέγγιση, τις ουσιαστικές αιτίες της κρίσεως και να διασφαλίσει τον σεβασμό των δεσμεύσεων που έχουν αναληφθεί. Πιστεύουμε ότι μια διάσκεψη αυτής της μορφής έχει να παίξει ουσιαστικό ρόλο στη διαμόρφωση μιας διαρκούς και ολοκληρωμένης λύσης. Η κατάσταση στην περιοχή των Μεγάλων Λιμνών αποτελεί μια πρόκληση για ολόκληρη τη διεθνή κοινότητα. Είναι απαραίτητο όπως η Ευρωπαϊκή Ένωση παίξει πλήρως τον ρόλο της με την υλοποίηση των υποχρεώσεών της και την επινόηση νέων τρόπων για την αντιμετώπιση των επειγουσών αναγκών σε ανθρωπιστική αρωγή. Μπορώ να διαβεβαιώσω το Κοινοβούλιο ότι αυτό έχουμε την πρόθεση να πράξουμε.
<P>
Συμπερασματικά, τα παραπάνω υπογραμμίζουν και πάλι την ανάγκη όπως η Ένωση τούτη, μέσω της Διακυβερνητικής Διάσκεψης, ισχυροποιήσει τις δυνατότητές της να ενεργεί διεθνώς προς αντιμετώπιση καταστάσεων αυτής της μορφής.
<P>
(Χειροκροτήματα)

<SPEAKER ID=50 NAME="Pinheiro">
Κυρία Πρόεδρος, κυρίες και κύριοι βουλευτές, είστε μάρτυρες, μέρα με τη μέρα, από τις όλο και περισσότερο ανησυχητικές πληροφορίες που μεταδίδουν τα μέσα ενημέρωσης, μιας πραγματικής ανθρωπιστικής καταστροφής.
<P>
Η συνάφελφος μου Emma Bonino που μόλις επέστρεψε από την περιοχή των Μεγάλων Λιμνών, θα μας υπενθυμίσει σίγουρα την τραγωδία που ζουν οι πλητόμμενοι, προσφυγικοί και μετακινηθέντες πληθυσμοί και την αδυναμία στην οποία βρισκόμαστε μέχρι σήμερα να βοηθήσουμε αυτούς που έχουν ανάγκη και οι οποίοι κινδυνεύουν να πεθάνουν λόγω έλλειψης τροφής, ποσίμου ύδατος και ιατρικής φροντίδας. Και όμως, τα πάντα είναι έτοιμα για μια άμεση ανθρωπιστική δράση.
<P>
Τα γεγονότα των τελευταίων εβδομάδων - πρέπει να το πούμε ξεκάθαρα - δεν ήταν απρόβλεπτα στο περιφερειακό πλαίσιο το οποίο μας είναι γνωστό εδώ και χρόνια, δηλαδή της κρίσης στην περιοχή των Μεγάλων Λιμνών. Πράγματι, η καθημερινή επικαιρότητα που παρατηρούμε στο Κιβού, στα ανατολικά του Ζαϊρ αποτελεί σήμερα την πιο βίαιη και πιο δραματική εκδήλωση ενός περιφερειακού γαλαξία ιδιαίτερα πολύπλοκου, στον οποίο συμμετέχουν όχι μόνο το Ζαϊρ, η Ρουάντα και το Μπουρουντί, αλλά και η Ουγκάντα και η Τανζανία. Η περιφερειακή προβληματική, εξαιρετικά κρίσιμη σε ανθρωπιστικό επίπεδο, καθιστάται εκρηκτική στο στρατιωτικό και πολιτικό επίπεδο.
<P>
Η υφιστάμενη κατάσταση έχει τις ρίζες της στην ιστορία, μέχρι την προ της αποικιοκρατίας εποχή, αλλά δεν έχουμε συγκεντρωθεί εδώ ούτε για να αναλύσουμε την ιστορική εξέλιξη που οδήγησε στην υφιστάμενη ένοπλη σύρραξη στο Κιβού, ούτε για να αποδώσουμε την ευθύνη των γεγονότων στους μεν ή στους δε. Η ευρωπαϊκή κοινή γνώμη περιμένει από εμάς μια γρήγορη ενέργεια για να σταματήσουμε μια εξέλιξη που δεν είναι αναπόφευκτη: να σταματήσουμε δηλαδή τις μάχες και να παράσχουμε βοήθεια σε αυτούς που έχουν άμεση και επείγουσα ανάγκη. Επίσης περιμένει από εμάς την αποτελεσματική συμβολή της Ευρωπαϊκής Ένωσης στον καθορισμό και την υλοποίηση μιας συνολικής πολιτικής λύσης η οποία θα εγγυάται την ειρήνη και τη σταθερότητα στην περιοχή.
<P>
Κυρίες και κύριοι βουλευτές οποιαδήποτε ενέργεια προς όφελος μιας συνολικής πολιτικής λύσης προϋποθέτει την επιστροφή των προσφύγων στη χώρα προέλευσης τους. Μια τέτοια πρωτοβουλία προϋποθέτει την υλοποίηση της απόφασης που ελήφθει από το 1994 και αποσκοπεί στον διαχωρισμό των στρατιωτικών, πολιτοφυλάκων και άλλων εκφοβιστικών στοιχείων από τη μάζα των προσφύγων. Τίθεται λοιπόν ξεκάθαρα το πρόβλημα της αποστολής μιας ουδέτερης διεθνούς δύναμης, με τη σύμφωνη γνώμη του Συμβουλίου Ασφαλείας του ΟΑΕ και των χωρών της περιοχής, με σκοπό τον διαχωρισμό των στρατιωτικών και των οπλισμένων πολιτοφυλάκων από τους πρόσφυγες και τους μετακινηθέντες πληθυσμούς. Χωρίς την απομάκρυνση των ενόπλων στοιχείων δεν θα μπορέσουμε να επιλύσουμε το πρόβλημα της επιστροφής του κυρίως όγκου των προσφύγων της Ρουάντα και του Μπουρουντί που παραμένει πρωταρχικός στόχος για την επίλυση της κρίσης. Οι κυβερνήσεις των χωρών προέλευσης πρέπει, από την μεριά τους, να δημιουργήσουν τις κατάλληλες συνθήκες για την επάνοδο με την βοήθεια της διεθνούς κοινότητας.
<P>
Από την άλλη μεριά, και αυτό αποτελεί άκρως απαραίτητο στοιχείο, θα πρέπει να επιτευχθεί η συμμετοχή των κρατών της περιοχής στην αναζήτηση μιας συνολικής πολιτικής λύσης κατά τον αποδοτικότερο τρόπο. Χωρίς τη συνεχή και πραγματική συνεργασία τους δεν θα υπάρξει βιώσιμη λύση. Θα πρέπει να προσανατολιστούμε προς μια ρεαλιστική πολιτική σταθεροποίησης και περιφερειακής ασφαλείας, η οποία θα συντονίζεται από έναν κατάλληλο μηχανισμό, όπως αυτόν της Arusha.
<P>
Η περιφερειακή διάσκεψη κορυφής του Ναϊρόμπι στις 5 Νοεμβρίου απέδειξε ότι τα κράτη της περιοχής έχουν συνειδητοποιήσει τα προβλήματα της σημερινής σύρραξης και είναι διατεθειμένα να αναλάβουν τις ευθύνες τους στην αναζήτηση μιας συνολικής πολιτικής λύσης που θα είναι ρεαλιστική και βιώσιμη. Μια τέτοια λύση, το επαναλαμβάνουμε, θα πρέπει να εξευρεθεί από τη διεθνή διάσκεψη για την ειρήνη την ασφάλεια και τη σταθερότητα, η οποία θα πρέπει να οργανωθεί υπό την αιγίδα του Οργανισμού Ηνωμένων Εθνών και του OΑΕ. Τα στοιχεία αυτής της διάσκεψης υπογραμμίστηκαν στις 5 Νοεμβρίου στο Ναϊρόμπι.
<P>
Ορίστε, κύριε Πρόεδρε, ορισμένες σκέψεις που ήθελα να παρουσιάσω σήμερα το πρωί σχετικά με τη σύρραξη του Κιβού και γενικότερα της περιοχής των Μεγάλων Λιμνών. Αλλά νομίζω ότι έχουμε την τιμή και το πλεονέκτημα να έχουμε μεταξύ μας την Emma Bonino η οποία, με τη φωνή της, ξύπνησε συνειδήσεις που είχαν κάπως αποκοιμηθεί στην Ευρώπη και στον υπόλοιπο κόσμο.
<P>
(Xειροκροτήματα) Η Emma μόλις γύρισε και πιστεύω ότι θα μπορέσει να μας πει με τον δικό της τρόπο αυτά που είδε επιτόπου και σας διαβεβαιώ ότι το άκουσμα τους δεν θα είναι πολύ ευχάριστο.

<SPEAKER ID=51 LANGUAGE="FR" NAME="Bonino">
Κυρία Πρόεδρος, κυρίες και κύριοι βουλευτές. Μετά από όσα ειπώθηκαν από το Συμβούλιο και την Επιτροπή και τα οποία οριοθέτησαν το ιστορικό και το πολιτικό πλαίσιο αυτής της κρίσης, πρέπει ίσως εγώ να σας δώσω ορισμένα καινούργια στοιχεία που έφερα μαζί μου νωρίς σήμερα το πρωί.
<P>
Το πρώτο στοιχείο που θεωρώ σημαντικό είναι να σας επιβεβαιώσω ότι κατά τη διάρκεια όλων των συναντήσεων που είχα με όλον τον κόσμο, σε όλα τα επίπεδα, είτε στην Κινσάσα, στην Kιγκαλί ή στην Gysenyi, με όλες τις ανθρωπιστικές υπηρεσίες και με όλες τις μη κυβερνητικές οργανώσεις, όλοι συμφωνούν ομόφωνα λέγοντας ότι χωρίς μια πολυεθνική δύναμη επιτόπου και χωρίς στρατιωτική προστασία δεν υπάρχει ελπίδα - και επιμένω, δεν υπάρχει ελπίδα - να μπορέσουμε πραγματικά να σώσουμε τη ζωή εκατοντάδων χιλιάδων ανθρώπων.
<P>
Θεωρώ ότι πρόκειται περί ενός πολύ σημαντικού στοιχείου ομοφωνίας και συναίνεσης. Δεύτερο στοιχείο: αποδεικνύεται ότι, για μια φορά, η Ευρώπη μίλησε και συνεχίζει να μιλά με μια φωνή. Για μια φορά, αν θελήσουμε να αναζητήσουμε τα εμπόδια που παρεκώλυσαν και ίσως παρακωλύουν ακόμη την αποστολή αυτής της δύναμης, θα πρέπει να κοιτάξουμε περισσότερο προς την άλλη μεριά του Ατλαντικού.
<P>
Τρίτο στοιχείο: πρέπει να σας πω ότι χθές, στα σύνορα, στην Gysenyi, κατά τρόπο κάπως απρόσμενο, μας πρότειναν, μου πρότειναν, να περάσω τα σύνορα της Ρουάντα για να πάω στην Γκόμα.
<P>
Θα σας εξηγήσω με δύο λόγια γιατί δεν δέχθηκα. Καταρχήν γιατί γνωρίζω την Γκόμα, έχοντας πάει επιτόπου αρκετές φορές και διότι δεν είναι εκεί όπου βρίσκονται οι πρόσφυγες. Οι πρόσφυγες δεν βρίσκονταν ποτέ στην πόλη της Γκόμα. Οπως όλος ο κόσμος γνωρίζει, οι πρόσφυγες βρίσκονται στα στρατόπεδα του Karole, του Mugunga, του Kahindo, του Kibumba σε απόσταση 10, 15, και 20 χιλιομέτρων από την πόλη.
<P>
Πράγματι, θα είχα σίγουρα συναντήσει στην Goma τον ηγέτη, τον αυτοανακηρυχθέντα αρχηγό των ανταρτών. Φαντάζομαι οτι θα ήταν ο κύριος Kabila. Θεώρησα καταρχήν ότι δεν μπορούσα τίποτα να δω και κατά δεύτερο και ότι τα πολιτικά «διόδια» που θα έπρεπε να πληρώσουμε θα ήταν πολύ σημαντικά για να εκτεθούμε στον κίνδυνο να τα πληρώσουμε. Οι υπουργοί με τους οποίους ήμουν, συμφώνησαν με την άποψη μου και όλοι μαζί λάβαμε αυτήν την απόφαση. Αλλωστε είδατε τι έγινε αφού ο Τύπος το ανάφερε.
<P>
Τέλος, μετά από ατέλειωτες διαπραγματεύσεις και υπό συνθήκες που ειλικρινά δύσκολα αποδέχεται κανείς, ορισμένες υπηρεσίες των Ηνωμένων Εθνών και μερικές μη κυβερνητικές οργανώσεις έλαβαν την άδεια να μεταφέρουν 20 τόνους τροφίμων στο εσωτερικό της Γκόμα. Αρα δεν πρόκειται περί προσφύγων αλλά ίσως περί μετακινηθέντων Ζαϊρινών και ίσως ακόμα περισσότερο περί ανταρτών Banyamulenge. Αναγκάστηκαν να αφήσουν τους τόνους αυτούς των τροφίμων στο στάδιο. Οι τόνοι αυτοί των τροφίμων βρίσκονται, φαντάζομαι, ακόμη εκεί και κανείς δεν τα μοίρασε στον οποιονδήποτε. Αλλά ο VHA επιστρέφοντας μας επιβεβαίωσε ότι στην Γκόμα δεν φαίνεται να υπήρχαν άτομα που να βρίσκονται πραγματικά σε κίνδυνο ή σε «ανάγκη». Επιπλέον διαπιστώσαμε επίσης ότι ο κύριος Kabila δήλωσε στον τύπο ότι καταρχήν τα τρόφιμα δεν ήταν τόσο σημαντικά ούτε και κατάλληλα και ότι κατά δεύτερον υπήρχαν μόνο μπισκότα. Αναρρωτιόταν δε που είναι το ρύζι, το ψωμί και το κρέας που είχε ανάγκη.
<P>
Θεωρώ ειλικρινά ότι, μπροστά σε τέτοιες δηλώσεις, πρέπει να συνεχίσουμε προς την ίδια κατεύθυνση και καταλαβαίνω την απογοήτευση του ανθρωπιστικού προσωπικού που βρίσκεται επιτόπου και το οποίο προσπαθεί με όλα τα μέσα να κάνει κάτι και να επέμβει. Εχω καθήκον όμως να σας προειδοποιήσω για το γεγονός ότι οι πρωτοβουλίες αυτές, χωρίς να είναι αποτελεσματικές όσον αφορά την προσέγγιση των πληθυσμών, δημιουργούν πολλά προβλήματα αρχών αλλά και πολιτικά προβλήματα. Γι΄ αυτούς τους λόγους ελπίζω και ελπίζουμε ότι αυτή η πολυεθνική δύναμη που θα παράσχει πρόσβαση στους ανθρωπιστικούς διαδρόμους για την εξασφάλιση της άμεσης διανομής των τροφίμων στους πληθυσμούς που κινδυνεύουν, θα μπορέσει να φτάσει όσο το δυνατόν συντομότερα.
<P>
Υπάρχει επίσης άλλο ένα σημαντικό μήνυμα αυτήν τη στιγμή. Είναι το θέμα της αποστολής αυτής της δύναμης. Κατά πρώτο, αυτές οι προσβάσεις και αυτοί οι ανθρωπιστικοί διάδρομοι θα πρέπει να είναι, σύμφωνα με τις προθέσεις μας, »αμφίδρομοι», δηλαδή να αποσκοπούν στην διευκόλυνση της εθελούσιας επιστροφής όπως αναφέρεται στις συνθήκες περί προσφύγων και στο δίκαιο των ανθρώπινων δικαιωμάτων, να αποσκοπούν κατά δεύτερο λόγο στην μεταφορά τροφίμων και κατά τρίτο στην προστασία των ίδιων των προσφύγων, του υλικού και του ανθρωπιστικού προσωπικού.
<P>
Τέταρτο, δεν τίθεται θέμα, θέλω να βεβαιώσω εδώ το Κοινοβούλιο όπως άλλωστε βεβαιώσαμε τις αρχές των πρωτευουσών και τις μη κυβερνητικές οργανώσεις μας, δεν τίθεται θέμα επαναφοράς στο προηγούμενο καθεστώς δηλαδή στα παλαιά στρατόπεδα. Πρέπει να δημιουργήσουμε προσωρινές ζώνες διότι δεν μπορούμε να παρέχουμε βοήθεια σε ανθρώπους που κινούνται. Πρέπει αναγκαστικά να τους συγκεντώσουμε κάπου. Αλλά ελπίζω ότι θα κάνετε ότι περνά από το χέρι σας προκειμένου η αποστολή αυτής της δύναμης να συμπεριλαμβάνει ως καθήκον τον αφοπλισμό των προσφύγων. Αλλιώς θα βρεθούμε με προσωρινές ζώνες, οι οποίες πιθανώς θα προσφέρουν καταφύγιο σε μερικές χιλιάδες ένοπλους πρόσφυγες, γεγονός που θα μας οδηγήσει στην κατάσταση που εμείς, οι ανθρωπιστές, γνωρίζουμε εδώ και δύο χρόνια.
<P>
Ελπίζω ότι θα μπορέσουμε λοιπόν όλοι μαζί να ζητήσουμε στην αποστολή της δύναμης να περιληφθεί η δυνατότητα αφοπλισμού των προσφύγων, για να έχει την δυνατότητα η δύναμη αυτή να επιτρέψει και όχι να επιβάλλει την επάνοδο - και θέλω να είμαι απόλυτα ξεκάθαρη επ΄ αυτού - δηλαδή να επιβάλλουμε την δυνατότητα επιλογής, να δώσουμε στους πρόσφυγες τη δυνατότητα να αποφασίσουν τι θέλουν να κάνουν. Αν θέλουμε να χρησιμοποιήσουμε τη λέξη «να επιβάλλουμε» που ακούω εδώ και εκεί, στα πλαίσια κάπως φιλόδοξων παρεκτροπών που με ανησυχούν βαθειά, αυτό που μάλλον πρέπει να επιτύχουμε είναι να επιβάλλουμε την δυνατότηττα επιλογής. Δεν τίθεται θέμα να επιβάλουμε την επιστροφή τους.
<P>
(Χειροκροτήματα) Ένα τελευταίο στοιχείο, κυρίες και κύριοι βουλευτές: αυτή η στρατιωτική επέμβαση αποτελεί την πρωταρχική προϋπόθεση, το επαναλαμβάνω για μια ακόμη φορά, για να προσπαθήσουμε να σώσουμε ανθρώπινες ζωές. Είμαι αρκετά απογοητευμένη διότι δεν μπόρεσα μέχρι τώρα - προσπάθησα αλλά δεν το κατόρθωσα - να περάσω το μήνυμα ότι πρόκειται περί επείγουσας ανάγκης, διότι κάθε λεπτό μετράει, κάθε ώρα μετράει. Απ΄ ότι φαίνεται τώρα, το ερώτημα δεν είναι να μάθουμε αν χρειάζεται μια πολυεθνική δύναμη, αλλά πότε. Είναι η ίδια η πεμπτουσία αυτής της αποστολής, διότι αν αυτή η αποστολή φθάσει σε τρεις εβδομάδες θα έχει πολλή δουλειά όσον αφορά την ταφή των πτωμάτων αλλά δεν θα έχει πολλά πράγματα να κάνει.
<P>
(Χειροκροτήματα) Ελπίζω λοιπόν ότι, ακόμα και αν μερικές φορές χρησιμοποίησα κάπως την γλώσσα της διπλωματίας, μπορείτε να καταλάβετε τον θυμό, την απογοήτευση και την ντροπή, λέω όντως την ντροπή, η οποία θα βαραίνει όλους εμάς, όλους εμάς,
<P>
(Xειροκροτήματα) και την οποία θα υπομείνουμε κατά τη διάρκεια αυτής της κρίσης. Και θεωρώ ότι, για μια φορά, η Ευρώπη απέδειξε ότι γι΄ αυτήν η αξιοπρέπεια, η ανθρώπινη ζωή, η συγκεκριμένη αλληλεγγύη δεν αποτελούν κενές λέξεις, αλλά λέξεις που έχουν αξία.
<P>
Προσωπικά, ελπίζω ότι θα μπορέσουμε να συνεχίσουμε να εκφραζόμαστε με μια φωνή και να προσπαθούμε να είμαστε αποτελεσματικοί. Δεν είμαστε εμείς που πρέπει να αποφασίσουμε όσον αφορά τις δυνάμεις, αλλά σίγουρα είμαστε εμείς που πρέπει να κάνουμε ότι μπορούμε για να μπορέσουν να σωθούν αυτές οι ζωές.
<P>
(Χειροκροτήματα) Kouchner (PSE). (FR) Κυρία Πρόεδρος, αν μου επιτρέπετε, πρόκειται για μια πρόταση επί της διαδικασίας που είναι ηθικής και συναισθηματικής τάξεως. Δεν είναι η πρώτη φορά που αποτελούμε, πιστεύω, κακή αντιπροσώπευση - λόγω του αριθμού μας και όχι λόγω της ποιότητας μας - του συνόλου του Κοινοβουλίου, για να ευχαριστήσουμε για όσα ειπώθηκαν, για να ευχαριστήσουμε την Επιτροπή, το Συμβούλιο και ιδιαίτερα για να εκφράσουμε τον θαυμασμό μας και την ευγνωμοσύνη μας στην Emma Bonino για τον τρόπο που συμπεριφέρθηκε πριν, κατά την διάρκεια και τώρα. Το ταξίδι καθώς και οι μη διπλωματικές φωνές τις οποίες υπογραμμίσατε κυρία επίτροπος ήταν απαραίτητα. Σας είμαστε ευγνώμονες.
<P>
(Xειροκροτήματα)
<SPEAKER ID=52 LANGUAGE="NL" NAME="Aelvoet">
Κυρία Πρόεδρε, στην παραμυθένια περιοχή των μεγάλων λιμνών φαίνεται να κλείνει ο κύκλος της βίαιης αντιπαράθεσης. Το καθεστώς του Kigali επιβαρύνει τους πρόσφυγες με τα αντίποινα της ατιμώρητης και φρικτής γενοκτονίας του 1994 που είναι ο βίαιος εκτοπισμός, η πείνα, η δίψα και η χολέρα. Όλοι γνώριζαν ότι ήταν αδύνατο να κρατηθούν οι πρόσφυγες σε στρατόπεδα που βρίσκονται στα σύνορα, στα οποία κρύβονταν επιπλέον οι υπεύθυνοι της γενοκτονίας, που δεν θα μπορούσαν ποτέ να διακριθούν από τους άλλους πρόσφυγες. Για την κατάσταση αυτή βαριές είναι οι ευθύνες που φέρει η διεθνής κοινότητα.
<P>
Όμως, η πολιτική του Kigali δεν κατόρθωσε ποτέ να πείσει τους πρόσφυγες ότι θα μπορούσαν να επιστρέψουν. Παραπέμπω στην κατάσταση που επικρατεί στις φυλακές της Ρουάντα, όπου το ρόλο του διαιτητή έχει αναλάβει ο θάνατος, δεδομένου ότι όποιος δεν είναι πανίσχυρος πεθαίνει χωρίς δίκη.
<P>
Δεν έχουμε πει ακόμη τίποτε για το Kibeho, για άλλες καταστάσεις οι οποίες παρέμειναν ατιμώρητες. Όμως, οι εκατοντάδες χιλιάδες πρόσφυγες δεν ενδιαφέρονται καθόλου για δηλώσεις του είδους: »το περιμέναμε», ούτε για μοιρολόγια που αφορούν χαμένες ευκαιρίες. Αυτό που ενδιαφέρει είναι να τους χορηγηθούν αμέσως πόσιμο νερό, τρόφιμα και φάρμακα και αυτό δεν πρέπει να γίνει αύριο ή την ερχόμενη εβδομάδα, αλλά έπρεπε να έχει γίνει ήδη την περασμένη εβδομάδα ή το αργότερο μέχρι σήμερα.
<P>
Όλοι όσοι έχουν δραστηριοποιηθεί στο χώρο αυτό γνωρίζουν ότι η κατάσταση είναι τόσο ανασφαλής ώστε να είναι απαραίτητο να συνοδευθεί η ανθρωπιστική βοήθεια από μία παρεμβατική δύναμη, γιατί διαφορετικά δεν πρόκειται ποτέ να καταφθάσει στους ενδιαφερόμενους. Η Οργάνωση για την Αφρικανική Ένωση υπέβαλε ένα πολύ συγκεκριμένο ερώτημα. Το Συμβούλιο Ασφαλείας έχει λάβει μία κατ'αρχήν απόφαση και διερωτώμαι τι περιμένουμε για να αναλάβουμε δράση.
<P>
Ενεργώντας κατ'αυτό τον τρόπο θα δυσφημίσουμε την έννοια της παρέμβασης. Όποιοι παρεμποδίζουν τη χορήγηση βοήθειας, και αυτό συμβαίνει, είτε εκ μέρους των αρχών του Kigali είτε εκ μέρους των πολιτοφυλακών, ευθύνονται για το θάνατο χιλιάδων ατόμων. Όποιοι δεν προστατεύουν τα «καραβάνια» βοήθειας καθίστανται συνυπεύθυνοι. Όμως, τίποτα δεν πρόκειται να αλλάξει ουσιαστικά εάν δεν αρχίσει να διεξάγεται πολιτικός διάλογος, κατ'αρχάς στο εσωτερικό της Ρουάντα, μεταξύ εκπροσώπων του καθεστώτος και γνήσιων εκπροσώπων της κοινότητας των Hutu, οι οποίοι δεν ευθύνονται για τη γενοκτονία - και υπάρχουν ορισμένοι. Εάν δεν αρχίσει αυτός ο διάλογος υποστηριζόμενος σε περιφερειακό πλαίσιο και με παράλληλη χορήγηση διεθνούς βοήθειας, σε τέσσερις εβδομάδες θα αναφερθούμε και πάλι στην κρίση στο Μπουρούντι, η οποία θα περιλαμβάνεται για άλλη μία φορά στην ημερήσια διάταξη. Βλέπετε, σήμερα δε συζητάμε για το Μπουρούντι, ωστόσο, η κατάσταση εξελίσσεται και εκεί, συνάδελφοι.
<P>
(Χειροκροτήματα)

<SPEAKER ID=53 LANGUAGE="FR" NAME="Andrι-Leonard">
Κυρία Πρόεδρος, εδώ και περισσότερες από δύο εβδομάδες διαδραματίζεται μπροστά στα μάτια μας και μπροστά σε όλον τον κόσμο ένα καινούργιο ανθρωπιστικό δράμα και για μια ακόμη φορά η διεθνής κοινότητα απέδειξε την αδυναμία της να δράσει προκειμένου να εμποδίσει αυτήν την τρομερή τραγωδία.
<P>
Κυρία Πρόεδρος, αισθάνομαι ντροπή και πόνο διότι αυτή η καταστροφή ήταν προβλεπόμενη και καμμία απαρχή λύσης δεν δόθηκε στο πρόβλημα που δημιουργήθηκε από το 1994 από την εισροή χιλιάδων προσφύγων Χούτου από την Ρουάντα στην ήδη πυκνοκατοικημένη περιοχή Κιβού του Ζαϊρ. Τα στρατόπεδα προσφύγων λαμβάνουν ανθρωπιστική βοήθεια εδώ και δυόμισυ χρόνια ενώ ξέρουμε και την Ύπατη Αρμοστία για τους Πρόσφυγες γνώριζε ότι ελέγχοντο από τους υπεύθυνους της γενοκτονίας στη Ρουάντα και ότι αποτελούσαν καταφύγιο του στρατού του παλαιού καθεστώτος της Ρουάντα και των φανατικών πολιτοφυλάκων Χούτου.
<P>
Ας δεχθούμε ως ελαφρυντικό του Ζαϊρ ότι η κυβέρνηση Kengo απαιτούσε την απέλαση αυτών των προσφύγων που μέρα με την μέρα εξοπλίζονταν καλύτερα. Από ποίον; Θέτω το ερώτημα, αλλά φοβούμε ότι γνωρίζω την απάντηση. Φέρουμε όλοι ένα μέρος της ευθύνης, η χώρα μου - το Βέλγιο - που εγκατέλειψε την πολιτική της στην Αφρική δικαιολογεί από το γεγονός αυτό την σιωπή της παρότι οι ιστορικοί δεσμοί που μας συνδέουν με την περιοχή των Μεγάλων Λιμνών θα έπρεπε να είχαν ωθήσει τον Πρωθυπουργό να παίξει ένα ρόλο διαμεσολαβητή.
<P>
Αλλά όλοι το λέμε εδώ ότι δεν είναι πλέον καιρός για παλινωδίες αλλά για δράση. Επιμένουμε λοιπόν για την άμεση συγκρότηση μιας πολυεθνικής δύναμης. Θα προσέθετα ότι η συμμετοχή της ΔΕΕ σ΄ αυτήν την πολυεθνική δύναμη είναι επιθυμητή. Το καινούργιο στοιχείο σήμερα είναι ότι ο Καναδάς δέχθηκε την ανάληψη της διοίκησης αυτής της δύναμης. 10.000 περίπου άνδρες θα μπορούσαν να επιτρέψουν τη μεταφορά της ανθρωπιστικής βοήθειας στην Κιβού αλλά και να αναγκάσουν τους πρόσφυγες να επανακάμψουν στην Ρουάντα. Ας ελπίσουμε ότι επιτέλους το Συμβούλιο Ασφαλείας θα υιοθετήσει επειγόντος αυτήν την φορά ένα ψήφισμα που θα επιτρέψει την ανάπτυξη των στρατιωτών και τον απεγκλωβισμό των 80.000 περίπου τόνων τροφίμων που έχουν διατεθεί στην περιοχή.
<P>
Κυρία Πρόεδρος, υπάρχει ακόμη χρόνος για να αποφύγουμε την αποκάλυψη και να απευθύνουμε ένα κάλεσμα για άμεση κατάπαυση του πυρός προκειμένου να καταστεί δυνατός ο απαραίτητος διάλογος μεταξύ των ενδιαφερόμενων μερών. Η OΑΕ πρέπει να βοηθήσει στην προώθηση μιας πολιτικής λύσης για το σύνολο της περιοχής ενώ η Νότιος Αφρική πρέπει να αναλάβει τις ευθύνες της ακόμη και αν έχει άλλες προτεραιότητες από το να σβήνει τις φωτιές που καταστρέφουν την κεντρική Αφρική. Ειδάλλως, είναι το σύνολο της Αφρικής που μπορεί να αποτελέσει θύμα της πυρκαϊάς. Μαζί διαθέτουμε τα μέσα για να ενεργήσουμε. Ας αποδείξουμε ότι έχουμε ακόμα τη θέληση.
<P>
(Xειροκροτήματα)

<SPEAKER ID=54 LANGUAGE="NL" NAME="Tindemans">
Κυρία Πρόεδρε, αξιότιμοι συνάδελφοι, θα χρησιμοποιήσω δύο φορές τη λέξη «ντροπή». Είναι μία λέξη που η κ. Bonino δεν δίστασε να χρησιμοποιήσει στη δήλωσή της μετά την τελευταία συνεδρίαση του Συμβουλίου Ασφαλείας. Ανέφερε ότι ήταν ντροπή να λυθεί η συνεδρίαση χωρίς να ληφθούν συγκεκριμένες αποφάσεις σχετικά με το δράμα που εκτυλίσσεται στην Κεντρική Αφρική. Κατ'αυτό τον τρόπο διέσωσε την υπόληψη της Επιτροπής, πράγμα για το οποίο θα ήθελα να την ευχαριστήσω. Επιθυμώ επίσης να ευχαριστήσω τον κ. Pinheiro για την εποικοδομητική στάση που τήρησε σ'αυτούς τους δύσκολους καιρούς. Ντροπή αποτελεί επίσης και η διαίρεση της Ευρωπαϊκής Ένωσης ακόμη και στους κόλπους του Συμβουλίου Ασφαλείας. Πού είναι οι κοινές πράξεις που αναλαμβάνουμε σήμερα ως αποτέλεσμα της κοινής αγανάκτησης; Το μόνο που λέμε είναι ότι πρέπει να χορηγηθεί αμέσως ανθρωπιστική βοήθεια στους πρόσφυγες που βρίσκονται στην επικράτεια του Ζαΐρ και ότι η βοήθεια δεν πρόκειται να φθάσει στο στόχο της χωρίς στρατιωτική συνοδεία. Συμμετέχουμε επίσης σε μία διάσκεψη που αφορά την περιοχή των μεγάλων λιμνών και έχει ως στόχο την επίλυση των εκεί υφιστάμενων αντιθέσεων. Κατ'αυτό τον τρόπο τίθεται το πρόβλημα της Αφρικής, ωστόσο ο Harry Kissinger αποκαλεί την Αφρική a crisis continent . Η περιφρόνηση της ανθρώπινης ζωής, η έλλειψη ανοχής, ο ρατσισμός σε αφρικανικό στυλ, αυτά είναι δυστυχώς τα χαρακτηριστικά των κοινωνιών της μαύρης ηπείρου. Το ερώτημα είναι κατά πόσο τα κράτη μέλη της Ευρωπαϊκής Ένωσης επιθυμούν να ακολουθήσουν μία πολιτική όπως αυτή που ακολουθούσαν το 19ο αιώνα, ή μία πολιτική που αντιστοιχεί στον 21ο αιώνα. Είμαστε ειλικρινείς όταν συζητάμε για την προαγωγή της δημοκρατίας, των ανθρωπίνων δικαιωμάτων και του κράτους δικαίου στην Αφρική; Δεν έχει η Ευρώπη κάποιο ιδιαίτερο καθήκον να προσφέρει τη συνεργασία της για την υποστήριξη της περιοχής αυτής; Κάποτε αναφέρθηκε ο όρος Ευραφρική, Ευρώπη-Αφρική, μία ονομασία ή μία πολιτική, μία ειδική πολιτική που αφορούσε τις σχέσεις Ευρώπης και Αφρικής. Πού βρισκόμαστε σήμερα; Καθημερινά ακούγονται φωνές οι οποίες επιθυμούν να εγκαταληφθεί η Αφρική στη θλιβερή πορεία της αυτοκαταστροφής που ακολουθεί σήμερα. Δεν μπορούν να κάνουν κάτι τα Ηνωμένα Έθνη; Η σημερινή κατάσταση πρέπει να χαρακτηρισθεί ως αποτυχημένη. Τι πρέπει να κάνουμε; Μήπως πρέπει να επανεξετασθεί μία παλιά ιδέα, σύμφωνα με την οποία θα ήταν δυνατό να χορηγηθεί μία διαφορετική εντολή στο αγγλικό Trusteeship Council , να επιχειρήσει σε ορισμένες περιπτώσεις να διασυνδέσει τις αρχές της δημοκρατίας, της ανεκτικότητας και της ειρηνικής συνύπαρξης; Γνωρίζω πόσο λεπτό είναι το ζήτημα, ωστόσο πώς θα μπορέσουμε να σταματήσουμε στο μέλλον τις δολοφονίες;
<P>
Το θέμα δεν αφορά μόνο τη δυνατότητα ειρηνικής συνύπαρξης με την Αφρική, αλλά και τη διάσωση των Ηνωμένων Εθνών. Δεν είναι αλήθεια ότι ο οργανισμός αυτός ιδρύθηκε με στόχο τη διαφύλαξη ή την αποκατάσταση της ειρήνης; Οι αρχές αυτές περιλαμβάνονται στο καταστατικό κείμενο των Ηνωμένων Εθνών. Επιπλέον, - και αυτό θα πρέπει να λεχθεί στο Ευρωπαϊκό Κοινοβούλιο - το θέμα αφορά και την προβολή της Ευρωπαϊκής Ένωσης. Έτσι έχουν τα πράγματα και θα πρέπει να αναρωτηθούμε τι κάνουμε.
<P>
(Χειροκροτήματα)

<SPEAKER ID=55 LANGUAGE="IT" NAME="Baldi">
Κυρία Πρόεδρε, η τραγωδία του Ζαϊρ και η κρίση σε όλη την περιοχή των Μεγάλων Λιμνών καθιστά αναγκαία την ανάληψη μιας ταχείας και άμεσης δράσης, με σκοπό να σταματήσει η διάπραξη και άλλων εγκλημάτων. Η Ευρωπαϊκή Ενωση πρέπει να καταβάλει προσπάθειες για μια πολιτική λύση και μια σφαιρική δράση που θα τερματίσουν την κατάσταση αυτή η οποία μπορούσε να είχε προληφθεί, όπως μας είπε πριν λίγο και με ιδιαίτερη ενάργεια η Επιτροπή. Συχνά, εδώ στο Κοινοβούλιο και στα άλλα ευρωπαϊκά θεσμικά όργανα, έχουμε μιλήσει για την πρόληψη των συγκρούσεων στο Μπουρούντι, στη Ρουάντα και σε όλη την περιοχή των Μεγάλων Λιμνών, χωρίς όμως κανένα αποτέλεσμα.
<P>
Δυστυχώς, παρεμβαίνουμε μόνον όταν η κατάσταση χειροτερεύει και φτάνουμε σε κρίση. Το δράμα των προσφύγων που είναι εξαντλημένοι, γεμάτοι φόβο και έχουν αποκάνει από την κούραση της μεγάλης πορείας που ούτε και οι ίδιοι γνωρίζουν πού θα τους οδηγήσει, μας θέτει αντιμέτωπους με μια ανθρώπινη τραγωδία που μας βρίσκει ανήμπορους επειδή δεν κατορθώνουμε ούτε καν να τους παρέχουμε την ανθρωπιστική βοήθεια την οποία τη στιγμή αυτή δεν είμαστε σε θέση να διανείμουμε.
<P>
Πρέπει να οργανωθούν το ταχύτερο δυνατό διάδρομοι ανθρωπιστικής βοήθειας και εάν το Συμβούλιο Ασφαλείας του ΟΗΕ δεν πάρει απόφαση παρ' όλο που ο Καναδάς έχει ξεκινήσει μια δράση, η Ευρώπη θα πρέπει να ενεργήσει αμέσως μαζί με την Οργάνωση Αφρικανικής Ενότητας και χωρίς στη συνέχεια να χρονοτριβήσει.
<P>
Ο μόνος στόχος που πρέπει να έχει η μικτή διεθνής δύναμη δράσης είναι η παροχή βοήθειας στα θύματα, προσπαθώντας να θέσει τέρμα στον μακρύ αυτό Γολγοθά.
<P>
Το Ευρωπαϊκό Κοινοβούλιο δεν πρέπει να απουσιάσει και οφείλει το ταχύτερο δυνατό να στείλει αντιπροσωπεία από μέλη των Επιτροπών Ανάπτυξης και Εξωτερικών Υποθέσεων και των εκπροσώπων των χωρών ΑΚΕ, μαζί με την Ευρωπαϊκή Επιτροπή και το Συμβούλιο, για να καθοριστούν οι δράσεις που πρέπει να ξεκινήσουν από κοινού ώστε να τεθεί τέρμα σε αυτά τα φοβερά εγκλήματα κατά της ανθρωπότητας.
<P>
Εν πάση περιπτώσει, τονίζω ότι μπορούσαμε να προλάβουμε την τραγωδία αυτή και δεν κάναμε τίποτε. Αισθάνομαι λοιπόν ντροπή που προώθησα δράσεις οι οποίες δεν είχαν κανένα αποτέλεσμα και ζητώ να υπάρξει ένας συντονισμός μεταξύ όλων των ευρωπαϊκών θεσμικών οργάνων ώστε να τερματιστεί η κρίση αυτή.

<SPEAKER ID=56 LANGUAGE="ES" NAME="Carnero Gonzαlez">
Κυρία Πρόεδρε, η Ομάδα μας πιστεύει ότι είναι απαραίτητο η Ευρωπαϊκή Ένωση να τεθεί επικεφαλής μιας διεθνούς παρέμβασης προκειμένου να σταματήσει η ανθρωπιστική καταστροφή στο Ανατολικό Ζαΐρ, την οποία παρακολουθούμε, με φρίκη μαζί και αδυναμία, εδώ και αρκετές εβδομάδες.
<P>
Κατά την άποψή μας, η διεθνής αυτή παρέμβαση πρέπει να πραγματοποιηθεί μέσα και από τα πλαίσια των Ηνωμένων Εθνών, με την κάλυψη ενός αντίστοιχου ψηφίσματος του Συμβουλίου Ασφαλείας, και με τη χρησιμοποίηση όλων των απαραίτητων μέτρων ώστε να επιτευχθούν οι προτεινόμενοι στόχοι· θα πρέπει επίσης να έχει καθαρά ουδέτερο χαρακτήρα, να μην ευνοούνται δηλαδή σε καμία περίπτωση τα συμφέροντα κάποιας εκ των αντιμαχομένων πλευρών.
<P>
Οι στόχοι αυτής της διεθνούς παρέμβασης πρέπει να είναι τρεις, κατά την άποψή μας. Κατά πρώτον, η δημιουργία διαδρόμων ώστε να προχωρήσει η διανομή της επισιτιστικής και ιατρικής βοήθειας που φθάνει μεν σε μεγάλες ποσότητες, αλλά παραμένει αποθηκευμένη χωρίς να φθάνει στους παραλήπτες της. Κατά δεύτερον, ο καθορισμός κάποιων ασφαλών τοποθεσιών για την εγκατάσταση των προσφύγων, όπου δεν θα κινδυνεύουν από τωρινές και μελλοντικές συγκρούσεις. Και κατά τρίτον, να επέλθει διαχωρισμός των ενόπλων στοιχείων που είναι υπεύθυνα για τη γενοκτονία του 1994 από το σύνολο των προσφύγων.
<P>
Η διεθνής αυτή παρέμβαση πρέπει επιπλέον να θέσει ως στόχο τη σύγκληση μιας διεθνούς διάσκεψης μέσω της οποίας θα μπορέσουν να εξευρεθούν βιώσιμες λύσεις στα προβλήματα ουσίας της περιοχής των Μεγάλων Λιμνών. Αυτές οι λύσεις ουσίας πρέπει να εξετάζουν τη συνεργασία μεταξύ όλων των χωρών της περιοχής, την εκούσια, ελεύθερη και ασφαλή επιστροφή των προσφύγων στις εστίες τους, τη θέση σε λειτουργία προγραμμάτων αειφόρου ανάπτυξης για την εν λόγω ζώνη, ξεκινώντας από την άμεση ανοικοδόμηση, την αποκατάσταση της ειρηνικής συνύπαρξης μεταξύ των διαφόρων εθνοτήτων σε κάθε Κράτος και την καθιέρωση της δημοκρατίας και του πλήρους σεβασμού των ανθρωπίνων δικαιωμάτων σε όλες τις χώρες της περιοχής.
<P>
Είναι απαραίτητο να καταγγείλουμε ότι αυτή η κρίση, όπως και εκείνη του 1994 στη Ρουάντα, έχει τις καταβολές της στη διατήρηση των πληγών της αποικιοκρατίας καθώς και στη διατήρηση κίβδηλων και απαράδεκτων στρατηγικών κάποιων δυνάμεων εκτός περιοχής που προσπαθούν να διατηρήσουν ζώνες ηγεμονίας και επιρροής στην περιοχή αυτή. Πρέπει να τιμωρηθούν οι άμεσοι υπεύθυνοι των γενοκτονιών και να επιβληθεί γενικό εμπάργκο όπλων στην περιοχή, χωρίς όμως να ξεχνάμε, κυρία Πρόεδρε, ότι υπάρχουν Κυβερνήσεις, όπως της Γαλλίας και των Ηνωμένων Πολιτειών, που θα έπρεπε να εξηγήσουν ποιές ήταν και είναι οι τακτικές και οι ενέργειές τους στην περιοχή αυτή.
<P>
Χωρίς καμία αμφιβολία, δε μπορούμε επίσης να ξεχνάμε ότι η δικτατορία του Mobutu Sese Seko ήταν παρούσα στην κρίση αυτή και ότι χρησιμοποίησε την επισιτιστική βοήθεια ως μέσον πίεσης. Επιπλέον, αυτή εξακολουθεί να υποστηρίζεται με απαράδεκτο τρόπο από ορισμένες χώρες. Πρέπει να σταθούμε στο ύψος των απαιτήσεων της κοινής γνώμης και, όπως χθες στην Ισπανία, μέσω πολυπληθών διαδηλώσεων που συγκαλούνται από τις ΜΚΟ, να ζητήσουμε άμεση και αποτελεσματική δράση στα πλαίσια της προληπτικής διπλωματίας.
<P>
(Χειροκροτήματα) Hory (ARE). (FR) Κυρία Πρόεδρος, θα ήθελα να ευχαριστήσω το Συμβούλιο και την Επιτροπή για τις ανακοινώσεις τους και να συγχαρώ με την σειρά μου όλως ιδιαιτέρως την κυρία Επίτροπο για την ανθρωπιστική δράση, η οποία εξέφρασε και έδειξε καθ΄όλη τη διάρκεια αυτών των επόδυνων εβδομάδων, απέναντι στην σιωπή της διεθνούς κοινότητας και απέναντι στην αμερικανική μικροψυχία, τι είναι διαύγεια πνεύματος, αποφασιστικότητα και θάρρος. Ευχαριστώ την κυρία Bonino που έκανε να ακουσθεί μια σπουδαία ευρωπαϊκή φωνή.
<P>
(Χειροκροτήματα ) Εδώ και δύο χρόνια όμως, οι αρχές της Kιγκαλί μας είχαν προειδοποιήσει. Η ύπαρξη των στρατοπέδων προσφύγων οι οποίοι είχαν καταστεί όμηροι και από τους οποίους οι πρώην ένοπλες δυνάμεις της Ρουάντα αποσπούσαν λύτρα, πριν οι πρόσφυγες αυτοί χρησιμοποιηθούν, σε πρώτη φάση, ως εγγύηση και ως πολιτική προστασία από το ζαϊρινό καθεστώς, αποτελούσε μια βραδυφλεγή βόμβα για όλη τη περιοχή.
<P>
Σήμερα το δράμα έχει αρχίσει και μόνο μια ισχυρή πολιτική βούληση του Συμβουλίου Ασφαλείας μπορεί να το σταματήσει. Θα χρειαστούν επίσης στρατιωτικά μέσα αλλά θα πρέπει να επιμείνουμε στην αυστηρή ουδετερότητα μιας διεθνούς δύναμης επέμβασης της οποίας μοναδική αποστολή θα είναι να επιτρέψει την μεταφορά της ανθρωπιστικής βοήθειας και την εθελοντική επιστροφή στην Ρουάντα και το Μπουρουντί των προσφύγων που είναι ευπρόσδεκτοι. Οσον αφορά αυτούς που θέλουν να παραμείνουν στο Ζαϊρ - όλοι γνωρίζουμε δυστυχώς γιατί θέλουν να παραμείνουν - τότε ας παραμείνουν.
<P>
Ας μην επαναλάβουμε όμως τις αμφιβολίες που επεκράτησαν για την επιχείρηση Τιρκουάζ. Η διεθνής δύναμη δεν θα πρέπει να έχει σαν αποστολή την διάσωση ενός διεφθαρμένου και αναξιόπιστου ζαϊρινού καθεστώτος καθώς και την προστασία ενός στρατού που περιορίζεται στο να λεηλατεί την ίδια του την χώρα ή να δίνει τη δυνατότητα ανασύστασης των στρατιωτικών δυνάμεων της γενοκτονίας της Ρουάντα, το 1994.
<P>
Αν θέλουμε η κοινή επέμβαση των δυτικών και αφρικανικών κρατών να παραμείνει η απλή πολιτική έκφραση του καθήκοντος αλληλεγγύης προς τους άμαχους πληθυσμούς, θα πρέπει να κρατηθούν στο περιθώριο αυτής την επέμβασης οι χώρες που για μεγάλο χρονικό διάστημα ξεχώριζαν με την ιδιοτελή υποστήριξη που παρείχαν στην παλαιά εξουσία της Kινγκαλί και σε ότι απομένει από εξουσία στην Κινσάσα. Η μελλοντική αξιοπιστία της Ευρωπαϊκής Ένωσης εξαρτάται από αυτήν την ουδετερότητα. Για τα υπόλοιπα, η κυρία Bonino μας έδειξε το δρόμο του ανθρωπισμού και της αξιοπρέπειας. Πρέπει λοιπόν να τον ακολουθήσουμε και να τον ακολουθήσουμε γρήγορα.

<SPEAKER ID=57 LANGUAGE="ES" NAME="Sauquillo Pιrez del Arco">
Κυρία Πρόεδρε, θα ήθελα κατ' αρχήν να συγχαρώ την Επίτροπο κ. Bonino για την ταχύτητα με την οποία μετέβη στην περιοχή των Μεγάλων Λιμνών, για την ευαισθησία της -που δεν είναι μόνον πολιτική- ενώπιον της κατάστασης, για την αποφασιστικότητά της απέναντι στην ανάγκη να πραγματοποιηθεί μια ανθρωπιστική παρέμβαση και για τη βοήθεια του Ευρωπαϊκού Γραφείου Ανθρωπιστικής Βοήθειας Εκτάκτου Ανάγκης (ECHO) σε αυτήν τη ζώνη. Συμφωνούμε όλοι σε αυτό. Ωστόσο, αυτή η συναίνεση, που μερικές φορές είναι τόσο δύσκολο να επιτευχθεί στην πολιτική, δεν σημαίνει -όπως θα έπρεπε- το βήμα που προηγείται της δράσης, και διατρέχει τον κίνδυνο να μεταβληθεί σε αιτία απογοήτευσης που καθιστά προφανή ενώπιον ημών των ιδίων αλλά και του υπολοίπου κόσμου τη ματαιότητα των προσπαθειών μας.
<P>
Δεν πρόκειται να περιγράψω και εγώ το αιματηρό χρονικό του Ζαΐρ. Θα περιοριστώ σε ορισμένους προβληματισμούς και προτάσεις. Η διένεξη του Ζαΐρ δε μπορεί να μας εκπλήσσει, διότι αποτελεί το αποκορύφωμα της κρίσης των Μεγάλων Λιμνών που εξελίσσεται με μαθηματική ακρίβεια από το 1993. Ούτε όμως και μπορούμε να αρκεστούμε να πιστοποιήσουμε τον προαναγγελθέντα θάνατο χιλιάδων ατόμων· η διένεξη αυτή πρέπει, αν και αργά, να μας οδηγήσει να δρομολογήσουμε λύσεις.
<P>
Η ΕΕ και τα Κράτη μέλη της έχουν διπλωματική ικανότητα και ικανότητα επιμελητείας ώστε να τεθούν επικεφαλείς μιας ανθρωπιστικής παρέμβασης, ώστε να προωθήσουν στο Συμβούλιο Ασφαλείας των Ηνωμένων Εθνών μιαν απόφαση στρατιωτικής πλαισίωσης της εν λόγω παρέμβασης και να την υλοποιήσουν. Αυτό που αναρωτιούνται ο άμαχος πληθυσμός, οι ΜΚΟ και κυρίως τα θύματα του πολέμου, και εγώ το μεταφέρω στο Συμβούλιο, είναι το εξής: Γιατί δε χρησιμοποιείται αυτή η ικανότητα; Γιατί μας άγουν και μας φέρουν οι Ηνωμένες Πολιτείες, ο Καναδάς, ή όποιος τυγχάνει να παρεμβαίνει σε κάθε περίπτωση; Χθες ακόμη, σε ολόκληρη την Ισπανία, έγιναν συγκεντρώσεις με την απαίτηση της ταχείας παρέμβασης του δυτικού κόσμου για την επίλυση της διένεξης, και το ισπανικό Κοινοβούλιο απεφάνθη επίσης ομόφωνα προς αυτήν την κατεύθυνση.
<P>
Υπάρχει πρόβλημα δειλίας στις ενέργειες της ΕΕ, εφόσον μπορεί να προτείνει στα πλαίσια της ΚΕΠΠΑ τη συμμετοχή της ΔΕΕ σε ανθρωπιστικές αποστολές και δεν το πράττει. Υπάρχει πρόβλημα υποκρισίας -και μερικές φορές σχιζοφρένειας- ανάμεσα στις δηλώσεις των Κρατών μελών και την πραγματική τους βούληση να συμβάλουν στην άμεση αλλά και μακροπρόθεσμη επίλυση του ζητήματος.
<P>
Πέραν αυτού, το πλέον άμεσο πρόβλημα είναι να τερματιστεί το ανθρώπινο δράμα, και ο τρόπος γι' αυτό είναι η ανθρωπιστική βοήθεια, η οποία μπορεί μόνο να διασφαλιστεί με στρατιωτική πλαισίωση, όπως αποδεικνύουν άλλες εμπειρίες, όπως της Βοσνίας και του Ιράκ, όπου στάθηκε δυνατό να καλυφθούν οι ανάγκες του πληθυσμού μόνον όταν κηρύχθηκαν ζώνες αποκλεισμού.
<P>
Γι' αυτό, θα εκφράσουμε την ικανοποίησή μας όταν θα δημιουργηθεί αυτή η πολυεθνική δύναμη για την προστασία των αποστολών ανθρωπιστικής βοήθειας, με στόχο τη διαφύλαξη του δικαιώματος στην επιβίωση ενός λαού που απειλείται από τη βαρβαρότητα. Ελπίζω ότι θα δημιουργηθεί και θα σταλεί εκεί, διότι διαφορετικά θα φθάσουμε αργά. Η δύναμη αυτή θα πρέπει επίσης να φανεί χρήσιμη για την επιστροφή των προσφύγων οι οποίοι θα επιθυμούν, οικειοθελώς, να επιστρέψουν σε αυτήν τη ζώνη. Και εκείνοι που θα επιστρέψουν να είναι αφοπλισμένοι, διότι στην περιοχή αυτή υπάρχουν πολλά όπλα και πολλοί σκοτωμοί.
<P>
(Χειροκροτήματα)

<SPEAKER ID=58 LANGUAGE="EN" NAME="Kinnock, Glenys">
Νομίζω ότι αποτελεί πολύ στυγνή ειρωνεία το γεγονός ότι σήμερα ξεκινάει στη Ρώμη η Παγκόσμια Διάσκεψη για τα Τρόφιμα την ώρα που εμείς εδώ στο Κοινοβούλιο συζητούμε τη μοίρα εκατομμυρίων ανθρώπων που αντιμετωπίζουν λιμό στην Κεντρική Αφρική. Ασφαλώς τα αναμασήματα και οι καθυστερήσεις δεν μπορούν να δικαιολογηθούν όπως είπαν και οι δύο Επίτροποι. Οι εκτοπισμένοι πρόσφυγες υποφέρουν, πεθαίνοντας από την πείνα, ενώ το διεθνές πολιτικό κενό συνεχίζεται διακοπτόμενο από καιρού εις καιρόν με ωραία λόγια, αλλά χωρίς καμία πραγματική δράση. Τα κράτη μέλη των ΗΕ πρέπει να διακηρύξουν τώρα την ετοιμότητά τους προς ανάπτυξη, εξοπλισμό και υποστήριξη μιας πολυεθνικής δύναμης υπό την ηγεσία των καναδών. Έχω υποστηρίξει πάρα πολύ σθεναρά ότι μια παρόμοια δύναμη θα πρέπει να έχει τη σαφή εντολή αφοπλισμού του πρώην στρατού της Ρουάντα, του Ιντεραχάμβε. Αποτελεί ανοησία να πιστεύει κανείς ότι μπορεί να υπάρξει παροχή αρωγής όσο αυτή η ένοπλη πολιτοφυλακή εξακολουθεί να τρομοκρατεί τους πρόσφυγες οι οποίοι θα πρέπει να εξετάζονται και όσοι δεν είναι γνήσιοι πρόσφυγες να κρατούνται. Αυτό δεν θα διευκολύνει μόνο τη διανομή της ανθρωπιστικής αρωγής αλλά, ασφαλώς, θα βοηθήσει την όλη διαδικασία οικοδόμησης μιας μακροχρόνιας λύσης στη Ρουάντα και αλλού.
<P>
Ο, τιδήποτε κι' αν συμβεί με την κρίση αυτή δεν θα πρέπει να ξεχνάμε την ανάγκη για μια πολιτική στρατηγική, για μια περιφερειακή λύση, μετά την επίλυση της κρίσεως. Όπως ανέφεραν και οι δύο Επίτροποι, αντικρύζουμε μια παραλυσία, μια χοντροκέφαλη αδιαφορία, καθώς και μια σε παγκόσμιο επίπεδο έλλειψη ηθικής και πολιτικής ηγεσίας. Ελπίζω ότι στις μελλοντικές μας επεμβάσεις στην περιοχή αυτή, τα παραπάνω δεν θα αποτελούν πλέον χαρακτηριστικά της.

<SPEAKER ID=59 LANGUAGE="DE" NAME="Gόnther">
Κυρία Πρόεδρε, μετά τα εισαγωγικά λόγια, θα πρέπει να πω ότι έχουμε όχι μόνο ένα Συμβούλιο, αλλά ευτυχώς έχουμε και μια Eπιτροπή, διότι αυτά που ακούσαμε εδώ από την Eπιτροπή ήταν, φυσικά, πολύ περισσότερο συγκεκριμένα. Kαθόμαστε εμείς εδώ και λέμε πως αυτό, εν μέρει, το προβλέψαμε, το βλέπαμε να έρχεται. Θα ήθελα να περιορίσω κάπως αυτό το «εμείς», μια και το Kοινοβούλιο, επανειλημμένα τον τελευταίο χρόνο, επεσήμανε και ζήτησε να υπάρξει επέμβαση εκεί, προκειμένου να χαλαρώσει η κατάσταση, ειδικά στην περιοχή των Mεγάλων Λιμνών.
<P>
Aναλογίζομαι ότι απευθύναμε έκκληση στο Zαΐρ να σταματήσει την, διοικητικής μέριμνας, στρατιωτική και οποιαδήποτε άλλη υποστήριξη των ανταρτών στα στρατόπεδα των προσφύγων. Ένα άλλο αίτημά μας ήταν και η δημιουργία ζωνών ασφαλείας και προστασίας. Ένα βεβαίως διαπιστώνω με κάποιον εφησυχασμό: Oλοένα και περισσότερο κερδίζει έδαφος η άποψη ότι η ανθρωπιστική βοήθεια μονάχα, χωρίς ταυτόχρονη εξασφάλισή της και με στρατιωτικά συνοδευτικά μέτρα, δεν είναι δυνατή. Oλοένα και περισσότερο διαγράφεται και στο Σώμα μας μια συναίνεση για το θέμα αυτό. Στο κάτω-κάτω, ως γνωστόν, δεν ωφελεί σε τίποτε να φωνάζουμε για στρογγυλές τράπεζες και συνομιλίες, και να φέρνουμε σε επαφή τους ηγέτες των ανταρτών, οι οποίοι βέβαια, ίσως για μια μέρα να μιλούν μεταξύ τους, ενώ οι άλλοι να συνεχίζουν να αλληλοπυροβολούνται.
<P>
Ένα άλλο πρόβλημα είναι ασφαλώς η επιστροφή των προσφύγων. Παρακαλώ θερμά να βγάλουμε διδάγματα από την εξέλιξη για την οποία παραπονούμαστε τώρα, ειδικά στην περιοχή των Mεγάλων Λιμνών, και να μην εγκαθίστανται στρατόπεδα κοντά στα σύνορα οπωσδήποτε, όπου θα εκτίθενται αμέσως πάλι σε νέες πιέσεις. Eκτός τούτου, θα πρέπει να τεθούν και αυστηρότερα κριτήρια, για να εξασφαλίσουμε γρήγορα την επιστροφή τους.

<SPEAKER ID=60 LANGUAGE="EN" NAME="Andrews">
Γνωρίζω ότι δεν συμπεριλαμβάνεται στην ενημέρωσή σας κ. προεδρεύονντα αλλά θα πρέπει να πω ότι η σημερινή σας συμβολή δεν περιελάμβανε δέσμευση για την ανάληψη δράσεως σχετικά με τη σοβαρή κατάσταση στο Ζαΐρ. Λυπούμαι που είμαι αναγκασμένος να το δηλώσω αυτό.
<P>
Θα ήθελα να πω στον κ. Pinheiro ότι η παρέμβασή του ήταν καλοδεχούμενη. Θα ήθελα ιδιαιτέρως να αποτίσω φόρο τιμής στην Επίτροπο Bonino η οποία, κατά τη διάρκεια του Σαββατοκύριακου, έκανε δηλώσεις τόσο ουσιαστικές και τόσο διαφανείς που ο λαός της Ευρώπης - είμαι βέβαιος γι' αυτό - για πρώτη φορά είδε έναν Επίτροπο να βγαίνει δημοσίως και να λέει τι ακριβώς πρέπει να γίνει, να λέει επακριβώς αυτό που θέλει να ακούσει ο λαός.
<P>
Το Ζαΐρ, όπως γνωρίζουμε, είναι συνώνυμο με την εκμετάλλευση και τη ληστεία. Έχουμε εδώ στην Ευρωπαϊκή Ένωση τον κ. Μομπούτου, αποκαλούμενο Πρόεδρο Μομπούτου, ο οποίος χαίρει ασύλου στο παλάτι του στη νότια Γαλλία. Εντελώς ειλικρινά πιστεύω ότι ο κ. Μομπούτου θα πρέπει να συλληφθεί για γενοκτονία και εγκλήματα πολέμου κατά του ίδιου του λαού του. Πιστεύω ότι ο Μομπούτου και το συνάφι του από τους αλήτες και τους γκάνγκστερ που κυβερνούν τη χώρα, που πίνουν σαμπάνια την ώρα που τα 44 εκατομμύρια του λαού τους δεν έχουν σχολεία, δεν έχουν εκπαίδευση, δεν έχουν υγειονομική περίθαλψη, δεν έχουν νοσοκομεία, αποτελούν αισχρή προσβολή. Η Ευρωπαϊκή Ένωση φέρει μια τεράστια ευθύνη σχετικά με τα ανωτέρω.
<P>
Τέλος, το 80 % του οπλισμού εξάγεται από τους πέντε μεγάλους των Ηνωμένων Εθνών. Οι πέντε μεγάλοι υπήρξαν βραδύτατοι στην αντίδρασή τους σ' αυτή τη συγκεκριμένη κρίση στο Ζαΐρ και στην περιοχή των Μεγάλων Λιμνών. Νομίζω ότι τα μέσα ενημέρωσης θα έπρεπε να διερευνήσουν από που προέρχονται τα όπλα που χρησιμοποιούν τώρα οι Χούτου. Πριν από δύο μήνες ήσαν άοπλοι ενώ τώρα είναι ξανά πάνοπλοι με όπλα που προέρχονται από την Ευρωπαϊκή Ένωση...
<P>
(Η Πρόεδρος διακόπτει τον ομιλητή)

<SPEAKER ID=61 NAME="Πρόεδρος">
Έλαβα εφτά προτάσεις ψηφίσματος που κατατέθηκαν με βάση το άρθρο 37 παράγραφος 2 του κανονισμού .

<SPEAKER ID=62 LANGUAGE="IT" NAME="Muscardini">
Κυρία Πρόεδρε, στην πιο πρόσφατη ιστορία των κρατών των Μεγάλων Λιμνών, βρίσκουμε τον σπόρο της γενοκτονίας: οι Τούτσι που σφετερίστηκαν την εξουσία στη Ρουάντα, εκείνοι που την κατέχουν στο Μπορούντι και εκείνοι που ζουν στο γειτονικό Κίβου, στην πραγματικότητα δημιουργούν μια ομοσπονδία Τούτσι των Μεγάλων Λιμνών.
<P>
Αυτός είναι ο λόγος που έχουν ξεκινήσει μια πραγματική πολιτική εθνικών εκκαθαρίσεων με την οποία έχει εκκενωθεί η περιοχή από τους Χούτου που την κατοικούν. Αυτά είχαν ήδη συμβεί, σε αντίστροφη βάση, το 1994 στη Ρουάντα όταν οι Χούτου είχαν σφάξει 500 χιλιάδες Τούτσι. Τα ίδια συνέβησαν τώρα στο Μπουρούντι με τη δολοφονία διαφόρων προέδρων εθνικότητας Χούτου και την αντικατάστασή τους από προέδρους Τούτσι. τα ίδια συνέβησαν στο Κίβου όπου οι επαναστάτες banjamiliengi, με τη βοήθεια των Τούτσι της Ρουάντα, καταδιώκουν και σφάζουν τους πρόσφυγες Χούτου.
<P>
Ενώ εδραιώνεται η εξουσία των Τούτσι, οι Χούτου θερίζονται από λιμούς, ασθένειες και όλμους. Η συγκατοίκηση φαίνεται κάτι μακρινό και απραγματοποίητο, το προγονικό μίσος των δύο εθνοτήτων είναι αγεφύρωτο.
<P>
Ποιές είναι λοιπόν οι λύσεις για να υπάρξει σταθεροποίηση στην περιοχή, για να μην έχουμε εκατόμβες χιλιάδων προσφύγων; Το Συμβούλιο Ασφαλείας του ΟΗΕ αναβάλλει, και μάλιστα εκ προθέσεως, διαιρεμένο όπως είναι στη διπλωματική σκακιέρα και τους υπολογισμούς της Realpolitik. Χωρίς τη δική του στρατιωτική υποστήριξη, οι διάδρομοι ανθρωπιστικής βοήθειας που είναι ήδη έτοιμοι, θα παραμείνουν κλειστοί, πράγμα που σημαίνει θανάτους χωρίς τέλος. Εν πάση περιπτώσει, ευχαριστώ την Επίτροπο κα Bonino για την εργασία της και την αυταπάρνηση που έδειξε.
<P>
Το να φανταστούμε μια περιοχή των Χούτου στο Μπουρούντι και τη Ρουάντα η οποία θα συνορεύει με περιοχή των Τούτσι, σημαίνει πως λησμονούμε ότι αυτοί αντιπροσωπεύουν το 15 % του πληθυσμού. Μια λύση θα μπορούσε να είναι η δημιουργία συνομοσπονδίας μιας χώρας Χούτου και μιας χώρας Τούτσι, δηλαδή η δημιουργία μιας τέταρτης χώρας με την αναδιάταξη των τωρινών συνόρων και έχοντας υπόψη τις εθνικές εστίες: η αναθεώρηση των συνόρων τριών χωρών για τη δημιουργία μιας τέταρτης. Θα είναι άραγε δυνατή η επέμβαση πάνω στο δόγμα του απαραβίαστου των συνόρων;

<SPEAKER ID=63 NAME="Πρόεδρος">
Σ΄ αυτό το σημείο της συζήτησης, κάθε ομάδα έχει πάρει τον λόγο. Γνωρίζω ότι υπάρχουν και άλλοι ομιλητές με δικαίωμα λόγου για ένα τέταρτο περίπου. Στις 12 έχουμε την ψηφοφορία. Με δεδομένη τη σημασία της συζήτησης, δεν μπορώ να αναλάβω την ευθύνη της διακοπής της. Έτσι σύμφωνα με το άρθρο 130, ζητώ την γνώμη του Σώματος.
<P>
Επιθυμείτε την περάτωση της συζήτησης και να αρχίσουμε τις ψηφοφορίες ή να συνεχίσουμε τη συζήτηση για δεκαπέντε ακόμη λεπτά;

<SPEAKER ID=64 LANGUAGE="NL" NAME="Oomen-Ruijten">
Κυρία Πρόεδρε, κοιτάζοντας τις παρουσίες στο Σώμα, πιστεύω ότι όλα τα μέλη παρευρίσκονται οπωσδήποτε για δώδεκα λεπτά προκειμένου να ψηφίσουν. Γνωρίζουμε ότι η ψηφοφορία θα καθυστερήσει, θα ήθελα λοιπόν να σας παρακαλέσω να κηρύξετε τη λήξη της συζήτησης τώρα.
<P>
(Το Σώμα εγκρίνει την περάτωση της συζητήσεως)

<SPEAKER ID=65 NAME="Πρόεδρος">
Συνεπώς, η συζήτηση έληξε.
<P>
(Ποικίλες αντιδράσεις) Η ψηφοφορία θα διεξαχθεί αμέσως.
<P>
(Γραπτές παρεμβάσεις αγορητών που είχαν εγγραφεί για τη συζήτηση σχετικά με την κατάσταση στο Ζαϊρ)
<SPEAKER ID=66 LANGUAGE="IT" NAME="Vecchi">
Κυρία Πρόεδρε, μία από τις φοβερότερες ανθρώπινες τραγωδίες λαμβάνει χώρα τις ημέρες αυτές στις ανατολικές περιοχές του Ζαϊρ: περισσότερα από ένα εκατομμύριο άτομα κινδυνεύουν σήμερα να πεθάνουν από την πείνα και τις αρρώστιες, ενώ πολλές χιλιάδες προσφύγων έχουν ήδη πληρώσει με τη ζωή τους την επανάληψη των εχθροπραξιών στην περιοχή.
<P>
Ομως, όπως πάντοτε, κάθε ανθρώπινη τραγωδία είναι επίσης, και πάνω απ'όλα, μια πολιτική τραγωδία ή καλύτερα ένα πολιτικό έγκλημα.
<P>
Υπεύθυνοι για το έγκλημα αυτό είναι κυρίως οι δυνάμεις της Ρουάντα, τόσο τα στρατεύματα του παλαιού καθεστώτος όσο και εκείνα που συνδέονται με τη νέα κυβέρνηση του Κιγκάλι, που τα χρόνια αυτά δεν έχουν κάνει τίποτε για την προώθηση μιας νέας εθνικής συμφωνίας, αντίθετα όμως, έχουν αναζωπυρώσει εκ προθέσεως το εθνικό και πολιτικό μίσος που σήμερα καταλήγει αναπόφευκτα σε ένοπλες συγκρούσεις.
<P>
Υπεύθυνοι όμως για τα εγκλήματα αυτά είναι και οι παράγοντες της λεγόμενης διεθνούς κοινότητας που για μία ακόμη φορά επέτρεψαν τη χειροτέρευση της κατάστασης.
<P>
Σήμερα, όπως και το 1994, θύματα είναι ο άμαχος πληθυσμός, τα παιδιά, οι γυναίκες, τα πιο αδύνατα τμήματα του πληθυσμού. Είναι ήδη πολύ αργά, αλλά πρέπει να αποφύγουμε τα χειρότερα.
<P>
Ολοι γνωρίζουμε ότι για να βοηθήσουμε τους πρόσφυγες απαιτείται μια στρατιωτική, πολιτική και ανθρωπιστική επέμβαση που να επαναφέρει τις ελάχιστες συνθήκες ασφαλείας για τον άμαχο πληθυσμό και τους διεθνείς παράγοντες.
<P>
Η επέμβαση αυτή που πρέπει να γίνει συγκεκριμένη μέσα στις επόμενες ώρες, θα πρέπει προφανώς να λάβει χώρα υπό την αιγίδα του Συμβουλίου Ασφαλείας του ΟΗΕ, όμως ζητάμε επίσης να υπάρχει θέληση και καλή διάθεση από τις κυριότερες Αφρικανικές και Ευρωπαϊκές χώρες, καθώς και από τις Ηνωμένες Πολιτείες.
<P>
Ας δημιουργήσουμε τώρα διαδρόμους ανθρωπιστικής βοήθειας! Η σταθερή λύση στις συγκρούσεις της περιοχής εξαρτάται σήμερα από την πρώτη αυτή ενέργεια. Θα υπήρχε πολύ λιγότερο κόστος τόσο σε ανθρώπινο δυναμικό όσο και σε οικονομικούς πόρους εάν αυτά είχαν γίνει, όπως είχαμε ζητήσει, πριν λίγες εβδομάδες.
<P>
Ας το κάνουμε τουλάχιστον τώρα και ας βγάλουμε κάποια, έστω και σκληρά, μαθήματα για το μέλλον.

<CHAPTER ID=4>
Ψηφοφορίες
<SPEAKER ID=67 LANGUAGE="FR" NAME="Pradier">
Κύριε Πρόεδρε, θα ήθελα να υποβάλω μια προφορική τροπολογία. Όταν στην παράγραφο 10 γίνεται λόγος για επιστροφή των επαναπατριζόμενων θα πρέπει, κατά την γνώμη μου, να αναφέρουμε ότι πρόκειται περί εθελοντικής επιστροφής. Πράγματι, η αναγκαστική επιστροφή θα οδηγούσε σ΄ όλες τις πιθανές παρεκκλήσεις. Προτείνω λοιπόν να προσθέσουμε τις λέξεις «εθελοντική επιστροφή».
<P>
(Το Σώμα συμφωνεί στην προφορική τροπολογία) .
<P>
(Το Σώμα εγκρίνει την πρόταση ψηφίσματος)

<SPEAKER ID=68 NAME="Kouchner">
Κύριε Πρόεδρε, αν και μόλις εγκρίναμε αυτό το ψήφισμα για το Ζαϊρ, διαμαρτύρομαι έντονα για τον τρόπο με τον οποίο δόθηκε τέλος στη συζήτηση. Την στιγμή κατά την οποία ο κόσμος όλος έχει στραμμένο το βλέμμα του προς τα γεγονότα του Ζαϊρ θεωρώ σκανδαλώδες το ότι δεν αφιερώσαμε δέκα λεπτά παραπάνω σε ένα πρόβλημα που αφορά όλον τον κόσμο.

<SPEAKER ID=69 NAME="Πρόεδρος">
Πιστεύω ότι οι μισοί από εκείνους που χειροκρότησαν ψήφισαν για να λήξει η συζήτηση.

<SPEAKER ID=70 NAME="Collins, Kenneth">
Θα ήθελα να πάρω τον λόγο πριν αρχίσουμε την ψηφοφορία επί της εκθέσεως Dybkjζr για την αναθεώρηση του 5ου Περιβαλλοντικού Προγράμματος Δράσης. Ούτε εγώ ούτε τα άλλα Μέλη του Σώματος είμαστε ξένοι στις πολιτικές συζητήσεις και στις πολιτικές αντιδικίες και είναι γεγονός ότι οι σχέσεις μεταξύ του Ευρωπαϊκού Κοινοβουλίου και της Ευρωπαϊκής Επιτροπής περιλαμβάνουν ορισμένες φορές διαφωνίες. Αυτό είναι εντελώς φυσικό αλλά το σημαντικό είναι όπως οι διαφωνίες αυτές παραμένουν μέσα στη σφαίρα του αμοιβαίου σεβασμού. Όταν διαβάζω στον τύπο της Δανίας εκφράσεις όπως «αναξιόπιστος» που αναφέρονται σε μια επιτροπή του Κοινοβουλίου, τότε αρχίζω να έχω αμφιβολίες για το κατά πόσο υπάρχει πράγματι αυτός ο σεβασμός.
<P>
Οι λέξεις, όπως ακριβώς και η ρύπανση, δεν γνωρίζουν σύνορα και όταν εμφανίζονται πηχυαίοι τίτλοι λέγοντας ότι η ίδια η Επίτροπος επιτίθεται στην Επιτροπή Περιβάλλοντος, υποχρεώνομαι να διερωτηθώ εάν υφίσταται ακόμη το πνεύμα της αμοιβαίας εμπιστοσύνης και συνεργασίας το οποίο, από την πλευρά μας τουλάχιστον, έχουμε προσπαθήσει να υιοθετήσουμε και να διατηρήσουμε. Θα ήθελα επομένως να καλέσω την ίδια την Επίτροπο να δηλώσει σήμερα στο Κοινοβούλιο ότι, παρά το γεγονός πως υπάρχουν περιπτώσεις που η ίδια, εγώ, η επιτροπή και ο εισηγητής μας ίσως να έχουμε διαφορές απόψεων, δεν έχει ουσιαστικά κανένα παράπονο από το επίπεδο συνεργασίας και υποστήριξης που έχει από την επιτροπή μας, ή από τις ικανότητες της επιτροπής, ή από τον τρόπο που έχει επιλέξει να εργάζεται. Θα παράσχει άραγε στο Κοινοβούλιο αυτή τη διαβεβαίωση καθώς και ότι λυπάται επίσης και η ίδια, όπως λυπούμαι και εγώ, για το γεγονός ότι οι σχέσεις μας μπορούν να υπονομευθούν από την άσκοπη χρήση του τύπου ο οποίος δεν λειτουργεί πάντοτε με υπευθυνότητα;
<P>
(Χειροκροτήματα)

<SPEAKER ID=71 NAME="Bjerregaard">
Κύριε Πρόεδρε, ευχαριστώ τον κ. Ken Collins για την ερώτησή του. Είναι σαφές ότι το θέμα που εξετάζουμε στην αίθουσα αυτή είναι στην ουσία ένα από τα σημαντικότερα στις σχέσεις μεταξύ της Επιτροπής και του Κοινοβουλίου, δηλαδή τόσο η συνεργασία μας όσο και το όλο θέμα των δημοκρατικών εξελίξεων. Νομίζω πράγματι ότι το σημαντικότερο κοινό συμφέρον της Επιτροπής και του Κοινοβουλίου είναι να εξασφαλίσουν τη διεξαγωγή μιας όσο το δυνατόν πιο χρήσιμης δημόσιας συζήτησης, να εξασφαλίσουν την ενεργό συμμετοχή των πολιτών και να επιτύχουν καλά αποτελέσματα. Αυτό μπορεί μερικές φορές να είναι δύσκολο σε δημοκρατικά καθεστώτα. Δεν είμαστε πάντα σύμφωνοι. Μπορεί να υπάρχει διάσταση απόψεων για το περιεχόμενο της πρότασης, πράγμα που θα εξακριβώσουμε λίγο αργότερα όταν θα ψηφίσουμε για την πρόταση αυτή. Μπορεί επίσης να υπάρχει διαφωνία για ορισμένες τροπολογίες. Τελικά όμως μπορούμε παρόλα αυτά να επιτύχουμε ορισμένα αποτελέσματα.
<P>
Συνεπώς, θα ήθελα να επισημάνω πως επέκρινα το γεγονός ότι κάποια στιγμή υπήρχαν πάνω από 100 τροπολογίες για το πέμπτο πρόγραμμα δράσης. Αυτό δεν ωφελεί, κατά τη γνώμη μου, τη δημοσιότητα. Δεν νομίζω επίσης ότι η διαδικασία ήταν σωστή, όταν την περασμένη Πέμπτη ο αριθμός των τροπολογιών μειώθηκε σε 50, αργά το απόγευμα της Τρίτης διεξήχθη σχετική συζήτηση, και σήμερα ψηφίζουμε για το εν λόγω θέμα. Δεν νομίζω στην ουσία ότι μπορεί να υπάρξει τόσο μεγάλη διαφωνία σχετικά με το θέμα αυτό. Κρίνω ότι όλοι επιθυμούμε να έχει το κοινό όσο το δυνατό μεγαλύτερες δυνατότητες συμμετοχής σε μια παρόμοια συζήτηση. Αυτό δεν σημαίνει βέβαια ότι ο ένας δεν πρέπει να σέβεται την εργασία του άλλου. Είχα ιδιαίτερα ευχάριστη συνεργασία με την Επιτροπή Περιβάλλοντος, τον πρόεδρό της και τους εισηγητές, όπως διαπιστώσαμε μόλις με την έκθεση του κ. Lannoye, και όπως θα διαπιστώσουμε επίσης σε λίγη ώρα με την έκθεση του κ. Rubig. Πάντως, οι εκφράσεις θυμού δεν ανατρέπουν την θέση μου όσον αφορά τη συνεργασία. Θα συνεχίσω δε να το πράττω ελπίζοντας ότι θα μπορέσουμε να επιτύχουμε ένα ευνοϊκό αποτέλεσμα.
<P>
(Το Σώμα εγκρίνει την πρόταση ψηφίσματος νομοθετικού περιεχομένου)

<SPEAKER ID=72 LANGUAGE="EN" NAME="Wilson">
Κύριε Πρόεδρε, επί διαδικαστικού. Όταν μια ψηφοφορία με ονομαστικό κατάλογο στοιχίζει 1.500 Ecu, έχοντας να κάνουμε 50 ψηφοφορίες με ονομαστικό κατάλογο, υπολογίζω ότι θα μας κοστίσουν περίπου 75.000 Ecu.
<P>
(Χειροκροτήματα)

<SPEAKER ID=74 LANGUAGE="EN" NAME="Watson">
Ασφαλώς ο πιο δυσκίνητος παράγων εδώ μέσα δεν είναι η εργασία αλλά το Νέο Εργατικό Κόμμα.

<SPEAKER ID=75 NAME="Πρόεδρος">
Μια κι' έχει περάσει η ώρα του γεύματος, θα σας αφήσω να τη γλυτώσετε με τα κρύα αστεία σας.
<P>
(Το Σώμα εγκρίνει το σχέδιο ψηφίσματος)

<SPEAKER ID=76 NAME="Dνez de Rivera Icaza">
Όπως είχα ήδη δηλώσει κατά την πρώτη ανάγνωση, όλοι οι οικολόγοι σε αυτό το Κοινοβούλιο, όπως και σχεδόν όλοι στην αριστερή πλευρά του ημικύκλιου, εκφράζουμε, σχετικά με αυτό το καίριο ζήτημα, την ικανοποίησή μας για την τροποποίηση και τη διεύρυνση της οδηγίας σχετικά με την αξιολόγηση των επιπτώσεων κάθε δημοσίου και ιδιωτικού σχεδίου στο περιβάλλον. Τροποποίηση που είχε ήδη απαιτηθεί στο 5ο Πρόγραμμα Δράσης και η οποία αποδεικνύεται πρωταρχική προκειμένου να μπορέσει να υλοποιηθεί η έννοια της ολοκλήρωσης που περιέχεται στα Αρθρα 2 και 130 Ρ 2 της Συνθήκης για την Ένωση, τα οποία διαμορφώνουν την κοινοτική περιβαλλοντική πολιτική.
<P>
Η διεύρυνση του πεδίου εφαρμογής σε τομείς όπως η γεωργία και ο τουρισμός, η απαίτηση το Παράρτημα ΙΙ να έχει την ίδια ισχύ με το Παράρτημα Ι, καθώς και οι νέες διατάξεις για την ενημέρωση, την επιτήρηση και τον έλεγχο των διαδικασιών αξιολόγησης, αποτελούν βήματα απαραίτητα για την υλοποίηση της έννοιας της αειφόρου ανάπτυξης που περιλαμβάνεται στη Συνθήκη για την Ευρωπαϊκή Ένωση, παρά την αρνητική ψήφο της δεξιάς.
<P>
Για όλους τους λόγους που εξέθεσα στην προηγούμενη συζήτηση, η δική μου ψήφος θα είναι θετική.
<P>
Ευχαριστώ πολύ.
<P>
Επί της εκθέσεως Cabrol
<SPEAKER ID=77 NAME="Eriksson, Sjφstedt και Svensson">
Οι υπογράφοντες ψήφισαν εναντίον αυτής της έκθεσης στην ολότητά της. Η Επιτροπή στερείται της απαραίτητης αρμοδιότητας για την προτεινόμενη στην έκθεση επίβλεψη υγείας. Η πρόταση της έκθεσης δημιουργεί ένα περιττό ενδιάμεσο επίπεδο το οποίο αναστέλλει την αποτελεσματικότητα στην διεθνή συνεργασία για την πολιτική της υγείας. Σε αντίθεση μ'αυτό θα έπρεπε να επικρατεί μια συνεπής και άμεση γραμμή μεταξύ του Π.Ο.Υ. και των υπευθύνων για την υγεία των κρατών καθώς και μεταξύ αυτών των τελευταίων.

<SPEAKER ID=78 NAME="Wibe">
Φυσικά εδώ υπάρχει ανταπόκριση σ'έναν καλό σκοπό, δηλ. την σύσταση ενός κέντρου ελέγχου μεταδιδόμενων ασθενειών. Ωστόσο είμαι πολύ διστακτικός ως προς την αξία της διαρκούς σύστασης νέων θεσμών σε «κοινοτικό επίπεδο». Η Σουηδία έχει ήδη αναπτυγμένα δίκτυα γι'αυτό το σκοπό μεταξύ άλλων σε συνεργασία με τον Π.Ο.Υ.. Αυτοί οι διαρκώς νέοι θεσμοί της ΕΕ απαιτούν πόρους οι οποίοι πρέπει να ληφθούν από κάπου. Συνεπώς μια θετική επιλογή ενός θεσμού της ΕΕ απαιτεί ίσως -ιδιαιτέρως αν θυμηθούμε την αρνητική στάση ως προς τους φόρους εντός της Ένωσης- αρνητικές αποφάσεις σε εθνικό ή παγκόσμιο επίπεδο.
<P>
Πέραν αυτού θεωρώ ότι είναι αμφίβολο ότι εμείς στο Κοινοβούλιο (βλέπε τροπολογία αριθ. 8 ) θα πρέπει επίσης να βαπτίζουμε αυτά τα νέα ελεγκτικά όργανα. Εκτός αυτού το ότι τα εθνικά όργανα ακριβώς βαπτίζονται σε «Eurocentra» δεν βελτιώνει την κατάσταση.
<P>
Επί της εκθέσεως Dybkjζr
<SPEAKER ID=79 NAME="Ahlqvist, Andersson, Lφφw, Theorin, Waidelich και Wibe">
Σ'αυτή την έκθεση έχει συναφθεί ένας μεγάλος αριθμός τροπολογιών, πολλές εκ των οποίων είναι καλές και αυτονόητες. Στην επεξεργασία μας του προγράμματος έχουμε ακολουθήσει αυστηρά την άποψη ότι είναι μία αναθεώρηση του παρόντος προγράμματος δράσης και όχι η επίτευξη ενός νέου προγράμματος δράσης. Αυτή η άποψη αντανακλάται στον τρόπο με τον οποίο ψηφίσαμε και ως εκ τούτου δεν έχουμε εγκρίνει πολλές από τις προτάσεις που υπεβλήθησαν.
<P>
Εκτός αυτού θεωρούμε ότι η μεγαλύτερη πρόκληση ενώπιον της οποίας βρίσκεται τώρα η ΕΕ είναι η ικανοποίηση των προϋποθέσεων που ετέθησαν. Αυτό αφορά, πέραν των άλλων, την επίλυση των κανόνων μετάβασης που υπάρχουν σήμερα, μεταξύ άλλων για την Σουηδία στον τομέα των χημικών ουσιών. Η ΕΕ πρέπει να δείξει, μέσω συγκεκριμένης δράσης, ότι τα ζητήματα του περιβάλλοντος λαμβάνονται σοβαρά υπόψη και ότι αυτά που λέγονται στις ωραίες ομιλίες βρίσκουν επίσης την έκφρασή τους στη λήψη αποφάσεων.

<SPEAKER ID=80 NAME="Amadeo">
Η έκθεση Dybkjaer, στο κείμενο που εξέδωσε η Επιτροπή Περιβάλλοντος, επέκρινε με πολύ έντονο τρόπο την εργασία αναθεώρησης που έκανε η Ευρωπαϊκή Επιτροπή σχετικά με την πραγματοποίηση του προγράμματος V. Εμείς συμφωνούμε απόλυτα με τη γνώμη αυτή. Οι στόχοι του προγράμματος δεν θα επιτευχθούν, τουλάχιστον σε πολλούς τομείς που έχουν μεγάλη σημασία, εάν δεν δοθεί ένα σαφές μήνυμα στα κράτη μέλη να λάβουν σοβαρά υπόψη τους και να δώσουν την μεγαλύτερη δυνατή προτεραιότητα στην ώθηση για τη διατηρήσιμη ανάπτυξη.
<P>
Δεδομένου ότι η πρόταση απόφασης της ΕΚ δεν αντικατοπτρίζει τον επείγοντα αυτό χαρακτήρα, η κοινοβουλευτική επιτροπή θεώρησε σωστό να αναλάβει η ίδια τις εργασίες που έπρεπε να διεξαχθούν, επισημαίνοντας επίσης τις πιο σοβαρές αδυναμίες του προγράμματος V, όπως την έλλειψη καθορισμένων στόχων και χρονικών προθεσμιών, και υποβάλλοντας τις πρώτες επισημάνσεις για το επόμενο VI πρόγραμμα δράσης.
<P>
Η αναθεώρηση αποτελεί μέρος της διαδικασίας συναπόφασης, επομένως προσφέρει στο Κοινοβούλιο την ευκαιρία μιας σε βάθος συζήτησης με την Επιτροπή και τα κράτη μέλη σχετικά με τη βιώσιμη ανάπτυξη στην Ευρώπη, την έγκαιρη ένταξη των περιβαλλοντικών θεμάτων στις άλλες πολιτικές, την ανάγκη να ορισθούν δείκτες για την αξιολόγηση της προόδου προς τη βιωσιμότητα αυτή και την υπόδειξη των στόχων και των χρονικών προθεσμιών για τα επόμενα έτη.

<SPEAKER ID=81 NAME="Bernardini">
. (FR) Πρόκειται για το πέμπτο πρόγραμμα που παρουσιάζει η Επιτροπή από το 1973 και το οποίο μας υποβάλλει σήμερα. Το γεγονός αυτό αποδεικνύει ότι το περιβάλλον καθίσταται απαραίτητο στοιχείο για την εκπόνηση των διαφόρων κοινοτικών πολιτικών.
<P>
Αυτή η πρόταση απόφασης βασίζεται σε δύο καινούργια έγγραφα, την έκθεση προόδου της Επιτροπής και την έκθεση της ευρωπαϊκής υπηρεσίας περιβάλλοντος για την κατάσταση του περιβάλλοντος στην Ευρώπη.
<P>
Κατά την άποψη μου, οι τρέχουσες προσπάθειες είναι ανεπαρκείς για την επίτευξη των στόχων αυτού του πέμπτου προγράμματος δράσης.
<P>
Επιθυμώ λοιπόν η Συνέλευση μας να επιδείξει περισσότερη θέληση.

<SPEAKER ID=82 NAME="Dνez de Rivera Icaza">
Οι εξηγήσεις που έδωσε κατά τη χθεσινή συζήτηση η Επίτροπος κ. Bjerregaard καθώς και η ανακοίνωσή της για ένα Έκτο Πρόγραμμα Δράσης σε θέματα περιβάλλοντος, όταν ακόμη βρισκόμαστε στην επίπονη αναθεώρηση του 5ου Προγράμματος, μου φάνηκαν άτοπες. Τέτοιες ενέργειες, εκτός του ότι πλήττουν την αξιοπιστία της περιβαλλοντικής πολιτικής της Ένωσης, αποδεικνύονται εξωφρενικές.
<P>
Όλος ο κόσμος γνωρίζει ότι μετά τη Συνθήκη για την Ένωση ένα νέο συνολικό πρόγραμμα αποδεικνύεται ακατάλληλο και ασύμβατο με την ίδια τη Συνθήκη. Γι' αυτό και η ψήφος μου αντανακλά αυτήν την αντίφαση.

<SPEAKER ID=83 NAME="Lindqvist">
Το πέμπτο πρόγραμμα με μέτρα για το περιβάλλον εγκρίθηκε το 1992 και ισχύει ως το 2000. Η αναθεώρηση της Επιτροπής τώρα, στο «πρώτο ημίχρονο» είναι καταστροφή για το περιβάλλον: καμμία συγκεκριμένη πρόταση, κανένα χρονοδιάγραμμα, καμμία εγγύηση ότι η ΕΕ θα προλάβει την τετραετή σουηδική εξαίρεση για το περιβάλλον και ως εκ τούτου μεγάλος κίνδυνος ότι δεν θα επιτραπεί στη Σουηδία να διατηρήσει τις αυστηρότερες περιβαλλοντικές προϋποθέσεις της μετά το πέρας της τετραετούς περιόδου. Όλο το πρόγραμμα είναι ένα μεγάλο βήμα προς τα πίσω για το περιβάλλον και δείχνει σαφώς ότι αυτό δεν είναι ένας τομέας με προτεραιότητα για την ΕΕ.
<P>
Η πρόταση θα έπρεπε να είχε απορριφθεί. Όμως δεν υπάρχουν εγγυήσεις ότι μια νέα πρόταση από την Επιτροπή θα ήταν καλύτερη. Μια νέα πρόταση θα καθυστερούσε επίσης περισσότερο το περιβαλλοντικό έργο. Γι'αυτό επέλεξα να ψηφίσω ναι, αλλά ταυτόχρονα να υποστηρίξω όσον το δυνατόν περισσότερες τροπολογίες που να καθιστούν το πρόγραμμα αυστηρότερο. Ψήφισα επίσης ναι στις συμπληρωματικές προτάσεις περί οικολογικής γεωργίας, μειωμένης χρήσης ζιζανιοκτόνων, μειωμένη χρήση ενέργειας, ενεργειακούς φόρους και φόρο διοξειδίου του άνθρακα.
<P>
Επί της εκθέσεως Rόbig
<SPEAKER ID=84 NAME="Amadeo">
Η Επιτροπή πρότεινε να δώσει ένα νομικό πλαίσιο όσον αφορά στην οικονομική βοήθεια για το κόστος της διαχείρισης των οργανισμών που ασχολούνται με τις περιβαλλοντικές πολιτικές στην Ευρώπη. Η πρόταση της Επιτροπής είναι μάλλον περιοριστική και δεν αποτελεί ακόμη μία πραγματική υποστήριξη για την ύπαρξη ενός περιβαλλοντικού κινήματος ισχυρού και καλά συντονισμένου, πράγμα που θα έπρεπε να γίνει για να δημιουργηθεί και να προωθηθεί η βιώσιμη ανάπτυξη σε αυτό το τμήμα της υφηλίου. Η έκθεση Rubig, όπως συμφωνήθηκε με την Επιτροπή Περιβάλλοντος, αποτελεί πάντως μια απάντηση στην πρόταση της Επιτροπής. Η έκθεση σκιαγραφεί με σαφήνεια ποιοί οργανισμοί πρέπει να υποστηριχθούν και σέβεται την ανάγκη των οργανισμών αυτών να καθορίσουν αυτόνομα τις προτεραιότητες και τις δραστηριότητές τους. Υπογραμμίζει επίσης την ανάγκη η οικονομική υποστήριξη αυτή να προέρχεται και από άλλες πηγές, αποφεύγει όμως να καθορίσει το χρηματικό ύψος, εφόσον δεν κρίνει ότι αποτελεί όρος για τη βοήθεια της Ευρωπαϊκής Ενωσης.
<P>
Αυτή είναι μία σωστή προσέγγιση, από τη στιγμή που ο συντονισμός σε ευρωπαϊκό επίπεδο είναι πολυδάπανος και, ακολουθώντας τη λογική της επικουρικότητας, οι ευρωπαϊκές αρχές θα πρέπει να είναι οι πρώτες που οφείλουν να αισθανθούν την ευθύνη συμμετοχής των πολιτών και των οργανισμών τους στην ανάπτυξη της ευρωπαϊκής πολιτικής, αντί να υπολογίζουν σε προσφυγές για επενδύσεις εθνικού ή και τοπικού χαρακτήρα. Είναι επίσης γνωστό ότι οι περιβαλλοντικές οργανώσεις δεν μπορούν να βρουν, σε διάφορα ευρωπαϊκά κράτη, παρά πόρους εξαιρετικά περιορισμένους ή, εν πάση περιπτπώσει, συνδεδεμένους με την πραγματοποίηση πολύ ειδικών και με εθνικό ή τοπικό χαρακτήρα σχεδίων περιβαλλοντικής προστασίας. Εκτός από εξαιρετικές περιπτώσεις, δεν υπάρχει πρόβλεψη για κονδύλια που προορίζονται για εργασίες συντονισμού και ευρωπαϊκής αντιπροσώπευσης. Συνεπώς, η διεθνής δραστηριότητα των οργανισμών είναι υπερβολικά δύσκολο να επιτευχθεί χωρίς την ισχυρή υποστήριξη από την πλευρά της Ευρωπαϊκής Ενωσης.
<P>
Έκθεση Rapkay (Α4-0332/96)
<SPEAKER ID=85 NAME="Berthu">
Στο ψήφισμα για την πολιτική ανταγωνισμού που μόλις ψήφισε, το Ευρωπαϊκό Κοινοβούλιο αντιτάθηκε «κατηγορηματικά» (είναι η λέξη που χρησιμοποίησε) στη γερμανική πρόταση που προσπαθούσε να δημιουργήσει, σε ευρωπαϊκό επίπεδο, μια ανεξάρτητη υπηρεσία η οποία θα ήταν επιφορτισμένη με την επίλυση διαφορών όσον αφορά τον ανταγωνισμό. Παρ' όλα αυτά το σκεπτικό της Συνέλευσης μας δεν είναι ιδιαίτερα σαφές.
<P>
Πράγματι, το κείμενο του ψηφίσματος ασκεί κριτική σ΄ αυτήν την ιδέα διότι τείνει να εξαιρέσει από «κάθε δημοκρατικό έλεγχο» την υπηρεσία. Ταυτόχρονα, με την παρουσίαση του αιτιολογικού ασκείται μια εξίσου έντονη κριτική, αλλά για έναν ακριβώς αντίθετο λόγο: η υπηρεσία διέτρεχε τον κίνδυνο να γίνει ένα «εξαιρετικά πολιτικοποιημένο όργανο» διότι θα βρισκόταν υπό την «εποπτεία» του Συμβουλίου, ενός οργάνου που περιλαμβάνει τις κυβερνήσεις των κρατών μελών. Έτσι δεν καταλαβαίνουμε καλά αν το Κοινοβούλιο αντιτίθεται σ΄ αυτήν την υπηρεσία διότι δεν θα ήταν αρκετά δημοκρατική ή αντίθετα διότι θα ήταν πολύ δημοκρατική. Αλλά καταλαβαίνουμε παράλληλα ότι χωρίς καμμιά αμφιβολία υπάρχει ένας άλλος λόγος γι΄ αυτήν την έντονη αντίθεση: στην πραγματικότητα η πλειοψηφία αυτού του Κοινοβουλίου είναι δυσαρεστημένη από το γεγονός ότι κάποιος σκέφτεται τον περιορισμό των εξουσιών της Επιτροπής, σ΄ αυτό το θέμα ή σε κάποιο άλλο, κατά τη διάρκεια της Διακυβερνητικής Διάσκεψης.
<P>
Ο εισηγητής θεώρησε έξυπνο να προσθέσει ένα επιχείρημα σ΄ αυτήν την αντίφαση, το οποίο στην πραγματικότητα όμως στρέφεται εναντίον του: η δημιουργία μιας υπηρεσίας ξεχωριστά από την Επιτροπή θα μπορούσε, κατά την άποψη του, να επιφέρει «μια επιβλαβή έλλειψη συντονισμού μεταξύ της πολιτικής ανταγωνισμού της Ευρώπης και των άλλων βασικών στόχων της Συνθήκης». Δυστυχώς για τον συντάκτη της, η δήλωση αυτή ισοδυναμεί με την αρκετά σαφή αναγνώριση ότι η Επιτροπή επωφελείται από τις πολλές αρμοδιότητες της για να ανακατέψει τα διάφορα είδη με κίνδυνο να θέσει την υπηρεσία ανταγωνισμού στην υπηρεσία άλλων στόχων τους οποίους θα έχει διακηρύξει ως στόχους της Συνθήκης.
<P>
Αυτή η περίπτωση συγχύσεως δεν είναι η μοναδική. Σήμερα το πρωί είχα την ευκαιρία να καταγγείλω μια άλλη σύγχυση, της ίδιας τάξεως, στις αποστολές της Επιτροπής που άλλες φορές μοιράζει αμφισβητούμενη κοινοτική βοήθεια και άλλες φορές κρίνει αυστηρά την βοήθεια που μοιράζουν τα κράτη. Είναι η κατάλληλη στιγμή να επωφεληθούμε από την ευκαιρία της Διακυβερνητικής Διάσκεψης για να ξεκαθαρίσουμε όλα αυτά και να επιβάλουμε τάξη.
<P>
Για να το επιτύχουμε αυτό, πρέπει να επαναφέρουμε την Επιτροπή στην αρχική της αποστολή της προετοιμασίας των κανονισμών. Δεν πρέπει λοιπόν να είναι υπεύθυνη ούτε για τη διανομή της πιθανής βοήθειας (καθήκον που αντιστοιχεί στα κράτη) ούτε για την επιδιαιτησία διαφορών που αφορούν τον ανταγωνισμό, καθήκον που θα πρέπει να αντιστοιχεί σ΄ ένα εξειδικευμένο οργανισμό υπό την υψηλή εποπτεία του Συμβουλίου, όπως περιγράφεται στο άρθρο 93-2 της Συνθήκης.
<P>
Επί της εκθέσεως Kuckelkorn
<SPEAKER ID=86 NAME="Ahlqvist, Theorin και Wibe">
Ο σκοπός των εγγυήσεων δανείων για επενδύσεις, για μικροεπιχειρηματίες σε επίπεδο ΕΕ είναι θεμιτός. Αλλά η άποψή μας είναι ότι μπορεί να γίνει καλύτερος χειρισμός αυτών των ζητήματων σε εθνικό και περιφερειακό επίπεδο, όπου βρίσκεται κανείς εγγύτερα στην δραστηριότητα. Σύμφωνα με την γνώμη μας είναι καλύτερα να παραιτηθούμε από το να έχουμε ένα τέτοιο πρόγραμμα γι'αυτή τη δραστηριότητα σε επίπεδο ΕΕ και αντ'αυτού να μειωθούν τα τέλη των κρατών μελών προς την ΕΕ ώστε να αποκτήσουν περισσότερους διαθέσιμους οικονομικούς πόρους για την ενίσχυση των μικροεπιχειρηματιών σε εθνικό και περιφερειακό επίπεδο. Κατ'αυτό τον τρόπο υπάρχει λιγότερη γραφειοκρατία, καλύτερος έλεγχος και καλύτερη αξιολόγηση της ενίσχυσης προς τους μικροεπιχειρηματίες.
<P>
Ψηφίζουμε υπέρ αυτής της έκθεσης αλλά όμως θέλουμε να δηλώσουμε ότι θέλουμε να δούμε μια μελλοντική ενίσχυση προς τους μικροεπιχειρηματίες εντός της ΕΕ, οργανωμένη σύμφωνα με τις προαναφερθείσες κατευθυντήριες γραμμές.

<SPEAKER ID=87 NAME="Θεωνάς">
Υποστηρίζουμε κάθε ενέργεια που μπορεί να συμβάλει, έστω και αποσπασματικά, στην αντιμετώπιση της τραγικής κατάστασης που αντιμετωπίζουν σήμερα οι ΜΜΕ. Καταγγέλλουμε την κωμωδία που παίζεται σχετικά με το ποιός είναι αρμόδιος για την επεξεργασία μιας πολιτικής για τις ΜΜΕ. Το Συμβούλιο πετάει το μπαλάκι στα κράτη μέλη ενώ οι εθνικές κυβερνήσεις επικαλούνται την αρμοδιότητα της Ευρωπαϊκής 'Ενωσης. Εμείς πιστεύουμε ότι η Ευρωπαϊκή 'Ενωση οφείλει να αναλάβει τις ευθύνες της και να προχωρήσει στην εφαρμογή μιας ολοκληρωμένης πολιτικής στήριξης και βελτίωσης του χρηματοοικονομικού αλλά και του γενικότερου περιβάλλοντος μέσα στο οποίο δρουν οι ΜΜΕ, και ιδιαίτερα οι πιο μικρές απ'αυτές. 'Αλλωστε, τα μέτρα απελευθέρωσης και απορρύθμισης των αγορών, οι περιορισμοί πρόσβασης στο πιστωτικό σύστημα, η εμπορική πολιτική και γενικότερα η συνολική πολιτική της Ευρωπαϊκής 'Ενωσης επιδρούν καταλυτικά στις επιλογές και τη βιωσιμότητα των ΜΜΕ και οδηγούν χιλιάδες μικρές και μεσαίες επιχειρήσεις στην καταστροφή και το κλείσιμο.
<P>
Θεωρούμε ότι η πρωτοβουλία ELISE, κάτω από ορισμένες προϋποθέσεις, θα μπορούσε να βοηθήσει τις ΜΜΕ. Υπογραμμίζουμε όμως την απαράδεκτη κωλυσιεργία στη λήψη απόφασης καθώς και την άρνηση του Συμβουλίου να παρατείνει το ειδικό πρόγραμμα επιδότησης επιτοκίου για τις ΜΜΕ (δανειοδοτική διευκόλυνση υπέρ των ΜΜΕ). Αποδοκιμάζουμε επίσης την ουσιαστική κατάργηση στο σχέδιο προϋπολογισμού της Ευρωπαϊκής 'Ενωσης για το 1997 των πιστώσεων για δράσεις υπέρ των ΜΜΕ, γεγονός που αποδεικνύει την αντιφατικότητα και την υποκρισία των θεσμικών οργάνων της Ευρωπαϊκής 'Ενωσης όταν αναφέρονται στις ΜΜΕ ως βασική δυνητικά πηγή απασχόλησης. Χαρακτηριστικά, ενώ ο προϋπολογισμός του 1996 προέβλεπε 57, 75 εκ. ECU για δράσεις υπέρ των ΜΜΕ (γραμμή Β5-322, »Απασχόληση και ανάπτυξη για την Ευρώπη»), για το 1997 προβλέπονται μόνο 25 εκ. ECU που αντιστοιχούν στον προϋπολογισμό του ELISE, και τα οποία μάλιστα αρχικά είχαν εγγραφεί στο αποθεματικό.
<P>
Ειδικότερα αναφορικά με το ELISE, θεωρούμε ότι οι εγγυήσεις δανείων μπορούν, στο πλαίσιο ενός ειδικού και ευνοϊκού για τον δανειολήπτη ρυθμιστικού πλαισίου, να διευκολύνουν την πρόσβαση των ΜΜΕ στην χρηματοδότηση και να μειώσουν το ύψος των επιτοκίων. Πρέπει όμως να υπάρξουν εγγυήσεις και κριτήρια που θα διασφαλίζουν ότι το ύψος του εγγυημένου ποσοστού και η ανώτατη εγγυημένη χρηματοδότηση εξαρτώνται από τον αριθμό των δημιουργούμενων θέσεων εργασίας. Δεδομένου ότι το πιο οξυμένο πρόβλημα εξωτερικής χρηματοδότησης το αντιμετωπίζουν οι πιο μικρές από τις ΜΜΕ, (που απασχολούν λιγότερους από 10 εργαζόμενους) τα κονδύλια πρέπει να εστιαστούν σε αυτές. Να προταθεί ως κριτήριο επιλεξιμότητας η εξασφάλιση του πραγματικού και μόνιμου χαρακτήρα των δημιουργούμενων θέσεων εργασίας. Να εξασφαλιστεί η διαφάνεια κατά την επιλογή των δανειοληπτών, για να αποφευχθούν οι καταστρατηγήσεις.
<P>
Επί της εκθέσεως Garcνa Arias
<SPEAKER ID=88 LANGUAGE="DE" NAME="Kοnrad">
Kύριε Πρόεδρε, αγαπητοί κυρίες και κύριοι συνάδελφοι, και η Oμάδα του EΛK θα κάνει μια γραπτή αιτιολόγηση ψήφου, αλλά ήθελα, στο σημείο αυτό, να προσθέσω προφορικά ότι η Oμάδα του EΛK τώρα, για πρώτη φορά μετά από 25 χρόνια, - εδώ και τόσο καιρό ήδη συζητιούνται εκθέσεις ανταγωνισμού σ' αυτό το Σώμα - απέρριψε μια έκθεση. H Oμάδα του EΛK επιδοκιμάζει κατηγορηματικά την έκθεση που υπέβαλε η Eπιτροπή, αλλά απορρίπτει την έκθεση της συναδέλφου Garcνa Arνas, επειδή είναι αντίθετη, σε πολύ σημαντικούς τομείς, μιας πολιτικής που χαρακτηρίζεται από την ολοκλήρωση και τον ανταγωνισμό. Aυτό ήθελα να προσθέσω προφορικά, κι επιπλέον θα κάνω αιτιολόγηση της ψήφου γραπτώς.

<SPEAKER ID=89 NAME="Ahlqvist, Theorin και Wibe">
Θεωρούμε ότι η έκθεση στην ολότητά της είναι πολύ καλή και εμπεριέχει ουσιαστικές επισημάνσεις σε σχέση με την έκθεση της Επιτροπής για την πολιτική του ανταγωνισμού. Πρέπει εν τούτοις να διαπιστώσουμε ότι για εμάς η έκθεση εμπεριέχει πολύ θετικές διατυπώσεις για την αναγκαιότητα της μείωσης κρατικής ενίσχυσης, της απορρύθμισης κ.λ.π.. Δεν συμφωνούμε π.χ. με το αίτημα, στο άρθρο 30, ότι τα εθνικά επίπεδα ενίσχυσης πρέπει να εναρμονιστούν, ότι οι ταχυδρομικές υπηρεσίες πρέπει να εκτεθούν στον ανταγωνισμό (άρθρο 40).
<P>
Εν συντομία, δεν συμφωνούμε με την πολύ θετική στάση του εισηγητή ως προς την απορρύθμιση και τον αυξημένο ανταγωνισμό αλλά παρά ταύτα θα ψηφίσουμε υπέρ της έκθεσης διότι περιέχει αρκετές καλές επισημάνσεις.

<SPEAKER ID=90 NAME="Andersson, Lφφw και Waidelich">
Υποστηρίζουμε την έκθεση της εισηγήτριας για την έκθεση της Επιτροπής για την πολιτική του ανταγωνισμού. Θέλουμε εν τούτοις να τονίσουμε περαιτέρω ότι μία απορρύθμιση του τομέα της ενέργειας και των ταχυδρομικών υπηρεσιών δεν χρειάζεται να σημαίνει ιδιωτικοποίηση. Ισχυρές δημόσιες επιχειρήσεις που απολαμβάνουν της εμπιστοσύνης των καταναλωτών αντέχουν τον ανταγωνισμό.
<P>
Δεν πρέπει ωστόσο να γίνει έτσι ώστε οι δημόσιες επιχειρήσεις να είναι αυτές που θα αναλάβουν μόνες τους την κοινωνική ευθύνη για, π.χ. τους ανθρώπους στις αραιοκατοικημένες περιοχές, ενώ οι ιδιωτικές επιχειρήσεις μπορούν να επικεντρώνονται μόνο σε, και εντός των τομέων όπου τα οικονομικά κέρδη είναι μεγάλα.
<P>
Ένα επίκαιρο παράδειγμα στη Σουηδία είναι το πως η ιδιωτική εταιρεία Citymail επικεντρώνει τη δραστηριότητά της στις περιοχές των μεγάλων πόλεων και ότι απαγορεύεται στη δημόσια εταιρεία Posten να ανταγωνιστεί επί ίσοις όροις την Citymail.
<P>
Πρέπει να δίνονται ίσοι όροι στις δημόσιες εταιρείες να ανταγωνιστούν όπως στις ιδιωτικές εταιρείες.

<SPEAKER ID=91 NAME="Bernardini">
)Πρέπει να αποφανθούμε επί της XXV ετήσιας έκθεσης για την πολιτική ανταγωνισμού που παρουσίασε η Επιτροπή.
<P>
Το 1995, αναφέρει η Γενική Διεύθυνση ανταγωνισμού (ΓΔ IV), έδειξε μεγάλη αύξηση του αριθμού των υποθέσεων που της υποβλήθηκαν για εξέταση. Το φαινόμενο αυτό εξηγείται από το γεγονός της ένταξης 3 νέων κρατών μελών. Αυτός ο υπερβολικός φόρτος εργασίας αποδεικνύει τη δυσκολία των επιχειρήσεων στην κατανόηση των ορίων της πολιτικής ανταγωνισμού.
<P>
Πέρα απ΄ αυτό το στοιχείο, αυτό που με ανησυχεί είναι η χρήση του άρθρου 90, παράγραφος 2 της Συνθήκης. Πράγματι, η ιδιωτικοποίηση ή η εμπορική λογική δεν πρέπει να θετεί σε κίνδυνο την ύπαρξη υπηρεσιών κοινής ωφελείας. Όλο και περισσότερες ανησυχείες εκφράζονται γι΄ αυτές τις υπηρεσίες. Πρόκειται για το ηλεκτρικό ρεύμα, τις τηλεπικοινωνίες, η υπόθεση των ταχυδρομείων. Η προσέγγιση που έχει υιοθετήσει η Επιτροπή επικαλούμενη αυτό το άρθρο αδειάζει κάθε μέρα από το περιεχόμενο τους τις υπηρεσίες αυτές. Ως σοσιαλιστής, δεν μπορώ να δεχθώ αυτήν την πολιτική.

<SPEAKER ID=92 NAME="Berthu">
 γραπτώς. (FR) Η 25η έκθεση της Ευρωπαϊκής Επιτροπής για την πολιτική ανταγωνισμού θα πρέπει να μας δώσει την ευκαιρία να σκεφθούμε σχετικά με τις δημόσιες ενισχύσεις για την απασχόληση, οι οποίες αποτέλεσαν αντικείμενο ζωηρών διαφωνιών τώρα τελευταία. Είδαμε παραδείγματος χάρη, την Ευρωπαϊκή Ένωση, σε εφαρμογή των σχεδόν αποκλειστικών αρμοδιοτήτων που τις παρέχουν τα άρθρα 92 κα 94 της Συνθήκης, να ασκεί κριτική στο γαλλικό σχέδιο για την υφαντουργία που προέβλεπε ελάφρυνση των κοινωνικών βαρών σ΄ αυτόν τον τομέα σε αντάλλαγμα συγκεκριμένων δεσμεύσεων εκ μέρους των επιχειρήσεων για τη διατήρηση της απασχόλησης, της πρόσληψης νέων και της διευθετήσεως του χρόνου εργασίας. Η Γαλλία άλλωστε δεν ήταν η μόνη χώρα που αποτέλεσε στόχο παρόμοιων αποφάσεων κατά την πρόσφατη περίοδο: και η Ιταλία επίσης λόγω της ενίσχυσης για την απασχόληση στον τομέα της υποδηματοποιίας, η Γερμανία για την υποστήριξη ενός ομόσπονδου κρτιδίου στην Volkswagen καθώς και άλλα κράτη μέλη ακόμη.
<P>
Αυτή η κατάσταση πρέπει να μας οδηγήσει στο να θέσουμε ορισμένα ερωτήματα. Σίγουρα, οι δημόσιες τομεακές ενισχύσεις οδηγούν συχνά στη φαλκίδευση του ανταγωνισμού, στην καθυστέρηση των απαραίτητων διαρθρωτικών προσαρμογών και στην επίρριψη στις υγιείς επιχειρήσεις, μέσω της φορολογίας, του κόστους άχρηστων ενισχύσεων σε χωλαίνουσες επιχειρήσεις. Αλλά ταυτόχρονα δεν πρέπει να ξεχνάμε ότι στην τρέχουσα οικονομική και κοινωνική αναταραχή τα κράτη έχουν ως καθήκον την προσπάθεια διατήρησης της συνοχής των κοινωνιών τους.
<P>
Θα θεωρήσουμε παράξενη την άρνηση ότι αυτή η αποστολή συνοχής εμπίπτει στα κράτη ή την φειδωλή αναγνώριση αυτού του γεγονότος, όταν τα Κράτη λόγω της εγγύτητας τους είναι τα πλέον κατάλληλα για να την εξασκήσουν με διορατικότητα και όταν, εφαρμόζοντας την αρχή της επικουρικότητας, είναι οι πρώτοι υπεύθυνοι για την πολιτική της απασχόλησης. Θα θεωρήσουμε δε ακόμα πιο παράξενο το γεγονός ότι η Επιτροπή αρνούμενη να εφαρμόσει γι΄ αυτήν τις ίδιες αρχές που εφαρμόζει στους άλλους, διανέμει μέσω των διαρθρωτικών ταμειών κοινοτικές ενισχύσεις που φαλκιδεύουν τον ανταγωνισμό, συμβάλλοντας έτσι στην τεχνιτή μεταφορά επιχειρήσεων, όπως το είδαμε πρόσφατα στην Γαλλία με την Ιαπωνική εταιρία JVC.
<P>
Επιθυμούμε λοιπόν, αφενός μεν την κατάργηση των ενισχύσεων που διανέμονται από τις Βρυξέλλες, διότι δίνονται στα τυφλά και αφετέρου δε η κρίση όσον αφορά τις εθνικές κρατικές ενισχύσεις να είναι ηπιότερη λαμβανομένου υπόψη της αποστολής συνοχής. Για το σκοπό αυτό και για να μειώσουμε τις ασυνέπειες της Επιτροπής, θεωρούμε ότι θα έπρεπε να διευκολυνθεί η άσκηση εκ μέρους του Συμβουλίου της εξουσίας της έσχατης ρύθμισης που του αναγνωρίζεται από το άρθρο 93-2 και η οποία φαίνεται ότι δεν ασκήθηκε ποτέ.

<SPEAKER ID=93 NAME="Le Gallou">
Τόσο η Ευρωπαϊκή Ένωση όσο και το Ευρωπαϊκό Κοινοβούλιο δεν βρίσκονται στην πρώτη τους αντίφαση. Τον Οκτώβριο ψηφίζουμε υπέρ της κατανομής του χρόνου εργασίας. Τον Νοέμβριο, συμφωνούμε με τον ολοένα αυξανόμενο ανταγωνισμό. Όμως, όσο εντείνεται ο ανταγωνισμός τόσο συγκεντρώνεται η εργασία.
<P>
Στην Ευρώπη των δεκαπέντε υπάρχουν σήμερα αφενός όσοι έχουν εργασία και οι οποίοι κάτω από την πίεση του ανταγωνισμού εργάζονται όλο και περισσότερο και όλο και σκληρότερα και αφετέρου όσοι απορρίπτονται από τη αγορά εργασίας και οι οποίοι παραμένουν άνεργοι για όλο και μεγαλύτερο χρονικό διάστημα. Ο μηχανισμός αυτός εκμετάλλευσης από τη μία και αποκλεισμού από την άλλη αποτελεί προϊόν ενός συνεχώς αυξανόμενου ανταγωνισμού. Ο ανταγωνισμός είναι αναγκαίος. Η αναγόρευσή του σε δόγμα αποτελεί κοινωνικό και οικονομικό παραλογισμό.

<SPEAKER ID=94 NAME="Θεωνάς">
Για μια ακόμα φορά, επ'ευκαιρία της ετήσιας έκθεσης για τον ανταγωνισμό, η Επιτροπή και η εισηγήτρια μάς προετοιμάζουν για παραπέρα απελευθέρωση της αγοράς και επιτάχυνση των διαδικασιών φιλελευθεροποίησης και ιδιωτικοποίησης, για αυστηρότερη διαδικασία ελέγχου των κρατικών ενισχύσεων, για επέκταση των σχετικών ελέγχων και ενίσχυση των κυρώσεων. Απ'ό, τι φαίνεται, η ΕΕ δεν είναι διατεθειμένη να διδαχθεί από την πραγματικότητα που διαμορφώνεται και από τα τραγικά αποτελέσματα της πολιτικής της. Αρνείται να δεχθεί ότι η απασχόληση αποτέλεσε το πρώτο θύμα της πολιτικής του ανταγωνισμού. Αρνείται να δεχθεί ότι στον βωμό του «ελεύθερου» ανταγωνισμού, εκατοντάδες χιλιάδες ΜΜΕ χάθηκαν και ολόκληροι κλάδοι αποδιαρθρώνονται.
<P>
Η πραγματικότητα όμως είναι οδυνηρή και από θεσμική άποψη, από την οπτική γωνία της δυνατότητας άσκησης δημοκρατικού ελέγχου. Η πραγματικότητα διδάσκει ότι η ιδιωτικοποίηση στρατηγικής σημασίας παραγωγικών τομέων, με το πρόσχημα της στρέβλωσης του ανταγωνισμού, οδηγεί στην παράδοση των τομέων αυτών στον έλεγχο ολιγάριθμων, πανίσχυρων πολυεθνικών συγκροτημάτων. Πρόκειται για σκανδαλώδη συγκέντρωση της εξουσίας σε ανεξέλεγκτες δυνάμεις, που ως κερδοσκοπικοί πολυεθνικοί όμιλοι κρατούν στα χέρια τους την οικονομία ολόκληρων κρατών, κι αυτό σε τομείς στρατηγικής σημασίας λόγω του χαρακτήρα τους ως τομέων δημοσίου συμφέροντος. Είναι χαρακτηριστικές οι πρόσφατες εξελίξεις στον τομέα των τηλεπικοινωνιών με την απόφαση συγχώνευσης της British Telecom με την MCI, την δεύτερη σε μέγεθος εταιρία διεθνούς τηλεφωνίας των ΗΠΑ. Θα πρόκειται για ένα σύμπλεγμα που θα εκτείνεται σε 72 χώρες, ενώ ο σημερινός κύκλος εργασιών και των δύο εταιριών ανέρχεται σε 43 δισ. δολλάρια. Καλούμε την Επιτροπή να μας απαντήσει εάν, και πώς, συμβιβάζεται το σχέδιο αυτό με την περίφημη περί ανταγωνισμού νομοθεσία της. Δεν θεωρεί ότι όχι απλώς έχουμε κατάχρηση δεσπόζουσας θέσης αλλά ουσιαστική κατάργηση του ανταγωνισμού και δημιουργία ενός παγκόσμιου ολιγοπωλιακού μηχανισμού; Το ίδιο πρόκειται να συμβεί με την υπό εξέλιξη ιδιωτικοποίηση και συγχώνευση της France Telecom και της Deutsche Telecom, που θα έχει ως αποτέλεσμα την δημιουργία ενός γιγαντιαίου ιδιωτικού μονοπωλίου.
<P>
Είναι θετικό ότι το πρόβλημα επισημαίνεται από την εισηγήτρια, η οποία όμως δεν προτείνει καμιά λύση για την αντιμετώπιση της συγκέντρωσης της οικονομικής εξουσίας σε ολιγοπωλιακούς, παγκοσμίων διαστάσεων ομίλους. Δεν προτείνει, εξ άλλου, κανένα μέτρο για την αντιμετώπιση της διαρκώς μεγαλύτερης αλληλοδιαπλοκής μεταξύ των πιστωτικών ιδρυμάτων και άλλων θεσμικών επενδυτών με τις ιδιωτικοποιούμενες δημόσιες επιχειρήσεις, όπως π.χ. στον τομέα της ενέργειας. Δεν καταδικάζει το φαινόμενο, που η ίδια αναγνωρίζει, της ιδιωτικοποίησης κερδοφόρων, στρατηγικής σημασίας, δημόσιων επιχειρήσεων έναντι πινακίου φακής, όπως τα ναυπηγεία στην Ελλάδα, ή η Thomson στην Γαλλία.
<P>
Αντίθετα, η έκθεση ζητεί την ενίσχυση των διαδικασιών απελευθέρωσης της ενέργειας και των ταχυδρομείων, την στιγμή που τα στοιχεία δείχνουν ότι αυτό θα οδηγήσει σε κατάργηση της καθολικής υπηρεσίας, σε εγκατάλειψη των πιο απομακρυσμένων περιοχών -και κύρια των νησιωτικών και ορεινών περιοχών. Ζητεί επίσης παραπέρα σκλήρυνση της ασκούμενης πολιτικής στον τομέα.
<P>
Εμείς θα καταψηφίσουμε την έκθεση, όχι γιατί διαφωνούμε με την ανάγκη ύπαρξης κάποιων κανόνων ανταγωνισμού που κάτω από ορισμένες προϋποθέσεις θα μπορούσαν να προστατεύσουν λαούς και οικονομίες, αλλά γιατί καταδικάζουμε την φιλοσοφία που διέπει την ΕΕ στον τομέα αυτό και που επισφραγίζεται από τις τραγικές συνέπειες που έχει για τους εργαζόμενους και την εθνική μας οικονομία.
<P>
Επί της εκθέσεως Secchi
<SPEAKER ID=95 NAME="Ahlqvist και Theorin">
Θεωρούμε ότι η έκθεση εν πολλοίς περιέχει σημαντικά σημεία, αλλά κάποιες διατυπώσεις μας οδηγούν να μην μππορούμε να ψηφίσουμε υπέρ αυτής στην τελική ψηφοφορία.
<P>
Σε πολλά σημεία γίνεται λόγος για την αναγκαιότητα μιάς εκτεταμένης φορολογικής εναρμόνισης. Θεωρούμε ότι αυτή η αρμοδιότητα θα πρέπει να παραμείνει στα από τον λαό εκλεγμένα εθνικά κοινοβούλια. Ο σουηδικός λαός πρέπει να διατηρήσει το πανάρχαιο δικαίωμά του «να φορολογεί εαυτόν».
<P>
Θεωρούμε ότι ο πλήρης ασπασμός μιάς απολύτως ελεύθερης οικονομίας της αγοράς και οι απαιτήσεις για ένα κοινό νόμισμα είναι ο κύριος λόγος της υψηλής ανεργίας και ως εκ τούτου της χαμηλής ανάπτυξης στην Ευρώπη.
<P>
Θεωρούμε ότι η πλήρης κατάργηση των διαβατηριακών ελέγχων που συζητείται στο άρθρο 6 μπορεί να συμβάλλει στο να καταστεί ευκολότερη η εξάπλωση της εισαγωγής των ναρκωτικών και της υπόλοιπης εγκληματικότητας στην δνωση. Αμφιβάλλουμε ότι η απαλλαγή από την υποχρέωση επίδειξης ενός διαβατηρίου θα συνέβαλε στην ευημερία των ανθρώπων.

<SPEAKER ID=96 NAME="Andersson, Lφφw και Waidelich">
Μία εσωτερική αγορά που λειτουργεί καλώς αποτελεί έναν από τους θεμέλιους λίθους της ΕΕ. Η σωστή υλοποίηση της εσωτερικής αγοράς αποτελεί ένα σημαντικό μέρος του έργου της υψηλότερης αποτελεσματικότητας και ως εκ τούτου μεγαλύτερης ευημερίας και περισσοτέρων θέσεων εργασίας. Για να μπορέσει πραγματικά να λειτουργήσει αυτή η εσωτερική αγορά απαιτείται να συμπληρωθεί με μέτρα όπως η ενισχυμένη προστασία του καταναλωτή και μια βιώσιμη κοινωνική πολιτική με κοινούς ελάχιστους κανόνες.
<P>
Η έκθεση Secchi αναδεικνύει αρκετά από τα προβλήματα που εξακολουθούν να υπάρχουν πριν να μπορέσουν να υλοποιηθούν οι 4 θεμελιώδεις ελευθερίες. Αντιτιθέμεθα όμως σε τμήματα της έκθεσης που αναφέρονται σε μια πλήρη εναρμόνιση των άμεσων φόρων.

<SPEAKER ID=97 NAME="Bertnu">
 γραπτώς. (FR) Η έκθεση της Επιτροπής για την ενιαία αγορά του 1995 θα παραμείνει ως μνημείο μονόπλευρης άποψης.
<P>
Πράγματι, η ενιαία αγορά πρόσφερε ορισμένα αναμφισβήτητα πλεονεκτήματα τα οποία απαριθμούνται στο κείμενο, πχ. 300.00 εως 900.000 πρόσθετες θέσεις εργασίας. Κατ΄ αρχήν όμως τα διαπιστώμενα πλεονεκτήματα δεν ανταποκρίνονται στις υποσχέσεις (υπόσχεση δημιουργίας 5 εκατομμυρίων θέσεων εργασίας). Και κυρίως, θα πρέπει να αναρωτηθούμε γιατί, στην πράξη, η δημιουργία των θέσεων εργασίας για τις οποίες υπερηφανευόμαστε, μεταφράζονται σε εκατομμύρια πρόσθετους ανέργους. Η πτυχή αυτού του θέματος δεν εξετάζεται καθόλου από την έκθεση της Επιτροπής η οποία βασίζεται στην απλουστευτική ιδέα ότι η καταγεγραμμένη πρόοδος προέρχεται από τις θετικές επιδράσεις της ενιαίας αγοράς ενώ οι οπισθοδρομήσεις προέρχονται απ΄ αλλού - χωρίς να αναφέρουμε από πού ακριβώς.
<P>
Η εξήγηση είναι διάχυτη στο κείμενο στην κάθε σελίδα του οποίου διαφαίνεται η έμμονη ιδέα της μετατροπής της ενιαίας αγοράς σε πολεμική μηχανή προκειμένου τα πάντα να συνενωθούν και να οικοδομηθεί ένα ευρωπαϊκό υπερκράτος.
<P>
Για παράδειγμα, ενώ η έκθεση της Επιτροπής λυπάται διότι υπάρχουν ακόμα έλεγχοι για τα άτομα στα εσωτερικά σύνορα της Ένωσης, επιχαίρει όμως διότι τα κράτη μέλη της συμφωνίας του Schengen τους έχουν καταργήσει κατά τρόπο αμετάκλητο και δηλώνει την αποφασιστικότητα της για την εξάπλωση τους σε όλη την Ευρώπη. Η έκθεση επιμένει ιδιαιτέρως: »κατά την άποψη της Επιτροπής, η εσωτερική αγορά πρέπει να λειτουργεί με τους ίδιους όρους που λειτουργεί η εθνική αγορά και τα ενδοκοινοτικά ταξίδια να διεξάγονται με τον ίδιο τρόπο που διεξάγονται μεταξύ περιφερειών ή επαρχιών στο εσωτερικό ενός κράτους μέλους» ήτοι με τον ίδιο τρόπο τόσο για τους κοινοτικούς υπηκόους όσο και για τους προερχόμενους από τρίτες χώρες.
<P>
Εδώ βλέπουμε καθαρά από που προέρχονται οι αρνητικές επιπτώσεις της ενιαίας αγορά: από το ιδεολογικό όραμα που διακατέχει αυτούς που την προωθούν. Και αυτό διότι η κατάργηση των ελέγχων στα εσωτερικά σύνορα για να ικανοποιηθούν οι δογματικοί του φεντεραλισμού θα υποβάλλειτις διάφορες χώρες και κατ΄ επέκτασην στις οικονομίες τους σε σημαντικά έξοδα όπως αυτό της παράνομης μετανάστευσης, του πολλαπλασιασμού των παράνομων διακινήσεων και της αύξησης της ανασφάλειας.
<P>
Η θέληση να συγχωνευθούν τα πάντα που διαστρεβλώνει την μετριοπαθή άποψη που μπορεί να είχαμε στην αρχή για την ενιαία αγορά, είναι παρούσα σε κάθε σελίδα της έκθεσης. Για το ενιαίο νόμισμα για παράδειγμα, η παρουσίαση των λόγων από το Ευρωπαϊκό Κοινοβούλιο υποστηρίζει ότι πρέπει να προχωρήσουμε προς την ένωση των οικονομιών και κατ΄ επέκτασην των κοινωνιών για να μπορέσει να λειτουργήσει πραγματικά η νομισματική ενοποίηση. Ο συλλογισμός φαίνεται άλλωστε να βασίζεται σε μια τέλεια λογική: ενόσο θα εξακολουθούν να υπάρχουν «σοβαρές διαφορές στις πραγματικές οικονομικές μεταβλητές, οι μηχανισμοί απόσβεσης των εξωτερικών κραδασμών θα οδηγήσουν αναπόφευκτα σε αποκλίνουσες διαδικασίες προσαρμογής με σοβαρές επιπτώσεις για τη διαδικασία νομισματικής σύγκλισης». Με άλλα λόγια, θα δημιουργήσουμε ένα κοινό νόμισμα χωρίς να υπάρχει προηγουμένως η βέλτιστη νομισματική ζώνη που θα το υποστηρίξει. Γι΄ αυτό ας βιαστούμε να ενώσουμε τα πάντα για να δημιουργήσουμε το συντομότερο δυνατό αυτή τη βέλτιστη νομισματική ζώνη.
<P>
Πόσο λοιπόν θα μας κοστίσει αυτή η αναγκαστική ενοποίηση και κατά συνέπεια η νέα αυτή δυσκαμψία σε θέσεις εργασίας; Ας περιμένουμε την έκθεση της Επιτροπής για την ενιαία αγορά του 2002 η οποία, εφόσον ολοκληρωθεί η ενιαία αγορά, θα μας εξηγεί ατάραχη, δίχως καμμία αμφιβολία, ότι - θρίαμβος! - δημιουργήσαμε 500.000 νέες θέσεις εργασίας, αλλά ότι δυστυχώς ο αριθμός των ανέργων αυξήθηκε κατά 10 εκατομμύρια.

<SPEAKER ID=98 NAME="Eriksson, Sjφstedt και Svensson">
. Οι υπογράφοντες που ψήφισαν κατά της έκθεσης Secchi στην ολότητά της θέλουν να προειδοποιήσουν ρητά για την υλοποίηση των προθέσεων του άρθρου 37. Η κοινή φορολογική πολιτική θα οδηγήσει σε ουσιαστικό χάος και θα επιδεινώσει την κοινωνική κρίση στα κράτη μέλη. Το αίτημα του άρθρου 37 είναι μια παραβίαση της εθνικής κυριαρχίας και της κοινοβουλευτικής δημοκρατίας των κρατών μελών. Η προώθηση αυτού του αιτήματος θα προκαλέσει κρίση στην δνωση.

<SPEAKER ID=99 NAME="Gahrton, Holm και Schφrling">
Δεν μπορούμε να συμφωνήσουμε ότι η υλοποίηση της εσωτερικής αγοράς θα μπορούσε να λύσει τα προβλήματα της ανεργίας που έχουν τα κράτη μέλη της ΕΕ. Αντιθέτως η εναρμόνιση σε όλους τους δυνατούς τομείς οδηγεί μόνον στην δημιουργία ανισοτήτων, εφόσον οι περιοχές εντός της ΕΕ είναι διαφορετικές, μεταξύ άλλων όσον αφορά τους εμποροβιομηχανικούς κλάδους και από πλευράς πολιτιστικής, ιστορικής και γλωσσικής. Μία απολύτως ελεύθερη εσωτερική αγορά που δεν λαμβάνει υπόψη της το περιβάλλον, την προστασία των ζώων και τις περιφερειακές διαφορές δεν προωθεί ούτε την μακροπρόθεσμη ανάπτυξη ούτε την ευημερία των πολιτών. Εκτός αυτού η εναρμόνιση των κανόνων της φορολογίας θα οδηγήσει σε αυξημένα προβλήματα ανεργίας καθώς μειώνονται οι δυνατότητες οικονομικής ευελιξίας των κρατών μελών.
<P>
Εν συνεχεία θεωρούμε ότι είναι καλό ότι δεν έχουν καταργηθεί πλήρως οι έλεγχοι στα εσωτερικά σύνορα. Είναι απαραίτη η προστασία των συνόρων ακόμη και εντός της εσωτερικής αγοράς π.χ. κατά της εισαγωγής των ναρκωτικών. Δυστυχώς, όσον αφορά την Σουηδία, η ένταξη στην ΕΕ έχει ήδη σημάνει σαφή επιδείνωση των συνοριακών ελέγχων, κάτι που έχει οδηγήσει σε αυξημένη εισαγωγή ναρκωτικών.
<P>
Είναι καλό ότι ο εισηγητής δεν θέλει να «απομακρυνθεί» από την αρχή της επικουρικότητας, αλλά η πρόταση ψηφίσματος μάλλον θα απαιτήσει αυτό. Η απόσταση μεταξύ αυτών που λαμβάνουν αποφάσεις και αυτών που θίγονται απ'αυτές αυξάνει και η εξουσία μεταφέρεται από τα διάφορα κράτη μέλη στις «Βρυξέλλες». Αυτή η εξέλιξη πρέπει να αντιστραφεί.

<SPEAKER ID=100 NAME="Kirsten Jensen">
Οι δανοί σοσιαλοδημοκράτες τάσσονται κατά των προτάσεων για τη φορολογική εναρμόνιση και δεν κρίνουν ότι η εναρμόνιση αυτή αποτελεί προϋπόθεση για μια εύρρυθμα λειτουργούσα εσωτερική αγορά.

<SPEAKER ID=101 NAME="Titley">
Υπεστήριξα σήμερα την παρούσα έκθεση καθόσο ορθώς υπογραμμίζει τη σημασία που έχει η εφαρμογή σε όλα τα κράτη μέλη των κανονισμών της εσωτερικής αγοράς για τους οποίους έχουμε συμφωνήσει. Πολύ συχνά οι πολίτες μας έχουν την εντύπωση ότι οι κανονισμοί εφαρμόζονται μόνο στο δικό τους κράτος ενώ άτομα και επιχειρήσεις σε άλλα κράτη απολαμβάνουν άδικων ανταγωνιστικών πλεονεκτημάτων λόγω ηπιώτερης εφαρμογής των κανονισμών της ΕΕ. Το γεγονός αυτό δημιουργεί απογοήτευση για την ιδέα της Ευρώπης - και επομένως οποιοδήποτε μέτρο αντιμετώπισης του προβλήματος αυτού είναι καλοδεχούμενο.
<P>
Το πιο σημαντικό καθήκον που έχει σήμερα η ΕΕ είναι η στερέωση της εσωτερικής αγοράς ούτως ώστε να εξασφαλιστεί ότι οι ευρωπαϊκές επιχειρήσεις θα μπορέσουν να λειτουργήσουν αποδοτικά και επομένως να δημιουργήσουν θέσεις εργασίας.

<SPEAKER ID=102 NAME="Wibe">
Η έκθεση περιέχει πολλά οφέλη, αλλά τρία πράγματα με κάνουν να μην μπορώ να ψηφίσω υπέρ αυτής στην τελική ψηφοφορία:
<P>
1.Στο άρθρο Β γίνεται λόγος ότι ένας «αυξημένος ρυθμός της πλήρους υλοποίησης της εσωτερικής αγοράς είναι μία προϋπόθεση για να... μπορέσει να είναι επιτυχής η εισαγωγή του κοινού νομίσματος « και εν συνεχεία στο άρθρο Γ ότι « μία εσωτερική αγορά που λειτουργεί.... είναι μία βασική προϋπόθεση για οικονομική ανάπτυξη».Μου είναι αδύνατον να ψηφίσω υπέρ αυτού, διότι είμαι πεπεισμένος ότι η εσωτερική αγορά η οποία ασπάζεται πλήρως μια απολύτως ελεύθερη οικονομία της αγοράς, καθώς και η απαίτηση ενός κοινού νομίσματος, είναι ένας από τους κύριους λόγους της υψηλής ανεργίας και ως εκ τούτου της χαμηλής ανάπτυξης στην Ευρώπη.
<P>
2.Σε πολλά άρθρα γίνεται λόγος για την αναγκαιότητα μιας εκτεταμένης φορολογικής εναρμόνισης. επως ανέπτυξα στην ομιλία μου δεν πιστεύω ότι αυτό, καθ'οιονδήποτε τρόπο υπηρετεί ένα λογικό οικονομικό στόχο. Ο μόνος στόχος τον οποίο υπηρετεί είναι η ενίσχυση της δυσπιστίας των ανθρώπων κατά της Ένωσης.3.Στο άρθρο 6 γίνεται λόγος για το επιθυμητόν της πλήρους κατάργησης των ατομικών ελέγχων στα σύνορα. Δεν πιστεύω καθόλου ότι αυτό επιφέρει κάποια αύξηση της ευημερίας των ανθρώπων. Η ανάγκη επίδειξης ενός διαβατηρίου είναι παρόλ'αυτά μικρή ενόχληση. Αυτό που αντίθετα συμβαίνει είναι ότι καθίσταται ευκολότερη η εξάπλωση της εισαγωγής ναρκωτικών και της υπόλοιπης εγκληματικότητας εντός της ΕΕ.- Επί της εκθέσεως Hautala
<SPEAKER ID=103 NAME="Ahlqvist, Theorin και Wibe">
Αναφέρονται πολλά θετικά πράγματα στην έκθεση π.χ. για την ανάγκη ενός κοινωνικού νομοθετικού πλαισίου ή για την ανάγκη ενός φόρου επί της νομισματικής κερδοσκοπίας. Στην έκθεση εξάγονται ωστόσο και κάποια εντόνως αμφισβητούμενα συμπεράσματα. Είναι απολύτως αδύνατο να συμφωνήσουμε με τους θετικούς ισχυρισμούς που υπάρχουν σε πολλά μέρη της έκθεσης αναφορικά με την υλοποίηση του κοινού νομίσματος. Δεν πιστεύουμε καθόλου ότι η ΟΝΕ θα λύσει τα προβλήματα της νομισματικής κερδοσκοπίας και της ανεργίας.
<P>
Στο άρθρο 5 προτρέπεται η Επιτροπή να λάβει μέτρα για να απαλλείψει τα εμπόδια που υπάρχουν ώστε να μπορέσει, μεταξύ άλλων, ένας εργαζόμενος να εκμεταλευτεί την εσωτερική αγορά. Ως παράδειγμα αναφέρεται η έλλειψη μιας φορολογικής εναρμόνισης. Δεν συμμεριζόμαστε καθόλου αυτή την άποψη. Οι φορολογικές διαφορές που υπάρχουν έχουν μικροσκοπικά αρνητικά οικονομικά αποτελέσματα (αν έχουν καν). Αντίθετα υπηρετούν την δημοκρατία εφόσον οι λαοί της Ευρώπης έχουν το δικαίωμα να «φορολογούν εαυτόν».
<P>
Με αυτές τις επιφυλάξεις θα ψηφίσουμε εν τούτοις υπέρ της έκθεσης στο σύνολό της.

<SPEAKER ID=104 NAME="Cassidy">
Η ομάδα μου διατηρεί σοβαρότατες επιφυλάξεις σχετικά με την έκθεση αυτή η οποία, από πολλές πλευρές, αντίκειται πλήρως σε ορισμένες από τις βαθιά ριζωμένες πεποιθήσεις μας. Ειδικότερα:
<P>
απορρίπτουμε τις πτυχές εκείνες της εκθέσεως που θα μπορούσαν να θέσουν σε κίνδυνο την εσωτερική αγορά-λυπούμεθα για το γεγονός ότι δεν φαίνεται να λαμβάνει υπόψη της τη διάκριση μεταξύ ενδοκοινοτικής και εξωκοινοτικής μετεγκατάστασης-δεν αναγνωρίζει καθόλου τη σημασία που έχουν στη δημιουργία θέσεων απασχόλησης οι άμεσες επενδύσεις από το εξωτερικό.Πιστεύουμε επίσης ότι η έκθεση επεμβαίνει σε τομείς που είναι αρμοδιότητος άλλων επιτροπών. Αναφέρεται στο «κυνήγι των επιδοτήσεων» που λαμβάνει χώρα κατά την κατανομή των κονδυλίων των διαρθρωτικών ταμείων (αλλά δεν μνημονεύει καθόλου, κατά τύχην, τα ίδια φαινόμενα που συνδέονται με τα ταμεία συνοχής). Εν πάσει περιπτώσει, οι σκέψεις αυτές αποτελούν αρμοδιότητα της Επιτροπής Περιφερειακής Πολιτικής.
<P>
Η έκθεση κάνει ορισμένες υποδείξεις σχετικά με τον ρόλο του Παγκόσμιου Οργανισμού Εμπορίου (ΠΟΕ). Ο ΠΟΕ αποτελεί αντικείμενο τριών ξεχωριστών εκθέσεων της Επιτροπής Εξωτερικών Οικονομικών Σχέσεων αυτήν ακριβώς την εβδομάδα (των δύο εκθέσεων Kittelmann και της εκθέσεως Kreissl-Dφrfler).
<P>
Για τους παραπάνω λόγους η ομάδα μου δεν είναι σε θέση να υποστηρίξει την πρόταση ψηφίσματος.

<SPEAKER ID=105 NAME="Gahrton, Holm και Schφrling">
Ψηφίσαμε υπέρ της έκθεσης παρ'ότι περιέχει μία σειρά πασίγνωστων ομοσπονδοποιητικών αντιλήψεων, π.χ. για μια νομισματική ένωση, στην οποία αντιτιθέμεθα. Παρά τις ελλείψεις αυτές η έκθεση αποτελεί εν τούτοις μία προσπάθεια αντιμετώπισης ενός εκ των σοβαροτέρων προβλημάτων της εποχής μας: την παγκοσμιοποίηση της οικονομίας και την μεταφορά της εξουσίας από δημοκρατικά όργανα στα διοικητικά γραφεία των υπερεθνικών επιχειρήσεων.

<SPEAKER ID=106 NAME="Gonzαlez Αlvarez">
Η Ομάδα μας ψήφισε υπέρ της έκθεσης της κ. Hautala διότι, σε γενικές γραμμές, εκφράζει τις ανησυχίες μας, όχι μόνο όσον αφορά την ισχνή δημιουργία θέσεων εργασίας, αλλά και τη συνεχή απώλεια θέσεων, την οποία προξενεί το αυξανόμενο φαινόμενο της μετεγκατάστασης επιχειρήσεων.
<P>
Όπως αναφέρει και η εισηγήτρια, αυτές οι μετεγκαταστάσεις επιχειρήσεων είναι συνήθως επιζήμιες για την αγορά της εργασίας και τις συνθήκες διαβίωσης, τόσο στις περιοχές αναχώρησης, όσο και στις περιοχές προορισμού.
<P>
Είναι απαραίτητη η θέσπιση ενός ευρωπαϊκού πλαισίου κοινωνικής νομοθεσίας μέσω της λήψης απόφασης με ειδική πλειοψηφία· συμφωνούμε επίσης με την άποψη της εισηγήτριας όσον αφορά την ανάγκη φορολογικής εναρμόνισης και διάρθρωσης μιας πραγματικής ευρωπαϊκής βιομηχανικής πολιτικής.
<P>
Στη δική μου χώρα, την Ισπανία, γίνονται αναρίθμητες μετεγκαταστάσεις, όπως στον τομέα της κλωστοϋφαντουργίας για παράδειγμα, που μεταφέρεται στο Μαρόκο ώστε να μειωθεί το κόστος εργασίας.
<P>
Η πολυεθνική εταιρεία Alcatel Alsthon διακόπτει τις συμβάσεις εργασίας χιλιάδων εργαζομένων στις θυγατρικές της στην Ισπανία, τη Γαλλία, την Ιταλία και την Πορτογαλία (συγκεκριμένα, 1.338 εργαζομένων στην Alcatel Ισπανίας).
<P>
Για όλους αυτούς τους λόγους, είναι απαραίτητο να διασφαλιστεί η διαφάνεια, η ενημέρωση και διαβούλευση με τους εργαζομένους που θίγονται από αναδιαρθρώσεις και μετεγκαταστάσεις, στην περίπτωση που αυτές είναι αναπόφευκτες.

<SPEAKER ID=107 NAME="Schroedter">
Παρά την έντονη αντίσταση των συντηρητικών κύκλων, με την έκθεση Hautala ξεκίνησε, από το Kοινοβούλιό μας, μια σημαντική και ριζική συζήτηση, που ελπίζω, από τώρα και στο εξής να διεξάγεται με επιτυχία.
<P>
Tα προβλήματα της μετεγκατάστασης είναι φαινόμενα που αρχικά εκτιμήθηκαν ως θετικές επιδράσεις των διαφόρων μέσων στην αγορά, λ.χ. ως θετικές επιδοτήσεις για τις μειονεκτικές περιφέρειες από τα διαρθρωτικά ταμεία. Παράλληλα, όμως, δεν λήφθηκε υπόψη μια ανταγωνιστική αντιστάθμιση, με τη έννοια μιας μακροπρόθεσμης υποχρέωσης των ενισχυομένων επιχειρήσεων. Oι μεγαλοεπιχειρήσεις σύντομα βρήκαν την τρύπα αυτή στο ρυθμιστικό μηχανισμό, και απολάμβαναν ένα ολοένα και αυξανόμενο subsidy shopping , με αποτέλεσμα τα κίνητρα να γίνονται διαρκώς ακριβότερα, χωρίς οι μακροπρόθεσμες περιφερειακές εξελίξεις να έχουν γενικώς μια ευκαιρία. Oι φορολογικές στρεβλώσεις, όπως η υπερβολικά μεγάλη φορολόγηση του ανθρώπινου εργατικού δυναμικού, έφεραν στο φως, κατόπιν διεξοδικότερης έρευνας, το δίλημμα μιας κακώς εννοούμενης ελεύθερης οικονομίας της αγοράς.
<P>
O σημερινός ΠOE, που μέχρι τώρα δεν χαρακτηρίζεται από διαφάνεια ούτε και είναι υποχρεωμένος να λογοδοτεί σε κανέναν, δεν ανταποκρίνεται καθόλου στο ουσιαστικό του καθήκον να δώσει στην παγκόσμια εμπορική οικονομία μια πραγματική βάση, θεσπίζοντας περιβαλλοντικά και κοινωνικά στάνταρτ και επιτρέποντας εξαιρέσεις, εκεί όπου είναι οικονομικά αναγκαίο, οι οποίες θα δίνουν δυνατότητα στις λιγότερο αναπτυγμένες χώρες, ώστε η εγκατάσταση μιας βιομηχανικής μονάδας σε μια περιοχή να είναι υπεύθυνη και για καθήκοντα διαρθρωτικής ανάπτυξης.
<P>
Eναπόκειται τώρα στην Eπιτροπή να πιάσει το μπαλάκι που της έριξε το EK και να το λάβει υπόψη τόσο στην εσωτερική διαρθρωτική ανάπτυξη, όσο και στις εξωτερικές σχέσεις με μέσα συγγενικά του ανταγωνισμού, όπως λ.χ. φόρους και πλεονεκτήματα επιδοτήσεων.
<P>
Επί της εκθέσεως Kittelmann (A4-0320/96)
<SPEAKER ID=108 NAME="Ahlqvist, Theorin και Wibe">
Ακόμη και αν ψηφίζουμε υπέρ της έκθεσης στην ολότητά της, μας είναι απολύτως αδύνατον να υποστηρίξουμε τα άρθρα 29-31 της έκθεσης.
<P>
Η ΕΕ δεν εχει σήμερα εξουσιοδότηση να δρά σε όλους τους τομείς που καλύπτονται από την Συνθήκη της Παγκόσμιας Οργάνωσης Εμπορίου. δνα μέρος των αρμοδιοτήτων ανήκει πλήρως στα κράτη μέλη. Ακόμη και σε όλα εκείνα τα ζητήματα όπου η αρμοδιότητα είναι μοιρασμένη μπορεί κάθε κράτος μέλος να δρά σήμερα κατ'επιλογήν. Αυτή η δυνατότητα είναι κατοχυρωμένη στην Συνθήκη της Ρώμης με το άρθρο 113. Είναι ένα θεμελιώδες δικαίωμα που κάθε κράτος έχει εντός του πλαισίου διεθνών οργανισμών.
<P>
Η θέση μας είναι ότι κάθε κράτος μέλος θα πρέπει να έχει μία ελεύθερη και ανεξάρτητη ψήφο σε όλες τις διεθνείς συνεργασίες στις οποίες συμμετέχει.
<P>
Η αφαίρεση αυτής της αρμοδιότητας είναι η αποδυνάμωση της κυριαρχίας των κρατών μελών. Η ΕΕ είναι μία διακρατική συνεργασία μεταξύ ελευθέρων κρατών και σ'αυτό ενυπάρχει η αρμοδιότητα να δρά κάποιος ελεύθερα μέσα στα πλαίσια συνεργασίας σε άλλους διεθνείς οργανισμούς.

<SPEAKER ID=109 NAME="Berthu">
γραπτώς, - (FR) Η έκθεση Kittelman που ψήφισε το Ευρωπαϊκό Κοινοβούλιο την παραμονή της πρώτης υπουργικής διάσκεψης του Διεθνούς Οργανισμού Εμπορίου που θα διεξαχθεί τον επόμενο Δεκέμβριο στη Σιγκαπούρη, αποτελεί για την Συνέλευση μας ένα μεγάλο βήμα προς την σωστή κατεύθυνση. Αναπτύσει πραγματικά ιδέες οι οποίες σίγουρα θα έπρεπε να είχαν υπερισχύσει κατά τη στιγμή της επικύρωσης του Γύρου της Ουρουγουάης αλλά που παρόλα αυτά είμαστε ευτυχείς να τις ακούμε σήμερα. Κάλιο αργά παρά ποτέ! Για παράδειγμα, το Ευρωπαϊκό Κοινοβούλιο ζητά να υπάρξει σύνδεση μεταξύ εμπορικών προβλημάτων αφενός και περιβαλλοντικών, κοινωνικών, πολιτιστικών θεμάτων αφετέρου, εγκρίνει την ιδέα σύμφωνα με την οποία, στις μέρες μας, »η τιμή των αγαθών και των υπηρεσιών δεν αντανακλά απόλυτα τα οικολογικά κόστη που συνεπάγονται», και «καταδικάζει τις στρεβλώσεις του ανταγωνισμού που οφείλονται στον κοινωνικό και περιβαλλοντικό ντάμπινγκ».
<P>
Δυστυχώς, η συνειδητοποίηση αυτή έρχεται αρκετά αργά και ίσως πολύ αργά. Θα προτιμούσαμε να μην είχαμε βρεθεί μόνο 45 βουλευτές επί συνόλω 405 για να απορρίψουμε την GATT το 1994 και μάλιστα για τους ίδιους ακριβώς λόγους. Είναι ξεκάθαρο πράγματι ότι η σύσκεψη της Σιγκαπούρης δεν θα ικανοποιήσει τα αιτήματα του Ευρωπαϊκού Κοινοβουλίου και ιδιαίτερα όσον αφορά τη συζήτηση περί μιας «κοινωνικής ρήτρας» η οποία θα πρέπει να γίνει σεβαστή στο πλαίσιο του διεθνούς εμπορίου, αυτή θα διεκπεραιωθεί γρήγορα και θα περιορισθεί, στην καλύτερη περίπτωση, σε ορισμένες κοινωνικές προδιαγραφές που δεν θα ανταποκρίνονται στο μέγεθος του προβλήματος.
<P>
Αντιλαμβανόμαστε εδώ το μέγεθος του στρατηγικού λάθους που αποτέλεσε για την Ευρώπη η έγκριση του Γύρου της Ουρουγουάης. Παραχωρήσαμε μειώσεις δασμολογιών χωρίς να ελέγξουμε επαρκώς αν δημιουργούσαμε ένα ισορροπημένο σύστημα. Και τώρα έχουμε πέσει στην παγίδα διότι είναι πρακτικά αδύνατο να επιφέρουμε τις τροποποιήσεις που θα ήταν απαραίτητες.
<P>
Βεβαίως θα υποστηρίξουμε το Ευρωπαϊκό Κοινοβούλιο αν αποφασίσει επιτέλους να υποστηρίξει θέσεις που είναι ζωτικής σημασίας για την επιβίωση των κοινωνιών μας, φθάνει όμως να μην επαναλάβει για δεύτερη φορά τα λάθη που ήδη μας κόστισαν πολύ ακριβά.
<P>
Απ΄ αυτήν την άποψη δεν μπορούμε παρά να είμαστε ανήσυχοι όταν βλέπουμε πως η Συνέλευση μας πιέζει την Διακυβερνητική Διάσκεψη για την παραχώρηση περαιτέρω εξουσιών στην Επιτροπή εν όψει των μελλοντικών διαπραγματεύσεων. Δεν γνωρίζουμε αρκετά ότι η Επιτροπή είναι έτοιμη να υποκύψει μπροστά σε όλες τις σειρήνες του ελεύθερου εμπορίου; Αν η Ένωση την καθιστούσε τον μοναδικό διαπραγματευτή της θα διέτρεχε τον κίνδυνο του πολλαπλασιασμού αυτού του μειονεκτήματος και θα διευκόλυνε την συσκότιση αυτής της διαπραγμάτευσης, από την οποία υποφέραμε τόσο στο Blair House.
<P>
Η έννοια του μοναδικού διαπραγματευτή μπορεί να καταλήξει όχι μόνο σε μια αποδυνάμωση του ελέγχου που ασκούν τα κράτη μέλη στην Επιτροπή, αλλά μπορεί επίσης, μειώνοντας τον αριθμό των ψήφων μας από 15 σε 1, να συρρικνώσει το περιθώριο διπλωματικών ελιγμών μας.
<P>
Ζηταμε λοιπόν από τη Διακυβερνητική Διάσκεψη να χρησιμοποιήσει από σήμερα εκείνα τα θεσμικά μέσα με τα οποία θα αποφύγουμε την επιβολή των δικών μας όρων από άλλους, όπως αυτό συνέβει στον Γύρο της Ουρουγουάης. Ιδιαίτερα, πρέπει να τροποποιήσουμε τα άρθρα 113 και 228 για να υπάρξει διαφάνεια στις διαπραγματεύσεις, έλεγχος της Επιτροπής από το Συμβούλιο και για να μην τεθούν ποτέ ξανά τα κράτη μέλη μπροστά σε τετελεσμένο γεγονός.

<SPEAKER ID=110 NAME="Kreissl-Dφrfler">
Για πρώτη φορά μετά την ίδρυση του ΠOE, πριν από δύο χρόνια, προσφέρεται, φέτος το Δεκέμβριο, στην υπουργική διάσκεψη της Σιγκαπούρης, η ευκαιρία να κάνουμε έναν απολογισμό του έργου του Παγκόσμιου Oργανισμού Eμπορίου, να γίνουν διορθώσεις στην πορεία του και να του ανατεθούν καινούρια καθήκοντα. Γι' αυτό ειδικά, είναι τόσο σημαντική η διάσκεψη αυτή, και γι' αυτό είναι απαραίτητο να στείλουμε σωστά και σαφή μηνύματα.
<P>
Tο σχέδιο έκθεσης, που υποβλήθηκε από το συνάδελφό μας Peter Kittelmann, ήταν, αναμφισβήτητα, ένα βήμα προς τη σωστή κατεύθυνση. Διότι θα πρέπει να δώσουμε σαφείς κατευθύνσεις στην αντιπροσωπεία της EE για την εμφάνισή της στη διάσκεψη της Σιγκαπούρης. Kι αυτό είναι αναγκαίο, επειδή η EE δεν είναι κάποιος τυχαίος μεταξύ των κρατών μελών του ΠOE, αλλά μια από τις σημαντικότερες και ισχυρότερες φωνές στο όργανο αυτό.
<P>
Γι' αυτό και οι Πράσινοι επιδοκιμάζουν την προσπάθεια να συμμετέχουμε, ως ευρωβουλευτές, στη διαδικασία της Σιγκαπούρης. Ωστόσο, σήμερα απογοητευόμαστε διπλά. Ήδη κατά τους τελευταίους μήνες και ιδιαίτερα τις τελευταίες εβδομάδες, ήμασταν υποχρεωμένοι να βλέπουμε πώς το επίσημο πρόγραμμα της Σιγκαπούρης αποδυναμωνόταν παντού και συνεχώς. Στο τέλος, οι 140 υπουργοί θα κάνουν χειραψίες στη Σιγκαπούρη, και θα χαρούν που όλοι θα είναι εκεί. Tίποτε παραπάνω. Aκόμη πιο απογοητευτικό σχεδόν είναι το ότι και σ' αυτό το Σώμα αιωρείται το σύνθημα «Mόνο να μη γίνουμε υπερβολικά συγκεκριμένοι». Mια τέτοια διάσκεψη, απλώς, δεν θα πρέπει κανείς να την παραφορτώσει με αιτήματα. Kι έτσι σήμερα, θα πρέπει να εξαφανισθούν, η μία μετά την άλλη, οι καλές προσεγγίσεις που επεξεργασθήκαμε στην επιτροπή REX κι εγκρίναμε στην έκθεση.
<P>
Tο θέμα όμως είναι μόνο να μην δυσαρεστήσουμε και να μη δώσουμε σε ορισμένες κυβερνήσεις λαβή, για την επίσης φοβούμενη, αλλά και λανθασμένη, μομφή του προστατευτισμού; Δεν βλέπουν, στο μεταξύ, όλοι οι υπερασπιστές του ελεύθερου εμπορίου, τη διάσκεψη της Σιγκαπούρης όπως βλέπει το κουνέλι το φίδι; Προσοχή, να μην κινηθεί. Kαλύτερα να μη γίνει τίποτε, γιατί διαφορετικά θα σκάσουν σαν σαπουνόφουσκες οι ωραίες αυταπάτες του τύπου «η αγορά θα τα διορθώσει όλα».
<P>
Όλοι, όμως, γνωρίζουμε, εδώ και πολύ καιρό, πως η αγορά δεν τα διορθώνει. Mάλλον καταστρέφει και αφήνει στην τύχη τους ένα σωρό πράγματα που δεν μπορούν πλέον να αποκατασταθούν. Mέχρι τώρα δεν υπάρχει καμιά μελέτη, που θα μπορούσε να επιδείξει κάποιες ουσιαστικές βελτιώσεις για τις αναπτυσσόμενες χώρες, από την ύπαρξη του ΠOE. Aντίθετα, ολοένα και περισσότερες τοπικές αγορές καταρρέουν, ολοένα και περισσότερες ευκαιρίες μεταπηδούν σε χέρια αλλοδαπών, ολοένα και λιγότεροι έλεγχοι γίνονται στα πολυεθνικά συγκροτήματα, ολοένα και περισσότεροι άνθρωποι δουλεύουν κάτω από τις πιο αναξιοπρεπείς συνθήκες, ώστε τα αφεντικά τους να μπορούν να αντέχουν στον οξυνόμενο ανταγωνισμό, ολοένα και λιγότερο είναι δυνατή μια αυτοδιαχειριζόμενη περιφερειακή αυτάρκεια, ολοένα και περισσότερο καταστρέφονται τα οικολογικά συστήματα.
<P>
Aυτά τα θέματα ειδικά θα έπρεπε να περιλαμβάνονται στην ημερήσια διάταξη της Σιγκαπούρης. Ωστόσο, δεν περιμένουμε τίποτε άλλο από τη διάσκεψη, παρά μόνο έναν όρκο πίστης σε μια ακόμη αυστηρότερη πορεία προς την περαιτέρω απελευθέρωση των αγορών, προς όφελος των πολυεθνικών, χωρίς κοινωνικά ή οικολογικά συνοδευτικά μέτρα. Tο ίδιο το Συμβούλιο - αντίθετα προς παλιότερες δηλώσεις του - κατόπιν πίεσης της Aγγλίας και κυρίως της Γερμανίας, αποφάνθηκε τις τελευταίες εβδομάδες πως θα παραιτηθεί από την εγγραφή στην ημερήσια διάταξη μιας συζήτησης για τα κοινωνικά στάνταρτ. Δεν μπορεί να γίνεται καμιά σκέψη για συζήτηση, για ένα δημοκρατικό έλεγχο του άκρως αντιδημοκρατικού οργάνου του ΠOE. Oι μη κυβερνητικές οργανώσεις θα συνεχίσουν να κάθονται έξω από την πόρτα, ενώ, απεσταλμένοι από τις κυβερνήσεις οικονομικοί εμπειρογνώμονες, θα παίρνουν αποφάσεις που μας αφορούν όλους. Aκόμη και μικρές χώρες, που δεν διαθέτουν τον απαραίτητο προϋπολογισμό για τη μόνιμη εκπροσώπησή τους στη Γενεύη, αποκλείονται από τις διαδικασίες λήψης αποφάσεων στον ΠOE, παρά την τυπική συμμετοχή τους, όπως απέδειξε πρόσφατα η διένεξη για τις μπανάνες.
<P>
H έκθεση REX, σχετικά με όλα αυτά τα θέματα, είχε στολιστεί, κατά την ψηφοφορία, στην αρμόδια επιτροπή, με ανάλογες συμπληρώσεις. Aυτό ήταν καλό, αν και όχι αρκετά καλό. H έκθεση εξακολουθούσε να παραμένει προσκολλημένη σ' ένα, οικολογικά, τελείως ακατανόητο φετίχ οικονομικής ανάπτυξης. Tο ότι τώρα, όμως, με μια σειρά τροπολογιών, ξεκίνησε η προσπάθεια αποδυνάμωσης της κατά κάποιον τρόπο στηρίξιμης έκδοσης της REX, αποτελεί ένδειξη φτώχειας ενός Kοινοβουλίου που δεν θα 'πρεπε να είναι νεροκουβαλητής μόνον για τα συμφέροντα των απανταχού ισχυρών. Όταν έννοιες, όπως κοινωνικό ή περιβαλλοντικό ντάμπινγκ, δεν επιτρέπεται πλέον να κάνουν την εμφάνισή τους, όταν δεν επιτρέπεται πλέον να ζητάει κανείς εκθέσεις που θα αποδεικνύουν τις επιπτώσεις της απελευθέρωσης του ΠOE στις αναπτυσσόμενες χώρες, όταν δεν επιτρέπεται πλέον να αναφέρει κανείς ότι οι γυναίκες θίγονται ιδιαίτερα από την εκμετάλλευση, όταν ακόμη και η σκέψη της σύστασης μιας υπο-ομάδας εργασίας «Kοινωνικά Aνθρώπινα Δικαιώματα» είναι υπερβολικά πολλή, τότε στην έκθεση υπάρχουν, απλώς, υπερβολικά πολλά κακά.

<SPEAKER ID=111 NAME="Lang, Carl">
Αν η παγκόσμια ελεύθερη συναλλαγή δεν γεννούσε τόσα προσωπικά, βιομηχανικά ή κοινωνικά δράματα στην Ευρωπαϊκή Ένωση, η έκθεση του κ. Kittelman θα μπορούσε να αποτελέσει αφορμή για μειδίαμα αφού μοιάζει πολύ περισσότερο με μια ομολογία πίστης, με ένα Πιστεύω παρά με μια πραγματική πολιτική έκθεση
<P>
Ποιος μπορεί να πιστεύει ακόμα σήμερα, ότι το παγκόσμιο εμπόριο σημαίνει άνοδο του βιοτικού επιπέδου, πραγμάτωση της πλήρους απασχόλησης και ευημερία όπως μπορούμε να το διαβάσουμε, δυστυχώς, στην παράγραφο Β της έκθεσης; Να τα πείτε αυτά σε εκείνους που απολύονται είτε επειδή η επιχείρηση στην οποία εργάζονται κλείνει οριστικώς, είτε επειδή μεταφέρεται σε μια χώρα χαμηλού εργατικού κόστους! Τολμήστε να αρνηθείτε έπειτα από όσα ελέχθησαν στο Νταβός από τους κυρίως ενδιαφερόμενους για το παγκόσμιο εμπόριο πως, η παγκοσμιοποίηση έχει, και θα έχει ακόμα περισσότερο στο μέλλον ως άμεση συνέπεια μια κοινωνική οπισθοδρόμηση στις βιομηχανοποιημένες χώρες! Κοιτάξτε τι συμβαίνει σήμερα στις Ηνωμένες Πολιτείες με την ολοένα αυξανόμενη αστάθεια στον τομέα της εργασίας και την καθολική μείωση των μισθών! Συνειδητοποιήστε τις δυσκολίες που δοκιμάζουν στις μέρες μας οι ευρωπαϊκές χώρες για να διατηρήσουν το επίπεδό τους στον τομέα της κοινωνικής προστασίας!
<P>
Οι κοινωνικές και περιβαλλοντικές ρήτρες που προτείνετε, μολονότι είναι μεμονωμένως μια καλή ιδέα, δεν διαθέτουν καμμία αξία παρά μόνο αν εφαρμοστούν. Αρχίστε λοιπόν επιβάλλοντάς τες στις εγκληματικές συμφωνίες που υπογράφει η Επιτροπή με όλες τις χώρες του κόσμου και απαιτήστε να τις σεβαστούν! Προικίστε την «Ενωση με μια αληθινή νομοθεσία αντιποίνων, αντιγράφοντας εφόσον χρειαστεί, τον Αμερικανικό νόμο! Και επιτέλους έχετε το θάρρος να δείξετε στον υπόλοιπο κόσμο πως η Ευρωπαϊκή «Ενωση είναιι η πρώτη οικονομική και εμπορική δύναμη του πλανήτη, πως οφείλει να κατακτά και όχι πλέον να υπομένει ως συναινετικό θύμα! Σταματήστε να θυσιάζετε την εργασία των Ευρωπαίων, τις βιομηχανίες και την γεωργία μας, το βιοτικό μας επίπεδο και την ήδη αμφιλεγόμενη ευημερία μας στο βωμό του δόγματος της ελεύθερης συναλλαγής και του ανταγωνισμού! Αν η ίδια η Ευρωπαϊκή «Ενωση δεν το έπραττε, τότε θα έπρεπε, καθένα από τα έθνη που την απαρτίζουν να επωμισθεί τις συνέπειες και να επαναφέρει στα σύνορά του τα αναγκαία τείχη προστασίας που αποτελούν τις εγγυήσεις της επιβίωσής του.

<SPEAKER ID=112 NAME="Lindqvist">
Δεν μπορώ να δεχτώ την αλλαγή της Συνθήκης της Ρώμης ώστε μόνον η ΕΕ στο μέλλον να είναι μέλος της Π.Ο.Ε.. Κάθε κράτος θα πρέπει φυσικά να αποφασίζει το ίδιο τι θέλει να κάνει.

<SPEAKER ID=113 NAME="Rovsing">
Η παρούσα έκθεση της Επιτροπής Εξωτερικών Οικονομικών Σχέσεων περιλαμβάνει μια θαυμάσια σφαιρική παρουσίαση των εξελίξεων στα πλαίσια του νεοσύστατου Παγκόσμιου Οργανισμού Εμπορίου (WTO) και της υλοποίησης των πορισμάτων του Γύρου της Ουρουγουάης.
<P>
Ο εισηγητής και η επιτροπή αξίζουν συγχαρητηρίων για τη συστηματική εξέταση των αποτελεσμάτων των διαπραγματεύσεων που δεν περατώθηκαν, συμπεριλαμβανόμενων και των νέων τομέων του WTO, εκ των οποίων θα ήθελα συγκεκριμένα να τονίσω τα εμπορικά και περιβαλλοντικά θέματα, καθώς επίσης και τα ελάχιστα κοινωνικά πρότυπα. Στο πλαίσιο αυτό, η επιτροπή τονίζει ορθά ότι η ΕΕ πρέπει να συνεχίσει τις προσπάθειές της για την καταπολέμηση της καταναγκαστικής παιδικής εργασίας σε βιομηχανίες.

<SPEAKER ID=114 NAME="Θεωνάς">
'Εχουν περάσει τρία χρόνια από την ολοκλήρωση του Γύρου της Ουρουγουάης που οδήγησε στη δημιουργία του ΠΟΕ. Σήμερα, όπως προκύπτει από την απόφαση του Συμβουλίου Υπουργών της Ευρωπαϊκής 'Ενωσης σχετικά με τη γραμμή που θα ακολουθήσει η Ευρωπαϊκή 'Ενωση κατά την επικείμενη υπουργική σύνοδο της Σιγκαπούρης, θα προταθεί η παραπέρα απελευθέρωση των υπηρεσιών και δη των τηλεπικοινωνιών και των άλλων τεχνολογιών που συνδέονται με την κοινωνία της πληροφορίας, η πιστή εφαρμογή του χρονοδιαγράμματος φιλελευθεροποίησης και ανοίγματος των αγορών.
<P>
Είναι αξιοσημείωτο ότι απουσιάζει και η παραμικρή αναφορά στην ανάγκη επαναδιαπραγμάτευσης των συμφωνιών στον αγροτικό τομέα. Η Ευρωπαϊκή 'Ενωση, αν και γνωρίζει τις καταστροφικές συνέπειες που είχε για την αγροτική οικονομία, με πρώτο θύμα τα μεσογειακά αγροτικά προϊόντα, η μείωση των ποσοστώσεων, των εξαγωγικών επιδοτήσεων και των εισαγωγικών δασμών η οποία και οδήγησε σε πραγματικό ξεκλήρισμα της αγροτιάς σε χώρες όπως η δική μου, συνειδητά αποφεύγει να απαιτήσει νέα διαπραγμάτευση ή έστω κάποια αντισταθμιστικά μέτρα.
<P>
Το Συμβούλιο δεν πήρε καμιά απόφαση σχετικά με την ανάγκη υιοθέτησης κοινωνικής ρήτρας στους κανόνες του ΠΟΕ και άσκησης πιέσεων στις χώρες που ασκούν κοινωνικό ντάμπινγκ. Την ίδια στιγμή, εκμεταλλευόμενο αυτό το γεγονός, προωθεί την αφαίρεση των κοινωνικών κατακτήσεων των ευρωπαίων εργαζομένων με πρόσχημα ακριβώς το υψηλό κόστος και τη διασφάλιση της ανταγωνιστικότητας της ευρωπαϊκής βιομηχανίας.
<P>
Εμείς θεωρούμε ότι η Ευρωπαϊκή 'Ενωση ως μέλος του ΠΟΕ πρέπει να πρωτοστατήσει για τον αναπροσανατολισμό και τον αναπροσδιορισμό των αρχών που διέπουν το παγκόσμιο εμπόριο. Οι κανόνες που διέπουν τις διεθνείς οικονομικές σχέσεις πρέπει να συνδέουν την ανάπτυξη των διεθνών εμπορικών πράξεων με τον σεβασμό των θεμελιωδών κοινωνικών δικαιωμάτων, όπως αυτά προσδιορίζονται στις πέντε βασικές συμβάσεις της ΔΟΕ, σχετικά με το δικαίωμα του συνεταιρίζεσθαι και της ελεύθερης διαπραγμάτευσης των συλλογικών συμβάσεων, την απαγόρευση της παιδικής εργασίας και της καταναγκαστικής εργασίας και την απαγόρευση των διακρίσεων. Πρέπει να ενταχθούν μίνιμουμ περιβαλλοντικά στάνταρντς στους κανόνες του διεθνούς εμπορίου. Πρέπει να τροποποιηθεί το καταστατικό του ΠΟΕ, έτσι ώστε η εφαρμογή των κοινωνικών και περιβαλλοντικών ρητρών να αποτελεί προϋπόθεση για την εφαρμογή της αρχής του μάλλον ευνοούμενου κράτους, ενώ η παραβίασή τους να αποτελεί νομική βάση για την ενεργοποίηση των εξαιρέσεων από τους κανόνες του οργανισμού.
<P>
Οι διεθνείς πολυμερείς συμφωνίες θα πρέπει να λαμβάνουν υπόψη τα συμφέροντα των λιγότερο αναπτυγμένων κρατών, να ενισχύουν τα συγκριτικά πλεονεκτήματα κάθε χώρας στα πλαίσια ενός διεθνούς καταμερισμού και μιας διαδικασίας εξειδίκευσης, να δημιουργούν προϋποθέσεις ανάπτυξης όλων των λαών.
<P>
Εμείς θα καταψηφίσουμε την έκθεση του κ. Kittelmann. Αν και περιέχει ορισμένες θετικές προτάσεις, συμφωνεί -μεταξύ άλλων- με τις συμφωνίες για τα αγροτικά προϊόντα και επιπλέον προτείνει και νέα αναθεώρηση της ΚΑΠ -στην κατεύθυνση των συμφωνιών της GATT και των νέων διαπραγματεύσεων που προβλέπονται σε δύο χρόνια- με βασικό γνώμονα τους «κοινωνικοοικονομικούς» περιορισμούς. Ζητεί την εφαρμογή του χρονοδιαγράμματος απελευθέρωσης του εμπορίου κλωστοϋφαντουργικών προϊόντων, παρά το γεγονός ότι αναγνωρίζει τις καταστροφικές συνέπειες που έχει για την ευρωπαϊκή κλωστοϋφαντουργία. Ζητεί την επιτάχυνση της απελευθέρωσης των υπηρεσιών και καλεί για την άμεση περάτωση των διαπραγματεύσεων για την απελευθέρωση των τηλεπικοινωνιών και ζητεί νέες διαπραγματεύσεις για την απελευθέρωση των αγορών θαλάσσιων μεταφορών ή των διεθνών άμεσων επενδύσεων. Είναι σαφές ότι τέτοιες τοποθετήσεις έρχονται σε πλήρη αντίθεση με τη δική μας αντίληψη για το διεθνές εμπόριο, παραγνωρίζουν τις τραγικές συνέπειες που έχουν για τους λαούς και τις οικονομίες των λιγότερο ανεπτυγμένων κρατών οι συμφωνίες του Μαρακές και μπορεί να αποδειχθούν ιδιαίτερα επικίνδυνες για τους εργαζόμενους σε παγκόσμιο επίπεδο.

<SPEAKER ID=115 NAME="Πρόεδρος">
Η ψηφοφορία έληξε.
<P>
(Η συνεδρίαση διακοπείσα στις 14.10 επαναλαμβάνεται στις 16.00)

<CHAPTER ID=5>
Ειρηνευτική διαδικασία στη Μέση Ανατολή
<SPEAKER ID=116 NAME="Πρόεδρος">
Η ημερήσια διάταξη προβλέπει την έκθεση του κ. Colajanni (A4-0351/96), εξ ονόματος της Επιτροπής Εξωτερικών Υποθέσεων, Ασφαλείας και Αμυντικής Πολιτικής, σχετικά με τις εξελίξεις της ειρηνευτικής διαδικασίας στη Μέση Ανατολή.

<SPEAKER ID=117 NAME="Colajanni">
Κύριε Πρόεδρε, τα τελευταία χρόνια το Ευρωπαϊκό Κοινοβούλιο παρακολούθησε διαρκώς και με προσοχή, πρώτον την έναρξη και κατόπιν τις εξελίξεις της ειρηνευτικής διαδικασίας. Ολα αυτά τα έκανε για την υποστήριξη της ειρήνης, των διαπραγματεύσεων και της συμφωνίας. Πιστεύω ότι αυτός είναι ο φάκελλος που το Ευρωπαϊκό Κοινοβούλιο παρακολούθησε με την μεγαλύτερη συμμετοχή. Το Κοινοβούλιο υποστήριξε τη σημαντική προσπάθεια της Ευρωπαϊκής Ενωσης για την εξασφάλιση της παλαιστινιακής διοίκησης, δεν δίστασε να επικρίνει την κυβέρνηση του Ισραήλ όταν φαινόταν ότι παρεμπόδιζε την παροχή βοήθειας, και να επικρίνει τους Παλαιστινίους όταν φάνηκε ότι δεν ενεργούσαν με αρκετή απόφασιστικότητα εναντίον των τρομοκρατικών ομάδων. Το Ευρωπαϊκό Κοινοβούλιο εξασφάλισε τον έλεγχο των εκλογών στην Παλαιστίνη, αποσπώντας τα συγχαρητήρια τόσο των Παλαιστινίων όσο και της τότε κυβέρνησης του Ισραήλ. Θα μπορούσα να συνεχίσω τον κατάλογο των προσπαθειών, της προσοχής και των εποικοδομητικών θέσεων που πήρε το Ευρωπαϊκό Κοινοβούλιο.
<P>
Εκείνο που θέλω να πω είναι ότι στο Κοινοβούλιο έχει ωριμάσει μία θέση και μία συμπεριφορά βασισμένες σε προβληματισμό και γενικά κοινές, και η θέση αυτή, πιστεύω, είναι εκείνη που διατυπώνεται σήμερα στο ψήφισμα. πρόκειται για ένα ψήφισμα που δείχνει τη βούληση του Κοινοβουλίου να υποστηρίξει την ειρηνευτική διαδικασία σε μία δύσκολη στιγμή, θα έλεγα μάλιστα, ιδιαίτερα δύσκολη, εκφράζοντας την εμπιστοσύνη του στη στρατηγική που ονομάζεται «γη έναντι ειρήνης» και την πεποίθησή του ότι οι συμφωνίες του Οσλο θα εφαρμοσθούν.
<P>
Δεν βλέπουμε άλλες εναλλακτικές λύσεις στην πορεία αυτή παρά νέα πένθη για τους λαούς του Ισραήλ και της Παλαιστίνης. Δεν χρειάζεται να σχολιάσω περαιτέρω το κείμενο, που μιλάει από μόνο του. το ψήφισμα εξετάζει επίσης, πρέπει να το αναφέρω, άλλες συγκρούσεις και αμφισβητήσεις που υπάρχουν στην περιοχή και συνδέονται με την ισραηλινο-παλαιστινιακή σύγκρουση.
<P>
Δεδομένου ότι υπάρχει, κατά τη γνώμη μου, μία παγιωμένη κοινή θεώρηση, η πλειονότητα των τροπολογιών που υποβλήθηκαν από τις διάφορες ομάδες στην έκθεσή μου είτε έχει βελτιωτικό χαρακτήρα είτε έχει ως στόχο να διευκρινιστούν ορισμένα σημεία και θεωρώ ότι πρέπει να εγκριθούν σχεδόν όλες. όταν είμαι εναντίον σε αυτή ή εκείνη την τροπολογία, ο μόνος λόγος είναι επειδή είτε έχει προταθεί, είτε επειδή ήδη υπάρχει μια καλύτερη διατύπωση.
<P>
Θα ήθελα να προσθέσω ότι αυτές οι ανησυχίες δεν είναι μόνο δικές μας. Μία πρόσφατη σφυγμομέτρηση που δημοσιεύθηκε από τον ισραηλινό τύπο αυτές τις ημέρες, δείχνει ότι το 48 % των ερωτηθέντων στο Ισραήλ δήλωσαν ότι το Ισραήλ δεν ακολουθεί το σωστό δρόμο, ενώ το 37 % έχει αντίθετη γνώμη ή δεν την εκφράζει. Τα πράγματα δεν ήταν έτσι εδώ και μερικούς μήνες. Η ανησυχία υφίσταται λοιπόν, και στο εσωτερικό του Ισραήλ.
<P>
Αυτά πρέπει να μας κάνουν όλους μας να προβληματιστούμε, και εν τέλει εμείς απευθυνόμαστε στον λαό του Ισραήλ, ώστε να δείξει στους κυβερνήτες του το σωστό δρόμο που είναι ο δρόμος των διαπραγματεύσεων, των συμφωνιών, του σεβασμού των συμφωνιών που υπεγράφησαν στο Οσλο και αποτελούν τον μοναδικό τρόπο αντιμετώπισης της τρομοκρατίας, η οποία υπάρχει και από τη μία και από την άλλη μεριά, ώστε να ενισχυθούν όλοι εκείνοι που από κάθε πλευρά θέλουν την ειρήνη.
<P>
Χαιρετίζω με χαρά την προσπάθεια της τρόικα στην περιοχή. γνωρίζω ότι οι επαφές υπήρξαν ουσιαστικές και καρποφόρες και σε αυτές θα αναφερθεί ο κ. Επίτροπος.
<P>
Πιστεύω ότι είναι σημαντικό να ξεκινήσει εκ νέου μία φάση διαπραγματεύσεων σχετικά με τη Χεβρώνα, εάν κατάλαβα καλά τις πληροφορίες που μου δόθηκαν από την Πρεσβεία των Ηνωμένων Πολιτειών στο Τελ Αβίβ, αν και με ανησυχεί το γεγονός ότι η Ισραηλινή κυβέρνηση είναι μεν διατεθειμένη να διαπραγματευθεί σχετικά με την Χεβρώνα, αλλά δεν φαίνεται διατεθειμένη να αναλάβει δεσμεύσεις για τις επόμενες φάσεις της εφαρμογής της Συμφωνίας του Οσλο. Αυτό προφανώς μας ανησυχεί και πιστεύω ότι πρέπει να εξετάσουμε με ανησυχία την γενική αποστασιοποίηση στη Συρία, την Ιορδανία και την Αίγυπτο, από τις προοπτικές, τις οποίες και οι αρχηγοί των χωρών αυτών είχαν ευνοήσει και ευχηθεί, και πάνω στις οποίες ορισμένοι είχαν δεσμευθεί πολιτικά, με τρόπο ιδιαίτερα σαφή, δηλαδή εκείνες της ειρηνευτικής διαδικασίας.
<P>
Πρέπει να αποκαταστήσουμε την εμπιστοσύνη στην ειρηνευτική διαδικασία. ελπίζω ότι το Κοινοβούλιο θα συμβάλει στο έργο αυτό, υπερψηφίζοντας με μεγάλη πλειοψηφία.

<SPEAKER ID=118 NAME="Mitchell">
Κύριε Πρόεδρε, κατά τη διάρκεια των τελευταίων ημερών ο ιρλανδός Αναπληρωτής Πρωθυπουργός και Υπουργός Εξωτερικών, κ. Dick Spring, ηγήθηκε επίσκεψης που έκανε η τρόϊκα των Υπουργών στην Συρία, την Ιορδανία, την Λωρίδα της Γάζας και την Αίγυπτο. Η επίσκεψη κορυφώθηκε με την έναρξη της Οικονομικής Συνδιάσκεψης για τη Μέση Ανατολή και τη Βόρεια Αφρική στο Κάϊρο όπου η τρόϊκα συναντήθηκε επίσης με τον ισραηλινό Υπουργό Εξωτερικών κ. Λεβύ.
<P>
Ένα από τα κύρια καθήκοντα της τρόϊκα, εκτός από την επίδειξη της δέσμευσης της Ένωσης στην ειρηνευτική διαδικασία, ήταν η επεξήγηση στα ενδιαφερόμενα μέρη των λόγων της ΕΕ για τον διορισμό του ειδικού εκπροσώπου στην περιοχή και η από κοινού συζητήση σχετικά με την υλοποίηση της εντολής του.
<P>
Η κατά το τέλος Σεπτεμβρίου αναζωπύρωση των συγκρούσεων στην Ιερουσαλήμ απέδειξε για μια ακόμη φορά ότι η συνέχιση της ειρηνευτικής διαδικασίας δεν θα πρέπει να θεωρείται ως δεδομένη. Όπως εδήλωσε ο κ. Spring στην παραπάνω Συνδιάσκεψη, η ΕΕ είναι ένας φίλος τόσο στις καλές όσο και στις κακές στιγμές και η δέσμευσή μας στην ειρηνευτική διαδικασία είναι μακροπρόθεσμη και για όσο χρόνο απαιτηθεί για την επίτευξη μιας δίκαιας, συνολικής και διαρκούς ειρήνης στη Μέση Ανατολή.
<P>
Η επίσκεψη της τρόϊκα άρχισε με τη μετάβασή της στη Συρία όπου συναντήθηκε με τον Πρόεδρο Ασαντ και τον σύριο Υπουργό Εξωτερικών. Ο Πρόεδρος Ασαντ επιβεβαίωσε εκ νέου την στρατηγική απόφαση της Συρίας υπέρ της ειρήνης και τη βούληση επανέναρξης των διαπραγματεύσεων με το Ισραήλ. Δέχθηκε με ικανοποίηση τη βελτίωση του ρόλου της ΕΕ καθώς και τον διορισμό του ειδικού εκπροσώπου. Συμφώνησε με την άποψη της ΕΕ ότι οι προσπάθειές της θα πρέπει να θεωρούνται ως συμπληρωματικές των αντίστοιχων των ΗΠΑ.
<P>
Στην Ιορδανία, η τρόϊκα συναντήθηκε με τον Βασιλέα Χουσεΐν και τον Διάδοχο Χασάν, ο οποίος διατύπωσε σοβαρές επιφυλάξεις για το μέλλον της ειρηνευτικής διαδικασίας και καλωσόρισε θερμά τις προσπάθειες της Ευρωπαϊκής Ένωσης να παίξει ένα πιο ουσιαστικό ρόλο σ' αυτήν. Ο Βασιλεύς ετόνισε επίσης την αναγκαιότητα ενίσχυσης των περιφερειακών προσπαθειών οι οποίες θα μπορούσαν να υποβοηθήσουν την ειρηνευτική διαδικασία, ιδιαίτερα της διαδικασίας της Βαρκελώνης και της πολυμερούς οδού για την ειρηνευτική διαδικασία.
<P>
Στη Λωρίδα της Γάζας η τρόϊκα συναντήθηκε με τον Πρόεδρο Αραφάτ. Ο Πρόεδρος υπεστήριξε πως μολονότι οι διαπραγματεύσεις για τη Χεβρώνα και τα συναφή θέματα δεν είχαν σημειώσει πρόοδο από την επίσκεψή του στο Δουβλίνο στις 29 και 30 Οκτωβρίου εν τούτοις συνεχιζόντουσαν με εντατικό ρυθμό. Κάλεσε την Ένωση, ως συνυπογράψασα την ενδιάμεση συμφωνία, να παίξει ένα ρόλο διαιτητού μεταξύ ισραηλινών και παλαιστινίων. Η τρόϊκα διαβεβαίωσε τον κ. Αραφάτ για την αποφασιστικότητα της Ένωσης αναφορικά με την ταχεία και ολοκληρωμένη εφαρμογή της Συμφωνίας του Όσλο.
<P>
Σε σχέση με την πρόταση του Προέδρου Αραφάτ περί διαιτησίας θα ήθελα να πω ότι η εντολή του ειδικού απεσταλμένου των ΗΕ προβλέπει ότι αυτός μπορεί να συμβάλει, όπου ζητηθεί, στην υλοποίηση των διεθνών συμφωνιών που έχουν συναφθεί μεταξύ των ενδιαφερομένων μερών καθώς και ότι μπορεί να προβεί σε διπλωματικές ενέργειες στην περίπτωση μη συμμόρφωσης προς τους όρους των ανωτέρω συμφωνιών και ότι στο σημείο αυτό ίσως να υπάρχει κάποιος ρόλος για την ΕΕ.
<P>
Στην Αίγυπτο η τρόϊκα συναντήθηκε με τον Πρόεδρο Μουμπάρακ, τον Υπουργό Εξωτερικών Αμρ Μουσά, τον Γενικό Γραμματέα της Αραβικής Ένωσης Μεγκουΐντ και τον Υπουργό Εξωτερικών του Ισραήλ Λεβύ, ο οποίος επίσης είχε παρακολουθήσει τη Συνδιάσκεψη Μέσης Ανατολής - Βορείου Αφρικής. Ο Πρόεδρος Μουμπάρακ εξέφρασε τη βαθειά του ανησυχία για την υποβάθμιση της ειρηνευτικής διαδικασίας και για τον κίνδυνο αύξησης του εξτρεμισμού στο σύνολο της περιοχής. Τόσο ο Πρόεδρος Μουμπάρακ όσο και ο Υπουργός Εξωτερικών Μουσά δέχτηκαν με ικανοποίηση την επιθυμία της Ένωσης να παίξει ένα μεγαλύτερο ρόλο στην ειρηνευτική διαδικασία, τον οποίο εθεώρησαν ως συμπληρωματικό του αντίστοιχου των ΗΠΑ. Ο Γενικός Γραμματέας Μεγκουΐντ υπογράμμισε το γεγονός ότι οι αραβικές χώρες έχουν αναλάβει μια στρατηγική δέσμευση για την ειρήνη.
<P>
Είμαι ευτυχής να αναφέρω επίσης ότι η τρόϊκα είχε μια καλή και εποικοδομητική επαφή στο Κάϊρο με τον κ. Λεβύ, έστω κι' αν δεν έγινε δυνατή μια επίσκεψη στο Ισραήλ εξ αιτίας της θέσεως της ισραηλινής κυβερνήσεως έναντι της πολιτικής της ΕΕ για την Ιερουσαλήμ, όπως αυτή εκφράστηκε με την πρακτική των επισκέψεών μας στον Οίκο της Ανατολής.
<P>
Στη συνάντησή της με τον Υπουργό Λεβύ πρίν από τη Συνδιάσκεψη ΜΑΒΑ, η τρόϊκα υπογράμμισε την αναγκαιότητα επίτευξης ταχείας προόδου στις διαπραγματεύσεις. Ετόνισε τη βούληση της Ένωσης να συνεργαστεί στενά με το Ισραήλ και τα άλλα ενδιαφερόμενα μέρη για να υπερκερασθούν οι δυσχέρειες της ειρηνευτικής διαδικασίας.
<P>
Η τρόϊκα υπογράμμισε επίσης τη σημασία της οικονομικής προόδου των παλαιστινίων δοθέντων των καταστρεπτικών επιπτώσεων των ισραηλινών οικισμών στην οικονομία των παλαιστινίων.
<P>
Ο κ. Λεβύ επιβεβαίωσε εκ νέου την απόφαση του Ισραήλ να τιμήσει τις Συμφωνίες του Όσλο. Καλωσόρισε τον διορισμό του ειδικού απεσταλμένου της ΕΕ και τόνισε την προθυμία του να συνεργαστεί με τον Πρέσβυ Μορατίνος, με την προϋπόθεση ότι η Ένωση δεν θα προσπαθήσει να παρέμβει στις διαπραγματεύσεις μεταξύ των ενδιαφερομένων μερών.
<P>
Στο τέλος της επισκέψεως ο κ. Spring μίλησε στη Συνδιάσκεψη ΜΑΒΑ η οποία είχε αντικείμενο την υπογράμμιση και την υποστήριξη της περιφερειακής συνεργασίας και της ειρηνευτικής διαδικασίας. Με την ομιλία του κάλεσε όλα τα ενδιαφερόμενα μέρη να ανακτήσουν το πνεύμα της Μαδρίτης και του Όσλο και να συνεχίσουν τις προσπάθειες προς επίτευξη μιας δικαίας, διαρκούς και ολοκληρωμένης ειρήνης για ολόκληρη την περιοχή επί τη βάσει όλων των σχετικών ψηφισμάτων του Συμβουλίου Ασφαλείας και της αρχής της γης για ειρήνη.
<P>
Εν συνόλω, η Ευρωπαϊκή Ένωση έχει λόγους να είναι ικανοποιημένη με τα αποτελέσματα της επισκέψεως της τρόϊκα. Όλα τα μέρη εξέφρασαν την ικανοποίησή τους για τη βελτίωση του ρόλου της ΕΕ και για τον διορισμό του ειδικού εκπροσώπου της. Ελπίζουμε ότι η επίσκεψη της τρόϊκα και ο διορισμός του εκπροσώπου θα συμβάλουν στην αναθέρμανση της κινητικότητας της ειρηνευτικής διαδικασίας.
<P>
Ο διορισμός του ειδικού απεσταλμένου της ΕΕ αποτελεί μία άλλη σημαντική εξέλιξη. Το άτυπο Ευρωπαϊκό Συμβούλιο της 5ης Οκτωβρίου στο Δουβλίνο εξέτασε τη σχετική πρόταση και στις 28 Οκτωβρίου το Συμβούλιο Γενικών Υποθέσεων επιβεβαίωσε την εντολή και όρισε τον ισπανό Πρέσβυ Μορατίνος για να καταλάβει τη θέση αυτή. Σύμφωνα με την εντολή του, ο ειδικός απεσταλμένος καταρχάς θα δημιουργήσει και θα διατηρήσει στενές επαφές με όλα τα ενδιαφερόμενα μέρη ούτως ώστε να συνεργαστεί μαζί τους για την ενίσχυση της ειρηνευτικής διαδικασίας. Θα συνεργαστεί επίσης με τις άλλες χώρες της περιοχής, τις ΗΠΑ και άλλα ενδιαφερόμενα μέρη όπως επίσης και με διεθνείς οργανισμούς. Έχει την εντολή να παρακολουθεί τις ειρηνευτικές διαπραγματεύσεις μεταξύ των ενδιαφερομένων μερών και να είναι έτοιμος να προσφέρει τις καλές υπηρεσίες και τις συμβουλές της Ευρωπαϊκής Ένωσης εάν τα ενδιαφερόμενα μέρη ζητήσουν κάτι τέτοιο. Κατά παρόμοιο τρόπο, θα παρακολουθεί τις τυχόν ενέργειες των ενδιαφερομένων μερών οι οποίες ίσως να υπονομεύουν τα αποτελέσματα των εν εξελίξει συνομιλιών.
<P>
Επιπλέον, ο ειδικός απεσταλμένος θα κάνει ό, τι είναι δυνατόν εκ μέρους του για να προωθήσει τη συμμόρφωση με τις βασικές αρχές της δημοκρατίας, συμπεριλαμβανομένου του σεβασμού των ανθρωπίνων δικαιωμάτων και του κράτους δικαίου. Αναμένεται ότι ο ειδικός απεσταλμένος θα βρίσκεται σε πολύ καλή θέση για να υποβάλει στην Ένωση αναφορά σχετικά με τις δυνατότητες επέμβασης της ΕΕ στην ειρηνευτική διαδικασία καθώς και σχετικά με τον καλύτερο τρόπο υλοποίησης των πρωτοβουλιών της ΕΕ και των ενεργειών που σχετίζονται με την εξελισσόμενη διαδικασία ειρήνευσης, συμπεριλαμβανομένων των πολιτικών πτυχών των σχετικών αναπτυξιακών προγραμμάτων της Ευρωπαϊκής Ένωσης.
<P>
Κατά την έναρξη της θητείας της η ιρλανδική προεδρία εδήλωσε ότι η ειρηνευτική διαδικασία στη Μέση Ανατολή θα πρέπει να αποτελέσει μία από τις υψηλότερες προτεραιότητες της Ένωσης. Εξακολουθούμε να φέρουμε την ευθύνη αυτή και είμαι ευτυχής που μπόρεσα να σας παρουσιάσω την κάποια επιτευχθείσα πρόοδο.

<SPEAKER ID=119 NAME="Marνn">
Κύριε Πρόεδρε, θα ήθελα να καλωσορίσω αυτό το ψήφισμα του Ευρωπαϊκού Κοινοβουλίου σχετικά με την ειρηνευτική διαδικασία στη Μέση Ανατολή, το οποίο εξάλλου βασίζεται στην εξαίρετη και πληρέστατη έκθεση που εξεπόνησε ο κ. Luigi Colajanni. Όπως επεσήμανε και ο Προεδρεύων του Συμβουλίου, κ. Mitchell, είναι βέβαιο ότι σε αυτήν τη συζήτηση και σε αυτό το ψήφισμα θα προσεγγιστούν μια ολόκληρη σειρά βασικά ζητήματα για το μέλλον της περιοχής.
<P>
Θα επιθυμούσα, εξ' ονόματος της Επιτροπής, να προβώ σε ορισμένα σχετικά σχόλια. Κατά πρώτον, ορισμένες παρατηρήσεις σχετικά με την οικονομική ενίσχυση της Ευρωπαϊκής Ένωσης στην ειρηνευτική διαδικασία. Όπως γνωρίζετε -και αναφέρεται και στην έκθεση- το Ευρωπαϊκό Συμβούλιο της Κέρκυρας, και στη συνέχεια τα Συμβούλια του Έσσεν και των Καννών, καθόρισαν ένα σύνολο πολιτικών, οικονομικών, χρηματοδοτικών και εμπορικών παραμέτρων που καθιστούν σήμερα τη Μεσόγειο και τα νότια σύνορα της Ευρωπαϊκής Ένωσης ένα στοιχείο μείζονος ενδιαφέροντος για την Ένωση, και κατ' αυτήν την έννοια, χάρη στις στενές σχέσεις που ξεκίνησαν να δημιουργούνται, θα πρέπει να σταθούμε ικανοί να εγγυηθούμε για τη δημιουργία μιας ζώνης ειρήνης και σταθερότητας στη Μεσόγειο. Η διαδικασία αυτή εδραιώθηκε οριστικά στη Διάσκεψη της Βαρκελώνης τον Νοέμβριο του 1995, όπου τέθηκαν οι βάσεις για αυτό το μέλλον συνεργασίας στα νότια σύνορα της Ένωσης.
<P>
Η Επιτροπή έθεσε σε λειτουργία αυτήν την πολιτική εξέλιξη και, αυτήν τη στιγμή, επιθυμώ να σας αναγγείλω ότι διαπραγματευόμαστε την ευρωμεσογειακή συμφωνία σύνδεσης με την Οργάνωση για την Απελευθέρωση της Παλαιστίνης, προς όφελος της Παλαιστινιακής Αρχής, κάτι που συνεπάγεται ότι θα θέσουμε τους Παλαιστινίους σε μια θέση παρόμοια με εκείνη άλλων χωρών που έχουν ήδη συνάψει μαζί μας τέτοιου είδους συμφωνίες σύνδεσης. Γιατί κάνω αυτήν τη διευκρίνιση; Λόγω της οικονομικής ενίσχυσης που παρέχουμε στην περιοχή, εφόσον, όπως γνωρίζετε, η Ευρωπαϊκή Ένωση είναι, με μεγάλη διαφορά, ο βασικός συνεισφέρων: αντιπροσωπεύουμε ακριβώς το 53 % του συνόλου της οικονομικής ενίσχυσης προς την περιοχή κατά τα τελευταία έτη. Και η Ευρωπαϊκή Ένωση δεν έχει μόνον δεσμευτεί να συνεισφέρει κάποια ενίσχυση, αλλά πλήρωσε στην πραγματικότητα περισσότερο από το 80 % της εν λόγω συνεισφοράς, κάτι που δε συμβαίνει με άλλους χρηματοδοτικούς και πολιτικούς εταίρους της ειρηνευτικής διαδικασίας.
<P>
Επιστρέφω τώρα στο έργο που μπορεί να αναπτύξει η Ευρωπαϊκή Ένωση, και όχι μόνον ως βασικός οικονομικός, χρηματοδοτικός και εμπορικός παράγοντας της περιοχής, αλλά επίσης και λόγω της εμπλοκής της, στο μέτρο του δυνατού, στην εξεύρεση μιας ικανοποιητικής κατάληξης για την ειρηνευτική διαδικασία. Πιστεύω ότι έχει σημειωθεί μεγάλη πρόοδος και έχουν τεθεί πρόσφατα σε λειτουργία, όπως επεσήμανε και ο Προεδρεύων του Συμβουλίου, κ. Mitchell, μια σειρά πολιτικών στοιχείων -Σύνοδος Κορυφής της Φλωρεντίας, θέση του Συμβουλίου στο Λουξεμβούργο, ψήφισμα που ενέκριναν οι Αρχηγοί Κρατών και Κυβερνήσεων στο Δουβλίνο- τα οποία σιγά σιγά εστιάζουν πραγματικά την πολιτική θέση ολόκληρης της Ένωσης σχετικά με την κατάσταση.
<P>
Ποιά είναι η κατάσταση; Βασικά -όπως προείπαν οι κ.κ. Mitchell και Colajanni- η ειρηνευτική διαδικασία μπορεί να διατρέξει σοβαρότατο κίνδυνο για όλες τις πλευρές στο μέτρο που δεν τηρούνται οι συμφωνίες που υπεγράφησαν στο Όσλο. Αυτό είναι το κλειδί του προβλήματος. Κατανοούμε πλήρως ότι η νέα Κυβέρνηση του Ισραήλ χρειαζόταν κάποιο χρόνο για να μπορέσει να προσαρμοστεί στη νέα κατάσταση και να εφαρμόσει κάποιες ειρηνευτικές συμφωνίες τις οποίες είχε επικρίνει σκληρά όταν ήταν στην αντιπολίτευση. Πιστεύουμε όμως ότι η επαρκής περίοδος προσαρμογής έχει πλέον παρέλθει και ότι ένα ζήτημα χρόνου δε μπορεί να μεταβληθεί σε ζήτημα περιεχομένου. Οι συμφωνίες του Όσλο πρέπει να εφαρμοστούν. Οι συμφωνίες του Όσλο δεν είναι επαναδιαπραγματεύσιμες. Pacta sunt servanda : αυτό είναι το καίριο στοιχείο ώστε η ειρηνευτική διαδικασία να μπορέσει πράγματι να αναπτυχθεί κατάλληλα.
<P>
Έτσι, θα πρέπει να καταβληθούν προσπάθειες, μέσω του πολιτικού διαλόγου -και αυτό επεχείρησε και η Τρόικα, υπό την Προεδρία του Προεδρεύοντος του Συμβουλίου, κ. Dick Spring, όπου συμμετείχα και εγώ- οι πλευρές να συνειδητοποιήσουν ότι πρέπει να αποφευχθούν οι συγκρούσεις, η δυσπιστία, η καχυποψία, και θα πρέπει να επιχειρηθεί η επανάληψη του διαλόγου μεταξύ των πλευρών, να τηρηθούν τα συμπεφωνημένα και, με βάση την τήρηση των συμπεφωνημένων, να εξευρεθούν λύσεις για τα προβλήματα.
<P>
Σε πολιτικούς όρους, θα πρέπει να πούμε σχετικά δύο πράγματα για να διατηρηθεί η θέση της Ένωσης, την οποία θεωρούμε πράγματι ισόρροπη: κατά πρώτον, η Ευρωπαϊκή Ένωση, η Επιτροπή, η έκθεση του κ. Colajanni και οι τροπολογίες που παρουσιάστηκαν, δεν παύουν να δηλώνουν, να επιβεβαιώνουν και να επανεπιβεβαιώνουν το δικαίωμα του Ισραήλ στην ασφάλειά του . Όμως, η ασφάλεια δε μπορεί να αντιπροσωπεύει σε καμία περίπτωση ένα στοιχείο οικονομικής κατάρρευσης για τη Γάζα και τη Δυτική Όχθη. Η Επιτροπή θεωρεί ότι ένα επιπλέον πρωταρχικό στοιχείο της ειρήνης είναι ότι το οικονομικό σχήμα το οποίο δεν έχουμε ακόμη μπορέσει να εφαρμόσουμε -λόγω του κλεισίματος των συνόρων- πρέπει να αναπτυχθεί κατά τρόπον ώστε να διασφαλίζει την οικονομική βιωσιμότητα του μέλλοντος της Παλαιστίνης. Διότι αν δεν υπάρξει οικονομική βιωσιμότητα στην Παλαιστίνη, θα είναι πολύ δύσκολο να μπορέσει να διατηρηθεί η ειρηνευτική αυτή διαδικασία. Πιστεύουμε ότι πρέπει να υπάρξει ταχεία πρόοδος με την πλήρη τήρηση των συμπεφωνημένων δεσμεύσεων, διότι διαφορετικά υπάρχει ο μείζων κίνδυνος οι εξτρεμιστές και από τις δύο πλευρές -διότι υπάρχουν εξτρεμιστές και από την ισραηλινή και από την παλαιστινιακή πλευρά- να είναι τελικά εκείνοι που θα καταφέρουν να αποκομίσουν βραχυπρόθεσμα οφέλη μέσω της βίας και της τρομοκρατίας, κάτι που μπορεί ενδεχομένως στη συνέχεια να χρησιμοποιηθεί ως δικαιολογία για να μην προχωρήσει γρήγορα η ειρηνευτική διαδικασία. Πιστεύω ότι αυτός είναι ένας υπαρκτός κίνδυνος.
<P>
Το Συμβούλιο αποφάσισε πρόσφατα να διορίσει έναν ειδικό απεσταλμένο στο πρόσωπο του κ. Moratinos, και ο εν λόγω διορισμός έγινε αποδεκτός με εξαιρετική ικανοποίηση από την Επιτροπή λόγω της επαγγελματικής ιδιότητας του εν λόγω πρεσβευτή. Τεθήκαμε στη διάθεσή του και δεν πρόκειται να φειδωλευτούμε προσπαθειών ώστε η αποστολή του ειδικού απεσταλμένου να στεφθεί με την προβλεπόμενη επιτυχία.
<P>
Και τέλος, ένα ζήτημα που αφορά τη δημοκρατία και τα ανθρώπινα δικαιώματα και στις δύο πλευρές. Πράγματι, θα πρέπει και πάλι να διατηρηθεί ένα επίπεδο ισορροπίας, και η Τρόικα έθεσε σαφέστατα στον Πρόεδρο Αραφάτ το πρόβλημα του δημοκρατικού ανοίγματος του παλαιστινιακού συστήματος. Διεξήχθησαν οι πρώτες δημοκρατικές εκλογές -και ο κ. Colajanni το γνωρίζει καλά, όπως και άλλοι βουλευτές εδώ, διότι υπήρξε ένας από τους παρατηρητές- και αυτό αποτέλεσε ένα βήμα εμπρός, αλλά θα πρέπει να σημειωθεί πρόοδος στον εκδημοκρατισμό της παλαιστινιακής πολιτικής ζωής. Τα ανθρώπινα δικαιώματα πρέπει να γίνονται σεβαστά στην Παλαιστίνη, πέραν πάσης αμφιβολίας. Και στο Ισραήλ όμως, λόγω της συμπεριφοράς ορισμένων στοιχείων του στρατού και της ισραηλινής αστυνομίας, υπάρχει επίσης προσβολή των ανθρωπίνων δικαιωμάτων. Κατά συνέπεια, θα πρέπει και πάλι να διατηρήσουμε την ισορροπία και να απαιτήσουμε και από τις δύο πλευρές να σέβονται τα ανθρώπινα δικαιώματα.
<P>
Πιστεύω ότι η Ευρωπαϊκή Ένωση είναι σε θέση να διατηρήσει μια θέση πιο ουδέτερη, πιο αμερόληπτη και πιο ισόρροπη στη διένεξη μεταξύ των εμπλεκομένων πλευρών, μέσω της οικονομικής της συνδρομής. Με τη συμφωνία σύνδεσης που έχουμε ήδη υπογράψει με το Ισραήλ, και με εκείνη που πρόκειται να συνάψουμε συντομότατα με τους Παλαιστινίους, θα καταστεί δυνατή η εδραίωση ενός πολιτικού διαλόγου που θα μπορέσει να βοηθήσει εξαιρετικά την ειρηνευτική διαδικασία, με μια προϋπόθεση όμως: να τηρηθούν τα συμπεφωνημένα. Αυτό είναι το κλειδί που θα μπορέσει μας επιτρέψει την επανάληψη του διαλόγου, και μακάρι αυτό να γίνει το συντομότερο, διότι διαφορετικά -επιμένω- η κατάσταση θα μπορούσε να αποδειχθεί «κέρδος των αλιέων» και όχι με τη βιβλική έννοια, αλλά με τη χειρότερη δυνατή έννοια. Δηλαδή, κέρδος των αλιέων, κέρδος των βίαιων, κέρδος των εξτρεμιστών. Και αναρωτιέμαι μήπως είναι καιρός πια οι δύο πλευρές να προσπαθήσουν να βρουν άμεσες λύσεις με βάση αυτά που έχουν γραφτεί, υπογραφεί και πρέπει να γίνονται αποδεκτά.

<SPEAKER ID=120 LANGUAGE="ES" NAME="Barσn Crespo">
Κύριε Πρόεδρε, θα ήθελα, εξ' ονόματος της Ομάδας του Ευρωπαϊκού Σοσιαλιστικού Κόμματος, να εκφράσω την υποστήριξή μας προς την έκθεση Colajanni. Γιατί; Διότι η Ευρωπαϊκή Ένωση έχει εμπλακεί και δεσμευτεί ευρέως σε αυτήν την ειρηνευτική διαδικασία στη Μέση Ανατολή.
<P>
Τώρα, με την άδεια του κυρίου Προεδρεύοντος του Συμβουλίου και του κυρίου Επιτρόπου, και μετά τις εξηγήσεις που μας έδωσαν, θα ήθελα να εκφράσω την εντύπωση ότι, αυτή η ειρηνευτική διαδικασία, εξακολουθεί να αποτελεί αντικείμενο ενός βέτο -ντε φάκτο- από πλευράς της ισραηλινής Κυβέρνησης, και θα ήθελα να γνωρίζω αν ο υπουργός Λεβύ έχει τροποποιήσει τη δήλωσή του σύμφωνα με την οποία η Ευρωπαϊκή Ένωση πρέπει να πληρώνει και να σιωπά σε αυτήν τη διαδικασία. Δεν πρέπει μόνο να πληρώνουμε, αλλά και να συμμετέχουμε αποφασιστικά, και αυτό για τους εξής τρεις λόγους:
<P>
Ο πρώτος λόγος, ιστορικής και ηθικής φύσεως, είναι ότι, καλώς ή κακώς, η Ευρώπη είναι ιστορικώς δεσμευμένη με Ισραηλινούς και Αραβες, και το γνωρίζουμε καλά εμείς οι Ισπανοί, όσο και ο ιστορικός κ. Μπέναζαμιν Νετανιάχου, που έχει γράψει ένα από τα καλύτερα βιβλία σχετικά με την Ιερά Εξέταση στην Ισπανία, ο οποίος συμπτωματικά είναι πατέρας του σημερινού Πρωθυπουργού, και σύμφωνα με τον Σιμόν Πέρες, εκείνος είναι που τον έπεισε για την απόλυτη μοναξιά του εβραϊκού λαού.
<P>
Πιστεύω ότι, κατ' αυτήν την έννοια, πρέπει να ταχθούμε ανοιχτά, όπως είπε και ο κ. Επίτροπος, υπέρ του να υπάρξει μια διαδικασία συμφιλίωσης, αφού και εμείς οι ίδιοι αποτελούμε καρπό μιας διαδικασίας συμφιλίωσης. Όταν όμως αναγνωρίζουμε το δικαίωμα του Ισραήλ να υπάρχει μέσα σε ασφαλή σύνορα, το ίδιο θα πρέπει να αναγνωρίσουμε και το δικαίωμα των Παλαιστινίων να έχουν μια πατρίδα. Ο λαός του Ισραήλ δε ζητούσε μάταια να επιστρέψει στην πατρίδα του για 2.000 χρόνια. Γι' αυτό, πιστεύω ότι πρέπει το πρόβλημα να τίθεται ισόρροπα, και αυτό επεχείρησε και η Ευρωπαϊκή Ένωση, από τη μακρινή Διακήρυξη της Βενετίας ως τα δύο βασικά γεγονότα που καθόρισαν αυτήν τη διαδικασία: τη Διάσκεψη της Βαρκελώνης και τις Συμφωνίες του Όσλο.
<P>
Ο δεύτερος λόγος αφορά την ασφάλεια. Δε μπορούμε να ισχυριστούμε ότι η Μεσόγειος αποτελεί μια περιοχή συνεργασίας και ασφάλειας όσο παραμένει η διένεξη μεταξύ Αράβων και Ισραηλινών. Θα πρέπει να υπενθυμίσουμε, στην πρώτη επέτειο της Διάσκεψης της Βαρκελώνης, ότι εκεί, για πρώτη φορά, κάθισαν στο ίδιο τραπέζι και μίλησαν για συγκεκριμένα θέματα, Ισραηλινοί, Αραβες και Σύροι. Πρέπει να συνεχιστεί αυτή η πορεία, και καλώ τον κ. Επίτροπο να εμμείνει σε αυτήν.
<P>
Και ο τρίτος λόγος αναφέρεται στο ότι είναι βέβαιο πως δίνουμε περισσότερη βοήθεια από οποιονδήποτε άλλον, καθώς και πως έχουμε περισσότερες εμπορικές συναλλαγές από τους άλλους, υπάρχει όμως και ένα άλλο γεγονός, ότι το Ισραήλ προσπαθεί να έχει με την Ευρωπαϊκή Ένωση μια σχέση προνομιακή, όπως εκείνη των χωρών της ΕΖΕΣ. Πιστεύω ότι και αυτό επίσης θα πρέπει να κάνει το Ισραήλ να εξετάσει τη θέση του απέναντί μας, όχι μόνο όσον αφορά την τήρηση των συμφωνιών -και συμφωνώ με τον Επίτροπο Marνn ότι pacta sunt servanda - αλλά και να μας επιτρέψει να συμμετάσχουμε ενεργά ώστε να βοηθήσουμε να εδραιωθεί η ειρήνη, σε μια διαδικασία όπου αισθανόμαστε δεσμευμένοι, της οποίας αποτελούμε μέρος.
<P>
Πιστεύω επίσης ότι ο διορισμός του Πρεσβευτού Moratinos είναι μια καλή είδηση, και εύχομαι σε εκείνον και σε εσάς καλή τύχη.

<SPEAKER ID=121 NAME="Δημητρακόπουλος">
Κύριε Πρόεδρε, αγαπητοί συνάδελφοι, κατ'αρχάς επιθυμώ να συγχαρώ τον συνάδελφο κ. Colajanni για την εξαίρετη εργασία την οποία παρουσίασε. Επιθυμώ επίσης να καλωσορίσω τον Επίτροπο κ. Marνn και τα όσα θετικά μας είπε σήμερα για το τί έχει κάνει η Επιτροπή για την ειρηνευτική διαδικασία. Το ίδιο ισχύει και για τον Προεδρεύοντα του Συμβουλίου κ. Mitchell γιατί πράγματι σήμερα, σε αντίθεση με άλλες φορές, μας είπε πάρα πολλά και ενδιαφέροντα πράγματα και δεν αμφιβάλλει -νομίζωκανείς ότι η ειρηνευτική διαδικασία στην Μέση Ανατολή είναι σήμερα και πρέπει να είναι η πρώτη προτεραιότητα για την εξωτερική πολιτική, που τόσο συζητείται, της Ευρωπαϊκής 'Ενωσης.
<P>
Η πολιτική αυτή οπωσδήποτε πρέπει να οδηγεί σε κάποιο αποτέλεσμα. Και για να οδηγεί σε κάποιο αποτέλεσμα πρέπει, κατά την άποψή μας, να τηρούνται ορισμένες προϋποθέσεις:
<P>
Η πρώτη προϋπόθεση είναι η ειρηνευτική διαδικασία να έχει ένα όραμα και έναν στόχο και το όραμα αυτό δεν μπορεί να είναι άλλο από το να βρεθεί μία δίκαιη και διαρκής λύση του μεσανατολικού προβλήματος, αποδεκτή από όλους, μέσα στην οποία φυσικά περιλαμβάνεται και η σκέψη για μία κανονική και πραγματική πατρίδα για τους Παλαιστινίους.
<P>
Η δεύτερη προϋπόθεση είναι μέσα σ'αυτήν την πορεία η θετική αντιμετώπιση ορισμένων συγκεκριμένων προβλημάτων. Ποιό είναι, για παράδειγμα, το μελλοντικό καθεστώς της Ιερουσαλήμ; Τί θα γίνει με το θέμα των εποίκων; Τί θα γίνει με το θέμα των προσφύγων; Τί θα κάνουμε στην Χεβρώνα; Υπάρχουν πάρα πολλές πληροφορίες ότι σύντομα μπορεί να οδηγηθούμε σε μία συμφωνία. Μακάρι!
<P>
Η τρίτη προϋπόθεση είναι να φθάσουμε σε κάποιο επίπεδο αποδεκτό σε ό, τι αφορά τις σχέσεις και την πολιτική μας απέναντι σε όμορες χώρες, όπως είναι, για παράδειγμα, η Συρία και ο Λίβανος. Και δεν θα ήθελα να αφήσω από έξω και την Ιορδανία.
<P>
Κύριε Πρόεδρε και αγαπητοί συνάδελφοι, χαίρομαι που άκουσα επί τέλους από την πλευρά του Συμβουλίου ότι διορίσθηκε ένας ευρωπαίος μεσολαβητής για την Μέση Ανατολή. Καλωσορίζω την απόφαση παρά το γεγονός ότι διαφωνώ με τον τρόπο που η απόφαση αυτή ελήφθη. Υπάρχουν ακόμα και άλλες προτάσεις για τον πολιτικό ρόλο της Ευρώπης, που είναι αναγκαίος και απαραίτητος. Και εάν πρέπει σήμερα να κάνουμε κάτι, αυτό είναι, πέρα από την υποστήριξή μας στην έκθεση Colajanni, να επιμείνουμε ώστε ο πολιτικός ρόλος της Ευρώπης να αυξηθεί και να γίνει πιο ουσιαστικός στην Μέση Ανατολή.

<SPEAKER ID=122 LANGUAGE="FR" NAME="Carrιre d'Encausse">
Κύριε Πρόεδρε, αγαπητοί μου συνάδελφοι, επί σχεδόν μισό αιώνα, η σύγκρουση μεταξύ Ανατολής και Δύσης και η αντιπαράθεση των λαών στη Μέση Ανατολή σκοτείνιασε διεθνώς τη ζωή. Σήμερα ο ψυχρός πόλεμος δεν είναι παρά μια ανάμνηση και έχει ανατείλει η ελπίδα ότι η Μέση Ανατολή θα περάσει σε μια πραγματική ειρήνη.
<P>
Οι συμφωνίες της Ουάσιγκτον του Δεκεμβρίου του 1993 και η διαμόρφωση ενός ειρηνευτικού σχεδίου μαρτυρούν τη βαθιά επιθυμία να δοθεί ένα τέλος σε μια σύγκρουση που φοβόμασταν ότι θα διαρκούσε αιώνια. Για το λόγο αυτό, η είρήνη που αρχίζει να εδραιώνεται είναι τόσο αποφασιστική. Πιθανόν δεν έλλειψαν οι καθυστερήσεις, η στασιμότητα στην ειρηνευτική διαδικασία και η κρίση που αναπτύχθηκε προσφάτως στη Ιερουσαλήμ εγείρει δικαιολογημένα ανυσυχίες. Αλλά σε μια τόσο εύθραυστη ακόμη ειρηνευτική διαδικασία, επιβάλλεται να μην γινόμαστε έρμαια των συγκινήσεων της στιγμής και οφείλουμε να εξετάσουμε με απόλυτη ψυχραιμία την παρούσα κατάσταση καθώς και την πρόοδο που σημειώθηκε, ούτως ώστε να επιχειρήσουμε να αποκρυπτογραφήσουμε καλύτερα το μέλλον.
<P>
Βεβαίως, πέρα από την πρόσφατη κρίση, η στάση που υιοθέτησαν οι νέες ισραηλινές αρχές γεννά μερικά ερωτηματικά. Λόγω του ότι έχει εκλεγεί βάσει ενός προγράμματος που αντιτίθεται στις παραχωρήσεις προς τους Παλαιστίνιους, η νέα πλειοψηφία και ο αρχηγός της γέννησαν εκ νέου το φόβο στη Παλαιστίνη και ευρύτερα στη διεθνή κοινότητα. Επιμένοντας κυρίως στο θέμα της ασφάλειας των πληθυσμών του Ισραήλ, ο κ. Netanyahou έχει άραγε αντιστρέψει πρραγματικά τα δεδομένα του προβλήματος; Αν απαντήσουμε καταφατικά, αν θεωρήσουμε πως οι συμφωνίες του Όσλο δεν ισχύουν πια, σημαίνει πως ξεχνάμε τα ίδια τα θεμέλια της δράσης των πολιτισμένων χωρών. Για τα «κράτη δικαίου» η αρχή pacta sund servanda (οι συμβάσεις πρέπει να τηρούνται) είναι απαραβίαστη και οι συναφθείσες συμφωνίες δεσμεύουν το κράτος και όχι την εκάστοτε κυβέρνηση.
<P>
Η Ισραηλινή κυβέρνηση μπορεί βεβαίως να χρονοτριβεί ένα διάστημα, ωστόσο γνωρίζει - και ουδείς δικαιούται να υποπτεύεται πως σκοπίμως το αγνοεί - ότι είναι δέσμια των δεσμεύσεων που έγιναν αποδεκτές στο όνομα του Ισραήλ. Επιπλέον, οι ελπίδες που γεννήθηκαν από την ειρηνευτική διαδικασία βρίσκονται χαραγμένες σε όλες τις συνειδήσεις στο Ισραήλ και στην παλαιστινιακή πλευρά. Καλλιεργούν πλέον ειρηνικές αντιλήψεις. Είναι αδιανόητο να οπισθοδρομήσουμε, να ωθήσουμε τους ανθρώπους προς την τρομοκρατία, προς το τυφλό μίσος. Τα κεκτημένα από την ειρήνη αναντίρρητα υπάρχουν. Είναι ο καρπός των κινήσεων που πραγματοποίησε καθεμιά από τις εμπλεκόμενες στη σύγκρουση πλευρές, προς την αντίπαλό της.
<P>
Χρειάστηκε και από τις δυο πλευρές ιδιαίτερο θάρρος και διορατικότητα, τα οποία συγκυριακές κρίσεις δεν αρκούν για να σβήσουν. Η πρώτη κατάκτηση της αμοιβαίας αυτής προσπάθειας προκειμένου να υπερνικηθούν έριδες και μίση είναι η αναγνώριση του άλλου. Αν σ' αυτό προσθέσουμε την εκλογή του νομοθετικού συμβουλίου της Παλαιστίνης, την Ισραηλινό-Ιορδανική Συνθήκη ειρήνης και την απόσυρση των ισραηλινών στρατευμάτων από την Δυτική Όχθη, δεν μπορούμε παρά να διαπιστώσουμε την απόσταση που υπάρχει ανάμεσα στην κατάσταση που προηγείτο των συμφωνιών του Όσλο και την κατάσταση που επικρατεί σήμερα, παρ' όλα τα προβλήματα και την κάμψη της ειρηνευτικής διαδικασίας.
<P>
Δεν υπάρχει εναλλακτική δυνατότητα στην αρχή που υιοθετήθηκε «ειρήνη έναντι εδάφους « εκτός από την επιστροφή σε ένα καθεστώς τρόμου και πολέμου, πράγμα αδιανόητο, από την στιγμή που οι άνθρωποι έχουν αρχίσει, και από τις δυο πλευρές, να σκέπτονται με όρους ειρήνης και αμοιβαίας ασφάλειας. Η εποχή του μίσους έχει παρέλθει, μα ωστόσο δεν είναι δυνατό να δεχθούμε την ιδέα μιας ψυχρής ειρήνης στη περιοχή, που θα δυσχέραινε την παρούσα κατάσταση και θα καθιστούσε την πραγματική ειρήνη ένα χαμένο όνειρο και όχι μια δυναμική, η οποία, παρ' ολες τις δυσκολίες, σχεδιάζει το μέλλον της Μέσης Ανατολής.Χρειάζεται να επανέλθουμε, όσο το δυνατόν πιο γρήγορα, σ' ένα μεστό διάλογο και να συνεχίσουμε προς μια τέτοια κατεύθυνση. Δεν πρέπει να ξεχνούμε, ότι κατά τη λήξη συγκρούσεων που διήρκησαν δεκαετίες, η θεμελίωση της ειρήνης και η επιτυχής συγκατοίκηση των λαών αποτελεί δύσκολη υπόθεση. Πρόκειται για μια διαδικασία που δύναται ανα πάσα στιγμή, να επαναπροσδιοριστεί και ωστόσο, κάθε κεκτημένο, κάθε πρόοδος καθιστούν πιο απίθανη την ακύρωσή της έστω και αν, για κάποιο διάστημα, η οικοδόμηση της ειρήνης παραμένει εύθραυστη.
<P>
Καθεμιά από τις πλευρές οφείλει λοιπόν να επαγρυπνά για την αποφυγή προκλήσεων, τις οποίες οι εξτρεμιστές κάθε είδους φροντίζουν να πολλαπλασιάζουν. Επειδή η ειρήνη είναι δύσκολο να επιτευχθεί, επειδή τα πάθη συνοδεύουν μια τέτοια διαδικασία και παρεμποδίζουν την προοδευτική πορεία της, είναι αναγκαίο να ανατρέξουμε σε πάσα καλή θέληση, στις καλοπροαίρετες υπηρεσίες ενός μεσολαβητή που χαίρει της εμπιστοσύνης των αντίπαλων πλευρών. Η Ευρωπαϊκή Ένωση είναι ενδεδειγμένη για να συμμετάσχει ενεργά και περισσότερο από το παρελθόν σ' αυτή τη διαδικασία, μα για μια τέτοια δράση, πρέπει να είναι αμερόληπτη, υπεράνω πάσης υποψίας ότι ευνοεί τη μια ή την άλλη πλευρά.
<P>
Το κείμενο που μας έχει προταθεί δεν ανταποκρίνεται εξ ολοκλήρου σ' αυτήν την απαίτηση. Αν προσπαθήσει το Κοινοβούλιο, με τη σωφροσύνη που το διακρίνει, να του προσθέσει τη στιγμή της ψηφοφορίας την αναγκαία ισορροποία με τροπολογίες τις οποίες ο εισηγητής φαίνεται να αποδέχεται εκ των προτέρων, η ομάδα μου θα μπορούσε τότε, να το ασπαστεί.

<SPEAKER ID=123 LANGUAGE="NL" NAME="Bertens">
Κύριε Πρόεδρε, είναι δύσκολο να προβλεφθεί η εξέλιξη της κατάστασης που επικρατεί στη Μέση Ανατολή. Τη μία στιγμή η κατάσταση στην Ιερουσαλήμ είναι εκρηκτική, ενώ την άλλη γίνεται πάλι συζήτηση για την πιθανότητα ανεύρεσης μίας λύσης για τη Χεβρώνα. Το ψήφισμα του Κοινοβουλίου μπορεί βεβαίως να προσαρμοσθεί ανά πάσα στιγμή και ώρα.
<P>
Πρέπει να ενθαρρυνθούν και οι δύο πλευρές να συνεχίσουν τις ειρηνευτικές τους προσπάθειες. Με την εκλογή του νέου ισραηλινού Πρωθυπουργού, η προσπάθεια αυτή έχει παγώσει για αρκετό διάστημα και δεν νομίζω ότι πρόκειται προς το παρόν να επαναληφθεί. Σήμερα εμφανίστηκαν και πάλι ορισμένα ενθαρρυντικά σημεία ότι τα πράγματα εξελίσσονται προς την ορθή κατεύθυνση. Ένα από τα προβλήματα που πρέπει να επιλυθούν αφορά την επέκταση των υφιστάμενων οικισμών.
<P>
Το Κοινοβούλιο δεν πρέπει να έχει την επιθυμία να επιβάλει στους ενδιαφερόμενους τι πρέπει να κάνουν και ποιες λύσεις πρέπει να αναζητήσουν. Ούτε τα μέλη του Σώματος ούτε ο εισηγητής ευρίσκονται στη θέση των διαπραγματευτών. Το μόνο που μπορούμε να επηρεάσουμε είναι οι εξωτερικές συνθήκες. Ένα κατάλληλο μέσο για την επίτευξη αυτού του στόχου είναι η κατάρτιση μίας ισορροπημένης έκθεσης, για να επιτευχθεί όμως αυτό πρέπει να επέλθουν ορισμένες τροποποιήσεις και να απομακρυνθούν από την έκθεση ορισμένα ανακριβή δεδομένα. Ελπίζω ότι θα επιτύχουμε στην προσπάθεια αυτή. Ιδιαίτερη ικανοποίηση που προξένησε η παρέμβαση του Επίτροπου Marνn, την οποία θεώρησα πολύ ισορροπημένη.
<P>
Ελπίζω ότι η Ευρωπαϊκή Ένωση θα μπορέσει να διαδραματίσει κάποιο ρόλο στην ειρηνευτική προσπάθεια. Η διαδικασία της Βαρκελώνης προσφέρει ένα μέσο για την επίτευξη του στόχου αυτού. Παράλληλα, η Ένωση πρέπει να καταβάλει κάθε δυνατή προσπάθεια προκειμένου να τηρήσει μία ενιαία και συνεπή στάση. Η πρόσφατη επίσκεψη που πραγματοποίησε η τρόικα στα μέρη που συμμετέχουν στην ειρηνευτική προσπάθεια ήταν πάρα πολύ ωφέλιμη.
<P>
Ας συμμετάσχουμε στην προσπάθεια αυτή απευθύνοντας ένα κατάλληλο μήνυμα εκ μέρους του Κοινοβουλίου.

<SPEAKER ID=124 LANGUAGE="ES" NAME="Carnero Gonzαlez">
Κύριε Πρόεδρε, οι δύσκολες και κρίσιμες στιγμές που διέρχεται η ειρηνευτική διαδικασία στη Μέση Ανατολή απαιτούν την αποφασιστική, συντονισμένη και ομοιογενή πολιτική δράση της Ευρωπαϊκής Ένωσης, η οποία θα συμβάλει στην απεμπλοκή της κατάστασης.
<P>
Μια πολιτική δράση της Ευρωπαϊκής Ένωσης η οποία, κατά την άποψή μας, πρέπει να βασίζεται στην πεποίθηση ότι η ειρήνη στη Μέση Ανατολή θα επιτευχθεί μόνον όταν επιλυθεί το παλαιστινιακό ζήτημα με τρόπο δίκαιο και βιώσιμο, σύμφωνα με τις διεθνείς αποφάσεις και βάσει της αρχής «γη έναντι ειρήνης».
<P>
Οι συμφωνίες του Όσλο αποτελούν σήμερα την καλύτερη οδό για την επίτευξη και την εδραίωση της ειρήνης στην περιοχή, και αυτό παρά τις εμφανείς ανεπάρκειες και ελλείψεις τους. Συνεπώς, η Ευρωπαϊκή Ένωση πρέπει να ζητήσει από την ισραηλινή Κυβέρνηση να τηρήσει αυστηρά, με τους όρους και τις προθεσμίες που έχουν καθοριστεί, τις δεσμεύσεις που ανέλαβε στο Όσλο, εγκαταλείποντας την προκλητική και τυχοδιωκτική πολιτική που ασκεί μετά την εκλογή του ο Πρωθυπουργός Μπένζαμιν Νετανιάχου, κύριος υπεύθυνος για το κρίσιμο σημείο όπου βρίσκεται η ειρηνευτική διαδικασία, και βεβαίως, για τα αιματηρά επεισόδια όπως εκείνα που έλαβαν χώρα στα τέλη Σεπτεμβρίου.
<P>
Η Ένωση πρέπει να απαιτήσει από τις ισραηλινές Αρχές να σταματήσουν την πολιτική επέκτασης του εποικισμού και παράνομης κατοχής εδαφών. Πρέπει επίσης να απαιτήσει από την ισραηλινή Κυβέρνηση την αποχώρηση από τη Χεβρώνα, το άνοιγμα των εδαφών που διοικούνται από την Εθνική Παλαιστινιακή Αρχή, και την απελευθέρωση όλων ανεξαιρέτως των Παλαιστινίων κρατουμένων οι οποίοι βρίσκονται σήμερα στις φυλακές, άδικα και ενάντια σε κάθε σεβασμό των ανθρωπίνων δικαιωμάτων.
<P>
Η Ευρωπαϊκή Ένωση πρέπει να ασκήσει πιέσεις στο Ισραήλ μέσω της πολιτικής οδού, αλλά και μέσω της οικονομικής, διότι στις διαπραγματεύσεις του Όσλο υπήρξε, και υπάρχει ακόμη, μια ισχυρή και μια αδύναμη πλευρά, και εξισορρόπηση σημαίνει βοήθεια κατά τη διαπραγμάτευση και της αδύναμης πλευράς.
<P>
Γι' αυτό, ζητάμε από το Συμβούλιο και από την Επιτροπή να διακόψουν την εφαρμογή της προσωρινής εμπορικής συμφωνίας και τα συνοδευτικά μέτρα μεταξύ της Κοινότητας και του Κράτους του Ισραήλ, που τέθηκαν σε ισχύ την 1η Ιανουαρίου 1996. Θεωρούμε επίσης ότι τα εθνικά Κοινοβούλια δεν θα πρέπει να επικυρώσουν τη συμφωνία σύνδεσης με το Τελ Αβίβ έως ότου ο κ. Νετανιάχου συμμορφωθεί με τις συμφωνίες του Όσλο.
<P>
Εκφράζουμε την ικανοποίησή μας για το διορισμό του Πρεσβευτή Moratinos ως ειδικού απεσταλμένου της Ένωσης, και πιστεύουμε ότι η Ευρωπαϊκή Ένωση πρέπει να έχει μια δική της πολιτική και μια δική της δράση στη Μέση Ανατολή, αυτόνομη και ανεξάρτητη, σε συνεργασία με τις Ηνωμένες Πολιτείες μεν, αλλά σε καμιά περίπτωση εξαρτημένη. Αυτός είναι ο δρόμος της Διάσκεψης της Βαρκελώνης, αυτός είναι ο δρόμος της ειρήνης την οποία η Ένωση οφείλει να προσπαθήσει να εδραιώσει στη Μεσόγειο, μιας ειρήνης που θα επιτευχθεί οριστικά μόνον όταν υπάρξει ένα παλαιστινιακό Κράτος με πρωτεύουσα την Ανατολική Ιερουσαλήμ, κάτι που θα αποτελέσει βεβαίως και την καλύτερη εγγύηση για την ασφάλεια του Ισραήλ. Δε μπορούμε όμως να ξεχνάμε και κάποια άλλα ζητήματα, όπως για παράδειγμα ότι το Ισραήλ κατέχει παράνομα ένα μέρος του Νοτίου Λιβάνου και ότι δεν εφαρμόζει την Απόφαση 425 του Συμβουλίου Ασφαλείας, ότι κατέχει επίσης παράνομα τα Υψίπεδα του Γκολάν και ότι είναι μια πυρηνική δύναμη, ακόμη και αν δεν θέλει να το αναγνωρίσει.
<P>
Ας υποστηρίξουμε τους ειρηνιστές όλων των πλευρών απομονώνοντας τους εξτρεμιστές, αλλά ας έχουμε επίγνωση, πέρα από κάθε αμφιβολία, ότι υπάρχει μία υπεύθυνη πλευρά, και αυτή είναι η ισραηλινή Κυβέρνηση.

<SPEAKER ID=125 LANGUAGE="SV" NAME="Gahrton">
Κύριε Πρόεδρε, είναι θαυμάσιο ότι επικρατεί τώρα τόσο μεγάλη ενότητα για μια δικαιολογημένη, αυστηρή και σκληρή κριτική κατά του Ισραήλ. εταν πριν 10-15 χρόνια διατυπωνόταν από κάποιους από μας κριτική εθεωρείτο ως ψευδής αντισημιτική προπαγάνδα. Η κριτική είναι πολύ καλή, αλλά τώρα υπάρχει επίσης και ένα άλλο πρόβλημα, συγκεκριμένα η δημοκρατία στην Παλαιστίνη. Χωρίς δημοκρατία στην Παλαιστίνη δεν μπορεί επίσης να υπάρχει ειρήνη. Εάν η Παλαιστίνη εξελιχθεί, όπως ο Παλαιστίνιος συγγραφέας Edward Said είπε ότι φοβάται, »σε έναν συνδυασμό ιρακινής δικτατορίας τρόμου και λιβανέζικης αναρχίας», τότε δεν θα υπάρχει ειρήνη στην Μέση Ανατολή. Εξάλλου γι'αυτή τη δήλωση ο Edward Said τιμωρήθηκε με απαγόρευση των βιβλίων του στις υπό παλαιστινιακή διοίκηση περιοχές, κάτι το οποίο βέβαια μαρτυρεί ότι οι ανησυχίες του δεν είναι εντελώς ανεδαφικές.
<P>
Γι'αυτό εμείς, από την πλευρά των Πρασίνων, υποστηρίξαμε ότι είναι τόσο σημαντικό, σε σχέση με δηλώσεις και τοποθετήσεις για την ειρηνευτική διαδικασία, να απευθύνεται επίσης μία δικαιολογημένη κριτική κατά των παραβιάσεων των ανθρωπίνων δικαιωμάτων και της ελευθερίας του λόγου από την παλαιστινιακή διοίκηση που είναι τεκμηριωμένες από την Διεθνή Αμνηστία, τους Δημοσιογράφους χωρίς Σύνορα ικανούς δημοσιογράφους και πολλούς άλλους. Δεν πρέπει να επαναλάβουμε τα λάθη που έγιναν τόσες πολλές φορές στο παρελθόν με τα κινήματα αλληλεγγύης και τα απελευθερωτικά κηνήματα και να παραβλέπουμε τις ελλείψεις που υπάρχουν στο κίνημα αλληλεγγύης όταν αυτό γίνεται ένα κυβερνητικό κόμμα. Εμείς είμαστε οι φίλοι του και πρέπει να είμαστε οι πρώτοι που θα μιλήσουμε για το ότι δεν ανταποκρίνεται στα ιδανικά μας. Γι'αυτό είναι καλό ότι και άλλες Ομάδες επίσης έχουν υποβάλει αιτήματα.
<P>
Ήταν μια καταστροφή στην Επιτροπή Εξωτερικών Υποθέσεων, όπου το αίτημά μας απορρίφθηκε εξυπονοείτο επομένως ότι η έκθεση δεν θα έπρεπε να περιέχει καθόλου κριτική κατά της παλαιστινιακής διοίκησης. Τώρα έχουν αφυπνιστεί και οι άλλες Ομάδες επίσης και ας ελπίσουμε ότι αυτό το σοβαρό ψεγάδι μπορεί να διορθωθεί.

<SPEAKER ID=126 LANGUAGE="FR" NAME="Lalumiιre">
Κύριε Πρόεδρε, η ειρηνευτική διαδικασία σττη Μέση Ανατολή για μια ακόμα φορά, προκαλεί ζωηρές ανησυxίες. Για μια ακόμα θα επιβεβαιώσουμε την προσήλωσή μας στην ειρηνευτική διαδικασία! Τι μπορούμε περισσότερο να κάνουμε;
<P>
Θα υπενθυμίσω κατ' αρχήν την επιθυμία μας να δούμε την Ευρωπαϊκή Ένωση να παίζει το δικό της ρόλο σ' αυτή τη διαδικασία. Το κάνει ήδη μέσω σημαντικής οικονομικής και χρηματικής βοήθειας. Οφείλει να συνεχίσει αυτή τη βοήθεια, διότι την ανάγει σε πρώτο χρηματοδότη στην συγκεκριμένη περιοχή αλλά πρέπει επίσης να παίξει ένα πολιτικό ρόλο. Δεν μπορούμε να δεχθούμε την επιθυμία του Ισραηλινού πρωθυπουργού ή της κυβέρνησης των Ηνωμένων Πολιτείων να μην παρεμβαίνει η Ευρώπη. Μα για μια τέτοια δράση, η Ευρωπαϊκή Ένωση πρέπει να πληρεί ορισμένες προϋποθέσεις.
<P>
Κατ' αρχήν, οι Δεκαπέντε πρέπει να δράσουν από κοινού συγκλίνοντας στις απόψεις τους. Ευτυχώς η τρόϊκα έχει, επιτέλους, αποφασίσει να επισκεφθεί τη Συρία, την Ιορδανία, τα αυτόνομα παλαιστινιακά εδάφη και την Αίγυπτο. Ευτυχώς η Ευρωπαϊκή Ένωση υπέδειξε έναν είδικό απεσταλμένο στη Μέση Ανατολή. Καιρός ήταν. Αλλά ο καλύτερος συντονισμός των Δεκαπέντε πρέπει να συνοδεύεται από στρατηγικές επιλογές και επιδέξιους ελιγμούς. Από αυτή την άποψη, μπορούμε να φοβούμεθα ότι σχετικά έντονοι τρόποι, όπως εκείνοι που υιοθέτησε ο πρόεδρος Σιράκ κατά το ταξίδι του στη περιοχή, καθιστούν ακόμα δυσκολότερο τον ρόλο ενός αμερόληπτου μεσολαβητή όπως θα πρέπει να είναι κανονικά και το οποίον καλείται να παίξει η Ένωση.
<P>
Βεβαίως, σήμερα, οι ευθύνες δεν είναι εξίσου κατανεμημένες όσον αφορά την επανεμφάνιση των εντάσεων. Ο κ. Netanyahou ανέλαβε πρωτοβουλίες προκλητικές, που μόνο βίαιες αντιδράσεις θα μπορούσαν να γεννήσουν. Το σοβαρότερο είναι πως μια μερίδα του ισραηλινού λαού φαίνεται να στηρίζει αυτές τις προκλητικές ενέργειες. Αντιλαμβανόμαστε πλέον ότι ο θρησκευτικός φανατισμός και ο φανατισμός εν γένει αναφύονται ξανά και διαστρεβλώνουν τη δημοκρατική κληρονομιά των πατέρων του Ισραήλ.
<P>
Η τελευταία μου επισήμανση στρέφεται προς το μέλλον. Επιθυμώ βαθύτατα να διατηρεί η Ευρωπαϊκή Ένωση τους δεσμούς της με όλες τις ειρηνευτικές δυνάμεις των Παλαιστινίων φυσικά, αλλά και των Ισραηλινών. Σε ουδεμία περίπτωση δεν θα πρέπει να απομονώσουμε το Ισραήλ. Σε ουδεμία περίπτωση δεν θα πρέπει να αναμετρήσουμε τις δυνάμεις μας με τις δημοκρατικές και ειρηνευτικές δυνάμεις αυτού του τόπου. Περισσότερο από ποτέ δίχως αμφιβολία, αυτοί οι δημοκράτες οι οποίοι σέβονται τα ανθρώπινα δικαιώματα και οι ειρηνοποιοί χρειάζονται την κατανόηση και την βοήθειά μιας Ευρωπαϊκής Ένωσης εξίσου φίλης των Παλαιστινίων όσο και των Ισραηλινών, και αποφασισμένης επίσης να ενεργοποιήσει μια πραγματικά δραστική πολιτική, η οποία δεν θα αποκλείει την αυστηρότητα.

<SPEAKER ID=127 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, »' πλήρωνε και μη μιλάς «', αυτή είναι κατ' ουσίαν, η απάντηση των Ισραηλινών αρxών στους εκπροσώπους των xωρών μας όταν τολμούν να εκφράζουν ακόμα και μετριοπαθείς κριτικές στην ειρηνευτική διαδικασία την οποία xρηματοδοτούν οι δικοί μας φορολογούμενοι.
<P>
Οι Ισραηλινοί δέxονται ευxαρίστως τα λεφτά μας, αλλά όxι τις συμβουλές μας. Προτιμούν εκείνες που τους δίδει ο Κλίντον, ο όποίος συμβουλεύει μεν, δεν πληρώνει δε, εκτός από τα xρήματα, είναι αλήθεια, που δεν πρέπει ποτέ να λείπουν από την ανθρωπιστική οργάνωση που ονομάζεται Isahal. Για το λόγο αυτό, αμφιβάλλω για τη xρησιμότητα της έκθεσης του συναδέλφού μας Colajanni. Υπάρxουν ελάxιστες πιθανότητες να παρακολουθήσει κανείς τα λόγια ενός μέλους του Ευρωπαϊκού Κοινωβουλίου όσο τα παρακολούθησε ο Αρxηγός του γαλλικού κράτους, ο οποίος υπήρξε ιδιαίτερα τολμηρός κατά το τελευταίο του ταξίδι στη Μέση Ανατολή. και τον οποίον εξάλλου προσέβαλλαν απαράδεκτα. Παρ' όλ' αυτά ο κ. Colajanni έγραψε εξαίρετα πράγματα.
<P>
Ναι, η Ισραηλινή Κυβέρνηση αθέτησε το λόγο της. Οι απόπειρες κατά των συμφωνιών του Όσλο είναι πολυάριθμες: η διατήρηση των στρατευμάτων κατοxής στη Χεβρώνα, η εγκατάσταση Ισραηλινών εξτρεμιστών στη Δυτική Όxθη, οι προκλήσεις για το άνοιγμα ενός τούνελ στη Ιερουσαλήμ, ο αποκλεισμός των παλαιστινιακών εδάφων, και δεν τα αναφέρω όλα.
<P>
Οι συμφωνίες του Όσλο που έγιναν υπό την αιγίδα της Αμερικής και για τις οποίες ο εισηγητής απαιτεί σεβασμό, απέxουν κατά πολύ από το να αποτελούν τις βάσεις μιας διαρκούς ειρήνης. Οι φίλοι μου και εγώ ο ίδιος, δεν συμμεριζόμασταν την αισιοδοξία αυτής της συνέλευσης η οποία Xαιρετούσε την υπογραφή τους στις 13 Δεκεμβρίου του 1993. Γιατί; Διότι η ειρήνη, για να είναι σταθερή οφείλει να είναι δίκαιη. Όμως, οι συμφωνίες του Όσλο δεν διόρθωναν καμμία από τις αδικίες που διαπράxθηκάν μεταξύ δυο λαών της Μέσης Ανατολής, κατά δυο λαών της Μέσης Ανατολής: των Παλαιστινίων που διώxθηκαν από τη γη τους το 1948 και το 1967, έγκλειστοι σε μπαντού, πιο απομονωμένα από κείνα που καταγγέλνατε στη Νότια Αφρική, των Λιβανέζων που ζουν υποταγμένοι εδώ και είκοσι xρόνια στη διπλή κατοxή του Ισραήλ και της Συρίας.
<P>
Μια πραγματική ειρήνη πρέπει να στηρίζεται στις ακόλουθες αρxές: την δημιουργία ενός Παλαιστινιακού κράτους, ανεξάρτητου και κυρίαρxου σε ένα βιώσιμο έδαφος, την παραxώρηση ενός διεθνούς καθεστώτος στη Ιερουσαλήμ, την ανάκτηση από τον Λίβανο της επικυριαρxίας του, την οποία θα πρέπει να εγκαταλείψουν Ισραηλινοί, Σύριοι, Παλαιστίνιοι και Ιρανοί. Ωρίστε οι βάσεις και, να το προσθέσω, οι προϋποθέσεις για την επιβίωση του Ισραήλ, που θα μπορούσε τότε, να διαμορφώσει με τους λαούς της περιοxής που το επιθυμούν, μια συνομοσπονδία της Μέσης Ανατολής, που εν τέλει δεν αποτελεί δυσκολότερο εγxείρημα από την Ομοσπονδιακή Δημοκρατία της Νοτίου Αφρικής.

<SPEAKER ID=128 LANGUAGE="FR" NAME="Rocard">
Κύριε Πρόεδρε, κύριε Επίτροπε, για λόγους που δεν άπτονται της πολιτκής, το Ισραήλ είναι για μένα σαν δεύτερη παρτίδα. Κάποιοι ανάμεσά σας το γνωρίζουν και τούτο με φοβίζει. Το ψήφισμα το οποίο συζητάμε επί του παρόντος είναι σημαντικότατο, μου φαίνεται ισορροπημένο και αρκετά δίκαιο. Θα ήθελα, παρ' όλ' αυτά, να προβώ, με το δικό μου τρόπο, σε ορισμένα σχόλια.
<P>
Η Μέση Ανατολή είναι η πιο σημαντική αλλά όχι η μόνη από τις ανοιχτές πληγές που βρίσκουν αντιμέτωπους τους μουσουλμανικούς λαούς με το χριστιανικό κόσμο, συμπεριλαμβανομένων χριστιανών και εβραίων. Στις πληγές αυτές συγκαταλέγονται επίσης η Αλγερία, η Βοσνία και η Τσετσενία. Κάθε αναζωπύρωση της διένεξης ανάμεσα στο Ισραήλ και τον παλαιστινιακό λαό ο οποίος συνορεύει με κράτη υπό δικτατορικά καθεστώτα, όπως αυτά του Ιράν, του Ιράκ και της Συρίας, θα μπορούσε να έχει απροσμέτρητες επιπτώσεις. Οι πιέσεις, λοιπόν, υπέρ της ειρήνευσης είναι απλύτως αναγκαίες αλλά πώς; Η Ευρώπη δεν πρέπει να γελοιοποιηθεί. Πάντα πίστευα και πάντα υποστήριζα ότι δεν επιτυγχάνουμε την ειρήνευση παρά μόνο με απευθείας διαπραγματεύσεις ανάμεσα στα ενδιαφερόμενα μέρη. Χρειάστηκε άλλωστε για να γίνουν οι διαπραγματεύσεις και να υπογραφεί η συνθήκη του Οσλο, η οποία αξίζει περισσότερα από το σχόλιο το οποίο μόλις ακούσαμε, οι Παλαιστίνιοι και οι Ισραηλινοί να συναντηθούν μυστκά, μέσα από τη διαδικασία της Μαδρίτης, αποφεύγοντας τη γενναιόδωρη αλλά ασφυκτική κηδεμονία των ΗΠΑ.
<P>
Κύριε Πρόεδρε, κύριε Επίτροπε, στο Ισραήλ το περιβάλλον του κυρίου Netanyahou καταγελά την πρόθεση της Ευρώπης να παίξει κάποιο ρόλο, και δε μου αρέσει και πολύ η αναποτελεσματική διπλωματική πολιτική που εφαρμόζουμε καμιά φορά, ειδικά, και κυρίως η ίδια μου η χώρα η Γαλλία. Δεν διαθέτουμε ούτε διαδικασία λήψης αποφάσεων κατά πλειοψηφία, ούτε κοινή διπλωματική πολιτική, ούτε κοινές ένοπλες δυνάμεις. Ας μην κάνουμε σα να ήταν έτσι. Η παρούσα κυβέρνηση του Ισραήλ θέτει το λαό της και την ειρήνη σε υπέρμετρο κίνδυνο, αλλά είναι δογματική και δεν ακούει κανένα.
<P>
Δεν πιστεύω καθου ότι οι νουθεσίες και οι δικολαβίες μπορούν να καταφέρουν ο, τιδήποτε. Ο ισραηλινός λαός πρέπει να γνωρίζει ότι επιθυμούμε την ασφάλιεά του μέσω της ειρήνευσης, η ισραηλινή κυβέρνηση πρέπει να γνωρίζει ότι αποδοκιμάζουμε έντονα την πολιτκή της κινδυνολογίας. Δεν ευαισθητοποιείται παρά μόνο κάτω από πιέσεις απτές, υπό τη μορφή συγκεκριμένων κυρώσεων. Η επιρροή μας δεν μπορεί παρά να είναι οικονομικής φύσεως, αλλά σε αυτό τον τομέα είναι ισχυρή. Καλύτερα να αναστείλλουμε την εφαρμογή της προσωρινής εμπορικής συμφωνίας ανάμεσα στην Ευρωπαϊκή Ένωση και το Ισραήλ, και να αναβάλλουμε την επικύρωση της ευρωμεσογειακής συμφωνίας ανάμεσα στην Ευρωπαϊκή Ένωση και το Ισραήλ η οποία υπεγράφει στις 20 Οκτωβρίου 1995, μέχρς ότου η ισραηλινή κυβέρνηση συμορφωθεί με τις συμφωνίες που συνήφθησαν ανάμεσα στο Ισραήλ και τις παλαιστινιακές αρχές.
<P>
Τα υπόλοιπα είναι φλυαρία. Το Ισραήλ και η τωρινή κυβέρνησή του τα καταγελούν Η αποδοκιμασία μας, κύριε Πρόεδρε, πρέπει να είναι σαφής και αποτελεσματική.

<SPEAKER ID=129 LANGUAGE="IT" NAME="Caligaris">
Κύριε Πρόεδρε, η πρόταση ψηφίσματος του κ. Colajanni μας προσφέρει σήμερα τη δυνατότητα είτε να αντιπαρατεθούμε πάνω σε ένα εξαιρετικά πολύπλοκο και σημαντικό θέμα όπως είναι η τωρινή ειρηνευτική διαδικασία στην Μέση Ανατολή, είτε να αξιολογήσουμε την αποτελεσματικότητα και τη σκοπιμότητα των ψηφισμάτων ως πολιτικών μέσων που έχει στη διάθεσή του το Ευρωπαϊκό Κοινοβούλιο. Η κρίση την οποία περνά η ειρηνευτική αυτή διαδικασία δεν αμφισβητείται. Ομως, πολύ ασαφέστερα είναι τα αίτια της κρίσης: εάν οφείλονται πλήρως στη στάση της τωρινής ισραηλινής κυβέρνησης, ή, αντίθετα, οφείλονται επίσης σε κάποιους υπερβολικά χαλαρούς χειρισμούς της προηγούμενης κυβέρνησης, πράγμα που συνεπάγεται την ανάγκη να δημιουργηθεί μία ισορροπία ανάμεσα σε εκείνα που υποσχέθηκαν και σε εκείνα που δεν πραγματοποιήθηκαν, ή στις δράσεις περισσότερο ή λιγότερο αποσταθεροποιητικές εξωτερικών παραγόντων, όπως του Ιράν και της Συρίας, ή, τέλος, σε μία όχι πάντοτε προσήκουσα απάντηση στη διαδικασία από την πλευρά των Παλαιστινίων.
<P>
Νομίζω ότι μπορούμε να συμπεράνουμε ότι όλα τα μέρη έχουν κάποια ευθύνη, μεγαλύτερη ή μικρότερη, όμως ιδιαίτερα σημαντική στην τωρινή κρίση. Είμαι επίσης πεπεισμένος ότι το Κοινοβούλιο αυτό, όχι μόνο δεν είναι σε θέση να κρίνει αμερόληπτα μία διαμάχη που ξεφεύγει από την αντίληψη και τον έλεγχο αυτών των ίδιων των παραγόντων στη Μέση Ανατολή, αλλά ότι πρέπει να απέχει να το κάνει, προς το συμφέρον της ειρηνευτικής διαδικασίας και της αξιοπιστίας της πολιτικής του παρέμβασης.
<P>
Ο ίδιος ο κ. Colajanni υπήρξε σαφέστατος σχετικά με τις προθέσεις του. Παραθέτω τα λόγια του: »Το Ευρωπαϊκό Κοινοβούλιο οφείλει να πει καθαρά και ξάστερα ότι παίρνει το μέρος όχι των Παλαιστινίων ή των Ισραηλινών αλλά της ειρήνης». Λοιπόν, αυτό είναι κάτι που το τωρινό κείμενο, όπως έχει, μετά από τις τροπολογίες μας σε επίπεδο επιτροπής, δεν μας φαίνεται να το έχει επιτύχει, στρεφόμενο υπερβολικά αρνητικά εναντίον του Ισραήλ: το αποδεικνύουν δώδεκα άρθρα, πάνω σε ένα σύνολο 24, με σχεδόν εκφοβιστικό χαρακτήρα προς την Ισραηλινή κυβέρνηση, όπου εκφράζεται μια αβάσιμη επιθυμία επιβολής των πιο ποικίλων όρων.
<P>
Δύο καλοπροαίρετες - μόνο δύο - υποδείξεις για τους Παλαιστινίους και επίσης δύο μελιστάλαχτες εκκλήσεις προς την Συρία και το Ιράν να κρατήσουν μια σωστή στάση. Για όσους έχουν αίσθηση του χιούμορ, θα ήθελα να διαβάσω το περιεχόμενο της έκκλησης προς το Ιράν. Διαβάζω: »Το καλούμε να χρησιμοποιήσει όλη την επιρροή που είναι σε θέση να ασκήσει πάνω στις εξτρεμιστικές ομάδες για να βοηθήσουν την ειρηνευτική διαδικασία, αντί να την παρεμποδίσουν». «No comment», θα έλεγαν οι φίλοι μου οι αγγλοσάξονες. Προστίθενται επίσης πολυάριθμες προσπάθειες αυθαίρετης παρέμβασης στην εξέλιξη της συζήτησης της εσωτερικής πολιτικής του Ισραήλ, κάνοντας μία σύγκριση μεταξύ καλών, δηλαδή μελών της προηγούμενης κυβέρνησης, και κακών, δηλαδή μελών της τωρινής κυβέρνησης. Αυτός είναι ένας δρόμος όχι μόνο ανάρμοστος, αλλά και επικίνδυνος, που θέτει επίσης σε αμφισβήτηση το αμερόληπτο της κρίσης μας. Πρέπει επίσης να προστεθεί ότι στο κείμενο έχει αρνητικές επιπτώσεις η απουσία της εξωτερικής πολιτικής ασφάλειας της Ευρώπης, με αποτέλεσμα να αφήνεται ανοιχτό το πεδίο στις συμπάθειες και στις αντιπάθειες εθνικού και κομματικού χαρακτήρα, που αναμφίβολα έχουν επιπτώσεις και επηρεάζουν τη μορφή και το περιεχόμενο του κειμένου.
<P>
Τέλος, εάν πρόθεση ήταν η παρακίνηση της λογικής και της συνεργασίας μεταξύ των αντιμαχομένων πλευρών, το παρόν κείμενο, είμαι βέβαιος γι' αυτό, θα πετύχει το αντίθετο. Η γνώμη μου αυτή βρίσκει κατά τα άλλα ανακούφιση στο γεγονός ότι, όπως είπε ο ίδιος ο κ. Colajanni, οι τροπολογίες που υποβλήθηκαν σήμερα από τις διάφορες ομάδες έχουν, σχεδόν στο σύνολό τους, κατευναστικό αποτέλεσμα. Συνεπώς, εάν οι τροπολογίες εγκριθούν, το κείμενο θα είναι ισορροπημένο. Εάν αυτό συμβεί, θα λάβει και την ψήφο μας.

<SPEAKER ID=130 LANGUAGE="FR" NAME="Nordmann">
Κύριε Πρόεδρε, η ομάδα των φιλελευθέρων δεν θα ψηφίσει υπέρ του κειμένου του κυρίου Colajanni στην παρούσα μορφή του. Πράγματι, αν εξαιρέσει κανείς ορισμένες φραστικές αποστασιοποιήσεις, το ψήφισμα δεν είναι ούτε ισορροπημένο, ούτε δίκαιο.
<P>
Η αντικειμενικότητα του κυρίου Colajanni θυμίζει συνταγές μαγειρικής όπου αναμιγνύονται ανόμοια υλικά σε ανέφικτες ποσότητες. Στην έκθεση του κυρίου Colajanni υπάρχει ένας καλός, ο κύριος Arafat, όποιος και αν είναι ο τρόπος με τον οποίο ασκεί την εξουσία μέσω της παλαιστηνιακής αρχής, και υπάρχει και ένας κακός, ο κύριος Netanyahou, όποιες και αν είναι οι προσπάθειές του για την επίλυση του προβλήματος της Χεβρώνας.
<P>
Αυτή η έλλειψη αντικειμενικότητας είναι εξαιρετικά ζημιογόνος, διότι φυσικά, αυτό το είδος κειμένου δίνει την εικόνα μιας Ευρώπης στερούμενης ισχύος, αδύναμης να επέμβει ως διαμεσολαβητής, και εάν το κείμενο του κυρίου Colajanni δεν τροποποιηθεί σημαντικά, ακόμα και αν ψηφιστεί, στοιχηματίζω κύριε πρόεδρε ότι δε θα αργήσει να καταλήξει στο ήδη υπερπλήρες νεκροταφείο των αποφάσεων που παρέμειναν νεκρό γράμμα από την ίδια κιόλας στιγμή που ψηφίστηκαν.

<SPEAKER ID=131 LANGUAGE="FR" NAME="Elmalan">
Κύριε Πρόεδρε, όταν ο Yasser Arafat δέχθηκε μια αντιπροσωπία βουλευτών του Γαλλικού Κομμουνιστικού Κόμματος τον περασμένο Οκτώβριο στη Γάζα, απηύθυνε στη Ευρώπη μια πιεστική έκκληση. Ελεγε: έχουμε ανάγκη από σας σήμερα, ακόμη περισσότερο απ' ό, τι χθες, η διαδικασία της ειρήνευσης έχει μπλοκαριστεί, και πρόσθετε, η κατάσταση αυτή πλησιάζει επικίνδυνα τα ανεκτά όρια κινδύνου και βάζει σε μεγάλο κίνδυνο την περιοχή.
<P>
Από τότε, η κατάσταση δεν έχει μεταβληθεί ουσιαστικά. Η ισραηλινή κυβέρνηση συνεχίζει να αποποιείται τις δεσδμεύσεις της και επιμένει στην άρνησή της να εφαρμόσει τη συνθήκη του Οσλο, παρότι αυτή έχει επικυρωθεί από την ισραηλινή βουλή.
<P>
34 σημεία της συνθήκης δεν έχουν ακόμη εφαρμοστεί. Οι προκλήσεις εις βάρος των Παλαιστινίων πολλαπλασιάζονται, με τη συνεχιζόμενη εγκατάσταση οικισμών εποίκων στην περιοχή, τον αποκλεισμό της περιοχής που αυξάνει τις δυσκολίες του παλαιστινιακού λαού, τη διατήρηση της στρατιωτικής παρουσίας στη Χεβρώνα και τις παραβιάσεις του καθεστώτος τοης ανατολικής Ιερουσαλήμ.
<P>
Ας σταθούμε στο ύψος της έκκλησης αυτής για τη σωτηρία της ειρήνης. Ο βασικός στόχος μας πρέπει να είναι να υποχρεώσουμε το Ισραηλ να σεβαστεί τη συνθήκη του Οσλο στο σύνολό της και να σταματήσει κάθε πρόκληση.
<P>
Για να φθάσουμε στο στόχο αυτό, πρέπει να βρούμε τα κατάλληλα μέσα. Η εμπειρία δείχνει ότι οι δηλώσεις και τα ψηφίσματα, όσο δυνατά και αν είναι, παραμένουν νεκρό γράμμα. Μπροστά σε μια τόσο κρίσιμη κατάσταση, επβάλλονται πολιτικές πράξεις οι οποίες συνδέουν πιο άμεσα τη διαδικασία της ειρήνευσης με την εφαρμογή της συμφωνίας συνεργασίας με το Ισραήλ.
<P>
Αλλοι συνάδελφοι το έχουν ήδη πει. Πιστεύω ότι με την οπτική αυτή, η προσωρινή συμφωνία ανάμεσα στην Ευρωπαϊκή Κοινότητα και το Ισραήλ, η οποία άρχισε να εφαρμόζεται από την 1η Ιανουαρίου 1996, πρέπει να ανασταλλεί. Αυτό έρχεται σε ένα βαθμό ως συνέχεια της απόφασης που είχαμε πάρει την εποχή της διακυβέρνησης του κυρίου Shamir για αναστολή της συνεργασίας με το Ισραήλ για δύο χρόνια.
<P>
Απευθύνουμε επίσης έκκληση στα εθνικά κοινοβούλια να αναστείλουν την επικύρωση της συμφωνίας, όσο η ισραηλινή κυβέρνηση δε σέβεται τη συνθήκη του Οσλο και δν αρχίζει πραγματικές διαπραγματεύσεις με τις παλαιστινιακές αρχές. Η Ευρωπαική Ενωση οφείλει να απαντήσει στην προσδοκία των Παλαιστινίων και των ειρηνιστών Ισραηλινών και να λάβει ενεργό μέρος στη διαδικασία ειρήνευσης χωρίς να περιμένει την άδεια των ΗΠΑ.

<SPEAKER ID=132 LANGUAGE="IT" NAME="Amadeo">
Κύριε Πρόεδρε, κ. Πρόεδρε του Συμβουλίου της Ιρλανδίας, η σκακιέρα στη Μέση Ανατολή ήταν πάντοτε πεδίο δοκιμασίας για την ευρωπαϊκή διπλωματία η οποία δεν έχει ακόμα κατορθώσει να αποκτήσει ένα ενιαίο πολιτικό πρόσωπο. Η ειρηνευτική διαδικασία η οποία, παρά τις χιλιάδες δυσκολίες, είχε αρχίσει να αναπτύσσεται μεταξύ Παλαιστινίων και Ισραηλινών, βρίσκεται σε βαθήτατη κρίση η οποία, αν και από τη μία μεριά φαίνεται να είναι η λογική συνέπεια της αλλαγής πορείας που ξεκίνησε η κυβέρνηση Νετανιάχου ως προς τις διαπραγματεύσεις της προηγούμενης κυβέρνησης, από την άλλη αποδεικνύει πόσο βεβιασμένη ήταν η πολιτική βούληση που την ξεκίνησε και πόσο είναι αναγκαία μια σθεναρότερη παρουσία της Ευρωπαϊκής Ενωσης.
<P>
Σήμερα, τα ισραηλινά στρατεύματα που παρέμειναν στη Χεβρώνα, η επέκταση των εγκαταστάσεων των εποίκων στο Παλαιστινιακό έδαφος και η διάνοιξη της σήραγγας κάτω από τα τεμένη στο ανατολικό μέρος της Ιερουσαλήμ, αποτελούν σαφείς ενδείξεις των δυσκολιών μέσα στις οποίες παλεύει η ειρηνευτική προσπάθεια και αποδεικνύουν πόσο μικρή βαρύτητα είχαν οι διάφορες αποστολές από ευρωπαϊκές υπουργικές τρόικες.
<P>
Στην τελευταία χρονολογικά τρόικα, που αποτελείτο από την Ιταλία, την Ιρλανδία και τις Κάτω χώρες, η οποία επισκέφθηκε την περιοχή όπου διεξάγονται οι προετοιμασίες για τη Διάσκεψη για την οικονομική ανάπτυξη που λαμβάνει χώρα τώρα στο Κάιρο, δεν παραχωρήθηκε η άδεια να συναντήσει τον Πρωθυπουργό και τον υπουργό Εξωτερικών κ. Levy, και αυτό επειδή, υπακούοντας σε μια κοινοτική απόφαση του Ιουλίου του 1996, είχε προγραμματίσει την επίσκεψη στον Οίκο της Ανατολής, που είναι η επίσημη έδρα της αντιπροσωπείας της PLO στην κατεχόμενη Ιερουσαλήμ.
<P>
Εμείς είμαστε της γνώμης ότι η Ενωση δεν μπορεί να δεχθεί τέτοιου είδους εκβιασμούς, αλλά πρέπει να παίξει το δικό της σαφή ρόλο στην ειρηνευτική διαδικασία, χωρίς να της φέρονται σαν να ήταν μόνο χορηγός πόρων και χρημάτων. Θέλουμε μια πολιτική πρωτοβουλία της Ενωσης η οποία θα καλέσει την ισραηλινή κυβέρνηση να σεβαστεί τις υπογραφείσες συμφωνίες, θα χρησιμοποιηθεί σαν βάση στην συμφωνία οικονομικής και εμπορικής συνεργασίας με την Παλαιστίνη, θα αναβιβάσει την Ευρωπαϊκή Ενωση στο επίπεδο ενός διακεκριμένου κριτή της ειρηνευτικής διαδικασίας στην περιοχή, δεν θα περιορισθεί σε ορισμένα σημεία, αλλά θα είναι σφαιρική και θα επαναφέρει τον αναγκαίο διάλογο με την Συρία και την Ιορδανία, θα αξιολογήσει τη δυνατότητα απελευθέρωσης του Λιβάνου από τις ξένες δυνάμεις κατοχής και θα προτρέψει το Ιράν να ασκήσει την επιρροή του πάνω στα ισλαμικά κόμματα ώστε ο δρόμος του διαλόγου να φέρει στην περιοχή την ειρήνη και την ευημερία των πληθυσμών της.

<SPEAKER ID=133 LANGUAGE="FR" NAME="Caudron">
Aγαπητοί συνάδελφοι, ήταν το δίχως άλλο ανάγκη το Ευρωπαικό Κοινοβούλιο να πάρει μια ξεκάθαρη θέση και να κάνει συγκεκριμένες προτάσεις για την επίσπευση της διαδικασίας ειρήνευσης στη Μέση Ανατολή, και γι αυτό χαιρετίζω τη δουλειά του συναδέλφου μας Colajanni.
<P>
Το εάν έπρεπε να γίνει σήμερα αυτό μπορεί να συζητηθεί, λαμβάνοντας υπόψη το στάδιο και τη φύση των διαπραγματεύσεων που βρίσκονται αυτή τη στιγμή σε εξέλιξη. Γι αυτό, στο σημείο αυτό της συζήτησης, θέλω να πω τρία πράγματα ως πρόεδρος της κοινοβουλευτικής επιτροπής «Ευρώπη-Ισραήλ».
<P>
Πρώτον, είμαστε, και είμαι προσωπικά, υπέρ μιας δίκαιης ειρήνευσης ανάμεσα σε Ισραηλινούς και Παλαιστίνιους, και επομένως, υπέρ και του πνεύματος και του γράμματος της συνθήκης του Οσλο που πρέπει να εφαρμοστεί. Δεύτερον, λυπούμαστε, και λυπάμαι προσωπικά, για τις παρούσες καθυστερήσεις και για τις δηλώσεις και τις πράξεις του νέου πρωθυπουργού του Ισραήλ, μερικές από τις οποίες μπορούν να εκληφθούν ως επκίνδυνες προκλήσεις κατά της συνέχισης της διαδικασίας ειρήνευσης. Τρίτον, ζητάμε, και ζητώ προσωπικά επομένως, να γίνει σεβαστή η συνθήκη που υπεγράφει και να συνεχιστούν οι συνομιλίες για να βρεθεί λύση στα πολυάριθμα προβλήματα που παραμένουν σε εκκρεμότητα σύμφωνα με το χρονοδιάγραμμα που είχε προβλεφθεί.
<P>
Τούτου λεχθέντος, η αποτελεσματικότητα του διαβήματός μας προϋποθέτει ότι η Ευρωπαϊκή Ένωση δε θα αντικαταστήσει τους διαμεσολαβητές, δε θα πάρει θέση υπέρ του ενός ή του άλλου στρατοπέδου, και δε θα προλαμβάνει τις συνομιλίες που θα επακολουθήσουν, το χρονοδιάγραμμα των οποίων έχει καθοριστεί από τη συνθήκη του Οσλο, όπως για παράδειγμα το οριστικό καθεστώς της Ιερουσαλήμ. Και κυρίως, ότι δε θα αμφισβητεί τις συμφωνίες που έχουν επιτευχθεί ανάμεσα στο κράτος του Ισραήλ και τη Ευρωπαϊκή Ένωση.
<P>
Τα αντιμαχόμενα μέρη του χθες και του σήμερα στη Μέση Ανατολή, για να γίνουν γρήγορα ασύμμαχοι, έχουν ανάγκη από τη βοήθεια και την υποστήριξή μας. Κατά το παράδειγμα ενός μεγάλου μέρους του ισραηλινού λαού που αγωνίζεται γι αυτό σε ανάμνηση του Itzhak Rabin, έχουν ανάγκη από την υποστήριξη και την κατανόησή μας. Δεν έχουν ανάγκη από κανένα να τους δόσει μαθήματα, όποιος και αν είναι αυτός.
<P>
Εαν επιθυμούμε την ειρήνευση, θα πρέπει να ξέρουμε ότι εξαρτάται πρώτα από εκείνους που ζουν στη περιοχή και οι οποίοι δεν έχουν ιδιαίτερη επιθυμία να πεθάνουν στον πόλεμο. Θέλουν απλά να ζήσουν ειρηνικά και με ασφάλεια. Στο χέρι μας είναι να τους βοηθήσουμε.

<SPEAKER ID=134 LANGUAGE="ES" NAME="Robles Piquer">
Κύριε Πρόεδρε, ο αείμνηστος Ισπανός πολιτικός Δον Josι Marνa Gil-Robles, του οποίου το γιο ψήφισε πρόσφατα η Ομάδα μου ως υποψήφιο για τη μελλοντική Προεδρία του Κοινοβουλίου μας, έγραψε κάποτε ένα καταπληκτικό βιβλίο με τίτλο Η ειρήνη υπήρξε ανέφικτη , που αναφερόταν στον τρομερό ισπανικό εμφύλιο πόλεμο. Θα μπορούσε επίσης να αναφέρεται και στον Δεύτερο Παγκόσμιο Πόλεμο ή και στον Πρώτο, ή ακόμη και σε τόσους άλλους που αφάνισαν την επιφάνεια του πλανήτη.
<P>
Κύριε Πρόεδρε, οφείλουμε να αναρωτηθούμε αν η ειρήνη στη Μέση Ανατολή θα γίνει εφικτή· εμείς πρέπει να επιδιώξουμε να γίνει εφικτή, και γι' αυτό η Ευρωπαϊκή Ένωση θα πρέπει χωρίς αμφιβολία να διαδραματίσει πολύ πιο ενεργό και αποφασιστικό ρόλο από ό, τι ως τώρα. Κατ' αυτήν την έννοια, δε μπορούμε παρά να εκφράσουμε την ικανοποίησή μας σχετικά με το ότι στην προκειμένη περίπτωση η Προεδρία του Συμβουλίου, η Τρόικα και η Επιτροπή άσκησαν την εξουσία τους και τις αρμοδιότητές τους με περισσή αποφασιστικότητα.
<P>
Πρέπει επίσης να εκφράσουμε την ικανοποίησή μας για το ότι διορίστηκε τελικά ένας μεσολαβητής που θα μας εκπροσωπήσει -και χαίρομαι που πρόκειται για τον Πρεσβευτή Moratinos, φίλο, συνάδελφο και συμπατριώτη- καθώς και για το ότι μπορούμε να εγκρίνουμε, με την έκθεση Colajanni, ένα έγγραφο στο οποίο θα μπορέσουμε βεβαίως να εισαγάγουμε κάποιες βελτιώσεις ακόμη, μέσω ορισμένων από τις τροπολογίες που παρουσιάστηκαν. Στο σύνολό της όμως, θεωρώ ότι είναι ένα κείμενο ισόρροπο και ότι αντανακλά τις επιδιώξεις του Κοινοβουλίου μας, που αφορούν επίσης το ότι δεν επιθυμεί να παραμείνει στο περιθώριο της διαδικασίας, αλλά να εμπλακεί σε αυτήν και να μπορεί να συμμετέχει σε κάτι περισσότερο από τη συνεισφορά των χρηματοδοτικών μας πόρων σε μια περιοχή του κόσμου όπου αν η ειρήνη γίνει εφικτή, θα αποτελέσει επίσης μια περιοχή όπου θα αναπτυχθεί μια κοινή ευημερία, που θα τη μοιράζονται οι λαοί που την κατοικούν.

<SPEAKER ID=135 LANGUAGE="NL" NAME="Van Bladel">
Πρόεδρε, εκτιμώ τη διευκρίνιση που προσέφεραν το Συμβούλιο και η Επιτροπή. Ωστόσο, θεωρώ ότι είναι ακατάλληλο να γίνεται αυτό τη στιγμή που συζητάμε το παρόν ψήφισμα για τη Μέση Ανατολή. Κατ'αρχάς, η τρόικα δεν μας έχει ενημερώσει ακόμα σχετικά με την επίσκεψη που πραγματοποίησε στην περιοχή. Τη στιγμή αυτή διεξάγεται στο Κάιρο μία διάσκεψη με αντικείμενο την οικονομία της περιφέρειας. Η ισραηλινή κυβέρνηση άνοιξε ένα μέρος των συνόρων της προκειμένου να μπορούν οι Παλαιστίνιοι να εργάζονται στην περιοχή τους και οι κρατικές αρχές συνέλαβαν ορισμένους ακραιφνείς εποικιστές στη Χεβρώνα. Οι διαπραγματεύσεις μεταξύ Ισραηλινών και Παλαιστινίων στα πλαίσια της ειρηνευτικής προσπάθειας, και ιδιαιτέρως στη Χεβρώνα, συνεχίζονται, χωρίς όμως να έχουν το ρυθμό και να αποφέρουν το αποτέλεσμα που θα επιθυμούσαμε.
<P>
Για όλους αυτούς τους λόγους θα ήθελα να είχε αναβληθεί για ένα μήνα η συζήτηση αυτή, δεν πειράζει όμως. Θα αναφερθώ στη συνέχεια στο ψήφισμα που έχει κατατεθεί. Κατά τη γνώμη μου, το ψήφισμα αυτό για τη Μέση Ανατολή δεν είναι καθόλου ισορροπημένο και θα μπορούσα ακόμη και να πω ότι έχει μεροληπτικό χαρακτήρα. Το γεγονός αυτό με εντυπωσιάζει πάρα πολύ επειδή κατά τη γνώμη μου ο συνάδελφος Colajanni ήταν ένας από τους περισσότερο οξυδερκείς παρατηρητές της κατάστασης που επικρατεί στη Μέση Ανατολή. Ταυτόχρονα, πιστεύω ότι μία παρόμοια προσέγγιση της πολύπλοκης κατάστασης που επικρατεί στη Μέση Ανατολή στερεί από την Ευρωπαϊκή Ένωση τη δυνατότητα να δράσει ως αξιόπιστος μεσολαβητής στην περιοχή. Όσο η Ευρωπαϊκή Ένωση δεν διαθέτει μία κοινή εξωτερική πολιτική και όσο καταβάλλονται απεγνωσμένες προσπάθειες ανάληψης ενός μεσολαβητικού ρόλου με τη χορήγηση οικονομικής βοήθειας, τόσο περισσότερο θα μεγαλώνει η απογοήτευσή μας και τόσο περισσότερο θα αντιλαμβανόμαστε ότι βρισκόμαστε εκτός παιχνιδιού. Λόγω της ιστορίας του, το Ισραήλ δεν μπορεί να ανεχθεί την παρουσία ενός μεσολαβητή με πολλά πρόσωπα, ενώ οι Παλαιστίνιοι φαίνεται - λέω φαίνεται, επειδή και από την πλευρά αυτή δεν φαίνεται να υπάρχει επίγνωση της πραγματικότητας - να προσδοκούν προσωρινά την παρέμβαση της Ευρώπης. Κατά τη γνώμη μου, επεισόδια όπως αυτά της σήραγγας και του Οίκου της Ανατολής αφορούν θέματα τα οποία θα πρέπει να επιλυθούν από τους Ισραηλινούς και τους Παλαιστινίους. Στο στάδιο αυτό δεν πρέπει να αναμιχθούμε με αυτές τις υποθέσεις. Το καλύτερο που θα μπορούσαν να κάνουν η Ευρωπαϊκή Ένωση και το Κοινοβούλιο είναι να υποστηρίξουν τις αρχές της δημοκρατίας σε όλη την περιφέρεια της Μέσης Ανατολής - πράγμα που κατά την άποψή μου πρέπει να συμβεί και στη Συρία, την Αίγυπτο και το Λίβανο. Η προσέγγιση αυτή θα έχει ως αποτέλεσμα να μπορέσουμε μεσοπρόθεσμα να αναλάβουμε με φυσικό τρόπο το ρόλο που θα επιθυμούσαμε να διαδραματίσουμε στην περιοχή αυτή. Έχουν υποβληθεί ορισμένες καλές τροπολογίες από τους κ. Δημητρακόπουλο, Caligaris, Bertens και Sakellariou. Οι τροπολογίες αυτές μπορούν να αποκαταστήσουν την ισορροπία του ψηφίσματος. Σε διαφορετική περίπτωση θα υποχρεωθώ να απόσχω από την ψηφοφορία.

<SPEAKER ID=136 LANGUAGE="IT" NAME="La Malfa">
Κύριε Πρόεδρε, θα ήθελα να πω ότι η Ευρωπαϊκή Ένωση επιθυμεί να παίξει ένα ρόλο στην ειρηνευτική διαδικασία στη Μέση Ανατολή, για να βοηθήσει και να βελτιώσει την κατάσταση. Πιστεύω ότι η θέση αυτή της Ευρωπαϊκής Ενωσης είναι ορθή, όμως εάν θέλει κανείς να παίξει τον ρόλο αυτό, πρέπει να κρατήσει μία στάση μεγάλης ισορροπίας μεταξύ των μερών, και για να συμμετάσχει με μεγάλες πιθανότητες επιτυχίας στην προσπάθεια αυτή, πρέπει να μιλήσει και με τα δύο μέρη.
<P>
Με το κείμενο αυτό που εξετάζουμε μετά από τις τροπολογίες που επέφερε η Επιτροπή Εξωτερικών Υποθέσεων, το Ευρωπαϊκό Κοινοβούλιο μένει έξω από τη θέση αυτή. επιλέγει να διατυπώσει μία ηθικο-πολιτική κρίση, άσχετα εάν είναι σωστή ή λανθασμένη - εγώ πάντως την θεωρώ στην ουσία λανθασμένη με την μορφή που διατυπώνεται - όμως επιλέγει, πολιτικά κυρίως, να μη ληφθεί υπόψη. Η αρχική έκθεση του κ. Colajanni ήταν πιο ισορροπημένη. εάν δεν καταστεί δυνατόν να τροποποιηθεί το κείμενο για να αποκαταστήσουμε μια μεγαλύτερη ισορροπία, η ομάδα των Φιλελευθέρων Δημοκρατών δεν θα μπορέσει να το υπερψηφίσει. Εύχομαι λοιπόν να μπορέσουμε αύριο να επιτύχουμε αυτή την ισορροπία.

<SPEAKER ID=137 LANGUAGE="NL" NAME="Van der Waal">
Κύριε Πρόεδρε, η ένταση που δημιουργήθηκε μεταξύ Ισραήλ και παλαιστινιακών αρχών μετά την ανάληψη των καθηκόντων της κυβέρνησης Netanyahu δεν έχει λήξει. Ωστόσο, παρά τη σοβαρή έλλειψη εμπιστοσύνης από την οποία υποφέρουν οι σχέσεις των δύο πλευρών, οι συζητήσεις επαναλήφθηκαν χάρη στη μεσολάβηση της Αμερικής. Είναι σαφές ότι η ισραηλινή κυβέρνηση χρειάζεται χρόνο για να προσδιορίσει τη θέση που θα λάβει στην ειρηνευτική προσπάθεια.
<P>
Κάτω από αυτές τις συνθήκες, οι συνομιλίες θα επωφεληθούν περισσότερο εάν η εξωτερική ανάμειξη περιορισθεί στο ελάχιστο, έτσι ώστε οι διαπραγματεύσεις να μπορέσουν να συνεχισθούν σχετικά απαρατήρητες. Από τον τρόπο με τον οποίο προέκυψαν οι συμφωνίες του Όσλο αποδεικνύεται ότι στην περίπτωση αυτή οι πιθανότητες επιτυχίας αυξάνονται στο μέγιστο. Κατά τη γνώμη μας, ο ρόλος που επιχειρεί να αναλάβει η Ευρωπαϊκή Ένωση στα πλαίσια της ειρηνευτικής προσπάθειας δεν συμβάλλει στην επίτευξη του στόχου αυτού. Είναι αναμφισβήτητο ότι η Ευρωπαϊκή Ένωση είναι ο σημαντικότερος χορηγός οικονομικής βοήθειας στην περιοχή. Όμως, τόσο το Ισραήλ όσο και οι Ηνωμένες Πολιτείες γνωστοποίησαν ότι δεν θεωρούν απαραίτητη τη διπλωματική παρέμβαση της Ευρωπαϊκής Ένωσης στην ειρηνευτική προσπάθεια. Το ερώτημα είναι λοιπόν ποια ήταν τα οφέλη των πρόσφατων διπλωματικών πρωτοβουλιών της Ένωσης απέναντι στις προσπάθειες που καταβάλλονται για την ειρήνη από τις Ηνωμένες Πολιτείες.
<P>
Παράλληλα, μπορεί να τεθεί το ερώτημα πόσο αξιόπιστη εξακολουθεί να είναι η Ένωση προκειμένου να αναλάβει το ρόλο ενός ουδέτερου μεσολαβητή. Οι διαβουλεύσεις με τον Αραφάτ, η δήλωση του Συμβουλίου της 1ης Οκτωβρίου, με την οποία ασκείται μονομερής κριτική κατά του Ισραήλ, προηγούμενες επισκέψεις στον Οίκο της Ανατολής, αλλά και η πρόσφατη επίσκεψη του Προέδρου Chirac δεν ωφέλησαν τη θέση της Ευρωπαϊκής Ένωσης όσον αφορά την προαγωγή της ειρήνης. Η θέση αυτή δεν βελτιώνεται και με το ψήφισμα που καταρτίστηκε από τον εισηγητή Colajanni στο οποίο περιλαμβάνονται σημαντικές δηλώσεις όσον αφορά την ανατολική Ιερουσαλήμ και το καθεστώς των παλαιστινιακών εδαφών, τη στιγμή που δεν έχουν αρχίσει ακόμα καν οι διαπραγματεύσεις που αφορούν αυτά τα λεπτά και καθοριστικής σημασίας θέματα. Στο μεσοδιάστημα έχει ορισθεί ένας ειδικός απεσταλμένος της Ένωσης για τη Μέση Ανατολή. Το ερώτημα είναι κατά πόσο η σαφής θέση της Ευρωπαϊκής Ένωσης δεν πρόκειται να παρεμποδίσει σημαντικά τα περιθώρια κινήσεων του απεσταλμένου αυτού.
<P>
Είμαστε πεπεισμένοι ότι όλες οι πλευρές στη Μέση Ανατολή, συμπεριλαμβανομένης της ισραηλινής κυβέρνησης, επιδιώκουν την ανεύρεση μίας οριστικής ειρηνευτικής λύσης. Όμως, πρέπει να τους δοθεί ο χρόνος και η δυνατότητα να επεξεργαστούν με ανεξάρτητο τρόπο τη λύση αυτή, χωρίς την παρέμβαση μίας Ευρωπαϊκής Ένωσης η οποία τάσσεται υπέρ της μίας πλευράς και επιχειρεί να επιβάλει τους όρους. Το μονόπλευρο ψήφισμα του εισηγητή Colajanni δεν εναρμονίζεται με τη θέση αυτή. Κατά συνέπεια, δεν έχουμε πρόθεση να το υποστηρίξουμε.

<SPEAKER ID=138 LANGUAGE="EN" NAME="Titley">
Κύριε Πρόεδρε, το αντικείμενο της συζητήσεως δεν αφορά απλά και μόνο την επίλυση μιας διαφοράς μεταξύ ισραηλινών και παλαιστινίων. Αφορά την ειρήνη και τη σταθερότητα σε ολόκληρη την περιοχή της Μέσης Ανατολής, μια ειρήνη και σταθερότητα η οποία μας αφορά άμεσα διότι εάν χάσουμε τον έλεγχο της καταστάσεως η κρίση θα μας καταποντίσει. Μας ενδιαφέρει επίσης διότι όλοι έχουμε υπάρξει θύματα των τρομοκρατικών ενεργειών που έχουν τις ρίζες τους στη διαμάχη της Μέσης Ανατολής.
<P>
Για τους παραπάνω λόγους απορρίπτω όλες τις απόψεις που εκφράστηκαν πρόσφατα και οι οποίες λένε ότι η Ευρωπαϊκή Ένωση δεν έχει καμιά δουλειά ή δεν θα πρέπει να λάβει μέρος στην ειρηνευτική διαδικασία της Μέσης Ανατολής. Αποδέχομαι με ικανοποίηση την εργασία της ιρλανδικής προεδρίας, και ιδιαίτερα του Υπουργού Εξωτερικών κ. Spring, στην προσπάθειά της να αναλάβει την πρωτοβουλία προς την κατεύθυνση διεύρυνσης του ρόλου της ΕΕ σε σχέση με την ειρηνευτική διαδικασία της Μέσης Ανατολής.
<P>
Όλοι είμαστε έντονα απογοητευμένοι από αυτά που συμβαίνουν, χωρίς να εξαιρούνται βέβαια οι ενέργειες της ισραηλινής κυβερνήσεως η οποία από την εκλογή της έδειξε να μην είναι δεσμευμένη στην ειρηνευτική διαδικασία. Αλλά, όπως είπαν και άλλοι συνάδελφοι, θα πρέπει να κρατάμε αμερόληπτη στάση και θα πρέπει να υπενθυμίσουμε ιδιαίτερα στις παλαιστινιακές αρχές ότι η αστυνομία τους δεν θα πρέπει να χρησιμοποιεί τον οπλισμό της για να επιτίθεται κατά των ισραηλινών δυνάμεων ασφαλείας.
<P>
Ταυτόχρονα, θα πρέπει να χρησιμοποιήσουμε όλη την επιρροή μας στις άλλες χώρες της Μέσης Ανατολής, κυρίως στο Ιράν και τη Συρία, για να τις πείσουμε να χρησιμοποιήσουν τη δική τους επιρροή στις φουνταμενταλιστικές ομάδες της περιοχής ούτως ώστε να υποστηριχθεί και να μην υπονομευθεί η ειρηνευτική διαδικασία διότι τα τελικά θύματα της οποιασδήποτε υπονόμευσης θα είναι οι ίδιοι οι παλαιστίνιοι.
<P>
Όπως ετόνισε και ο Επίτροπος Marνn, ο δρόμος προς την ειρήνη περνάει τόσο από την οικονομική ανάπτυξη όσο και από τη διεθνή διπλωματία. Η τρομερή φτώχεια των παλαιστινίων θα πρέπει να αμβλυνθεί και θα πρέπει να επιχειρήσουμε να ενθαρρύνουμε σχέδια οικονομικής συνεργασίας τα οποία θα δένουν τους παλαιστινίους με τους ισραηλινούς ώστε, μακροπρόθεσμα, η ειρηνευτική διαδικασία να παγιωθεί. Θα ήθελα ιδιαίτερα να τονίσω τη σημασία που έχουν τα μακροπρόθεσμα σχέδια για την εγγύηση εφοδιασμού όλων των ενδιαφερομένων με ύδωρ.
<P>
Καλωσορίζω την έκθεση του κ. Colajanni. Συγχαίρω την ιρλανδική προεδρία για την εργασία της και ελπίζω ότι θα συνεχίσουμε τις προσπάθειές μας υπέρ της ειρήνευσης της Μέσης Ανατολής.

<SPEAKER ID=139 LANGUAGE="ES" NAME="Terrσn i Cusν">
Κύριε Πρόεδρε, επρόκειτο να διαβάσω μια παρέμβαση δύο λεπτών αλλά, στο σημείο που έχουμε φτάσει, καθώς δεν πρόκειται να πρωτοτυπήσω, και επιπλέον συμφωνώ με τα όσα είπε ιδιαίτερα εξ' ονόματος της Σοσιαλιστικής Ομάδας ο κ. Barσn, θα ήθελα μόνο να σας αναφέρω ένα σύντομο επεισόδιο που μας συνέβη, σε μια ομάδα βουλευτών, μερικοί από τους οποίους είναι εδώ παρόντες. Ξυπνήσαμε την επομένη των εκλογών που διεξήχθησαν στο Ισραήλ, στη Δαμασκό, και την ημέρα εκείνη, στις 9 ακριβώς το πρωί, η πρώτη συνάντηση που είχαμε ήταν με τον Σύρο Υπουργό των Εξωτερικών. Μπορείτε να φανταστείτε ότι ήταν μια συνάντηση τεταμένη και περίπλοκη. Κανείς δεν μπορούσε -πιστεύω- να υπερασπιστεί με περισσότερο ζήλο από μια ομάδα εκπροσώπων αυτού του Σώματος τη δημοκρατία στο Ισραήλ, να υπερασπιστεί ότι αυτή δεν είναι μια ιστορία με καλούς και κακούς, ενώπιον ενός συνομιλητή για τον οποίο το λιγότερο που μπορεί να πει κανείς είναι ότι ήταν πράγματι ανήσυχος. Αυτό που κανείς από μας δε μπορούσε να ξέρει είναι ότι, τόσο λίγο καιρό αργότερα, η κατάσταση επρόκειτο να επιδεινωθεί με τον τρόπο με τον οποίο επιδεινώθηκε. Όταν σκέφτομαι τα όσα είπαμε εκεί, δε μπορώ να πιστέψω ότι ήμαστε τόσο αισιόδοξοι και τόσο μακριά, στην πραγματικότητα, από τα όσα συνέβησαν στη συνέχεια.
<P>
Γι' αυτό θα ήθελα να πω ότι δεν θεωρώ πως αυτό το ψήφισμα δεν είναι ισόρροπο. Είναι η κατάσταση που δεν είναι ισόρροπη. Το ψήφισμα του κ. Colajanni απευθύνεται σε αυτόν που έχει τώρα «τη μπάλα στην περιοχή του»: στον κ. Νετανιάχου. Εμείς ζητάμε να συνεχιστεί η διαδικασία του Όσλο, και αυτήν τη στιγμή, υπάρχει μία εκ των πλευρών που έχει θέσει περισσότερα εμπόδια από την άλλη.
<P>
Πιστεύω ότι οι ενέργειες που πραγματοποίησαν ως τώρα η Επιτροπή και το Συμβούλιο είναι θετικές. Εκφράζω την ικανοποίησή μου, όπως και πολλοί άλλοι συνάδελφοι, για το διορισμό του κ. Moratinos, και υποστηρίζω το ψήφισμα του κ. Colajanni που το θεωρώ καλό, και -επιμένω- δεν πρόκειται για ένα ψήφισμα που δεν είναι ισόρροπο, αλλά για ένα ψήφισμα που απευθύνεται εκεί όπου πρέπει να απευθυνθεί αυτήν τη στιγμή ώστε να συνεχιστεί η διαδικασία του Όσλο.

<SPEAKER ID=140 LANGUAGE="EN" NAME="Provan">
Κύριε Πρόεδρε, λυπούμαι για το γεγονός ότι η ειρηνευτική διαδικασία δεν έχει προχωρήσει και αναγνωρίζω την απογοήτευση και τη μείωση της εμπιστοσύνης που έχει παρουσιαστεί. Ωστόσο πιστεύω ότι θα πρέπει να αναγνωρίσουμε το γεγονός ότι στο Ισραήλ υπάρχει μια νέα κυβέρνηση. Πιστεύω ότι θα πρέπει να αναγνωρίσουμε το γεγονός ότι αυτή η νέα κυβέρνηση ίσως να υιοθετεί μια διαφορετική θέση από εκείνη της προηγούμενης και, είτε μας αρέσει είτε όχι, αυτό είναι η δημοκρατία.
<P>
Μεταξύ της Ευρώπης και της Μέσης Ανατολής υπάρχουν ισχυροί πολιτικοί και εμπορικοί δεσμοί. Είναι προς το συμφέρον όλων μας όχι μόνο να συνεχιστεί αλλά και να επιταχυνθεί η ειρηνευτική διαδικασία διότι κανείς δεν είναι ικανοποιημένος με την παρούσα κατάσταση. Κάτι άλλο που εμφανίζεται εκεί είναι η αποσταθεροποίηση, είτε από το Ιράκ είτε από το Ιράν. Πιστεύω ότι το πιο σημαντικό από εκείνα που πρέπει να κάνουμε είναι να πιέσουμε για την αναδίπλωση από τη Χεβρώνα. Αυτό πρέπει να αποτελέσει την πρώτη προτεραιότητά μας καθόσο είναι ένα ζωτικό αντικείμενο για το μέλλον της ειρηνευτικής διαδικασίας. Μία διαρκής λύση θα πρέπει επίσης να λαμβάνει υπόψη της και τα δικαιώματα των παλαιστινίων. Αυτό είναι απολύτως σαφές. Ωστόσο, και οι παλαιστίνιοι θα πρέπει να αναγνωρίσουν ότι και το Ισραήλ έχει ορισμένα δικαιώματα και όλοι, πιστεύω, θέλουν να ζήσουν με ειρήνη και ασφάλεια.
<P>
Η Ευρωπαϊκή Ένωση αποτελεί τον μεγαλύτερο οικονομικό χορηγό των παλαιστινίων. Πιστεύω ότι η ειρήνη θα πρέπει να ανταμοιφθεί. Οι φίλοι τόσο των ισραηλινών όσο και των παλαιστινίων θέλουν να δουν και τους δύο να ζουν ειρηνικά ο ένας δίπλα στον άλλο και για να υλοποιηθεί αυτό χρειάζονται πολιτικές ικανότητες και όχι επιθετικότητα. Χαιρετίζω τον Βασιλέα Χουσεΐν, χαιρετίζω τον Πρόεδρο Μουμπάρακ. Ελπίζω ότι η Ευρωπαϊκή Ένωση και οι Ηνωμένες Πολιτείες μπορούν να συνεργαστούν στενά για να επιτύχουν αυτό που όλοι επιθυμούμε: την ανάπτυξη, τη συνέχιση και, προοδευτικά, την ολοκλήρωση της ειρηνευτικής διαδικασίας.

<SPEAKER ID=141 LANGUAGE="DE" NAME="Lόttge">
Kύριε Πρόεδρε, και πάλι, όπως ακριβώς κατά τη δολοφονία του πρωθυπουργού Γιτζάκ Pαμπίν, επ' ευκαιρία της πρώτης επετείου από το θάνατό του, ένα κύμα συμπάθειας αλλά και περισυλλογής, κατέλαβε το μεγαλύτερο μέρος του ισραηλινού πληθυσμού και της διεθνούς κοινότητας. Δυστυχώς κι αυτή τη φορά, ένα μεγάλο τμήμα της ισραηλινής κοινωνίας βρισκόταν οφ-σάιντ, και συγκεκριμένα εκείνο το τμήμα που καθορίζει αυτή τη στιγμή, σε μεγάλο βαθμό, την πολιτική, και χαρακτηρίζεται κυρίως από θρησκευτικό, και μερικές φορές κι από πολιτικό, φανατισμό.
<P>
Διαπιστώνουμε απελπισμένοι και παραδομένοι, ότι οι ουσιαστικά κερδισμένοι από τη δολοφονία του Pαμπίν είναι ο φονιάς Jigal Amir, οι τρομοκρατικές ομάδες και ειδικά αυτό το τμήμα του πολιτικού φάσματος του Iσραήλ. Eπ' ευκαιρία της συζήτησης αυτής, θα ήθελα βεβαίως να επισημάνω και μια ακόμη πτυχή, που πολύ συχνά παραβλέπεται από τους ευρισκόμενους εκτός των πραγμάτων, και συγκεκριμένα την πολυπλοκότητα της όλης κατάστασης. Για τον ισραηλινό πληθυσμό, η ασφάλεια και μόνον η ασφάλεια βρίσκεται στην ύψιστη θέση, κι αυτό θα πρέπει να ληφθεί υπόψη, ακόμη και σ' αυτό που μπορεί να συνεισφέρει εδώ η Eυρωπαϊκή Ένωση, όσον αφορά τις συγκεκριμένες πολιτικές ενέργειες.
<P>
Όταν ένας συνάδελφός μου ζητάει εδώ, αδιάφορα, την απόσυρση των στρατευμάτων από το Nότιο Λίβανο, τότε θα πρέπει να γνωρίζει ότι έτσι, φυσικά, προδικάζει τη διείσδυση τρομοκρατικών ομάδων των Xεσμπολάχ και τις εχθροπραξίες των Kατζούχας στους κατοίκους του Bορείου Iσραήλ. Nομίζω πως θα πρέπει να δείξουμε κατανόηση ότι κάτι τέτοιο δεν πρέπει να συμβεί, και την απόσυρση θα πρέπει να τη δούμε, φυσικά, μόνο σ' ένα γενικότερο πλαίσιο μιας εκτενούς ειρηνευτικής λύσης για τη Mέση Aνατολή.
<P>
O ρόλος της Eυρωπαϊκής Ένωσης θα πρέπει να είναι αυτός που πρέπει; θα πρέπει να παραμείνει στο παρασκήνιο. O ρόλος μας δεν θα πρέπει να είναι αυτός που επέδειξε ο Πρόεδρος Σιράκ. H εμφάνισή του στο Iσραήλ ήταν σκέτη καταστροφή. Nομίζω πως εμείς εδώ από την Eυρωπαϊκή Ένωση, θα πρέπει να είμαστε επιφυλακτικοί, και αντ' αυτού να προσπαθήσουμε να κάνουμε πολιτική παρασκηνίου.
<P>
O βασιλιάς Xουσεΐν είπε στον τάφο του Γιτζάκ Pαμπίν το εξής: »Όλοι θα πεθάνουμε, αλλά αφού θα πεθάνουμε, τότε αξίζει να πεθάνουμε για ένα ιδανικό και στην περίπτωση αυτή για την ειρήνη». Eίπε ακόμη: »O φίλος μου, ο πρωθυπουργός Γιτζάκ Pαμπίν, πέθανε για την ειρήνη!» Aς ελπίσουμε η δήλωσή του αυτή να αποκτήσει ένα συγκεκριμένο περιεχόμενο και η ειρηνευτική διαδικασία να μπορέσει σύντομα να αναπτυχθεί και πάλι.

<SPEAKER ID=142 LANGUAGE="ES" NAME="De Esteban  Martνn">
Κύριε Πρόεδρε, αξιότιμοι κύριοι, επιτρέψτε μου κατ' αρχήν να συγχαρώ τον εισηγητή κ. Colajanni για την εξαίρετη έκθεσή του σχετικά με την ειρηνευτική διαδικασία στη Μέση Ανατολή.
<P>
Δυστυχώς, τα πρόσφατα γεγονότα επέφεραν το πάγωμα αυτής της ειρηνευτικής διαδικασίας, η οποία διέρχεται μια λεπτή και δύσκολη καμπή. Η βασική μας ανησυχία στο Ευρωπαϊκό Κοινοβούλιο -όπως το έχουμε εκφράσει επανειλημμένως- είναι, και ήταν πάντα, η επίτευξη μιας βιώσιμης και σταθερής ειρήνης στην περιοχή.
<P>
Προκειμένου να επιτευχθεί η ειρήνη στην περιοχή, αποτελεί όρο εκ των ουκ άνευ η αυστηρή εφαρμογή των συμφωνιών του Όσλο, εφόσον ο διάλογος αποτελεί τον μοναδικό τρόπο να επιτευχθεί η ειρήνη. Με το διάλογο, ο πόλεμος μπορεί να μετατραπεί σε λύσεις άλλες από την κυριαρχία ενός λαού επί ενός άλλου, καθώς και από τις τρομοκρατικές ενέργειες και από τις πιέσεις, που μόνο δυστυχία μπορεί να προξενήσουν σε όλους. Ως καρπός αυτού του διαλόγου, καταφέραμε τώρα να υπάρχει μια Παλαιστινιακή Αρχή αυτόνομη και ανεγνωρισμένη, και είναι αυτός ο ίδιος διάλογος -και όχι κάποιο άλλο είδος μέτρων- που θα καταστήσει εφικτή την επίλυση των διενέξεων με την ιδιαίτερη υποστήριξη της Ευρωπαϊκής Ένωσης, η οποία οφείλει και είναι υποχρεωμένη να διαδραματίσει αποφασιστικό ρόλο στην ανάπτυξη αυτού του διαλόγου.
<P>
Η Ένωση οφείλει να προωθήσει δια της διπλωματικής οδού τη διευκόλυνση της προόδου των διαπραγματεύσεων μεταξύ Ισραηλινών και Παλαιστινίων, αναλαμβάνοντας τον πρωταγωνιστικό ρόλο που της αντιστοιχεί, μαζί με άλλους μεσολαβητές, όπως οι Ηνωμένες Πολιτείες. Η οικονομία δεν είναι το μόνο που μπορεί να βοηθήσει την αναδιάρθρωση της ισορροπίας της περιοχής, αλλά η οικονομική αυτή συνεργασία πρέπει επίσης να συνοδεύεται και από πολιτικές πρωτοβουλίες.
<P>
Τα πρόσφατα βίαια γεγονότα μάς προειδοποιούν για τον κίνδυνο, και είναι επείγον να επιτευχθούν συγκεκριμένες συμφωνίες το συντομότερο δυνατόν. Οποιαδήποτε λύση που δεν θα καταλήγει στη σύσταση ενός πραγματικού παλαιστινιακού Κράτους θα οξύνει τη διένεξη. Οι αρχές της μη προσφυγής στη βία και της αμοιβαιότητας αποτελούν τη μοναδική οδό που θα επιτρέψει να εξευρεθούν λύσεις και να προσχωρήσουν οι διαπραγματεύσεις.
<P>
Αξιότιμοι κύριοι, πρέπει επειγόντως να σημειωθεί πρόοδος. Επιτρέψτε μου ολοκληρώνοντας, κύριε Πρόεδρε, να υποστηρίξω το σύνθημα που κυκλοφόρησε στους δρόμους του Τελ Αβίβ: Μόνον η ειρήνη θα σταματήσει τον πόλεμο.

<SPEAKER ID=143 LANGUAGE="PT" NAME="Barros Moura">
Κύριε Πρόεδρε, η κυβέρνηση του κ. Netanyahu ξεκίνησε ένα σύνολο ενεργειών παραβιάζοντας επιδεικτικά τις ειρηνευτικές συμφωνίες. Ενέργειες οι οποίες επιχειρούν να επαναφέρουν de facto καταστάσεις που υπήρχαν πριν από τις συμφωνίες και να προκαλέσουν νέες συγκρούσεις μεταξύ του παλαιστινιακού και του ισραηλινού πληθυσμού, που θα δυναμώσουν τους εξτρεμιστές και των δύο πλευρών των μερών και θα καταστήσουν μη βιώσιμη την ειρήνη και τη συμφιλίωση. Πιστεύω ότι το καθήκον που τίθεται σε εμάς είναι να σπάσουμε αυτό το φαύλο κύκλο.
<P>
Το έχουμε ήδη πει: πρέπει να κρατούμε μία ισορροπία· πρέπει να είμαστε εναντίον των εξτρεμιστών αμφοτέρων των πλευρών· πρέπει να απαιτήσουμε το σεβασμό των δικαιωμάτων του ανθρώπου και από τις δύο πλευρές· πρέπει να ενθαρρύνουμε τις προσπάθειες για επανάληψη των διαπραγματεύσεων ώστε να δρομολογηθεί και πάλι η ειρηνευτική διαδικασία. Δεν πρέπει όμως να αποκρύβουμε ή να αποσιωπούμε την καθοριστική ευθύνη της κυβέρνησης του Ισραήλ.
<P>
Πιστεύω ότι η έκθεση Colajanni είναι μία εξισορροπημένη έκθεση. Θεωρώ πολύ επιτυχή τη διατύπωση της Ana Terrσn όταν λέει ότι «η κατάσταση είναι πως επήλθε ανισορροπία και η Ευρωπαϊκή 'Ενωση πρέπει να παρέμβει για να αποκαταστήσει τις χαμένες ισορροπίες στην περιοχή». Είναι ευθύνη της να το κάνει. Η 'Ενωση δεν έχει, και θα έπρεπε να έχει, μία κοινή εξωτερική πολιτική και πολιτική ασφάλειας, αλλά έχει αρχές, έχει αρχές που πρέπει να επιβάλλει.
<P>
Η 'Ενωση έχει μία οικονομική, χρηματοδοτική και ανθρωπιστική παρουσία στη Μέση Ανατολή κατά πολύ ανώτερη από την πολιτική αποτελεσματικότητα και ορατότητά της. Είναι επομένως απαραίτητο να αξιοποιήσει αυτά τα πολιτικά, οικονομικά και χρηματοδοτικά μέσα για δύο πράγματα: για να ωθήσει την κυβέρνηση του Ισραήλ να επανέλθει στην τήρηση των συμφωνιών και στην ειρηνευτική διαδικασία και για να υποστηρίξει τον πληθυσμό, την οικονομία και τις παλαιστινιακές αρχές, και για να ασκήσει, τέλος, με μία μόνο φωνή, το ρόλο που της αρμόζει στην περιοχή με την οποία μας συνδέουν τόσοι δεσμοί, γειτονίας, ιστορίας, πολιτισμού και ανθρώπινης αλληλεγγύης, για να μην μιλήσουμε εδώ όχι μόνο για τον κίνδυνο ανάφλεξης της περιοχής, αλλά και αποσταθεροποίησης όλου του ισλαμικού κόσμου.
<P>
Πιστεύω ότι με την έννοια αυτή η έκθεση Colajanni προσφέρει μία ισόρροπη βάση για παρέμβαση της Ευρωπαϊκής 'Ενωσης.

<SPEAKER ID=144 LANGUAGE="FR" NAME="Bernard-Reymond">
Kύριε Πρόεδρε, η αλλαγή προσανατολισμου της ισραηλινής πολιτικής, μετά τις εκλογές που διεξήχθησαν στη χώρα, μας ανησυχεί βαθύτατα. Μας ανησυχεί μακροπορόθεσμα, όσον αφορά την ασφάλεια του Ισραήλ.
<P>
Από τη Μαδρίτη στο Οσλο, φτάσαμε να πιστεύουμε ότι ο εύθραυστος κλάδος της ειρήνης είχε επιτέλους πιάσει ρίζες στη Γη της Παλαιστίνης. Είχε οριστεί ένας στόχος, είχε χαραχθεί ένας δρόμος, είχε εγκριθεί ένα χρονοδιάγραμμα, είχε γεννηθεί μια ελπίδα, όμως, όπως φαίνεται, η αδιαλλαξία επανήλθε. Η εκ νέου εγκατάσταση εποίκων, η άκρως συμβολική κατάργηση του καθεστώτος της Ιερουσαλήμ, οι διωγμοί, η υπό έλεγχο διέλευση των οχημάτων, οι αποκλεισμοί, μπορεί να φαίνονται σε μερικούς ως μέσα ενίσχυσης της ασφάλειας του Ισραήλ. Στην πραγματικότητα την κάνουν πιο εύθραυστη. Οι επεμβάσεις αυτές δημιουργούν ένα κλίμα που κάνει το διάλογο πιο δύσκολο, ίσως και αδύνατο, και προσφέρουν στους εξτρεμιστές, σε όλους τους εξτρεμιστές, άλλοθι για την πολιτική τους. Και από τη μια και από την άλλη πλευρά απαιτούνται μεγάλη ψυχραιμία και πολλή αυτοσυγκράτηση, για την επανάλειψη της ειρηνευτικής διαδιακασίας και της συνεργασίας.
<P>
Η Ευρώπη, ως πρώτος χορηγός βοήθειας στην περιοχή, έχοντας στους κόλπους της κράτη με μακρά πείρα στην περιοχή, τα οποία έδειξαν ότι ήταν το ίδιο ανήσυχα για την ασφάλεια του Ισραήλ, όσο και για τη δημιουργία παλαιστινιακού κράτους, θα επιθυμούσε να συμβάλει περισσότερο στην επίσπευση της διαδιακασίας ειρήνευσης. Οι ΗΠΑ θέλουν το μονοπώλιο, όπως και σε πολλά άλλα ζητήματα. Είναι ένας εκ των πραγμάτων πολύ δελεαστικός ρόλος, αλλά έρχεται η μέρα που η στάση αυτή μπορεί να γίνει πολύ επικίνδυνη και δυσβάστακτη, ακόμα και για την πρώτη και μοναδική παγκόσμια υπερδύναμη.
<P>
Σήμερα, είναι αλήθεια ότι μπορούμε μόνο να προειδοποιούμε, να δίνουμε τη γνώμη μας και ενδεχομένως να λαμβάνουμε μέρος. Ομως, είμαι σίγουρος ότι, σύντομα, η ενωμένη Ευρώπη θα υφίσταται, θα μπορούμε λοιπόν να συμβάλλουμε κατά τρόπο θεμελιώδη και αποτελεσματικό στην επίλυση των διενέξεων. Θα το κάνουμε μεριμνώντας για μια πιο ευρεία διεθνή συνεργασία.

<SPEAKER ID=145 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=6>
Ώρα των Ερωτήσεων (Συμβούλιο)
<SPEAKER ID=146 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-1218/96)
<P>
Ερώτηση αριθ. 1 του κ. Felipe Camisσn Asensio (H-0851/96)
<P>
Θέμα: Οδηγία για τον περιορισμό της χρησιμοποίησης των αεροσκαφών
<P>
Πότε προτίθεται το Συμβούλιο να εγκρίνει την πρόταση οδηγίας του για την τροποποίηση της οδηγίας 92/14/ΕΟΚ σχετικά με τον περιορισμό της χρησιμοποίησης των αεροσκαφών;

<SPEAKER ID=147 NAME="Mitchell">
Στις 4 Σεπτεμβρίου 1996 η Επιτροπή υπέβαλε στο Συμβούλιο πρόταση για οδηγία του Συμβουλίου που θα τροποποιεί την Οδηγία 92/14/ΕΟΚ σχετικά με τους περιορισμούς στη χρήση αεροσκαφών που καλύπτονται από το 2ο Μέρος, Κεφάλαιο 2, Τόμος Ι του Παραρτήματος 16 της Σύμβασης για τη Διεθνή Πολιτική Αεροπορία, δεύτερη έκδοση, 1988. Στόχος της τροποποίησης είναι: (α) να ενημερωθεί το παράρτημα της οδηγίας, συμπεριλαμβανομένου καταλόγου αεροσκαφών από αναπτυσσόμενες χώρες τα οποία θα εξαιρεθούν από τον κανονισμό της μη χρησιμοποίησης μέχρι την 1η Απριλίου 2002, (β) να επιτραπεί στα κράτη μέλη που λειτουργούν συστήματα αεροδρομίων να έχουν τη δυνατότητα να περιορίσουν ή να αποκλείσουν τη λειτουργία ορισμένων θορυβωδών τύπων αεροσκαφών σε ένα ή περισσότερα από τα αεροδρόμια που αποτελούν μέρος του συστήματος και (γ) να εισαγάγει ορισμούς και άλλα σχέδια τροποποιήσεων προς διευκρίνιση των αντικειμενικών σκοπών της Οδηγίας 92/14/ΕΟΚ έτσι ώστε να γίνει δυνατή η ομοιόμορφη ερμηνεία του εντός της Κοινότητος.
<P>
Η ανωτέρω πρόταση για οδηγία του Συμβουλίου θα εξεταστεί από τα όργανα του Συμβουλίου στο άμεσο μέλλον. Γνωρίζω ότι και το Κοινοβούλιο εξετάζει την πρόταση και, όπως γνωρίζετε, η έγκριση εκ μέρους του Συμβουλίου θα γίνει μετά τη διατύπωση της άποψης του Κοινοβουλίου επί του θέματος. Δεδομένου ότι η εξέταση από μέρους των οργάνων του Συμβουλίου βρίσκεται ακόμη στην αρχική της φάση δεν είμαι σε θέση να ενημερώσω τον αξιότιμο βουλευτή σχετικά με τον χρόνο της πιθανής έγκρισης της προτάσεως από το Συμβούλιο.

<SPEAKER ID=148 LANGUAGE="ES" NAME="Camisσn Asensio">
Το πρόβλημα που μας ώθησε να θέσουμε αυτήν την Ερώτηση στο Συμβούλιο είναι εκείνο που υφίστανται πολλοί Ευρωπαίοι πολίτες σε αρκετές πόλεις της Ένωσης, εξαιτίας των ενοχλητικών θορύβων που εκπέμπουν ορισμένα αεροσκάφη, παλαιά γενικώς, τα οποία προξενούν ανυπόφορη ενόχληση σε πολλά άτομα που κατοικούν στα περίχωρα των αεροδρομίων. Μπορείτε να ρωτήσετε, αν μη τι άλλο, τους κατοίκους της Κοσλάδα, στα περίχωρα του αεροδρομίου Μπαράχας της Μαδρίτης.
<P>
Βρισκόμαστε, αξιότιμοι κύριοι, απλώς μπροστά σε ένα πρόβλημα υγείας που επηρεάζει γενικώς το νευρικό σύστημα, και το οποίο έχει λύση. Ποιά είναι; Να περιοριστεί η χρησιμοποίηση ορισμένων τύπων αεροσκαφών τα οποία, σήμερα ακόμη, εκπέμπουν θορύβους σε ένα επίπεδο ανώτερο από το επιτρεπόμενο από την κοινοτική νομοθεσία.
<P>
Εκφράζουμε την ικανοποίησή μας για τη δήλωση του Συμβουλίου ότι βρισκόμαστε κοντά στη λύση. Η αλήθεια είναι ότι ειπώθηκε «στο εγγύς μέλλον». Θα προτιμούσαμε αυτό να διευκρινιστεί περισσότερο, τέλος πάντων όμως, διαπιστώνουμε τουλάχιστον την ευαισθησία του Συμβουλίου για την ταχεία εξεύρεση λύσης.

<SPEAKER ID=149 LANGUAGE="EN" NAME="Mitchell">
Γνωρίζω ότι όλοι ανησυχούμε σχετικά με τα θέματα που έθεσε το αξιότιμο Μέλος. Όσο εξαρτάται από εμένα θα φροντίσω ώστε οι ανησυχίες αυτές να ληφθούν υπόψη και είμαι βέβαιος ότι το ίδιο θα κάνει και ο αξιότιμος βουλευτής κατά την εξέταση του θέματος από το Κοινοβούλιο. Ταυτόχρονα, θα ήθελα να τονίσω ότι κάνοντας αυτά δεν θα πρέπει να ξεχάσουμε και τα ειδικά ενδιαφέροντα των αναπτυσσομένων χωρών, οι οποίες ίσως να μην μπορέσουν να εκπληρώσουν τις απαιτήσεις εντός του ιδίου χρονοδιαγράμματος. Εκτιμώ το πνεύμα της ερωτήσεως και είμαι βέβαιος ότι το συμμεριζόμεθα όλοι.

<SPEAKER ID=150 LANGUAGE="EN" NAME="Elliott">
Ως Μέλος του Κοινοβουλίου, η εκλογική περιφέρεια του οποίου εφάπτεται του αεροδρομίου του Χήθροου - του διεθνούς αεροδρομίου με την μεγαλύτερη κίνηση στον κόσμο - και ως πρόεδρος του συνδέσμου των τοπικών αρχών κατά της ηχορύπανσης από τα αεροσκάφη, ενδιαφέρομαι πάρα πολύ για το θέμα αυτό. Θα ήθελα να υποβάλω δύο σύντομες ερωτήσεις.
<P>
Στην πρόταση συμπεριλαμβάνονται άραγε τα ιδιωτικά αεροσκάφη εταιρειών τα οποία ολοένα και πολλαπλασιάζονται; Δεύτερον, μολονότι είμαι ικανοποιημένος με εκείνα που ακούσαμε και μολονότι έχουμε επιτελέσει σοβαρή πρόοδο προς την κατεύθυνση απομάκρυνσης των πλέον θορυβωδών αεροσκαφών, όλα τα αεροσκάφη είναι θορυβώδη σε κάποιο βαθμό και ιδιαίτερα σε κάποιες ώρες της ημέρας. Ορισμένα ευρωπαϊκά αεροδρόμια εφαρμόζουν απαγορεύσεις πτήσεων κατά τη νύχτα, μολονότι όχι όλα. Δεν νομίζει το Συμβούλιο ότι έχει έρθει πλέον η ώρα να προσπαθήσουμε να εναρμονίσουμε τους περιορισμούς για τις νυκτερινές πτήσεις αεροσκαφών σε ολόκληρη την επικράτεια της Ευρωπαϊκής Ένωσης ούτως ώστε και ομοιομορφία να επιτύχουμε αλλά και να προστατεύσουμε την υγεία και την ποιότητα ζωής των πολιτών που ζουν κοντά σ' αυτά τα τεράστια αεροδρόμια;

<SPEAKER ID=151 LANGUAGE="EN" NAME="Mitchell">
Δεν είμαι βέβαιος εάν η οδηγία καλύπτει ιδιωτικά αεροσκάφη, νομίζω ότι τα καλύπτει. Εάν δεν είναι έτσι θα ενημερώσω τον αξιότιμο βουλευτή. Σε σχέση με το δεύτερο μέρος της ερώτησής του: πιστεύω ότι αυτό είναι κάτι που χρειάζεται εξέταση και ασφαλώς θα φέρω τα σχόλιά του υπόψη της προεδρίας και του Συμβουλίου όταν θα γίνει η σχετική συζήτηση.

<SPEAKER ID=152 NAME="Πρόεδρος">
Ερώτηση αριθ. 2 της κ. Anne McIntosh (H-0854/96)
<P>
Θέμα: Προσπάθειες αντιμετωπίσεως του προβλήματος BSE
<P>
Συμφωνεί το Συμβούλιο ότι η κρίση εξαιτίας της BSE έχει υπογραμμίσει πόσο αναγκαίο είναι να υπάρξει ένα εκτενέστερο σύστημα σημάνσεως των βοοειδών και μία πληρέστερη δυνατότητα παρακολουθήσεως της μετακινήσεώς τους απ' άκρου εις άκρον της Ευρωπαϊκής Ενώσεως, στοιχείο που θα σημάνει καλλίτερον έλεγχο της νόσου και θα στηρίξει την εμπιστοσύνη από πλευράς των καταναλωτών;
<P>
Σχεδιάζει το Συμβούλιο να λάβει μέτρα ως ανωτέρω, επί παραδείγματι καθιέρωση συστήματος διπλής ετικέττας, συντόμως;
<P>
Για τον τομέα του βοείου κρέατος στο Ηνωμένο Βασίλειο είναι επίσης ζωτικής σημασίας η θέσπιση αποτελεσματικού συστήματος στηρίξεως του εισοδήματος και της αγοράς. Θα μπορούσε το Συμβούλιο να υποδείξει πώς προτείνεται να κατανεμηθεί το τεράστιο σχετικό ποσό ανάμεσα στην Ευρωπαϊκή Ένωση και το Ηνωμένο Βασίλειο;

<SPEAKER ID=153 NAME="Mitchell">
Το Συμβούλιο έχει ήδη επανειλημμένα υπογραμμίσει, και πιο πρόσφατα στο άτυπο Συμβούλιο του Κίλερνεϋ, την εξαιρετική σημασία που έχει η βελτίωση της ενημέρωσης των καταναλωτών σχετικά με την σήμανση και την ποιότητα του βοείου κρέατος. Η Οδηγία 92/102/ΕΟΚ σχετικά με την σήμανση και την καταγραφή των παραγωγικών ζώων προβλέπει διαδικασίες για τη σήμανση των βοοειδών, των προβάτων και των χοίρων. Η κρίση της ΣΕΒ απέδειξε ότι το σύστημα σήμανσης και καταγραφής των βοοειδών χρειάζεται βελτίωση. Στις αρχές Οκτωβρίου το Συμβούλιο έλαβε προτάσεις της Επιτροπής οι οποίες αποσκοπούν στην εισαγωγή ενός πακέτου μέτρων σχετιζόμενων με την σήμανση των ζώων και τις ετικέτες στο κρέας. Στόχος των προτάσεων αυτών είναι να διευκολυνθεί η διαπίστωση της προέλευσης των ζώων και του κρέατος και η συμβολή στην ανάκτηση της εμπιστοσύνης εκ μέρους των καταναλωτών. Οι προτάσεις θα ενισχύσουν τις διατάξεις της τρέχουσας οδηγίας μέσω μιας κεντρικής βάσης δεδομένων, ενός 'διαβατηρίου' για το κάθε ζώο, με διαδικασίες διπλού ενωτίου για τον προσδιορισμό του κάθε ζώου και με αρχείο των ζώων της κάθε εκμετάλλευσης.
<P>
Σε ανταπόκριση προς την εφετεινή κρίση στην αγορά του βοείου κρέατος, η Επιτροπή έχει διαμορφώσει ένα αριθμό προτάσεων οι οποίες περιλαμβάνουν μέτρα βραχυπρόθεσμης και μεσοπρόθεσμης μείωσης της παραγωγής βοείου κρέατος, επαναφέροντας έτσι την ισορροπία στην αγορά κατόπιν της ουσιαστικής μείωσης της ζήτησης, επίτευξης οικονομιών στο Τμήμα Εγγυήσεων του ΕΓΤΠΕ με τη μείωση των καταβολών αποζημιώσεων στον τομέα των αροτριαίων καλλιεργειών ούτως ώστε να επιλυθούν τα προβλήματα στον τομέα του βοείου και του μοσχαρίσιου κρέατος καθώς και τροπολογίες στον Κανονισμό 2328/91 που αφορά τη βελτίωση της αποδοτικότητας των αγροτικών δομών. Η πρώτη ολοκληρωμένη εξέταση των προτάσεων αυτών από το Συμβούλιο Γεωργίας της 16ης και 17ης Σεπτεμβρίου απεκάλυψε ευρεία απόκλιση απόψεων σχετικά με την κάθε μία από τις προτάσεις της Επιτροπής. Ιδιαίτερα εκδηλώθηκαν ανησυχίες σχετικά με την πρόταση για τη μείωση της ενίσχυσης των αροτριαίων καλλιεργειών καθώς και επιφυλάξεις αναφορικά με την αντίστοιχη πρόταση να γίνει υποχρεωτική η καταβολή πριμ σφαγής των μόσχων. Το Συμβούλιο των Υπουργών Γεωργίας της 28ης, 29ης και 30ης Οκτωβρίου κατέληξε σε πολιτική συμφωνία σχετικά με τα κύρια στοιχεία των προτάσεων της Επιτροπής αναφορικά με την τροποποίηση του βασικού κανονισμού της αγοράς βοείου και μοσχαρίσιου κρέατος. Τα μέτρα που συμφωνήθηκαν αποσκοπούν να επιφέρουν, βραχυπρόθεσμα και μεσοπρόθεσμα, την εξισορρόπηση στην αγορά του βοείου κρέατος και περιλαμβάνουν σχήματα καταβολής πριμοδότησης σφαγής μόσχων, προσαρμογές των κανόνων παρέμβασης, προσαρμογές στις οροφές των τοπικών δικαιωμάτων καταβολής πριμοδοτήσεων, αυξημένη υποστήριξη προς την εκτατική παραγωγή και αναγνώριση της ανάγκης για μια εκστρατεία προώθησης του βοείου κρέατος.
<P>
Σε σχέση με τους μόσχους, το Συμβούλιο απεφάσισε ότι τα κράτη μέλη θα πρέπει να διαθέτουν δικαίωμα επιλογής μεταξύ διαφόρων ενεργειών για να μειώσουν τον ολικό αριθμό τους. Επομένως, σύμφωνα με το πακέτο που εγκρίθηκε τον Οκτώβριο, τα κράτη μέλη μπορούν να επιλέξουν είτε πριμοδότηση της σφαγής μόσχων όσον αφορά τους άρρενες μόσχους σύμφωνα με την αρχική πρόταση της Επιτροπής, ή πριμοδότηση πρώιμης διάθεσης των μόσχων στην αγορά ή συνδιασμό των δύο παραπάνω μέτρων. Τα μέτρα αυτά, τα οποία θα ισχύσουν για μια περίοδο δύο ετών από την 1η Δεκεμβρίου 1996, αποσκοπούν να οδηγήσουν σε μια μείωση της τάξεως ενός, κατ' ελάχιστον, εκατομμυρίου κεφαλών στον αριθμό των μόσχων της Κοινότητας.
<P>
Σε σχέση με τη χρηματοδότηση, το Συμβούλιο απεφάσισε ότι οποιαδήποτε προσαρμογή στις δαπάνες του 1998 θα πρέπει να αντιμετωπιστεί παράλληλα με την σύνταξη του προϋπολογισμού για τη γεωργία του έτους αυτού. Είναι προφανές ότι η απόφαση αυτή δεν προκαταλαμβάνει τη γνώμη του Ευρωπαϊκού Κοινοβουλίου επί του θέματος. Σε σχέση με το 1997, το Συμβούλιο αντιμετώπισε ευνοϊκά την πρόταση της Επιτροπής περί αναβολής των προκαταβολών για τους ελαιούχους σπόρους ως μέσου αντιμετώπισης των αναγκών του προϋπολογισμού για το 1997. Η απόφαση του Συμβουλίου αναφορικά με τη χρηματοδότηση θα πρέπει να αναμείνει την υποβολή προτάσεως εκ μέρους της Επιτροπής για την τροποποίηση του αντίστοιχου κανονισμού καθώς και τη γνώμη του Κοινοβουλίου επί της προτάσεως αυτής.
<P>
Το Συμβούλιο των Υπουργών ανεγνώρισε επίσης ότι το πακέτο των μέτρων που συμφωνήθηκε κατά το Συμβούλιο του Οκτωβρίου έχει σχεδιαστεί για να αντιμετωπίσει τις βραχυπρόθεσμες επιπτώσεις οι οποίες προέρχονται ιδιαίτερα από την κρίση της ΣΕΒ και πιστεύει ότι είναι αναγκαίες περαιτέρω μεταβολές στις πριμοδοτήσεις του βοείου κρέατος για να προσαρμοστεί ο εφοδιασμός της αγοράς της ΕΕ με βόειο με το πιθανό μακροπρόθεσμο επίπεδο της εσωτερικής και εξωτερικής ζήτησης. Το Συμβούλιο έχει καλέσει την Επιτροπή να εξετάσει αυτό το ζήτημα και να υποβάλει εντός έξι μηνών προτάσεις σχετικά με τον τομέα του βοείου. Αντικειμενικός σκοπός του Συμβουλίου είναι να λάβει αποφάσεις επί των προτάσεων αυτών πριν από την 31η Δεκεμβρίου 1997. Μέσα σ' αυτό το πλαίσιο θα εξεταστούν επίσης και οι προτάσεις της Επιτροπής σχετικά με τις δομές της γεωργίας.
<P>
Πλέον των μέτρων που σχεδιάστηκαν για την αποκατάσταση της ισορροπίας του μοσχαρίσιου κρέατος στην αγορά, το Συμβούλιο των Υπουργών Γεωργίας κατά τη σύσκεψή του από 28 έως 30 Οκτωβρίου συμφώνησε επίσης στην παροχή πρόσθετου πακέτου αποζημιώσεων ύψους 500 εκατομμυρίων Ecu για την στήριξη των παραγωγών εκείνων των οποίων το εισόδημα έχει υποστεί σημαντική μείωση ως αποτέλεσμα της κρίσης της ΣΕΒ. Το Συμβούλιο έλαβε επίσης απόφαση επί της κλείδας κατανομής των πιστώσεων του πακέτου μεταξύ των κρατών μελών.
<P>
Σε σχέση με το άλλο μέρος της ερωτήσεως, σύμφωνα με την κλείδα που συμφωνήθηκε στο Συμβούλιο για την κατανομή των πρόσθετων ποσών, το Ηνωμένο Βασίλειο θα λάβει το 13, 1 %.

<SPEAKER ID=154 LANGUAGE="EN" NAME="McIntosh">
Ευχαριστώ τον προεδρεύοντα, κ. Mitchell, για την ολοκληρωμένη απάντησή του. Σχετικά με το ποσοστό που έχει κατανεμηθεί στο Ηνωμένο Βασίλειο, δεν θα συμφωνούσε άραγε ότι θα ήταν πιο δίκαιο να απονεμηθεί ένα μεγαλύτερο ποσοστό στη χώρα που η αγορά της και η εμπιστοσύνη των καταναλωτών σ' αυτήν έχει κλονιστεί περισσότερο;
<P>
Σχετικά με το πρόβλημα της επισήμανσης, ανεξάρτητα με το οποιοδήποτε σχήμα συμφωνήσει τελικά να εγκρίνει το Συμβούλιο, δεν θα δεχόταν ο προεδρεύων ότι θα έπρεπε να περιλαμβάνει κάποιο ηλεκτρονικό σύστημα, όπως στο Ώλστερ ή, εκεί που δεν θα ήταν πρακτικό, ένα σύστημα με έντυπα;
<P>
Εκείνο που με ενδιαφέρει είναι η πρακτική εφαρμογή του συστήματος. Είναι φανερό πως υπάρχουν περιοχές της ΕΕ όπου δεν μπορεί να υιοθετηθεί ηλεκτρονικό σύστημα επισήμανσης. Είναι σημαντικό όπως στις περιοχές αυτές υιοθετηθεί τουλάχιστον ένα εκτεταμένο έντυπο σύστημα ή μια μορφή 'διαβατηρίου' στα βοοειδή.

<SPEAKER ID=155 LANGUAGE="EN" NAME="Mitchell">
Αναφορικά με το δεύτερο μέρος της ερωτήσεως της αξιότιμης βουλευτού, θα θέσω τα σχόλιά της υπόψη του Συμβουλίου των Υπουργών Γεωργίας. Δεν είμαι βέβαιος για τις επιπτώσεις που θα έχει στη βιομηχανία το σύστημα που προτείνει, αλλά θα παρουσιάσω τις σκέψεις της.
<P>
Σε σχέση με τη σύσταση όπως κατανεμηθεί μεγαλύτερο ποσοστό στα κράτη μέλη που οι αγορές τους έχουν υποστεί τις μεγαλύτερες επιπτώσεις θα ήθελα να τονίσω ότι σε μια χώρα όπως, π.χ., η Ιρλανδία η οποία είναι πολύ μικρότερη από το Ηνωμένο Βασίλειο και όπου έχουμε τον μισό περίπου πληθυσμό βοοειδών από τον αντίστοιχο του Ηνωμένου Βασιλείου, οι αρνητικές επιπτώσεις ήταν πολύ μεγαλύτερες διότι, στην περίπτωσή μας, εμείς εξάγουμε το 85 % της παραγωγής μας. Συνεπώς στην κατανομή αυτή θα πρέπει να ληφθούν υπόψη αρκετοί παράγοντες. Στο τέλος, το Συμβούλιο των Υπουργών απεφάσισε ότι αυτή ήταν η δικαιότερη κατανομή.

<SPEAKER ID=156 LANGUAGE="EN" NAME="Thomas">
Θα ήθελα να ευχαριστήσω τον προεδρεύοντα του Συμβουλίου, κ. Mitchell, για την ευρύτατη απάντησή του στην αρχική ερώτηση. Έχω διαβάσει πράγματι τις προτάσεις στην Οδηγία του Συμβουλίου 92/102 και τις δέχομαι με ικανοποίηση.
<P>
Γνωρίζω ότι οι παραγωγοί της Ανατολικής Αγγλίας, της περιοχής του Ηνωμένου Βασιλείου που εκπροσωπεύω, έχουν υποφέρει αρκετά από την κρίση της ΣΕΒ και εξακολουθούν να υποφέρουν ως αποτέλεσμα της ανεπάρκειας της κυβερνήσεως του Ηνωμένου Βασιλείου να αντιμετωπίσει την κρίση.
<P>
Η ερώτησή μου είναι: αναφορικά με την εισαγωγή υποχρεωτικού ηλεκτρονικού συστήματος βάσεως δεδομένων στα κράτη μέλη, θα υποστήριζε άραγε το Συμβούλιο οικονομική ενίσχυση επί ευρωπαϊκής βάσεως παρόμοια με εκείνη που εγκρίθηκε για τα σχήματα χρηματοδοτικής υποστήριξης;

<SPEAKER ID=157 LANGUAGE="EN" NAME="Mitchell">
Μπορώ να επιβεβαιώσω ότι το Συμβούλιο έλαβε πρόσφατα πρόταση της Επιτροπής για ένα σύνολο μέτρων υπέρ του τομέα του βοείου κρέατος, κατόπιν συνεννοήσεως με το Ευρωπαϊκό Κοινοβούλιο. Μόλις ληφθεί η γνώμη του Κοινοβουλίου, το Συμβούλιο ασφαλώς θα δράσει με ταχύτητα σχετικά με την πρόταση. Κατά τη διάρκεια εξέτασης των θεμάτων αυτών από το Συμβούλιο θα θέσω υπόψη του προεδρεύοντος τις ανησυχίες που εξέφρασε ο αξιότιμος βουλευτής, αλλά σήμερα δεν είμαι σε θέση να αναλάβω υποχρεώσεις.

<SPEAKER ID=158 NAME="Πρόεδρος">
Ερώτηση αριθ. 3 της κ. Ulla Sandbζk (H-0856/96)
<P>
Θέμα: Η θέση του Συμβουλίου όσον αφορά την εφαρμογή των «μηχανισμών της Μόσχας»
<P>
Η Amnesty δημοσίευσε στις 27.09.96 έκθεση σχετικά με τα ανθρώπινα δικαιώματα στην Τουρκία, όπου προτείνεται στο πλαίσιο του ΟΑΣΕ να γίνει χρήση των επονομαζομένων «μηχανισμών της Μόσχας», ώστε με ή χωρίς την έγκριση της Τουρκίας να σταλεί στη χώρα αυτή αντιπροσωπεία προκειμένου να διερευνήσει το θέμα των ανθρωπίνων δικαιωμάτων.
<P>
Πώς τάσσεται το Συμβούλιο απέναντι σε μια τέτοια προοπτική, και τί προτίθεται να πράξει επ' αυτού.

<SPEAKER ID=159 NAME="Mitchell">
Το Συμβούλιο παρακολουθεί με μεγάλη προσοχή την κατάσταση σχετικά με τα ανθρώπινα δικαιώματα στην Τουρκία και αναφέρεται με ενεργητικότητα στις ανησυχίες του σχετικά με τις παραβιάσεις που διαπράττονται στον τομέα αυτόν τόσο στις επαφές του με τις τουρκικές αρχές στο πλαίσιο του πολιτικού διαλόγου ΕΕ/Τουρκίας όσο και στον πολυμερή διάλογο στον ΟΑΣΕ.
<P>
Το Συμβούλιο έχει διασαφήσει στις ανωτέρω αρχές, και θα συνεχίσει να το κάνει, ότι η τήρηση του κανόνα δικαίου, των ανθρωπίνων δικαιωμάτων και των θεμελιωδών ελευθεριών αποτελεί τη βάση των στενότερων σχέσεων μεταξύ Τουρκίας και Ευρωπαϊκής Ένωσης. Ο ΟΑΣΕ, παρακολουθώντας την υλοποίηση των δεσμεύσεων που έχουν αναλάβει τα κράτη μέλη του, υποστηρίζει την ανάπτυξη και τη στερέωση της δημοκρατίας και του κανόνα δικαίου, του σεβασμού προς τα ανθρώπινα δικαιώματα και τις θεμελιώδεις ελευθερίες ως αντικείμενα άμεσου και νόμιμου ενδιαφέροντος για όλες τις συμμετέχουσες χώρες.
<P>
Το Συμβούλιο είναι ενήμερο των δυνατοτήτων που προσφέρει ο ειδικός μηχανισμός της Μόσχας του ΟΑΣΕ. Μολονότι ο μηχανισμός αυτός προβλέπει την δυνατότητα όπως οι χώρες που συμμετέχουν στον ΟΑΣΕ αποφασίσουν αποστολή του Οργανισμού για διερεύνηση της καταστάσεως των ανθρωπίνων δικαιωμάτων σε μια άλλη χώρα του ΟΑΣΕ, πρακτικά και για την επιτυχία μιας παρόμοιας αποστολής είναι απαραίτητη η συνεργασία της χώρας αυτής. Μολονότι πιστεύει ότι ο μηχανισμός της Μόσχας του ΟΑΣΕ αποτελεί πολύτιμο εργαλείο σε ορισμένες περιπτώσεις, το Συμβούλιο δεν θεωρεί ότι αποτελεί το κατάλληλο μέσο για την αντιμετώπιση του θέματος στο οποίο αναφέρεται η αξιότιμη βουλευτής.
<P>
Η Ευρωπαϊκή Ένωση θα συνεχίσει να παρακολουθεί προσεκτικά τις εξελίξεις σε σχέση με την κατάσταση αυτή και να ζητεί από την Τουρκία να σεβαστεί τις δεσμεύσεις για τα ανθρώπινα δικαιώματα που έχει αναλάβει στον ΟΑΣΕ και σε άλλους σχετικούς οργανισμούς όπως το Συμβούλιο της Ευρώπης.

<SPEAKER ID=160 LANGUAGE="DA" NAME="Sandbζk">
Ήθελα να πληροφορηθώ για ποιό λόγο το Συμβούλιο έκρινε ότι ο μηχανισμός δεν ήταν κατάλληλος. Δηλαδή: για ποιό λόγο το Συμβούλιο έκρινε ότι δεν έπρεπε να αποσταλεί αντιπροσωπεία στην Τουρκία, όταν είναι σαφές ότι η χώρα αυτή δεν σέβεται τα ανθρώπινα δικαιώματα και τα παραβιάζει όλο και περισσότερο. Κρίνω ότι η έκθεση είναι σαφής. Ποιός είναι άραγε ο λόγος για τον οποίο δεν υπάρχει πρόθεση να αναληφθεί καμία απολύτως δράση;

<SPEAKER ID=161 LANGUAGE="EN" NAME="Mitchell">
Όπως είπα στην απάντησή μου προς την αξιότιμη βουλευτή, η συνεργασία της υπόψη χώρας αποτελεί ζωτική προϋπόθεση για την επιτυχία παρόμοιων αποστολών. Από την εποχή που συμφωνήθηκε ο μηχανισμός της Μόσχας το 1991 ο ΟΑΣΕ έχει αναπτυχθεί ουσιαστικά. Ο Οργανισμός διαθέτει τώρα ένα μόνιμο συμβούλιο το οποίο συνεδριάζει εβδομαδιαίως και το οποίο παρέχει σήμερα την ευκαιρία για την επίλυση των προβλημάτων που αντιμετωπίζει ο ΟΑΣΕ.
<P>
Η κοινοβουλευτική συνέλευση του ΟΑΣΕ έχει συζητήσει το θέμα των ανθρωπίνων δικαιωμάτων και έχει αποστείλει αντιπροσωπεία στην Τουρκία. Επομένως, ο μηχανισμός της Μόσχας δεν είναι η μόνη δυνατή λύση και, εξάλλου, η αποστολή αντιπροσωπείας χωρίς τη συνεργασία της χώρας υποδοχής δεν θα αποτελούσε πλεονεκτική ενέργεια σ' αυτή την περίπτωση. Αλλά αυτό είναι ένα θέμα οι συνθήκες του οποίου μπορούν να αλλάξουν. Υπάρχουν και άλλοι τρόποι για να επηρεαστεί η κατάσταση και το Συμβούλιο κάνει ό, τι είναι δυνατό για να τους αξιοποιήσει.

<SPEAKER ID=162 NAME="Εφραιμίδης">
Κύριε Πρόεδρε, δεν είναι πλήρης, ατυχώς, η απάντηση. Επαναλαμβάνει ο εκπρόσωπος του Συμβουλίου ότι αυτό εφαρμόζεται στις κλασικές, τις γνωστές μεθόδους. Αυτές μέχρι τώρα έχουν αποδειχθεί ανεπαρκείς. Το ερώτημα είναι γιατί αυτή την ειδική μεθόδευση του μηχανισμού της Μόσχας -αφού όλα τα άλλα έχουν αποτύχει- δεν θέλει το Συμβούλιο να την χρησιμοποιήσει. Και επιμένω, κύριε Πρόεδρε, διότι απόψε πήρα ένα τηλεγράφημα από την 'Αγκυρα από τις οργανώσεις ανθρωπίνων δικαιωμάτων το οποίο λέγει ότι, πρώτον, 150 απεργοί πείνας στις φυλακές βρίσκονται σε κίνδυνο να πεθάνουν, οι 15 από αυτούς ήδη έχουν μεταφερθεί σε νοσοκομεία και είναι ετοιμοθάνατοι και επείκειται ο θάνατος και των άλλων; και δεύτερον, αυτές οι οργανώσεις προσπαθούν να δουν την αρμόδια εισαγγελία των τουρκικών αρχών, να δουν τους κρατούμενους και να εξευρεθεί ένας συμβιβασμός στους όρους για να λυθεί η απεργία. Η εισαγγελία αρνείται να τους επιτρέψει να δουν αυτούς τους κρατούμενους που είναι σε απεργία πείνας ώστε να βρεθεί τρόπος να λυθεί η απεργία. Γιατί σ'αυτή την περίπτωση, κύριε Mitchell, δεν σπεύδει το Συμβούλιο να εφαρμόσει αυτόν τον ειδικό μηχανισμό της Μόσχας; Δεν είναι τυχαίο ότι επινοήθηκε αυτός ο μηχανισμός. Εκεί που δεν επαρκούν οι άλλοι συμφωνήθηκε αυτός ο ειδικός μηχανισμός. Γιατί το πείσμα σας να αρνείσθε να προσφύγετε σ'αυτόν τον μηχανισμό;

<SPEAKER ID=163 LANGUAGE="EN" NAME="Mitchell">
Θα ήθελα να υπογραμμίσω ότι η εφαρμογή του ειδικού μηχανισμού της Μόσχας δεν είναι αρμοδιότητα του Συμβουλίου, είναι αρμοδιότητα του ΟΑΣΕ. Εγώ απαντώ στις ερωτήσεις ως προεδρεύων του Συμβουλίου των Υπουργών της Ευρωπαϊκής Ένωσης. Θα ήθελα να πω ότι η Ευρωπαϊκή Ένωση αναγνωρίζει την ανάγκη επίτευξης περαιτέρω βελτιώσεων και προόδου στην υλοποίηση των ανθρωπίνων δικαιωμάτων και των δημοκρατικών ελευθεριών στην Τουρκία. Συνεχίζουμε να κάνουμε σαφές στις τουρκικές αρχές ότι η τήρηση του κανόνα δικαίου και των θεμελιωδών ελευθεριών αποτελούν τη βάση της συνεχούς προσέγγισης μεταξύ Ευρωπαϊκής Ένωσης και Τουρκίας. Σημειώνουμε τις διαβεβαιώσεις που δίδουν οι τουρκικές αρχές σχετικά με το ότι προτίθενται να εφαρμόσουν διαδικασίες συνταγματικών και νομοθετικών μεταρρυθμίσεων και συνεχίζουμε να πιέζουμε προς αυτή την κατεύθυνση.
<P>
Ο προεδρεύων του Συμβουλίου είχε τρεις συναντήσεις με την Αναπληρωτή Πρωθυπουργό, κ. Τσιλέρ, για να τονίσει τη σημασία που αποδίδουμε στην έγκαιρη πρόοδο στον τομέα της έγκρισης και εφαρμογής περαιτέρω μεταρρυθμίσεων ούτως ώστε να διασφαλιστεί ο σεβασμός των ανθρωπίνων δικαιωμάτων και θα συνεχίσουμε να τονίζουμε τα παραπάνω στις επαφές μας με τις τουρκικές αρχές. Η Επιτροπή υποστηρίζει τουρκικές ΜΚΟ και επαγγελματικές οργανώσεις, μεταξύ των οποίων περιλαμβάνονται ο Σύνδεσμος για τα Ανθρώπινα Δικαιώματα, το Ίδρυμα Ανθρωπίνων Δικαιωμάτων και ο τουρκικός Ιατρικός Σύλλογος, οι οποίες εδώ και αρκετό καιρό προωθούν το θέμα των ανθρωπίνων δικαιωμάτων. Η Επιτροπή θα συνεχίσει να συνεργάζεται και να χορηγεί ενίσχυση για διάφορα σχέδια που στοχεύουν στην προώθηση των ανθρωπίνων δικαιωμάτων στην Τουρκία.
<P>
Η έκθεση της Διεθνούς Αμνηστείας θέτει σαφώς πολλά ζητήματα παραβιάσεως των ανθρωπίνων δικαιωμάτων τα οποία δημιουργούν ανησυχίες στο Συμβούλιο. Έχουμε καταστήσει σαφή την άποψή μας ότι αναγκαιούν περαιτέρω μεταρρυθμίσεις σε τομείς όπως τα ανθρώπινα δικαιώματα, η ελευθερία της έκφρασης και οι δημοκρατικές ελευθερίες και θα συνεχίσουμε να το πράττουμε.
<P>
Τέλος, το Συμβούλιο θα στηρίξει οποιαδήποτε πρωτοβουλία διερεύνησης καταγγελιών για παραβιάσεις των ανθρωπίνων δικαιωμάτων καθώς και για το πρόβλημα των ατόμων που φέρεται ότι αγνοούνται. Αυτό μόνο θετικά μπορεί να συμβάλλει σε μεγαλύτερη διαφάνεια κατά την αντιμετώπιση παρόμοιων θεμάτων. Μιλώντας προσωπικά, θα ήθελα να δω μια πλήρη, ολοκληρωμένη και αμερόληπτη διερεύνηση για την κατάσταση εκείνων που έχουν εξαφανιστεί στην Τουρκία αλλά η ερώτηση αφορούσε τον ειδικό μηχανισμό της Μόσχας και, για τους λόγους που παρέθεσα, πιστεύω ότι οι απόψεις και οι απαντήσεις που έδωσα εξακολουθούν να ισχύουν.

<SPEAKER ID=164 LANGUAGE="SV" NAME="Lindqvist">
Κύριε Πρόεδρε, δεν είναι η πρώτη φορά που το θέμα των ανθρωπίνων δικαιωμάτων και της Τουρκίας τίθεται προς συζήτηση. Ετέθη μόλις χθές, όπου υπεβλήθησαν οι ίδιες περίπου ερωτήσεις προς την Επιτροπή. Είχε τεθεί πριν από ένα μήνα και πριν από δύο μήνες.
<P>
Ανήκα σ'αυτούς οι οποίοι πριν από λιγότερο από έναν χρόνο, τον Δεκέμβριο του 1995, ψήφισαν όχι στην συμφωνία τελωνειακής ένωσης. Υπήρχαν αυτοί που ψήφισαν ναι. Πολλοί από τους συναδέλφους μου μετάνοιωσαν που ψήφισαν ναι. Η ερώτησή μου είναι: αν τώρα δεν υπάρχει θέληση αποδοχής του μηχανισμού της Μόσχας, τι προτίθεται κανείς να κάνει πέραν αυτού στο οποίο παραπέμπει το Συμβούλιο, δηλ. «να επανεκτιμήσει την κατάσταση»; Αν ο ένας εταίρος δεν τηρεί μια συμφωνία, δεν είναι τότε φυσικό να ακυρώσει ο άλλος εταίρος την συμφωνία, καθώς η συμφωνία αφορά αμοιβαίες δεσμεύσεις;

<SPEAKER ID=165 LANGUAGE="EN" NAME="Mitchell">
Περιέγραψα ήδη αναλυτικά τις κινήσεις που κάνει το Συμβούλιο σχετικά με το θέμα αυτό. Ο προεδρεύων του Συμβουλίου, κ. Spring, έχει συναντηθεί τρεις φορές με την κ. Τσιλέρ κατά το πρόσφατο παρελθόν. Βρισκόμαστε στην προεδρία μόνο πέντε μήνες! Αυτό δείχνει το πόσο σοβαρά παίρνουν υπόψη τους τις ανησυχίες του Κοινοβουλίου ο κ. Spring και η ιρλανδική προεδρία και θα συνεχίσουμε έτσι.
<P>
Οποιαδήποτε ανάγνωση των πρακτικών θα αποδείξει ότι η σθεναρότητα της απάντησής μου σήμερα δείχνει ότι συμφωνούμε με το Κοινοβούλιο. Ωστόσο δεν είμαι υπέρ της διεξαγωγής ασκήσεων επί χάρτου. Εάν πιστεύουμε ότι κάποια ενέργεια μπορεί να έχει αποτέλεσμα θα την υλοποιήσουμε. Κατά την άποψη του Συμβουλίου όμως αυτή τη χρονική στιγμή και για τους λόγους που προανέφερα δεν βλέπουμε κάποιο ρόλο για το Συμβούλιο στην έναρξη του μηχανισμού της Μόσχας.

<SPEAKER ID=166 NAME="Πρόεδρος">
Ερώτηση αριθ. 4 της κ. Birgitta Ahlqvist (H-0859/96)
<P>
Θέμα: Οι τελευταίες εξελίξεις στη Λευκορωσία
<P>
Ο Πρόεδρος της Λευκορωσίας Lukasjenko έχει επιχειρήσει την αύξηση των συνταγματικών του εξουσιών στη Λευκορωσία, τη διάλυση της ισχύουσας Βουλής και την εισαγωγή αυταρχικού συστήματος διακυβέρνησης. Έχει ήδη εξαγγείλει δημοψήφισμα επί της πρότασής του στις 7 Νοεμβρίου. Το Κοινοβούλιο απάντησε στην ενέργεια αυτή με την εξαγγελία ενός δεύτερου ανταγωνιστικού δημοψηφίσματος στις 24 Νοεμβρίου. Ο Πρόεδρος της Ρωσίας έχει ασκήσει έντονες πιέσεις στον Πρόεδρο της Λευκορωσίας ώστε να επιζητήσει μια συμβιβαστική λύση με το Κοινοβούλιο σε ό, τι αφορά το νέο πολίτευμα της χώρας. Ο Πρόεδρος Lukasjenko έχει, εν τω μεταξύ, τροποποιήσει μόνο μία λεπτομέρεια της πρότασής του όσον αφορά το πολίτευμα.
<P>
Έχει το Συμβούλιο, καθ'οιονδήποτε τρόπο ασκήσει πιέσεις στον Πρόεδρο της Λευκορωσίας προκειμένου να τον πείσει να σταματήσει τις προσπάθειές του να θέσει εκτός παιχνιδιού το Κοινοβούλιο της χώρας;
<P>
Έχει το Συμβούλιο εξετάσει την προοπτική της από κοινού αντίδρασης των κρατών μελών της Ένωσης κατά των προσπαθειών του Προέδρου της Λευκορωσίας να εισαγάγει αυταρχικό σύστημα διακυβέρνησης γεγονός που θα έπρεπε να φαντάζει παράδοξο για την Ευρώπη εν έτει 1996;

<SPEAKER ID=167 NAME="Mitchell">
Το Συμβούλιο συμμερίζεται τις ανησυχίες της αξιότιμης βουλευτού αναφορικά με την πολιτική κατάσταση στη Λευκορωσία και έχει κάνει γνωστές τις ανησυχίες του στις αρχές της χώρας αυτής. Το θέμα συζητήθηκε από τους Υπουργούς Εξωτερικών της ΕΕ στο έκτακτο Ευρωπαϊκό Συμβούλιο του Δουβλίνου στις 5 Οκτωβρίου όπου συμφωνήθηκε ότι οι ανησυχίες της Ένωσης σχετικά με τις πρόσφατες αρνητικές εξελίξεις θα πρέπει να γίνουν γνωστές στις αρχές της Λευκορωσίας. Οι ανησυχίες αυτές διατυπώθηκαν κατά τη διάρκεια διαβήματος των πρεσβευτών της ΕΕ στο Μινσκ στις 14 Οκτωβρίου.
<P>
Επί πλέον, αποφασίστηκε από κοινού με τις συνδεδεμένες χώρες της Κεντρικής και Ανατολικής Ευρώπης, την Κύπρο και την Μάλτα, να επαναληφθούν οι ανησυχίες αυτές σε μια διακήρυξη που έγινε στις 18 Οκτωβρίου. Η διακήρυξη αυτή εξέφρασε τις ανησυχίες της Ένωσης και κάλεσε όλα τα ενδιαφερόμενα μέρη να καταλήξουν σε λύση η οποία θα σέβεται τα δικαιώματα του κοινοβουλίου, το συνταγματικό δικαστήριο και τις αρχές της δημοκρατίας. Ιδιαίτερα υπογραμμίστηκε η σημασία της ελευθερίας του τύπου και των δημοσίων συγκεντρώσεων όπως επίσης και η επιθυμία της ΕΕ να δει τη Λευκορωσία να παίζει ένα ενεργητικό ρόλο στην Ευρώπη, σε συνεργασία με τα ευρωπαϊκά θεσμικά όργανα.
<P>
Το Συμβούλιο σημειώνει ότι η απόφαση της 4ης Νοεμβρίου του συνταγματικού δικαστηρίου της Λευκορωσίας έκανε σαφές ότι μόνο το κοινοβούλιο μπορεί να λάβει οριστικές αποφάσεις σχετικά με συνταγματικές αλλαγές. Όπως το Συμβούλιο έχει κατανοήσει το ζήτημα, το προτεινόμενο εθνικό δημοψήφισμα μπορεί να προχωρήσει στις 24 Νοεμβρίου αλλά με τις εναλλακτικές λύσεις τροποποίησης του συντάγματος μόνο ως συμβουλευτικό και όχι ως δεσμευτικό αποτέλεσμα. Η Ευρωπαϊκή Ένωση συνεχίζει να παρακολουθεί την κατάσταση εν όψει οιασδήποτε περαιτέρω κατάλληλης δράσης.

<SPEAKER ID=168 LANGUAGE="SV" NAME="Ahlqvist">
Θέλω να ευχαριστήσω το Συμβούλιο για την απάντηση. Τίποτα επομένως από ότι κάναμε δεν επηρέασε ως τώρα τον Πρόεδρο της Λευκορωσίας. Η πληροφόρηση και η διπλωματία είναι συνήθως ένας καλός τρόπος να δρά κανείς σε τέτοιες περιστάσεις, αλλά φαίνεται δεν βοηθούν όταν πρόκειται για την Λευκορωσία. δχει συζητήσει το Συμβούλιο άλλους τρόπους για να κάνει τον Λευκορώσο Πρόεδρο να είναι λιγότερο αυταρχικός στην προεδρική του εξουσία; Έχει γίνει κάποια συζήτηση για την ακύρωση της συνεργασίας Tacis; Κάτι πρέπει να γίνει - δεν μπορούμε απλώς να περιμένουμε και να βλέπουμε. Νομίζω ότι πρέπει το Συμβούλιο να δείξει την δυσφορία του σαφέστερα.

<SPEAKER ID=169 LANGUAGE="EN" NAME="Mitchell">
Κατά τη διατύπωση της δυσαρέσκειάς μας θα πρέπει να είμαστε προσεκτικοί ούτως ώστε να μην τιμωρήσουμε περαιτέρω τον λαό της Λευκορωσίας που υποφέρει. Δεν νομίζω ότι ακολουθώντας τα βήματα που προτάθηκαν σε σχέση με το TACIS θα έχουμε αναγκαστικά τα αποτελέσματα που υπέθεσε το αξιότιμο Μέλος.
<P>
Καθώς εδήλωσα στην απάντησή μου συνεχίζουμε να παρακολουθούμε την κατάσταση. Το Συμβούλιο θα παρακολουθεί εκ του πλησίον τις εξελίξεις ενόψει της ανάληψης περαιτέρω δράσης, εάν μια τέτοια δράση θεωρηθεί αναγκαία. Προφανώς η οποιαδήποτε δράση θα αποτελέσει αντικείμενο συζήτησης και συμφωνίας στο Συμβούλιο αλλά μπορώ να διαβεβαιώσω το αξιότιμο Μέλος ότι παρακολουθούμε στενά την κατάσταση.

<SPEAKER ID=170 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 5 καταπίπτει.
<P>
Ερώτηση αριθ. 6 του κ. Jan Andersson (H-0868/96)
<P>
Θέμα: Καταπολέμηση των βλαβερών συνεπειών του αλκοόλ
<P>
Το αλκοόλ ευθύνεται για πολλά κοινωνικά προβλήματα τα οποία συνεπάγονται τεράστιες κοινωνικές δαπάνες. Εντούτοις, το αλκοόλ αντιμετωπίζεται ως ένα καθαρά γεωργικό ζήτημα. Κατά την άποψή μου το αλκοόλ θα έπρεπε να λογίζεται ως θέμα υγειονομικής πολιτικής.
<P>
Ποιες πρωτοβουλίες προτίθεται να αναλάβει η ιρλανδική προεδρία προκειμένου να προβάλει τις βλαβερές συνέπειες του αλκοόλ στην υγεία;

<SPEAKER ID=171 NAME="Mitchell">
Αυτή τη στιγμή δεν υπάρχουν ενώπιον του Συμβουλίου συγκεκριμένες προτάσεις σχετικά με την καταπολέμηση των αρνητικών επιπτώσεων από τα οινοπνευματώδη. Ωστόσο, το αξιότιμο Μέλος θα γνωρίζει ότι στις 29 παρελθόντος Μαρτίου το Ευρωπαϊκό Κοινοβούλιο, κατόπιν συναπόφασης με το Συμβούλιο, ενέκρινε μια απόφαση αναφορικά με την υλοποίηση προγράμματος κοινής δράσης 1996-2000 υπέρ της προώθησης, της ενημέρωσης, της εκπαίδευσης και της κατάρτισης σε θέματα υγείας μέσα στο πλαίσιο των δράσεων στον τομέα της δημόσιας υγείας. Το πρόγραμμα αυτό αποσκοπεί να βελτιώσει την ενημέρωση σχετικά με τους επικίνδυνους παράγοντες και τις πτυχές που έχουν σχέση με την υγεία και να ενθαρρύνει την υιοθέτηση τρόπου ζωής που θα έχει θετικά αποτελέσματα στην υγεία. Το πρόγραμμα προβλέπει έναν αριθμό συγκεκριμένων μέτρων πρόληψης και μέτρων προαγωγής της υγείας τα οποία συμπεριλαμβάνουν προώθηση της μελέτης, αξιολόγησης και ανταλλαγής εμπειριών αναφορικά με την κατάχρηση οινοπνεύματος, τις επιπτώσεις του στην υγεία και την κοινωνία και υποστηρίζει τις δράσεις που συνδέονται με τα ανωτέρω.
<P>
Το πρόγραμμα αυτό υλοποιείται από την Επιτροπή σε στενή συνεργασία με τα κράτη μέλη και τα ιδρύματα και τις οργανώσεις που ασχολούνται ενεργητικά με την προαγωγή της υγείας και με τη συνδρομή ειδικής συμβουλευτικής επιτροπής.

<SPEAKER ID=172 LANGUAGE="SV" NAME="Andersson">
Θέλω να ευχαριστήσω το Συμβούλιο για την απάντηση. Υπάρχουν πολλές διαφορετικές προσεγγίσεις όσον αφορά την πολιτική για το αλκοόλ. Η αιτία της ερώτησής μου είναι ότι έχω την αίσθηση ότι σε πολλές χώρες της Ευρώπης το αλκοόλ αντιμετωπίζεται κυρίως σαν ένα ζήτημα της εσωτερικής αγοράς, σαν οποιοδήποτε προϊόν. Δεν νομίζω ότι το αλκοόλ είναι ένα οποιοδήποτε προϊόν. Οι βλαβερές συνέπειες του αλκοόλ είναι πλήρως τεκμηριωμένες στην έρευνα. Προκαλεί σωρεία ασθενειών και είναι απολύτως σαφές ότι το πολύ αλκοόλ είναι κίνδυνος για την υγεία.
<P>
Σε κάποιες χώρες, μεταξύ άλλων στην πατρίδα μου την Σουηδία, καταβάλλονται προσπάθειες να περιοριστούν οι βλαβερές συνέπειες μειώνοντας την δυνατότητα να είναι προσιτό. δγινε μέσω υψηλής φορολογικής πίεσης, μέσω της παρεμπόδισης της χρήσης αλκοόλ από τους νέους και μέσω αυστηρών κανονισμών εισαγωγής. Δεν είναι δυνατόν να διατηρήσουν κάποιες χώρες αυστηρότερους κανόνες εισαγωγής μέσω της εξαίρεσης του άρθρου 36 που παραπέμπει σε εξαιρέσεις της εσωτερικής αγοράς όταν πρόκειται για την υγεία των ανθρώπων; Ποιά είναι η άποψη του Συμβουλίου επ'αυτού;

<SPEAKER ID=173 LANGUAGE="EN" NAME="Mitchell">
Εν σχέσει με το τελευταίο μέρος της ερώτησης του αξιότιμου Μέλους, εάν το θέσει ως ανεξάρτητο ερώτημα θα προσπαθήσω να απαντήσω. Φοβούμαι ότι αυτή τη στιγμή δεν έχω πρόχειρες τις πληροφορίες που χρειάζονται.
<P>
Κάτι από εκείνα που με εξέπληξαν κατά την προετοιμασία της απάντησής μου ήταν το γεγονός ότι στον σύντομο χρόνο που ήταν διαθέσιμος δεν μπορούσαμε να καθορίσουμε, έστω και κατά αξιόπιστη προσέγγιση που θα μπορούσα να την παρουσιάσω στο Σώμα, τον αριθμό των αλκοολικών στην Ευρωπαϊκή Ένωση. Πιστεύω ότι εάν θέλουμε να αντιμετωπίσουμε το πρόβλημα θα πρέπει πρώτα να γνωρίσουμε το μέγεθός του και, επομένως, πιστεύω ότι υπάρχει πολλή δουλειά για να γίνει ακόμη.
<P>
Η προεδρία συμφωνεί με τον αξιότιμο βουλευτή ότι το θέμα είναι πολύ σοβαρό. Γνωρίζουμε τις επιπτώσεις στην κοινωνία μας από την κατάχρηση οινοπνεύματος και το κοινωνικό κόστος που συνεπάγεται. Στη χώρα μου, η κυβέρνηση ξεκίνησε τον Σεπτέμβριο μια εθνική πολιτική κατά του αλκοολισμού στηριζόμενη σε πολυτομεακή προσέγγιση η οποία συγκεντρώνει ένα ευρύ φάσμα νομοθετημένων και μη οργανώσεων ούτως ώστε να εργαστούν από κοινού για να μειώσουν την πληθώρα των προβλημάτων που συνδέονται με την κατανάλωση οινοπνεύματος στην ιρλανδική κοινωνία τονίζοντας την ανάγκη μετριασμού της κατανάλωσης οινοπνεύματος. Η εθνική πολιτική κατά του αλκοολισμού θα αποθαρρύνει την υπερβολική κατανάλωση και την κατανάλωση από νέους μέσω προώθησης της ενημέρωσης και ενθάρρυνσης συμμετοχής σε εναλλακτικές δραστηριότητες. Οι εθνικές αρχές θα ενθαρρύνουν τη διεύρυνση των προγραμμάτων απεξάρτησης. Τα παραπάνω ακολουθούν την έγκριση από την Ιρλανδία του Ευρωπαϊκού Χάρτη κατά του αλκοολισμού που εξέδωσε τον περάσμενο Δεκέμβριο στο Παρίσι η συνδιάσκεψη της Παγκόσμιας Οργάνωσης Υγείας.
<P>
Η προεδρία θα αντιμετωπίσει ευνοϊκά όλες τις προτάσεις δράσεων σε ευρωπαϊκό επίπεδο οι οποίες θα προσδώσουν μεγαλύτερη προστιθέμενη αξία σ' αυτό που γίνεται σε εθνικό επίπεδο, αλλά επί του παρόντος δεν είμαι ενήμερος άλλων προτάσεων εκτός εκείνων που προανέφερα.

<SPEAKER ID=174 NAME="Πρόεδρος">
Ερώτηση αριθ. 7 του κ. Hans Lindqvist (H-0871/96)
<P>
Θέμα: Σουηδική πολιτική για το αλκοόλ
<P>
Η Σουηδία έχει ασκήσει μια πολύ περιοριστική πολιτική όσον αφορά το αλκοόλ. Υψηλή φορολογία σε οινοπνευματώδη ποτά, ελεγχόμενη πώληση αλκοόλ και αυστηροί κανόνες επί της εισαγωγής οινοπνευματωδών ποτών στη χώρα. Οι παραπάνω παράγοντες αποτελούν τη βάση της κοινωνικής και υγειονομικής πτυχής στη Σουηδία, η οποία επέφερε μείωση της κατανάλωσης οινοπνευματωδών ποτών στη χώρα. Κατά τα τέλη του προηγούμενου αιώνα και τις αρχές του 20ού επικρατούσε στη Σουηδία εκτεταμένη «φιλοποσία». Το σουηδικό πολιτικό μοντέλο όσον αφορά το αλκοόλ συνέβαλε σε μεγάλο βαθμό στη μείωση του εκτεταμένου αλκοολισμού. Η υψηλή φορολόγηση των οινοπνευματωδών ποτών χρηματοδοτεί σήμερα ένα μεγάλο μέρος των τεράστιων υγειονομικών δαπανών συνεπεία των ασθενειών που προκαλεί η κατάχρηση του αλκοόλ. Για τη διατήρηση του ως άνω μοντέλου κρίνεται απαραίτητη η αναγνώριση μόνιμης παρέκκλισης της Σουηδίας από τους κανόνες της ΕΕ που αφορούν στην εισαγωγή οινοπνευματωδών ποτών στη Σουηδία από άλλα κράτη μέλη της ΕΕ. Καθίσταται δυνατή η διατήρηση μιας τέτοιας μόνιμης εξαίρεσης για τη Σουηδία όπως ισχύει σήμερα;

<SPEAKER ID=175 NAME="Mitchell">
Η Συνθήκη ένταξης της Σουηδίας στην Ευρωπαϊκή Ένωση προβλέπει ότι η Σουηδία μπορεί να διατηρήσει, για μια μεταβατική περίοδο, ποσοτικούς περιορισμούς στην εισαγωγή τσιγάρων και άλλων προϊόντων καπνού, οινοπνευματωδών, κρασιών και μπύρας από τα άλλα κράτη μέλη σύμφωνα με τις προϋποθέσεις που καθορίζονται από το άρθρο 26 της Οδηγίας 92/12/ΕΟΚ. Το άρθρο εφαρμόζεται «χωρίς προκατάληψη κατά του άρθρου 8 μέχρι την 31η Δεκεμβρίου 1996 και υπό την αίρεση μηχανισμού αναθεώρησης παρόμοιου με εκείνον που προβλέπει το άρθρο 28(2) της Οδηγίας 77/388/ΕΟΚ, σχετικά με το καθεστώς του κοινού ΦΠΑ».
<P>
Αυτό που γνωρίζει η προεδρία είναι ότι θα ήταν προτιμότερο όπως η Σουηδία ακολουθήσει πιστά το καθεστώς του ΦΠΑ. Ωστόσο, με την απουσία προτάσεων της Επιτροπής για την μεταβολή αυτών των διατάξεων, το Συμβούλιο δεν μπορεί να σχολιάσει την ερώτηση του αξιότιμου Μέλους.

<SPEAKER ID=176 LANGUAGE="SV" NAME="Lindqvist">
Η σκανδιναβική πολιτική περιορισμών για το αλκοόλ βασίζεται σε μια υψηλή φορολογία, ελεγχόμενη πώληση και αυστηρούς κανόνες εισαγωγής κάτι που μόλις προηγουμένως είπε ο κ. Jan Andersson. Ήταν επιτυχής και ήταν αιτιολογημένη για λόγους δημόσιας υγείας. Λειτούργησε ανασταλτικά στην κατανάλωση και διατήρησε την κατάχρηση αλκοόλ σε χαμηλά επίπεδα εκτός αυτού χρηματοδοτεί παρεμβάσεις στον τομέα της περίθαλψης που απαιτείται λόγω βλαβών από το αλκοόλ. Θέλουμε να διατηρήσουμε την πολιτική για ο αλκοόλ ως μία μόνιμη εξαίρεση. Θα ήθελα να ρωτήσω ποιοί λόγοι υπάρχουν ώστε μία χώρα η οποία για λόγους δημόσιας υγείας θέλει να διατηρήσει την πολιτική της για το αλκοόλ δεν της επιτρέπεται να το κάνει αυτό.

<SPEAKER ID=177 LANGUAGE="EN" NAME="Mitchell">
Βρισκόμαστε σε μια Ένωση η οποία έχει μια εσωτερική αγορά. Ορισμένα κράτη μέλη διαπραγματεύθηκαν εξαιρέσεις. Η προεδρία κατανοεί πλήρως τις αιτίες που βρίσκονται πίσω από την ερώτηση του αξιότιμου Μέλους, αλλά η εξαίρεση αυτή θα λήξει στο τέλος του ερχόμενου Δεκεμβρίου. Θα ήθελα να επισημάνω στο αξιότιμο Μέλος το γεγονός ότι εγκρίνοντας, με την διαδικασία συναπόφασης, ένα κοινοτικό πρόγραμμα δράσης για την προαγωγή, την ενημέρωση, την εκπαίδευση και την κατάρτιση στον τομέα της δημόσιας υγείας, το Ευρωπαϊκό Κοινοβούλιο και το Συμβούλιο έχουν αποδόσει ιδιαίτερη προσοχή στα προβλήματα που συνδέονται με την κατάχρηση του οινοπνεύματος και στις κοινωνικές και υγειονολογικές επιπτώσεις. Γνωρίζω ότι εξετάζεται ένας αριθμός εναλλακτικών επιλογών, συμπεριλαμβανομένης της πιθανότητας επέκτασης της εξαίρεσης έως τις αρχές του επόμενου αιώνα, αλλά ο αξιότιμος βουλευτής θα πρέπει να θέσει το θέμα αυτό απευθείας στην Επιτροπή. Γνωρίζω επίσης ότι εάν θα υπάρξει μια περαιτέρω προσωρινή εξαίρεση δεν θα είναι τίποτα παραπάνω από αυτό, δηλαδή μια περαιτέρω προσωρινή εξαίρεση.

<SPEAKER ID=178 LANGUAGE="SV" NAME="Andersson">
Επανέρχομαι στην προηγούμενη ερώτησή μου πάλι, διότι είναι σωστό ότι, όπως λέει η Προεδρία, πρόκειται για την εσωτερική αγορά και τις εξαιρέσεις. Αλλά γιατί να είται μόνον μια προσωρινή εξαίρεση; Υπάρχει ένα άρθρο 36 το οποίο αναφέρεται μεταξύ άλλων σε παραμέτρους υγείας. Αν αυτό το άρθρο εφαρμοστεί αναφορικά με το αλκοόλ τότε θα μπορούσε η πολιτική για το αλκοόλ να αποτελεί μια μόνιμη εξαίρεση, εφόσον το αλκοόλ αποδεδειγμένα βλάπτει την υγεία των ανθρώπων. Γιατί, σύμφωνα με το Συμβούλιο δεν είναι δυνατόν αυτό;

<SPEAKER ID=179 LANGUAGE="EN" NAME="Mitchell">
Επανερχόμενος στην προηγούμενη ερώτηση, αυτή στηριζόταν σε ένα άλλο άρθρο το οποίο σχετίζεται με τα αγροτικά προϊόντα. Εάν ο αξιότιμος βουλευτής υποβάλει ερώτηση για το συγκεκριμένο άρθρο θα προσπαθήσω να του απαντήσω. Αποτελεί μια διαφορετική ερώτηση.

<SPEAKER ID=180 LANGUAGE="SV" NAME="Sjφstedt">
Κύριε Πρόεδρε, σ'αυτήν την συζήτηση το κεντρικό θέμα είναι η σουηδική συμφωνία ένταξης με την Ευρωπαϊκή δνωση. εταν δόθηκαν εξηγήσεις γι'αυτήν την συμφωνία στην Σουηδία, σε συνάρτηση με τον διάλογο ενόψη του δημοψηφίσματος, ειπώθηκε ότι απαιτείται μια ομόφωνη απόφαση στο Συμβούλιο Υπουργών για την αλλαγή αυτών των περιορισμών εισαγωγής και ότι ως εκ τούτου η Σουηδία θα μπορούσε να παγώσει τους νέους κανόνες. Συμμερίζεται το Συμβούλιο Υπουργών την άποψη ότι ισχύει αυτή η διαδικασία λήψης αποφάσεων;

<SPEAKER ID=181 LANGUAGE="EN" NAME="Mitchell">
Μπορώ μόνο να απαντήσω ότι το άρθρο δηλώνει «χωρίς προκατάληψη κατά του άρθρου 8 μέχρι την 31η Δεκεμβρίου 1996 και υπό την αίρεση μηχανισμού αναθεώρησης παρόμοιου με εκείνον που προβλέπει το άρθρο 28(2) της Οδηγίας 77/388/ΕΟΚ, σχετικά με το καθεστώς του κοινού ΦΠΑ». Αυτή είναι η κατάσταση.
<P>
Κατανοώ ότι έχουν γίνει κάποια διαβήματα και ότι η Επιτροπή εξετάζει μια προσωρινή παράταση αυτής της εξαίρεσης μέχρι τις αρχές του επόμενου αιώνα, αλλά το αξιότιμο Μέλος θα μπορούσε να πάρει πολύ περισσότερες πληροφορίες σχετικά με αυτό εάν έθετε το ερώτημα στην Επιτροπή.

<SPEAKER ID=182 NAME="Πρόεδρος">
Ερώτηση αρίθ. 8 του κ. Miguel Arias Caρete (H-0873/96)
<P>
Θέμα: Σχέδια ανταλλακτικών αυτοκινήτων
<P>
Γνωρίζει το Συμβούλιο ότι στις χώρες όπου δεν υπάρχει μονοπώλιο στον τομέα του σχεδίου ανταλλακτικών αυτοκινήτων, οι τιμές των τελευταίων είναι φθηνότερες από ό, τι στις χώρες εκείνες των οποίων οι νομοθεσίες επιτρέπουν το μονοπώλιο αυτό;
<P>
Θα είναι αυτό ένα από τα κριτήρια που θα λάβει υπόψη του το Συμβούλιο κατά τη διατύπωση της θέσης του όσον αφορά την πρόταση οδηγίας για τη νομική προστασία των σχεδίων;

<SPEAKER ID=183 NAME="Mitchell">
Δεν αποτελεί μυστικό ότι το πρόβλημα της προστασίας των σχεδίων συστατικών τμημάτων από πολύπλοκα προϊόντα, όπως τα ανταλλακτικά των αυτοκινήτων, αποτελεί ένα από τα πιο αμφισβητούμενα θέματα που θέτει η πρόταση για την έκδοση οδηγίας σχετικά με την νομική προστασία των σχεδίων. Το Συμβούλιο ελπίζει να καταλήξει σύντομα σε κοινή θέση. Ο αξιότιμος βουλευτής θα εκτιμά ότι, εν τω μεταξύ, μολονότι το Συμβούλιο γνωρίζει πλήρως το θέμα δεν μπορεί σε αυτή τη φάση να προβεί σε δήλωση η οποία ίσως να προκαταλάβει την κοινή θέση.

<SPEAKER ID=184 LANGUAGE="ES" NAME="Arias Caρete">
Θα ήθελα να ευχαριστήσω τον κ. Προεδρεύοντα του Συμβουλίου για την απάντησή του· μιαν απάντηση εξαιρετικά διπλωματική, η οποία δεν διευκρινίζει διόλου ποιά είναι η κατάσταση. Το Κοινοβούλιο ενέκρινε, τον Οκτώβριο του 1995, σε πρώτη ανάγνωση, μια ρήτρα αποζημίωσης, προτείνοντας να μελετηθεί το ενδεχόμενο η βιομηχανία ανταλλακτικών να καταβάλλει μια λογική τιμή στους κατασκευαστές για το δικαίωμα χρησιμοποίησης των σχεδίων ανταλλακτικών από την πρώτη εμπορία ενός νέου μοντέλου.
<P>
Ο Επίτροπος κ. Monti εξέφρασε την πρόθεση της Επιτροπής να ακολουθήσει την οδό που υπεδείχθη από το Κοινοβούλιο, διατηρώντας και υποστηρίζοντας τη ρήτρα αποζημίωσης. Ο κ. Προεδρεύων του Συμβουλίου περιορίζεται να πει ότι το Συμβούλιο σκέφτεται να επιλύσει αυτό το θέμα στο μέλλον, αλλά δεν διευκρινίζει αν η ιρλανδική Προεδρία πρόκειται να υποβάλει κάποια πρόταση προς την κατεύθυνση της υποστήριξης των θέσεων του Κοινοβουλίου και της Επιτροπής, ή αν αντίθετα πρόκειται να υποστηρίξει εναλλακτικές λύσεις ευνοϊκότερες προς τους κατασκευαστές αυτοκινήτων και τους κατόχους των σχεδίων.
<P>
Κατά συνέπεια, θα επιθυμούσαμε να γνωρίζουμε με περισσότερη σαφήνεια τη θέση της ιρλανδικής Προεδρίας σχετικά με την πρόταση που θα κατατεθεί: θα υποστηριχθούν τα όσα προτείνει το Κοινοβούλιο και η Επιτροπή, ή αντίθετα θα υποστηριχθούν εναλλακτικές θέσεις, πολύ πιο δυσμενείς για τους καταναλωτές.

<SPEAKER ID=185 LANGUAGE="EN" NAME="Mitchell">
Το θέμα που εξετάζεται είναι εάν, και εάν ναι κάτω από ποιες συνθήκες, μπορεί να γίνει εξαίρεση των συνήθων κανονισμών που διέπουν την προστασία των σχεδίων, δηλ. τα αποκλειστικά δικαιώματα, ούτως ώστε να δοθεί η δυνατότητα σε τρίτους να χρησιμοποιούν ανταλλακτικά χωρίς την εξουσιοδότηση του δικαιούχου προς το σκοπό επισκευής πολύπλοκων προϊόντων όπως είναι τα αυτοκίνητα. Ποτέ δεν μπορούσα να φανταστώ το πόσο πολύπλοκο μπορεί να είναι ένα αυτοκίνητο μέχρις ότου μου έγινε η σχετική ενημέρωση.
<P>
Η αρχική πρόταση της Επιτροπής προέβλεπε μια εξαίρεση σύμφωνα με την οποία το δικαίωμα του σχεδιαστή δεν θα μπορούσε να επικληθεί εναντίον μιας παρόμοιας χρήσης ύστερα απο περίοδο τριών ετών. Η φυσιολογική διάρκεια της προστασίας των σχεδίων σύμφωνα με την οδηγία είναι 25 χρόνια. Η Επιτροπή θεώρησε ότι για ακριβά, μεγάλης διάρκειας και πολύπλοκα προϊόντα όπως τα αυτοκίνητα, η προστασία των σχεδίων που αναφέρονται σε ανεξάρτητα μέρη θα μπορούσε να αποκλείσει ή να περιορίσει τον ανταγωνισμό δημιουργώντας μια κλειστή αγορά για τα ανταλλακτικά εάν δεν υπήρχε μια κατάλληλη εξαίρεση.
<P>
Το αξιότιμο Μέλος θα εκτιμά ότι γίνονται τώρα συζητήσεις με σκοπό την επίτευξη κοινής θέσεως. Επομένως, δεν θα βοηθούσε καθόλου σ' αυτή τη φάση να προχωρήσω σε περισσότερα σχόλια. Ωστόσο, όπως ήδη ετόνισα, ελπίζεται ότι το Συμβούλιο θα βρεθεί σύντομα σε κατάσταση να υιοθετήσει μια κοινή θέση.

<SPEAKER ID=186 LANGUAGE="EN" NAME="Needle">
Σας ευχαριστώ Κύριε προεδρεύοντα γι' αυτή την συμπληρωματική απάντηση. Όπως και εσείς έχω και εγώ διαπιστώσει το πόσο αντιφατική μπορεί να είναι αυτή η κατάσταση. Κατανοώ την λεπτότητά της αλλά είμαι βέβαιος ότι γνωρίζετε το αυξανόμενο ενδιαφέρον που προκαλεί αυτή η οδηγία όχι μόνο στο Ηνωμένο Βασίλειο αλλά και σε άλλες χώρες και η οποία, στην πραγματικότητα, έχει διογκωθεί από εξαιρετικά επικριτικά άρθρα στον τύπο και την τηλεόραση.
<P>
Κατά την διάρκεια των τελευταίων δύο μηνών έχουν γίνει στους συναδέλφους μου και εμένα εντονότατα διαβήματα εκ μέρους μικρών επιχειρήσεων που ασχολούνται με την λιανική πώληση ανταλλακτικών, από ιδιοκτήτες παλαιών οχημάτων - για τα οποία η εξεύρεση ανταλλακτικών είναι ήδη δύσκολη - και από μεγάλες οργανώσεις καταναλωτών, όλοι εκ των οποίων υποστηρίζουν την αναθεωρημένη θέση του Κοινοβουλίου έναντι της αρχικής προτάσεως. Θα μπορούσατε επομένως να διασφαλίσετε ότι η αδικαιολόγητη πίεση εκ μέρους των βιομηχάνων δεν θα διαστρεβλώσει τις θέσεις που θα ληφθούν κατά το Συμβούλιο της εσωτερικής αγοράς της 25ης Νοεμβρίου; Θα αποδόσετε άραγε ιδιαίτερη προσοχή στη μορφή και το επίπεδο οποιασδήποτε προτεινόμενης καταβολής δικαιωμάτων η οποία, εάν εγκριθεί, θα πρέπει να κρατηθεί στο ελάχιστο δυνατό επίπεδο και με την ελάχιστη δυνατή γραφειοκρατία;

<SPEAKER ID=187 LANGUAGE="EN" NAME="Mitchell">
Θα εξασφαλίσω ότι οι απόψεις του αξιότιμου βουλευτή θα ληφθούν υπόψη. Γνωρίζω ότι η σύσκεψη για την εσωτερική αγορά θα γίνει στις 26 Νοεμβρίου και ελπίζεται ότι εκείνη την ημέρα το Συμβούλιο θα εγκρίνει κοινή θέση.

<SPEAKER ID=188 LANGUAGE="EN" NAME="Howitt">
Κατανοώ ότι ίσως το Συμβούλιο να αισθάνεται ότι έχει εξαντλήσει τα σχόλιά του για σήμερα και συνεπώς δεν θα επιμείνω περισσότερο επί του θέματος. Θα ήθελα να κάνω όμως ένα προσωπικό σχόλιο σχετικά με τη λειτουργία της ήδη εγκριθείσας Οδηγίας αριθ. 1475. Η οδηγία αυτή έχει αποτελέσει νομοθεσία εδώ και ένα χρόνο και ξέρω ότι υπάρχουν ακόμη επιχειρήσεις που αρνούνται να συμμορφωθούν με τις διατάξεις της. Μια μικρή επιχείρηση στην εκλογική μου περιφέρεια - η Whiteford Motor Industry Services - μου είπε ότι η BMW αρνήθηκε κατηγορηματικά να συμμορφωθεί με την οδηγία. Οι αντιπρόσωποί της αρνήθηκαν τη χορήγηση τεχνικών φυλλαδίων - ακόμη και όταν τα ζήτησαν οι ιδιοκτήτες των οχημάτων. Εάν αυτή είναι η εμπειρία που προκύπτει από μια οδηγία που έχει ήδη ενταχθεί στο κοινοτικό δίκαιο, θα μπορούσε παρακαλώ ο προεδρεύων να διασφαλίσει ότι κατά τη συζητήση του θέματος αυτού θα ληφθεί πρόνοια ώστε να τεθούν στην πρώτη μοίρα τα συμφέροντα των καταναλωτών και των μικρών επιχειρήσεων;

<SPEAKER ID=189 LANGUAGE="EN" NAME="Mitchell">
Εάν ένα κράτος μέλος δεν συμμορφώνεται με τις διατάξεις του κοινοτικού δικαίου είναι αρμοδιότητα της Επιτροπής να εξετάσει το θέμα. Σε σχέση με το παρόν ζήτημα ευχαριστώ τον αξιότιμο βουλευτή για την κατανόησή του. Δεν θα ήθελα να πω ή να κάνω κάτι που πιθανώς θα δημιουργούσε προσκόμματα στη διεξαγωγή των διαπραγματεύσεων οι οποίες τη στιγμή αυτή βρίσκονται σε λεπτή φάση και για τις οποίες το Συμβούλιο θα προσπαθήσει να καταλήξει σε μια κοινή θέση μέσα στις επόμενες δύο εβδομάδες, θα διασφαλίσω όμως ότι οι ανησυχίες που διατυπώθηκαν σήμερα εδώ θα τεθούν υπόψη του προεδρεύοντος του Συμβουλίου.

<SPEAKER ID=190 NAME="Πρόεδρος">
Ερώτηση αριθ. 9 του κ. Sφren Wibe (H-0875/96)
<P>
Θέμα: Κοινοτικές εκλογές στην Αλβανία
<P>
Ο ΟΑΣΕ (Οργανισμός για την Ασφάλεια και τη Συνεργασία στην Ευρώπη) αποφάσισε να μην αποστείλει παρατηρητές στις κοινοτικές εκλογές της Αλβανίας, τον Οκτώβριο, επειδή δεν του επετράπη να αποστείλει τον αριθμό παρατηρητών που επιθυμούσε. Προγενέστερα, ο ΟΑΣΕ είχε καταδικάσει τις εθνικές κοινοβουλευτικές εκλογές στην Αλβανία, όταν οι διεθνείς παρατηρητές του θεώρησαν ότι συστηματικά διεπράττοντο νοθείες, κατά την εκλογική διαδικασία, από το κυβερνόν κόμμα.
<P>
Ποία είναι η σημερινή σχέση του Συμβουλίου με την Αλβανία; Παρακολούθησε το Συμβούλιο εκ του σύνεγγυς τις κοινοτικές εκλογές στην Αλβανία;

<SPEAKER ID=191 NAME="Mitchell">
Το Συμβούλιο λυπάται για το γεγονός ότι η κοινοβουλευτική συνέλευση του ΟΑΣΕ και του ODIHR δεν έλαβαν μέρος ως παρατηρητές στις τοπικές εκλογές της Αλβανίας. Το Συμβούλιο ενημέρωσε την αλβανική κυβέρνηση για τις απόψεις που με σθεναρότητα υποστηρίζουν η Ευρωπαϊκή Ένωση και ο ΟDIHR ότι ο τελευταίος θα έπρεπε να συμμετάσχει ως παρατηρητής στις εκλογές. Απευθύναμε επίσης προτροπές στην αλβανική κυβέρνηση να λάβει όλα τα αναγκαία μέτρα ούτως ώστε να διασφαλίσει ότι οι εκλογές θα διεξαχθούν ελεύθερα και δίκαια σύμφωνα με διαδικασίες και συμπεριφορά που θα αντιστοιχεί στις διεθνώς αποδεκτές προδιαγραφές σχετικά με τις δημοκρατικές διαδικασίες.
<P>
Το Συμβούλιο παρατηρεί ότι τις εκλογές παρακολούθησαν πάνω από 300 διεθνείς παρατηρητές, συμπεριλαμβανομένων παρατηρητών από διάφορα κράτη μέλη της ΕΕ. Σημειώσαμε επίσης ότι το Συμβούλιο της Ευρώπης το οποίο συντόνισε την επιχείρηση των διεθνών παρατηρητών εδήλωσε ότι είναι γενικά ικανοποιημένο πως οι εκλογές διεξήχθησαν ελεύθερα και δίκαια παρά τις μεμονωμένες παρατυπίες σε ορισμένες περιφέρειες.
<P>
Μολονότι αποδεχόμεθα αυτή την αρχική εκτίμηση ως ένα θετικό βήμα προς τη σωστή κατεύθυνση, το Συμβούλιο θα προχωρήσει στην περαιτέρω εξέταση των τελικών εκθέσεων των διεθνών παρατηρητών σχετικά με τη διεξαγωγή των εκλογών, όταν εκδοθούν, πριν καταλήξει σε συμπεράσματα εάν οι εκλογές και τα αποτελέσματά τους μπορούν να γίνουν αποδεκτά. Η αλβανική κυβέρνηση έχει διαβεβαιώσει την Ευρωπαϊκή Ένωση ότι επιθυμεί να κάνει προόδους στον τομέα των δημοκρατικών και συνταγματικών μεταρρυθμίσεων. Το Συμβούλιο συνεχίζει να προτρέπει την κυβέρνηση της Αλβανίας να υλοποιήσει έγκαιρα και με πρακτικό τρόπο αυτές τις διαβεβαιώσεις και να επιταχύνει την εφαρμογή των μέτρων για τις μεταρρυθμίσεις.

<SPEAKER ID=192 LANGUAGE="SV" NAME="Wibe">
Ευχαριστώ για την απάντηση. Αυτό που λέει ο εκπρόσωπος του Συμβουλίου ότι αυτές οι δημοτικές εκλογές έγιναν με σχετικά σωστό τρόπο, είναι μάλλον απολύτως σωστό. Αλλά έχουμε εν τούτοιςνα κάνουμε με μια κυβέρνηση η οποία βασίζει την δύναμή της σε εμφανή εκλογική απάτη στις κοινοβουλευτικές εκλογές. Η γνώμη μου είναι ότι από πλευράς δνωσης, πρέπει να ασκούμε συνεχή πίεση σ'αυτήν την κυβέρνηση.Η φυσική ερώτηση πρός το Συμβούλιο είναι: Θέτετε κάποια τέτοια αιτήματα στην κυβέρνηση της Αλβανίας, π.χ. αίτημα νέων εκλογών; Απειλείτε, σχεδιάζετε ή σκέφτεστε π.χ. κάποιου είδους οικονομικές κυρώσεις κατά της κυβέρνησης για την άρνησή της να διεξαάγει κανονικές νέες εκλογές για το Κοινοβούλιο;

<SPEAKER ID=193 LANGUAGE="EN" NAME="Mitchell">
Δεν θα πρέπει ποτέ να ξεχνάμε ότι οι οικονομικές κυρώσεις δεν στρέφονται τελικά κατά των κυβερνήσεων αλλά εναντίον των λαών και ο λαός της Αλβανίας θα είναι εκείνος που θα υποφέρει εάν επιβληθούν οικονομικές κυρώσεις. Ο οιοσδήποτε έχει κάποιες γνώσεις σχετικά με την Αλβανία θα γνωρίζει ότι ο λαός της χώρας αυτής βρίσκεται ήδη σε πολύ δύσκολη θέση.
<P>
Το Συμβούλιο επιθυμεί την ενίσχυση των σχέσεων με την Αλβανία. Αναγνωρίζουμε τις προόδους που έχει κάνει μέχρι σήμερα η χώρα αυτή σχετικά με τη μεταρρύθμιση της οικονομίας της και την προσπάθειά της προς την κατεύθυνση υλοποίησης μιας πολυκομματικής δημοκρατίας. Θεωρούμε πρέπον να ενθαρρύνουμε περαιτέρω αυτή την προσπάθεια και να την υποστηρίξουμε μέσω στενότερων συμβατικών σχέσεων με την Ευρωπαϊκή Ένωση. Η Ένωση διαμόρφωσε για πρώτη φορά τέτοιες σχέσεις με την Αλβανία το 1992 και σε εύθετο χρόνο η Επιτροπή θα υποβάλει στο Συμβούλιο σχέδιο εντολής για διαπραγματεύσεις με τη χώρα αυτή σχετικά με τη σύναψη μιας νέας διμερούς συμφωνίας. Το γεγονός αυτό θα μας προσφέρει ευκαιρίες ούτως ώστε να ακολουθήσουμε τη γραμμή που υπέδειξε ο αξιότιμος βουλευτής.
<P>
Θα θέλαμε όπως η Αλβανία κατανοήσει πλήρως ότι η Ευρωπαϊκή Ένωση θα έχει τη δυνατότητα να συνεχίσει την ανάπτυξη των οικονομικών και πολιτικών της σχέσεων μαζί της μόνο εάν συντελεστεί πρόοδος προς την κατεύθυνση υιοθέτησης μέτρων δημοκρατικών μεταρρυθμίσεων.

<SPEAKER ID=194 LANGUAGE="DE" NAME="Posselt">
Kύριε Πρόεδρε, θα ήθελα να ρωτήσω μήπως δεν είναι αλήθεια ότι οι εκλογές στην Aλβανία ήταν, ουσιαστικά, μια επιβεβαίωση των εθνικών εκλογών. Στις δημοτικές εκλογές, το αποτέλεσμα ήταν το ίδιο μ' εκείνο των εθνικών εκλογών και οι δημοτικές εκλογές αναγνωρίσθηκαν, γενικώς, ως έντιμες, και συνεπώς επιβεβαιώνουν τις εθνικές εκλογές. Γι' αυτό και θα ήθελα να σας ρωτήσω μήπως η Aλβανία δεν διαφέρει εδώ από τις γειτονικές χώρες.
<P>
Δέστε για παράδειγμα την εξέλιξη στο Kοσσυφοπέδιο. Στις πρόσφατες εκλογές δεν σημειώθηκε καμιά πρόοδος. Θα μ' ενδιέφερε να μάθω ποια είναι η άποψη του Συμβουλίου επ' αυτού. Pωτώ επιπλέον μήπως θα ήταν λογικό να εδραιώσουμε τις οικονομικές σχέσεις με την Aλβανία, αντί να τις παγώσουμε, προκειμένου να προωθήσουμε περαιτέρω τη μεταρρυθμιστική διαδικασία στη χώρα αυτή.

<SPEAKER ID=195 LANGUAGE="EN" NAME="Mitchell">
Το αξιότιμο Μέλος θα έχει κατανοήσει από τις προηγούμενες απαντήσεις μου ότι η Ευρωπαϊκή Ένωση, και ασφαλώς το Συμβούλιο των Υπουργών, διαβλέπει δυνατότητες ανάπτυξης των σχέσεων με την Αλβανία και, συνεπώς, επηρεασμού της με τον τρόπο αυτόν.
<P>
Αναφορικά με τα αποτελέσματα των εκλογών, όπως ήδη είπα, δεχθήκαμε με ικανοποίηση την αρχική εκτίμηση αλλά θα εξετάσουμε και τις τελικές εκθέσεις των διεθνών παρατηρητών πριν αποφασίσουμε εάν οι εκλογές ήταν πράγματι αδιάβλητες ή όχι.

<SPEAKER ID=196 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 10 καταπίπτει.
<P>
Ερώτηση αριθ. 11 της κ. Marνa Izquierdo Rojo (H-0876/96)
<P>
Θέμα: Δικαιώματα της Γυναίκας και Διακυβερνητική Διάσκεψη
<P>
Ενόψει της επικείμενης Διακυβερνητικής Διάσκεψης και τις σχετικές ενέργειες και προτάσεις της ιρλανδικής Προεδρίας, θα μπορούσε η τελευταία να αναφέρει με σαφήνεια ποια ήταν η συμβολή της σε ό, τι αφορά την προάσπιση των δικαιωμάτων της γυναίκας και της διασφάλισης όρων πλήρους ισότητας, πολιτικής και κοινωνικής ένταξης και ίσης μεταχείρισης των γυναικών;

<SPEAKER ID=197 NAME="Mitchell">
Σε απάντηση της ερωτήσεως της αξιότιμης βουλευτού, θα ήθελα να υπογραμμίσω ότι βρίσκομαι εδώ ως προεδρεύων του Συμβουλίου και ότι σύμφωνα με το άρθρο Ν της Συνθήκης της Ευρωπαϊκής Ένωσης το Συμβούλιο των Υπουργών δεν μετέχει στη Διακυβερνητική Διάσκεψη που ασχολείται με την αναθεώρηση των συνθηκών. Η αξιότιμη βουλευτής θα κατανοεί ότι μόνο η Διακυβερνητική Διάσκεψη μπορεί να αποφασίσει οποιαδήποτε αλλαγή στη Συνθήκη στους τομείς που ανέφερε στην ερώτησή της.
<P>
Ωστόσο, μιλώντας ως άτομο, θα ήθελα να δηλώσω στο Σώμα ότι η προσέγγιση που προτάθηκε εκ μέρους της προεδρίας, και η οποία απετέλεσε τη βάση των συζητήσεων κατά τη σύσκεψη των εκπροσώπων της Διακυβερνητικής Διάσκεψης που έγινε στις 15 και 16 Οκτωβρίου, ήταν ότι η αρχή των μη διακρίσεων θα πρέπει να ενισχυθεί με τη συμπλήρωση της Συνθήκης με μία γενική διάταξη μη διακρίσεων λόγω φυλής, φύλου, ικανότητας ή ηλικίας. Η προεδρία προέτεινε επίσης τη συμπερίληψη στη Συνθήκη διατάξεως η οποία θα επιτρέπει στο Συμβούλιο να λαμβάνει τα αναγκαία μέτρα προς αποτροπή διακρίσεων με βάση τους μνημονευθέντες λόγους.
<P>
Έχουμε επίσης προτείνει, ως προεδρία, ότι πέραν της ανωτέρω πιθανής προσέγγισης στην αρχή της μη διάκρισης θα πρέπει να εξεταστεί επίσης η ενίσχυση της αρχής της ισότητας μεταξύ ανδρών και γυναικών με τη συμπερίληψη μιας γενικής διάταξης ότι το αντικείμενο αυτό θα λαμβάνεται υπόψη σε όλες τις κοινοτικές πολιτικές καθώς και με την κατά ποικίλους τρόπους ενίσχυση του άρθρου 119 της Συνθήκης, όπως η διεύρυνση του πεδίου εφαρμογής του και η συγκεκριμένη εξουσιοδότηση για λήψη θετικών μέτρων όπου καθίσταται αναγκαίο. Έχουμε επίσης προτείνει την εισαγωγή στη Συνθήκη φρασεολογίας που δεν θα κάνει διάκριση μεταξύ των δύο φύλων.

<SPEAKER ID=198 LANGUAGE="ES" NAME="Izquierdo Rojo">
Ευχαριστώ πολύ τον κ. Προεδρεύοντα του Συμβουλίου για την απάντησή του. Θα πρέπει άρα να συμπεράνω, κύριε Προεδρεύοντα του Συμβουλίου, ότι το κείμενο που θα δώσει στη δημοσιότητα η ιρλανδική Προεδρία στις 27 του μηνός θα περιλαμβάνει τη θέση αυτή που αναφέρατε; Μπορείτε να μου διευκρινίσετε αν πρόκειται για τη Συνθήκη; Αν κατάλαβα καλά, η απάντηση είναι ναι. Μπορείτε επίσης να μου διευκρινίσετε αν θα γίνεται αποδεκτή -κάτι που πιστεύω ότι θα ήταν σωστό- η ίση συμμετοχή στη λήψη αποφάσεων, ή αν θα γίνεται κάποια σχετική μνεία;
<P>
Κύριε Προεδρεύοντα του Συμβουλίου, πιστεύω ότι η ιρλανδική Προεδρία, που πρόκειται να δώσει στη δημοσιότητα ένα σχέδιο Συνθήκης στις 27 του μηνός, οφείλει να περιλάβει αυτήν τη θέση στο κείμενο της Συνθήκης, διότι σε αυτό το ζήτημα, όπως γνωρίζετε, η πείρα μάς έχει κάνει κάπως επιφυλακτικές, για να μην πούμε δύσπιστες. Αυτό που συμβαίνει σε όλα τα θεσμικά όργανα και από πλευράς όλων των πολιτικών ηγετών είναι ότι στις δηλώσεις τα δέχονται όλα, αλλά όχι και στην πράξη.
<P>
Στην ερώτησή μου σας ζητούσα να μου συγκεκριμενοποιήσετε ορισμένα πράγματα, όπως αν στο κείμενο της Συνθήκης θα εμφανίζονται τα όσα αναφέρατε σε προσωπικό επίπεδο.

<SPEAKER ID=199 LANGUAGE="EN" NAME="Mitchell">
Βρίσκω λιγάκι δύσκολο να δεχθώ το γεγονός ότι, όταν το Συμβούλιο προχωρεί σε μια προσωπική και θαρραλέα δήλωση όπως αυτή που έκανα σήμερα εδώ σε σχέση με την ισότητα και την οποία δεν θα μπορούσα να την κάνω εξ ονόματος του Συμβουλίου, δεν γίνεται δεκτή με μεγαλύτερη ικανοποίηση.
<P>
Δεύτερον, θα ηθελα να δηλώσω δημοσίως ότι δεν έχει αναληφθεί δέσμευση για την έκδοση κάποιου εγγράφου στις 27 Νοεμβρίου.
<P>
Τρίτον, σε σχέση με την ερώτηση της αξιότιμης βουλευτού, αναφερόμουν σε κείμενα σχεδίων Συνθήκης. Όσον αφορά την προεδρία, θα συνεχίσουμε τις προσπάθειές μας για το ζήτημα αυτό αλλά θα ήθελα να υπενθυμίσω στο Σώμα ότι υπάρχουν 15 κράτη μέλη. Έχουμε προτείνει κείμενα σχεδίων για τη Συνθήκη τα οποία συμπεριλαμβάνουν τους στόχους που περιέγραψα, μιλώντας προσωπικά, στην απάντησή μου προς την ερώτηση του Μέλους.

<SPEAKER ID=200 NAME="Πρόεδρος">
Ερώτηση αριθ. 12 του κ. Glyn Ford (H-0879/96)
<P>
Θέμα: Ευρωπαϊκές ρυθμίσεις περί εκδόσεων
<P>
Με ποιον τρόπο σκοπεύει το Συμβούλιο να προωθήσει τις προτάσεις σχετικά με τις εκδόσεις καταζητουμένων, ώστε οι πολίτες του ΗΒ οι οποίοι, ενώ έχουν καταδικασθεί για σοβαρά εγκλήματα, όπως φόνοι, ληστείες ή απάτες, απέδρασαν και ζουν ελεύθεροι σε άλλες χώρες της ΕΕ, να επιστρέφουν στο ΗΒ για να εκτίσουν τις ποινές τους;

<SPEAKER ID=201 NAME="Mitchell">
Το κύριο εργαλείο που καλύπτει τις διαδικασίες έκδοσης καταζητουμένων μεταξύ των κρατών μελών της Ευρωπαϊκής Ένωσης είναι η Ευρωπαϊκή Σύμβαση Έκδοσης Καταζητουμένων του 1957. Η Σύμβαση αυτή η οποία έχει κυρωθεί από 14 κράτη μέλη, συνιστά ένα σημαντικό πλαίσιο υλοποίησης των εκδόσεων καταζητουμένων μεταξύ των συμβαλλομένων μερών. Οι διατάξεις της Σύμβασης αφορούν παραβάσεις οι οποίες επισύρουν ποινές φυλακίσεως τουλάχιστον ενός έτους και επομένως παραβάσεις όπως εγκλήματα, ληστείες ή απάτες θα πρέπει λογικά να εμπίπτουν στις διατάξεις της Σύμβασης.
<P>
Πλέον τούτου, τα κράτη μέλη έχουν υιοθετήσει μια νέα σύμβαση σχετικά με την έκδοση καταζητουμένων. Μετά την κύρωσή της, η σύμβαση αυτή θα διευκολύνει σε μεγαλύτερο βαθμό την έκδοση καταζητουμένων μεταξύ των κρατών μελών της Ευρωπαϊκής Ένωσης.

<SPEAKER ID=202 LANGUAGE="EN" NAME="Ford">
Σας ευχαριστώ για την απάντησή σας. Το θέμα αυτό έχει πολύ μεγάλη βαρύτητα όχι μόνο στο Ηνωμένο Βασίλειο αλλά και αλλού. Δεν είναι αντικείμενο που αφορά μόνο τη Σίντυ από τις Φτωχογειτονιές , αφορά επίσης και άτομα όπως ο Ρόμπερτ Χάμιλτον από το Σέφηλντ ο οποίος βρίσκεται αυτή τη στιγμή στη Γαλλία και ο οποίος είχε καταδικαστεί για φόνο το 1972, δραπέτευσε από τη φυλακή του Σάντμπερυ το 1984 και έχει περάσει τα 12 τελευταία χρόνια περιπλανώμενος σε ολόκληρη την Ευρώπη αποφεύγοντας συνεχώς τα εντάλματα έκδοσής του.
<P>
Μου φαίνεται ότι οι τρέχουσες διατάξεις περί εκδόσεως καταζητουμένων είναι ανεπαρκείς, μια και υπάρχουν άτομα που μπορούν να αποφύγουν και την καταδίκη για φόνο ακόμη πηγαίνοντας από το ένα μέρος της Ευρώπης στο άλλο.

<SPEAKER ID=203 LANGUAGE="EN" NAME="Mitchell">
Είμαι ικανοποιημένος ότι οι διατάξεις της ευρωπαϊκής Σύμβασης του 1957 όπως συμπληρώνονται από τη νέα Συμβαση της ΕΕ για την έκδοση καταζητουμένων δημιουργούν ένα πολύ καλό πλαίσιο μεταξύ των κρατών μελών σε σχέση με τα σοβαρά αδικήματα. Θα ήταν περισσότερο πρέπον να σχολιάσω την εφαρμογή των διατάξεων για συγκεκριμένη ή συγκεκριμένες περιπτώσεις ή από κάποιο κράτος μέλος. Μπορώ, ωστόσο, να επιβεβαιώσω ότι το Ηνωμένο Βασίλειο είναι μία από τις 14 χώρες που έχουν κυρώσει τη Συνθήκη του 1957 και ότι έχει συνυπογράψει την πρόσφατη Σύμβαση της ΕΕ περί εκδόσεως καταζητουμένων.

<SPEAKER ID=204 LANGUAGE="EN" NAME="Cushnahan">
Κύριε προεδρεύοντα, παρακολούθησα την απάντησή σας και θα με ενδιέφερε να μάθω ποια είναι εκείνη η χώρα που δεν έχει κυρώσει ακόμη τη Σύμβαση.
<P>
Γνωρίζω και αποδέχομαι ότι η ιρλανδική προεδρία έχει αναγάγει σε προτεραιότητά της τη μάχη κατά του οργανωμένου εγκλήματος και των ναρκωτικών και εδήλωσε ότι δεν θα υπάρχει καταφύγιο για τους εγκληματίες μέσα στην Ευρωπαϊκή Ένωση. Θα ήθελα να γνωρίζω ποιες προόδους έχετε κάνει, ως προεδρία, όχι μόνο για να πείσετε τους ευρωπαίους εταίρους μας ότι οι αυστηρές διατάξεις περί εκδόσεως των καταζητουμένων θα πρέπει να αποτελούν αναγκαίο στόχο αλλά και σχετικά με την άλλη πτυχή δηλ. την εναρμόνιση της πολιτικής επί του κοινού ποινικού δικαίου μεταξύ των διαφόρων κρατών μελών. Οι ίδιες ποινές για τους εγκληματίες, ανεξάρτητα από το κράτος στο οποίο τους έχει απαγγελθεί κατηγορία, θα διασφαλίσουν εξ ίσου αποτελεσματικά ότι δεν θα βρίσκουν πουθενά καταφύγιο. Θα ήμουν ευγνώμων για τα σχόλια του προεδρεύοντος σχετικά με την ανάγκη εναρμόνισης των ποινών όπως και σχετικά με την ανάγκη αποτελεσματικών διαδικασιών έκδοσης των καταζητουμένων σε ολόκληρη την Ευρωπαϊκή Ένωση.

<SPEAKER ID=205 LANGUAGE="EN" NAME="Mitchell">
Ευχαριστώ τον αξιότιμο βουλευτή κ. Cushnahan. Σε σχέση με το πρώτο μέρος της ερώτησής του η χώρα που δεν έχει υπογράψει είναι το Βέλγιο.
<P>
Αναφορικά με το υπόλοιπο μέρος της ερωτήσεώς του, είναι πιθανόν ότι η κάθε προεδρία επανεξετάζει συγκεκριμένα ζητήματα στην προώθηση των οποίων είχε σημειώσει επιτυχία. Είμαι βέβαιος ότι με τη λήξη της ιρλανδικής προεδρίας, σε έξι εβδομάδες περίπου, θα έχουμε επιτελέσει σημαντικές προόδους στο σύνολο του τομέα δικαιοσύνης και εσωτερικών υποθέσεων. Πιστεύω ότι υπάρχει η βούληση των Υπουργών αλλά, πλέον τούτου, η βούληση των αρχηγών κρατών και κυβερνήσεων για να συντελεστεί πραγματική πρόοδος. Πιστεύω ότι μέχρι το Συμβούλιο Κορυφής του Δουβλίνου θα έχουμε επιτύχει πραγματική πρόοδο.
<P>
Σήμερα, κατά την ώρα του γεύματος, είχα μια συζήτηση με την Επιτροπή και τον Πρόεδρο του Κοινοβουλίου. Το θέμα αυτό ήταν ένα από εκείνα που συζητήθηκαν. Νομίζω ότι υπήρξε γενική συμφωνία πως σημειώθηκε πρόοδος.
<P>
Θα ήταν καλύτερο να διευκρινίσω το πρώτο μέρος της απάντησής μου. Το Βέλγιο έχει υπογράψει αλλά δεν έχει κυρώσει τη Σύμβαση.

<SPEAKER ID=206 NAME="Πρόεδρος">
Ερώτηση αριθ. 13 του κ. Alex Smith (H-0880/96)
<P>
Θέμα: Απόκρυψη στοιχείων σχετικά με την πυρηνική μονάδα επανεπεξεργασίας στο Dounreay
<P>
Eιδησεογραφία με θέμα την απόκρυψη μολύνσεως από ακτινοβολία στην ερευνητική πυρηνική μονάδα αντιδραστήρα ταχέων νετρονίων και μονάδα επανεπεργασίας στο Dounreay της Σκωτίας, η οποία συνέβη προ τριακονταετίας, ήλθε στη δημοσιότητα τον Οκτώβριο 1996.
<P>
Είναι διατεθειμένο το Συμβούλιο να ασκήσει πίεση στην Επιτροπή και την κυβέρνηση του Ηνωμένου Βασιλείου να αναλάβουν δέσμευση για τη διεξαγωγή - κατ' εφαρμογήν των άρθρων 35-37 της Συνθήκης Ευρατόμ - πάραυτα περιβαλλοντικού ελέγχου του Dounreay και άλλων μονάδων επανεπεξεργασίας στο Ηνωμένο Βασίλειο και την παρουσίαση των αποτελεσμάτων στο Κοινοβούλιο;

<SPEAKER ID=207 NAME="Mitchell">
Θα ήθελα καταρχάς να τονίσω ότι το Συμβούλιο αποδίδει υψίστη σημασία στη υγεία και την ασφάλεια των εργαζομένων και γενικά του κοινού αναφορικά με τους κινδύνους που δημιουργούν οι ιονίζουσες ακτινοβολίες και γενικότερα με οιονδήποτε κίνδυνο από ραδιενεργό μόλυνση. Μέσα σ' αυτό το πλαίσιο επισημαίνονται οι διατάξεις του Κεφαλαίου 3 της Συνθήκης της Euratom και το επακόλουθο κοινοτικό δίκαιο. Θα πρέπει να υπογραμμιστεί ιδιαίτερα ότι η προσφάτως εγκριθείσα Οδηγία του Συμβουλίου 96/29/Euratom της 13ης Μαΐου 1996, με την οποία καθορίζονται οι βασικές προδιαγραφές ασφαλείας για την προστασία της υγείας των εργαζομένων και του κοινού γενικότερα από τους κινδύνους που προέρχονται από την ιονίζουσα ακτινοβολία, έχει προάγει σημαντικά τα επίπεδα προστασίας.
<P>
Ωστόσο, αναφορικά με την εφαρμογή των διατάξεων των άρθρων 35 και 37 της Συνθήκης της Euratom, το Συμβούλιο επιθυμεί να υπενθυμίσει στο αξιότιμο Μέλος ότι αυτό αφορά αρμοδιότητα της Επιτροπής.

<SPEAKER ID=208 LANGUAGE="EN" NAME="Smith">
Ευχαριστώ τον προεδρεύοντα του Συμβουλίου για την απαντησή του. Γνωρίζω ότι το θέμα αποτελεί αρμοδιότητα της Επιτροπής αλλά επιτρέψτε μου να σας διατυπώσω τις επιφυλάξεις μου γι' αυτό, καθόσο συμβαίνουν περίεργα πράγματα.
<P>
Τον Μάϊο του 1993, εμπειρογνώμονες που όρισε η Επιτροπή επισκέφθηκαν το Ντάνρεϋ και κατέληξαν στο συμπέρασμα ότι είναι ασφαλές. Υπάρχουν δύο μόνο πιθανότητες αναφορικά με το πως κατέληξαν στο συμπέρασμα αυτό: είτε δεν τους εδόθηκαν κατάλληλες και επαρκείς πληροφορίες επί των οποίων να στηρίξουν τη γνωμάτευσή τους ή τους εδόθησαν οι πληροφορίες και δεν τις έλαβαν υπόψη τους.
<P>
Θα ήθελα να ρωτήσω τον προεδρεύοντα εάν σκοπεύει να διερευνήσει την υπόθεση, υπό το φως των επακόλουθων γεγονότων τα οποία παρέχουν ενδείξεις συγκάλυψης. Θα διερευνήσει άραγε ποια από τις δύο πιθανότητες είναι η πραγματική;

<SPEAKER ID=209 LANGUAGE="EN" NAME="Mitchell">
Αναλαμβάνω την υποχρέωση να μεταβιβάσω στην Επιτροπή τα σχόλια του αξιότιμου βουλευτή. Θα ήθελα να πω ότι εάν πράγματι υπάρχει πρόβλημα με τυχόν ανάγκη λήψεως μέτρων ασφαλείας δεν θα έχω καμία δυσκολία να υποστηρίξω την πρόταση για τον περιβαλλοντικό έλεγχο που προτείνει το αξιότιμο Μέλος. Η ιρλανδική κυβέρνηση έχει αξιοποιήσει και συνεχίζει να αξιοποιεί κάθε ευκαιρία σε όλα τα διεθνή φόρα, και ιδιαίτερα στην Ευρωπαϊκή Ένωση και στο επίπεδο της επιτροπής του Διεθνούς Οργανισμού Ατομικής Ενεργείας στο Παρίσι, όπως επίσης και με άμεσα διαβήματα στην κυβέρνηση του Ηνωμένου Βασιλείου, για να υπογραμμίσει τις ανησυχίες της σχετικά με τις εγκαταστάσεις αυτές και ειδικότερα την εγκατάσταση στο Σέλαφηλντ (THORP) και μπορώ να διαπιστώσω ότι η ερώτηση που έθεσε ο αξιότιμος βουλευτής απασχολεί ένα πολύ μεγάλο αριθμό πολιτών της Ευρωπαϊκής Ένωσης. Πιο συγκεκριμένα και σε σχέση με την εγκατάσταση στην οποία αναφέρθηκε, θα θέσω τα σχόλιά του υπόψη της Επιτροπής και θα της ζητήσω να προβεί στις τυχόν αναγκαίες ενέργειες.

<SPEAKER ID=210 LANGUAGE="EN" NAME="Falconer">
Ευχαριστώ τον προεδρεύοντα για την ολοκληρωμένη απάντηση που έδωσε στην ερώτηση του συναδέλφου κ. Smith. Όταν θα θέσει το θέμα υπόψη της Επιτροπής θα μπορούσε άραγε να συμβουλευθεί το σκωτσέζικο πρόγραμμα του BBC που φέρει τον τίτλο «Η σημερινή Σκωτία» και το οποίο απεκάλυψε μία καταπληκτική περίπτωση συγκάλυψης ενός συμβάντος που έλαβε χώρα 25 με 30 χρόνια πριν και κατά το οποίο ο τότε διευθυντής του Ντάνρεϋ προφανώς απέκρυψε πληροφορίες όχι μόνο από τη βρετανική κυβέρνηση αλλά και από την Επιτροπή και από τους κοινοτικούς επιθεωρητές;
<P>
Θα του έλεγα επίσης ότι αυτά που αναφέρω δεν συνιστούν επίθεση κατά του προγράμματος των πυρηνικών εγκαταστάσεων αλλά αποτελούν πρόβλημα υγείας και ασφάλειας το οποίο, όπως πολύ σωστά ετόνισε, έχει κυρίαρχη θέση στις σκέψεις του Συμβουλίου και των Μελών του Κοινοβουλίου τούτου. Αυτό σημαίνει την υγεία και την ασφάλεια όχι μόνο των εργαζομένων αλλά και του κοινού γενικότερα. Έτσι θα του συνιστούσα, πριν αποτανθεί στην Επιτροπή, να κοιτάξει το πρόγραμμα «Η σημερινή Σκωτία», η διάρκεια του οποίου είναι είκοσι λεπτά περίπου και να διαπιστώσει ο ίδιος τις τρομακτικές αποκαλύψεις για την τότε επιθεώρηση υγείας και ασφάλειας στο Ντάνρεϋ και τη συγκάλυψη που επακολούθησε.

<SPEAKER ID=211 LANGUAGE="EN" NAME="Mitchell">
Ομιλώντας εξ ονόματος της προεδρίας, γνωρίζουμε ότι οι διατάξεις ασφάλειας και υγείας της Euratom είναι ανεπαρκείς για τη σημερινή πραγματικότητα. Το Συμβούλιο ωστόσο δεν αποτελεί μέρος της Διακυβερνητικής Διάσκεψης. Μολονότι το οποιοδήποτε κράτος μέλος μπορεί να θέσει το θέμα, οι όποιες αλλαγές στη Συνθήκη προϋποθέτουν ομοφωνία. Δεδομένου ότι βλέπω πάρα πολύ ευνοϊκά, μέχρι σημείου προκατάληψης, το ζήτημα που θέτει το αξιότιμο Μέλος με την ερώτησή του θα προτιμούσα να είμαι προσεκτικός και να μην προχωρήσω περισσότερο.

<SPEAKER ID=212 NAME="Πρόεδρος">
Ερώτηση αριθ. 14 της κ. Veronica Hardstaff (H-0883/96)
<P>
Θέμα: Αλλοδαποί διδάσκοντες στην Ιταλία
<P>
Γνωρίζει το Συμβούλιο ότι παρά το ψήφισμα Β4-0968/95 του Κοινοβουλίου, με το οποίο καλούσε την Επιτροπή «να εξασφαλίσει ότι οι αρχές του Πανεπιστημίου της Βερόνα δεν θα λάβουν αδικαιολόγητα και απειλητικά μέτρα κατά των καθηγητών ως απάντηση στις κινητοποιήσεις τους», όχι μόνον συνεχίζεται η παρενόχληση αυτών των αλλοδαπών διδασκόντων στη Βερόνα αλλά και παρόμοια παρενόχληση παρατηρείται στο Instituto Universitario Orientale της Νεάπολης;
<P>
Προτίθεται το Συμβούλιο να ενεργήσει για να υπενθυμίσει προς όλα τα κράτη μέλη ότι υποχρεούνται να τηρούν τις συμπεφωνημένες πρακτικές απασχολήσεως για τους εργαζόμενους από άλλα κράτη μέλη όπως έχει συμφωνηθεί στο άρθρο 48, παρ. 2 της Συνθήκης;

<SPEAKER ID=213 NAME="Mitchell">
Ανταποκρινόμενος στην ερώτηση που έθεσε η αξιότιμη βουλευτής, θα ήθελα να υπογραμμίσω το γεγονός ότι σύμφωνα με το άρθρο 126 της Συνθήκης η Κοινότητα συμβάλλει στη διαμόρφωση ποιοτικής εκπαίδευσης ενθαρρύνοντας τη συνεργασία μεταξύ των κρατών μελών και, εάν θεωρηθεί αναγκαίο, υποστηρίζοντας και συμπληρώνοντας τις δράσεις τους σεβόμενη ταυτόχρονα πλήρως την αρμοδιότητα των κρατών μελών σχετικά με το περιεχόμενο της διδασκαλίας και την οργάνωση των συστημάτων της εκπαίδευσης σύμφωνα με την πολιτιστική και γλωσσική τους διαφοροποίηση. Ως αποτέλεσμα των ανωτέρω η οργάνωση της εκπαίδευσης σε κάθε κράτος μέλος αποτελεί αρμοδιότητα των εθνικών αρχών. Κάτω από αυτές τις συνθήκες το Συμβούλιο δεν έχει αρμοδιότητες σχετικά με το θέμα που θέτει η αξιότιμη βουλευτής.
<P>
Ωστόσο, στον βαθμό που το θέμα περιλαμβάνει κοινοτική υπευθυνότητα, εμπίπτει στα όρια αρμοδιοτήτων της Επιτροπής. Το καθήκον παρακολούθησης της υλοποίησης των διατάξεων της Συνθήκης ανήκει στην Επιτροπή. Η Επιτροπή μπορεί να παράσχει στο αξιότιμο Μέλος μια αξιόπιστη και επίκαιρη απάντηση και επομένως συνιστώ όπως η ερώτηση τεθεί στην Επιτροπή.
<P>
Μιλώντας εξ ονόματος της προεδρίας, θα ήθελα να προσθέσω ότι γνωρίζω τις ανησυχίες που έχει διατυπώσει ένας αριθμός κρατών μελών σχετικά με το ζήτημα αυτό. Θα ήθελα να πιστέψω ότι χάριν της δικαιοσύνης και της δίκαιης αντιμετώπισης η πρακτική αυτή θα τερματιστεί και ότι θα επικρατήσει το γράμμα και το πνεύμα της νομοθεσίας. Τα ευρωπαϊκά θεσμικά όργανα θα πρέπει να ασκήσουν την οιαδήποτε επιρροή τους ούτως ώστε να διασφαλιστεί μια πιο δίκαιη προσέγγιση.

<SPEAKER ID=214 LANGUAGE="EN" NAME="Hardstaff">
Ο λόγος για τον οποίο έθεσα το θέμα στο Συμβούλιο είναι διότι η κυβέρνηση ενός κράτους μέλους δεν εφαρμόζει καλές πρακτικές απασχόλησης σε σημαντικά δημόσια ιδρύματα, δηλ. πανεπιστήμια και κέντρα ανώτερης εκπαίδευσης. Παρά το ψήφισμα του Κοινοβουλίου της 25ης Σεπτεμβρίου 1995, στις 5 Δεκεμβρίου του ιδίου έτους εξέπνευσαν οι συμβάσεις των αλλοδαπών λεκτόρων ξένων γλωσσών του Πανεπιστημίου της Νάπολης μεταξύ των οποίων συγκαταλέγεται και ένας ψηφοφόρος μου. Για το 1996 τους είχε προσφερθεί περικοπή του 30 % του μισθού τους σε αντάλλαγμα συνολικής αύξησης των διδακτικών ωρών κατά 240. Το γεγονός αυτό υπονομεύει όχι μόνο τους ίδιους τους λέκτορες αλλά και τους φοιτητές τους οι οποίοι δεν θα μπορέσουν να έχουν την κατάλληλη διδασκαλία στις πολύ μεγαλύτερες τάξεις και στο πολύ συντομότερο χρονικό διάστημα που θα έχουν στη διάθεσή τους. Επαγγελματίες πανεπιστημιακοί δάσκαλοι υψηλών προσόντων - όχι βοηθοί διδασκαλίας των ξένων γλωσσών - υφίστανται στην Ιταλία συνεχώς μεταχείριση ανεπαρκούς βοηθητικού προσωπικού και θα ήθελα να απευθύνω ξανά έκκληση στο Συμβούλιο να ασκήσει ηθική πίεση στους ιταλούς συναδέλφους του ούτως ώστε να διασφαλιστεί ότι αυτή η εξευτελιστική τακτική θα διορθωθεί και ότι εκείνοι που απολύθηκαν επειδή διαμαρτυρήθηκαν θα επαναπροσληφθούν αμέσως.

<SPEAKER ID=215 LANGUAGE="EN" NAME="Mitchell">
Όπως είπα, είμαι ενήμερος των δυσκολιών που διατυπώθηκαν από τους λέκτορες αυτούς, ορισμένοι εκ των οποίων είναι από την χώρα μου και οι οποίοι έκαναν διαβήματα στον Υπουργό των Εξωτερικών, στον Υπουργό Εκπαίδευσης και σε εμένα.
<P>
Θα επικοινωνήσω με τον υπεύθυνο Επίτροπο με σκοπό να αποκτήσω περισσότερες πληροφορίες σχετικά με αυτό το θέμα. Επιθυμώ να διαβεβαιώσω τα αξιότιμα Μέλη ότι θα χρησιμοποιήσω κάθε ευκαιρία που έχω προκειμένου να επιλυθεί το πρόβλημα.

<SPEAKER ID=216 NAME="Πρόεδρος">
Ερώτηση αριθ. 15 του κ. Staffan Burenstam Linder (H-0886/96)
<P>
Θέμα: Υπουργική διάσκεψη στο πλαισιο του ΠΟΕ στη Σιγκαπούρη
<P>
Ο Παγκόσμιος Οργανισμός Εμπορίου θα παρακολουθεί την απελευθέρωση του παγκόσμιου εμπορίου και θα εργάζεται προς την κατεύθυνση της σταδιακής κατάργησης των εμπορικών φραγμών.
<P>
Στο πλαίσιο της Υπουργικής Διάσκεψης στη Σιγκαπούρη εγέρθησαν απαιτήσεις οι πτωχότερες χώρες να δεσμευτούν μέσω «κοινωνικών ρητρών» να αναλάβουν εκτεταμένη δράση στον κοινωνικό τομέα προκειμένου να αποκομίσουν οφέλη από την απελευθέρωση της εμπορικής πολιτικής.
<P>
Οι αναπτυσσόμενες χώρες έχουν μακράν χειρότερο κοινωνικό επίπεδο λόγω του ότι είναι πτωχές. Συνειδητοποιεί το Συμβούλιο ότι οι κοινωνικές ρήτρες, στην προκειμένη περίπτωση, λειτουργούν καθαρά προστατευτικά και ότι οι εμπορικοί φραγμοί καθιστούν δύσκολη την προσπάθεια διατήρησης λογικού μισθολογικού και κοινωνικού επιπέδου για τις πτωχές χώρες; Γνωρίζει το Συμβούλιο ότι οι κοινωνικές ρήτρες δημιουργούν μεγάλες δυνατότητες αυθαιρεσίας στον τομέα της εμπορικής πολιτικής και συνεπώς δύνανται να επιφέρουν διεθνείς διενέξεις;

<SPEAKER ID=217 NAME="Mitchell">
Ως μέρος της προετοιμασίας για την υπουργική διάσκεψη του ΠΟΕ στη Σιγκαπούρη, το Συμβούλιο εξετάζει το ζήτημα προώθησης των διεθνώς αναγνωρισμένων βασικών προδιαγραφών εργασίας στο πλαίσιο των πολυμερών εμπορικών συστημάτων επί τη βάσει ανακοινώσεως της Επιτροπής. Οι προδιαγραφές αυτές συμπεριλαμβάνουν ειδικότερα την κατάργηση της καταναγκαστικής εργασίας και της δουλείας, τον τερματισμό της παιδικής εργασίας και την ελευθερία της οργάνωσης. Από την άποψη αυτή, το Συμβούλιο έχει τονίσει ότι κατά την αντιμετώπιση του προβλήματος αυτού στη διάσκεψη του ΠΟΕ θα πρέπει να κάνει σαφές ότι απορρίπτει όλες τις προσπάθειες υπονόμευσης των συγκριτικών πλεονεκτημάτων που απολαμβάνουν οι αναπτυσσόμενες χώρες σε θέματα αμοιβών.
<P>
Η υπουργική διάσκεψη θα πρέπει επίσης να υπογραμμίσει τη σημασία που έχει η λήψη θετικών μέτρων προς υποστήριξη των αναπτυσσομένων χωρών ούτως ώστε να βελτιώσουν τις θεσμικές τους δυνατότητες για την παρακολούθηση της τήρησης των θεμελιωδών προδιαγραφών εργασίας.

<SPEAKER ID=218 LANGUAGE="SV" NAME="Burenstam Linder">
Ευχαριστώ το Συμβουλίο για την απάντηση στην ερώτηση μου. Είναι σημαντικό να προσπαθούμε, σ'έναν διάλογο, να επιτύχουμε αλλαγές σ'ότι αντιλαμβανόμαστε ως απαράδεκτες συνθήκες σε άλλες χώρες. Αλλά το περιεχόμενο αυτού που εννοείται με τις κοινωνικές ρήτρες έχει μεγαλύτερες προεκτάσεις από αυτό που ο εκπρόσωπος του Συμβουλίου εδώ ερμήνευσε ως «κομβικά εργασιακά πρότυπα». Θεωρώ ότι παρεμβάσεις σε σχέση με την πολιτική για το εμπόριο ώστε να επιτευχθεί αυτό που γίνεται αντιληπτό ως αλλαγές σ'ένα πολύ ευρύ φάσμα σ'ότι μπορεί να περιληφθεί στις κοινωνικές ρήτρες, είναι λάθος μέθοδος, μεταξύ άλλων για τους λόγους που ο εκπρόσωπος του Συμβουλίου έδωσε στην απάντηση για την Αλβανία, δηλ. ότι «οι κυρώσεις πλήττουν τον λαό».
<P>
Το πρόβλημα μπορεί επίσης να σκιαγραφηθεί μ'έναν άλλο τρόπο: Μπορεί εμείς οι ίδιοι στην Ευρώπη να αποκτήσουμε πρόβλημα αν κάποιες άλλες χώρες υποστηρίξουν ότι η υψηλή ευρωπαϊκή ανεργία είναι κοινωνικά απαράδεκτη και προσπαθήσουν, μέσω εμπορικών εμποδίων, να εξαναγκάσουν σε αλλαγές στην ευρωπαϊκή πολιτική. Ποιά θέση θα έπαιρνε ο εκπρόσωπος του Συμβουλίου σ'ένα τέτοιο επιχείρημα; Μια άλλη ερώτηση είναι: Μπορεί κανείς να σκεφτεί ότι ευρωπαϊκές χώρες ευχαρίστως θα βελτίωναν την απασχόληση τους μέσω της εξαγωγής π.χ. αεροπλάνων σε μια χώρα της Ανατολικής Ασίας από την οποία, μέσω κοινωνικών ρητρών, εμποδίζουν τις εισαγωγές.

<SPEAKER ID=219 LANGUAGE="EN" NAME="Mitchell">
Υποθέτω ότι όλοι θα μπορούσαμε θα σκεφθούμε υποθετικές καταστάσεις για να δείξουμε τις δυσχέρειες που θέτουν τα επίπεδα ανεργίας στην Ένωση. Πολλές όμως από τις αιτίες για την υψηλή ανεργία σχετίζονται με άλλα θέματα και όχι μόνο με τα θέματα του Παγκόσμιου Οργανισμού Εμπορίου. Σε πολλές χώρες, π.χ., τα επίπεδα φορολόγησης του εισοδήματος συμβάλλουν στην ανεργία.
<P>
Στις 29 Οκτωβρίου, το Συμβούλιο Γενικών Υποθέσεων συμφώνησε ότι η βάση της προσέγγισης του θέματος εκ μέρους της ΕΕ στη διάσκεψη της Σιγκαπούρης θα είναι η ακόλουθη: »Η Ευρωπαϊκή Ένωση θεωρεί ότι η διάσκεψη της Σιγκαπούρης θα πρέπει να αντιμετωπίσει τα ακόλουθα θέματα: τον ρόλο της απελευθέρωσης του εμπορίου στην άνοδο των διεθνών επιπέδων διαβίωσης και, εντός του πλαισίου αυτού, τη σημασία που αποδίδουν τα μέλη του ΠΟΕ στις προσπάθειες της ΔΟΕ για την προώθηση του καλύτερου καθορισμού και της γενικής τήρησης των θεμελιωδών προδιαγραφών εργασίας. Η διάσκεψη θα πρέπει να κάνει επίσης σαφές ότι απορρίπτει όλες τις προσπάθειες υπονόμευσης των συγκριτικών πλεονεκτημάτων που απολαμβάνουν οι αναπτυσσόμενες χώρες σε θέματα αμοιβών. Θα πρέπει να υπογραμμίσει επίσης τη σημασία που έχει η υιοθέτηση θετικών μέτρων προς υποστήριξη των αναπτυσσομένων χωρών ούτως ώστε να βελτιώσουν τις θεσμικές δυνατότητές τους για την παρακολούθηση της τήρησης των θεμελιωδών προδιαγραφών εργασίας και για την αύξηση των δυνατοτήτων εκπαίδευσης των παιδιών.»
<P>
Αυτά είναι που συμφώνησε το Συμβούλιο Γενικών Υποθέσεων στις 29 Οκτωβρίου ως βάση της ευρωπαϊκής προσέγγισης στα αντικείμενα της διασκέψεως της Σιγκαπούρης. Πιστεύω ότι οι θέσεις αυτές είναι δίκαιες, εξισορροπημένες και ολοκληρωμένες.

<SPEAKER ID=220 NAME="Πρόεδρος">
Οι ερωτήσεις αριθ. 16, 17 και 18 έχουν αποσυρθεί από τους συντάκτες τους και δεδομένου ότι η συντάκτριά της απουσιάζει, η ερώτηση αριθ. 19 καταπίπτει.
<P>
Ερώτηση αριθ. 20 του κ. Clive Needle (H-0899/96)
<P>
Θέμα: Όροι των εμπορικών συναλλαγών μεταξύ ΕΕ και Βιρμανίας
<P>
Για ποιο λόγο το Συμβούλιο Γενικών Υποθέσεων αποφάσισε να μην άρει τους ευνοϊκούς όρους των εμπορικών συναλλαγών μεταξύ της ΕΕ και της Βιρμανίας παρά τις παραβιάσεις των ανθρωπίνων δικαιωμάτων στις οποίες προβαίνει η κυβέρνηση της χώρας αυτής;

<SPEAKER ID=221 NAME="Mitchell">
Από τον Ιανουάριο του τρέχοντος έτους και μέσα στο πλαίσιο του Συστήματος Γενικευμένων Προτιμήσεων της Ευρωπαϊκής Ένωσης έχει αρχίσει διερεύνηση της πρακτικής της καταναγκαστικής εργασίας στη Βιρμανία. Η διερεύνηση ξεκίνησε με αφορμή διαμαρτυρίες της Διάσκεψης των Ευρωπαϊκών Ενώσεων Εμπορίου και της Διεθνούς Συνομοσπονδίας Ενώσεων Ελευθέρου Εμπορίου.
<P>
Η διερεύνηση διεξάγεται από την Επιτροπή και το θέμα δεν έχει παραπεμφθεί ακόμη στο Συμβούλιο Γενικών Υποθέσεων. Σύμφωνα με τους όρους του Κανονισμού 3281/94 η διερεύνηση θα πρέπει να διαρκέσει ένα, τουλάχιστον, έτος. Η Επιτροπή έχει λάβει καταθέσεις και έχει οργανώσει ακροάσεις. Η έκθεση επί της διερεύνησης αναμένεται στις αρχές του 1997. Το Συμβούλιο των Υπουργών θα λάβει εγκαίρως τις αποφάσεις του σχετικά με τις οιεσδήποτε προτάσεις που θα περιλαμβάνει η έκθεση της Επιτροπής αναφορικά με τη συνέχιση της εφαρμογής των πλεονεκτημάτων του ΣΓΠ στη Βιρμανία.

<SPEAKER ID=222 LANGUAGE="EN" NAME="Needle">
Σας ευχαριστώ κύριε προεδρεύοντα. Θα ήθελα να πω ότι εάν είχα την ευκαιρία να αναφερθώ μόνο στα τελευταία σας σχόλια, θα τα δεχόμουν με μεγάλη ικανοποίηση - ήταν πολύ καλά και τα δέχθηκα με χαρά.
<P>
Δεν είμαι εξ ίσου ικανοποιημένος με την απάντηση που μόλις άκουσα, μολονότι δέχομαι ότι βρίσκεται στη σωστή κατεύθυνση. Γνωρίζω ότι αυτή την εβδομάδα το στρατιωτικό καθεστώς της Βιρμανίας απέρριψε ουσιαστικά την πρόταση της Ευρωπαϊκής Ένωσης για αποστολή αντιπροσωπείας στη χώρα με το αιτιολογικό ότι στη Βιρμανία δεν υφίσταται καταναγκαστική εργασία. Θα ήθελα να πω στο Συμβούλιο ότι δεν κάθησα με περιμένω επίσημη αποστολή - ούτε και η συνάδελφός μου η κ. Kinnock - και πήγα στη Βιρμανία ιγκόγνιτο με τουριστική βίζα πριν από δύο εβδομάδες περίπου, όπου είδα με τα μάτια μου ομάδες καταναγκαστικής εργασίας να δουλεύουν στους δρόμους. Οι απειλές κατά της Αουνγκ Σαν Σούου Κίι, για τις οποίες ακούσαμε σήμερα εδώ, αποτελούν τμήμα μόνο της καταπίεσης που επιβάλλει η κυβέρνηση εκεί. Διαπιστώσαμε επίσης σημεία σοβαρότατων στερήσεων.
<P>
Ειλικρινά, ευρωπαϊκές επιχειρήσεις όπως η Total, βάφουν τα χέρια τους με αίμα υποστηρίζοντας αυτό το καταπιεστικό καθεστώς. Κατανοώ τις απαιτήσεις των ευρωπαϊκών κανονισμών αλλά απευθύνω έκκληση στο Συμβούλιο να εξετάσει την κατά το δυνατόν αμεσότερη αντίδραση και να διαβιβάσει την σοβαρή του αγανάκτηση όχι μόνο στις αρχές της Ρανγκούν αλλά και στις επιχειρήσεις που τις στηρίζουν.

<SPEAKER ID=223 LANGUAGE="EN" NAME="Mitchell">
Θα ήθελα να διαβεβαιώσω τον αξιότιμο βουλευτή ότι η προεδρία θα κάνει ό, τι μπορεί για να υποστηρίξει τις προτάσεις που διατύπωσε με την ερώτησή του. Ενωρίτερα σήμερα συναντήθηκα με τη συνάδελφό του κυρία Kinnock η οποία μου εξέθεσε τις απόψεις της από την πρόσφατη επίσκεψή της στη Βιρμανία και λαμβάνω υπόψη μου και τις αντίστοιχες του αξιότιμου Μέλους από την δική του επίσκεψη.
<P>
Ο αξιότιμος βουλευτής θα είναι εν γνώσει ότι η κοινή θέση επιβεβαιώνει έναν αριθμό μέτρων που ήδη έχουν ληφθεί κατά της Βιρμανίας και θα τα απαριθμούσα εάν το επιθυμεί ο αξιότιμος βουλευτής, πιστεύω όμως ότι τα γνωρίζει. Θα ήθελα να τον διαβεβαιώσω ότι η κοινή θέση του Συμβουλίου η οποία εγκρίθηκε στις 28 Οκτωβρίου προβλέπει διατάξεις για την εξέταση λήψης περαιτέρω περιοριστικών μέτρων κατά της Βιρμανίας και σ' αυτό το πλαίσιο η προεδρία θα συνεχίσει να παρακολουθεί τις εξελίξεις, συμπεριλαμβανομένης της υλοποίησης της κοινής θέσης, και να αναφέρει τακτικά στο Συμβούλιο.
<P>
Ορισμένες από τις αναφορές που άκουσα αυξάνουν την ανησυχία μου σχετικά με την κατάσταση στη Βιρμανία και ασφαλώς θα φροντίσω όπως το Συμβούλιο παραμένει πλήρως ενημερωμένο για τις εξελίξεις όπως αυτές προκύπτουν.

<SPEAKER ID=224 NAME="Πρόεδρος">
Ερώτηση αριθ. 21 της κ. Marie-Paule Kestelijn-Sierens (H-0902/96)
<P>
Θέμα: Μέτρα αντι-ντάμπιγκ
<P>
Η Ευρωπαϊκή Επιτροπή έλαβε την απόφαση να θεσπίσει μέτρα αντι-ντάμπιγκ για την εισαγωγή ειδών υποδήσεως σε χαμηλές τιμές προελεύσεως Κίνας, Ινδονησίας και Ταϋλάνδης.
<P>
Τα σχεδιασθέντα μέτρα θα έχουν σοβαρές συνέπειες για τους ευρωπαίους εισαγωγείς και διανομείς φθηνών υποδημάτων από τις προαναφερθείσες χώρες. Οι υψηλές επιβαρύνσεις θα έχουν επίσης αισθητά αποτελέσματα και στους καταναλωτές.
<P>
Εκτός από λίαν επείγουσες περιπτώσεις, η Επιτροπή προβαίνει σε διαβούλευση με τα κράτη μέλη, προτού επιβάλει προσωρινά προστατευτικά μέτρα.
<P>
Διεξήχθη ήδη διαβούλευση με τα κράτη μέλη επί του θέματος; Φρονεί το Συμβούλιο ότι πρόκειται όντως για ντάμπιγκ υποδημάτων από την Κίνα, Ινδονησία και Ταϊλάνδη; Ζημειώνεται η Κοινότητα με την εισαγωγή φθηνών υποδημάτων από τις προαναφερθείσες χώρες τόσο ώστε να επιβάλλεται η λήψη μέτρων αντι-ντάμπιγκ;

<SPEAKER ID=225 NAME="Mitchell">
Η Επιτροπή έχει συνομιλήσει με τα κράτη μέλη σχετικά με την πιθανότητα επιβολής προσωρινών περιοριστικών μέτρων για τα υποδήματα προέλευσης Κίνας, Ινδονησίας και Ταϋλάνδης. Η Επιτροπή δεν έχει προωθήσει στο Συμβούλιο πρόταση κανονισμού σχετικά με την εφαρμογή μέτρων αντι-ντάμπινγκ στα υποδήματα προέλευσης Κίνας, Ινδονησίας και Ταϋλάνδης και, κατά συνέπεια, το Συμβούλιο δεν έχει λάβει θέση σχετικά με μια τέτοια πιθανότητα.

<SPEAKER ID=226 LANGUAGE="NL" NAME="Kestelijn-Sierens">
Ευχαριστώ τον προεδρεύοντα του Συμβουλίου για την πληροφορία αυτή, επειδή μου είχε γνωστοποιηθεί ότι η Επιτροπή θα πρότεινε όντως μέτρα. Χαίρομαι που πληροφορούμαι ότι αυτό δεν έχει συμβεί ακόμα, επειδή η στιγμή δεν θα ήταν κατάλληλη για ορισμένα κράτη μέλη και ιδιαιτέρως για τη χώρα μου, όπου ο τομέας της υποδηματοποιίας έχει εξαφανισθεί και πολλοί άνθρωποι ή επιχειρήσεις επιβιώνουν με τις εισαγωγές φθηνών υποδημάτων από την Απω Ανατολή. Πιστεύω ότι η Επιτροπή θα πρέπει πρώτα να επιδιώξει να έλθει σε επαφή με τις χώρες αυτές και να συγκεντρώσει πληροφορίες. Σύμφωνα με τα όσα αναφέρει ο προεδρεύων του Συμβουλίου, αυτό πρόκειται να συμβεί.

<SPEAKER ID=227 LANGUAGE="EN" NAME="Mitchell">
Επαναλαμβάνω ότι το Συμβούλιο δεν έχει λάβει οποιεσδήποτε προτάσεις της Επιτροπής και η αξιότιμη βουλευτής θα μπορούσε να έχει επίκαιρη πληροφόρηση εάν έθετε το ερώτημά της στην Επιτροπή. Μέχρι τη στιγμή αυτή το Συμβούλιο δεν έχει λάβει καμία πρόταση της Επιτροπής.

<SPEAKER ID=228 NAME="Πρόεδρος">
Ερώτηση αριθ. 22 του κ. Βασίλη Ευφραιμίδη (Η-0904/96)
<P>
Θέμα: Σύλληψη της Προέδρου του Κομμουνιστικού Κόμματος Χιλής για εξύβριση του δικτάτορα Πινοσέτ
<P>
Προσβολή στη Δημοκρατία, τους αγώνες των εργαζομένων του λαού της Χιλής αλλά και του κινήματος διεθνούς αλληλεγγύης, αποτελεί η πρόσφατη σύλληψη της Προέδρου του Κομμουνιστικού Κόμματος Χιλής, Γκλάντις Μαρίν έξω από την έδρα της Κ.Ε. του κόμματος, για εξύβριση του δικτάτορα Πινοσέτ. Η απαράδεκτη αυτή ενέργεια θέτει σε κίνδυνο την ελευθερία έκφρασης και κυκλοφορίας των ιδεών και την ελεύθερη λειτουργία των κομμάτων σε μία χώρα που ο λαός της έχει ιδιαίτερα δοκιμαστεί από τον ίδιο τον δικτάτορα Πινοσέτ και την αιματηρή δικτατορία της οποία είχε ηγηθεί.
<P>
Ερωτάται το Συμβούλιο αν σκοπεύει να εκφράσει τις ανησυχίες του για αυτές τις ανησυχητικές για την Δημοκρατία εξελίξεις, να καταδικάσει την σύλληψη της Γκλάντις Μαρίν και να απαιτήσει την άμεση απελευθέρωσή της;

<SPEAKER ID=229 NAME="Mitchell">
Η Ευρωπαϊκή Ένωση ήταν έτοιμη να λάβει όλα τα αναγκαία μέτρα για να εκφράσει την απόλυτη καταδίκη της σχετικά με τη σύλληψη αυτή. Ωστόσο, η έγκαιρη επίλυση της υποθέσεως και η ακύρωση οποιασδήποτε δίωξης απέτρεψε την ανάγκη τέτοιας δράσης.

<SPEAKER ID=230 NAME="Εφραιμίδης">
Κύριε Πρόεδρε, πρέπει να εκτιμήσουμε και την εξέταση και την ενδεχόμενη -δεν το είπε ο κ. εκπρόσωπος- παρέμβαση του Συμβουλίου. Αλλά πρέπει και να στιγματίσουμε την κατάσταση που επικρατεί σε αυτήν την χώρα όπου ο Pinochet, που επί μία δεκαετία βασάνισε, δολοφόνησε, εξαφάνισε πολίτες, εξακολουθεί ακόμη να μπορεί να μηνύει και να επιβάλλει την φυλάκιση αρχηγού κόμματος που δεν έκανε τίποτε άλλο παρά να πει απλώς τα όσα διέπραξε ο Pinochet κατά το διάστημα της στυγνής δικτατορίας του, για να μπορέσει έτσι να εμποδισθεί η συνέχιση μιας τέτοιας κατάστασης σε αυτήν την χώρα και να γίνουν σεβαστά τα στοιχειώδη ανθρώπινα δικαιώματα. Εάν τον είχε προσβάλει, υπήρχε διαδικασία ανάκρισης, δίκης και καταδίκης, αλλά όχι προληπτικής φυλάκισης.

<SPEAKER ID=231 LANGUAGE="EN" NAME="Mitchell">
Όπως ήδη είπα, η έγκαιρη διευκρίνιση του θέματος και η απόσυρση όλων των κατηγοριών απέτρεψε την αναγκαιότητα εφαρμογής των μέτρων που είχαμε εξετάσει. Ήρθαμε όμως σε επαφή με την Ολλανδία, η οποία εκπροσωπεύει την προεδρία, και τους ζητήσαμε να εξετάσουν το θέμα. Στις 6 Νοεμβρίου ανέφεραν ότι το Ανώτατο Δικαστήριο της Χιλής διέταξε την απελευθέρωση της κυρίας Μαρίν την ίδια ημέρα που συνελήφθη και ότι ο Στρατηγός Πινοσέτ επείσθηκε ότι αυτός δεν υπήρξε ο καλύτερος τρόπος χειρισμού του θέματος.
<P>
Μπορώ να συμφωνήσω με τον αξιότιμο βουλευτή διατυπώνοντας την απόλυτη καταδίκη μου τόσο γι' αυτή τη σύλληψη όσο και για οποιεσδήποτε παρόμοιες συλλήψεις.

<SPEAKER ID=232 NAME="Πρόεδρος">
Ερώτηση αριθ. 23 του κ. Ιωάννη Θεωνά (Η-0906/96)
<P>
Θέμα: Ενίσχυση της κινηματογραφικής παραγωγής των κρατών μελών της Ευρωπαϊκής Ένωσης
<P>
Ανησυχητικές διαστάσεις για την ίδια την πολιτιστική ταυτότητα των λαών της Ευρώπης λαμβάνει η συνεχής μείωση οπτικοακουστικών παραγωγών, κύρια κινηματογραφικών, ιδιαίτερα στις μικρότερες σε πληθυσμό χώρες της Ένωσης και σε γλώσσες που είναι λιγότερο διαδεδομένες. Η εξέλιξη αυτή εντείνεται από τη συνεχώς αυξανόμενη μονοπώληση της παραγωγής αλλά κύρια της διανομής του παραγόμενου έργου με αποτέλεσμα την κυριαρχία αμερικανικών και άλλων εισαγόμενων παραγωγών υποκουλτούρας.
<P>
Ερωτάται το Συμβούλιο αν σκοπεύει να αναλάβει πρωτοβουλίες για την εξασφάλιση πολυ-πολιτιστικού χαρακτήρα στην ΕΕ, την προστασία και ενίσχυση της παραγωγής οπτικοακουστικού έργου στα κράτη μέλη, την παρεμπόδιση της μονοπώλησης και της εκμετάλλευσης του ιδιαίτερα σημαντικού ρόλου του οπτικοακουστικού τομέα.

<SPEAKER ID=233 NAME="Mitchell">
Το Συμβούλιο γνωρίζει πλήρως τη σημασία που έχει η προαγωγή της πολιτιστικής ταυτότητας των λαών της Ευρώπης μέσω του κινηματογράφου. Αναγνωρίζει επίσης ότι ο πλούτος και η διαφοροποίηση της ευρωπαϊκής πολιτιστικής κληρονομιάς αποτελούν τη βάση των εξαίρετων πολιτιστικών χαρακτηριστικών του ευρωπαϊκού κινηματογράφου.
<P>
Στις 10 Ιουλίου 1995 και στις 22 Δεκεμβρίου 1995 το Συμβούλιο ενέκρινε δύο αποφάσεις για το πρόγραμμα MEDIA II. Το πρόγραμμα αυτό το οποίο άρχισε να ισχύει στις αρχές του τρέχοντος έτους εκφράζει σαφώς και συγκεκριμένα την ανωτέρω αναγνώριση σε ένα πρακτικό επίπεδο. Σκοπός του προγράμματος MEDIA II είναι να ενθαρρύνει την παραγωγή και την διανομή ευρωπαϊκών οπτικοακουστικών παραγωγών και να υλοποιήσει ένα πρόγραμμα κατάρτισης για τους επαγγελματίες της βιομηχανίας αυτής. Το πρόγραμμα αποδίδει ιδιαίτερη έμφαση στις μικρές χώρες ή σε περιοχές με λιγότερο γνωστές γλώσσες και υποστηρίζει ενεργά την γλωσσική ποικιλομορφία των οπτικοακουστικών έργων. Ένας άλλος στόχος του προγράμματος είναι να υποβοηθήσει την ανάπτυξη της βιομηχανίας των ανεξαρτήτων παραγωγών.
<P>
Το άρθρο 2 του προγράμματος καθορίζει ότι το πρόγραμμα πρέπει να λειτουργήσει υπέρ του σεβασμού της ευρωπαϊκής γλωσσικής και πολιτιστικής ποικιλομορφίας, της ενθάρρυνσης της ευρωπαϊκής οπτικοακουστικής κληρονομιάς, της ανάπτυξης του δυναμικού χωρών και περιφερειών με μικρές δυνατότητες και/ή περιορισμένη γεωγραφική και γλωσσική περιοχή για παραγωγές οπτικοακουστικών έργων, καθώς και υπέρ της ανάπτυξης ενός τομέα ανεξάρτητης παραγωγής και διανομής ιδιαίτερα μικρών και μεσαίων επιχειρήσεων.
<P>
Το πρόγραμμα προβλέπει επιστρεφόμενες επιδοτήσεις σε διανομείς κινηματογραφικών ταινιών και παραγωγούς βιντεοταινιών ευρωπαϊκών κινηματογραφικών έργων. Οι φορείς τηλεοπτικών εκπομπών υποστηρίζονται για την μεταγλώττιση και τον υποτιτλισμό ευρωπαϊκών προγραμμάτων καθώς και για πολυγλωσσικές παραγωγές. Προσφέρεται επίσης υποστήριξη για επαγγελματική κατάρτιση στις βιομηχανίες αυτές με ιδιαίτερη έμφαση σε περιφέρειες όπου οι οπτικοακουστικές παραγωγές είναι περιορισμένες ή όπου η γεωγραφική και η γλωσσική περιοχή είναι στενή. Οι ανταλλαγές σπουδαστών και επαγγελματιών διευκολύνονται μέσω επιχορηγήσεων και σχημάτων εργασίας καθώς και μέσω συνεισφορών στη διδασκαλική κατάρτιση. Στους όρους του προγράμματος MEDIA II περιλαμβάνεται επίσης και η κατάρτιση στις νέες τεχνολογίες.
<P>
Η κατανομή 310 εκατομμυρίων Ecu στο πρόγραμμα MEDIA II και για χρονικό διάστημα πέντε ετών εκπροσωπεύει μια σημαντική αύξηση πόρων σε σύγκριση με εκείνους που είχαν διατεθεί για το πρόγραμμα MEDIA I. Η Επιτροπή θα υποβάλει ενδιάμεση έκθεση επί της αποτελεσματικότητας του προγράμματος στο Ευρωπαϊκό Κοινοβούλιο, στο Συμβούλιο και στην Οικονομική και Κοινωνική Επιτροπή. Στόχος του προγράμματος θα είναι να χορηγήσει την αναγκαία υποστήριξη έτσι ώστε, όταν συνδιασθεί με τα συμπληρωματικά εθνικά μέτρα, να παράσχει την δυνατότητα στην ευρωπαϊκή οπτικοακουστική βιομηχανία να υπερπηδήσει τα προβλήματα του κατακερματισμού της αγοράς και των ξένων μονοπωλίων ή της κυριαρχικής θέσης τους στα σημεία πώλησης των οπτικοακουστικών προϊόντων.
<P>
Τα ιδιαίτερα αποτελέσματα που αναμένονται περιλαμβάνουν την ανάπτυξη των διαμεθοριακών διανομών ευρωπαϊκών οπτικοακουστικών έργων, την αύξηση προβολής των έργων αυτών στους κινηματογράφους καθώς και υποστήριξη για την ανάπτυξη νέων σχεδίων ευρωπαϊκών παραγωγών.
<P>
Τέλος, όπως θα γνωρίζει ο αξιότιμος βουλευτής, αποτελεί πεποίθηση του Συμβουλίου ότι για να προστατευθούν οι σημαντικές διαφορές μεταξύ των γλωσσών και των πολιτισμών εντός αλλά και ανάμεσα στα κράτη μέλη, η πολιτική κατεύθυνση στον τομέα του πολιτισμού πρέπει να σέβεται την αρχή της επικουρικότητας. Κατά συνέπεια, η διαχειριστική επιτροπή του MEDIA II παραχωρεί τόσο στα κράτη μέλη όσο και στις συνδεδεμένες χώρες ένα ρόλο στην παρακολούθηση και στη συμβολή της λειτουργίας του προγράμματος.

<SPEAKER ID=234 NAME="Θεωνάς">
Κύριε Πρόεδρε, θα ήθελα πρώτα απ'όλα να ευχαριστήσω θερμά τον προεδρεύοντα του Συμβουλίου για την πληρότητα της απάντησης που έδωσε στην ερώτησή μου. Θα ήθελα, όμως, να σημειώσω, και πιστεύω ότι ο προεδρεύων θα συμφωνεί μαζί μου, ότι παρ'όλα αυτά η αμερικάνικη κινηματογραφική και τηλεοπτική παραγωγή καλύπτει σε ποσοστό πάνω από το 60 % τα προγράμματα των βασικότερων τηλεοπτικών μέσων στην Ευρώπη καθώς και, φυσικά, την προβαλλόμενη κινηματογραφική παραγωγή στην Ευρώπη, ιδιαίτερα στις μικρότερες χώρες. Αυτή είναι μία απαράδεκτη, θα έλεγε κανείς, κατάσταση γιατί τείνει να επιβάλει τον αμερικάνικο τρόπο ζωής, την αμερικάνικη κουλτούρα στην Ευρώπη, η οποία χρόνια ολόκληρα διακρίνεται για τον πολιτισμικό χαρακτήρα της, κάτι που πρέπει οπωσδήποτε να διατηρηθεί. Ασφαλώς θα περιμένουμε την έκθεση της Επιτροπής για τα αποτελέσματα της εφαρμογής του MEDIA II και ασφαλώς θα πρέπει να αναρωτηθούμε εάν μέσα απ'όλα αυτά τα προγράμματα, και βεβαίως με τη δράση των κρατών μελών, είμαστε σε θέση να αναστρέψουμε κάπως την κατάσταση και να προστατεύσουμε τον ευρωπαϊκό πολιτισμό.

<SPEAKER ID=235 LANGUAGE="EN" NAME="Mitchell">
Εκτιμώ πολύ τους θερμούς επαίνους του αξιότιμου Μέλους. Μπορώ να καταλάβω πολύ καλά τα αισθήματα που διατυπώνει. Εάν μου επιτρέπεται, ο ιρλανδικός κινηματογράφος γίνεται φέτος 100 χρονών και οι πρόσφατες εμπειρίες μας υπήρξαν πολύ επωφελείς. Τον περασμένο χρόνο γυρίσθηκαν στην Ιρλανδία περισσότερες ταινίες από όσες είχαν γυρισθεί συνολικά σε όλα τα προηγούμενα χρόνια. Εφέτος επίσης ξεκινήσαμε την Telefνs na Gaeilge , έναν τηλεοπτικό σταθμό αποκλειστικά στην ιρλανδική γλώσσα.
<P>
Τα μνημονεύω αυτά ιδιαίτερα ως προερχόμενος από μια σχετικά μικρή χώρα με λιγότερο διαδεδομένη γλώσσα, μολονότι η ιρλανδική γλώσσα δεν είναι μειονοτική γλώσσα στην Ιρλανδία αλλά είναι η πρώτη επίσημη γλώσσα της χώρας, ενώ υπάρχουν πολλοί άνθρωποι που χρησιμοποιούν γενικά ορισμένες λέξεις της ιρλανδικής. Η συμμετοχή μας στην Ευρωπαϊκή Ένωση φαίνεται ότι έχει επιφέρει στον κόσμο μια πολιτιστική ανάγκη και ανάγκη διατήρησης της κληρονομιάς για την προαγωγή και την ανάπτυξη της γλώσσας. Αυτό αποτελεί μια ενδιαφέρουσα εξέλιξη. Πιστεύω ότι υπάρχει ενότητα στη διαφοροποίηση και θα ήθελα να πω ότι αισθάνομαι ως πνευματικός αδελφός του αξιότιμου Μέλους που έθεσε την ερώτηση.

<SPEAKER ID=236 NAME="Πρόεδρος">
Ερώτηση αριθ. 24 του κ. David Martin (H-0910/96)
<P>
Θέμα: Τα δικαιώματα του ανθρώπου στην Τυνησία
<P>
Θα μπορούσε το Συμβούλιο να εκθέσει τη στάση του όσον αφορά τις παραβιάσεις των δικαιωμάτων του ανθρώπου στην Τυνησία, για παράδειγμα σε σχέση με τους Hedi Akouri και Jalel Maalej, οι οποίοι βρίσκονται στη φυλακή στην Τυνησία λόγω της συμμετοχής τους στο ισλαμικό κόμμα al-Nahda και υποστηρίζουν ότι υποβλήθηκαν σε βασανιστήρια; Κανείς από τους δύο προαναφερθέντες δεν έχει ποτέ χρησιμοποιήσει ή υποστηρίξει τη βία, ενώ αμφότεροι έχουν χαρακτηριστεί από την οργάνωση Διεθνής Αμνηστεία ως κρατούμενοι συνείδησης.

<SPEAKER ID=237 NAME="Mitchell">
Η Τυνησία αποτελεί ένα σημαντικό εταίρο της Ευρωπαϊκής Ένωσης. Έχουμε αναλάβει δέσμευση για να εμβαθύνουμε τις σχέσεις μας με την χώρα αυτή. Ταυτόχρονα η Ευρωπαϊκή Ένωση αποδίδει μεγάλη σημασία στην προαγωγή και τον σεβασμό των ανθρωπίνων δικαιωμάτων στην Τυνησία. Όπως θα γνωρίζει ο αξιότιμος βουλευτής, η Τυνησία ήταν η πρώτη μεσογειακή χώρα που υπέγραψε τη νέα Ευρωμεσογειακή Συμφωνία Συνεργασίας. Η συμφωνία αυτή θεσπίζει ένα πολιτικό διάλογο ο οποίος επιτρέπει και στα δύο μέρη να συζητούν ανοιχτά ένα φάσμα πολιτικών θεμάτων, περιλαμβανομένων των ανθρωπίνων δικαιωμάτων. Επιπλέον περιλαβάνει ρήτρα ανθρωπίνων δικαιωμάτων η οποία προβλέπει ότι τόσο οι διμερείς σχέσεις όσο και οι διατάξεις της συμφωνίας θα στηρίζονται επί του σεβασμού των ανθρωπίνων δικαιωμάτων και των αρχών της δημοκρατίας οι οποίες θα κατευθύνουν τις αντίστοιχες διεθνείς και εσωτερικές πολιτικές και οι οποίες συνιστούν ένα θεμελιώδες στοιχείο της συμφωνίας.
<P>
Θα ήθελα επίσης να προσθέσω ότι η Τυνησία έχει αναλάβει μία σοβαρή πολιτική δέσμευση στο Ευρωμεσογειακό εταιρικό σχήμα και ότι η προαγωγή των ανθρωπίνων δικαιωμάτων και η ανάπτυξη των δημοκρατικών θεσμών αποτελούν ουσιώδη στοιχεία της Διαδικασίας της Βαρκελώνης. Το Συμβούλιο είναι ενήμερο και των δύο περιπτώσεων στις οποίες αναφέρθηκε ο αξιότιμος βουλευτής, δηλαδή του κ. Ακούρη και του κ. Μάαλεχ οι οποίοι έχουν φυλακισθεί εξ αιτίας κατηγοριών δήθεν δεσμών τους με το απαγορευμένο κόμμα Αλ-Νάντα. Σε ένα αριθμό πρόσφατων επαφών του με τις τυνησιακές αρχές το Συμβούλιο έχει θέσει το θέμα των ανθρωπίνων δικαιωμάτων. Το Συμβούλιο θα συνεχίσει να θέτει κατά τη διάρκεια των επαφών του με την Τυνησία το αντικείμενο των ανθρωπίνων δικαιωμάτων και των θεμελιωδών ελευθεριών τόσο γενικά όσο και σχετικά με συγκεκριμένες περιπτώσεις.

<SPEAKER ID=238 NAME="Πρόεδρος">
Θα ήθελα να σας ευχαριστήσω εκ νέου κ. Mitchell για τις ολοκληρωμένες απαντήσεις σας. Καταβάλατε τις καλύτερες των προσπαθειών για να μας δώσετε τις κατά το δυνατόν καλύτερες απαντήσεις.
<P>
Η Ώρα των Ερωτήσεων έληξε.
<P>
(Η συνεδρίαση διακοπείσα στις 19.30 επαναλαμβάνεται στις 21.00)

<CHAPTER ID=7>
Πεδίο εφαρμογής της διαδικασίας συναπόφασης
<SPEAKER ID=239 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0361/96) του κ. Bourlanges και του κ. De Giovanni, εξ ονόματος της Επιτροπής Θεσμικών Θεμάτων, σχετικά με την έκθεση της Επιτροπής σύμφωνα με το άρθρο 189 Β(8) της Συνθήκης: πεδίο εφαρμογής της διαδικασίας συναπόφασης (SEC(96)1225 - C4-0464/96).

<SPEAKER ID=240 LANGUAGE="FR" NAME="Bourlanges">
 - (FR) Κύριε Πρόεδρε, αγαπητοί συνάδελφοι, έργο μας σήμερα είναι να εξετάσουμε μια έκθεση η οποία αφορά τη γνωμοδότηση του Ευρωπαϊκού Κοινοβουλίου για ένα έγγραφο που συνέταξε η Επιτροπή το οποίο έχει σκοπό να προσδιορίσει τις συνθήκες κάτω από τις οποίες θα μπορούσαμε να οργανώσουμε το ουσιώδες αίτημα του Ευρωπαϊκού Κοινοβουλίου, την επέκταση, δηλαδή, της συναπόφασης. Το έγγραφο αυτό προτείνει να συνδέεται η επέκταση της συναπόφασης με τον καθορισμό ενός συγκεκριμένου αριθμού αντικειμενικών κριτηρίων νομοθετικής πράξης. Το έγγραφο αυτό προτείνει με βάση τον καθορισμό αυτό, τη αποσαφήνιση των διατάξεων της συνθήκης, και των άρθρων της συνθήκης που θα μπορούσαν ν' αποτελέσουν αντικείμενο επέκτασης της συναπόφασης, αφού τ' άρθρα αυτά εμπίπτουν στην αρμοδιότητα του νόμου.
<P>
Πρώτ' απ' όλα να εξηγήσω την αμηχανία μου. Αμηχανία, η οποία προκαλείται από το γεγονός ότι δεν ξέρω ποιά πρέπει, να είναι η θέση μου απέναντι στο έγγραφο της Επιτροπής, εφόσον οι διαπραγματεύσεις που διεξάγονται στο πλαίσιο της διακυβερνητικής διάσκεψης, βρίσκονται σε αδιέξοδο και οι εσωτερικές σχέσεις μεταξύ Κοινοβουλίου και Συμβουλίου έχουν επιδεινωθεί. Αν αυτό το Σώμα αποφασίσει να υποστηρίξει το έγγραφο της Επιτροπής, είναι φανερό ότι εκτίθεται και αν η Επιτροπή εμφανιστεί θριαμβεύτρια ενώπιον του Συμβουλίου έχοντας την υποστήριξη της Βουλής, πιστεύω πως θα έδινε την αφορμή, υπό τις παρούσες συνθήκες, για να θεωρηθεί το έγγραφο αυτό ύποπτο.
<P>
Στην περίπτωση όμως που αντιτεθώ στο έγγραφο της Επιτροπής, είναι ακόμη χειρότερα γιατί τότε θα θεωρηθεί ότι το καταδικάζω και θα ακουστεί στην Επιτροπή, στο Συμβούλιο, στη διακυβερνητική διάσκεψη ότι το έγγραφο που πρότεινε η Επιτροπή δεν έλαβε ούτε την υποστήριξη του Κοινοβουλίου. Μη γνωρίζοντας επομένως αν πρέπει να υποστηρίξω, κι αν το Κοινοβούλιο πρέπει να υποστηρίξει ή να καταδικάσει την πρόταση της Επιτροπής, αρκούμαι, από κοινού με τον κ. De Giovanni να σας πω πολύ απλά, αυτά που πραγματικά σκεπτόμαστε.
<P>
Αυτό λοιπόν που πραγματικά σκεπτόμαστε, είναι ότι έχουμε να κάνουμε με ένα κείμενο το οποίο αποτελεί πολύ ευφυή και πολύ ενδιαφέρουσα τοποθέτηση για την επέκταση της διαδικασίας συναπόφασης, τοποθέτηση η οποία όμως συνοδεύεται από έναν συγκεκριμένο αριθμό περιορισμών για τους οποίους λυπούμαστε. Μια τοποθέτηση οπωσδήποτε έξυπνη, αφού για πρώτη φορά σ' αυτήν την εξαιρετικά συγκεχυμένη συζήτηση, στο πλαίσιο της διακυβερνητικής διάσκεψης, έχουμε έναν θεσμό, τον οποίο εγώ επαινώ, κι ο οποίος αποφαίνεται: ας αρνηθούμε την εξέταση όλων ενός προς ένα των τομέων επέκτασης της συναπόφασης κι ας προτείνουμε κάτι συστηματικό, με συνοχή, κάτι που να έχει ευρεία απήχηση.
<P>
Ο δεύτερος λόγος για τον οποίο το έγγραφο αυτό είναι συνεκτικό είναι το ότι μας προτείνει μια τοποθέτηση η οποία πρέπει να στηρίζεται σε κριτήρια ουσίας κι όχι κριτήρια διαδικασίας. Θα μπορούσαμε να πούμε: διευρύνουμε τη συναπόφαση για παράδειγμα, για όλες τις αποφάσεις που πάρθηκαν με ειδική πλειοψηφία στο Συμβούλιο. Θα μπορούσαμε ακόμη να πούμε: διευρύνουμε τη συναπόφαση για όλες τις πράξεις που υπάγονται αυτή τη στιγμή στον τομέα διαδικασίας της συνεργασίας του άρθρου 189 Γ. Αυτή τη στιγμή, θα πονηρευόμασταν με την εξέλιξη των πραγμάτων και θα αρκούμασταν στις καθαρά τυπικές διαδικασίας και επιχειρήματα. Στην πραγματικότητα, Κύριε Επίτροπε, και θα πρέπει να σας επαινέσω, προτείνετε κάτι εξαιρετικά φιλόδοξο, εξαιρετικά σαφές, μια μερική απόπειρα ιεράρχησης των κανόνων, αφού λέτε πως εκείνο που πρέπει να προκύπτει απ' τη συναπόφαση είναι ο νόμος, κι ο νόμος προσδιορίζεται από ένα συγκεκριμένο αριθμό κριτηρίων τα οποία απαριθμείτε στο έγγραφό σας. Για να θεωρήσουμε ότι ένα κείμενο είναι νομοθετικό θα πρέπει να αποτελεί άμεση εφορμογή της συνθήκης, θα πρέπει να έχει ευρεία απήχηση, να έχει χαρακτήρα υποχρεωτικό και τέλος, θα πρέπει να επικεντρώνεται στην ουσία της προβλεπόμενης διάταξης, μέτρο που είναι απαραίτητο. Τέσσερα κριτήρια τα οποία διέπονται από λογική, που μπορεί για ορισμένους να είναι συζητήσιμα, διακρίνονται όμως από λογική αλληλουχία.
<P>
Απέναντι σ' αυτήν την κατάσταση, δεχόμαστε να σας ακολουθήσουμε, παρατηρούμε όμως δύο πράγματα: το ότι η τοποθέτησή σας είναι περιορισμένη. Ποιός ο λόγος γι αυτό; Πρώτον, το ότι τα κριτήριά σας είναι μερικές φορές αμφισβητήσιμα. Όταν για παράδειγμα, μιλάτε για κριτήρια ουσίας, δε γνωρίζουμε ποιό είναι το ουσιώδες και θεωρούμε έτσι ότι ο νόμος πρέπει να είναι εκείνος που θα καθορίσει ποιά είναι η ουσία καθώς κι εκείνο το οποίο απορρέει απ' το νόμο αλλά και εκείνο το οποίο δεν απορρέει. Και πέρα όμως απ' αυτά, θεωρούμε ότι, για τα μέτρα εφαρμογής που προτείνετε, η ερμηνεία είναι ιδιαίτερα στενή. Δεν έχω το χρονικό περιθώριο να απαριθμήσω το σύνολο των μέτρων που μας φαίνονται ιδιαιτέρως περιοριστικά, ωστόσο όμως υπάρχουν. Κλείνοντας Κύριε Επίτροπε, θα σας ακολουθήσουμε, αλλά με ιδιαίτερη επιφυλακτικότητα.

<SPEAKER ID=241 NAME="De Giovanni">
Κύριε Πρόεδρε, αξιότιμοι συνάδελφοι, πιστεύω ότι η προσπάθεια διαμόρφωσης νέας ισορροπίας ανάμεσα στα όργανα της Ένωσης και, στα πλαίσια αυτά, ο στόχος της διεύρυνσης των εξουσιών του Ευρωπαϊκού Κοινοβουλίου, ενσαρκώνουν υψίστης σημασίας πολιτικό αγώνα. Θεωρείται πολιτικό αγώνα η προσπάθεια επέκτασης της νομοθετικής εξουσίας λαμβανόμενης υπόψη, σε αντίθεση με τις διαδεδομένες πεποιθήσεις, της λίαν θετικής πολιτικής έκβασης της διαδικασίας συναπόφασης, ακόμη και στο επίπεδο της αποτελεσματικότητας. Το γεγονός αυτό αποδεικνύεται από τη διάρκεια των 480 ημερών κατά μέσο όρο των διαδικασιών συναπόφασης, ενώ η διάρκεια των διαδικασιών συνεργασίας είναι 520 ημερών κατά μέσο όρο. Παρ'όλο που δεν είναι ουσιαστικό, το στοιχείο αυτό αμβλύνει τις αρνητικές εντυπώσεις για την αναποτελεσματικότητα της διαδικασίας συναπόφασης. Αλλωστε, δεν πρέπει να παραβλεφτεί το γεγονός ότι η επέκταση των εξουσιών του Κοινοβουλίου ταυτίζεται στην πραγματικότητα με την ενίσχυση του μοναδικού Οργάνου που αντιπροσωπεύει ουσιαστικά και άμεσα τους Ευρωπαίους πολίτες. Συνεπώς, δεν απέχει πολύ από την πραγματικότητα ο ισχυρισμός ότι η τελειοποίηση της συναπόφασης αγγίζει φαινομενικά έμμεσα και το ζήτημα της υπηκόοτητας, καθώς η αύξηση των εξουσιών του Οργάνου που αντιπροσωπεύει τους πολίτες συνεπάγεται αύξηση των δικαιοδοσιών τους.
<P>
Όπως υπενθύμισε πριν από λίγο ο βουλευτής κ. Bourlanges, έπρεπε να εκτιμηθεί εκ μέρους μας το κείμενο της Επιτροπής χωρίς να ασχοληθούμε παράλληλα με κάποιο άλλο σημαντικό ζήτημα, όπως η απλοποίηση των διαδικασιών. Όπως δήλωσε και ο κ. Bourlanges, πρόκειται για αξιόλογο κείμενο, όπου αναγνωρίζεται απερίφραστα η ανάγκη διεύρυνησς της νομοθεσίας και της συναπόφασης σε όλο το νομοθετικό πεδίο με ιδιαίτερη έμφαση, ανάμεσα στα άλλα, στο νόημα της νομθετικής εξουσίας. Επί του προκειμένου, η συμβολή μας έγκειται στην προβολή της ιδιαιτερότητας της ευρωπαϊκής νομοθεσίας και της διεύρυνσής της, με ειδική ανάδειξη της πτυχής του προγραμματισμού που αποτελεί, κατά τη γνώμη μου, εξαιρετικά σημαντικό στοιχείο της έκθεσής μας. Επισημάνθηκε η γενική εμβέλεια της ευρωπαϊκής νομοθεσίας, που συνεπάγεται επίσης την προώθηση της διάστασης του προγραμματισμού. Συνεπώς, αποδεικνύεται σφαιρικά εφικτή η θετική σχέση στον τομέα αυτό μεταξύ του Ευρωπαϊκού Κοινοβουλίου και της Επιτροπής. Αποδέχομαι τα επιχειρήματα του κ. Bourlanges και δεν προτίθεμαι να αναφερθώ στη συμμαχία. Ωστόσο δεν παύει να αποτελεί σημαντικό πολιτικό ζήτημα, καθώς ενστερνίζεται τη δυνητική σύμπλευση στην κοινή οικοδόμηση αντιπροσωπευτικής δημοκρατίας. Δεν παραβλέπονται οι ποικίλες και διάφορες αντιστάσεις. Αναφέρομαι στις δυσχερείς εμπειρίες στα πλαίσια της Επιτροπής Συνδιαλλαγής με το Συμβούλιο, καθώς το Όργανο αυτό τείνει ακόμη να αποδώσει στην έννοια της συνδιαλλαγής, στενά συνδεδεμένης με την συναπόφαση, εξαιρετικά γραφειοκρατική ερμηνεία και γνωρίζουμε, όπως δήλωσε και ο κ. Bourlanges, ότι στον τομέα αυτό δεν υπάρχουν θετικά προοίμια στις εργασίες της Διακυβερνητικής Διάσκεψης. Ωστόσο, η πορεία μας πρέπει να εμπνέεται από ακλόνητη πίστη, που αποτελεί το θεμέλιο ολόκληρης της ανθρωπότητας και το κίνητρο για την προώθηση των πολιτικών αγώνων, με στόχο την επίτευξη των προσδοκιών της.
<P>
Στο τελευταίο σκέλος της παρέμβασής μου, θέλω να ασχοληθώ με την επέκταση κάποιων συγκεκριμένων πεδίων της εφαρμογής της συναπόφασης, όπως αναπτύχτηκε στην έκθεση. Κατά τη γνώμη μας, στο σημείο αυτό η εργασία της Επιτροπής εμφανίστηκε ανεπαρκής, εξ αιτίας της έλλειψης ουσιαστικής συνοχής ανάμεσα στις αιτιολογικές σκέψεις και στις εφαρμογές τους. Παρατηρήθηκε κάποια αυθαιρεσία στην ελλειπή αυτή σχέση, που μας ώθησε σε πλέον εμπεριστατωμένη εργασία. Αναφέρω, ανάμεσα στα πολλά, μόνο τρία παραδείγματα. Πρώτον, η οικονομική και νομισματική ένωση αντιμετωπίστηκε με έντονες αναστολές και υπερβολικές επιφυλάξεις εκ μέρους της Επιτροπής. Ως μέλη του Κοινοβουλίου, υποστηρίζουμε ότι είναι ανέφικτη η πρόοδος της νομισματικής ένωσης χωρίς ταυτόχρονα κάποια υποτυπώδη μορφή δημοκρατικού ελέγχου των αντιπροσωπευτικών οργάνων τουλάχιστον στους νευραλγικούς τομείς των στρατηγικών επιλογών και της πολύπλευρης επιτήρησης, με εύλογη παράλειψη των καθαρά τεχνικών πτυχών.
<P>
Στη συνέχεια, συμπεριλήφτηκε και ο παραγκωνισμένος εκ μέρους της Επιτροπής τομέας της βιομηχανίας, με γενικής εμβέλειας μέτρα βιομηχανικής πολιτικής, στενά συνδεδεμένα με τον συντονισμό ανάμεσα στις βιομηχανικές και μακροοικονομικές πολιτικές, που προβάλλεται σαν ουσιαστικό στοιχείο της ανάπτυξης της ευρωπαϊκής δημοκρατίας.
<P>
Τέλος, το τελευταίο παράδειγμα είναι η έρευνα, κεφαλαιώδους σημασίας πτυχή της ανάπτυξης της Ευρώπης που, μαζί με την άνοδο του πολιτισμού, αποτελεί απαραίτητη προϋπόθεση προόδου. Συνεπώς, όλο το περιεχόμενο του προγράμματος πλαισίου εντάσσεται σύσσωμα στο πνεύμα της συναπόφασης.
<P>
Κύριε Πρόεδρε, αγαπητοί συνάδελφοι, με την ολοκλήρωση της παρέμβασής μου εκφράζω τη υποστήριξη του θεμιτού αγώνα για την ενίσχυση της νομοθετικής εξουσίας του μοναδικού Οργάνου που αντιπροσωπεύει άμεσα τους πολίτες, πεπεισμένος ότι αποτελεί το θεμέλιο της οικοδόμησης της ευρωπαϊκής δημοκρατίας.

<SPEAKER ID=242 NAME="Dury">
 Κύριε Πρόεδρε, η έκθεση των συναδέλφων Bourlanges και De Giovanni για το πεδίο εφαρμογής της διαδικασίας συναπόφασης διαθέτει την αυστηρότητα και τη λιτότητα μιας βαθιάς σκέψης, φανερώνει όμως και μια πραγματική πολιτική βούληση. Η καρδιά του προβλήματος είναι τελικά ο εκδημοκρατισμός της ευρωπαϊκής Ένωσης. Πολύς λόγος γίνεται εκ μέρους μας για τα δικαιώματα των πολιτών, για την απόσταση που αισθάνονται να τους χωρίζει από τη δική μας δράση, για τις αμφιβολίες που έχουν για το ρόλο μας καθώς και το ρόλο των ευρωπαϊκών θεσμών, εν ολίγοις για το σύνολο των ευρωπαϊκών πολιτικών. Στο πλαίσιο αυτό, η θέση της Επιτροπής, όπως κι η θέση του Ευρωπαϊκού Κοινοβουλίου είναι απαραίτητες, όπως άλλωστε είναι και η δική μας βούληση, η επιμονή μας θα έλεγα μάλιστα, καθώς και η επιμονή με την οποία θα επιβάλλουμε - μάλλον ουτοπικό - την άποψή μας για τη διακυβερνητική διάσκεψη.
<P>
Η Επιτροπή μας πρότεινε εδώ έναν συλλογισμό για την εφαρμογή της συναπόφασης στο νομοθετικό πεδίο, επιχειρώντας έτσι σ&#x02BC; αυτό το πεδίο μια προσέγγιση με πολλή περισσότερη συνοχή. Ο κ. Bourlanges ορθά το εξέφρασε μαζί με τις ανησυχίες του για τις αδυναμίες αυτής της προσέγγισης. Θεωρούμε ότι η σφαιρική προσέγγιση είναι θετική, διατηρούμε όμως κάποιες ανησυχίες, κυρίως για τα κριτήρια που επιλέχθηκαν, τα οποία θα πρέπει να αποσαφηνιστούν για τον προσδιορισμό του νόμου ο οποίος εμπεριέχει προφανώς ορισμένα κενά, καθώς και για τον προσδιορισμό του νομοθετικού πεδίου όπως αυτό προκύπτει από την εφαρμογή κριτηρίων κάποιες φορές επικινδύνων αλλά και περιοριστικών.
<P>
Στο βάθος όμως, σε τί συνίσταται ο κοινός σκοπός μας, αν όχι στην καλύτερη, την απλούστερη και πιο αποτελεσματική λειτουργία; Προσωπικά, θα έλεγα ότι ο παρών απολογισμός της συναπόφασης είναι τουλάχιστον, απ&#x02BC; αυτή την άποψη, ένας απολογισμός με κάποιες αντιθέσεις. Βέβαια, ο κ. De Giovanni μίλησε για την στάση του Συμβουλίου. Ενώ συζητάμε με το Συμβούλιο, έχουμε ενώπιόν μας μια προεδρία, η οποία αδρανεί και η οποία κάθε φορά που γίνεται συζήτηση για τη συναπόφαση, πρέπει να επιβεβαιώνει τηλεφωνικώς στις πρωτεύουσες ποιά είναι η πραγματική θέση των κυβερνήσεων, επομένως έχουμε μια προεδρία «&#x02BC;μη - Ευρωπαϊκής Ένωσης&#x02BC;&#x02BC;. Ως προς την αποτελεσματικότητα της συναπόφασης, κυριαρχεί απ&#x02BC; αυτή την άποψη ένα πραγματικό πολιτικό πρόβλημα. Η συναπόφαση δε σημαίνει απαραίτητα εκδημοκρατισμό και αποτελεσματικότητα αφού εξαρτάται σε τέτοιο βαθμό απ&#x02BC; τις αποφάσεις των πρωτευουσών και τις κρατικές γραφειοκρατίες.
<P>
Δεύτερον, αναρωτιέμαι εξάλλου για τη στάση της Επιτροπής, κι όχι για εσάς προσωπικά κύριε Επίτροπε, γνωρίζετε άλλωστε τα αισθήματα συμπάθειας που τρέφω για τις ενέργειές σας που διακρίνονται από τέτοια βούληση στο πλαίσιο της διακυβερνητικής διάσκεψης. Νομίζω όμως πως η συναπόφαση δε μπορεί ν&#x02BC; αποτελεί γνήσια εκδήλωση της ευρωπαϊκής δημοκρατίας αν η ίδια η Επιτροπή δε διαδραματίσει δημοκρατικό ρόλο, αν δεν αποδεχθεί τις ευθύνες της ενώπιον του Κοινοβουλίου, αν δεν αποδεχτεί ότι οφείλει να διατηρήσει τις τροπολογίες που ψηφίστηκαν με ειδική πλειοψηφία απ&#x02BC; αυτό το ίδιο το Ευρωπαϊκό Κοινοβούλιο. Πόσες φορές η γνωμοδότηση μας δε συνοδεύτηκε από άρνηση της Επιτροπής; Εδώ ακριβώς κρύβεται το πραγματικό πρόβλημα της Επιτροπής.

<SPEAKER ID=243 LANGUAGE="NL" NAME="Neyts-Uyttebroeck">
Κύριε Πρόεδρε, συνάδελφοι, οι συνάδελφοι Bourlanges και Giovanni χρησιμοποιούν το ίδιο διπλό σημείο αναφοράς που χρησιμοποιεί και η Επιτροπή στην έκθεσή της για το δικαίωμα συναπόφασης. Το πρώτο σημείο αναφοράς είναι ότι το δικαίωμα συναπόφασης πρέπει να επεκταθεί σε όλες τις νομοθετικές πράξεις. Το δεύτερο σημείο αναφοράς είναι ότι το δικαίωμα συναπόφασης πρέπει να επεκταθεί τουλάχιστον έως όλες τις νομοθετικές αποφάσεις του Συμβουλίου οι οποίες λαμβάνονται με ειδική πλειοψηφία.
<P>
Η πολιτική ομάδα των ΦΙΛ συμφωνεί και με τα δύο αυτά σημεία καθώς επίσης και με το περιεχόμενο της έξοχης έκθεσης που εκπονήθηκε. Όμως, κατά τη χθεσινή εξέταση της έκθεσης στην πολιτική μας ομάδα προέκυψε ότι ορισμένοι συνάδελφοι διακατέχονται από ορισμένες ανησυχίες όσον αφορά τη σημαντική επέκταση του δικαιώματος συναπόφασης; αυτό που τους προξενεί ανησυχίες είναι το ενδεχόμενο να υπερκερασθεί σε ορισμένες περιπτώσεις η άποψη της κυβέρνησης μίας χώρας. Από την άλλη πλευρά όμως, συμφωνούν και αυτή είναι η ενιαία θέση της πολιτικής μας ομάδας, ότι οι αποφάσεις που λαμβάνονται εκ μέρους του Συμβουλίου κατά πλειοψηφία και το δικαίωμα συναπόφασης του Ευρωπαϊκού Κοινοβουλίου πρέπει κατά κάποιο τρόπο να συμβαδίζουν, προκειμένου να εξασφαλίζεται η δημοκρατική τους νομιμότητα. Κυρίες και κύριοι, οι ανησυχίες ορισμένων από τους συναδέλφους μου είναι λογικές. Πρέπει να τους δοθεί μία απάντηση δεδομένου ότι υπάρχουν επαρκείς λόγοι γι'αυτό. Δεν πρέπει να παραμερισθούν ούτε και πρέπει να υιοθετήσουμε την επιχειρηματολογία που ακολουθείται για λόγους δημαγωγίας. Ελπίζω ότι θα εξακολουθήσουμε όλοι να αποδίδουμε σημασία στις επιφυλάξεις όλων των μελών που καμία φορά διερωτώνται για την εξέλιξη του Σώματος.
<P>
Ολοκληρώνοντας θα ήθελα να υπογραμμίσω πόσο σημαντικό είναι που η Επιτροπή και το Κοινοβούλιο ακολουθούν την ίδια γραμμή όσον αφορά τις πλειοψηφικές αποφάσεις του Συμβουλίου και το δικαίωμα συναπόφασης του Κοινοβουλίου. Η περίπτωση αυτή προσφέρει τουλάχιστον μία ενδιαφέρουσα στρατηγική συμμαχία για τη διάσκεψη, η οποία βαδίζει σιγά-σιγά προς την τελευταία οδηγία.

<SPEAKER ID=244 LANGUAGE="FR" NAME="Berthu">
Κύριε Πρόεδρε, με την παρέμβασή μου θα έλθω σε ρήξη με τη συναίνεση που φαίνεται να βασιλεύει σ&#x02BC; αυτή την αίθουσα, αφού δε θα χρησιμοποιήσω ούτε το ίδιο λεξιλόγιο, ούτε θα κάνω τις ίδιες αναφορές με τους προηγούμενους ομιλητές.
<P>
Πράγματι οι οπαδοί μιας Ευρώπης που σέβεται τις εθνικές κυριαρχίες θα αντιτεθούν στην έκθεση των κ.κ. De Giovanni και Bourlanges η οποία προτείνει τον πολλαπλασιασμό των περιπτώσεων κατά τις οποίες το Κοινοβούλιο θα μπορεί να παίρνει από κοινού αποφάσεις με το Συμβούλιο για ζητήματα νομοθετικής φύσεως, μέσω της διαδικασίας που ονομάζεται συναπόφαση, η οποία στην ουσία επιτρέπει στο Ευρωπαϊκό Κοινοβούλιο να έχει τον τελευταίο λόγο αφήνοντας έτσι να πλανιέται η σκιά της τελικής άρνησής του.
<P>
Το να προτείνουμε την επέκταση αυτής της διαδικασίας συναπόφασης, είναι σα ν&#x02BC; αναφερόμαστε, χωρίς να το λέμε, σ&#x02BC; ένα υπερεθνικό θεσμικό μοντέλο το οποίο προϋποθέτει ότι ο εκδημοκρατισμός της Ένωσης θα περνούσε πρώτα απ&#x02BC; τη διεύρυνση των εξουσιών του Ευρωπαϊκού Κοινοβουλίου. Όμως η πρόκληση αυτή δεν παρουσιάστηκε ξεκάθαρα στον πολίτη. Ακολουθώντας έτσι σημαντικές κατευθύνσεις, χωρίς να έχει ξεκαθαριστεί ενώπιον όλων η αρχή η οποία θα πρέπει να τις διέπει, το Ευρωπαϊκό Κοινοβούλιο θα συνέβαλλε το ίδιο στο να δώσει στον πολίτη την αξιοθρήνητη - αλίμονο όμως, δικαιολογημένη - εντύπωση, πως οι ευρωπαϊκές υποθέσεις διαπραγματεύονται στο σκοτάδι, υπό το πρόσχημα τεχνικών αποφάσεων και χωρίς οι λαοί να γνωρίζουν πραγματικά την οριστική κατάληξη των φαινομενικά περιορισμένων μέτρων που τους ζητάται να διαφυλάξουν.
<P>
Πάντως, προτού αρχίσουμε καινούργιες συζητήσεις για το θέμα αυτό, θα έπρεπε και πάλι να σιγουρευτούμε για το ότι η παρούσα αντίληψη που επικρατεί για την Ένωση, μια αντίληψη που συνίσταται σε ένα σωματείο κρατών το οποίο ελέγχεται κατά προτεραιότητα απ&#x02BC; το Συμβούλιο και τα εθνικά κοινοβούλια, δε λειτουργεί. Κι όμως, αποφεύγουμε εκ συστήματος να επιβεβαιώσουμε κάτι τέτοιο.
<P>
Δική μας άποψη είναι, προτού διευρύνουμε τη συναπόφαση, να προσπαθήσουμε τουλάχιστον να μεταρρυθμίσουμε με τιμιότητα τους θεσμούς της Ένωσης με βάση τις σημερινές αρχές, τις μόνες που γι&#x02BC; ακόμη μία φορά εως τώρα έγιναν αποδεκτές με δημοκρατικές διαδικασίες. Ζητάμε να αρχίσει η προσπάθεια αυτή με την εδραίωση διαφάνειας στις πράξεις του Συμβουλίου και της Επιτροπής, να προσδιοριστεί σαφής ιεραρχία στους ευρωπαϊκούς και εθνικούς κανόνες, να οριστεί ουσιαστικός έλεγχος της επικουρικότητας από τα κράτη μέλη, να αναβαθμιστεί ο έλεγχος των πολιτικών της Ένωσης από τα εθνικά κοινοβούλια. Όταν θα έχουν γίνει οι περισσότερες απ&#x02BC; αυτές τις μεταρρυθμίσεις, τότε θα μπορούμε να μιλάμε γι&#x02BC; άλλα πράγματα αν αυτές δε μας ικανοποιούν.
<P>
Και δεν είναι μόνον αυτά. Βλέπουμε να συγκρούονται έμμεσα στο φάκελο αυτό, δυο αντιλήψεις για την Ευρώπη: εκείνη του ομοσπονδιακού υπερ - κράτους, όπου το ευρωπαϊκό κοινοβούλιο που εκλέχθηκε κατόπιν αυστηρού κανονισμού αναλογικά με τον πληθυσμό - μιλώ για το μέλλον - θα έπαιρνε αποφάσεις νομοθετικής φύσεως, κι εκείνη της Ευρώπης των Εθνών όπου το ευρωπαϊκό κοινοβούλιο εκπροσωπώντας διαφορετικές χώρες σε βάση μη-αναλογική δε μπορεί να φαίνεται ότι αναθέτει σοβαρές νομοθετικές εξουσίες στα εθνικά κοινοβούλια.
<P>
Η υπερεθνική αντίληψη είναι εξωπραγματική κι επικίνδυνη. Επιπλέον, θέλοντας να μας οδηγήσετε προς εκείνη, επισπεύδετε την είσοδό μας σε ένα άλλο σύστημα, ένα σύστημα νόθο, στερημένο κάθε λογικής, το σύστημα εκείνο ενός Σώματος το οποίο δε θα σεβόταν το θεμελιώδες αξίωμα: ένα σώμα, μια φωνή, που θα διατηρούσε όμως το δικαίωμα να παίρνει αποφάσεις νομοθετικής φύσεως. Απορρίπτουμε παντελώς αυτήν την απόλυτη αίρεση από πλευράς δημοκρατικών θεσμών.

<SPEAKER ID=245 LANGUAGE="ES" NAME="Izquierdo Rojo">
Κύριε Πρόεδρε, παρά την αμηχανία των εισηγητών, και παρά το αρνητικό κλίμα που επικρατεί αυτήν τη στιγμή στη Διακυβερνητική Διάσκεψη, θα ήθελα να τους συγχαρώ διότι τόσο ο κ. Bourlanges όσο και ο κ. de Giovanni πραγματοποίησαν, κατά την άποψή μου, μια εξαίρετη εργασία, τόσο όσον αφορά την έκθεση αυτή καθαυτή όσο και τη μέθοδο που ακολουθήθηκε. Πρόκειται, εν κατακλείδι, για μιαν άριστη εργασία, όπου αντανακλάται σαφέστατα η μεγάλη σύγχυση και η αβεβαιότητα που κυριαρχεί στην κοινοτική νομική τάξη, μια εργασία η οποία, επιπλέον, προσφέρει λειτουργικές και εποικοδομητικές επιλογές.
<P>
Ο τομέας αυτός του καθορισμού των αρμοδιοτήτων, αποτέλεσε πάντοτε έναν τομέα πολύ δυσχερή και πολύ άχαρο, κάτω όμως από αυτήν τη γλώσσα της ορολογίας και της διαδικασίας βρίσκονται, ούτε λίγο ούτε πολύ, τα μεγάλα πολιτικά κλειδιά της Ευρώπης του καιρού μας, δηλαδή: η διπλή αναγκαιότητα να γίνει προσιτή η λαϊκή εκπροσώπηση στους πολίτες, αφενός, και στα πεδία λήψης αποφάσεων, αφετέρου.
<P>
Αν κάτι απουσιάζει, ακριβώς, από την Ευρώπη του σήμερα, είναι διότι απουσιάζουν αυτοί οι κρίκοι, αυτός ο τομέας της λαϊκής εκπροσώπησης που πρέπει να καταστήσουμε προσιτό τόσο στους πολίτες όσο και στα πεδία λήψης αποφάσεων. Όσο περισσότερο καθιστούμε προσιτό το πεδίο λήψης αποφάσεων στους εκπροσώπους του λαού, τόσο περισσότερο θα εμβαθύνουμε τη δημοκρατία στην Ευρώπη, και αυτό σταθήκαμε ως τώρα ικανοί να το πράξουμε στο περιφερειακό και το εθνικό επίπεδο, αλλά όχι ακόμη και στο ευρωπαϊκό επίπεδο.
<P>
Αυτό είναι το ζήτημα. Η Επιτροπή πέτυχε στο σημαντικότερο, δηλαδή, σε ό, τι αφορά την επέκταση ολόκληρου του νομοθετικού πεδίου της συναπόφασης. Ωστόσο, αυτό αποτελεί ένα είδος μεγάλης δήλωσης που παραμένει κενή, όπως παρατηρούν και οι εισηγητές, όταν προχωρούμε στην πραγματική οριοθέτηση και συγκεκριμενοποίηση· τότε, διαπιστώνουμε ακριβώς ότι τα κριτήρια που προτείνει η Επιτροπή αποδεικνύονται ακαθόριστα και μας οδηγούν σε μια επιλογή που καταλήγει να είναι, όπως είπαν και οι εισηγητές, αφενός περιοριστική και αφετέρου κάπως τυχοδιωκτική.
<P>
Φαίνεται συνεπώς ότι για μιαν ακόμα φορά η Επιτροπή περιορίζεται, σε τελική ανάλυση, να προβεί σε μια δήλωση η οποία, όταν προχωρήσει στην πράξη, δεν επιλύει σχεδόν τίποτε. Και πάλι, δεν επιτυγχάνεται να διαλυθούν οι κρυφοί φόβοι ότι στη νέα Διακυβερνητική Διάσκεψη δίνονται στο Ευρωπαϊκό Κοινοβούλιο νέες εξουσίες απόφασης και του αφαιρούνται άλλες· για του λόγου το αληθές, σας παραπέμπω στη γνωμοδότηση της αρμόδιας επιτροπής σχετικά με αυτήν την έκθεση.
<P>
Πιστεύω ειλικρινά ότι επιφύλαξη και ατολμία υπάρχει περισσή, και αυτό που χρειάζεται είναι τόλμη, τη στιγμή της αλήθειας, κατά τη συγκεκριμενοποίηση της Επιτροπής.

<SPEAKER ID=246 NAME="Bourlanges">
Κύριε Πρόεδρε, θα ήθελα απλώς να πω αυτό που οπωσδήποτε θα απαντούσε ο Fernand Herman αν ήταν βέβαια εδώ, ιδιαιτέρως στο συνάδελφό μας και φίλο κ. Berthu.
<P>
Θα έλεγα λοιπόν πως δεν είναι έντιμο, πως δεν είναι φυσιολογικό να λέμε ότι το σχέδιο το οποίο υπερασπιζόμαστε είναι ένα σχέδιο ενίσχυσης της ολοκληρωμένης Ευρώπης, ενίσχυσης της ομοσπονδιακής Ευρώπης. Πράγματι, θα πρέπει να καταλάβουμε ότι σ&#x02BC; αυτή την υπόθεση δεν προτείνουμε καμιά συμπληρωματική διεύρυνση, καμιά τροποποίηση των εξουσιών μεταξύ Ένωσης και Κρατών μελών. Το μόνο και σημαντικότερο που προτείνουμε είναι οι αποφάσεις που λαμβάνονται στο πλαίσιο της Ευρωπαϊκής Ένωσης, να λαμβάνονται κατά τρόπο δημοκρατικό, κατόπιν συμφωνίας μεταξύ των συνεδριαζόντων υπουργών εντός του Συμβουλίου και των αντιπροσώπων του λαού, των λαών της Ευρώπης που εμείς εκπροσωπούμε. Αυτά είχα να πω.
<P>
Κύριε Berthu, δεν είστε αντίπαλος του φεντεραλισμού, δεν είστε ο αντίπαλος του φεντεραλισμού όπως πιστεύετε πως είστε παλεύοντας ενάντια σ&#x02BC; αυτή την έκθεση, είστε απλώς αντίπαλος της δημοκρατίας.

<SPEAKER ID=247 NAME="Oreja Aguirre">
Κύριε Πρόεδρε, κυρίες και κύριοι βουλευτές, θα ήθελα να ξεκινήσω ευχαριστώντας εντελώς ειλικρινά τους εισηγητές για την ευσυνείδητη και σχολαστική εργασία που πραγματοποίησαν σχετικά με αυτό το έγγραφο που παρουσίασε η Επιτροπή.
<P>
Θα ήθελα να σας πω σχετικά ότι η Επιτροπή παρουσίασε ως τώρα στη Διακυβερνητική Διάσκεψη μερικές εκθέσεις, όχι πολλές, διότι θεωρήσαμε ότι δεν ήταν αυτός ο ρόλος μας· ο ρόλος μας αναπτύσσεται κατά τις διάφορες συνόδους, όπου επιχειρούμε να προσεγγίσουμε θέσεις, μόνον όμως στα θέματα που κρίναμε καίρια θεωρήσαμε ότι έπρεπε να προχωρήσουμε στην παρουσίαση ενός εγγράφου.
<P>
Και αυτό πράξαμε, αφενός στα πλαίσια της επιταγής που ορίζει η ίδια η Συνθήκη σε ό, τι αφορά τις αρμοδιότητες καθώς και τα θέματα που σχετίζονται με την αστική προστασία, με τον τουρισμό, με την ενέργεια -όπου μας υποχρεώνει η ίδια η Συνθήκη- και εκτός αυτού, σε δύο θέματα πολύ συγκεκριμένα: τα εσωτερικά ζητήματα και τα ζητήματα δικαιοσύνης, σχετικά με τα οποία εκπονήσαμε μια μακροσκελή έκθεση, καθώς και το ζήτημα της συναπόφασης, το οποίο επίσης θεωρήσαμε καίριο.
<P>
Αυτό δε σημαίνει ότι δε μπορούμε να εξελιχθούμε με τον καιρό. Εμείς κάναμε μια γνωμοδότηση πριν ξεκινήσει η Διακυβερνητική Διάσκεψη, και όταν ξεκίνησε η Διακυβερνητική Διάσκεψη παρουσιάσαμε αυτήν την έκθεση· αυτό δε σημαίνει ότι εμείς δεν πρόκειται να εμπλουτίσουμε την εργασία μας με τις συνεισφορές του Κοινοβουλίου και ακόμη με τους προβληματισμούς της ίδιας της Επιτροπής στο μέλλον.
<P>
Αυτό που θα ήθελα να πω, και πιστεύω ότι συμφωνούμε όλοι, είναι ότι η συναπόφαση, ακριβώς όπως αναφέρεται στη Συνθήκη, σήμανε ένα βήμα εμπρός· αυτό το ζούμε καθημερινά και γνωρίζουμε ότι η συνεισφορά που συνεπάγεται η συναπόφαση, παρά τους περιορισμούς της, αποτελεί ένα σημαντικό βήμα σε σχέση με αυτό που υπήρχε στη Συνθήκη στην προηγούμενη έκδοσή της.
<P>
Είναι όμως προφανές ότι, παρόλο που αυτό είναι έτσι, η διαδικασία που ισχύει σήμερα είναι μια διαδικασία ημιτελής, είναι μια διαδικασία περίπλοκη και είναι μια διαδικασία πολλές φορές ανισόρροπη σε μερικά σημεία και η οποία θα πρέπει, συνεπώς, να τείνει βασικά προς την απλούστευση. Κυρίως όμως, πρόκειται για μια διαδικασία που το πεδίο εφαρμογής της αποδεικνυόταν κατά την άποψή μας σχετικά περιορισμένο και κατά κάποιον τρόπο μη συνεκτικό, και αυτός είναι ο λόγος για τον οποίο θεωρήσαμε ότι έπρεπε να εισαχθούν κάποιες σημαντικές και ουσιαστικές τροποποιήσεις.
<P>
Γι' αυτό, το θέμα που θέσαμε είναι πώς μπορεί να διευρυνθεί η συναπόφαση εκπληρώνοντας δύο κριτήρια: το κριτήριο της δημοκρατίας και το κριτήριο της αποτελεσματικότητας. Για μας η απάντηση είναι σαφής, δηλαδή ότι αυτό πρέπει να γίνει μέσω μιας πλήρους συμμετοχής, αφενός του Συμβουλίου, και αφετέρου του Κοινοβουλίου, στη νομοθετική διαδικασία. Και κατ' αυτήν την έννοια, θα ήθελα να πω ότι, σε σχέση με αυτό που ανέφερε ο κ. Berthu ότι υπάρχουν δύο αντιλήψεις περί Ευρώπης, η άποψή μου είναι ότι είναι βέβαιο πως υπάρχουν δύο αντιλήψεις, αλλά επίσης υπάρχουν κατά κάποιον τρόπο και δύο νομιμότητες, και εγώ συμμερίζομαι την ιδέα μιας διπλής νομιμότητας· υπάρχει μια νομιμότητα των Κρατών και υπάρχει μια νομιμότητα των λαών. Η νομιμότητα των Κρατών εκπροσωπείται από το νόημα του ρόλου των εθνικών Κοινοβουλίων, και η νομιμότητα των λαών εκπροσωπείται σε αυτό το Κοινοβούλιο.
<P>
Υπάρχουν κατά συνέπεια δύο αντιλήψεις, αλλά και οι δύο αυτές αντιλήψεις εντάσσονται σε αυτό που πολλοί από εμάς πιστεύουν ότι είναι η διπλή αυτή νομιμότητα, και θα πρέπει να την έχουμε κατά νου· οι δύο αυτές νομιμότητες εκφράζονται ακριβώς από τα δύο σκέλη της νομοθετικής Αρχής, που είναι το Συμβούλιο και το Κοινοβούλιο.
<P>
Θα ήθελα να πω επίσης ότι όταν εμείς αντιμετωπίσαμε το θέμα της συναπόφασης, ίσως δεν πετύχαμε, αλλά θα ήθελα να διαβεβαιώσω την κ. Izquierdo ότι, βεβαίως, το πνεύμα με το οποίο συντάχθηκε αυτό το κείμενο δεν ήταν ούτε περιοριστικό ούτε τυχοδιωκτικό. Και εξάλλου, με καθησυχάζει πολύ ότι δεν ήταν αυτός ο χαρακτηρισμός που έδωσαν ούτε ο κ. Bourlanges ούτε ο κ. De Giovanni, εφόσον ο ένας είπε ότι σημαίνει μια ευφυή πιθανότητα εξέλιξης, και εξάλλου εξέφρασε τη θετική πτυχή της θεώρησης της Επιτροπής στην πρότασή του.
<P>
Εν πάση περιπτώσει, θα ήθελα να σας πω ότι η εργασία μας εμπλουτίζεται πολύ με τις κριτικές σας, διότι πρόκειται να τις σημειώσουμε και να επιχειρήσουμε να βελτιώσουμε το κείμενό μας με βάση τις διάφορες παρεμβάσεις των αξιότιμων κυρίων βουλευτών -τις οποίες εκτιμούμε απεριόριστα- και όποια κι αν είναι η κρίση και όποια κι αν είναι η κριτική, θετική ή αρνητική, εμείς θα επιχειρήσουμε να εμπλουτίσουμε την εργασία μας με αυτές.
<P>
Προσπαθήσαμε να καταλήξουμε σε μια φόρμουλα που επιχειρεί να αποφύγει αυτό που μπορούσε να σημαίνει -όπως πολύ σωστά είπε και ο κ. Bourlanges- η απλή διεύρυνση της συναπόφασης στους τομείς που υπάγονται σήμερα στη συνεργασία. Ούτε και θεωρούμε επαρκές κριτήριο να μετατραπούν σε συναπόφαση οι πράξεις που εγκρίνονται με ειδική πλειοψηφία. Ούτε και θεωρούμε σωστή διαδικασία την κατά περίπτωση προσέγγιση.
<P>
Ποιός ήταν ο πειρασμός που αντιμετωπίσαμε, κυρίως εμείς που έχουμε το κληροδότημα του ρωμαϊκού Δικαίου; Μάλλον ήταν εκείνος που αφορά την ιεράρχηση των κανόνων. Όσοι όμως από εμάς μπορέσαμε να προσεγγίσουμε χώρες όπως οι αγγλοσαξονικές, διαπιστώσαμε ότι αυτή είναι μια ορολογία που δεν γίνεται κατανοητή, και κατά συνέπεια, παρά το ότι υπάρχει, κατά κάποιον τρόπο, ένα είδος συγκαλυμμένης ιεράρχησης των κανόνων, ωστόσο, δεν ήταν αυστηρά το κριτήριο της ιεράρχησης των κανόνων αυτό που ακολουθήσαμε. Αυτό που κάναμε ήταν να επικαλεστούμε τέσσερα κριτήρια, και είπαμε ότι μάλλον τα κριτήρια αυτά μπορούν να συμπληρωθούν και να τελειοποιηθούν. Οι κ.κ. De Giovanni και Bourlanges είπαν ότι πρόκειται για περιορισμένα κριτήρια. Και δεν υπάρχει αμφιβολία. Εμείς χρησιμοποιήσαμε τα εξής κριτήρια: οι πράξεις να βασίζονται απευθείας στη Συνθήκη, να έχουν δεσμευτικό χαρακτήρα, να καθορίζουν τα βασικά στοιχεία της δράσης της Κοινότητας σε έναν συγκεκριμένο τομέα και να έχουν γενική εμβέλεια. Είναι επαρκή αυτά τα κριτήρια; Πιθανώς όχι. Αυτό που θα σας ζητούσαμε είναι να μπορέσετε να μας πείτε ποιά νέα κριτήρια θα μπορούσαμε να προσθέσουμε. Τι περισσότερο μπορούμε να κάνουμε; Το θέμα δεν είναι να κάνουμε κάτι που να είναι η κατά περίπτωση προσέγγιση, αλλά να εξετάσουμε τους τομείς στους οποίους προβάλλονται αυτά τα διάφορα κριτήρια. Κατά συνέπεια, κάθε φορά που θα πρέπει να ενεργούμε ώστε να καθορίσουμε ποιός είναι ο τομέας της συναπόφασης, θα επικαλούμεθα αυτά τα κριτήρια -που μπορεί να διευρυνθούν με άλλα- και θα δούμε σε ποιό μέτρο εντάσσονται στους διάφορους τομείς. Αυτό είναι το κριτήριο που ακολουθήσαμε.
<P>
Όσον αφορά την ανησυχία για τη διασφάλιση κάποιας συνοχής μεταξύ διαδικασίας του προϋπολογισμού και νομοθετικής διαδικασίας, συμφωνούμε με τη φόρμουλα που διατυπώθηκε στο έγγραφο που εσείς παρουσιάσατε, και συμφωνώ επίσης ότι το Κοινοβούλιο έχει να διαδραματίσει σημαντικό ρόλο -αυτό δεν ειπώθηκε σήμερα εδώ, αλλά διατυπώθηκε στο έγγραφό σας- στα εσωτερικά ζητήματα και τα ζητήματα δικαιοσύνης. Συμφωνούμε πλήρως με αυτό, και αυτό το κριτήριο είναι που έχουμε εισαγάγει στο έγγραφο της Επιτροπής σχετικά με ένα ζήτημα το οποίο θεωρούμε ζωτικό: ό, τι σημαίνει μια προσπάθεια κοινοτικοποίησης του τρίτου πυλώνα, και κυρίως, μερικές από τις σημαντικότερες πτυχές του, όπως εκείνες που αναφέρονται σε θεωρήσεις, σε θέματα ασύλου, σε θέματα που επηρεάζουν τα εξωτερικά σύνορα, σε προβλήματα μετανάστευσης και στη συνεργασία σε τελωνειακά θέματα. Πιστεύουμε ότι όλα αυτά πρέπει να αποτελέσουν αντικείμενο κοινοτικοποίησης, και εδώ είναι που πρέπει να διαδραματίσουν σημαντικό ρόλο τόσο το Δικαστήριο, φυσικά, όσο προφανώς και το Κοινοβούλιο.
<P>
Όσον αφορά τους αδικαιολόγητους περιορισμούς εφαρμογής -και το σημείωσα αυτό- θα ήθελα να κάνω τρεις συγκεκριμένες παρατηρήσεις. Η πρώτη αναφέρεται στην Οικονομική και Νομισματική Ένωση, και πολλοί αναφέρθηκαν σε αυτήν σήμερα εδώ. Η Επιτροπή εξέφρασε την ανησυχία της σχετικά με αυτό το ζήτημα στην έκθεση. Και είχαμε σχετικά πολύ σοβαρές αμφιβολίες. Είχαμε αμφιβολίες αν η διαδικασία συναπόφασης ήταν η κατάλληλη διαδικασία, και κάποια στιγμή σκεφτήκαμε μήπως έπρεπε να χρησιμοποιηθεί μια διαφορετική διαδικασία, όπως η διαδικασία συνεργασίας. Αν όμως καταφεύγαμε στη διαδικασία συνεργασίας, θα διαλυόταν η ισορροπία μέσω της κατάργησης αυτής της διαδικασίας, και θα παρέμενε απλώς η σύμφωνη γνώμη και η διαδικασία συναπόφασης. Κατά συνέπεια, το να γίνει μια εξαίρεση για την περίπτωση της Οικονομικής και Νομισματικής Ένωσης, διατηρώντας τη διαδικασία συνεργασίας, δεν θεωρήσαμε ότι ήταν μια καλή διαδικασία, και αυτός είναι ο λόγος για τον οποίο επιλέξαμε την οδό που ακολουθήσαμε, αφού όμως αμφιταλαντευτήκαμε πολύ.
<P>
Εξάλλου, θα ήθελα να πω επίσης ότι υπάρχουν ορισμένα κριτήρια που εκθέτετε στο -λίαν πολύτιμο- έγγραφό σας, τα οποία σημείωσα, με τα οποία συμφωνώ και τα οποία θα ενσωματώσουμε στη δική μας εργασία. Το επιχείρημα του Κοινοβουλίου σχετικά με το δικαίωμα ψήφου στις ευρωπαϊκές εκλογές, μου φαίνεται εντελώς πρόσφορο. Όσον αφορά τα νέα δικαιώματα στον τομέα της ιθαγένειας, θα ήθελα να υπογραμμίσω τη σημασία της παρέμβασης του κ. De Giovanni, όπου ταύτισε το θέμα της συναπόφασης με την ιθαγένεια. Το θεωρώ πολύ σημαντικό και πρόκειται να ιδιοποιηθώ αυτό το κριτήριο. Συμφωνώ απολύτως μαζί του. Πιστεύω ότι ένας από τους βασικούς στόχους της Διακυβερνητικής Διάσκεψης θα ήταν ακριβώς ο πολίτης να ανακτήσει τον πρωταγωνιστικό του ρόλο. Και ένας τρόπος για να επιτύχει ο πολίτης αυτόν τον πρωταγωνιστικό ρόλο είναι η συναπόφαση, ακριβώς σε συνάρτηση με τη διπλή νομιμότητα στην οποία προαναφέρθηκα.
<P>
Επίσης, αναφορικά με το θέμα της αρμοδιότητας και συγκεκριμένα με τον τόσο ευφυή τρόπο με τον οποίο τίθενται τα θέματα που σχετίζονται με τα Αρθρα 87 και 94, και εδώ επίσης πιστεύω ότι τα επιχειρήματα του Κοινοβουλίου σχετικά με τα άρθρα αυτά είναι πειστικά, και κατά συνέπεια θα τα ενσωματώσω στα κριτήρια που θα υπερισχύσουν για την Επιτροπή.
<P>
Όσο για το Πρωτοδικείο, αναρωτιέμαι μήπως είναι προτιμότερη η σύμφωνη γνώμη, εφόσον πρόκειται για ένα θέμα που άπτεται του συνταγματικού τομέα.
<P>
Τέλος, όσον αφορά την καταπολέμηση της απάτης, θεωρώ επίσης την παρατήρηση του Κοινοβουλίου πλήρως επιτυχή. Εξαρτάται προφανώς από τη διαπραγμάτευση που θα διεξαχθεί σχετικά με αυτό το σημείο.
<P>
Θα ήθελα να κάνω μια τελική παρατήρηση σχετικά με τη Συνθήκη EURATOM. Θεωρώ πράγματι λογικό να εφαρμοστούν για τη Συνθήκη αυτή οι ίδιες αρχές που προτιθέμεθα να εφαρμόσουμε και για τη Συνθήκη της Κοινότητας, αναρωτιέμαι όμως και σας ερωτώ: Θα θελήσει η Διάσκεψη να ξεκινήσει μια συζήτηση σχετικά με αυτήν τη Συνθήκη;
<P>
Τέλος, κύριε Πρόεδρε, η συναπόφαση αποτελεί ένα καίριο στοιχείο της δημοκρατικής νομιμότητας της Ένωσης. Και η προσέγγιση που υποδεικνύει η Επιτροπή θεωρούμε ότι μπορεί να επιτρέψει την εδραίωση της εν λόγω νομιμότητας, και συγχρόνως, να κατορθώσει το αποτέλεσμα να είναι πιο απλό και πιο κατανοητό. Κατ' αυτόν τον τρόπο, οι λαοί της Ένωσης θα συμμετέχουν, μέσω αυτού του Σώματος, στην εκπόνηση των κανόνων που τους επηρεάζουν άμεσα και θα κατανοούν καλύτερα τη διαδικασία λήψης αποφάσεων εντός της Ένωσης. Είμαστε επομένως ανοιχτοί στις ιδέες που ακούσαμε σήμερα, σε εκείνες που θα εκφράσετε τις επόμενες εβδομάδες και τους επόμενους μήνες, και ελπίζουμε με όλα αυτά ότι μια από τις βασικότερες πτυχές της Διακυβερνητικής Διάσκεψης θα έχει ακριβώς ως αποτέλεσμα τον εμπλουτισμό της συναπόφασης και συνεπώς θα δώσει την εξουσία που ζητά αυτό το Κοινοβούλιο σε ισότιμη θέση με το Συμβούλιο.

<SPEAKER ID=248 LANGUAGE="ES" NAME="Izquierdo Rojo">
Κύριε Πρόεδρε, θα ήθελα απλώς να επισημάνω στον κύριο Επίτροπο να μην αποδίδει την παράθεση σε εμένα, εφόσον αυτή εμφανίζεται στην τρίτη παύλα της παραγράφου 3 της έκθεσης Bourlanges-De Giovanni. Επίσης, στην παράγραφο 6 εμφανίζεται μια άλλη αναφορά περιοριστικού χαρακτήρα, αλλά την παρατήρηση «τυχοδιωκτική και συγχρόνως περιοριστική» μπορεί να τη βρει ο κύριος Επίτροπος στην έκθεση, την οποία θα έπρεπε να έχει διαβάσει.

<SPEAKER ID=249 NAME="Oreja Aguirre">
Κύριε Πρόεδρε, θα ήθελα να πω στην κυρία Izquierdo ότι όχι μόνον τη διάβασα, αλλά και την υπογράμμισα προσεκτικά, οι αναφορές μου όμως αφορούσαν τις παρεμβάσεις που ακούσαμε σήμερα. Ελπίζω όχι μόνον ότι η αξιότιμη κυρία βουλευτής και εγώ διαβάσαμε αυτήν την έκθεση, αλλά και ότι η αξιότιμη κυρία βουλευτής άκουσε επίσης τα όσα εξέφρασαν εδώ οι δύο εισηγητές.

<SPEAKER ID=250 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=8>
Διαδικασίες παροχής ασύλου
<SPEAKER ID=251 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0315/96) της κ. d'Ancona, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, όσον αφορά το σχέδιο ψηφίσματος του Συμβουλίου για τις στοιχειώδεις εγγυήσεις των διαδικασιών εξέτασης αιτήσεων ασύλου (5585/95 - C4-0356/95).

<SPEAKER ID=252 NAME="d'Ancona">
Πρόεδρε, αξιότιμοι συνάδελφοι, τον περασμένο χρόνο τον Ιούνιο, το Συμβούλιο ενέκρινε ένα ψήφισμα που αφορούσε τις στοιχειώδεις εγγυήσεις για τις διαδικασίες παροχής ασύλου. Επρόκειτο για ένα σημαντικό ψήφισμα το οποίο αποσκοπούσε στην εναρμόνιση των διαδικασιών αυτών σε όλα τα κράτη μέλη. Σήμερα το βράδυ το Κοινοβούλιο εξετάζει αναλυτικά το ψήφισμα αυτό. Ποιο είναι το περιεχόμενο, ποιο είναι το νομικό καθεστώς του ψηφίσματος, ποιο είναι το κοινωνικοπολιτικό πλαίσιο εντός του οποίου υιοθετήθηκε το κείμενο; Επιτρέψτε μου να αρχίσω με το τελευταίο ερώτημα.
<P>
Από το 1951, το έτος που καταρτίστηκε η Σύμβαση της Γενεύης για τους πρόσφυγες, ο χαρακτήρας του προσφυγικού προβλήματος μεταβλήθηκε για πολλούς και διάφορους λόγους. Διάφορες καταστροφές και πόλεμοι, η καταπίεση ή η πείνα είχαν ως αποτέλεσμα να αυξηθεί σημαντικά ο αριθμός των προσφύγων. Η Ύπατη Αρμοστεία των Ηνωμένων Εθνών απασχολείται με τη μοίρα 26 περίπου εκατομμυρίων προσφύγων, ενώ υπάρχουν ακόμη 26 εκατομμύρια που είναι εκτοπισμένοι στην ίδια τους τη χώρα αφού υποχρεώθηκαν να εγκαταλείψουν τις κατοικίες τους. Ενόψει του συνόλου των 52 εκατομμυρίων, ο αριθμός των προσφύγων που ζήτησε άσυλο στην Ευρώπη, στη Δυτική Ευρώπη, είναι πάρα πολύ μικρός. Ωστόσο, είναι αλήθεια ότι κατά τα τέλη της δεκαετίας του '80, αρχές της δεκαετίας του '90 η Ευρώπη αντιμετώπισε μία ταχεία αύξηση του αριθμού των προσώπων που ζητούσαν άσυλο, εκτός άλλων λόγω του πολέμου στη Γιουγκοσλαβία.
<P>
Οι κυβερνήσεις των κρατών μελών αντέδρασαν με άμεσο τρόπο στο πρόβλημα. Περιορίστηκαν οι προϋποθέσεις παραμονής και διευρύνθηκαν οι δυνατότητες απέλασης. Τα μέτρα αυτά είχαν ως αποτέλεσμα να μειωθεί ο αριθμός των αιτήσεων ασύλου στη Δυτική Ευρώπη κατά 60 %, έναντι του έτους αιχμής 1992, ωστόσο δεν υπήρξε χαλάρωση της περιοριστικής πολιτικής. Αντίθετα μάλιστα, η περαιτέρω σκλήρυνση της πολιτικής σε ένα κράτος μέλος υιοθετείτο και από άλλα, όπως, προκύπτει από τις συμφωνίες που αφορούν τον προδήλως αβάσιμο χαρακτήρα αιτήσεων, την αρχή της ασφαλούς τρίτης χώρας και την έννοια της ασφαλούς χώρας προέλευσης. Αυτή η καθοδική σπείρα περιορισμών κατέστησε ακόμη περισσότερο επιτακτική τη χάραξη μίας κοινής ευρωπαϊκής πολιτικής για το άσυλο.
<P>
Για το λόγο αυτό πρέπει να επιδοκιμασθεί το γεγονός ότι το Συμβούλιο ενέκρινε το 1995 ένα ψήφισμα που αποσκοπεί στην εναρμόνιση της πολιτικής για το άσυλο. Ο τρόπος με τον οποίο καταρτίστηκε το ψήφισμα αυτό δεν μας προξενεί ιδιαίτερο ενθουσιασμό. Για άλλη μιά φορά δεν ενημερώθηκε το Κοινοβούλιο, παρ'ότι αυτό είναι υποχρεωτικό και παρ'ότι η πράξη του Συμβουλίου είναι αντίθετη προς το άρθρο Κ6 της Συνθήκης του Μάαστριχτ. Εκτός αυτού, το Συμβούλιο δεν υιοθέτησε τις συστάσεις της Ύπατης Αρμοστείας των Ηνωμένων Εθνών για τους πρόσφυγες.
<P>
Παράλληλα, το νομικό καθεστώς που διέπει αυτού του είδους τα ψηφίσματα δεν είναι σαφές. Το Ευρωπαϊκό Κοινοβούλιο έχει ζητήσει και στο παρελθόν να διευκρινιστεί το σημείο αυτό. Και αυτό επειδή αυτού του είδους η ψευδονομοθεσία καθιστά περισσότερο εμφανές το δημοκρατικό έλλειμμα, δεδομένου ότι κατ'αυτόν τον τρόπο δεν μπορεί να ασκηθεί έλεγχος ούτε εκ μέρους των εθνικών κοινοβουλίων, ούτε εκ μέρους του Ευρωπαϊκού Κοινοβουλίου.
<P>
Στη συνέχεια θα ήθελα να αναφερθώ στο περιεχόμενο του ψηφίσματος. Αυτό που μου προξενεί κατ'αρχάς εντύπωση είναι ο αντιφατικός χαρακτήρας του κειμένου. Στο ψήφισμα αναφέρονται ορισμένες βασικές αρχές που αφορούν το δικαίωμα ασύλου, οι οποίες όμως υπονομεύονται στο ίδιο το κείμενο μέσω των εξαιρέσεων που περιλαμβάνει. Έτσι, η αρχή της ασφαλούς τρίτης χώρας υπονομεύει το δικαίωμα της μη αποπομπής , ενώ η χρήση ενός καταλόγου χωρών προέλευσης που θεωρούνται ασφαλείς υπονομεύει το δικαίωμα της κατ'ιδίαν εξέτασης των αιτήσεων παροχής ασύλου.
<P>
Εκτός αυτού, ανησυχίες προξενεί το γεγονός ότι το ψήφισμα επικυρώνει την πρακτική σύμφωνα με την οποία οι αιτήσεις παροχής ασύλου εξετάζονται ολοένα και περισσότερο στα σύνορα. Ένα από τα θετικά σημεία του ψηφίσματος του Συμβουλίου - και πρόκειται για ένα σημείο που το βρίσκω πραγματικά θετικό - είναι το ότι ασχολείται με την ιδιαίτερη θέση των γυναικών που υποβάλλουν αίτηση παροχής ασύλου. Δυστυχώς όμως, το ψήφισμα είναι ελλιπές και σ'αυτό το σημείο. Για παράδειγμα, δεν υπάρχει μία παράγραφος στην οποία να αναφέρεται ότι οι γυναίκες έχουν το δικαίωμα να υποβάλουν αίτηση παροχής ασύλου ανεξάρτητα από τον σύζυγό τους.
<P>
Το ψήφισμα του Συμβουλίου που εξετάζουμε σήμερα προξενεί απογοήτευση. Στο κείμενό του δεν περιλαμβάνονται δικαιώματα που έχουν δεσμευτικό χαρακτήρα ενώ τα κράτη μέλη αφήνονται ελεύθερα να αξιοποιούν κατά βούληση τις δυνατότητες παρέκκλισης που τους προσφέρει η νομοθεσία τους. Μία κατώτατη βάση που συνοδεύεται από εξαιρέσεις χάνει το χαρακτήρα της. Γι'αυτό και η πολιτική μου ομάδα είναι της γνώμης ότι το ψήφισμα δεν πρέπει να παραμείνει όπως έχει. Προκειμένου να επέλθουν σ'αυτό οι επιθυμητές τροποποιήσεις μπορεί να αξιοποιηθεί όχι μόνο το ψήφισμα του Κοινοβουλίου, αλλά και η πρόταση της Επιτρόπου Gradin η οποία αφορά τη σύναψη συμφωνίας για το άσυλο εντός σύντομου χρονικού διαστήματος.
<P>
Ολοκληρώνοντας θα ήθελα να κάνω μια παρατήρηση σχετικά με τις τροπολογίες που θα υποβληθούν σε ψηφοφορία αύριο. Έχουμε την πρόθεση να εγκρίνουμε ορισμένες από αυτές, ωστόσο όπου αμφισβητείται το ατομικό δικαίωμα πρόσβασης στη διαδικασία χορήγησης ασύλου και όπου υπονομεύεται το δικαίωμα της μη αποπομπής σκοπεύουμε να τηρήσουμε τις διεθνείς συμφωνίες που έχουν περιληφθεί, εκτός άλλων, στη Σύμβαση της Γενεύης και στην Ευρωπαϊκή Σύμβαση για τα Δικαιώματα του Ανθρώπου. Η επιμονή στα σημεία αυτά προάγεται, επιπλέον, από την Ύπατη Αρμοστεία των Ηνωμένων Εθνών για τους πρόσφυγες και από ΜΚΟ όπως η Διεθνής Αμνηστεία, το Παρατηρητήριο των Ανθρωπίνων Δικαιωμάτων και το Ευρωπαϊκό Συμβούλιο για τους Πρόσφυγες.

<SPEAKER ID=253 NAME="Zimmermann">
Kύριε Πρόεδρε, κυρίες και κύριοι, αγαπητοί κυρίες και κύριοι συνάδελφοι, η σημερινή συζήτηση, που αναφέρεται στην απόφαση για τις στοιχειώδεις εγγυήσεις των διαδικασιών εξέτασης αιτήσεων ασύλου, γίνεται, κατά την άποψή μου, με καθυστέρηση ενάμισι χρόνου. H πολιτική ασύλου είναι μια από τις σημαντικές πτυχές του τρίτου πυλώνα, επειδή έχει στενή σχέση με τα ανθρώπινα δικαιώματα, για παράδειγμα με το δικαίωμα για ζωή και υγεία. Γι' αυτό και θα έπρεπε, σύμφωνα με το άρθρο 6 της Συνθήκης της EE, να ζητηθεί η γνώμη του Kοινοβουλίου πριν από την έγκριση του ψηφίσματος του Συμβουλίου και οι απόψεις του θα έπρεπε να ληφθούν δεόντως υπόψη. Aντ' αυτού έχουμε τώρα τη δυνατότητα να πάρουμε θέση, εκ των υστέρων, με μια θαυμάσια έκθεση της συναδέλφου μου κ. d' Ancona.
<P>
H Eπιτροπή Nομικών Θεμάτων και Δικαιωμάτων των Πολιτών, ωστόσο, κριτικάρει όχι μόνον αυτή τη συμπεριφορά, αλλά και το ότι το Συμβούλιο αποφάσισε να προωθήσει την εναρμόνιση της διαδικασίας χορήγησης ασύλου με μια μη δεσμευτική, από άποψη διεθνούς δικαίου, νομοθετική πράξη. Zητάμε, ενάντια σ' αυτό, κατά την αναθεώρηση της Συνθήκης, να αντιμετωπισθούν, σε κοινοτική βάση, τα τμήματα του τρίτου πυλώνα, στα οποία συμπεριλαμβάνεται και η πολιτική ασύλου, διότι μόνον έτσι μπορεί το Kοινοβούλιο να εξασφαλίσει τη δημοκρατική συμμετοχή του και να ασκήσει έλεγχο. Tο παρόν ψήφισμα ακολουθεί, σε γενικές γραμμές, το στόχο του να εξασφαλίζονται ίδιες διαδικασίες χορήγησης ασύλου για τους αιτούντες σ' όλα τα κράτη μέλη. H προσέγγιση αυτή θα πρέπει, κατά βάσιν, να επιδοκιμαστεί. Aν όμως δούμε το αποτέλεσμα, τότε το ψήφισμα του Συμβουλίου είναι μόνο μια σύνοψη εγγυήσεων, στη βάση του ελάχιστου κοινού παρονομαστή. Περιέχει μερικές γενικές θεμελιώδεις αρχές που μπορούν να ερμηνευθούν, ενώ κατά τα άλλα περιέχει πολλές μεμονωμένες εξαιρέσεις.
<P>
Λόγω των πολυάριθμων εξαιρέσεων, υπάρχει, μέσα στην Eυρωπαϊκή Ένωση, ο κίνδυνος του ντάμπινγκ του ασύλου. Διάφορα κράτη μέλη θα μπορούσαν να επικαλεστούν εξαιρέσεις που περιέχονται στο ψήφισμα, τις οποίες ωστόσο δεν τις εφήρμοσαν μέχρι τώρα. O κίνδυνος αυτός θα πρέπει να αποτραπεί οπωσδήποτε.
<P>
Iδιαίτερο πρόβλημα αποτελούν οι αποκαλούμενες «προδήλως αβάσιμες αιτήσεις ασύλου». Aυτή η κατηγορία των περιπτώσεων, έχει σαν αποτέλεσμα να μην επιτρέπεται να συμμετέχουν στην διαδικασία εξέτασης των αιτήσεων, άνθρωποι που ζητούν προστασία.
<P>
Kαλώ τα κράτη μέλη να επιτρέπουν την υποβολή κάθε αίτησης ασύλου ξεχωριστά, να τη διαβιβάζουν στην εκάστοτε αρμόδια κεντρική αρχή, και να εξασφαλίζουν την εξέτασή της εκεί.
<P>
H έννοια της «ασφαλούς χώρας προέλευσης» και της «ασφαλούς τρίτης χώρας», έχει σαν αποτέλεσμα να αποπέμπονται άνθρωποι που ζητούν προστασία. Στην περίπτωση της δήθεν ασφαλούς τρίτης χώρας, είναι δυνατόν αυτό να σημαίνει κίνδυνο για την ελευθερία και τη ζωή του αιτούντα. Στις αποκαλούμενες ασφαλείς τρίτες χώρες, δεν εξασφαλίζεται πάντα ότι θα γίνει αποδεκτή για εξέταση επί της ουσίας η αίτηση ασύλου. Γι' αυτό και καλώ τα κράτη μέλη να ζητήσουν να τους δίνονται από τις χώρες προέλευσης, διαβεβαιώσεις ότι κανένας κίνδυνος δεν απειλεί τη ζωή, την υγεία και την ελευθερία των ανθρώπων που ζητούν άσυλο, ή να δίνονται εγγυήσεις από την τρίτη χώρα ότι οι αιτήσεις χορήγησης ασύλου θα εξετασθούν έντιμα επί της ουσίας. Kαι τα δύο είδη των διαβεβαιώσεων θα πρέπει να δίνονται εγγράφως.
<P>
H Γερμανία έπαιξε σημαντικό ρόλο και στα δύο προαναφερθέντα σημεία. Γι' αυτό θα ήθελα να ρωτήσω την προεδρία του Συμβουλίου, αν ήταν παρούσα, ποια είναι η γνώμη της για το ότι το γερμανικό Oμοσπονδιακό Συνταγματικό Δικαστήριο, στην απόφασή του σχετικά με το άσυλο, της 14ης Mαΐου του τρέχοντος έτους, παραχώρησε στην ομοσπονδιακή κυβέρνηση σημαντικό περιθώριο στον καθορισμό των ασφαλών χωρών προέλευσης.
<P>
Eκφράζονται φόβοι ότι αυτό το περιθώριο θα υπάρχει και στον καθορισμό των ασφαλών τρίτων χωρών. Πώς λοιπόν αξιολογεί η προεδρία το γεγονός ότι το Συνταγματικό Δικαστήριο δεν υποχρεώνει τη γερμανική κυβέρνηση να συγκεντρώνει όλες τις πληροφορίες και να παίρνει μια κατανοητή απόφαση, όταν εξετάζει το αν ένα κράτος, νομικά και πραγματικά, σέβεται κι εξασφαλίζει την ανθρώπινη αξιοπρέπεια και τα ανθρώπινα δικαιώματα, κατά πόσον δηλαδή, από την άποψη της νομοθεσίας ασύλου, μπορεί να θεωρηθεί ότι δεν καταδιώκονται οι άνθρωποι σ' αυτό;
<P>
Eπιτρέψτε μου και μια ακόμη παρατήρηση, επ' ευκαιρία της σημερινής γιορτής για τα δικαιώματα του παιδιού και την 50η επέτειο από την ίδρυση της UNICEF. Mιλήσαμε σήμερα για παιδιά που βρίσκονται στην προσφυγιά. Eιδικά τα ασυνόδευτα παιδιά χρειάζονται την προστασία μας, χρειάζονται δηλαδή τη δυνατότητα να υποβάλουν μια αυτοτελή αίτηση χορήγησης ασύλου.

<SPEAKER ID=254 NAME="Lulling">
Κύριε Πρόεδρε, χαίρομαι φυσικά που τα πορίσματα της Επιτροπής για τα Δικαιώματα της Γυναίκας υιοθετήθηκαν, αν όχι κατά λέξη, τουλάχιστον όμως στην ουσία τους, από την πλειοψηφία της επιτροπής πολιτικών ελευθεριών και εσωτερικών υποθέσεων.
<P>
Η Επιτροπή για τα Δικαιώματα της Γυναίκας χαιρετίζει, για παράδειγμα, το ψήφισμα του Συμβουλίου σχετικά με τις στοιχειώδεις εγγυήσεις για την παροχή ασύλου, αφού αποτελεί σημαντικό βήμα με κατεύθυνση τον καθορισμό, από τα κράτη μέλη, κοινών διαδικαστικών κριτηρίων για τη μεταχείριση των αιτούντων άσυλο. Βρισκόμαστε επομένως σε καλό δρόμο για την τυποποίηση της πολιτικής για την χορήγηση ασύλου στην Ευρωπαϊκή Ένωση.
<P>
Έχω ήδη πει ότι χαιρόμαστε που οι τροπολογίες μας υιοθετήθηκαν από την πλειοψηφία της επιτροπής πολιτικών ελευθεριών και εσωτερικών υποθέσεων και τους ευχαριστώ γι&#x02BC; αυτό. Είμαι εξίσου ικανοποιημένος από τη διαπίστωση πως, με μία σχεδόν εξαίρεση, εκείνη δηλαδή της τροπολογίας 7, δεν υπάρχει τροπολογία που θα αποδυνάμωνε το περιεχόμενο των παραγράφων 23 ως 31 του ψηφίσματος στις οποίες υιοθετούνται τα πορίσματά μου. Ευχαριστώ γι αυτό τους συναδέλφους της ομάδας μου, οι οποίοι με την τροπολογία τους 32 υιοθετούν το δεύτερο πόρισμα της γνωμοδότησής μου, το οποίο δεν φαίνεται στο κείμενο που ψηφίστηκε απ&#x02BC; την επιτροπή μας.
<P>
Έχετε λοιπόν ενώπιόν σας έναν εισηγητή γνωμοδότησης ικανοποιημένο, ο οποίος ελπίζει βέβαια πως οι κυβερνήσεις και τα κοινοβούλια των Κρατών μελών θα λάβουν υπόψη τους αυτές τις τροπολογίες καθώς θα προβαίνουν στην εφαρμογή των στοιχειωδών εγγυήσεων για τις διαδικασίες παροχής ασύλου. Διότι πρέπει ν&#x02BC; αναγνωρίζουμε το δικαίωμα για άσυλο στις γυναίκες και στις νέες που υφίστανται διακρίσεις λόγω του φύλου τους. Πρέπει ν&#x02BC; αναγνωρίζουμε τη σεξουαλική βία ως μορφή βασανισμού, όπως για παράδειγμα τη διάπραξη βιασμού ως πολεμικού όπλου καθώς και τις παραδόσεις ορισμένων χωρών που συνίστανται σε πραγματικούς ακρωτηριασμούς του φύλου. Πρέπει οι γυναίκες να μπορούν να υποβάλλουν οι ίδιες αίτηση για παροχή ασύλου, να τους παραχθεί ένα κατάλληλο νομικό πλαίσιο για ν&#x02BC; αποφευχθεί η απώλεια των δικαιωμάτων τους σε περίπτωση θανάτου του συζύγου, διαζυγίου ή διάστασης. Όλα αυτά έπρεπε να είναι προφανή, έπρεπε όμως να τα διευκρινίσουμε κι ελπίζω πως αυτό το Κοινοβούλιο θα μας ακολουθήσει.
<P>
Όσον αφορά τα υπόλοιπα μέρη της έκθεσης της κ. d&#x02BC; Ancona, θα ακολουθήσω την ομάδα μου, διότι εκτιμώ ότι δεν μπορεί να τεθεί θέμα, για παράδειγμα, παροχής ασύλου σε υπηκόους τρίτων χωρών οι οποίοι δεν αποτελούν αντικείμενο πολιτικών διώξεων στις χώρες τους.
<P>
Αυτά, κύριε Πρόεδρε, ήταν όλα όσα είχα να πω από τη θέση μου ως εισηγητή της Επιτροπής για τα Δικαιώματα της Γυναίκας κι ελπίζω πως το Κοινοβούλιο θα μας ακολουθήσει ώστε να μην ξεχνάμε τις γυναίκες οι οποίες έχουν κι αυτές δικαίωμα στις στοιχειώδεις εγγυήσεις στο πλαίσιο των διαδικασιών για παροχή ασύλου. Και υπήρξα «&#x02BC;συντομότερη&#x02BC;&#x02BC;, κ. Πρόεδρε απ&#x02BC; όσο μου επέτρεπε ο χρόνος ομιλίας μου.

<SPEAKER ID=255 LANGUAGE="DE" NAME="Schulz">
Kύριε Πρόεδρε, αγαπητοί κυρίες και κύριοι συνάδελφοι, θα αρχίσω με τις ευχαριστίες της ομάδας μας προς τη συνάδελφο κ. d' Ancona για την έκθεσή της, η οποία ήταν δύσκολη, επειδή πραγματεύεται ένα από τα πιο πολύπλοκα πολιτικά θέματα που έχουμε στην Eυρωπαϊκή Ένωση. Γι' αυτό και θέλω να πω ακόμη πως δεν συμμερίζομαι τις ευγενικές επιφυλάξεις που εξέφρασε στην ομιλία της η Hedy d' Ancona εναντίον του Συμβουλίου. Θα ήθελα να σας πω ξεκάθαρα ότι το Συμβούλιο, ειδικά όσον αφορά τη συζήτηση του ασύλου στο Kοινοβούλιο, έδειξε επανειλημμένα, έναντι του Kοινοβουλίου, μια υπεροψία που δεν μπορεί να δικαιολογηθεί με τίποτε.
<P>
Tο άρθρο K.6 της Συνθήκης του Mάαστριχτ προβλέπει ότι ζητείται η γνώμη του Kοινοβουλίου μόνο στις κυριότερες πτυχές της ευρωπαϊκής εσωτερικής πολιτικής. Aναρωτιέμαι το εξής: Aν η νομοθεσία ασύλου δεν είναι μια από τις κυριότερες πτυχές, τότε ποια είναι άραγε κυριότερη; Bλέπουμε για πολλοστή φορά ότι βασικά θέματα εσωτερικής πολιτικής που ερεθίζουν τους ανθρώπους στα κράτη μέλη μας, προκαλούν πολιτικές αντιπαραθέσεις, αγνώστων μέχρι τώρα διαστάσεων. Oι κυβερνήσεις των κρατών μελών, εκπροσωπούμενες από το Συμβούλιο Yπουργών, πιστεύουν πως μπορούν να τιμωρούν με περιφρόνηση το μοναδικό, με ελεύθερες κι απευθείας εκλογές νομιμοποιημένο όργανο της Eυρωπαϊκής Ένωσης, δηλαδή εμάς, το Eυρωπαϊκό Kοινοβούλιο. Σαν επιστέγασμα της στάσης αυτής, το Συμβούλιο σήμερα το βράδυ απουσιάζει. Aναρωτιέμαι, πού να είναι άραγε; Eίναι αργά; πιθανόν να είναι στο εστιατόριο. Aλλά δεν είναι φοβερό να μην συμμετέχει το Συμβούλιο σε μια τέτοια συζήτηση; Eδώ, επίσης, ταιριάζει απόλυτα και το ότι, κατά τη σύνταξη του σχεδίου του, ζητεί τη γνώμη της UNHCR, αλλά στη συνέχεια, αγνοεί τελείως όλες τις συμβουλές του Ύπατου Aρμοστή των Hνωμένων Eθνών για τους Πρόσφυγες.
<P>
Eδώ ακόμη ταιριάζει απόλυτα το ότι το Συμβούλιο, στη συντονιστική επιτροπή του άρθρου K4 και στα υφιστάμενα όργανά του, στο CIREA (Kέντρο για πληροφόρηση, μελέτη και ανταλλαγή απόψεων σχετικά με το άσυλο) και στο CIREFI (Kέντρο για πληροφόρηση, μελέτη και ανταλλαγή απόψεων σχετικά με τη διάβαση των συνόρων και τη μετανάστευση), συνεδριάζει μόνιμα κεκλεισμένων των θυρών. Διότι, ως γνωστόν, η νομοθεσία ασύλου, ένα βασικό πολιτικό θέμα της Eυρωπαϊκής Ένωσης, δεν αφορά καθόλου την κοινή γνώμη, δεν αφορά καθόλου το Eυρωπαϊκό Kοινοβούλιο. Nομίζω πως δεν μπορούμε να το ανεχθούμε αυτό άλλο, κι έχω τη γνώμη πως θα πρέπει να πούμε με απόλυτη σαφήνεια το πώς συμπεριφέρθηκε το Συμβούλιο στη σημερινή συζήτηση και στις παραμονές της όλης συζήτησης, στην αρμόδια επιτροπή και στην παρακολούθηση της έκθεσης d' Ancona. Για μένα αυτό λέγεται ποδοπάτημα της δημοκρατίας.
<P>
Στην έκθεση της Hedy d' Ancona, θα πρέπει να λάβουμε υπόψη ότι με τη συζήτηση αυτή αγγίζουμε ένα νεύρο της ευρωπαϊκής πολιτικής. Πρόκειται δηλαδή για το θέμα του πώς η Eυρωπαϊκή Ένωση, σαν μια κοινότητα που αγωνίζεται και διακηρύσσει ως στόχο της όχι μόνο την υλοποίηση της εσωτερικής αγοράς και των απεριόριστων κερδών των μεγάλων επιχειρήσεων, αλλά και την υλοποίηση των θεμελιωδών δικαιωμάτων στον κόσμο, σκέπτεται μελλοντικά να αντιμετωπίσει, έστω και σε στοιχειώδες επίπεδο, ένα θεμελιώδες δικαίωμα, το οποίο για κρατικά, αλλά και για διεθνή διακρατικά όργανα εμπεριέχει την υποχρέωση να προστατεύουμε τους ανθρώπους που καταδιώκονται και να μην αποπέμπουμε εκείνους των οποίων η ελευθερία και η ζωή απειλείται, λόγω της καταγωγής τους, της φυλής τους, της θρησκείας τους, του χρώματος της επιδερμίδας τους, της εθνικής τους ταυτότητας, τη στιγμή που οι ίδιοι σκάμε από πλούτο. Aυτός, όμως είναι ο στόχος της πολιτικής ασύλου πολλών κρατών μελών και, όπως φαίνεται, καθώς διαβάζω το σχέδιο του Συμβουλίου, και ο στόχος της Eυρωπαϊκής Ένωσης, ή τουλάχιστον ο στόχος του Συμβουλίου Yπουργών.
<P>
Oι ασφαλείς χώρες προέλευσης είναι ένα πολύ βασικό θέμα της συζήτησης που έχουμε να κάνουμε. Eίμαι υπέρ του να συζητήσουμε τι είναι μια ασφαλής χώρα προέλευσης, κι εδώ η Hedy d' Ancona ανέπτυξε συγκεκριμένες αντιλήψεις. Δεν είναι σωστό να καθορίζονται οι ασφαλείς χώρες προέλευσης μόνο από τις κυβερνήσεις των κρατών μελών και μόνο βάσει των εκάστοτε τακτικών τους διπλωματικών αντιλήψεων ή των αντιλήψεών τους περί εσωτερικής πολιτικής. Mια ασφαλής χώρα προέλευσης θα πρέπει να ορίζεται, λαμβάνοντας υπόψη ακόμη και τις εμπειρίες οργανώσεων ανθρωπίνων δικαιωμάτων που δουλεύουν επιτόπου, καθώς επίσης και τις εμπειρίες του Ύπατου Aρμοστή για τους Πρόσφυγες. Διαφορετικά δεν είναι δυνατόν να υπάρξει ένας τέτοιος κατάλογος. Kαι θα πρέπει, μετά την αντιμετώπιση της νομοθεσίας ασύλου σε κοινοτική βάση, να μπορεί να ελέγχεται δημοκρατικά - κατά το δυνατόν από το Eυρωπαϊκό Kοινοβούλιο.
<P>
Nομίζω ότι, όσον αφορά τις ασφαλείς τρίτες χώρες, θα πρέπει να μπορεί να ελεγχθεί - ακόμη κι από μας, λ.χ. και με συμβατικές διατάξεις στις συμφωνίες σύνδεσης - ότι πράγματι εφαρμόζονται και εγγυώνται σ' αυτές τα ελάχιστα θεμελιώδη δικαιώματα που προσδοκούμε για να χαρακτηρίσουμε μια χώρα ως ασφαλή τρίτη χώρα.
<P>
Mε την έκθεση d' Ancona δεν θα αποκτήσουμε καμιά λαμπρή ευρωπαϊκή νομοθεσία ασύλου, κύριε Πρόεδρε, ακόμη και αν υιοθετούνταν όλα όσα προτείνει η κ. Hedy d' Ancona. Aλλά αν το Συμβούλιο μπορούσε να συμμορφωθεί με τις προτάσεις της κ. d' Ancona, τότε θα μετρίαζε κάπως, τουλάχιστον, τα σοβαρά λάθη που έκανε μέχρι τώρα.

<SPEAKER ID=256 LANGUAGE="DE" NAME="Nassauer">
Eίναι αλήθεια πως θα πρέπει να παραπονεθούμε για τον τρόπο με τον οποίο το Συμβούλιο μάς κάλεσε να συμμετέχουμε στη δουλειά αυτή. Γι' αυτό και δεν θα αντικρούσω αυτά που είπε ο συνάδελφος Schulz, αλλά θα στηριχθώ σ' αυτά, όχι όμως και στην επιλογή των λέξεων ούτε και στην ένταση της φωνής του. Bεβαίως έτσι γλυτώνω χρόνο που θα τον χρησιμοποιήσω για κάτι άλλο και συγκεκριμένα για τα περιεχόμενα, κι αυτά έχουν σημασία, σε τελική ανάλυση. Για ποια περιεχόμενα μιλάμε εδώ; Oι Eυρωπαίοι χρειάζονται μια ενιαία νομοθεσία ασύλου, κι αυτό για τρεις λόγους.
<P>
Mετά τη συμφωνία του Δουβλίνου, τα κράτη μέλη αναγνωρίζουν αμοιβαία τις αποφάσεις τους σχετικά με το άσυλο. Συνεπώς, ένας άνθρωπος που ζητάει άσυλο και του αναγνωρίζεται στη Γερμανία, είναι και στη Γαλλία αναγνωρισμένος πολιτικός πρόσφυγας. Ένας άνθρωπος στον οποίο η Γαλλία αρνείται να χορηγήσει άσυλο δεν δικαιούται νέα εξέταση της αίτησής του στη Γερμανία. Για να μπορέσουμε να δεχθούμε εμείς στη Γερμανία μια τέτοια απόφαση, θα πρέπει, φυσικά, να μπορούμε να συμμετέχουμε στο για ποιους λόγους, σε κάποιον στη Γαλλία, αναγνωρίζεται ή απορρίπτεται το δικαίωμα του ασύλου. Aυτό σημαίνει, κυρίες και κύριοι, πως χρειαζόμαστε τώρα στην Eυρώπη τουλάχιστον μια εναρμόνιση των βασικών αρχών, τόσο του «υλικού» δικαιώματος του ασύλου, όσο και της νομοθεσίας εξέτασης της αίτησης ασύλου. Aυτό το χρειαζόμαστε ακόμη, επειδή οι έλεγχοι στα εσωτερικά σύνορα καταργούνται και προκύπτει ολοένα και μεγαλύτερη ελευθερία στην κυκλοφορία. Tο χρειαζόμαστε επίσης, επειδή, όπως επιβεβαιώθηκε προηγουμένως στη συζήτηση, υπάρχει ευρεία συμφωνία στο να αντιμετωπιστούν, σε κοινοτική βάση, κύρια τμήματα του τρίτου πυλώνα κι εν πάση περιπτώσει της νομοθεσίας του ασύλου.
<P>
Aν κανείς δεχθεί, πρώτον, την ανάγκη αυτή και, δεύτερον, ότι δεν μπορεί να πετύχει σε μια φάση το συνολικό στόχο μιας τελείως εναρμονισμένης ευρωπαϊκής νομοθεσίας ασύλου, πράγμα που θα ήταν τελείως εξωπραγματικό, τότε το ψήφισμα του Συμβουλίου, για τις στοιχειώδεις εγγυήσεις των διαδικασιών εξέτασης αιτήσεων ασύλου, είναι ένα βήμα λογικό και απόλυτα άξιο να επιδοκιμαστεί. Eπιδοκιμάζω κατηγορηματικά, εν πάση περιπτώσει, εξ ονόματος της Oμάδας του EΛK, τη σύσταση του Συμβουλίου. Θα ήταν ανόητο να περιμέναμε αμέσως, από το πρώτο κιόλας βήμα, το τελικό, κατά κάποιο τρόπο, προϊόν. Έχει σημασία να δούμε, κατ' αρχήν με μια μη δεσμευτική σύσταση, ποια μορφή θα μπορούσε να έχει μια κοινοτική νομοθεσία ασύλου και να αφήσουμε στα κράτη να την υλοποιήσουν στην εθνική τους νομοθεσία και μετά να συνάψουμε μια σύμβαση που θα επικυρώνει τη νομική δέσμευση. Eίναι αντίθετο με όλες τις εμπειρίες, καθώς και με όλες τις αναλύσεις της πολιτικής κατάστασης στην Eυρώπη, το να περιμένουμε κάτι τέτοιο με μια προσπάθεια, και πίσω από την κριτική για τη μη δεσμευτική νομοθετική πράξη, κυρίες και κύριοι, χάνεται τελείως η βαρυσήμαντη πράγματι νομοθετική πρόοδος, που ήδη υπάρχει σ' αυτή την σύσταση του Συμβουλίου: σαφείς κανόνες για τη διαδικασία εξέτασης των αιτήσεων ασύλου, η διαπίστωση πως ακόμη και σε προδήλως αβάσιμες αιτήσεις ασύλου θα πρέπει να υπάρχει η δυνατότητα να γίνει χρήση κάποιου νομικού μέσου πράγμα που δε συνέβαινε μέχρι τώρα σε πάρα πολλές περιπτώσεις, καθώς και το γεγονός ότι ανεξάρτητα όργανα αποφασίζουν για νομικά μέσα. Kαι έτσι θα μπορούσε κανείς να συνεχίσει την απαρίθμηση για αρκετό διάστημα.
<P>
Aπό την ουσία της σύστασης του Συμβουλίου λείπουν τρεις έννοιες: οι ασφαλείς τρίτες χώρες, οι ασφαλείς χώρες προέλευσης και η αντιμετώπιση των προδήλως αβάσιμων αιτήσεων ασύλου. Δεν υπάρχει καμιά αμφιβολία, κυρίες και κύριοι, πως χωρίς την εφαρμογή αυτών των νομοθετικών μέτρων δεν είναι δυνατή μια ανθρώπινη νομοθεσία ασύλου στην Eυρώπη. Γι' αυτό και θα πρέπει να υποστηρίξουμε αυτές τις έννοιες, όπως και τη σύσταση του Συμβουλίου, αν είμαστε καλώς ενημερωμένοι.

<SPEAKER ID=257 LANGUAGE="NL" NAME="Van Bladel">
Πρόεδρε, η έκθεση της Hedy d'Ancona αντανακλά το ενδιαφέρον της για το θέμα. Ορθώς περιλαμβάνεται σ'αυτήν έκκληση για τη βελτίωση των εγγυήσεων που συνοδεύουν τις διαδικασίες παροχής ασύλου και ορθώς εξάγεται το συμπέρασμα ότι η τακτική του Συμβουλίου, η οποία στηρίζεται σε ένα σύστημα βασικών προϋποθέσεων, δεν είναι ικανοποιητική. Η ονομαζόμενη προσπάθεια της δίκαιης κατανομής των βαρών στην Ευρωπαϊκή Ένωση απέτυχε. Τα κράτη μέλη μεταθέτουν τα βάρη το ένα στο άλλο, γι'αυτό και είναι απολύτως απαραίτητο να προωθηθεί η εναρμόνιση. Η πρωτοβουλία της Επιτροπής για τη σύναψη συμφωνίας όσον αφορά την πολιτική του ασύλου είναι μία καλή ιδέα; μία ρύθμιση πλαίσιο με βάση τη Σύμβαση της Γενεύης για τους πρόσφυγες μπορεί να προσφέρει μία ενδιάμεση λύση. Εξαιρετική σημασία κατά την εφαρμογή των διαδικασιών παροχής ασύλου εξακολουθούν να έχουν οι εγγυήσεις που προσφέρει το κράτος δικαίου. Στην Ολλανδία, για παράδειγμα, σε περίπτωση που απορριφθεί μία αίτηση παροχής ασύλου, ο ενδιαφερόμενος δεν μπορεί να υποβάλει έφεση. Το γεγονός αυτό προξενεί ανησυχίες. Κατ'αυτό τον τρόπο απελάθηκε από την Ολλανδία ένας πρόσφυγας από το Σουρινάμ που είχε υποβάλει αίτηση παροχής ασύλου και διέμενε έξι χρόνια στη χώρα, περίοδο κατά την οποία χρησιμοποιήθηκε και ως πληροφοριοδότης της Ασφάλειας. Δεν επιτρέπεται να παρουσιάζονται παρόμοια φαινόμενα σε ένα κράτος δικαίου. Έχω εξαιρετικά θετική γνώμη για την έκθεση της κ. d'Ancona. Ωστόσο, σε περίπτωση που τα κράτη μέλη δεν αντλήσουν από αυτήν τα κατάλληλα συμπεράσματα, θα παραμείνει κενό γράμμα. Η μελλοντική Προεδρία θα πρέπει την προσεχή περίοδο να ασχοληθεί με την εναρμόνιση των διαδικασιών παροχής ασύλου.

<SPEAKER ID=258 LANGUAGE="NL" NAME="Wiebenga">
Πρόεδρε, δεν θέλω να καταφερθώ ενάντια στον Επίτροπο Kinnock, λυπούμαι όμως για την απουσία της Επιτρόπου Gradin, η οποία είναι αρμόδια για τον τομέα αυτό.
<P>
Στο ψήφισμα του Κοινοβουλίου το οποίο έχει κατατεθεί, η απόφαση του Συμβουλίου σχετικά με τις στοιχειώδεις εγγυήσεις των διαδικασιών εξέτασης αιτήσεων ασύλου χαρακτηρίζεται ως «ένα ικανοποιητικό σημείο αναφοράς», παρατήρηση η οποία επακολουθείται από κριτική. Η πολιτική ομάδα των ΦΙΛ συμφωνεί με την άποψη της εισηγήτριας ότι το περιεχόμενο της απόφασης του Συμβουλίου κρίνεται σε γενικές γραμμές παραδεκτό. Συμμεριζόμαστε ορισμένες πτυχές της κριτικής που ασκείται εκ μέρους της εισηγήτριας, όχι όμως όλες. Ποιες παρατηρήσεις μπορούν να γίνουν σε σχέση με την απόφαση του Συμβουλίου; Από διαδικαστική άποψη πάρα πολλές. Συμφωνώ με την κριτική που ασκήθηκε εκ μέρους της κ. d'Ancona, των κ. Schulz και Nassauer και άλλων.
<P>
Συμφωνούμε σε γενικές γραμμές με το ψήφισμα που κατατέθηκε από την εισηγήτρια. Επ'αυτού θα ήθελα να κάνω μερικές παρατηρήσεις. Όσον αφορά τις στοιχειώδεις εγγυήσεις για τη διαδικασία εξέτασης αιτήσεων ασύλου, πρέπει να τηρούνται πάντα οι διατάξεις της σύμβασης για τους πρόσφυγες, pacta sunt servanda . Σε περίπτωση απόρριψης μίας αίτησης, οι ενδιαφερόμενοι πρέπει να έχουν πάντοτε το δικαίωμα προσφυγής στη δικαιοσύνη. Η προσφυγή πρέπει εν γένει να έχει ανασταλτικές επιδράσεις, εκτός από την περίπτωση απόρριψης μίας αίτησης παροχής ασύλου με το αιτιολογικό ότι είναι προδήλως αβάσιμη. Όμως, ακόμη και σ'αυτή την περίπτωση, οι δικαστές πρέπει να είναι σε θέση να εξετάζουν μία επικείμενη απέλαση ενός πρόσφυγα, αφ'ης στιγμής έχει απορριφθεί η αίτησή του για την παροχή ασύλου. Έχω καταθέσει τροπολογία η οποία έχει ως στόχο να διασαφηνισθεί το ψήφισμα στο σημείο αυτό.
<P>
Κατά την άποψή μου, το ψήφισμα του Κοινοβουλίου είναι ασαφές όσον αφορά το θέμα των ασφαλών χωρών, το οποίο εθίγη ήδη στο Σώμα. Έχω την εντύπωση ότι η εισηγήτρια απορρίπτει την έννοια αυτή, και αυτό με εκπλήσσει επειδή η έννοια αυτή καθιερώθηκε στην πατρίδα της, που είναι και πατρίδα μου, από μία κυβέρνηση στην οποία συμμετείχε ως Υπουργός. Επιπλέον, η έννοια αυτή έχει γίνει αποδεκτή και εκ μέρους της δικαιοσύνης, συμπεριλαμβανομένου του συνταγματικού δικαστηρίου της Γερμανίας. Γι'αυτό πιστεύω ότι το ψήφισμα θα πρέπει να βελτιωθεί στο σημείο αυτό και αυτός είναι και ο λόγος που κατέθεσα τροπολογία. Αυτό που έχει σημασία από την άποψη αυτή είναι να συμφωνήσουν τα κράτη μέλη στην κατάρτιση ενός ενιαίου καταλόγου ασφαλών χωρών, ο οποίος θα υποβληθεί προς αξιολόγηση στο Κοινοβούλιο.
<P>
Σε ευρωπαϊκό επίπεδο δεν έχει σημειωθεί ιδιαίτερη πρόοδος με την ανάπτυξη μίας πραγματικά ευρωπαϊκής πολιτικής για το άσυλο. Γι'αυτό το λόγο έχει ιδιαίτερη σημασία που το Σώμα ανέλαβε μία πρωτοβουλία η οποία αποσκοπεί στην προαγωγή της πολιτικής αυτής. Ο συνάδελφός μου στην πολιτική μας ομάδα κ. Brinkhorst, πρότεινε ως εισηγητής της Επιτροπής Προϋπολογισμών την καθιέρωση τριών θέσεων για τους πρόσφυγες, για τους εκτοπισμένους που παραμένουν προσωρινά στην Ευρωπαϊκή Ένωση και για την πολιτική εν γένει. Η πρόταση αυτή αποτελεί ένδειξη ότι το Κοινοβούλιο δεν υποκύπτει στο status quo και, επί τη ευκαιρία, θα ήθελα να καλέσω την Επιτροπή να προωθήσει την ανάπτυξη μίας πραγματικά κοινής πολιτικής για το άσυλο.

<SPEAKER ID=259 LANGUAGE="FR" NAME="Moreau">
Κύριε Πρόεδρε, το ψήφισμα του Συμβουλίου σχετικά με τις στοιχειώδεις εγγυήσεις της διαδικασίας χορήγησης ασύλου προκάλεσε επιφυλάξεις και ανησυχίες στην Ύπατη Αρμοστεία των Ηνωμένων Εθνών για τους Πρόσφυγες, καθώς και στο Ευρωπαϊκό Συμβούλιο για τους πρόσφυγες αλλά και στη Διεθνή Αμνηστία. Πρόκειται πράγματι για τα στοιχειώδη τα οποία προβλέπουν, επιπλέον, πιθανότητες εξαίρεσης από τις εκπεφρασμένες αρχές.
<P>
Το ψήφισμα αυτό δεν περιλαμβάνει, κατά την άποψή μας, επαρκείς εγγυήσεις κατά της απομάκρυνσης ατόμων προς χώρες όπου διατρέχουν τον κίνδυνο να διωχθούν. Οι απελάσεις με πτήσεις τσάρτερ που έλαβαν χώρα στη Γαλλία και άλλες χώρες απέδειξαν, αλίμονο, ότι ο κίνδυνος αυτός δεν ήταν καθόλου θεωρητικός. Η έκθεση της επιτροπής πολιτικών ελευθεριών και εσωτερικών υποθέσεων προτείνει περισσότερες τροπολογίες οι οποίες παρέχουν και περισσότερες εγγυήσεις.
<P>
Χαιρόμαστε δε ιδιαιτέρως για την εισαγωγή της τροπολογίας μας η οποία επιζητά την εφαρμογή της Συνθήκης της Γενεύης για εκείνους που απειλούνται από ορισμένες ομάδες ενώ οι πολιτικές εξουσίες των χωρών τους είναι ανίκανες να διασφαλίσουν την προστασία τους. Αυτή ακριβώς είναι η περίπτωση των αλγερινών δημοκρατών, ανδρών και γυναικών, που απειλούνται με θάνατο από φανατικούς ισλαμιστές κομμάντος, οι οποίοι συνεχίζουν τις αποτρόπαιες δολοφονίες τους.
<P>
Θέλω να τονίσω ότι η έκθεση αποφαίνεται δικαιολογημένα κατά της θέσπισης καταλόγων εκ μέρους των κυβερνήσεων, με την επεξήγηση «&#x02BC;χώρες ασφαλούς προέλευσης&#x02BC;&#x02BC; τους οποίους μπορούμε δίκαια να φοβόμαστε πως δεν προσφέρουν επαρκείς εγγυήσεις ασφάλειας για εκείνους που ζητούν άσυλο.
<P>
Στο κατώφλι του εικοστού πρώτου αιώνα ενώ γεννιούνται τόσοι πόλεμοι, τόσες εντάσεις, τόσες ωμότητες, σε τόσες πολλές χώρες, η υποδοχή κι η προστασία ανθρώπων των οποίων η ίδια η ζωή μπαίνει ορισμένες φορές σε κίνδυνο, συχνά εξαιτίας της γνώμης τους, είναι στοιχεία πολιτισμού τα οποία το Σώμα οφείλει να υπερασπίζει.
<P>
Η ιδιαίτερη κατάσταση των γυναικών, στις οποίες, σε ορισμένες χώρες, επιβάλλονται βιαιότητες, ακρωτηριασμοί, κι εξαναγκασμοί αντίθετοι στα δικαιώματα του ατόμου, θα πρέπει να ληφθεί υπόψιν. Στον αντίποδα μιας Ευρώπης - κάστρου, κλεισμένης στον εαυτό της, διαιωνίζοντας τις ανισότητες και τις διακρίσεις, η ομάδα μας υπερασπίζει την αντίληψη μιας Ευρώπης που βασίζεται στην αλληλεγγύη, στο σεβασμό της ανθρώπινης αξιοπρέπειας και στη συνεργασία για να καταργηθούν η υπανάπτυξη, η αθλιότητα κι η βαρβαρότητα!
<P>
(Χειροκροτήματα)

<SPEAKER ID=260 LANGUAGE="DE" NAME="Roth">
Kύριε Πρόεδρε, αγαπητοί ενδιαφερόμενοι, κυρίες και κύριοι συνάδελφοι, καλησπέρα, κύριε Nassauer. Eυχαριστώ, Hedy, για την ωραία σου έκθεση, στην οποία επιχειρείται να προσδιοριστεί μια φιλελεύθερη και ανθρώπινη πολιτική για τους πρόσφυγες, όπου ασφαλώς, ο δικός μου κι ο δικός σου ορισμός του «ανθρώπινου» διαφέρει απ' αυτόν του συναδέλφου Nassauer. Πώς λοιπόν καταλήγουμε σε μια ενιαία διαδικασία για την εξέταση των αιτήσεων ασύλου; H υπόθεση λειτουργεί ως εξής: Tα κράτη της EE - δηλαδή οι Yπουργοί Δικαιοσύνης και Eσωτερικών - κάθονται μαζί, ο καθένας παίρνει την πιο αυστηρή διάταξη ασύλου από τη χώρα του, τη ρίχνει στο τραπέζι των διαπραγματεύσεων και στη συνέχεια την πηγαίνουν πέρα-δώθε. Eκείνες τις παραγράφους που φαίνονται πάντα πιο μεγαλόψυχες, τις ξεχωρίζουν, και το υπόλοιπο, μετά, το βάζουν σ' ένα ψήφισμα με τον τίτλο: Στοιχειώδη στάνταρτ για τη διαδικασία εξέτασης αιτήσεων ασύλου.
<P>
Aυτό γίνεται κεκλεισμένων των θυρών - αυτό λέχθηκε ήδη -, με τη μυστικότητα με την οποία οι εκπρόσωποι των εθνικών εκτελεστικών εξουσιών μεταβάλλονται ξαφνικά σε ευρωπαϊκή νομοθετική εξουσία. Tο EK απαλλάσσεται; ο δημοκρατικός έλεγχος ενοχλεί σ' αυτό το σύστημα. Aυτό το είδος των στοιχειωδών εγγυήσεων, που βγαίνει κατ' αυτόν τον τρόπο, εγγυάται ότι ελάχιστα απομένουν ακόμη από την προστασία των προσφύγων. Aυτό αποτελεί παράδειγμα για το πώς επίσης η πολιτική της EE για τους πρόσφυγες επιχειρεί να παρακάμψει, με δήθεν εναλλακτικές συμβάσεις, τις ισχύουσες συμβάσεις, όπως τη Σύμβαση της Γενεύης για τους πρόσφυγες ή τη Σύμβαση για τα Aνθρώπινα Δικαιώματα. Tην ίδια πάντα αρχή θα μπορούσε κανείς να τη θεωρήσει συμφωνία, στη βάση του ελάχιστου κοινού παρονομαστή; εκφραζόμενη αυτή πολύ πιο δραστικά και πιο σωστά, είναι ουσιαστικά ένας αγώνας δρόμου προς την αθλιότητα. Eναρμόνιση στο πλαίσιο αυτό δε σημαίνει πια πιο φιλελεύθερες προσεγγίσεις, ούτε περισσότερα δικαιώματα για τους πρόσφυγες, αλλά αφαίρεση κάθε δικαιώματος τους, σύμφωνα με την αρχή: O καθένας νίπτει τας χείρας του κι αποπέμπει τον αιτούντα στην επόμενη χώρα, η οποία στη συνέχεια σκέπτεται πως η επόμενη θα σεβαστεί τη σύμβαση για τους πρόσφυγες, τον αποπέμπει και πάλι, και πάλι, μέχρις ότου καταλήξει στη χώρα προέλευσης, που είναι η χώρα διώκτρια. Aυτό, για μένα, δεν είναι ένα ευρωπαϊκό μοντέλο μιας φιλελεύθερης και πραγματικής πολιτικής για τους πρόσφυγες, που προσανατολίζεται στα ανθρώπινα δικαιώματα και τις θεμελιώδεις ελευθερίες. Kαι για τους πρόσφυγες τα ανθρώπινα δικαιώματα θα πρέπει να είναι αδιαίρετα. Eυχαριστώ και πάλι, Hedy, για την έκθεσή σου. Φοβάμαι μόνον πως στο Συμβούλιο θα πέσει πάλι σε ώτα μη ακουόντων.

<SPEAKER ID=261 LANGUAGE="SV" NAME="Lφφw">
Κύριε Πρόεδρε, στην πατρίδα μου, και πιθανώς όχι μόνον εκεί, συνηθίζεται να ισχυρίζονται, σαν μια αδιαμφισβήτητη αλήθεια ότι όλα τα βήματα προς μια συντονισμένη πολιτική για τους πρόσφυγες στην Ένωση θα γινόταν απαραιτήτως πιο λιτά και σκληρά. Είναι ένας από τους παράγοντες που συνηθίζεται να συμπεριλαμβάνονται στην επιχειρηματολογία όταν γίνεται λόγος για το ότι είμαστε καθ'οδόν προς την δημιουργία του «Eυρώπη οχυρό». Αλλά αν διαβάσει κανείς αυτήν την έκθεση, βλέπει ότι δεν θα γίνει εν πάσει περιπτώσει έτσι αν το Ευρωκοινοβούλιο επιβάλλει την θέλησή του. Στην έκθεση υπάρχουν σαφείς απαιτήσεις για συγκεκριμένη, δίκαιη και ανθρώπινη διαδικασία παροχής ασύλου. Με αυτές τις ελάχιστες εγγυήσεις θεωρώ και εγώ επίσης ότι θα μπορούσαν να ήταν μια βάση για μια κοινή πολιτική για την παροχή ασύλου και πολιτική για τους πρόσφυγες. Ωστόσο τότε είναι σημαντικό, όπως εππίσης αναφέρεται και στην έκθεση, μια τέτοια εναρμόνιση να αποκτήσει υψηλότερες φιλοδοξίες από το να βασίζεται μόνον στον ελάχιστο κοινό παρανομαστή.
<P>
Για να εμπιστεύεται το ένα κράτος μέλος το άλλο, όσον αφορά την διατήρηση της ελεύθερης διακίνησης προσώπων, θα είναι σίγουρα εντελώς απαραίτητο να αποκτήσουμε μια κοινή άποψη στον δύσκολο διαχωρισμό που υπάρχει μεταξύ των ζητημάτων που αφορούντους πρόσφυγες και άλλους μετανάστες. Κύριε Πρόεδρε, αυτό που έγινε τα τελευταία χρόνια έχει επιβεβαιώσει μόνον αυτό που πολλοί υποστήριζαν εδώ και πολύ καιρό, δηλ. ότι χωρίς συντονισμό η κάθε χώρα ξεχωριστά θα προσπαθήσει μόνο να προσφέρει λιγότερα από τις άλλες όσον αφορά την πολιτική για τους πρόσφυγες. Θα έχουμε μια επιδεινούμενη εξέλιξη προς μια ολοένα και περισσότερο φειδωλή και περιορισμένη εθνική νομοθεσία και εφαρμογή στις διάφορες χώρες υποδοχής προσφύγων. Επομένως στην πραγματικότητα είναι η έλλειψη συντονισμού που θα δημιουργήσει το «Fortress Europe» και όχι το αντίθετο. Γι'αυτό είναι τόσο σημαντικό να μπορούμε να συνεχίσουμε στο πνεύμα που δείχνει η έκθεση του Κοινοβουλίου.

<SPEAKER ID=262 LANGUAGE="DE" NAME="Roth">
Kύριε Πρόεδρε, θα ήθελα να ζητήσω συγνώμη. Xαιρέτησα μόνον τους δύο μεγάλους μονομάχους της συζήτησης αυτής. Δεν είναι του χαρακτήρα μου να μη χαιρετήσω τη Wilmya και να μην πω μια καλησπέρα στην Αννα, στην Iλόνα ή στη Mισέλ. Mε συγχωρείτε, αλλά ήθελα να αναφερθώ ιδιαίτερα στον κ. Nassauer και στον κ. Schulz.

<SPEAKER ID=263 LANGUAGE="ES" NAME="Palacio Vallelersundi">
Κύριε Πρόεδρε, θα ήθελα κατ' αρχήν να ευχαριστήσω την κ. Roth που με αποκάλεσε «matador». Στην Ισπανία θα λέγαμε «torero». Θα ήθελα επίσης να ενώσω τη φωνή μου με την καταγγελία που διετύπωσαν προηγούμενοι ομιλητές όσον αφορά την έλλειψη σεβασμού που επέδειξε το Συμβούλιο εφόσον δεν διεξήγαγε διαβούλευση με αυτό το Κοινοβούλιο κατά τη σύνταξη αυτού του ψηφίσματος. Επίσης, η συστηματική απουσία του Συμβουλίου όταν συζητούνται ζητήματα τέτοιας σημασίας σημαίνει διάλυση της διοργανικής ισορροπίας. Δεν ενδιαφέρεται να μάθει το Συμβούλιο τι λέει το Κοινοβούλιο; Γι' αυτό δεν ζητά τη γνωμοδότησή μας, αντίθετα με τα όσα ορίζει το Αρθρο 6 της Συνθήκης, και γι' αυτό δεν υπάρχει σήμερα εδώ κανένα μέλος του Συμβουλίου;
<P>
Κύριε Πρόεδρε, πέραν αυτού θα ήθελα να εκφράσω δύο προβληματισμούς. Ο πρώτος αναφέρεται στη συζήτηση σχετικά με την «κοινοτικοποίηση» του δικαιώματος ασύλου. Κάθε φορά που το Συμβούλιο προσεγγίζει ζητήματα σχετικά με τη μετανάστευση και το άσυλο, καθίσταται εμφανής η βαθιά αντίφαση που χαρακτηρίζει ολόκληρη τη διαδικασία της ευρωπαϊκής ολοκλήρωσης στις πολιτικές του τρίτου πυλώνα, διότι όλοι -και το Συμβούλιο επίσης- έχουμε επίγνωση ότι αυτά τα προβλήματα μας επηρεάζουν από κοινού και μόνον από κοινού μπορούν να προσεγγιστούν αποτελεσματικά. Έτσι, με την κοινή λογική, δεν κατανοούμε τις επιφυλάξεις, τους φόβους, τη φειδώ στις δράσεις που αναλαμβάνει το Συμβούλιο. Γι' αυτό, για μιαν ακόμα φορά, αυτό το Σώμα αξιώνει, απέναντι σε ψηφίσματα όπως αυτό που μας απασχολεί σήμερα, την εναρμόνιση, δηλαδή τη θέσπιση πράξεων που να έχουν νομικώς άμεσες και δεσμευτικές συνέπειες για τα Κράτη μέλη.
<P>
Ο δεύτερος προβληματισμός μου, κύριε Πρόεδρε, επικεντρώνεται στην αντίληψη της εγγύησης ως στοιχείου της νομικής ασφάλειας. Αν σημαίνει κάτι η Ευρώπη, αυτό θα πρέπει να είναι, σύμφωνα με τα λόγια του Koshaker, μια νομική παράδοση ριζωμένη στην αντίληψη του ατόμου ως πολίτη, ως κέντρου δικαιωμάτων. Δικαιωμάτων που θα πρέπει να αντιστοιχούν με τις εγγυήσεις που ορίζει ο νόμος για την άσκησή τους, εφόσον διαφορετικά θα παρέμεναν απλές τυπικές δηλώσεις κενές περιεχομένου.
<P>
Η πληρότητα αυτών των εγγυήσεων έχει ακόμη μεγαλύτερη σημασία, αν γίνεται, στις περιπτώσεις εκείνες όπου οι νομικές διατάξεις έρχονται αντιμέτωπες με ένα πρόσωπο που βρίσκεται σε εξαιρετικά αβέβαιη θέση, και αυτή είναι η περίπτωση του ασύλου. Οι εγγυήσεις θα πρέπει να ευνοούν, θα πρέπει να προστατεύουν αποτελεσματικά εκείνους που ζητούν βάσιμα αυτό το δικαίωμα ασύλου. Βάσιμα , κυρία Roth· βάσιμα , κύριε Schultz. Αναμφισβήτητα όμως, και κατά τον ίδιο τρόπο, θα πρέπει να υψώνονται με αυστηρότητα απέναντι σε εκείνους που φιλοδοξούν να χρησιμοποιήσουν το σύστημα εξαπατώντας το νόμο. Κατ' αυτήν την έννοια, το σύνολο των κριτηρίων που καθιερώνει αυτό το ψήφισμα σχετικά με τα τρία βασικά ζητήματα που αναφέρθηκαν σε προηγούμενες παρεμβάσεις -την ασφαλή τρίτη χώρα, τη χώρα προέλευσης και τις πρόδηλα αβάσιμες αιτήσεις- συνεπάγονται ένα σημαντικό βήμα του οποίου δεν είναι σωστό να υποτιμηθεί η αξία.
<P>
Ο ευρωπαϊκός πρωταγωνιστικός ρόλος, κύριε Πρόεδρε, σε αυτό το τρομερό ζήτημα του ασύλου βασίζεται τόσο στην καθιέρωση των ανθρωπίνων δικαιωμάτων -ως θεμέλιου του πολιτισμού μας- όσο και στις εγγυήσεις που θεσπίζουν οι νομοθετικές μας διατάξεις για την άσκησή τους.

<SPEAKER ID=264 LANGUAGE="ES" NAME="Sierra Gonzαlez">
Κύριε Πρόεδρε, η πρόταση ψηφίσματος σχετικά με το δικαίωμα ασύλου το οποίο πραγματεύεται η έκθεση d'Ancona αποτελεί έκφραση μιας επιθυμίας, από πλευράς του Συμβουλίου, για τη δημιουργία κατάλληλων μηχανισμών προστασίας των προσφύγων. Η επιθυμία αυτή μεταφράστηκε στη διατύπωση υποθετικά αντίστοιχων νομικών βάσεων, δια των οποίων τα Κράτη μέλη να μπορούν να εξετάζουν τις αιτήσεις ασύλου. Όλα αυτά είναι πολύ αξιέπαινα. Ποιός μπορεί να διαφωνήσει; Το ζήτημα είναι ότι αν σταθούμε στο περιεχόμενο του ψηφίσματος, η επιθυμία παραμένει επιθυμία. Με το ψήφισμα ανά χείρας, μπορεί κανείς να αναρωτηθεί: Πώς πρόκειται να διασφαλιστεί μια κατάλληλη προστασία η οποία επιπλέον να είναι κοινή και να σέβεται τις ανθρωπιστικές παραδόσεις αυτής της πλευράς του κόσμου καθώς και τη Σύμβαση της Γενεύης του 1951, όταν δεν υπάρχουν δεσμευτικές νομικές διατάξεις και εξάλλου επιτρέπεται στα Κράτη μέλη να προσφεύγουν ευρέως στις δυνατότητες εξαίρεσης από τις εθνικές τους νομοθεσίες;
<P>
Και όσον αφορά τον τύπο -και όχι μόνον το περιεχόμενο- δεν υπάρχουν λόγοι να είμαστε πιο ευτυχείς. Είναι απαράδεκτη η διαδικασία που επέλεξε το Συμβούλιο για την εφαρμογή του ψηφίσματος, το οποίο διέφυγε τον κοινοβουλευτικό και τον δικαστικό έλεγχο. Εξάλλου, με την εισαγωγή καταλόγων ασφαλούς χώρας προέλευσης, παρακάμπτεται το καθήκον ξεχωριστής εκτίμησης κάθε αίτησης ασύλου, εμποδίζοντας μια κατά περίπτωση εξέταση της θέσης των αιτούντων και παραβιάζοντας τη νομική αρχή ότι τα δικαιώματα είναι ατομικά. Υπάρχουν λόγοι που γεννούν αμφιβολίες σχετικά με την αποτελεσματικότητα αυτού του νομικού εργαλείου, υπεισέρχονται όμως και αντίθετα αποτελέσματα τα οποία δεν είχαν υπολογιστεί. Εν πάση περιπτώσει, αυτό το εργαλείο δεν αποτελεί νομικό φραγμό ενάντια στις ξενόφοβες προκαταλήψεις. Και αυτό που ασφαλώς αξίζει πλατιά υποστήριξη, είναι η σοβαρή και ακριβής έκθεση της κ. d'Ancona.

<SPEAKER ID=265 LANGUAGE="IT" NAME="Amadeo">
Kύριε Πρόεδρε, ο καθορισμός των διαδικασιών υποβολής των αιτήσεων για τη χορήγηση ασύλου αποτελεί ζήτημα ζωντανής επικαιρότητας, που χρήζει αναμφισβήτητα της ιδιαίτερης προσοχής της Ένωσης. Η απόφαση που υιοθετήθηκε εκ μέρους του Συμβουλίου απέβλεπε ακριβώς στη δημιουργία ισότιμων διαδικασιών σε όλα τα Κράτη μέλη και διαδικαστικών εγγυήσεων για τους αιτούντες άσυλο.
<P>
Βέβαια, η επιλεγμένη διαδικασία είναι μάλλον απαράδεκτη καθώς στιγματίζεται από πολλές ανεπάρκειες, τόσο λόγω έλλειψης έγκαιρης διαβούλευσης του Ευρωπαϊκού Κοινοβουλίου όσο και για την ανυπαρξία κοινοβουλευτικού και δικαστικού ελέγχου της εφαρμογής της. Επιπλέον, δεν συνεπάγεται καμμία υποχρέωση και η νομοθετική εγκυρότητά της στηρίζεται αποκλειστικά στο γεγονός ότι προέρχεται από συμπεράσματα της εκτελεστικής επιτροπής της ·Υπατης Αρμοστείας των Ηνωμένων Εθνών για τους Πρόσφυγες.
<P>
Υποστηρίζουμε ότι για τα αιτήματα παροχής ασύλου που απορρίφτηκαν πρωτοβάθμια, πρέπει να υποβληθούν προσφυγές ενώπιον δικαστικής αρχής και να αναγνωριστεί η αρχή της αναστολής της ίδιας της προσφυγής, εκτός της υποχρέωσης του αιτούντος να προσκομίσει προσωρινή διεύθυνση διαμονής για τη δυνατότητα εντόπισής του μέχρι τη διατύπωση της τελικής απόφασης.
<P>
Παρομοίως, αντιτασσόμεθα στη σύνταξη καταλόγου των λεγόμενων σταθερών χωρών καθώς αντηχεί σαν υπεροπτική υπόδειξη, ενώ συγχρόνως είμαστε πεπεισμένοι ότι δεν μπορεί να αποτελέσει πρώτυπο, δεδομένων των ιδιαίτερων χαρακτηριστικών και ιδιομορφιών κάθε αιτήματος παροχής ασύλου, που διαφεύγει από κάθε απριοριστική απλοποίηση. Εξάλλου, ο αιτών πρέπει να επωφεληθεί από κάποιες διαδικαστικές εγγυήσεις για τη διασφάλιση των ατομικών του δικαιωμάτων, όπως η χρησιμοποίηση κατανοητής για εκείνον γλώσσας, η εφαρμογή ορίου ηλικίας και η αφομοίωση στην αίτηση του συζύγου.
<P>
Είμαστε επίσης πεπεισμένοι ότι πρέπει να παραχωρηθεί άσυλο στις γυναίκες και στα παιδιά των χωρών εκείνων που υιοθετούν τον ακρωτηριασμό, τον βιασμό και τη σεξουαλική βία σαν πολεμικό όπλο ή διατηρούν πολιτιστικές παραδόσσεις όπου συμπεριλαμβάνονται οι βάρβαρες φυλετικές καταδιώξεις.

<SPEAKER ID=266 LANGUAGE="FR" NAME="Lindeperg">
Κύριε Πρόεδρε, μιλάμε απόψε για το δικαίωμα χορήγησης ασύλου και έχω τη διάθεση να κάνω μία ερώτηση: το άσυλο σήμερα, εξακολουθεί πραγματικά ν&#x02BC; αποτελεί δικαίωμα; Ορισμένα πρόσφατα παραδείγματα: μια ζαϊρινή, βιασμένη και ξυλοδαρμένη στις φυλακές της χώρας της, ένας Εβραίος απ&#x02BC; το Τατζικιστάν, σημαδεμένος με τσιγάρο απ&#x02BC; τους βασανιστές του με το άστρο του Δαβίδ: οι άνθρωποι αυτοί στερήθηκαν ασύλου στη Γαλλία και οι πρόσφυγες, στην καρδιά της Ύπατης Αρμοστείας για τους Πρόσφυγες, απελάθηκαν στις πατρίδες τους. Στον τομέα αυτό, περάσαμε το κατώφλι του απαράδεκτου και γνωρίζω πολύ καλά πως η Γαλλία δεν κατέχει το μονοπώλιο ως προς το θέμα αυτό. Γι&#x02BC; αυτό και ρωτώ: εξακολουθεί ν&#x02BC; αποτελεί δικαίωμα για τους διωγμένους και καθήκον των κρατών μελών;
<P>
Στο πλαίσιο αυτό, το ψήφισμα του Συμβουλίου σχετικά με μια πλευρά του δικαιώματος χορήγησης ασύλου που αφορά στις στοιχειώδεις εγγυήσεις προέρχεται από καλή διάθεση, όμως, οι πολυάριθμες πιθανότητες εξαίρεσης που αποδυναμώνουν το κείμενο και κυρίως η επιλογή ενός οργάνου που δεν προϋποθέτει καμιά νομική υποχρέωση, μας κάνουν να σκεφτούμε ότι για μιά ακόμα φορά θα πουλήσουμε φτηνά τη συνείδησή μας. Τί μπορεί, λοιπόν, να κάνει το ευρωπαϊκό κοινοβούλιο; Όχι και σπουδαία πράγματα, ως συνήθως.
<P>
Ο τρίτος πυλώνας υποχρεώνει, το Κοινοβούλιο θα υψώσει τη φωνή του μέσα απ&#x02BC; την εξαιρετική έκθεση της συναδέλφου κ. d&#x02BC; Ancona με τις απολύτως αναγκαίες προτάσεις της γι&#x02BC; αναβάθμιση. Δεν φτάνει όμως να προτείνουμε έξυπνες και εποικοδομητικές λύσεις προκειμένου ν&#x02BC; ακουστούμε. Κι αυτή η φωνή βοώντος κινδινεύει για μια ακόμα φορά να πέσει εν τη ερήμω. Το Συμβούλιο θα αποφύγει βέβαια να τη λάβει υπόψιν, εφόσον νομικά δεν υποχρεώνεται να το κάνει και γιατί εδώ και καιρό ερμήνευσε το άρθρο Κ6 κατά τέτοιο τρόπο ώστε να μην υποχρεώνεται να δεσμεύεται από τις γνωμοδοτήσεις του Ευρωπαϊκού Κοινοβουλίου. Οι συνάδελφοι, και κυρίως ο κ. Schulz έκανε επ&#x02BC; αυτού έναν αιχμηρό υπαινιγμό, επομένως δε χρειάζεται να επανέρχομαι.
<P>
Μένει να μάθουμε αν οι διαπραγματευτές της διακυβερνητικής διάσκεψης αποφανθούν για την εξεύρεση λύσης αυτής της κατάστασης και για το θέμα αυτό δε θα διακυνδυνεύσω, κύριε Πρόεδρε, να βάλω στοιχήματα για το μέλλον.
<P>
(Χειροκροτήματα)

<SPEAKER ID=267 LANGUAGE="FR" NAME="Deprez">
Κύριε Πρόεδρε, αγαπητοί συνάδελφοι, η έκθεση της κ. d&#x02BC; Ancona περιλαμβάνει αρκετά θετικά στοιχεία, δυστυχώς όμως, πρέπει να πω, περιέχει κι έναν αριθμό αρνητικών στοιχείων που αφορούν στις πλευρές εκείνες τις οποίες θεωρώ απαραίτητες για την πολιτική χορήγησης ασύλου.
<P>
Θα αναφερθώ ελάχιστα στα θετικά στοιχεία - η κ. d&#x02BC; Ancona και οι συνάδελφοί της τα ανέπτυξαν εκτενώς - θέλω απλώς να πω ότι συμφωνώ στην ουσία με τις διευκρινίσεις που παρουσιάστηκαν στην έκθεση όσον αφορά την υποχρέωση ατομικής εξέτασης των αιτήσεων, την ανάγκη ύπαρξης εγγυήσεων επαρκών προθεσμιών, την ενίσχυση των δικαιωμάτων των γυναικών και των ανηλίκων, τον εξανθρωπισμό των διαδικασιών και την απαίτηση για δημιουργία υπεύθυνων φορέων για την εξέταση των φακέλλων.
<P>
Υπάρχει ωστόσο ένα σημείο με το οποίο, υπό την παρούσα κατάσταση των πραγμάτων και της έκθεσης, διαφωνώ σε σχέση με το περιεχόμενο που μας προτάθηκε σήμερα. Στην ουσία, η κ. d&#x02BC; Ancona και εκείνοι που την υποστηρίζουν, δεν δέχονται ν&#x02BC; αναγνωρίσουν πως υπάρχουν αιτήσεις για άσυλο, οι οποίες είναι καταφανώς αβάσιμες, κι όταν φαίνεται να τις αποδέχονται, αρνούνται να εξαγάγουν συμπεράσματα στο πλαίσιο της διαδικασίας. Έτσι, για παράδειγμα, η έκθεση αντιτίθεται στο να υποστηρίζει τη διάταξη που προβλέπεται στο ψήφισμα του Συμβουλίου και σύμφωνα με την οποία τα Κράτη μέλη παρατηρούν πως δε θα έπρεπε να συμπεριλαμβάνονται σ&#x02BC; αυτή κίνητρα δικαιώματος ή το να αναγνωρίζεται το θεσμικό πλαίσιο των προσφύγων σε κάποιον που ζητάει άσυλο κι είναι υπήκοος ενός άλλου Κράτους μέλους. Η διάταξη όμως είναι στοιχειώδης. Η Ευρωπαϊκή Ένωση είναι μια κοινότητα δικαίου, απαρτίζεται από δημοκρατικές χώρες οι οποίες σέβονται όλα, εξ ορισμού, τα δικαιώματα του ανθρώπου και τις θεμελιώδεις ελευθερίες του. Πώς όμως, θα μπορούσαμε ν&#x02BC; αποδεχτούμε το γεγονός πως αύριο ένας Βέλγος υπήκοος θα ζητήσει να επωφεληθεί απ&#x02BC; το θεσμικό πλαίσιο που διέπει τους πρόσφυγες καταφεύγοντας σε μια γειτονική χώρα, είτε αυτή είναι η Γαλλία, είτε η Ολλανδία, είτε η Γερμανία; Η διάταξη αυτή διατυπώνεται στο κείμενο του Συμβουλίου, η τροπολογία πρότεινε να την υιοθετήσουμε κι εσείς δεν την ψηφίσατε, ούτε καν την υποστηρίξατε. Με το ίδιο πνεύμα, αρνείστε ν&#x02BC; αποδεχτείτε την έννοια της ασφαλούς χώρας, ή δεν σας αρέσει να την αποδεχτείτε, είτε αυτή είναι τρίτη, είτε προέλευσης, εξ ου κι ο αυτόματος σχεδόν χαρακτήρας των καταφανώς αβάσιμων αιτήσεων. Ακόμη και στις ξεκάθαρες περιπτώσεις θέλετε να επιβάλλετε ανασταλτικό χαρακτήρα στην αίτηση προς εξέταση παρά να πάρετε μια απόφαση απέλασης.
<P>
Το ότι υπάρχουν ασφαλείς χώρες είναι κατά τη γνώμη μου φανερό, κάποιες από αυτές βρίσκονται κοντά μας. Όσον αφορά τις άλλες, κυρίως στην Αφρική αλλά και στην Ευρώπη ακόμη, στην κεντρική Ευρώπη, στην ανατολική Ευρώπη, στην Ασία, στη Λατινική Αμερική, προτού μια χώρα θεωρηθεί ασφαλής, πρέπει να εξεταστεί η κατάστασή της κατά τρόπο κριτικό, συστηματικό κι ασυμβίβαστο, πρέπει να τη συζητούμε δημοκρατικά και να επαναλαμβάνουμε την εξέτασή της κατά τακτά χρονικά διαστήματα, είναι επιταγή ανθρωπιστική και δημοκρατική.
<P>
Κλείνοντας, θέλω να πω πως η πολιτική ασύλου έχει ως αντικείμενο την παροχή βοήθειας σε ανθρώπους που απειλούνται με διώξεις. Δε μπορεί να χρησιμεύει ως άλλοθι, ούτε για την απόδραση απ&#x02BC; τη δικαιοσύνη χωρών δημοκρατικών, ούτε για να επιτρέπει σε ορισμένους τη βελτίωση της οικονομικής τους κατάστασης σε προσωπικό επίπεδο. Εάν η έκθεση θα έπρεπε να μη λάβει υπόψη της αυτά τα στοιχεία, θα είχα -όπως κι ορισμένοι από εμάς- μεγάλη δυσκολία στο να την ψηφίσω.
<P>
(Χειροκροτήματα)

<SPEAKER ID=268 LANGUAGE="ES" NAME="Mohamed Alν">
Κύριε Πρόεδρε, δεν θα ήθελα να ξεκινήσω την παρέμβασή μου δίχως προηγουμένως να συγχαρώ την κ. d'Ancona για την εξαίρετη έκθεση που εξεπόνησε. Το σχέδιο ψηφίσματος του Συμβουλίου, αν και ξεκινά με καλές προθέσεις, πάσχει από ένα ελάττωμα που θεωρώ βασικό και το οποίο μεταβάλει αυτήν τη χειρονομία σε κενό γράμμα, εφόσον το ψήφισμα δεν περιέχει νομικές διατάξεις δεσμευτικές για τα Κράτη μέλη, επιτρέποντάς τους έτσι την εφαρμογή εξαιρέσεων από τις εθνικές τους νομοθεσίες.
<P>
Θεωρώ κατά συνέπεια ότι είναι σημαντικό να υιοθετηθεί το ψήφισμα του Ευρωπαϊκού Κοινοβουλίου, το οποίο αποτελεί κατά την άποψή μου ένα εξαίρετο σημείο εκκίνησης, και υποδέχομαι με ικανοποίηση την πρόταση να ζητηθεί από την Επιτροπή η παρουσίαση ενός σχεδίου Σύμβασης για το άσυλο που να εναρμονίζει τις εθνικές νομοθεσίες και η οποία εν πάση περιπτώσει θα διασφαλίζει εύκολη πρόσβαση, νομική βοήθεια, αξιόπιστη εξέταση των γεγονότων, αξιολόγηση από ειδικευμένα όργανα, δυνατότητα προσφυγής και μεταχείριση που να λαμβάνει υπόψη την ιδιαίτερη θέση της γυναίκας.
<P>
Καταστάσεις όπως εκείνη που συνέβη τον προηγούμενο Ιούλιο, όταν απελάθηκε ένας σημαντικός αριθμός ατόμων που είχαν υποβάλει αίτηση ασύλου και παραβιάστηκαν και τα πλέον στοιχειώδη θεμελιώδη δικαιώματα, δε μπορούν να επαναληφθούν στο έδαφος της Ευρωπαϊκής Ένωσης.
<P>
Θα ήθελα επίσης να υπογραμμίσω ότι η Ευρωπαϊκή Ένωση οφείλει να προβληματιστεί σχετικά με το ρόλο που διαδραματίζουν οι οικονομικές της σχέσεις στη διατήρηση ψευδοδημοκρατικών καθεστώτων, μέσω οικονομικών ενισχύσεων και τελωνειακών συμφωνιών, και να τονίσω επίσης το παράδοξο που συνεπάγεται ότι ένας διόλου ευκαταφρόνητος αριθμός αιτήσεων ασύλου προέρχονται από πολίτες αυτών των χωρών.
<P>
Τέλος, αυτό το Σώμα θα πρέπει να αρχίσει να κατανοεί ότι η μετανάστευση για πολιτικούς και κοινωνικούς λόγους αντιπροσωπεύει ένα σοβαρό πρόβλημα για τη διαμόρφωση του ασύλου, και έτσι, θα πρέπει να επενδύσει αποφασιστικά σε μια πραγματική εξωτερική δράση της Ένωσης που να συμβάλει στην επίλυση του προβλήματος ουσίας που όλοι γνωρίζουμε.

<SPEAKER ID=269 LANGUAGE="NL" NAME="Oostlander">
Κύριε Πρόεδρε, εάν αληθεύει ότι ζούμε στην Ευρώπη στα πλαίσια ενός χριστιανοϊουδαϊκού πολιτισμού, είναι αυτονόητο να μεταχειριζόμαστε με ιδιαίτερη προσοχή αυτούς που επιθυμούμε να αποκαλούμε ξένους, τους πρόσφυγες, ιδιαίτερα μάλιστα εάν πρόκειται για ανθρώπους που έχουν τραπεί σε φυγή επειδή διώκονται για τις θρησκευτικές ή τις πολιτικές τους πεποιθήσεις, ή για ανθρώπους που έχουν εκτοπιστεί για λόγους που αφορούν τη φυλετική ή την εθνική τους καταγωγή.
<P>
Η έννοια ξένος είναι μία έννοια που πρέπει να μεταχειριζόμαστε με εξαιρετική προσοχή στα πλαίσια της ευρωπαϊκής παράδοσης. Είναι κρίμα που από την άποψη της κοινής γνώμης τα πρόσωπα που υποβάλλουν αίτηση παροχής ασύλου θεωρούνται συχνά ως ενοχλητικά στοιχεία. Πιστεύω ότι τόσο η έκθεση όσο και η συζήτηση που διεξάγουμε στο Σώμα θα πρέπει να αποστασιοποιηθούν από τη θέση αυτή. Το λέω αυτό επειδή δεν αληθεύει ότι η Ευρώπη μαστίζεται από μεγάλα κύματα προσφύγων, ισχυρισμός που προβάλλεται καμία φορά εκ μέρους της άκρας δεξιάς. Όπως διαβάζουμε καθημερινά στις εφημερίδες, ο μεγαλύτερος αριθμός προσφύγων και ατόμων που ζητούν άσυλο ευρίσκεται εκτός Ευρώπης και είτε γίνεται εκεί αποδεκτός είτε εγκαταλείπεται στη μοίρα του.
<P>
Δεν πρέπει λοιπόν να υπερβάλουμε όσον αφορά την ευρωπαϊκή προβληματική του ασύλου. Θεωρώ επίσης σημαντικό το γεγονός ότι στην έκθεση της κ. d'Ancona, αλλά και στη συζήτηση που διεξάγεται στο Σώμα, καταβάλλεται μία προσπάθεια να αντιμετωπιστεί το θέμα με ρεαλιστικό τρόπο. Αυτό που ενδιαφέρει είναι αυτό που συμβαίνει στην πραγματικότητα. Η ενέργεια του Συμβουλίου να αναπτύξει κάποια δραστηριότητα προκειμένου να επιχειρήσει μέσω της διακυβερνητικής οδού, η οποία δεν υπόσχεται και πάρα πολλά πράγματα, να προωθήσει την επαρκή εναρμόνιση της πολιτικής για το άσυλο κρίνεται ως θετική. Πρόκειται για ένα εξαιρετικά σημαντικό θέμα, επειδή κατ'αυτό τον τρόπο ενισχύεται οπωσδήποτε η νομική προστασία των αιτούντων άσυλο που προσέρχονται στην Ευρώπη, πράγμα που είναι ιδιαίτερα σημαντικό.
<P>
Αληθεύει βεβαίως - και από την άποψη αυτή συμμερίζομαι την κριτική που ασκείται εκ μέρους συναδέλφων ενάντια στο Συμβούλιο σχετικά με τον τρόπο που μεταχειρίστηκε το θέμα αυτό - ότι οι διάφορες προθέσεις που έχουν εκδηλωθεί θα πρέπει να ενσωματωθούν στη νομοθεσία και να προσλάβουν δεσμευτικό χαρακτήρα. Όσο ο τρίτος πυλώνας δεν έχει ακόμη ενταχθεί με τον κατάλληλο τρόπο στις λοιπές διαδικασίες που εφαρμόζονται στην Ευρωπαϊκή Ένωση, αυτό δεν μπορεί να γίνει παρά μόνο στα πλαίσια του εθνικού δικαίου.
<P>
Ας εξετάσουμε όμως την κατάσταση με θετικό πνεύμα και ας μην προϋποθέσουμε ευθύς εξ αρχής ότι πρόκειται για μία ομάδα απατεώνων που συνέρχεται και που προσπαθεί να προβεί σε μία σύνθεση των χειρότερων δυνατών κανόνων, προκειμένου να καταρτίσει κατ'αυτό τον τρόπο μία κακή στοιχειώδη πολιτική για το άσυλο στην Ευρώπη. Δεν πιστεύω ότι αυτό αληθεύει, αν και οφείλω να ομολογήσω ότι οι βουλευτές είναι εκ φύσεως ανικανοποίητα πρόσωπα, ιδιαιτέρως μάλιστα όταν βρίσκονται στην αντιπολίτευση, θέση την οποία καταλαμβάνουμε όλοι.
<P>
Κατά την κρίση μου η έκθεση της κ. d'Ancona είναι πάρα πολύ θετική, διαφωνώ όμως μαζί με άλλους με τις αντιρρήσεις που προβάλλει απέναντι στην κατάρτιση καταλόγων με ασφαλείς χώρες προέλευσης. Πιστεύω ότι είναι εξαιρετικά σημαντικό, εκτός άλλων και για να επισπευσθούν οι διαδικασίες παροχής ασύλου, να εξετασθεί η δυνατότητα κατάρτισης παρόμοιων καταλόγων. Όλοι όσοι έχουν ως καθημερινό καθήκον την εξέταση των ιστοριών που αναφέρουν οι πρόσφυγες, γνωρίζουν πόσο δύσκολο είναι να διαπιστωθεί κατά πόσο αυτές αληθεύουν. Αυτό που θα ήθελα από την κ. d'Ancona είναι να μην τηρήσει ιδιαιτέρως αρνητική στάση απέναντι στη δυνατότητα χρήσης των καταλόγων αυτών όταν θα εξετάζονται οι τροπολογίες, έτσι ώστε να επιτευχθεί η απαραίτητη επίσπευση των διαδικασιών. Πρόκειται για μία υπόθεση η οποία έχει εξαιρετική σημασία, ιδιαιτέρως μάλιστα για τους πραγματικούς πρόσφυγες.

<SPEAKER ID=270 NAME="d'Ancona">
Πρόεδρε, θα ήθελα πάρα πολύ να διευκρινίσω ένα σημείο το οποίο ενδέχεται να προξένησε μία κάποια σύγχυση με αφορμή μία παρατήρηση του κ. Wiebenga. Είναι αλήθεια ότι υπό την ιδιότητα της Υπουργού ήμουν συνυπεύθυνη για την καθιέρωση της έννοιας ασφαλής τρίτη χώρα. Όμως, όπως αναφέρεται και στην έκθεση, στην πράξη προκύπτει ότι η έννοια αυτή αντίκειται σε μία από τις βασικές έννοιες της νομοθεσίας που αφορά τους πρόσφυγες και συγκεκριμένα στο δικαίωμα της μη αποπομπής . Εάν αυτό αληθεύει, τότε είμαστε όλοι υποχρεωμένοι - και εσείς κύριε Deprez - να επανεξετάσουμε παρόμοιες έννοιες και αυτό δεν γίνεται μόνο από εμένα, αλλά ευτυχώς και από τον κ. Wiebenga, ο οποίος την εποχή εκείνη υιοθέτησε ως μέλος του εθνικού κοινοβουλίου παρόμοιες αντιλήψεις, που σήμερα εξετάζει, όπως και εγώ, με την απαιτούμενη απόσταση έχοντας τη διάθεση να τις αξιολογήσει εκ νέου με βάση τις εμπειρίες που έχουν συναχθεί στην πράξη.
<P>
Kinnock, Neil, μέλος της Επιτροπής. (ΕΝ) Είναι ορισμένες φορές που λυπάται κανείς για το γεγονός ότι η συλλογική υπευθυνότητα τον αναγκάζει να αντικαθιστά κάποιον συνάδελφο αλλά η παρούσα δεν είναι μία από αυτές. Βρήκα πράγματι τη συζήτηση εξαιρετικά ενδιαφέρουσα - εξ άλλου πρόκειται για ένα θέμα για το οποίο ενδιαφερόμουν πάντα. Είμαι ευγνώμων προς την κ. Gradin, η οποία ατυχώς είχε κάποια αναπόφευκτη απασχόληση κάπου αλλού, για την απουσία της στη συγκεκριμένη περίπτωση και είμαι επίσης ευγνώμων προς όλους εκείνους που συνέβαλαν στη συζήτηση.
<P>
Όπως θα γνωρίζει το Σώμα, η έναρξη της ισχύος της Συνθήκης της Ευρωπαϊκής Ένωσης δημιούργησε ελπίδες ότι η συνεργασία στον τομέα των πολιτικών για τη δικαιοσύνη και τις εσωτερικές υποθέσεις θα εντατικοποιηθεί. Σε συμφωνία με τα παραπάνω, το Ευρωπαϊκό Συμβούλιο των Βρυξελλών του 1993 ενέκρινε πρόγραμμα για το 1994 το οποίο μεταξύ άλλων ζητούσε από το Συμβούλιο των Υπουργών να υιοθετήσει κοινή δράση σχετικά με τις ελάχιστες εγγυήσεις για τη χορήγηση ασύλου. Ύστερα από ενάμιση χρόνο συζητήσεων το Συμβούλιο των Υπουργών συμφώνησε τελικά σε ψήφισμα επί του αντικειμένου αυτού τον Ιούνιο του 1995.
<P>
Στην πολύ ολοκληρωμένη της έκθεση που βρίσκεται σήμερα ενώπιόν μας, η κ. d'Ancona έκανε κριτική τόσο στη διαδικασία που υιοθετήθηκε όσο και στο περιεχόμενο του ψηφίσματος. Θα ήθελα να τα εξετάσω και τα δύο.
<P>
Όσον αφορά τις διαδικασίες, η Επιτροπή βλέπει πολύ ευνοϊκά τις παρατηρήσεις της κ. d'Ancona, οι οποίες έχουν γίνει και από άλλους, αναφορικά με το γεγονός ότι πριν από την έγκριση του ψηφίσματος από τους Υπουργούς δεν ζητήθηκε η γνώμη του Κοινοβουλίου. Η παράλειψη αυτή έρχεται σε ευθεία αντίθεση με την ερμηνεία που κάνει η Επιτροπή στο άρθρο 6 της Συνθήκης το οποίο σαφώς αναφέρει ότι θα πρέπει να ζητείται η γνώμη του Κοινοβουλίου σχετικά με τις κύριες πτυχές των δραστηριοτήτων στους τομείς δικαιοσύνης και εσωτερικών υποθέσεων. Η Επιτροπή συμμερίζεται επίσης τις επιφυλάξεις που διατυπώνει η κ. d'Ancona σχετικά με το γεγονός ότι το Συμβούλιο υιοθέτησε ένα κείμενο το οποίο δεν είναι νομικά δεσμευτικό. Είναι βέβαιο πως όλοι συνειδητοποιούμε το γεγονός ότι υφίσταται ανάγκη για διαφορετικές μορφές συνεργασίας στον τρίτο πυλώνα καθώς και ότι, προφανώς, υποστηρίζουμε τις ρεαλιστικές λύσεις. Παραμένουμε ωστόσο πεπεισμένοι ότι η αποκαλούμενη 'ήπια' νομοθεσία σπάνια αποτελεί το καταλληλότερο μέσο όταν διακινδυνεύουν ουσιώδεις αρχές της δικαιοσύνης. Είναι φανερό ότι στην παρούσα περίπτωση διακινδυνεύουν ουσιώδεις αρχές της δικαιοσύνης.
<P>
Είναι επίσης φανερό ότι το Ευρωπαϊκό Συμβούλιο όταν ενέκρινε το πρόγραμμα εργασίας του 1994, εκείνο που ζήτησε δεν ήταν κάποιο ψήφισμα. Όσον αφορά την ουσία του ψηφίσματος του Συμβουλίου η Επιτροπή θα ήθελε να υπογραμμίσει - όπως εξάλλου έκανε και η κ. d'Ancona - ότι περιλαμβάνει ορισμένες θετικές πτυχές.
<P>
Καταρχάς η συμφωνία αυτή συμπεριλαμβάνει ένα φάσμα βασικών αρχών οι οποίες θα πρέπει να γίνονται σεβαστές σε μια δίκαιη διαδικασία παροχής ασύλου, γεγονός το οποίο είναι ενθαρρυντικό. Καλωσορίζουμε ιδιαίτερα τη σαφή επιβεβαίωση των δικαιωμάτων εκείνων που ζητούν άσυλο, το δικαίωμα προσφυγής και το δικαίωμα παραμονής στη φιλοξενούσα χώρα κατά τη διάρκεια των διαδικασιών παροχής ασύλου και προσφυγής.
<P>
Δεύτερον, θεωρούμε ότι οι διατάξεις οι οποίες αναφέρονται σε πρόσθετα μέτρα ασφαλείας για τους ανήλικους όπως επίσης και οι συγκεκριμένες διατάξεις υπέρ των γυναικών είναι αξιέπαινες. Όλες οι διατάξεις αυτές αντικατοπτρίζουν τις θεμελιώδεις αρχές που θα πρέπει να περιλαμβάνει μια δίκαιη διαδικασία παροχής ασύλου. Οι διατάξεις αυτές θα είναι χρήσιμες τόσο στα υπάρχοντα κράτη μέλη όσο και σε εκείνα που πρόκειται να ενταχθούν στην Ένωση.
<P>
Εν τούτοις, υπάρχουν δύο σημαντικά προβλήματα που μας απασχολούν. Πρώτον, για να καλυφθεί η ποικιλία των καταστάσεων που υφίστανται στις εθνικές νομοθεσίες έχουν περιληφθεί στο κείμενο πολλές εξαιρέσεις. Το αποτέλεσμα είναι ότι το έγγραφο αυτό μοιάζει περισσότερο με περιγραφή της υφισταμένης καταστάσεως στα κράτη μέλη και λιγότερο με προσπάθεια υιοθέτησης κοινής προσέγγισης. Κατά την άποψή μας το γεγονός αυτό είναι, κατ' ελάχιστον, εξαιρετικά λυπηρό.
<P>
Δεύτερον, δημιουργεί ερωτηματικά το γεγονός ότι οι εξαιρέσεις αφορούν εκείνα που αποτελούν πιθανώς τις πιο θεμελιώδεις αρχές που αναφέρονται στο ψήφισμα και ιδιαίτερα στο δικαίωμα προσφυγής και στο ανασταλτικό του αποτέλεσμα. Θα πρέπει να δηλώσω ότι η Επιτροπή συμμερίζεται τις ανησυχίες που διατύπωσαν η εισηγήτρια και τα άλλα Μέλη που αναφέρθηκαν στο ζήτημα αυτό.
<P>
Θα πρέπει επίσης να πω ότι οι επικρίσεις που περιλαμβάνει η παρούσα σύσταση αποτελούν ένα πολύ καλό παράδειγμα των λόγων για τους οποίους η Επιτροπή πιστεύει πως η συνεργασία στον τομέα της δικαιοσύνης και των εσωτερικών υποθέσεων θα πρέπει να βελτιωθεί. Αυτό δεν αφορά μόνον τα θέματα ασύλου. Τα ίδια προβλήματα ανακύπτουν και σε πολλούς άλλους τομείς της ανωτέρω συνεργασίας. Ως αποτέλεσμα, η Επιτροπή έχει καλέσει τη Διακυβερνητική Διάσκεψη να διασφαλίσει ότι η συνεργασία στον τρίτο πυλώνα θα μεταρρυθμιστεί ριζικά. Η άποψη αυτή έχει μεταφραστεί σε ένα αριθμό συγκεκριμένων προτάσεων. Έχουμε προτείνει, π.χ., τον σαφέστερο καθορισμό των στόχων της συνεργασίας στους ευαίσθητους αυτούς τομείς. Έχουμε ζητήσει επίσης περισσότερη αποτελεσματικότητα και καλύτερο δημοκρατικό και δικαστικό έλεγχο.
<P>
Το Σώμα θα είναι ενήμερο των απόψεων της Επιτροπής ότι επτά από τους εννέα τομείς που καλύπτει το άρθρο 6 της Συνθήκης της Ευρωπαϊκής Ένωσης θα πρέπει να μεταφερθούν στον πρώτο πυλώνα και ότι μόνο η αστυνομική συνεργασία και η συνεργασία σε θέματα κοινού ποινικού δικαίου θα πρέπει να παραμείνουν εντός του πλαισίου του τρίτου πυλώνα.
<P>
Είναι σαφές ότι υφίσταται μεγάλη σύγκλιση απόψεων μεταξύ Κοινοβουλίου και Επιτροπής επί πολλών από τα ανωτέρω αντικείμενα και είμαι ευτυχής που μου δόθηκε η ευκαιρία να το επιβεβαιώσω εκ νέου αυτό. Είμαι ευγνώμων προς την κ. d'Ancona και τους συναδέλφους της για τις συνεπείς και εποικοδομητικές τους προσπάθειες να διασφαλίσουν τις αναγκαίες αλλαγές και βελτιώσεις στον όλο αυτόν τομέα.
<P>
(Χειροκροτήματα)

<SPEAKER ID=271 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Προστασία των καταναλωτών
<SPEAKER ID=272 NAME="Πρόεδρος">
Η ημερήσια διάταξη περιλαμβάνει την κοινή συζήτηση επί των ακολούθων εκθέσεων:
<P>
Α4-0355/96 του κ. Florio, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την ανακοίνωση της Επιτροπής «Σχέδιο Δράσης σχετικά με την πρόσβαση των καταναλωτών στην δικαιοσύνη και τη ρύθμιση των διαφορών σε θέματα κατανάλωσης στην εσωτερική αγορά» (COM(96)0013 - C40195/96)-Α4-0354/96 του κ. Verde i Aldea, εξ ονόματος της Επιτροπής Νομικών Θεμάτων και Δικαιωμάτων των Πολιτών, για την πρόταση οδηγίας του Ευρωπαϊκού Κοινοβουλίου και του Συμβουλίου σχετικά με τις αγωγές παραλείψεως στον τομέα της προστασίας των συμφερόντων των καταναλωτών (COM(95)0712 - C4-0127/96-96/0025(COD))
<SPEAKER ID=273 NAME="Florio">
Kύριε Πρόεδρε, απόψε υποβάλλεται προς συζήτηση στην Ολομέλεια η πρόταση της Επιτροπής σχετικά με το σχέδιο δράσης για την πρόσβαση των καταναλωτών στη δικαιοσύνη. Κατά τη γνώμη μου, πρόκειται για κεφαλαιώδους σημασίας ζήτημα καθώς επηρεάζει τόσο τα απαράγραπτα δικαιώματα των καταναλωτών, που χρήζουν προστασίας σε κοινοτικό επίπεδο, όσο και το μέλλον της εσωτερικής αγοράς. Πράγματι, όπως γνωρίζουμε και όπως επισήμανε και η Πράσινη Βίβλος, που συντάχτηκε το 1993 εκ μέρους της Επιτροπής ακριβώς για τον σκοπό αυτό, η συχνή αντιμετώπιση δυσχερειών, καμμία φορά και ανυπέρβατων, κατά την προστασία των δικαιωμάτων των καταναλωτών στα πλαίσια διασυνοριακών και κοινοτικών διενέξεων, αναστέλλει αποφασιστικά τις εξελίξεις της εσωτερικής αγοράς.
<P>
Έχει υπολογιστεί, για παράδειγμα, ότι ο Ευρωπαίος πολίτης που υπέστη ζημία γύρω στις 2 χιλιάδες ECU, στην περίπτωση που πρόκειται για διασυνοριακή διένεξη αναγκάζεται να αντιμετωπίσει δικαστικά έξοδα που κυμαίνονται κατά μέσο όρο γύρω στις 2.500 ΕCU, χωρίς το ΦΠΑ, λαμβανομένων υπόψη πολλών κινδύνων. Πράγματι, δεν είναι καθόλου βέβαιο, ακόμη και όταν δικαιωθεί, ότι μπορεί να προβάλει έμπρακτα τα δικαιώματά του καθώς, τη στιγμή της καταβολής της αποζημίωσης, ο καταδικασθείς είτε εξαφανίζεται είτε δεν είναι πια σε θέση να εξοφλήσει το χρέος του. Ως εκ τούτου, αναδύεται επιτακτικά η ανάγκη ανεύρεσης προσιτής λύσης στις περιπτώσεις μικρής εμβέλειας διασυνοριακών διενέξεων, χωρίς να αποθαρρυνθεί ο καταναλωτής από τις διασυνοριακές σχέσεις και δραστηριότητες.
<P>
Η πρόταση της Επιτροπής στο δικό της σχέδιο δράσης, με την ουσιαστικά θετική γνωμάτευση της Επιτροπής Νομικών Θεμάτων, προβλέπει αφ'ενός μεν την εξώδικη ρύθμιση για να διευκολυνθεί, όπως ήδη θεσπίστηκε σε όλες τις εσωτερικές νομοθεσίες των κοινοτικών χωρών, η επίλυση αυτών των διαφορών μακριά από τις αίθουσες των δικαστηρίων και τους δικαστές, με την ταυτόχρονη αποφυγή των συνυφασμένων πολύπλοκων διαδικασιών της δικαστικής οδού, αφ'ετέρου δε, σε περίπτωση αποτυχίας της προσπάθειας εξώδικης επίλυσης της διένεξης, την απλοποιημένη προσέγγιση στις δικαστικές διαδικασίες. Η εν λόγω απλοποίηση της προσφυγής στα δικαστήρια υλοποιείται με τη διάθεση εξαιρετικά ευκρινούς και προσιτού για όλους εντύπου, που συντάσσεται στις διάφορες γλώσσες της Κοινότητας και που αρχικά αποστέλλεται από τον έναν διάδικο στον άλλο, στην προσπάθεια ανεύρεσης άμεσης και ήπιας λύσης της διαφωνίας. Στην περίπτωση αποτυχίας αυτής της προσπάθειας, το ίδιο έντυπο μπορεί να χρησιμοποιηθεί στη συνέχεια από τον αρμόδιο δικαστή σαν συνοπτική εικόνα της διένεξης για να του δοθεί δυνατότητα επίλυσής της βάσει απλοποιημένων διαδικασιών.
<P>
Η νομική βάση του σχεδίου δράσης είναι αναμφισβήτητα το άρθρο 129 Α της Συνθήκης, χωρίς να αποκλειστούν οι δυνατότητες που εκπορεύονται από το άρθρο Κ1 της Συνθήκης της Ευρωπαϊκής Ένωσης. Η εργασία που εκτελέστηκε στα πλαίσια της Επιτροπής οδηγεί στη θετική γνωμάτευση του σχεδίου δράσης και ευχαριστώ ιδίως την Επίτροπο, κυρία Bonino, για την επιμέλεια και την ενεργό ενθάρρυνσή της.

<SPEAKER ID=274 NAME="Verde i Aldea">
Κύριε Πρόεδρε, βρισκόμαστε, σε συνέχεια της έκθεσης που μόλις παρουσίασε ο κ. Florio, μπροστά σε μια συγκεκριμένη ενέργεια: να παραχωρήσουμε ένα νέο δικαίωμα στους καταναλωτές. Είναι βέβαιο ότι το νομικό πλαίσιο προστασίας των δικαιωμάτων των καταναλωτών σε ό, τι αφορά το πραγματικό δίκαιο διευρύνθηκε και, αυτήν τη στιγμή, αποτελεί ένα σημαντικό κεκτημένο του κοινοτικού Δικαίου. Ωστόσο, απουσιάζει το δεύτερο μέρος, δηλαδή το δικονομικό δίκαιο. Αυτό αποδεικνύεται δύσκολο διότι εξακολουθεί να βρίσκεται στα χέρια των Κρατών μελών και συνεπώς, η άμεση πρόσβαση, ή η άμεση διαμαρτυρία, συναντά πολυάριθμα εμπόδια.
<P>
Η πρόταση οδηγίας που εξετάζουμε αυτήν τη στιγμή είναι σημαντική, παρόλο που ο στόχος της εν λόγω οδηγίας είναι ή μπορεί να θεωρηθεί περιορισμένος. Ο καταναλωτής βρίσκεται αντιμέτωπος με τους παραγωγούς, με τους παρόχους αγαθών και υπηρεσιών, από μια πραγματικά κατώτερη θέση: Η ελεύθερη κυκλοφορία, η ενιαία αγορά παροχής υπηρεσιών, η κυκλοφορία των εμπορευμάτων, κλπ., έχουν πρακτικά υλοποιηθεί. Αντίθετα, ο καταναλωτής βιώνει αυτήν την πραγματικότητα μιας ενιαίας και ανοιχτής αγοράς με κάποιες δυνατότητες διαμαρτυρίας που περιορίζονται στο εθνικό πεδίο.
<P>
Από αυτό απορρέει και η σημασία αυτής της πρότασης οδηγίας διότι, παρά τον περιορισμένο της χαρακτήρα, πιστεύω ότι ανοίγει ένα σημαντικό δρόμο σε κάτι που ως τώρα δεν υπήρχε, και αυτό είναι, ούτε λίγο ούτε πολύ, το να υπάρχει μια ενεργός νομιμότητα ανεγνωρισμένη σε μιαν άλλη χώρα από τη δική μας. Και αυτό όσον αφορά όχι πλέον μεμονωμένα άτομα, αλλά οργανώσεις εκπροσώπησης και προστασίας των καταναλωτών.
<P>
Επομένως, κατ' αυτήν την έννοια, πιστεύω ότι η μετριοπάθεια της οδηγίας -διότι περιορίζεται σε ένα πολύ συγκεκριμένο πεδίο- αντισταθμίζεται ευρέως, διότι αποτελεί μια πράξη που τέθηκε σε ισχύ και η οποία χρειαζόταν λίγη εφευρετικότητα και μια κάποια διαθεσιμότητα για να προχωρήσει. Διότι δεν είχε προβλεφθεί ότι θα ξεκινούσε από αυτόν το δρόμο, δηλαδή ακριβώς από την πρόσβαση στη δικαιοσύνη εκπροσώπων των καταναλωτών.
<P>
Πιστεύω ότι πρόκειται για κάτι με μεγάλη εμβέλεια, και κατ' αυτήν την έννοια θα ήθελα να συγχαρώ την Επιτροπή για την πρωτοβουλία της. Η εργασία του υποφαινόμενου εισηγητή και της αντίστοιχης επιτροπής συνίσταται στην πλήρη αποδοχή της οδηγίας και όχι στην προσπάθεια δημιουργίας μιας νέας οδηγίας, εφόσον περιοριστήκαμε στο συγκεκριμένο πεδίο που αφορά την παροχή πρόσβασης στη δικαιοσύνη των επαγγελματικών οργανώσεων ή των οργανώσεων εκπροσώπησης των καταναλωτών και την προσπάθεια βελτίωσης αυτού που επιδεχόταν βελτιώσεις.
<P>
Θα ήθελα να πω κατ' αυτήν την έννοια ότι, επομένως, εγώ περιορίστηκα σε τρία σημαντικά σημεία: Πρώτον, ποιές οργανώσεις; Και σε αυτό θα πρέπει να προστεθεί η δυνατότητα των οργανώσεων σε ευρωπαϊκό επίπεδο να διαθέτουν επίσης πρόσβαση στη δικαιοσύνη. Μπορεί να είναι δύσκολο, αλλά τα Κράτη μέλη εξακολουθούν να είναι εκείνα που καταρτίζουν τον κατάλογο των οργανώσεων. Συνεπώς, αν και υπάρχουν πολλές οργανώσεις ευρωπαϊκού χαρακτήρα σε έναν συγκεκριμένο τομέα, αυτό μπορεί να επιλυθεί.
<P>
Κατά δεύτερον -κάτι σημαντικό στο οποίο αναφέρθηκε επίσης ο κ. Florio- η δυνατότητα επίλυσης διαφορών μέσω συστημάτων λίγο έως πολύ διαιτητικών ή συναινετικών. Πιστεύω ότι αυτό είναι σημαντικό· σε αυτό το σημείο, το μόνο που έκανε η εισήγηση ήταν να καθορίσει μια προθεσμία για αυτήν την προηγούμενη διαμαρτυρία. Δηλαδή, η προηγούμενη διαμαρτυρία πρέπει να έχει διευθετηθεί ως κάποια δεδομένη στιγμή.
<P>
Και τέλος, υπήρχε ένα πρόβλημα που ήταν σαφές, δηλαδή ποιές οδηγίες ενσωματώνονται σε αυτήν τη δυνατότητα δράσης, και κυρίως, το πρόβλημα των μελλοντικών οδηγιών. Πιστεύω ότι η σχετική εργασία που πραγματοποιήθηκε στην επιτροπή απέφερε κάποιο αποτέλεσμα και θα επιτρέψει στο εξής όλες οι οδηγίες που βαίνουν προς την κατεύθυνση αυτή να ενσωματώνονται ταχέως ή με τρόπο σχεδόν αυτόματο στο πεδίο δράσης της υπό έγκριση οδηγίας.
<P>
Το μόνο που μου απομένει είναι να ευχαριστήσω την Επιτροπή, διότι η εργασία με την Επιτροπή ήταν πολύ ευχάριστη. Επιπλέον, πιστεύω ότι απέδωσε καρπούς, και μπορούμε να ελπίζουμε ότι αυτό θα συμπληρωθεί, κυρίως διότι ο τρίτος πυλώνας, που αφορά τη δικαιοσύνη και τις εσωτερικές υποθέσεις, πρόκειται να «κοινοτικοποιηθεί». Αυτός είναι ο μόνος τρόπος ώστε όχι μόνον οι καταναλωτές στο συγκεκριμένο πεδίο, αλλά και όλοι οι πολίτες να διαθέτουν μια πραγματική πρόσβαση στη δικαιοσύνη στα πλαίσια της εσωτερικής αγοράς.

<SPEAKER ID=275 NAME="Kuhn">
«Oι απατεώνες εκμεταλλεύονται κάθε κενό της ευρωπαϊκής νομοθεσίας», αυτή είναι η επικεφαλίδα ενός περιοδικού, το οποίο μοιράζεται σε πάνω από 3 εκατομμύρια νοικοκυριά στη Γερμανία, δωρεάν. Eδώ δεν πρόκειται για το άρθρο ενός αντίπαλου της EE, αλλά παρουσιάζεται πολύ νηφάλια η ευρωπαϊκή πραγματικότητα, από την άποψη των καταναλωτών. Όποιος, σύμφωνα με το σημερινό νομικό καθεστώς, ως απλός καταναλωτής, αγοράζει από μια άλλη χώρα της EE ένα προϊόν, αυτός δεν μπορεί παρά να ελπίζει πως το αποκτηθέν προϊόν ή η παρασχεθείσα υπηρεσία, δεν θα του δίνει καμιά αφορμή για διαμαρτυρία. Oι διασυνοριακές διαφορές των καταναλωτών είναι πανάκριβες, χρονοβόρες, κι ενέχουν νομικά προβλήματα που δύσκολα μπορούν να ξεπεραστούν από τον μεμονωμένο καταναλωτή, αν εξαιρέσουμε τελείως τις γλωσσικές δυσκολίες. Στην πατρίδα τους όλοι γνωρίζουν τα δικαιώματά τους, ή μπορούν να τα μάθουν δωρεάν ή οικονομικά, στην πλησιέστερη οργάνωση καταναλωτών. H Eπιτροπή της EE επεσήμανε ήδη το 1993, στην Πράσινη Bίβλο της, τα προβλήματα αυτά, και μετά την ακρόαση όλων των ενδιαφερομένων, ακόμη και του Eυρωπαϊκού Kοινοβουλίου, έβγαλε τα συμπεράσματά της.
<P>
Έτσι πραγματευόμαστε σήμερα την πρόταση οδηγίας, σχετικά με τις διασυνοριακές αγωγές παράλειψης, κι ένα πρόγραμμα δράσης για την πρόσβαση των καταναλωτών στη δικαιοσύνη και τη ρύθμιση των διαφορών για θέματα κατανάλωσης στην εσωτερική αγορά. H Eπιτροπή Περιβάλλοντος, Δημόσιας Yγείας και Προστασίας των Kαταναλωτών έκανε τη γνωμοδότησή της ήδη τον Iούλιο και το Σεπτέμβριο, αντίστοιχα. Eπιδοκιμάζουμε τις προτάσεις της Eπιτροπής, κι ευχαριστούμε την Eπίτροπο και τους συνεργάτες της. H επιτροπή μας, στις γνωμοδοτήσεις της προς την Eπιτροπή Nομικών Θεμάτων και Δικαιωμάτων των Πολιτών, παρακάλεσε να ληφθούν υπόψη οι τροπολογίες της, πράγμα που έγινε σε μεγάλο βαθμό. Yπάρχει συναίνεση στο ότι διακρατικά εξειδικευμένα όργανα θα πρέπει να έχουν το διασυνοριακό δικαίωμα να εγείρουν αγωγή παράλειψης κατά παράνομων εμπορικών πρακτικών.
<P>
Δεν είναι σωστό, κατά μιας γερμανικής εταιρίας κατασκευής γραμματοκιβωτίων που ζημιώνει τους καταναλωτές στη Γαλλία, με παραπλανητική διαφήμιση, να μην μπορεί να εγείρει αγωγή παράλειψης μια γαλλική οργάνωση καταναλωτών, επειδή η διαφήμιση ξεκινάει από τη Γερμανία, και το δικαστήριο επιχειρηματολογεί στη γερμανική οργάνωση καταναλωτών πως μια αγωγή παράλειψης δεν είναι δυνατή, επειδή, δεν ζημιώθηκε κανείς γερμανός καταναλωτής. Nομίζω πως ο απλός καταναλωτής δεν φαντάζεται έτσι την ευρωπαϊκή ενοποίηση και την εσωτερική αγορά.
<P>
Παρακαλέσαμε την Eπιτροπή Nομικών Θεμάτων και Δικαιωμάτων των Πολιτών να απαντήσει κυρίως σ' ένα ερώτημα, επειδή οι ίδιοι δεν βρήκαμε καμιά απάντηση, και παρακαλώ τώρα την κυρία Eπίτροπο να ακούσει προσεκτικά. Tο ερώτημα ήταν το εξής: Mπορεί να γίνει προσφυγή για παράλειψη κατά μιας επιχείρησης, όταν το αρμόδιο κράτος μέλος έχει καθυστερήσει την υλοποίηση μιας οδηγίας, ώστε η εν λόγω επιχείρηση να παραβαίνει βέβαια την νομοθεσία της EE αλλά όχι και την εθνική νομοθεσία; H Eπιτροπή Nομικών Θεμάτων και Δικαιωμάτων των Πολιτών λέει - δικαιολογημένα ασφαλώς - όχι. Aλλά ίσως θα μπορούσε να απαντήσει και η Eπιτροπή στο ερώτημα, ή θα μπορούσε να κάνει κάτι πολύ απλό. Θα μπορούσε δηλαδή να παρακολουθεί στενά τα κράτη μέλη, ώστε να υλοποιείται εμπρόθεσμα η νομοθεσία της EE. Tότε το ερώτημα θα ήταν περιττό.
<P>
Έχω κατά νου εδώ, λ.χ., την καθυστερημένη υλοποίηση της οδηγίας για τα ταξίδια-πακέτο, την απόφαση του Eυρωπαϊκού Δικαστηρίου και την οδηγία για το time-sharing, η οποία, αν θυμάμαι καλά, θα πρέπει να υλοποιηθεί μέχρι το τέλος Mαΐου 1997. Eδώ, δυστυχώς, εξακολουθούν ακόμη να σημειώνονται πολλές καταχρήσεις. Tο σχέδιο δράσης που υποβλήθηκε, σχετικά με τη βελτίωση της ρύθμισης των διαφορών στον τομέα της κατανάλωσης στην εσωτερική αγορά, στο οποίο πήρε θέση ο κ. Florio, το υποστηρίζουμε πλήρως κι εξ ολοκλήρου. Kαι εμείς έχουμε την άποψη πως θα πρέπει να προτιμηθεί μια εξώδικη διευθέτηση των διαφορών, η οποία θα γίνεται διασυνοριακά, με τη βοήθεια ενός ενιαίου εντύπου και σε συνεργασία με τις οριζόμενες από τα κράτη μέλη υπηρεσίες διαιτησίας. Aυτό εξοικονομεί, για τον καταναλωτή, χρόνο και χρήμα. H διαδικασία αυτή όμως δεν πρέπει να αποκλείει και τη δικαστική οδό.
<P>
H επιτροπή μας καλεί την Eπιτροπή να επαγρυπνεί οπωσδήποτε, ώστε τα κράτη μέλη να επιτρέψουν τη λειτουργία μόνο τέτοιων υπηρεσιών διαιτησίας και διαμεσολάβησης που να πληρούν τα ελάχιστα κριτήρια του σχεδίου δράσης. Mε απλά λόγια, οι υπηρεσίες αυτές θα πρέπει να είναι ανεξάρτητες και να δουλεύουν με διαφάνεια. Aυτό μέχρι τώρα δεν συμβαίνει στη χώρα μου. Eκτός τούτου, όλα τα είδη προϊόντων και υπηρεσιών να καλύπτονται από τέτοιου είδους υπηρεσίες διαιτησίας. Kι αυτό δεν εξασφαλίζεται παντού στα 15 κράτη μέλη, ωστόσο είναι απαραίτητο, αν θέλουμε να έχει επιτυχία η εξώδικη διευθέτηση των διαφορών.
<P>
Tελειώνοντας, θα ήθελα να απευθύνω και μια παράκληση προς την Eπιτροπή. H δικαστική οδός δεν πρέπει να αποκλείεται και μελλοντικά, ιδιαίτερα σε περιπτώσεις διαφορών μεγάλης αξίας. Mπορεί η Eπιτροπή να κάνει με τα κράτη μέλη ανάλογες συνεννοήσεις ή συμφωνίες για το πώς μπορεί ένας καταναλωτής, στον οποίο το δικαστήριο του επεδίκασε μια απαίτησή του, να αναγκάσει την εκτέλεση σ' ένα άλλο κράτος μέλος; Tο πρόβλημα αυτό δεν είναι φανταστικό, αλλά πραγματικό, και θα πρέπει να βρούμε μια λύση, αν θέλουμε ο καταναλωτής να έχει εμπιστοσύνη στην εσωτερική αγορά.

<SPEAKER ID=276 LANGUAGE="DE" NAME="Mosiek-Urbahn">
Κύριε Πρόεδρε, κυρίες και κύριοι, οι πολίτες της Eυρώπης είναι, κατά κύριο λόγο, καταναλωτές. Aυτό γίνεται ιδιαίτερα φανερό κατά την προ των Xριστουγέννων περίοδο, που αρχίζει από τώρα κιόλας. Mε την υλοποίηση της εσωτερικής αγοράς, καταργήθηκαν τα σύνορα, οι διασυνοριακές συναλλαγές αυξήθηκαν και φυσικά και τα προβλήματα που έχουν σχέση μ' αυτές. O κύκλος αυτός των θεμάτων είναι ιδιαίτερα σημαντικός για την Eυρωπαϊκή Ένωση, διότι μόνο με μια κατάλληλη πολιτική για την προστασία των καταναλωτών, μπορεί να αποδείξει ότι η πολιτική της αποβαίνει άμεσα προς όφελος του πολίτη.
<P>
Tο ότι αναγνωρίσθηκε το μέλημα αυτό, αντικατοπτρίζεται ήδη στη Συνθήκη του Mάαστριχτ, στο άρθρο 129A. Eπιτρέπει σαφώς ειδικές ενέργειες, οι οποίες υποστηρίζουν και συμπληρώνουν την πολιτική προστασίας των καταναλωτών στα κράτη μέλη. Σ' αυτή την εντολή αναφέρονται τόσο η ανακοίνωση της Eπιτροπής, σχετικά μ' ένα σχέδιο δράσης, για το οποίο μιλάμε εδώ, όσο και η πρόταση οδηγίας, σχετικά με τις αγωγές παράλειψης στον τομέα της προστασίας των συμφερόντων των καταναλωτών. Kαι οι δύο προτάσεις χαρακτηρίζονται από το ότι προσπαθούν να πετύχουν ένα βέλτιστο βαθμό προστασίας για τους καταναλωτές, με αυστηρή τήρηση της αρχής της επικουρικότητας, αφήνοντας ανέπαφη τη δικαστική νομοθεσία των κρατών μελών. Aυτή η διαβεβαίωση, εν πάση περιπτώσει, δόθηκε από την Eπιτροπή κατηγορηματικά, και αυτή η αντίληψη βρισκόταν και στο επίκεντρο της συζήτησης στην Eπιτροπή Nομικών Θεμάτων και Δικαιωμάτων των Πολιτών. Kατά τη γνώμη μου, καταφέραμε, στην έκθεση του εισηγητή κ. Verde I Aldey, να λάβουμε υπόψη το μέλημα αυτό. H έκθεση βελτιώνει την πρόταση της Eπιτροπής, ως προς το ότι εξαίρει ακόμη περισσότερο την ανάγκη να ληφθούν υπόψη οι πολύ μεγάλες διαφορές που εμφανίζουν οι δικαστικές οδοί στα διάφορα κράτη μέλη, χωρίς όμως να παραβλέπει το στόχο μιας ενιαίας προστασίας των καταναλωτών.
<P>
Όσον αφορά το σχέδιο δράσης της Eπιτροπής, υπήρξε συμφωνία στο ότι δεν επιτρέπεται το Eυρωπαϊκό Kοινοβούλιο να αρκεστεί μόνο στην αξιολόγηση αυτού του σχεδίου δράσης, αλλά θα ήθελε και το ίδιο να κάνει προτάσεις. Έτσι δώσαμε ιδιαίτερη προσοχή στην εξώδικη διευθέτηση των διαφορών για καταναλωτικά θέματα, η οποία επιτρέπει στους πολίτες μια όχι υπερβολικά χρονοβόρα, αλλά ταυτόχρονα και οικονομική διευθέτηση των διαφορών. Στο προσκήνιο θα πρέπει να βρίσκονται η ανεξαρτησία, η αποτελεσματικότητα και η διαφάνεια, ενώ δεν πρέπει να αποκλείεται και η δικαστική οδός. Mόνο μια αποτελεσματική πολιτική προστασίας των καταναλωτών είναι κοντά στον πολίτη, και νομίζω πως σ' αυτή την αντίληψη ανταποκρίνονται και οι δύο εκθέσεις.

<SPEAKER ID=277 LANGUAGE="EN" NAME="Wijsenbeek">
Κύριε Πρόεδρε, δεν θα επαναλάβω αυτά που είπαν οι προηγούμενοι ομιλητές αλλά συγχαίρω τόσο τον κ. Verde i Aldea όσο και τον κ. Florio. Ευτυχώς οι εκθέσεις αναλύθηκαν από τους δύο προηγούμενους ομιλητές και επομένως δεν θα χάσω τον χρόνο μου αναφερόμενος στο περιεχόμενό τους αλλά θα σχοληθώ με τις τροπολογίες μου. Θα ομιλήσω στη δική μου γλώσσα.
<P>
Πρόεδρε, κατέθεσα δύο τροπολογίες για δύο θέματα, σχετικά με τα οποία θα ήθελα πάρα πολύ να ακούσω την άποψη της Επιτροπής. Το πρώτο αφορά τον καθορισμό εκ μέρους της Επιτροπής μίας σειράς στοιχειωδών κριτηρίων, συγκεκριμένα έξι, σε σχέση με τα οποία επιμένω ότι, πριν κινηθεί μία εξώδικος διαδικασία και όσον αφορά τον τρόπο με τον οποίο αυτό θα πρέπει να συμβεί και τα κριτήρια τα οποία θα πρέπει να πληρούνται, πρέπει να ζητηθεί η γνώμη των παραγωγών και των καταναλωτών. Ο κ. Florio απέρριψε κατ'αρχάς αυτή την τροπολογία, αργότερα όμως την υιοθέτησε. Αυτός είναι και ο λόγος που την κατέθεσα εκ νέου στη σύνοδο ολομέλειας πράγμα που κρίνω απολύτως λογικό.
<P>
Η δεύτερη τροπολογία που κατέθεσα αφορά τη συλλογική εξέταση υποθέσεων, επειδή υπάρχει ένα μεγάλο πρόβλημα όσον αφορά το ερώτημα σε ποια χρονική στιγμή και με ποιο τρόπο μπορούν να εξετασθούν συνολικά οι προσφυγές διάφορων καταναλωτών κατά ενός παραγωγού στην Κοινότητα. Αυτό που προτείνουμε στην τροπολογία μας είναι το εξής: σε περίπτωση που διάφοροι καταναλωτές αναλαμβάνουν μονομερώς δράση, οι οργανώσεις των καταναλωτών θα πρέπει παρ'όλα αυτά να είναι σε θέση να κατατάσσουν τις διάφορες υποθέσεις σε ομάδες και να επιλέγουν από κοινού ένα σημείο στο οποίο θα αναλάβουν δράση. Επ'αυτού θα ήθελα πάρα πολύ να ακούσω ποια είναι η άποψη της Επιτροπής.

<SPEAKER ID=278 LANGUAGE="DE" NAME="Ullmann">
Kύριε Πρόεδρε, κυρία Eπίτροπε, κατ' αρχήν θα ήθελα να ευχαριστήσω την Eπιτροπή για την πρωτοβουλία της υπέρ της προστασίας των συμφερόντων των καταναλωτών. Eυχαριστώ επίσης και τους δύο εισηγητές για όλα όσα έκαναν για τη συνέχιση και τη συγκεκριμενοποίηση αυτής της πρωτοβουλίας. Eλπίζω μ' αυτά να έχω ξεκαθαρίσει ότι, όπως και στην Eπιτροπή Nομικών Θεμάτων και Δικαιωμάτων των Πολιτών έτσι και τώρα, συνηγόρησα υπέρ της έγκρισης και των δύο εκθέσεων.
<P>
Eπιτρέψτε μου να κάνω δύο κριτικές παρατηρήσεις. Aναφέρονται στις τροπολογίες, και συγκεκριμένα η πρώτη στην τροπολογία 16. Kατά τη γνώμη μου, η πρόταση αυτή είναι αντίθετη με το πνεύμα και το γράμμα της ευρωπαϊκής νομοθεσίας, η οποία επιτρέπει αυστηρότερους όρους ρύθμισης κατά την εφαρμογή της ευρωπαϊκής νομοθεσίας στην εθνική, αλλά σε καμιά περίπτωση δεν επιτρέπεται να αντιστρατεύεται την εφαρμογή αυτή, όπως λ.χ. με την ελαχιστοποίηση των δυνατοτήτων αγωγής της ομοσπονδίας.
<P>
H δεύτερη παρατήρηση αποτελεί κατηγορηματική σύσταση της τροπολογίας της Eπιτροπής Περιβάλλοντος, Δημόσιας Yγείας και Προστασίας των Kαταναλωτών. O περιορισμός της νομικής βάσης του σχεδίου οδηγίας στο άρθρο 100A, θα έβαζε τα συμφέροντα των καταναλωτών σε δεύτερη μοίρα, έναντι της λειτουργίας της κοινής αγοράς. H ιεραρχία, όμως, αντικειμενικά, είναι αντίστροφη. Γι' αυτό και, κατά τη γνώμη μου, θα πρέπει να προστεθεί το άρθρο 129A, που εννοεί τα συμφέροντα των καταναλωτών υπό ευρεία έννοια, και όχι μόνο όσον αφορά την απρόσκοπτη λειτουργία της αγοράς. Tα συμφέροντα και τα δικαιώματα των καταναλωτών, συνάδελφε κύριε Florio, άσχετα αν είναι απαραβίαστα ή όχι, είναι εν πάση περιπτώσει πολιτικά δικαιώματα.

<SPEAKER ID=279 LANGUAGE="ES" NAME="Palacio Vallelersundi">
Κύριε Πρόεδρε, κυρία Επίτροπε, είναι πράγματι για μένα τιμή και χαρά να ξεκινήσω ευχαριστώντας τον κ. Verde i Aldea για την εξαίρετη εργασία που πραγματοποίησε. Εξαίρετη εργασία όχι μόνον από αντικειμενική άποψη, αλλά και από υποκειμενική άποψη: η συνεργασία, το πνεύμα συντροφικότητας που κυριάρχησε σε όλη τη διάρκεια της εκπόνησης αυτής της έκθεσης. Και τα σχόλια αυτά πρέπει δικαίως να επεκταθούν και στην αξιολογότατη εργασία που πραγματοποίησε ο δεύτερος εισηγητής σε αυτήν τη συζήτηση, ο κ. Florio.
<P>
Θα ήθελα να υπογραμμίσω το πνεύμα συνεργασίας ολόκληρης της ομάδας της Επιτροπής σε αυτές τις δύο εκθέσεις, που δεν είναι και μικρό πράγμα. Εξ' ονόματος της Ομάδας του Ευρωπαϊκού Λαϊκού Κόμματος επιβεβαιώνω την ευνοϊκή ψήφο στην έκθεση Florio στο σύνολό της, και όσον αφορά την έκθεση Verde, την υποστήριξη όλων των τροπολογιών της Επιτροπής Νομικών Θεμάτων, με εξαίρεση, και λυπάμαι πολύ κ. Kuhn, την τροπολογία Αριθ. 5. Βεβαίως, συμφωνούμε όλοι με την ουσία, στα νομικά κείμενα όμως, δηλαδή σε εκείνα τα οποία, αντίθετα με αυτό που μας απασχόλησε προηγουμένως, έχουν άμεση υποχρεωτική ισχύ, πρέπει να υπολογίζεται η τεχνικο-νομική αξία των λέξεων. Επίσης, δεν υποστηρίζουμε τις συμπληρωματικές τροπολογίες που προτείνει η Σοσιαλιστική Ομάδα, και αυτό επίσης για λόγους αυστηρώς τεχνικο-νομικούς. Λόγους τεχνικονομικούς οι οποίοι, ωστόσο, είναι παρόντες στις τροπολογίες που παρουσίασε ο συνάδελφος κ. Verde, και γενικώς επεξεργάσθηκε η Επιτροπή Νομικών Θεμάτων, οι οποίες όμως πιστεύω, κυρία Επίτροπε, ότι βελτιώνουν σημαντικά την τεχνική ποιότητα του κειμένου, ενώ διαφυλάττουν το πνεύμα του.
<P>
Και τώρα, στο μικρό αυτό λεπτό που μου προσφέρει η απουσία του συναδέλφου κ. Aρoveros, αφήστε με να κατέβω από τη θέση μου ως εκπροσώπου των Ευρωπαίων πολιτών και να σας μιλήσω, μια και έχουμε κάτι σαν βεγγέρα αυτήν τη στιγμή, με την τόση οικειότητα που μας διαπνέει τούτη την περασμένη ώρα, να σας μιλήσω σαν απλή πολίτις. Πιστεύω ότι αυτά τα δύο ζητήματα είναι σημαντικά: τόσο η δράση της Επιτροπής για την πρόσβαση των καταναλωτών στη δικαιοσύνη, όσο και αυτή η πρόταση οδηγίας. Πιστεύω ότι είμαστε πολλοί εμείς που σκεφτόμαστε ότι είναι σημαντική η μετάβαση στο τρίτο στάδιο της νομισματικής ένωσης, ότι τα μακροοικονομικά μεγέθη είναι σημαντικότατα, ότι όλα τα οικονομικά ζητήματα εν γένει είναι σημαντικότατα, εμείς όμως, ως πολίτες, χρειαζόμαστε αυτήν την εγγύτητα που προσφέρει το Δίκαιο, αυτήν την εγγύτητα που προσφέρει η πρόσβαση στη Δικαιοσύνη, αυτήν τη δυνατότητα να πηγαίνουμε με τις έγνοιες μας, όσο μικρές και αν είναι, να ζητήσουμε την προστασία των δικαστών και των δικαστηρίων και αυτό να μπορεί να γίνεται με εύκολο τρόπο, με άνετο τρόπο, ακόμη και όταν αυτή η διαμαρτυρία υποβάλλεται απέναντι σε κάποιον που δεν είναι πολίτης του ίδιου Κράτους μέλους. Μόνον όταν επιτευχθεί κάτι τέτοιο, όταν αυτό θα θεσπιστεί με ευέλικτα κριτήρια, θα έχουμε, εμείς οι απλοί πολίτες, την αίσθηση ότι η Ευρωπαϊκή Ένωση, κύριε Πρόεδρε, κυρία Επίτροπε, είναι κάτι περισσότερο από μια μεγάλη αγορά.
<P>
Γι' αυτό και ολοκληρώνοντας θα πω ότι μίλησα ως πολίτις και όχι ως καταναλωτής, διότι πιστεύω ότι ο καταναλωτής είναι απλώς μια μεταβλητή της αγοράς, που αγοράζει ή πουλά τη δύναμη της εργασίας του, και ο πολίτης είναι αυτός ο καταναλωτής όταν τον βοηθά το Δίκαιο, όταν τον προστατεύει ο νόμος, και γι' αυτό ακριβώς μπορεί να πηγαίνει στα δικαστήρια να ασκεί τα δικαιώματά του και να τον προστατεύει αυτός ο νόμος.

<SPEAKER ID=280 NAME="Bonino">
Κύριε Πρόεδρε, αξιότιμοι βουλευτές, πρώτ'απ'όλα θα ήθελα να σας ευχαριστήσω για την εκ μέρους σας αποδοχή του ανανεωτικού πνεύματος αυτών των δύο προτάσεων που, μολονότι αναμφισβήτητα καταλαμβάνουν δευτερεύουσα θέση στο γενικό πλαίσιο, αποτελούν καινοτομία στην προσέγγιση του πολίτη και του δικαίου. Όπως δήλωσα επανειλημμένα, πιστεύω ότι το πρόβλημα δεν είναι η προστασία ανήμπορων καταναλωτών, αλλά η θέσπιση κανόνων και η παγίωση δικαιωμάτων που οι καταναλωτές, σαν Ευρωπαίοι πολίτες, μπορούν και πρέπει να ασκήσουν. Κάτω από αυτό το πρίσμα και δεδομένου ότι πρόκειται για ανανεωτική αντίληψη που πολλά κράτη μέλη δεν είναι ακόμη διατεθειμένα να ενστερνιστούν, πιστεύω ότι η θετική αποδοχή της προσέγγισης εκ μέρους του Κοινοβουλίου, όπως αναδύεται από την πορεία της συζήτησης, ενθαρρύνει την Επιτροπή στην αντιμετώπιση του δυσχερούς έργου αποσαφήνισης σε άλλους θεσμικούς εταίρους ότι η καινοτομία της εν λόγω προσέγγισης δεν έγκειται στην καταστροφή του δεσμού μεταξύ του πολίτη και της Ευρωπαϊκής Ένωσης, δεν βασίζεται στις παραχωρήσεις προστασίας εκ μέρους γενναιόδωρων φορέων που κατά καιρούς χαρίζουν διάφορα προνόμια, αντιθέτως προβάλλει τις υποδείξεις των νομοθετών, που καθορίζουν τους κανόνες του παιχνιδιού στην αγορά και στην Ευρωπαϊκή Ένωση ανάμεσα στους συντελεστές του οργάνου αυτού.
<P>
Πρωτ'απ'όλα, θα εξετάσω το σχέδιο δράσης για την προσέγγιση στους καταναλωτές, που υιοθετήθηκε κατά τον μήνα Φεβρουάριο του παρελθόντος έτους. Στην εξαιρετική έκθεση του βουλευτή κ. Florio, πρέπει να προστεθεί η παρατήρηση ότι, τελικά, οι προσπάθειές μου αποβλέπουν στην αποσαφήνιση απλής αλλά άβολης αλήθειας. Η απλή αλήθεια είναι αφ'ενός μεν η σημασία της υιοθέτησης αξιόλογων νομοθετικών διατάξεων, αφ'ετέρου δε η συνείδηση ότι δεν επαρκούν όταν οι πολίτες δεν μπορούν να τις αξιοποιήσουν. Μπορεί να φαίνεται κοινοτοπία, αλλά τη στιγμή της εφαρμογής συσσωρεύονται όλες οι αντιξοότητες και αναδύονται οι δυσκολίες.
<P>
Όπως όλες οι άβολες αλήθειες, έτσι και αυτή αναδύθηκε επίπονα. Ζητώ κατανόηση από τα ενδιαφερόμενα κράτη μέλη, αλλά αναφέρομαι ιδίως στις συζητήσεις που διεξάγονται εδώ και πολύ καιρό στα πλαίσια του Συμβουλίου της Ένωσης. Στην αντιμετώπιση αυτού του ευαίσθητου ζητήματος, το Κοινοβούλιο και η Επιτροπή επέδειξαν ευτυχώς την απαραίτητη καρτερικότητα και σθένος και ανάμεσα στις αμέτρητες προτάσεις ψηφίσματος, αναφέρω εκείνη του μηνός Απριλίου 1994, μετά από την Πράσινη Βίβλο που υποβλήθηκε από την Επιτροπή το 1993 και που μας ενθάρρυνε πραγματικά να προχωρήσουμε προς την κατεύθυνση αυτή. Σήμερα, για πρώτη φορά, το Ευρωπαϊκό Κοινοβούλιο έχει τη δυνατότητα να γνωματοδοτήσει γύρω από μερικές ουσιαστικές πρωτοβουλίες, με την καθοριστική συνδρομή της έκθεσης του βουλευτή κ. Florio.
<P>
Για να ολοκληρώσω την παρέμβασή μου γύρω από αυτή την πτυχή, επαναλαμβάνω με παράφραση τα λόγια του Προέδρου Delors, ότι η Ευρωπαϊκή Ένωση δεν καταφέρνει πάντα να εφοδιαστεί με τα μέσα υλοποίησης των ίδιων των φιλοδοξιών της. Παρ'όλο που συμμερίζομαι με θέρμη και ενθουσιασμό την πλειοψηφία των υποδείξεων της έκθεσης, πρέπει να επισημανθεί το γεγονός ότι σήμερα η Επιτροπή, και ιδίως η ΓΔ XXIV, δεν διαθέτει ούτε τους οικονομικούς ούτε τους ανθρώπινους πόρους για να τις υλοποιήσει. Με ειλικρίνεια και ρεαλιστικό πνεύμα, οφείλω να παραδεχτώ ενώπιον του Κοινοβουλίου, που είναι επίσης η αρμόδια επί του προϋπολογισμού αρχή ότι, υπό τις σημερινές συνθήκες, το μεγαλύτερο μέρος των υποδείξεων αυτών δεν εφαρμόζεται εύκολα. Πάντως, είμαι βέβαιη ότι το ίδιο το Κοινοβούλιο, δεδομένων των δυσχεριών στις σχέσεις με το Συμβούλιο, θα επιχειρήσει να ενισχύσει κάπως το πεδίο της δραστηριοποίησής του. Μολονότι είναι οπωσδήποτε θετική η έγκριση προτάσεων ψηφίσματος που αποτελούν αδιάψευστη πρόοδο, ωστόσο με τη διατήρηση του προϋπολογισμού μας στο ποσοστό του 0, 027 % του προϋπολογισμού της Ευρωπαϊκής Ένωσης, με προσοχή να μην παραλειφτούν τα υπολογίσιμα μηδενικά, τα θαύματα ακόμη και όταν υλοποιούνται δεν συνοδεύονται πάντα από επιτυχία.
<P>
Πιστεύω ότι στη δεύτερη έκθεση που υποβλήθηκε από τον βουλευτή κ. Verde i Aldea, αποσαφηνήθηκαν αξίες και όρια μέσα από τον καθορισμό των αρχών, με την ελπίδα ότι αυτοί οι παράγοντες θα αποτελέσουν κίνητρο αναζωπύρωσης άλλων πρωτοβουλιών. Αναμφισβήτητα, εγκθιδρύεται καινοτομία στις σχέσεις ανάμεσα στους πολίτες και στα Όργανα, και ιδίως στον τομέα της δικαιοσύνης. Ακριβώς για τον λόγο αυτό, φρονώ ότι η πρόταση της Επιτροπής παρουσιάζει θετικές πτυχές και υπό την έννοια αυτή αναγνωρίζω την αξία και τα όρια που ο ίδιος ο εισηγητής επισήμανε και στα οποία επιθυμώ να επανέλθω.
<P>
Σχετικά με τις τροπολογίες, η Επιτροπή συμμερίζεται απόλυτα το πνεύμα της έκθεσης και, έστω και με κάποιες τυπικές τροποποιήσεις, τις εγκρίνει σχεδόν όλες, δηλαδή τις 20 από τις 25 που υποβλήθηκε το Κοινοβούλιο. Εντούτοις, επιβάλλονται κάποιες επεξηγήσεις γύρω από τις λίγες τροπολογίες που η Επιτροπή προτίθεται να απορρίψει, και αναφέρομαι ειδικά στις υπ'αριθ. 5, 6, 12, 19 και 25 τροπολογίες. Ειδικά, υπό την ιδιότητα της πρώην συναδέλφου θα ήθελα να επιστήσω την προσοχή σας στη σημερινή διατύπωση της υπ'αριθ. 12 τροπολογίας και στις παράδοξες συνέπειες τυχόν έγκρισής της. Καθώς το κείμενο της τροπολογίας απαγγέλλει: »με την προϋπόθεση να επιτραπεί από τη νομοθεσία του κράτους μέλους», η επικύρωση της εφαρμογής των μέσων προσφυγής της οδηγίας ισοδυναμεί ειλικρινά με πλήρη διαστρέβλωση του νοήματος του άρθρου 2 και ολόκληρης της οδηγίας. Είναι εντελώς ανώφελη η εκπόνηση οδηγίας εκ μέρους του Κοινοβουλίου, όταν αποβλέπει αποκλειστικά στην επιβεβαίωση κάποιων δυνητικών πρωτοβουλιών. Η υλοποίηση αυτής της δυνατότητας σε εθνικό επίπεδο, συνεπάγεται μεγάλη ασάφεια. Πάντως, αυτή η παρατήρηση, αυτό το σχόλιο, πηγάζει από εκτενή εκ μέρους μου ανάγνωση του ντοσιέ, όπως παρουσιάζεται. Είμαι πεπεισμένη ότι δεν συγκαταλέγεται στις προθέσεις του Κοινοβουλίου η διαστρέβλωση του νοήματος του άρθρου 2 και συνεπώς ολόκληρης της οδηγίας. Εύχομαι η έκκλησή μου να εισακουστεί και να προβείτε σε καλύτερη εξέταση και εμβάθυνση αυτών των πτυχών.
<P>
Σχετικά με τις υπ'αριθ. 6, 19 και 25 τροπολογίες που αφορούν τις οργανώσεις των καταναλωτών σε ευρωπαϊκό επίπεδο, πιστεύω ότι θεσπίζουν υποχρέωση ασυμβίβαστη με την αρχή της αναλογίας, που στο υπό συζήτηση θέμα εκφράζεται στις αιτιολογικές σκέψεις της πρότασης οδηγίας. Επιπλέον, δεδομένου του ασαφούς ορισμού των οργανώσεων που δρουν σε ευρωπαϊκό επίπεδο, η έγκριση αυτών των τροπολογιών δημιουργεί σοβαρά προβλήματα ερμηνείας. Προσκαλώ τους συναδέλφους να συμβουλευτούν το επαγγελματικό τηλεφωνικό κατάλογο των Βρυξελλών. Οι υπηρεσίες βρήκαν σε πολύ σύντομο χρονικό διάστημα 600 οργανώσεις καταναλωτών. Συμπεραίνω λοιπόν ότι η ασάφεια του ορισμού δεν βοηθάει προς την κατεύθυνση αυτή.
<P>
Σχετικά με την υπ'αριθ. 5 τροπολογία, μάλλον δεν μπορώ να την εγκρίνω, καθώς η διάκριση των εθνικών οργανώσεων πραγματοποιείται εκ μέρους εθνικών νομοθεσιών και όχι εκ μέρους της νομολογίας που υιοθετείται από τις εν λόγω νομοθεσίες, όταν λείπουν οι κοινοτικές διατάξεις που ρυθμίζουν το πρόβλημα.
<P>
Συνολικά, με τις παρατηρήσεις που παραθέτηκαν και παρά την ύπαρξη κάποιων αποκλίσεων, η Επιτροπή εκφράζει την ικανοποίησή της για τη σύμπνοια με το Ευρωπαϊκό Κοινοβούλιο.
<P>
Θα ήθελα να απευθυνθώ στον συνάδελφο κ. Kuhn, που έθιξε δύο συγκεκριμένα ζητήματα. Πρώτον, η Επιτροπή δικαιώνει την Επιτροπή Νομικών Θεμάτων του Ευρωπαϊκού Κοινοβουλίου καθώς, σύμφωνα με τη νομολογία του Δικαστηρίου και την απόφαση Frankovic, μπορεί να επιρριπτούν ευθύνες στο Κράτος σε περίπτωση αθέτησης ή καθυστέρησης στην υιοθέτηση οδηγίας, που μεταφράζονται έμπρακτα στην καταβολή αποζημιώσεων των μεμονωμένων ζημιών που προκύπτουν από την εν λόγω αθέτηση ή καθυστέρηση. Αυτή η διαδικασία πρέπει και μπορεί να εφαρμοστεί.
<P>
Σαν απάντηση στη δεύτερη ερώτηση του βουλευτή κ. Kuhn, διευκρινίζω ότι, στην πραγματικότητα, η οδηγία στοχεύει στη διασφάλιση της εφαρμογής του ισχύοντος κοινοτικού δικαίου, συνεπώς περιορίζεται στις ανασταλτικές πτυχές. Ως προς τις αποζημιώσεις, τη στιγμή αυτή η Επιτροπή τις προτείνει στα πλαίσια του σχεδίου δράσης και όχι της οδηγίας. Πιστεύω ότι αυτή η πρόοδος, κάτω από τις σημερινές συνθήκες, είναι ευρύτατα αποδεκτή.
<P>
(Χειροκροτήματα)

<SPEAKER ID=281 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Βιοασφάλεια
<SPEAKER ID=282 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προφορικών ερωτήσεων:
<P>
Β4-1217/96/αναθ. 1 - Ο-0209/96/αναθ. 1 της κ. Breyer, του κ. Lannoye, του κ. Tamino και της κ. Ahern, εξ ονόματος της Ομάδας των Πρασίνων στο Ευρωπαϊκό Κοινοβούλιο, προς την Επιτροπή σχετικά με την βιοασφάλεια και την ασφάλεια των τροφίμων-Β4-1220/96 - Ο-0239/96 της κ. Roth-Behrendt, εξ ονόματος της Ομάδας του Ευρωπαϊκού Σοσιαλιστικού Κόμματος, προς την Επιτροπή σχετικά με την βιοασφάλεια και την ασφάλεια των τροφίμων-Β4-1222/96 - Ο-0243/96 του κ. Eisma, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, προς την Επιτροπή σχετικά με την βιοασφάλεια-Β4-1223/96 - Ο-0244/96 του κ. Cabrol, εξ ονόματος της Ομάδας Ένωση για την Ευρώπη, προς την Επιτροπή σχετικά με την βιοασφάλεια-Β4-1224/96 - Ο-0245/96 της κ. Oomen-Ruijten και του κ. Florenz, εξ ονόματος της Ομάδας του Ευρωπαϊκού Λαϊκού Κόμματος, προς την Επιτροπή σχετικά με την βιοασφάλεια και την ασφάλεια των τροφίμων.
<SPEAKER ID=283 LANGUAGE="DE" NAME="Breyer">
Kύριε Πρόεδρε, για πρώτη φορά, με τους γενετικά τροποποιημένους καρπούς σόγιας της Monsanto, επετράπη, για ανθρώπινη κατανάλωση, ένα γενετικά τροποποιημένο τρόφιμο, χωρίς καμιά σήμανση. Oι καταναλωτές αποκηρύσσονται και, κατά τα άλλα, τα περί διαφάνειας, τα οποία ανέκαθεν διεκήρυσσε η Eπιτροπή, δεν είναι παρά κούφια λόγια. Δικαιολογημένα η συμπεριφορά αυτή ξεσήκωσε θύελλα αγανάκτησης στις ομοσπονδίες καταναλωτών και στις περιβαλλοντικές οργανώσεις. Ωστόσο, δεν ποδοπατείται μόνο το πολιτικό δικαίωμα του να παίρνει κανείς αποφάσεις ελεύθερα, αλλά και της προστασίας της υγείας. Tα υπάρχοντα κενά ελέγχου και ασφαλείας, όχι μόνο στην περίπτωση της σόγιας, αλλά και στις επικείμενες αιτήσεις για χορήγηση αδειών εμπορίας γενικά τροποποιημένων τροφίμων, είναι καταστροφικά και σκανδαλώδη. Στο μεταξύ έγινε γνωστό ότι, κατά τη δοκιμαστική καλλιέργεια των γενετικά τροποποιημένων καρπών σόγιας, δεν ελέγχθηκε καθόλου η καινούρια ουσία. Oι μελέτες που αποδεικνύουν ότι το glyphosate παράγει ουσίες παρόμοιες με τα οιστρογόνα αγνοήθηκαν, όπως και ο κίνδυνος των αλλεργιών. H Eπίτροπος κ. Bjerregaard είπε σήμερα το απόγευμα ότι μια αναστολή των εισαγωγών είναι δυνατή, εφόσον υπάρχουν καινούρια στοιχεία.
<P>
Γι' αυτό και το ερώτημά μας είναι το εξής: Tι θα κάνετε, ενόψει των νέων αυτών στοιχείων που παρουσιάζονται στο μεταξύ άφθονα; Θα πάρετε ως αφορμή τις μελέτες αυτές για να ξεκινήσετε μια αναστολή των εισαγωγών; Πώς αντιμετωπίζετε τη σφοδρή επιθυμία των καταναλωτών, καθώς και του εμπορίου χονδρικής και λιανικής πώλησης, για μια διάκριση και σήμανση του προϊόντος; Παραδεχθήκατε, σε μια γραπτή ερώτηση, πως δεν το γνωρίζετε καν και πως θα πρέπει πρώτα να ελεγχθεί ο κίνδυνος από την παράνομη εισαγωγή, στην Eυρωπαϊκή Ένωση, γενετικά τροποποιημένου αραβόσιτου λ.χ. H γενετικά τροποποιημένη σόγια επιτρέπεται να εισαχθεί μόνο για περαιτέρω επεξεργασία. Ωστόσο, πολυάριθμες συζητήσεις με τις ελεγκτικές υπηρεσίες των κρατών μελών, έδειξαν πως οι έλεγχοι αυτοί δεν γίνονται καν. Aυτό σημαίνει πως δεν υπάρχει κανένας έλεγχος στους περιορισμούς. Tι μέτρα παίρνετε, λόγω έλλειψης των ελέγχων αυτών;
<P>
Σε περίπτωση που οι συγκεκριμένες αυτές ερωτήσεις εξακολουθήσουν να παραμένουν αναπάντητες, σας καλούμε να απαγορεύσετε την εμπορία γενετικά τροποποιημένων τροφίμων, μέχρις ότου εξαλειφθούν οι κίνδυνοι και αρχίσει η διενέργεια των ανάλογων ελέγχων. H προληπτική προστασία της υγείας θα πρέπει να προηγείται των συμφερόντων της βιομηχανίας. Oι καταναλωτές δεν επιτρέπεται να υποβαθμιστούν σε πειραματόζωα...

<SPEAKER ID=284 NAME="Πρόεδρος">
Λυπούμαι πάρα πολύ. Υπάρχουν πάντα προβλήματα σ' εκείνους που συμμετέχουν στην τελευταία συζήτηση αλλά η Διάσκεψη των Προέδρων, εν τη σοφία της, καθόρισε 30 λεπτά για τη συζήτηση και 37, 5 λεπτά χρόνο ομιλιών. Δεν θα μπορέσω να ικανοποιήσω όλους εάν συνεχίσουμε παίρνοντας επί πλέον χρόνο.

<SPEAKER ID=285 LANGUAGE="DE" NAME="Graenitz">
Κύριε Πρόεδρε, οι αρχές της πρόληψης και της προφύλαξης του κοινοτικού περιβάλλοντος, καθώς και της υγείας των πολιτών της Ένωσης, είναι κατοχυρωμένες στη Συνθήκη. Γι' αυτό και είναι κατοχυρωμένο ότι, πριν από την κυκλοφορία στην αγορά γενετικά τροποποιημένων οργανισμών, τροφίμων και φυτών, θα πρέπει να διενεργούνται έλεγχοι. Διότι θα πρέπει να αναρωτηθούμε - και στο σημείο αυτό συμφωνώ με τη συνάδελφο Breyer - τι σημαίνουν άραγε τα γενετικά τροποποιημένα φυτά, οι οργανισμοί, οι σπόροι, στις μικρών διαστάσεων, ευρωπαϊκές περιοχές; Tι επίδραση έχουν άραγε στην ισορροπία και τη βιολογική πολυμορφία; Kαι η πλέον σημαντική ερώτηση είναι: Aν υπάρξουν διασταυρώσεις, ή αν υπάρξει η δυνατότητα διασταυρώσεων, τι σημαίνει αυτό για τις άγριες ποικιλίες και για τα φυτά της ηπείρου μας; Θα αποκτήσουμε τότε φυτά που, σαν τανκς, θα ρίχνονται πάνω στ' άλλα, επειδή, φυσικά, θα είναι ανθεκτικά στη χρήση φυτοφαρμάκων; Eδώ θα πρέπει να πω ότι, για μένα, η ανθεκτικότητα ενός φυτού στα φυτοφάρμακα είναι, στην ουσία, διαστροφή. Όταν παραγεμίζω ένα φυτό με φυτοφάρμακα, ώστε όλα τ' άλλα τα φυτά να πεθάνουν, τότε σίγουρα αυτός δεν είναι ο κατάλληλος δρόμος για μια αειφόρο ανάπτυξη της γεωργίας μας και του περιβάλλοντός μας.
<P>
Oι επιπτώσεις στην υγεία των ανθρώπων θα πρέπει να ελέγχονται με μακροχρόνιες μελέτες; αυτό προβλέπει η οδηγία 90/220. Aναρωτιέμαι πού είναι αυτές οι μακροχρόνιες μελέτες, στην περίπτωση της γενετικά τροποποιημένης σόγιας που επετράπη να κυκλοφορεί τώρα στην αγορά, πού είναι οι μελέτες όπου εξετάζεται τι σημαίνει να τρώνε οι άνθρωποι, για μεγάλο χρονικό διάστημα, προϊόντα που έχουν τροποποιηθεί γενετικά, και αν υπάρχουν επιπτώσεις, όταν ζώα εκτρέφονται με γενετικά τροποποιημένες ζωοτροφές με αποτέλεσμα να αλλάζει η αλυσίδα των τροφίμων. Kι αυτό θα έπρεπε να αποδειχθεί με μακροχρόνιες μελέτες και τα συμπεράσματα θα έπρεπε να γνωστοποιηθούν δημόσια. Συμφωνώ απόλυτα με την Eπίτροπο κ. Bοnino πως το θέμα δεν είναι να προστατεύσουμε έτσι τους καταναλωτές, σαν να ήταν ανίκανοι, αλλά πως το θέμα είναι να τους ενημερώσουμε και να υπάρξει σαφήνεια και ειλικρίνεια.
<P>
Θα ήθελα να θίξω εδώ κι ένα σημείο ακόμη. Στις Hνωμένες Πολιτείες, για ένα χρονικό διάστημα, βάσει μιας νομοθεσίας που είχε ξεκινήσει από τον τότε αντιπρόεδρο Quayle, υπήρξαν απλοποιήσεις στις διαδικασίες ελέγχου για γενετικά τροποποιημένα προϊόντα και τρόφιμα. Θα ήθελα να μάθω αν αυτή η σόγια της εταιρίας Monsanto εγκρίθηκε, υπό τις περιστάσεις αυτές, το συγκεκριμένο αυτό χρονικό διάστημα, και κατά πόσον οι έλεγχοι αντιστοιχούν πράγματι στους ελέγχους που πρέπει να γίνονται σύμφωνα με την οδηγία μας 90/220. Έχω τη γνώμη πως είναι ανάγκη να πούμε εδώ, στην κοινή γνώμη, ποιο είναι το θέμα. Πιστεύω πως ο διαχωρισμός των γενετικά τροποποιημένων προϊόντων από τα παραδοσιακά, αποτελεί επιτακτική ανάγκη, επειδή, αλλιώς, οι υπέρμαχοι της ελεύθερης αγοράς εξαφανίζουν την ελευθερία εκλογής των καταναλωτών.

<SPEAKER ID=286 LANGUAGE="NL" NAME="Eisma">
Πρόεδρε, αυτό που πρέπει να αποφύγουμε στις συζητήσεις όπως αυτή για τη βιοτεχνολογία είναι το ενδεχόμενο να μας καθοδηγήσουν τα συναισθήματά μας και όχι η λογική. Η βιοτεχνολογία δεν είναι κάτι που είναι εξ ορισμού κακό, αντίθετα μάλιστα προσφέρει πάρα πολλές δυνατότητες. Ωστόσο, υπάρχουν κίνδυνοι. Οι κίνδυνοι αυτοί πρέπει να περιοριστούν και μέσω της εφαρμοζόμενης πολιτικής, ενώ όπως και να έχουν τα πράγματα φαίνεται ότι είναι απαραίτητο να εξετάζεται κάθε περίπτωση μεμονωμένα, πράγμα που συμβαίνει και τώρα με αφορμή τους σπόρους σόγιας. Σ'αυτή τη συγκεκριμένη περίπτωση, διάφορα ανεξάρτητα ιδρύματα έκριναν ότι οι σπόροι σόγιας μπορούν να παραχθούν και να καταναλωθούν χωρίς κίνδυνο για τον άνθρωπο και το περιβάλλον και ότι το ζιζανιοκτόνο ενάντια στο οποίο έχουν καταστεί ανθεκτικά είναι λιγότερο επιβλαβές για το περιβάλλον απ'ό, τι τα μέσα που χρησιμοποιούνται σήμερα στην παραγωγή σόγιας. Παρ'όλα αυτά, το γεγονός ότι η χημική βιομηχανία έχει στην κατοχή της ένα τόσο σημαντικό μερίδιο της βιοτεχνολογίας αποτελεί μία ανησυχητική εξέλιξη. Η αύξηση της ανθεκτικότητας των καλλιεργειών στα ζιζανιοκτόνα θα μπορούσε να οδηγήσει σε τεράστια αύξηση της χρήσης των τελευταίων, ενώ αντίθετα η ανθεκτικότητα απέναντι σε ασθένειες και επιδημίες θα μπορούσε να αποβεί επωφελής για το περιβάλλον. Προειδοποιούμε συνεπώς τη Monsanto, επειδή σε περίπτωση που εκμεταλλευθεί την κατάσταση που έχει προκύψει, το Κοινοβούλιο θα επέμβει αμέσως.
<P>
Επίκεντρο της συζήτησης πρέπει να είναι το περιβάλλον και τα συμφέροντα του καταναλωτή. Για το λόγο αυτό, η πολιτική μου ομάδα είναι υπέρ της επισήμανσης τροφίμων που έχουν υποστεί γενετική τροποποίηση, αυτό όμως μόνο στην περίπτωση που μπορεί να αποδειχθεί η παρουσία γενετικά τροποποιημένων οργανισμών. Δεδομένου ότι η χημική σύνθεση του λαδιού που προέρχεται από τροποποιημένη σόγια είναι πανομοιότυπη με αυτή του λαδιού που προέρχεται από τη συμβατική σόγια, δεν πιστεύω ότι έχει νόημα η επισήμανσή του. Η ευρωπαϊκή βιομηχανία πρέπει όμως να ασκήσει την επιρροή που έχει ώστε η τροποποιημένη σόγια να παραδίδεται ξεχωριστά, και αυτό επειδή πρόκειται για έναν κλάδο που απορροφά πάρα πολύ μεγάλες ποσότητες και που πρέπει να είναι σε θέση να ζητήσει για παράδειγμα από την Αμερική να παραδίδει τους τροποποιημένους σπόρους σόγιας ξεχωριστά από τους απλούς σπόρους, επειδή κατ'αυτό τον τρόπο είναι δυνατή η επισήμανση των ακατέργαστων τροποποιημένων σπόρων σόγιας. Στη συνέχεια, οι μεταποιητές, όπως για παράδειγμα η Unilever, μπορούν να κρίνουν κατά πόσο επιθυμούν να χρησιμοποιήσουν τους τροποποιημένους σπόρους. Σε περίπτωση που, για οποιοδήποτε λόγο, οι καταναλωτές δεν επιθυμούν να χρησιμοποιήσουν τροποποιημένη σόγια ή παράγωγα προϊόντα της, η επιθυμία αυτή πρέπει να γίνει σεβαστή. Υπολογίζουμε τις επιθυμίες των μεμονωμένων καταναλωτών και οι επιθυμίες αυτές μπορούν να γίνουν σεβαστές με την ιδιαίτερη επισήμανση των σπόρων σόγιας.

<SPEAKER ID=287 LANGUAGE="DE" NAME="Heinisch">
Kύριε Πρόεδρε, αξιότιμοι και αγαπητοί συνάδελφοι, θα ήθελα, ως φαρμακοποιός, να πάρω θέση και σ' αυτό το σύμπλεγμα θεμάτων, στην επανειλημμένα αναφερθείσα προστασία της ανθρώπινης υγείας. Στον γενετικά τροποποιημένο καρπό σόγιας της εταιρίας Monsanto δόθηκε άδεια κυκλοφορίας στην αγορά, στα πλαίσια της οδηγίας 90/220, σχετικά με τη σκόπιμη απελευθέρωση στο περιβάλλον γενετικά τροποποιημένων οργανισμών. H οδηγία αυτή αποσκοπεί στο να εξασφαλιστεί η προστασία της ανθρώπινης υγείας και του περιβάλλοντος, με αυστηρές διαδικασίες χορήγησης άδειας κυκλοφορίας και με μελέτες περιβαλλοντικών επιπτώσεων. Mέσα στον προδιαγραφόμενο έλεγχο υγείας της οδηγίας αυτής, δίνεται ιδιαίτερη προσοχή στην πτυχή της αλλεργιογόνου δράσης των προϊόντων αυτών. Oι επιστημονικοί έλεγχοι του καρπού της σόγιας, έδειξαν πως το προϊόν αυτό είναι ακίνδυνο για την ανθρώπινη υγεία και το περιβάλλον, και δεν προκαλεί αυξημένη αλλεργική αντίδραση, συγκρινόμενο με το παραδοσιακό καρπό σόγιας. Tο πολυμνημονευόμενο εδώ πρόβλημα της αλλεργιογόνου δράσης, θα πρέπει να αναφέρεται σε ελέγχους μ' ένα άλλο είδος καρπού σόγιας, στους οποίους είχαν βάλει πρωτεΐνη βραζιλιάνικου καρυδιού. Πολλοί άνθρωποι, ως γνωστόν, αντιδρούν αλλεργικά στην πρωτεΐνη αυτή. Tο ίδιο συνέβη και στους ελέγχους με τους τροποποιημένους, κατ' αυτόν τον τρόπο, καρπούς σόγιας. Γι' αυτό και διεκόπησαν οι έλεγχοι, και αυτοί οι καρποί σόγιας δεν κυκλοφόρησαν ποτέ στην αγορά ως προϊόν.
<P>
Eπιπλέον θα ήθελα να αναφερθώ, εν συντομία, στο σημείο των προκειμένων ψηφισμάτων, που αναφέρεται στο σχέδιο ενός novel-food κανονισμού. Tον Mάρτιο του τρέχοντος έτους, το Kοινοβούλιο ενέκρινε έξι τροπολογίες. Στην τροπολογία 51 αναφερόμαστε σαφώς στους γενετικά τροποποιημένους οργανισμούς και όχι σε γενετικά τροποποιημένες ουσίες, όπως αναφέρεται τώρα στο ψήφισμα. H λέξη ουσίες θα συμπεριελάμβανε και νεκρά υλικά. Aυτό δεν ήταν πρόθεση της τροπολογίας αυτής.
<P>
Δεύτερον, δεν θεωρώ καθώς πρέπει να προκαταλαμβάνουμε, μ' ένα τέτοιο ψήφισμα, τις διαπραγματεύσεις στην Eπιτροπή Συνδιαλλαγής. Aν θέλουμε να πετύχουμε την αναγκαία αποδοχή της μοντέρνας βιοτεχνολογίας από τους κατοίκους, θα πρέπει, μαζί με την αντικειμενική ενημέρωση, να αναφέρουμε και τους κινδύνους. Στη ζωή δεν υπάρχει ποτέ ένας 100 % αποκλεισμός του κινδύνου. Θεωρώ ωστόσο ανεύθυνο το να κλονίζουμε τους ανθρώπους με φοβίες που στερούνται κάθε επιστημονικής βάσης.
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, θα μου επιτρέψετε να αρχίσω λέγοντας, όπως και εσείς υπογραμμίσατε, ότι η χρονική περίοδος που προβλέφθηκε για την παρούσα συζήτηση είναι μικρότερη από τον χρόνο που καθορίστηκε για τα Μέλη που δικαιολογημένα θέλουν να παρέμβουν. Κατανοώ ότι υπάρχει συμβατική υποχρεώση όπως η Επιτροπή ανταποκριθεί σ' αυτή τη φάση αμέσως κατόπιν εκείνων που έχουν διατυπώσει ερωτήματα. Ασφαλώς θα το κάνω αυτό. Μου έχουν παραχωρηθεί πέντε λεπτά για να απαντήσω σε ερωτήσεις ουσιαστικού περιεχομένου και πολυπλοκότητας. Επομένως θα χρησιμοποιήσω ακριβώς πέντε λεπτά και δεν θα απαντήσω σε όλες τις ερωτήσεις που έχω μπροστά μου αλλά θα σταματήσω και θα παράσχω τις υπόλοιπες απαντήσεις στα αξιότιμα Μέλη που τις έχουν υποβάλει μέσω του ταχυδρομείου του Κοινοβουλίου.
<P>
Θα ήθελα να επωφεληθώ της ευκαιρίας για να προσθέσω ότι βεβαίως η Επιτροπή επιθυμεί να αποδίδει λογαριασμό, αλλά αυτό είναι δυνατό μόνο όταν η αντίστοιχη διαδικασία το επιτρέπει. Ελπίζω επομένως ότι θα υπάρξει κάποια μέριμνα σχετικά με τις διαδικασίες ούτως ώστε να μπορούμε να αποδίδουμε λογαριασμό.
<P>
Σε απάντηση προς τα ερωτήματα, σύμφωνα με το άρθρο 4 της Οδηγίας 90/220, τα κράτη μέλη φέρουν την ευθύνη να διασφαλίσουν ότι οι αρμόδιες αρχές οργανώνουν τις αναγκαίες επιθεωρήσεις και τα άλλα μέτρα ελέγχου όπως απαιτείται για να διασφαλίσουν τη συμμόρφωση με την οδηγία. Συνεπώς, αποτελεί υποχρέωση των κρατών μελών να εξασφαλίσουν, μέσω κατάλληλων ελέγχων ή άλλων μέτρων, ότι υπάρχει συμμόρφωση με τις συνθήκες που απαιτούνται για την παροχή συγκατάθεσης σχετικά με ένα προϊόν από γενετικά τροποποιημένο οργανισμό σύμφωνα με τις διατάξεις της Οδηγίας 90/220.
<P>
Η οδηγία προβλέπει ότι πριν από τη διάθεση στην αγορά κάποιου προϊόντος ΓΤΟ θα πρέπει να γίνει εκτίμηση των πιθανών κινδύνων τόσο στην ανθρώπινη υγεία όσο και στο περιβάλλον. Για όλα τα προϊόντα για τα οποία μέχρι τώρα η Επιτροπή έχει χορηγήσει συγκατάθεση, έμεινε ικανοποιημένη ότι επί τη βάσει των δεδομένων που παρασχέθηκαν δεν υπάρχουν πιθανότητες αρνητικών επιπτώσεων, όπως αυτές καθορίζονται από την οδηγία, στην ανθρώπινη υγεία και το περιβάλλον. Η Επιτροπή διασφαλίζεται περαιτέρω από τις προβλέψεις της οδηγίας σχετικά με την ασφάλεια και ιδιαίτερα από τα άρθρα 11, 6 και 16 τα οποία εξασφαλίζουν την άμεση κοινοποίηση οιασδήποτε νέας πληροφορίας η οποία να δείχνει την ύπαρξη πιθανών κινδύνων απρόβλεπτων μέχρι εκείνη τη στιγμή, όποτε γίνεται τροποποίηση ή ανάκληση της συγκατάθεσης.
<P>
Τον Απρίλιο τρέχοντος έτους, όπως θα γνωρίζει το Σώμα, η Επιτροπή έλαβε απόφαση σχετικά με τη διάθεση στην αγορά της γενετικά τροποποιημένης σόγιας για ορισμένες χρήσεις. Με την απόφαση δόθηκε η άδεια χορήγησης συγκατάθεσης εκ μέρους των αρμοδίων αρχών του Ηνωμένου Βασιλείου προς την εταιρεία Monsanto Europe για το συγκεκριμένο αντικείμενο, και αντιγράφω: »χειρισμού στο περιβάλλον κατά τη διάρκεια της εισαγωγής, πριν και κατά τη διάρκεια της εναποθήκευσης καθώς και πριν και κατά τη διάρκεια επεξεργασίας της σε μη ζώντα προϊόντα». Η συγκατάθεση που χορηγήθηκε δεν καλύπτει τα μεταποιημένα μη ζώντα προϊόντα της σόγιας αυτής δεδομένου ότι δεν συνιστούν οργανισμούς και κατά συνέπεια δεν υπάγονται στις διατάξεις της οδηγίας. Θα πρέπει, συνεπώς, να τονιστεί ότι η αξιολόγηση για τις πιθανές αρνητικές επιπτώσεις στην ανθρώπινη υγεία η οποία εκτελέστηκε σύμφωνα με την οδηγία έλαβε υπόψη της το γεγονός ότι η σόγια θα μεταποιείτο σε προϊόντα τα οποία προοδευτικά θα εισέρχοντο στην τροφική αλυσίδα. Επιπλέον η Monsanto, ως αιτούσα, υπέβαλε εθελοντικά ένα πρόσθετο φάκελο ο οποίος συμπεριελάμβανε επιπλέον τροφική αξιολόγηση του μεταποιημένου προϊόντος η οποία εκάλυπτε και πτυχές που δεν προβλέπει η Οδηγία 90/220, όπως π.χ. τα θρεπτικά ισοδύναμα.
<P>
Η Επιτροπή υιοθέτησε την ανωτέρω απόφασή της για την διάθεση στην αγορά της σόγιας της Monsanto σε συνέχεια της ευνοϊκής γνωμάτευσης της ρυθμιστικής επιτροπής την οποία προβλέπει η Οδηγία 90/220. Από την ημερομηνία της έγκρισης και πέρα η Επιτροπή δεν έχει λάβει γνώση νέων στοιχείων τα οποία θα αιτιολογούσαν τυχόν τροποποίηση της απόφασης. Στην απόφασή της αυτή η Επιτροπή έλεγε ότι σύμφωνα με την αξιολόγηση που εκτελέστηκε σε τήρηση της Οδηγίας 90/220 δεν υπήρχε λόγος για να συναχθεί πιθανότητα οιωνδήποτε αρνητικών επιπτώσεων στην ανθρώπινη υγεία και στο περιβάλλον από τις προβλεπόμενες χρήσεις. Έλεγε επίσης ότι δεν υφίστανται λόγοι ασφαλείας οι οποίοι να δικαιολογούν τον διαχωρισμό του προϊόντος αυτού από τις άλλες μορφές σόγιας ούτε επίσης λόγοι ασφαλείας που θα επέβαλαν την αναγραφή στην σήμανση ότι το προϊόν αυτόν έχει προέλθει από γενετικά τροποποιημένο οργανισμό.
<P>
Η Επιτροπή έχει ήδη αναγνωρίσει τις ανησυχίες ολοένα αυξανόμενων αριθμών καταναλωτών αναφορικά με τα γενετικά τροποποιημένα τρόφιμα καταθέτοντας προτάσεις για ρυθμίσεις σχετικά με τις νέες μορφές τροφίμων. Ο κανονισμός αυτός, μετά την έγκρισή του, θα καλύπτει όλες τις πτυχές που έχουν σχέση με την αξιολόγηση των τροφίμων.
<P>
Το υπόλοιπο της απάντησης, το οποίο είναι ολοκληρωμένο και πλήρες, θα παρασχεθεί, κύριε Πρόεδρε, σε όλα τα ενδιαφερόμενα Μέλη που υπέβαλαν το αρχικό ερώτημα. Τα πέντε λεπτά μου τέλειωσαν.

<SPEAKER ID=288 NAME="Πρόεδρος">
Κύριε Επίτροπε σας ευχαριστώ για την κατανόησή σας σχετικά με τον χρόνο. Πιστεύω ότι όλοι συμμεριζόμαστε την άποψη πως ο τρόπος με τον οποίον κατενέμεται ο χρόνος δεν είναι καθόλου ικανοποιητικός.

<SPEAKER ID=289 LANGUAGE="EN" NAME="Pollack">
Κύριε Πρόεδρε, οι καταναλωτές είναι εξαιρετικά ανήσυχοι για τα τρόφιμα που εμφανίζονται στις προθήκες των καταστημάτων. Ανησυχούν ιδιαίτερα για την πιθανότητα όπως η πρωτεΐνη της σόγιας από γενετικά τροποποιημένα φυτά αποτελέσει συστατικό πολλών τροφίμων χωρίς καν να υπάρχει κάποια σχετικά επισήμανση στην ετικέττα.
<P>
Υπάρχουν πολλά επιχειρήματα σχετικά με το εάν αυτές οι νέες μορφές γενετικά τροποποιημένων τροφίμων είναι πράγματι επιθυμητές ή αναγκαίες. Ορισμένοι ενδιαφέρονται για την ασφάλεια του περιβάλλοντος, άλλοι για τις πιθανές επιπτώσεις στην υγεία και άλλοι για το εάν οι επιστήμονες γνωρίζουν πράγματι σε τι μας εκθέτουν. Ορισμένα από τα επιχειρήματα σχετικά με τις πτυχές ηθικής και ασφάλειας των τροφίμων έχουν ήδη παρουσιαστεί εδώ κατά τη διάρκεια της συζήτησης που κάναμε για την οδηγία των νέων μορφών τροφίμων.
<P>
Ο κόσμος διατηρεί σοβαρές επιφυλάξεις λόγω του ότι η έλλειψη οδηγίας σχετικά με τα νέα τρόφιμα - η υπάρχουσα δεν έχει αρχίσει ακόμα να ισχύει - δεν μας επιτρέπει να έχουμε στη διάθεσή μας ένα επαρκές σύστημα αξιολόγησης και έγκρισης των τροφίμων αυτών. Εντελώς ειλικρινά, προκαλεί έκπληξη το γεγονός ότι η Επιτροπή προχώρησε με τέτοια ταχύτητα στην παροχή άδειας εισαγωγής της σόγιας της Monsanto όταν οι δοκιμές που έγιναν στις ΗΠΑ ήταν ελάχιστες.
<P>
Πληροφορούμεθα τώρα από τον τύπο ότι η Επιτροπή είναι έτοιμη να εγκρίνει ένα αμφισβητούμενο στέλεχος γενετικά τροποποιημένου αραβοσίτου που ανέπτυξε η Ciba Geigy, προφανώς για να εξουδετερώσει πιθανό διατλαντικό εμπορικό πόλεμο.
<P>
Η παραγωγή και η διάθεση αυτών των νέων προϊόντων τα οποία είναι, κατ' ελάχιστον, διαμορφωμένα μέχρι κάποιου βαθμού ούτως ώστε να είναι περισσότερο ανθεκτικά στα ζιζανιοκτόνα - ενθαρρύνοντας με τον τρόπο αυτό ακόμη μεγαλύτερη χρήση των επικίνδυνων αυτών χημικών στις καλλιέργειες - εμπεριέχει τεράστιους κινδύνους για την βιοποικιλότητα. Δεν έχουμε ήδη διαπιστώσει αρκετές ζημιές από τα εντομοκτόνα; Δεν υπάρχει κανείς στην Επιτροπή που να έχει διαβάσει τη Σιωπηλή άνοιξη της Ρέϊτσελ Κάρσον; Προς τι άραγε η βιασύνη; Γιατί άραγε θα πρέπει να υποχωρήσουμε, παρά την ανησυχία των καταναλωτών, και να παραχωρήσουμε άδειες στα προϊόντα αυτά μόνο και μόνο επειδή δημιουργήθηκαν και μόνο και μόνο επειδή πιέζει η βιομηχανία;
<P>
Σχετικά με τις ερωτήσεις που κατέθεσε η Ομάδα του ΕΣΚ ελπίζω ότι η Επιτροπή θα δώσει μερικές ουσιαστικές απαντήσεις. Από πολλές απόψεις σήμερα συμπονώ την Επιτροπή. Η διεξαγωγή των εργασιών του Κοινοβουλίου υπήρξε απογοητευτική.
<P>
Το ουσιαστικό όμως πρόβλημα όλων αυτών καταλήγει στην επισήμανση. Το πιο σημαντικό απ' όλα είναι ότι ο πολίτης έχει αναφαίρετο δικαίωμα να γνωρίζει και να κάνει την δική του επιλογή για το τρόφιμο που θα καταναλώσει. Πως μπορεί ακόμη και να σκεφθεί η Επιτροπή ότι είναι δυνατόν να επιτραπεί στα αμφισβητούμενα αυτά προϊόντα να κυκλοφορήσουν στην αγορά χωρίς σαφέστατη επισήμανση περί τίνος πρόκειται; Η παρούσα κατάσταση είναι εντελώς απαράδεκτη από τους καταναλωτές, είναι πιθανώς επικίνδυνη και ολοφάνερα υπονομεύει την προστασία του περιβάλλοντος. Ζητώ από την Επιτροπή να αναθεωρήσει τις απόψεις της, να εξετάσει πιο αναλυτικά και από κάθε δυνατή πλευρά τα προϊόντα αυτά και να διασφαλίσει ότι από τώρα και στο εξής όλα τα γενετικά τροποποιημένα τρόφιμα θα φέρουν σαφέστατη επισήμανση.

<SPEAKER ID=290 LANGUAGE="NL" NAME="Kestelijn-Sierens">
Πρόεδρε, με την παραγωγή σόγιας που είναι ανθεκτική στα ζιζανιοκτόνα επιταχύνεται η προβολή του θέματος των οργανισμών που έχουν υποστεί γενετική τροποποίηση. Είναι απολύτως φυσικό να εξετάζουμε τις εξελίξεις που παρατηρούνται σήμερα στον τομέα των τροφίμων. Οι καταναλωτές έχουν απόλυτο δικαίωμα να τηρούνται ενήμεροι για τους πιθανούς κινδύνους που διασυνδέονται με τη νέα τεχνική γενετικής τροποποίησης. Ωστόσο, οι πληροφορίες πρέπει να είναι αντικειμενικές και να μην βασίζονται σε διαφημιστικά φυλλάδια ή σε μονομερή δεδομένα που προέρχονται από τον ενδιαφερόμενο κλάδο. Είναι κρίμα που δεν έχει εγκριθεί και δεν έχει εφαρμοστεί ακόμη η ευρωπαϊκή νομοθεσία για τα νέα τρόφιμα , επειδή σε διαφορετική περίπτωση θα μπορούσε κατά κάποιο τρόπο να αποφευχθεί η σύγχυση που έχει δημιουργηθεί γύρω από αυτό το θέμα.
<P>
Μαζί με άλλους συναδέλφους της πολιτικής μου ομάδας, διαφωνώ με το σημείο 3 του κοινού ψηφίσματος σύμφωνα με το οποίο πρέπει να ληφθούν μέτρα προκειμένου να διαχωρίζονται από όλα τα άλλα τρόφιμα τα είδη τα οποία περιλαμβάνουν γενετικά τροποποιημένους οργανισμούς. Διαφωνώ επίσης και με το σημείο 8 σχετικά με την επισήμανση. Θα ήθελα δε να απευθύνω έκκληση για την άμεση λήψη μέτρων που θα αποσκοπούν στην ενημέρωση του καταναλωτή μέσω ενημερωτικών εκστρατειών. Κάθε φορά που διεξάγεται μία συζήτηση με αντικείμενο τη βιοτεχνολογία ή τη γενετική τροποποίηση, ο μέσος πολίτης έχει στο μυαλό του - αδικαιολόγητα - τη φρικτή εικόνα ενός ποντικιού με ανθρώπινα αυτιά. Αυτές οι παρεξηγήσεις πρέπει να εξαλειφθούν με τη σαφή αλλά κυρίως αντικειμενική πληροφόρηση.
<P>
Τέλος, καλώ επιτακτικά την Επιτροπή να προωθήσει την επανεξέταση της οδηγίας 90/220 για τη βελτίωση της διαφάνειας των διαδικασιών, τόσο προς το συμφέρον των καταναλωτών όσο και προς το συμφέρον των ενδιαφερόμενων κλάδων. Έχει γίνει επίσης λόγος για την κατάρτιση ενός Πράσινου Βιβλίου για τη νομοθεσία για τα τρόφιμα. Θα μπορούσε να με πληροφορήσει η Επιτροπή πότε πρόκειται να δημοσιευθεί;

<SPEAKER ID=291 LANGUAGE="DE" NAME="Rόbig">
Aξιότιμε κύριε Πρόεδρε, αξιότιμοι κυρίες και κύριοι, οι καταναλωτές έχουν το δικαίωμα να ενημερώνονται για τη χρήση γενετικά τροποποιημένων οργανισμών στην τροφή τους. Aπό τους παραγωγούς και τους διανομείς θα πρέπει να ζητήσουμε μια διεξοδική σήμανση. H έγκριση των γενετικά τροποποιημένων τροφίμων θα πρέπει να γίνεται με πολύ αυστηρά επιστημονικά κριτήρια. H γενετική τεχνολογία, δηλαδή, είναι και μια τεχνολογία του μέλλοντος, και υπολογίζουμε ότι το 8 % περίπου των δυνατοτήτων απασχόλησης, στο μέλλον, θα μπορέσουν να δημιουργηθούν μ' αυτή την τεχνολογία.
<P>
Στην ιατρική λ.χ. και για την παρασκευή της ινσουλίνης, η τεχνολογία αυτή έχει αναγνωριστεί εδώ και πολύ καιρό. Xιλιάδες ανθρώπινες ζωές μπορούν, σήμερα κιόλας, να σωθούν μ' αυτή την τεχνολογία. Kαι στα τρόφιμα θα πρέπει να υπάρχει απόλυτη ασφάλεια και να αποκλείεται κάθε κίνδυνος. Eιδικά ελεγχόμενες διαδικασίες χορήγησης αδειών κυκλοφορίας στην αγορά, αποτελούν τη βάση μιας άφοβης χρησιμοποίησης γενετικά βελτιωμένων τροφίμων.
<P>
Kαι για λόγους δεοντολογίας είναι αναγκαία, οπωσδήποτε, μια διεξοδική σήμανση. H σήμανση αποτελεί πρόσθετη ασφάλεια για τον καταναλωτή. Mπορεί μόνος του να αποφασίσει αν θέλει να χρησιμοποιήσει ή όχι το προϊόν, το οποίο προηγουμένως έχει ελεγχθεί με ευσυνειδησία. Aν είναι αληθινά τα αποτελέσματα μιας έρευνας της αγοράς, ότι το 80 % του πληθυσμού απορρίπτει τα προϊόντα αυτά, δεν θα έχουν καμιά επιτυχία στην αγορά και συνεπώς αυτόματα θα εξαφανιστούν απ' αυτήν. H κυκλοφορία στην αγορά είναι δυνατή, μόλις συνταχθούν οι πραγματογνωμοσύνες των ειδικών.
<P>
Oι αλλεργίες είναι επικίνδυνες για τους καταναλωτές; γι' αυτό δεν υπάρχει καμιά αμφιβολία. Mπορούν όμως να αποφευχθούν, όπως ακούμε από επιστημονικούς κύκλους, με συγκεκριμένη χρήση της γενετικής τεχνολογίας. Γνωρίζουμε πως με χρήση της γενετικής τεχνολογίας μπορεί να μειωθεί και η χρήση λιπασμάτων και φυτοφαρμάκων, πράγμα που, από την άλλη μεριά, θα οδηγούσε, οικολογικά, σε βελτιωμένες ποιότητες εδάφους και ύδατος. Γι' αυτό και χρειαζόμαστε μια ευσυνείδητη αντιπαράθεση με την τεχνολογία αυτή και όχι μια ενιαία καταδίκη.
<P>
Για τους ευρωπαίους καταναλωτές, όμως, είναι απαραίτητος, για κάθε ενδεχόμενο, ο έλεγχος και η σήμανση. Θα παρακαλούσα πολύ τον κύριο Eπίτροπο, να μας πει αν συμμερίζεται τις απόψεις του κ. Bangenmann στον τομέα αυτό.

<SPEAKER ID=292 NAME="Lannoye">
(FR ) Κύριε Πρόεδρε, εδώ και μερικούς μήνες, η Επιτροπή έδινε τη συγκατάθεσή της για την προώθηση στην αγορά αραβοσίτου γενετικά τροποποιημένου, η αντίδραση όμως των κρατών μελών επέφερε αναβολή. Η Επιτροπή έδωσε τη συγκατάθεσή της λέγοντας -παραθέτω το κείμενο της συμφωνίας: »&#x02BC;δεν υπάρχει λόγος να σκεπτόμαστε ότι η εισαγωγή των τροποποιημένων γονιδίων στο καλαμπόκι θα έχει οιεσδήποτε αρνητικές επιπτώσεις στην ανθρώπινη υγεία και στο περιβάλλον&#x02BC;&#x02BC;. Δεν υπάρχουν λόγοι να το σκεπτόμαστε; Σήμερα, φαίνεται καθαρά ότι υπάρχουν. Η κ. Bjerregaard έδωσε συνέντευξη τύπου στην οποία ανακοίνωσε ότι οι επιστημονικές επιτροπές χρειάζονται περισσότερο χρόνο για να αποφανθούν.
<P>
Αλλά και αν ανατρέξουμε στο κείμενο για τη σόγια, το οποίο επίσης χρονολογείται απ&#x02BC; την αρχή του χρόνου και το οποίο οδήγησε στη συμφωνία της Επιτροπής, »&#x02BC;η εισαγωγή τροποποιημένων γονιδίων στη σόγια πιθανότατα δεν θα επιφέρει αρνητικές, για την υγεία και το περιβάλλον, συνέπειες&#x02BC;&#x02BC;. Μήπως βρισκόμαστε σε διαδικασία όμοια μ&#x02BC; εκείνη που εκτυλίχθηκε για την ESB; Θέτω ένα ερώτημα το οποίο θα επιθυμούσα να μη χρειαστεί να περιμένω δέκα χρόνια για να πάρω μια απάντηση, χάρη στην εξεταστική επιτροπή του Κοινοβουλίου που ανέλαβε να διαπιστώσει τί συνέβη. Πιστεύω πως χρειάζεται ένα μορατόριουμ για το ζήτημα, πως πρέπει να διευρύνουμε τη νομοθεσία, να την καταστήσουμε πιό αυστηρή και να καθησυχάσουμε τους καταναλωτές δείχνοντας σχολαστικοί, χωρίς να ενδώσουμε στο συναίσθημα, αλλά να εμπιστευτούμε τη λογική, έτσι δεν είναι κύριε Eisma;

<SPEAKER ID=293 LANGUAGE="IT" NAME="Fantuzzi">
Kύριε Πρόεδρε, στη διάρκεια των τελευταίων εβδομάδων εντάθηκαν οι συζητήσεις γύρω από αυτό το επίμαχο ζήτημα και πιστεύω ότι η ανησυχία δεν διαχέεται αποκλειστικά για το πρόβλημα της σόγιας, καθώς συνειδητοποιήθηκε το γεγονός ότι η απόφαση αυτή ανοίγει τον δρόμο σε κοινά συμφέροντα. Δεν είναι τυχαίο που επικαλέστηκε εδώ το πρόβλημα της εξουσιοδότησης για το αραβόσιτο που ζητήθηκε από τη CIBA και που δεν αφορά μόνο την εισαγωγή στην Ευρωπαϊκή Ένωση αλλά και την τοπική παραγωγή και συνεπώς μπορεί να δημιουργήσει κάποιες πρόσθετες περιπλοκές.
<P>
Δεν αντιτάσσομαι προκαταβολικά στη χρήση των βιοτεχνολογιών, πιστεύω μάλιστα ότι η ανανέωση είναι το κίνητρο της ανθρώπινης εξέλιξης. Οι τεχνολογίες δεν χρήζουν πολύπλοκων διαρθρώσεων αλλά θετικών πλαισίων και κανονισμών. Εν τούτοις, διαδραματίζονται σημαντικές αλλαγές στους τρόπους κατανάλωσης και παραγωγής και πιστεύω ότι η εφαρμογή των βιοτεχνολογιών μπορεί να επιφέρει αξιόλογα πλεονεκτήματα για τον καταναλωτή. Πράγματι, επιτρέπουν τη μείωση της χρήσης των εντομοκτόνων και των φυτοφαρμάκων και ενισχύουν την αποτελεσματικότητα των θρεπτικών και διαιτητικών πτυχών των προϊόντων διατροφής.
<P>
Ωστόσο, σήμερα οφείλουμε να κατανοήσουμε τις ανησυχίες του καταναλωτή. Η εμπιστοσύνη του στα αγροτικά προϊόντα και στα είδη διατροφής κλονίστηκε πραγματικά μετά από τα περιστατικά της ΣΕΒ και πιστεύω ότι, έστω και στα ανανεωτικά και δυναμικά πλαίσια που αναφέρθηκαν, επιβάλλεται μέγιστη προσοχή, δεδομένου ότι το παραμικρό λάθος μπορεί να αποδειχτεί τραγικό και μοιραίο. Ο καταναλωτής δικαιούται να ενημερώνεται και συνεπώς πιστεύω ότι πρέπει να αξιοποιηθεί κάθε μέσο, κάθε τρόπος και κάθε διαδικασία ώστε οι επιλογές του καταναλωτή να είναι πραγματικά ευσυνείδητες, χάρη στην ολοκληρωμένη πληροφόρηση.
<P>
Επίτροπε κ. Kinnock, αν δεν θεωρηθεί απαραίτητο ή δυνατόν να εγγυηθεί ξεχωριστή επιγραφή για τη γενετικώς τροποποιημένη σόγια, πρέπει να αιτιολογηθεί με ευκρίνεια και διαφάνεια. Πρέπει να γνωστοποιηθεί στο Κοινοβούλιο ολόκληρο το ντοσιέ, να κοινοποιηθεί η προκαταρκτική έρευνα της εθνικής αρχής, η γνωμοδότηση της Ευρωπαϊκής Επιτροπής και τυχόν διαδικασίες εξουσιοδότησης που υιοθετήθηκαν στις Ηνωμένες Πολιτείες.
<P>
Επιπλέον, πιστεύω ότι αποκτά ζωτική σημασία η επιτάχυνση της ολοκλήρωσης της διαδικασίας συμφιλίωσης που ακόμη εκκρεμεί γύρω στα νέα προϊόντα ή στα νέα συστατικά διατροφής, καθώς συμβάλλει αναμφισβήτητα στη διαμόρφωση αξιόλογου πλαισίου ρυθμίσεων και ευκρινών και διάφανων για όλους διαδικασιών.

<SPEAKER ID=294 LANGUAGE="DE" NAME="Keppelhoff-Wiechert">
Κύριε Πρόεδρε, κυρίες και κύριοι, για πολύ καιρό ο καρπός της σόγιας θεωρούνταν ιδανική τροφή για τους λάτρεις των βιολογικών τροφών και των ειδών υγιεινής διατροφής. Eίτε σαν επάλειψη στο ψωμί είτε σαν ποτό, η μαγική κίνηση στα ράφια των σουπερμάρκετ φαινόταν να είναι ασταμάτητη. Mέχρι τώρα, όμως. Tο πρώτο φορτίο με γενετικά τροποποιημένη σόγια που έφθασε την προηγούμενη εβδομάδα στο Aμβούργο, χάλασε λιγάκι την εικόνα αυτή. Oι φόβοι των καταναλωτών είναι πράγματι δικαιολογημένοι; Nομίζω πως θα πρέπει να βάλουμε την προστασία των καταναλωτών πάνω απ' όλα. Oφείλουμε να ταχθούμε - κι αυτό φαίνεται φυσικά απ' όλες τις παρεμβάσεις εδώ - υπέρ της σήμανσης των γενετικά τροποποιημένων τροφίμων.
<P>
Mιλάμε ανέκαθεν για τον ενήλικα καταναλωτή. Σκοπός του νεο-αναπτυχθέντα καρπού σόγιας είναι να περιοριστεί η κατανάλωση φυτοφαρμάκων. Mε τη γενετική τεχνολογία έχουμε, για πρώτη φορά, τη δυνατότητα να κάνουμε βιολογική καταπολέμηση παρασίτων σε ευρεία βάση, κι έτσι να συμβάλουμε πράγματι στην επίλυση του περιβαλλοντικού προβλήματος. Yπάρχουν πάρα πολλά χρήσιμα φυτά με μεγάλη απόδοση; ωστόσο, έχω την άποψη ότι η αναζήτηση ολοένα και καλύτερων φυτών δεν επιτρέπεται να σταματήσει. Aυτό είναι επιτακτικά αναγκαίο, για να εφοδιάσουμε τον παγκόσμιο πληθυσμό με επαρκείς ποσότητες τροφίμων. H ανθρωπότητα διπλασιάσθηκε τα τελευταία 40 χρόνια και η παραγωγή τροφίμων αυξήθηκε στον ίδιο βαθμό. Aν, δηλαδή, πριν από 40 χρόνια προσπαθούσαμε να καταπολεμήσουμε την πείνα μόνο με ανακατανομή, όπως ζητούσαν και ζητούν ακόμη και σήμερα πολλοί, θα καταδικάζαμε σε θάνατο από πείνα το ήμισυ του παγκόσμιου πληθυσμού. Eπειδή όμως ο πληθυσμός της Γης, στα επόμενα 30 χρόνια, θα αυξηθεί κατά 2, 5 δισεκατ. και θα φθάσει στα 8 δισεκατ. ανθρώπους, θα πρέπει να βρούμε τρόπους για να πετύχουμε αύξηση της προσφοράς τροφίμων.
<P>
Eπειδή η γεωργικά καλλιεργούμενη επιφάνεια του κόσμου χρησιμοποιείται ήδη πλήρως, θα πρέπει η αύξηση της σοδειάς να επιτευχθεί μονάχα με καλύτερα φυτά και με αποτελεσματικότερη διαχείριση των φυσικών πόρων. H γενετική τεχνολογία δημιουργεί μια καλύτερη κατάσταση εκκίνησης, για την καταπολέμηση της πείνας στον κόσμο, και γι' αυτό το θεωρώ ανεύθυνο το να μην εκμεταλλευθούμε την ευκαιρία αυτή και να την αφήσουμε σε άλλους.

<SPEAKER ID=295 LANGUAGE="IT" NAME="Tamino">
Κύριε Πρόεδρε, αξιότιμοι συνάδελφοι, κύριε Επίτροπε, απευθύνομαι σε όλους εσάς για να σας υπενθυμίσω ότι η καθημερινή διατροφή αποτελείται από ελαιόλαδο, άλευρα, μαγιονέζα, ψωμί, γλυκά, αναψυκτικά, παγωτά και μπισκότα. Είναι συνηθισμένη η ύπαρξη σόγιας μέσα σε όλα αυτά όπως και σε πολλές άλλες εκατοντάδες προϊόντων. Πρόκειται για παιδικές τροφές, για διαιτικά και βιολογικά προϊόντα για τον καταναλωτή που απαιτεί αγνή ποιότητα και δείχνει μεγάλη ευαισθησία για τα προβλήματα αυτά. Δυστυχώς, εξ αιτίας της απόφασης της Επιτροπής, δεν θα μπορούμε να ξεχωρίσουμε αν πρόκειται για κανονικά παρασκευασμένη σόγια ή για γενετικώς τροποποιημένη σόγια καθώς, μετά από τη σχετική απαγόρευση, οι ετικέτες δεν θα το αναφέρουν.
<P>
Κύριε Επίτροπε, θα ήθελα να μάθω αν αυτό θεωρείται σεβασμός των καταναλωτών, παροχή εγγυήσεων και εμπιστοσύνης στους καταναλωτές.
<P>
Το περιεχόμενο των δηλώσεών σας είχε ήδη ειπωθεί πριν από είκοσι χρόνια, όταν στο επίκεντρο των συζητήσεων ήταν η πυρηνική ασφάλεια. Δεν αποφύγαμε όμως το Τσέρνομπιλ. παρ'όλο που πριν από δέκα χρόνια συζητούσαμε γύρω από το ζήτημα της εντατικής κτηνοτροφίας, δεν αποφύγαμε τη ΣΕΒ.
<P>
Aναρωτιέμαι μήπως πρέπει να αναμένουμε και άλλη καταστροφή, συνέπεια της γενετικής μηχανικής, για να συζητήσουμε με μεγαλύτερη σωφροσύνη για τα επίκαιρα αυτά προβλήματα. Ακριβώς για την αποφυγή ολέθριων συνεπειών, θα ήθελα να επιστήσουμε την προσοχή μας στην πραγματική εκτίμηση των συνεπειών στο περιβάλλον, όχι εκ μέρους της Monsanto ή των Ηνωμένων Πολιτειών αλλά εκ μέρους των χωρών μας. Δεν πρόκεται μόνο για θέματα υγείας αλλά κυρίως για τη μελλοντική ασφάλεια του περιβάλλοντος και των φυσικών ισορροπιών.

<SPEAKER ID=296 LANGUAGE="NL" NAME="Van Putten">
Πρόεδρε, όπως προέκυψε και σήμερα, εξακολουθεί να επικρατεί μεγάλη σύγχυση, λόγω των αντιφατικών δημοσιευμάτων, όσον αφορά τους κινδύνους που συνεπάγεται η κατανάλωση τροφίμων που έχουν υποστεί γενετική τροποποίηση. Αβεβαιότητα υπάρχει σχετικά με τις πιθανές αλλεργικές αντιδράσεις και την υγεία εν γένει. Όντως, στα τρόφιμα προστίθεται ένα γονίδιο το οποίο δεν αποτελούσε ποτέ συστατικό τους. Στην περίπτωση της σόγιας, οι νέοι σπόροι είναι ανθεκτικοί ενάντια στο ζιζανιοκτόνο Roundup, το οποίο περιλαμβάνει glyphosat. Αυτό το ζιζανιοκτόνο, το Roundup, χρησιμοποιείται προκειμένου να αυξηθεί στο μέγιστο δυνατό επίπεδο η παραγωγή γενετικά τροποποιημένης σόγιας. Το glyphosat θεωρείται ότι είναι καρκινογόνος ουσία και ότι επιδρά στην ικανότητα γονιμοποίησης. Αυτές είναι οι πληροφορίες που έχουμε στη διάθεσή μας. Προφανώς, η Επιτροπή διαθέτει άλλες πληροφορίες. Παράλληλα με τους πιθανούς κινδύνους, αναφέρονται και οι τεράστιες συνέπειες για το περιβάλλον. Η μαζική χρήση του μέσου αυτού είναι αντίθετη προς τους ευρωπαϊκούς κανόνες, οι οποίοι είναι αυστηρότεροι από αυτούς που ισχύουν στις Ηνωμένες Πολιτείες και στηρίζονται στην αποκαλούμενη αρχή της πρόνοιας. Συνεπώς, και αυτό το σημείο ενδέχεται να προκληθεί μία κάποια διαμάχη. Έχει αποδειχθεί ότι το ζιζανιοκτόνο Roundup, ενάντια στο οποίο είναι ανθεκτική η νέα σόγια, μπορεί μεν να καταστρέφει πολλά παράσιτα, αλλά, όπως προέκυψε στην Αυστραλία, αυξάνει και την ανθεκτικότητα ορισμένων παρασίτων, τα οποία στη συνέχεια θα πρέπει να καταπολεμηθούν με νέα μέσα. Όπως αναμένεται, οι σχετικές δαπάνες θα επιβαρύνουν και πάλι τους καταναλωτές. Για το λόγο αυτό είναι ακατανόητο να διατίθενται ήδη στην ευρωπαϊκή αγορά τα προϊόντα αυτά, τη στιγμή που πρόκειται για ένα τόσο σημαντικό θέμα και που δεν έχουν λήξει ακόμη οι διαπραγματεύσεις μεταξύ Κοινοβουλίου και Ευρωπαϊκού Συμβουλίου. Αυτό είναι ανεξήγητο.
<P>
Τι σύμπτωση, τέλος, που η συζήτηση αυτή διεξάγεται τη στιγμή που αρχίζει στη Ρώμη η Διάσκεψη Κορυφής των Ηνωμένων Εθνών για τον επισιτισμό! Μετά από δέκα χρόνια, η διεθνής κοινότητα συζητά και πάλι το θέμα του παγκόσμιου επισιτισμού και της εξάλειψης της πείνας. Πριν από δέκα χρόνια δήλωναν και πάλι ότι η πείνα θα εξαφανισθεί από τον κόσμο. Η κατάσταση όμως είναι διαφορετική. Η προβληματική των γενετικά τροποποιημένων προϊόντων, όπως η σόγια, περιλαμβάνει και μία ηθική πτυχή. Μέχρι ποιο σημείο θα συνεχίσουμε να δημιουργούμε και να χρησιμοποιούμε εύφορα εδάφη για την παραγωγή ενός παρόμοιου προϊόντος; Όσο σημαντικό και εάν είναι το προϊόν αυτό, πράγμα που ήδη ειπώθηκε και είναι γνωστό, δεν υπάρχει κίνδυνος να παραγκωνισθούν και να περιθωριοποιηθούν ολοένα και περισσότερο διάφορες παραδοσιακές, αλλά εξαιρετικά πολύτιμες ποικιλίες; Σε ποιο βαθμό θα μπορούν στο μέλλον διάφορα μεμονωμένα άτομα που θα κατέχουν τεράστιες επιχειρήσεις να χρησιμοποιούν προϊόντα όπως η σόγια για να επηρεάζουν ή ακόμη και να κατευθύνουν με δόλιο τρόπο τις διατροφικές συνήθειες εκατομμυρίων ανθρώπων;

<SPEAKER ID=297 LANGUAGE="EN" NAME="Jackson">
Κύριε Πρόεδρε, όταν απαντήσει ο Επίτροπος θα ήθελα να ανταποκριθεί εν συντομία σε τρία συγκεκριμένα θέματα τα οποία ίσως να διαλευκάνουν ορισμένα από τα σημεία που έθεσαν εδώ οι συνάδελφοί μου.
<P>
Σε σχέση με την γενετικά τροποποιημένη σόγια η οποία εισάγεται στην Ευρωπαϊκή Ένωση, θα μπορούσε να διευκρινήσει ο Επίτροπος ότι η γενετική τροποποίηση σε σχέση με αυτή τη σόγια είναι μια τεχνική που χρησιμοποιείται για την παραγωγή της αλλά ότι όμως, στην πραγματικότητα, δεν υπάρχει γενετικά τροποποιημένος οργανισμός στο τελικό προϊόν το οποίο δεν διαφέρει στη σύνθεσή του από την συνηθισμένη σόγια - δηλαδή την μη τροποποιημένη σόγια; Οι έλεγχοι τους οποίους ζητούν η κ. Pollack και άλλοι δεν είναι καθόλου πρακτικοί.
<P>
Δεύτερον, στο πλαίσιο του Παγκοσμίου Συνεδρίου Τροφίμων που γίνεται στην Ρώμη δεν θα ήθελε να σχολιάσει άραγε ο Επίτροπος τα πιθανά οφέλη της νέας τεχνολογίας στον τομέα των τροφίμων τόσο αναφορικά με την αύξηση της διαθεσιμότητας των τροφίμων στους πεινασμένους - 840 εκατομμύρια άτομα στον κόσμο τώρα - όσο και στη διαθεσιμότητα νέων προϊόντων για τους καταναλωτές όπως εμείς;
<P>
Τέλος, δεν θα ήθελε άραγε ο Επίτροπος να επιβεβαιώσει ότι η αντιδικία που υφίσταται αυτή την στιγμή σχετικά με το εάν ο αραβόσιτος ΒΤ θα πρέπει να διατεθεί στην ευρωπαϊκή αγορά δείχνει την αξία της κατά περίπτωση προσέγγισης την οποία έχει υιοθετήση η Ευρωπαϊκή Ένωση και η οποία είναι στην πραγματικότητα πολύ πιο αυστηρή από την αντίστοιχη που χρησιμοποιείται στις Ηνωμένες Πολιτείες και η οποία μπορεί να μας δώσει αμφισβητούμενα αποτελέσματα; Τα παραπάνω δεν υπογραμμίζουν άραγε την ανάγκη όπως εμείς, ως Μέλη του Ευρωπαϊκού Κοινοβουλίου, θα πρέπει να γνωρίζουμε για τις κατά περίπτωση εξετάσεις που διεξάγουν από κοινού η Επιτροπή και τα κράτη μέλη;
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, συμφωνώ μαζί σας στην έκφραση των ευχαριστιών μας προς τους διερμηνείς και στη λύπη μας για το καθυστερημένο της ώρας.
<P>
Θα προσπαθήσω να ανταποκριθώ στη συζήτηση. Δεν θα ισχυριστώ ότι οι απαντήσεις μου θα καλύψουν όλα τα ενδιαφέροντα σημεία που τέθηκαν αλλά ελπίζω ότι, επιλέγοντας ορισμένα, θα μπορέσω να αναφερθώ σε όλα τα ζητήματα που τέθηκαν ενώπιον του Σώματος σήμερα.
<P>
Καταρχάς, το πρόβλημα της επισήμανσης τέθηκε μεταξύ άλλων από την κ. Pollack. Οι αποφάσεις που έχουν ληφθεί μέχρι τούδε βρίσκονται σε συμφωνία με τις διατάξεις της Οδηγίας 90/220. Σύμφωνα με την οδηγία αυτή και εν τη απουσία λόγων ασφαλείας δεν μπορεί να επιβληθεί ειδική επισήμανση η οποία να αναφέρει ότι το προϊόν προέρχεται από γενετικά τροποποιημένους οργανισμούς. Η Επιτροπή αναγνωρίζει τη σημασία της επισήμανσης και προτίθεται να συζητήσει το θέμα στο πλαίσιο προτάσεων για την αναθεώρηση της οδηγίας.
<P>
Υπήρξαν ερωτήσεις σχετικά με τις πιθανότητες πρόκλησης αλλεργιών και άλλων επιπτώσεων στην ανθρώπινη υγεία. Απαντώ ότι η συγκατάθεση για την κυκλοφορία στην αγορά της συγκεκριμένης σόγιας χορηγήθηκε σύμφωνα με τις διαδικασίες που προβλέπει η Οδηγία 90/220. Η αξιολόγηση κινδύνων που έγινε εξέτασε ιδιαιτέρως τις τυχόν τοξικές και αλλεργιογόνες ιδιότητες των εισαχθέντων γονιδίων και κατέληξε στο συμπέρασμα ότι δεν υπάρχει λόγος για να υποτεθεί ότι θα υπάρξουν αρνητικές επιπτώσεις στην ανθρώπινη υγεία και το περιβάλλον από την εισαγωγή στη σόγια του γενετικού κώδικα ανθεκτικότητας στην Νφωσφονομεθυλ-γλυκίνη και του μεταβατικού πεπτιδίου των χλωροπλαστών. Αυτό σημαίνει ότι η σόγια της Monsanto είναι ουσιαστικά ισοδύναμη με τις μη τροποποιημένες ποικιλίες της σόγιας που ήδη κυκλοφορούν στην αγορά και επομένως δεν υπάρχει λόγος να συναχθεί ότι εκπροσωπούν κάποιο κίνδυνο διαφορετικό από εκείνους που συνδέονται με τις άλλες ποικιλίες σόγιας.
<P>
Οι πληροφορίες που παρασχέθηκαν από ορισμένα Μέλη του Σώματος αφορούσαν τους πιθανούς αλλεργικούς κινδύνους γενικά από τη σόγια. Αλλά αυτό δεν αποτελεί ένα νέο στοιχείο δεδομένου ότι είναι γνωστό πως η σόγια γενικά μπορεί να προκαλέσει αλλεργία σε ορισμένα, μεμονωμένα, άτομα. Η πληροφόρηση αυτή δεν συνιστά ένα νέο στοιχείο πιθανών βλαπτικών επιδράσεων της σόγιας που παρήγαγε η Monsanto. Επιπλέον, η Επιτροπή δεν γνωρίζει κάποια νέα πληροφορία που θα παρείχε ενδείξεις πιθανών βλαπτικών επιπτώσεων στην ανθρώπινη υγεία από την κατανάλωση της σόγιας της Monsanto. Η Επιτροπή, ωστόσο, παρακολουθεί όλες τις πληροφορίες επί του αντικειμένου αυτού ούτως ώστε να δράσει άμεσα εάν εμφανιστούν ενδείξειες βλαπτικών επιπτώσεων. Σε μια τέτοια περίπτωση θα χρησιμοποιηθούν οι διατάξεις ασφαλείας της οδηγίας για την τροποποίηση ή ανάκληση της συγκατάθεσης.
<P>
Τέλος, επί του σημείου που έθεσε η κ. van Putten αλλά και το οποίο μνημονεύθηκε και από άλλους εν σχέσει με το μέγιστο επιτρεπόμενο επίπεδο υπολειμματικών ζιζανιοκτόνων, η Οδηγία 90/220 δεν καλύπτει τις αρνητικές επιπτώσεις στην ανθρώπινη υγεία και το περιβάλλον από τα χημικά ζιζανιοκτόνα τα οποία πιθανώς να χρησιμοποιηθούν σ' αυτά τα γενετικά τροποποιημένα φυτά και επομένως δεν καθορίζει μέγιστα επιτρεπόμενα επίπεδα υπολειμματικών ζιζανιοκτόνων. Αυτό επιτελείται συνήθως μέσω άλλης κοινοτικής νομοθεσίας.
<P>
Η Οδηγία του Συμβουλίου 96/32 του Μαΐου 1996 έχει καθορίσει μέγιστο όριο τα 20 ppm υπολείμματος Νφωσφονομεθυλ-γλυκίνης στη σόγια. Σύμφωνα με την εξέταση που διενεργήθηκε κατά την προετοιμασία της αποφάσεως του Συμβουλίου, ο ρυθμός μεταβολισμού της Ν-φωσφονομεθυλ-γλυκίνης στα ανθεκτικά φυτά ήταν ο ίδιος με εκείνον που εμφανίζεται στις μη ανθεκτικές παραδοσιακές ποικιλίες. Προκύπτει συνεπώς ότι εφόσον δεν υπερβαίνει το ανωτέρω όριο η σόγια της Monsanto μπορεί να εισαχθεί.
<P>
Λυπούμαι για την συντομία των απαντήσεων αλλά, όπως ήδη είπα, θα είμαι ευτυχής να παράσχω την πλήρη απάντηση την οποία ήλπιζα να δώσω ενωρίτερα στα Μέλη που έθεσαν τις ερωτήσεις.

<SPEAKER ID=298 NAME="Πρόεδρος">
Έχω λάβει, σύμφωνα με το άρθρο 40(5) του Κανονισμού, πέντε προτάσεις ψηφίσματος.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 12.15 μ.μ.)

