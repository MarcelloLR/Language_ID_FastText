<CHAPTER ID=0>

<SPEAKER ID=1 LANGUAGE="EN" NAME="MacCormick">
Κύριε Πρόεδρε, κύριοι βουλευτές δεν χρειάζεται να πω πόσο σημαντικό είναι για εμάς το δημοσίευμα Πρόσφατο και προσεχές έργο των επιτροπών. Μας δείχνει το δρόμο προς τα εμπρός.
<P>
Πριν από μία εβδομάδα, μια συνάδελφος, που εργάζεται ως σύμβουλος στο Κοινοβούλιο της Σκωτίας, ζήτησε τη βοήθεια μου όσον αφορά το πρόβλημα της ενημέρωσης σχετικά με τις συζητήσεις που πρόκειται να διεξαχθούν στο Ευρωπαϊκό Κοινοβούλιο, έτσι ώστε οι επιτροπές του άλλου κοινοβουλίου να γνωρίζουν τις εργασίες μας και να μπορούν να προγραμματίσουν σε σχέση με αυτές. Της είπα ότι υπάρχει ένα θαυμάσιο δημοσίευμα και ότι θα της το φέρω. Το προσωπικό μου ζήτησε το δημοσίευμα αυτό από το Κοινοβούλιο αυτήν την εβδομάδα, ενώ εγώ ρώτησα το γραφείο του Κοινοβουλίου στο Εδιμβούργο αν μπορεί να μου το εξασφαλίσει. Πληροφορήθηκα πως πρόκειται για ένα σπάνιο έγγραφο του οποίου κάθε βουλευτής λαμβάνει μόνο ένα αντίτυπο, δεν μπορεί να ανατυπωθεί για κανέναν άλλο και δεν μπορούν να δοθούν επιπλέον αντίτυπα. Αυτήν την εποχή της διαφάνειας στη διεξαγωγή των εργασιών μας, νομίζω πως πρόκειται για μία διάταξη η οποία πρέπει να επανεξεταστεί. Αυτό το πολύ χρήσιμο δημοσίευμα θα έπρεπε να είναι ευρέως διαθέσιμο.
<P>
Δεύτερο σημείο που θέλω να παρατηρήσω είναι ότι εχθές, εγκρίναμε συνοπτικά πρακτικά στα οποία δινόταν έμφαση στη δήλωση της κ. Doyle που έγινε την Πέμπτη 7 Φεβρουαρίου, ότι όσον αφορά την ψηφοφορία επί της έκθεσης Watson, η Ομάδα ΕΛΚ-ΕΔ εκ παραδρομής δεν ψήφισε υπέρ της τροπολογίας habeas corpus. Αν δεν είχαν κάνει αυτό το λάθος λόγω καθυστερημένης αλλαγής στην αρίθμηση, η τροπολογία αυτή θα είχε εγκριθεί από το Κοινοβούλιο. Αυτό είναι ένα βαρυσήμαντο γεγονός, το οποίο ελπίζω να τεθεί υπόψη του Επιτρόπου Vitorino, του Προεδρεύοντα του Συμβουλίου και της κ. Palacio Vallelersundi, την πρόεδρο της αρμόδιας επιτροπής του Σώματος.

<SPEAKER ID=2 NAME="Πρόεδρος">
Κύριε MacCormick, σημειώνουμε το δεύτερο σημείο της δηλώσεώς σας.
<P>
Όσον αφορά το πρώτο, νομίζω ότι ο Πρόεδρος του Κοινοβουλίου έχει σκοπό να αναθέσει σε έναν από τους Αντιπροέδρους και το καθήκον να επιλαμβάνεται των εκθέσεων για τις σχέσεις με τους πολίτες, καθώς και για τη διαφάνεια και την επικοινωνία μεταξύ Κοινοβουλίου και πολιτών. Ποιος θα είναι αυτός ο Αντιπρόεδρος δεν έχει αποφασισθεί ακόμα. Νομίζω ότι μπορεί να αποτελέσει το σημείο αναφοράς και για το ζήτημα που θέσατε.

<CHAPTER ID=1>
Πρόγραμμα Socrates
<SPEAKER ID=3 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0021/2002) της κ. Pack, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την εφαρμογή του προγράμματος ΣΩΚΡΑΤΗΣ (2000/2315(INI)).

<SPEAKER ID=4 LANGUAGE="DE" NAME="Pack">
. (DE) Κύριε Πρόεδρε, συνάδελφοι, κατ' αρχήν θέλω να επισημάνω ότι το πρόγραμμα ΣΩΚΡΑΤΗΣ υπήρξε από την αρχή μία επιτυχία. Επιτυχία χαρακτήριζε ήδη την εκπαίδευση στο πλαίσιο του προγράμματος ERASMUS, ωστόσο στο πλαίσιο του ΣΩΚΡΑΤΗΣ η επιτυχία αυτή έγινε ακόμη μεγαλύτερη. Αυτό είναι ένα θετικό συμπέρασμα ως προς την αξιολόγηση της δεύτερης φάσης εφαρμογής του κοινοτικού αυτού προγράμματος για την παιδεία. Το πρόγραμμα ΣΩΚΡΑΤΗΣ λαμβάνει υπόψη την ιδέα της δια βίου εκπαίδευσης και υποστηρίζει την κινητικότητα τόσο των διδασκόντων όσο και των διδασκομένων σε όλες τις φάσεις της εκπαίδευσης. Μιλώντας λίγο πιο ελεύθερα θα μπορούσε κανείς να πει ότι το πρόγραμμα ΣΩΚΡΑΤΗΣ μας συνοδεύει από την κούνια έως τον τάφο.
<P>
Η Επιτροπή προέβη σταδιακά σε μέτρα και ενέργειες που βελτίωσαν ως προς την ουσία του το πρόγραμμα. Επικροτώ τη συνεχιζόμενη απλούστευση και επιτάχυνση των γραφειοκρατικών διαδικασιών. Η γραφειοκρατία δεν μπορεί να λείψει από κανένα κρατικό πρόγραμμα, σε οποιοδήποτε επίπεδο· ωστόσο, δεν επιτρέπεται να αποτελεί εμπόδιο ειδικά για ένα τέτοιο πρόγραμμα σχετικό με την εκπαίδευση και δεν πρέπει να παρεμποδίζει την υλοποίηση των στόχων του. Η Επιτροπή ανταποκρίθηκε σε ορισμένα σημεία στην αρχή αυτή. Θα αναφερθώ στη συνέχεια στους τομείς όπου δεν το έπραξε.
<P>
Ως εισηγήτρια της εφαρμογής τόσο της πρώτης, όσο και της δεύτερης τρέχουσας φάσης του προγράμματος ΣΩΚΡΑΤΗΣ, είμαι ικανοποιημένη με αυτήν τη θετική εξέλιξη. Οι αριθμοί σχετικά με το πρώτο μισό του προγράμματος μιλούν από μόνοι τους. Σε 31 κράτη - πρόκειται για τα 15 κράτη μέλη, τις υποψήφιες προς ένταξη χώρες και τα μέλη του ευρωπαϊκού οικονομικού χώρου - μόνο στο πλαίσιο των πανεπιστημιακών ανταλλαγών του ERASMUS συμμετείχαν 2Ί000 πανεπιστήμια, 40 000 υφηγητές και περισσότεροι από 460 000 φοιτητές. Το COMENIUS, το οποίο προωθεί τα σχολεία, ενισχύει μάλιστα 15 000 σχολεία με περισσότερους από 2 εκατομμύρια μαθητές. Θεωρώ ότι έτσι προσεγγίζουμε πραγματικά τους πολίτες μας. Πιστεύω ότι αξίζει στ' αλήθεια τον κόπο να συνεχίσουμε το πρόγραμμα αυτό και, αν είναι δυνατόν, να αυξήσουμε τους σχετικούς πόρους.
<P>
Σε αυτό το πλαίσιο, ήταν σωστή η αύξηση του πολυετούς προϋπολογισμού από 850 εκατομμύρια ευρώ που ήταν αρχικά σε 933 εκατομμύρια ευρώ, την οποία επέτυχε το Ευρωπαϊκό Κοινοβούλιο με πολλές ολονύκτιες συζητήσεις. Ας είμαστε όμως ειλικρινείς - η αύξηση αυτή δεν είναι αρκετή. Όταν μετά το 2004 - το πρόγραμμα φθάνει μέχρι το 2007 - θα προστεθούν νέες υποψήφιες χώρες, οι πόροι του προγράμματος θα πρέπει να αυξηθούν. Εάν το Συμβούλιο Υπουργών δεν εγκρίνει την αύξηση, το μόνο που μπορώ να πω είναι ότι όλες οι δηλώσεις του στις συνόδους κορυφής δεν έχουν καμία αξία! Νομίζω ότι η κ. Επίτροπος θα πρέπει να το υπενθυμίσει στους κυρίους αυτούς και στις επόμενες συνεδριάσεις του Συμβουλίου.
<P>
Υπάρχουν φυσικά και σημεία που επιδέχονται κριτική. Πολλές πρωτοβουλίες μπορούν ακόμη να βελτιωθούν ως προς τις λεπτομέρειές τους. Πρώτον: η Επιτροπή πρέπει να βελτιώσει και να επιταχύνει περαιτέρω ιδίως τη συνεργασία με τα εθνικά γραφεία. Η αποκέντρωση έχει μεγάλα πλεονεκτήματα, όμως απαιτείται μία αποτελεσματικότερη διαχείριση των πληροφοριών. Εδώ το σύστημα ΣΥΜΜΕΤΡΙΑ που ανέπτυξε η Επιτροπή θα βελτιώσει σημαντικά τη ροή πληροφοριών από και προς τα εθνικά γραφεία. Ταυτόχρονα, όμως, είναι δυνατή και εύλογη η σύνδεσή του με τα προγράμματα JEUNESSE και LEONARDO. Συνεπώς, η ΣΥΜΜΕΤΡΙΑ πρέπει να εφαρμοσθεί το συντομότερο δυνατόν.
<P>
Δεύτερον: θέλω να υπογραμμίσω ότι μου δόθηκε η εντύπωση πως η Επιτροπή υποστηρίζει σε όλες τις φάσεις τη συντριπτική πλειοψηφία των εθνικών γραφείων. Ωστόσο, είναι λυπηρό το γεγονός ότι η αργοπορημένη σύναψη νέων συμβάσεων καθυστέρησε τις πληρωμές, ιδίως ως προς τη δράση COMENIUS. Τα παρόμοια εμπόδια πρέπει να παραμερισθούν, διότι η αναβολή και οι καθυστερήσεις προξενούν απογοήτευση στους ένθερμους συμμετέχοντες. Τούτο έχει ακόμη σοβαρότερες συνέπειες, καθότι ειδικά στον τομέα των σχολείων ο ζήλος που επιδεικνύεται από πολλούς κατά την ανάπτυξη των προγραμμάτων έχει τον χαρακτήρα τιμητικού αξιώματος. Ξέρω σχολεία όπου ο δάσκαλος που ασχολείται με αυτό αντιμετωπίζεται με ειρωνικά χαμόγελα από τους συναδέλφους του, γιατί το κάνει στον ελεύθερό του χρόνο και δεν παίρνει ούτε δραχμή παραπάνω γι' αυτό!
<P>
Τρίτον: περιμένω ακόμη ότι θα σημειωθεί πρόοδος ως προς τη δημιουργία κοινών δράσεων, ειδικά σχετικά με τα άλλα προγράμματα που αναφέρθηκαν.
<P>
Τέταρτον: καλώ επιπλέον την Επιτροπή να ενεργήσει σύμφωνα με τον εξής κανόνα: όσο μικρότερες είναι οι ενισχύσεις, τόσο λιγότερες θα πρέπει να είναι οι γραφειοκρατικής φύσεως απαιτήσεις προς τους συμμετέχοντες. Θεωρώ ότι, ως προς αυτό, μπορούμε να ακολουθήσουμε το υπόδειγμα της Επιτροπής για τις αδελφοποιήσεις πόλεων και, συγκεκριμένα, να έχουν διαφορετική μεταχείριση όλες οι αιτήσεις για ποσά μικρότερα των 20 000 ευρώ και να μην συνοδεύονται οι αιτήσεις από τόσο μεγάλο όγκο εγγράφων όσο στις περιπτώσεις μεγαλύτερης ενίσχυσης. Επίσης, κατά τη γνώμη μου, πρέπει να αίρεται η απαίτηση συγχρηματοδότησης για υποτροφίες ύψους μικρότερου των 20 000 ευρώ.
<P>
Η μεγάλη σημασία του προγράμματος ΣΩΚΡΑΤΗΣ στον ευρωπαϊκό χώρο εκπαίδευσης έχει υπογραμμισθεί πολλές φορές και είναι αδιαμφισβήτητη. Δεν πρέπει να λησμονούμε ότι το πρόγραμμα αυτό αποτελεί τον εξέχοντα πυρήνα της ευρωπαϊκής κοινωνίας της γνώσης και της εκπαίδευσης. Ανησυχώ μήπως η διακρατική συνεργασία στον τομέα της εκπαίδευσης, δηλαδή η διακυβερνητική πτυχή, παραγκωνίσει την κοινοτική προσέγγιση. Ωστόσο, στις δηλώσεις της Μπολόνια και της Πράγας είχαν εξαγγελθεί παρόμοιες υποθετικά ταχύτερες μέθοδοι. Ας μην ξεχνάμε ότι οι στόχοι και τα μέτρα της επονομαζόμενης ανοιχτής διαδικασίας συνεργασίας με τα κράτη μέλη στον τομέα της εκπαίδευσης θα ήταν σχεδόν αδιανόητη χωρίς τις θετικές εμπειρίες με το πρόγραμμα ΣΩΚΡΑΤΗΣ. Η θυσία των κοινοτικών στόχων της εκπαίδευσης στο βωμό της βραχυπρόθεσμης διακρατικής συνεργασίας θα αποτελούσε τεράστια οπισθοδρόμηση.
<P>
Τέλος, θα πρέπει να προσέξουμε δύο ακόμη σημεία. Πρώτον: το ΣΩΚΡΑΤΗΣ είναι ένα ουσιαστικό, ένα αποφασιστικής σημασίας ευρωπαϊκό πρόγραμμα, διότι προσφέρει αγωγή σε ανθρώπους στην Ευρώπη και αποτελεί την ευρωπαϊκή απάντηση στις μελλοντικές προοπτικές της εκπαίδευσης.
<P>
Δεύτερον: η ανοιχτή μέθοδος της διακυβερνητικής συνεργασίας δεν πρέπει να γίνει αιτία αμφισβήτησης της σημασίας της κοινοτικής προσέγγισης. Πρέπει να δώσουμε μεγάλη προσοχή σ' αυτό.
<P>
(Χειροκροτήματα)

<SPEAKER ID=5 LANGUAGE="DE" NAME="Hieronymi">
Κύριε Πρόεδρε, κυρία Επίτροπε, αγαπητοί συνάδελφοι, το ΣΩΚΡΑΤΗΣ είναι, παράλληλα με μερικά άλλα προγράμματα, πραγματικά το πρόγραμμα της Ευρωπαϊκής Ένωσης που δομεί εκ βάθρων την Ευρώπη, και μάλιστα - όπως μόλις ακούσατε από την Doris Pack - επειδή χάρη σ' αυτό γενιές ολόκληρες νέων ανθρώπων βιώνουν πραγματικά την Ευρώπη και μεγαλώνουν στο πλαίσιο ευρωπαϊκών συντεταγμένων που θα σφραγίσουν ολόκληρη την προσωπική και επαγγελματική ζωή τους.
<P>
Γι' αυτό είναι τόσο σημαντικό να δεσμεύσουμε ως Ευρωπαϊκό Κοινοβούλιο, στο πλαίσιο των διαδικασιών, το Συμβούλιο και την Επιτροπή, αλλά επίσης να συμβάλουμε οι ίδιοι σε αυτά. Για τον λόγο αυτόν, θα ήθελα να θίξω δύο σημεία, για τα οποία ζητώ και την υποστήριξη των άλλων επιτροπών του Κοινοβουλίου και ιδίως της Επιτροπής Προϋπολογισμών και της Επιτροπής Ελέγχου του Προϋπολογισμού.
<P>
Το πρώτο είναι το ζήτημα της αποκέντρωσης, της οποίας η αξία είναι αποδεδειγμένη. Όμως, τα εθνικά γραφεία θα έχουν μελλοντικά ένα ταίρι στις Βρυξέλλες, που θα είναι τα εκτελεστικά γραφεία. Με τα εκτελεστικά αυτά γραφεία θα πρέπει να έχουμε εξ ίσου καλή συνεργασία με αυτήν που είχαμε με τα εθνικά γραφεία, τα οποία και ευχαριστούμε. Γι' αυτό παρακαλώ θερμά την Επιτροπή, αλλά και την Επιτροπή Ελέγχου του Προϋπολογισμού, να δημιουργήσουν τις απαραίτητες προϋποθέσεις κατά τις διαβουλεύσεις σχετικά με τα εκτελεστικά γραφεία.
<P>
Το δεύτερο σημείο είναι ο δημοσιονομικός έλεγχος. Χρειαζόμαστε την υποστήριξη της Επιτροπής Ελέγχου του Προϋπολογισμού και για να μπορέσει πράγματι να επιτευχθεί ο στόχος παροχής σχετικά χαμηλών ενισχύσεων χωρίς πολλές γραφειοκρατικές διαδικασίες. Η Επιτροπή θα πρέπει να έχει την απαραίτητη υποστήριξη από το Κοινοβούλιο και ειδικά από την Επιτροπή Ελέγχου του Προϋπολογισμού.
<P>
(Χειροκροτήματα)

<SPEAKER ID=6 LANGUAGE="DE" NAME="Prets">
Κύριε Πρόεδρε, κυρία Επίτροπε, ακούσαμε σήμερα πολλά θετικά για το πρόγραμμα ΣΩΚΡΑΤΗΣ, που δεν θέλω να τα επαναλάβω όλα, παρά μόνο να επισημάνω ακόμα ότι περίπου το 40% των 376 εκατομμυρίων κατοίκων της Ευρωπαϊκής Ένωσης έχει ηλικία μικρότερη των 30 ετών. Η ομάδα αυτή αποτελεί μία από τις μεγαλύτερες ομάδες-στόχους του προγράμματος ΣΩΚΡΑΤΗΣ, αλλά και των Grundtvig, Minerva, Media plus και άλλων.
<P>
Συνεπώς, το συγκεκριμένο πρόγραμμα έχει τη δυνατότητα να διακριθεί τα επόμενα χρόνια χάρη στην κινητικότητα, τον διαπολιτισμικό του χαρακτήρα και την εκπαιδευτική του ποικιλομορφία. Όπως μπορούμε να διαπιστώσουμε στη δεύτερη φάση του και όπως μόλις ακούσαμε, έχει τις καλύτερες προδιαγραφές βελτίωσης. Πρέπει ωστόσο να καταδειχθούν και οι ελλείψεις που εξακολουθεί να παρουσιάζει. Σε αυτές συγκαταλέγονται η καθυστερημένη σύναψη συμβάσεων μεταξύ Επιτροπής και εθνικών γραφείων, τα οποία επανειλημμένα θίγουν τα προβλήματα αυτά και επανειλημμένα εμποδίζονται στην εφαρμογή του προγράμματος εξαιτίας αυτών των καθυστερήσεων. Τούτο αφορά επίσης την καθυστέρηση της καταβολής ενισχύσεων, διότι όταν πρόκειται για αυτά τα σχετικά μικρά ποσά, είναι απαραίτητο να τα λαμβάνουν οι αποδέκτες τους το συντομότερο δυνατόν, επίσης δε να μειωθεί η φάση προχρηματοδότησης, καθότι οι αποδέκτες τις περισσότερες φορές υποχρεώνονται, εκτός από την εργασία που προσφέρουν, να προχρηματοδοτούν και το εκάστοτε σχέδιο.
<P>
Επίσης, δικαιολογημένο είναι και το αίτημα που μόλις διατύπωσε η κ. Pack, δηλαδή να προβλεφθεί μία επείγουσα διαδικασία που θα επιταχύνει το πρόγραμμα και θα καταργεί την πολύπλοκη διαδικασία υποβολής αιτήσεων και τις πολύπλοκες διατυπώσεις για ποσά κάτω των 20 000 ευρώ. Επίσης, θα έπρεπε να εξετασθεί αν είναι αναγκαίο να επωμισθεί κανείς το βάρος της συγχρηματοδότησης για τα εν λόγω ποσά.
<P>
Πρέπει να ενισχυθεί η συνεργασία με άλλα κοινοτικά προγράμματα, διότι τα προγράμματα δεν πρέπει να είναι απλώς παράλληλα, παρά να υπάρχει συνεργασία προκειμένου να καταστεί δυνατή η αξιοποίηση των υφισταμένων πόρων. Οι εκθέσεις παρακολούθησης της Επιτροπής πρέπει να λαμβάνουν υπόψη τις αντίστοιχες εκθέσεις των συμμετεχόντων, γιατί για μας είναι σημαντικό το αποτέλεσμα των συγκεκριμένων προγραμμάτων. Ποιές είναι για παράδειγμα οι επιπτώσεις τους στην κατάρτιση των δασκάλων; Ποιές θετικές εμπειρίες μπορούν να αποκομίσουν οι μαθητές ή οι φοιτητές; Όλα αυτά είναι σημαντικά για να μπορέσουμε να συνεχίσουμε το πρόγραμμα και να το διαφοροποιήσουμε περαιτέρω. Θεωρώ ότι έχουμε το δικαίωμα να περιμένουμε αποτελέσματα.
<P>
Αναφορικά με την χρηματοδότηση, χρειάστηκε σκληρός αγώνας για να την επιτύχουμε. Συμφωνώ με την κ. Pack: όταν το 2004 θα γίνει η διεύρυνση, θα είναι οπωσδήποτε αναγκαία η αύξηση των πόρων, γιατί διαφορετικά το πρόγραμμα αυτό θα είναι καταδικασμένο σε αποτυχία!
<P>
(Χειροκροτήματα)

<SPEAKER ID=7 LANGUAGE="NL" NAME="Sanders-Ten Holte">
Κύριε Πρόεδρε, κυρία Επίτροπε και συνάδελφοι, πριν αναφερθώ λεπτομερέστερα στην έκθεση σχετικά με την εφαρμογή του εκπαιδευτικού προγράμματος ΣΩΚΡΑΤΗΣ, θα ήθελα να συγχαρώ την κ. Pack για το καλό έργο που πραγματοποίησε. Ακούσαμε τα σχετικά στοιχεία, τα οποία είναι εντυπωσιακά.
<P>
Από το 1995 έως το 1999 είχαμε το πρόγραμμα ΣΩΚΡΑΤΗΣ I. Ήταν πολύ επιτυχές, εκφράστηκαν όμως και οι απαραίτητες κριτικές σχετικά. Οι φοιτητές και το διδακτικό προσωπικό που συμμετείχαν στο πρόγραμμα παραδέχθηκαν απολύτως ότι η πείρα που συγκέντρωσαν υπήρξε πολύ χρήσιμη και ότι το πρόγραμμα συνέβαλε με απτό τρόπο στην έννοια της ευρωπαϊκής ιθαγένειας. Ωστόσο, οι κριτικές αφορούσαν κυρίως τις διαδικασίες: υπερβολική γραφειοκρατία, έλλειψη διαφάνειας, τα επιδόματα καταβάλλονταν πολύ αργά, ενώ δεν αξιοποιούνταν επαρκώς τα αποτελέσματα του προγράμματος.
<P>
Τι συμβαίνει τη στιγμή αυτή; Έχει περάσει ενάμισι έτος κιόλας από την έναρξη του προγράμματος ΣΩΚΡΑΤΗΣ II, το οποίο θα ολοκληρωθεί το 2006, και παρόλο που δεν εκπονήθηκε ενδιάμεση έκθεση αξιολόγησης, υπάρχουν ενδείξεις ότι το πρόγραμμα έχει ήδη βελτιωθεί σημαντικά. Οι σχέσεις της Επιτροπής με τα εθνικά γραφεία φαίνεται ότι έχουν καταστεί πολύ πιο ευέλικτες, ενώ οι διοικητικές διαδικασίες έχουν απλοποιηθεί κάπως. Παρόλα αυτά, θα ήθελα να κάνω ορισμένα σχόλια σχετικά: οι διαδικασίες, και ιδιαίτερα για τα μικρότερα σχέδια, είναι ακόμα περίπλοκες και εξακολουθούν να φοβίζουν ενδεχόμενους ενδιαφερομένους. Σύμφωνα μάλιστα με τις πληροφορίες που έλαβα, οι συμβάσεις αποστέλλονται τακτικά με βραδύτητα, ενώ καθυστερούν και οι πληρωμές. Η ομάδα μου θεωρεί την κατάσταση αυτή απαράδεκτη. Με τον τρόπο αυτό, δημιουργούνται οικονομικά προβλήματα για διάφορα σχέδια, γεγονός που σίγουρα δεν συμβάλλει στην αξιοπιστία της Ευρωπαϊκής Ένωσης. Εξάλλου, η συνεργασία με άλλα ευρωπαϊκά προγράμματα παραμένει ελλιπής, πρόβλημα που θεωρώ πολύ σημαντικό.
<P>
Η διαχείριση του προγράμματος ΣΩΚΡΑΤΗΣ οφείλει να είναι αποτελεσματική και αυτό ισχύει επίσης για τον συντονισμό με τα άλλα ευρωπαϊκά προγράμματα. Θα ήθελα να καλέσω για τον λόγο αυτό την Επιτροπή να δώσει ιδιαίτερη προσοχή σε αυτά τα προβλήματα. Το πρόγραμμα ΣΩΚΡΑΤΗΣ είναι εξαιρετικά σημαντικό για την προώθηση της κινητικότητας των σπουδαστών, των φοιτητών και του διδακτικού προσωπικού και δεν θα πρέπει, επομένως, να επιτρέψουμε να αποτύχει εξαιτίας διοικητικών και οικονομικών προβλημάτων. Το πρόγραμμα αυτό αποτελεί ένα εξαιρετικό μέσο για την προώθηση της γνώσης άλλων ευρωπαϊκών γλωσσών και πολιτισμών, έτσι ώστε να επιτύχουμε την αρμονική συνύπαρξη στην Ευρώπη, στόχο που συμμεριζόμαστε όλοι μας.
<P>
Κατά την άποψή μου, θα πρέπει να διατεθούν πολύ περισσότερα μέσα στο πρόγραμμα αυτό, περιλαμβανομένων και χρηματοδοτικών μέσων, όμως, κυρία Επίτροπε, οι θέσεις μου προπορεύονται κάπως την στιγμή αυτή δεδομένων των απόψεων που εξέφρασε ο Υπουργός Οικονομικών της χώρας μου.

<SPEAKER ID=8 NAME="Wyn">
Κύριε Πρόεδρε, χαιρετίζω θερμά την εδραίωση της δεύτερης φάσης του προγράμματος ΣΩΚΡΑΤΗΣ και ευχαριστώ την κ. Pack για την εξαιρετική εργασία της. Αναμφίβολα, γινόμαστε μάρτυρες αυξημένης συνεργασίας στον τομέα της ευρωπαϊκής εκπαίδευσης σε συνδυασμό με μια νέα δέσμευση, όσον αφορά τη δια βίου μάθηση και αυτό είναι ενθαρρυντικό.
<P>
Στην Ουαλία, στο έθνος μου, αλλά και σε ολόκληρο το Ηνωμένο Βασίλειο, υπάρχει πρόβλημα στην ενθάρρυνση της απόκτησης γλωσσικών δεξιοτήτων σε όλα τα κοινωνικά στρώματα. Το πρόγραμμα ERASMUS κατάφερε να βελτιώσει αυτήν την κατάσταση σε μεγάλο βαθμό και θα ήθελα να δω να αυξάνεται ο αριθμός των συμμετεχόντων φοιτητών που αυτή τη στιγμή ανέρχεται σε 460 000 κατ' έτος.
<P>
Τέτοιες ανταλλαγές δείχνουν μια σαφή προσήλωση στη βελτίωση των γλωσσικών δεξιοτήτων, ενώ προάγουν επίσης την πολιτιστική συνεργασία. Η Επιτροπή πρέπει να συνεχίσει να καταβάλλει κάθε δυνατή προσπάθεια για να διασφαλίσει ότι η διαδικασία υποβολής αιτήσεων θα είναι περισσότερο φιλική προς το χρήστη και συμφωνώ με τα σχόλια άλλων ομιλητών ότι, επί του παρόντος, η διοικητική πλευρά του προγράμματος προκαλεί δυσκολίες στους συμμετέχοντες. Καθ' όλη τη διάρκεια αυτού του προγράμματος υπάρχει μια πραγματική διοικητική επιβάρυνση για τους υποψηφίους, ειδικότερα όσον αφορά το πρόγραμμα COMENIUS, η οποία πρέπει να αντιμετωπιστεί επειγόντως.
<P>
Ανεξάρτητα από το πόσο επιτυχημένο είναι αυτό το πρόγραμμα, πρέπει να είναι πάντα όσο το δυνατόν περισσότερο ανοιχτό σε εκείνους που επιθυμούν να συμμετάσχουν.

<SPEAKER ID=9 NAME="Αλυσανδράκης">
Κύριε Πρόεδρε, το πρόγραμμα "Σωκράτης" δεν είναι απλά ένα σύστημα εκπαιδευτικών αλλαγών. Λειτουργεί ως εργαλείο παρέμβασης στις συνειδήσεις των νέων, αλλά και ως μηχανισμός επιβολής ενός συγκεκριμένου εκπαιδευτικού μοντέλου. Το ουσιαστικό πρόβλημα της παιδείας, που είναι η καθολική μόρφωση των νέων ανθρώπων, μένει έξω από τις δραστηριότητες του προγράμματος. Αντίθετα, οι δράσεις του στοχεύουν στη μεταποίηση της συνείδησης των μαθητών, φοιτητών και δασκάλων, ώστε να εμπεδωθεί ο ευρωπαϊκός μονόδρομος και να διευκολυνθεί η υποταγή των νέων στην πολιτική της Ευρωπαϊκής Ένωσης, στους κανόνες της οικονομίας της αγοράς και στις λεγόμενες νέες συνθήκες εργασίας.
<P>
Ο ευρωπαϊκός χώρος εκπαίδευσης κρύβει μέσα του τη σύγκλιση των εκπαιδευτικών συστημάτων στην κατεύθυνση της προσαρμογής τους στις ανάγκες του μονοπωλιακού κεφαλαίου, κάτι που κάθε άλλο παρά προϋποθέτει τη συνολική αναβάθμιση της εκπαίδευσης. Ακόμα και οι εκπαιδευτικές ανταλλαγές και το σύστημα κατοχύρωσης μαθημάτων λειτουργούν ως μέσα πίεσης προς την κατεύθυνση αυτή. Η πραγματική αναβάθμιση των εκπαιδευτικών συστημάτων προϋποθέτει την απόκρουση των παρεμβάσεων της Ευρωπαϊκής Ένωσης. Είναι, σε τελευταία ανάλυση, υπόθεση του λαϊκού κινήματος.

<SPEAKER ID=10 LANGUAGE="IT" NAME="Mussa">
Κύριε Πρόεδρε, συγχαίρω την κ. Doris Pack για την έκθεση σχετικά με το πρόγραμμα ΣΩΚΡΑΤΗΣ, η οποία μου έδωσε την αφορμή για μία σειρά παρατηρήσεων. Ασφαλώς, μπορούμε να ισχυριστούμε ότι ο κύριος στόχος, η ανάπτυξη της ευρωπαϊκής ιθαγένειας και ειδικότερα η βελτίωση της ποιότητας των εκπαιδευτικών συστημάτων, επετεύχθη πλήρως. Το αποδεικνύουν τα σημαντικά οφέλη που επετεύχθησαν με το πολιτιστικό άνοιγμα, την πτώση των πολιτιστικών προκαταλήψεων και στερεοτύπων και, κατά συνέπεια, την εκμάθηση των γλωσσών από τις οποίες επωφελήθηκαν οι αποδέκτες των υποτροφιών ΣΩΚΡΑΤΗΣ. Ωστόσο, από την ανάλυση πηγάζουν ορισμένα αδύναμα σημεία, όπως η ολοκλήρωση του προγράμματος ΣΩΚΡΑΤΗΣ με τα προγράμματα COMENIUS, LINGUA και LEONARDO DA VINCI, η οποία θα απαιτήσει σημαντικές διορθωτικές κινήσεις και μεγαλύτερο συντονισμό και ενίσχυση.
<P>
Μία πτυχή που θεωρώ ότι πρέπει οπωσδήποτε να ληφθεί σοβαρά υπόψη, είναι αυτή της οικονομικής υποστήριξης που προσφέρεται στους νικητές των υποτροφιών ΣΩΚΡΑΤΗΣ: οι πιστώσεις αποδεικνύονται ανεπαρκείς για τη στήριξη των σπουδαστών, λόγω του κριτηρίου ποσοτικής διανομής των υποτροφιών που οδήγησε στην υπερβολική μείωση των παρεχόμενων ποσών. Πράγματι, παρατηρείται μεγάλη διαφοροποίηση εθνικών καταστάσεων σε ένα πλαίσιο ολικής μείωσης παρεχόμενων ποσών των υποτροφιών σε κάθε σπουδαστή, ενώ η συμβολή των οικογενειών τείνει να αυξηθεί. Όπως ήδη επισημάνθηκε από την έκθεση, η τάση αυτή δημιουργεί προφανώς κίνδυνο αυξανόμενης ανισότητας μεταξύ των σπουδαστών. Για τον σκοπό αυτό, χρειάζεται η παροχή επαρκών αναγκαίων μέσων που θα επιτρέπουν τη συντήρηση με αυτόνομο τρόπο, χωρίς δηλαδή την υποστήριξη της οικογενείας, λαμβάνοντας υπόψη ότι οι υποτροφίες δεν πρέπει να διαφοροποιούνται, σε σχέση είτε με τη χώρα του αποδέκτη, είτε με τη χώρα στην οποία μεταβαίνει για το σχέδιο. Αυτή η οικονομική διάκριση θα είχε σαν συνέπεια την πρόσβαση στο πρόγραμμα μόνο μιας κατηγορίας ατόμων που μπορούν να υπολογίζουν στην υποστήριξης της οικογένειας.
<P>
Μια άλλη έντονα αρνητική πλευρά στην απονομή των υποτροφιών είναι η γραφειοκρατική διαδικασία χρηματοδότησης, η οποία σήμερα παρουσιάζει σοβαρή καθυστέρηση και για την οποία πρέπει κατ' ανάγκη να βρεθεί λύση.

<SPEAKER ID=11 LANGUAGE="EN" NAME="Perry">
Κύριε Πρόεδρε, εκπαίδευση, εκπαίδευση, εκπαίδευση - ο Βρετανός Πρωθυπουργός είπε κάποτε ότι αυτή είναι η πρώτη από τις προτεραιότητές του. Τρέφω κάποιες αμφιβολίες επ' αυτού και πραγματικά αναρωτιέμαι αν αυτή είναι η προτεραιότητά μας στην Ευρώπη. Σίγουρα όχι, αν κοιτάξετε τα ποσά που δαπανήσαμε για την εκπαίδευση. Στην Ευρώπη, ξοδεύουμε 2,5 δισεκατομμύρια ευρώ ετησίως για ελιές, ενώ σε έξι χρόνια, ξοδέψαμε λιγότερα από 2 δισεκατομμύρια ευρώ για το πρόγραμμα ΣΩΚΡΑΤΗΣ. Η εισηγήτρια χρειάστηκε ακόμα και να διαπληκτιστεί για να εξασφαλίσει μια ξεχωριστή συζήτηση για την εκπαίδευση στην ημερήσια διάταξή μας σήμερα το πρωί.
<P>
Για την άνθιση της ενιαίας αγοράς, αλλά και για την άνθιση της Ευρώπης, χρειαζόμαστε ένα εκπαιδευμένο και ευκίνητο εργατικό δυναμικό, που θα διασχίζει με αυτοπεποίθηση τα εθνικά σύνορα. Γι' αυτόν το λόγο, το πρόγραμμα ΣΩΚΡΑΤΗΣ είναι πολύ σημαντικό και συνεπώς η βελτίωση της αποτελεσματικότητάς του, όπως συνιστάται στην έκθεση της κ. Pack, είναι πραγματικά πολύ σημαντική.
<P>
Οι γλωσσικές δεξιότητες είναι σίγουρα σημαντικές για την κινητικότητα του εργατικού δυναμικού. Είναι γνωστό σε όλους μας ότι οι φοιτητές που συμμετέχουν στο πρόγραμμα ΣΩΚΡΑΤΗΣ, και που δυστυχώς δεν είναι πολλοί, ωφελούνται ιδιαίτερα. Όσον αφορά τους φοιτητές της χώρας μου, υπάρχει πάντα μια έλλειψη ισορροπίας ανάμεσα στον αριθμό των φοιτητών από την ηπειρωτική Ευρώπη που θέλουν να πάνε στο Ηνωμένο Βασίλειο και τον πολύ περιορισμένο αριθμό των Βρετανών φοιτητών που επιθυμούν να πάνε σε άλλες ευρωπαϊκές χώρες. Για ποιο λόγο; Ο λόγος είναι πασιφανής - λόγω της έλλειψης γλωσσικών δεξιοτήτων των φοιτητών της Βρετανίας. Πρέπει να στείλουμε ένα μήνυμα στη βρετανική κυβέρνηση, ότι πρέπει να ανακαλέσει την τρομακτική απόφαση που έλαβε τις τελευταίες εβδομάδες, η οποία επιτρέπει στους μαθητές της δευτεροβάθμιας εκπαίδευσης στη Βρετανία να μην μαθαίνουν καμία απολύτως ξένη γλώσσα. Σίγουρα, δεν είναι αυτός ο τρόπος για να εξασφαλίσουμε την άνθιση της Ευρώπης ή για να επωφεληθεί η Βρετανία τα μέγιστα από τη συμμετοχή της στην Ευρωπαϊκή Ένωση.
<P>
(Χειροκροτήματα)

<SPEAKER ID=12 LANGUAGE="FI" NAME="Iivari">
Κύριε Πρόεδρε, αξιότιμη κυρία Επίτροπε, αγαπητοί συνάδελφοι το πρόγραμμα ΣΩΚΡΑΤΗΣ συνιστά καλό παράδειγμα της δράσης που ασκείται κοντά στους πολίτες και διαθέτει σημαντική ευρωπαϊκή προστιθέμενη αξία. Τούτο μπορέσαμε να το βιώσουμε και στη Φινλανδία, η οποία ήδη από την περίοδο των ενταξιακών διαβουλεύσεων συμμετείχε στο πρόγραμμα. Ελπίδα μας στην Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού είναι οι σημερινές υποψήφιες προς ένταξη χώρες να επωφεληθούν από τις δυνατότητες που παρέχει το πρόγραμμα.
<P>
Στη Φινλανδία, το Κέντρο Διεθνών Ανταλλαγών, το οποίο διαχειρίζεται το πρόγραμμα ΣΩΚΡΑΤΗΣ, δημοσίευσε προσφάτως έρευνα σχετικά με τις εμπειρίες των αλλοδαπών φοιτητών που συμμετείχαν στο πρόγραμμα ανταλλαγής. Είμαστε ιδιαίτερα ικανοποιημένοι για το γεγονός ότι η Φινλανδία προσελκύει το ενδιαφέρον ως χώρα προορισμού, καθώς σε ετήσια βάση δεχόμαστε περισσότερους από 3Ί000 αλλοδαπούς φοιτητές. Επειδή η μελέτη εξετάζει σχεδόν τα πάντα, θα προβώ απλώς σε μια σύντομη αναφορά: οι απαντώντες τόνισαν τη σημασία της φοίτησης σε μια ξένη χώρα, κυρίως από προσωπικής και κοινωνικής άποψης. Επίσης, η φοίτηση εξελίχθηκε αρκετά καλά. Στη διάρκεια του έτους σπουδών, οι φοιτητές ανταλλαγής απέκτησαν κατά μέσο όρο 33 μονάδες μάθησης. Ιδιαίτερες ευχαριστίες απέσπασε η Φινλανδία από πανεπιστημιακούς φοιτητές για τον υψηλού επιπέδου εξοπλισμό, και ιδιαίτερα για τους ηλεκτρονικούς υπολογιστές και τις βιβλιοθήκες, καθώς και για την καθοδήγηση των σπουδών και τις φοιτητικές εστίες.
<P>
Ενδιαφέρον, από την άποψη της κινητικότητας του εργατικού δυναμικού, παρουσιάζουν οι δηλώσεις των σπουδαστών, ότι δηλαδή είναι πλέον περισσότερο έτοιμοι να αναλογιστούν την πιθανότητα επαγγελματικής σταδιοδρομίας στη Φινλανδία. Τούτο αφορούσε κυρίως τους φοιτητές από την Κεντρική Ευρώπη, ενώ οι Νοτιοευρωπαίοι δεν ενδιαφέρονταν ουσιαστικά για απασχόληση σε βόρεια χώρα. Στην υπό εξέταση έκθεση λαμβάνεται ιδιαιτέρως υπόψη η διεκπεραίωση των αιτήσεων και των πληρωμών. Παρότι επί του προκειμένου έχει επιτευχθεί πρόοδος, εξακολουθούν να υπάρχουν προβλήματα. Στην έκθεση διατυπώνεται ότι η καθυστέρηση που παρατηρείται στην καταβολή των υποτροφιών δυσχεραίνει την εφαρμογή του προγράμματος και πλήττει την αξιοπιστία των κοινοτικών θεσμικών οργάνων.
<P>
Στο σημείο αυτό, θα ήθελα - έχοντας εμπιστοσύνη στην κατανόηση των αξιότιμων συναδέλφων μου - να επιστήσω την προσοχή στο ρόλο που διαδραματίζει το Κοινοβούλιο στην παροχή οδηγιών. Ενώ αφενός αξιώνουμε αποτελεσματικότητα και ευελιξία, αφετέρου προκαλούμε την αύξηση της γραφειοκρατίας και επιβραδύνουμε την εξέταση των θεμάτων. Για παράδειγμα, παλαιότερα η Επιτροπή κατέβαλλε εφάπαξ στο τμήμα τεχνικής βοήθειας ορισμένο ποσό για πληρωμές. Τώρα, πρέπει να ετοιμάζει έως και 1Ί800 μεμονωμένες εντολές πληρωμής. Η παρούσα κατάσταση σαφώς επηρεάζει αρνητικά την ταχύτητα διεκπεραίωσης. Επιπλέον, η εφαρμογή των προγραμμάτων στα κράτη μέλη θα πρέπει να τίθεται προς αξιολόγηση από εξωτερικό ορκωτό λογιστή. Έτσι, μεταξύ άλλων το μικρό φινλανδικό περιφερειακό πανεπιστήμιο θα αναγκαστεί να δρομολογήσει μια δαπανηρή διαδικασία για δύο μόνο μικρά προγράμματα, παρότι, σύμφωνα με τους νόμους μας, η υπηρεσία επιθεωρήσεων και ελέγχων πραγματοποιεί σε κάθε περίπτωση την ίδια εργασία. Για την πρόληψη καταχρήσεων και λαθών, θα πρέπει να υπάρξει καλή διοικητική πρακτική και όχι μόνο ακόμη πολυπλοκότερα συστήματα ελέγχου.

<SPEAKER ID=13 LANGUAGE="DE" NAME="Echerer">
Κύριε Πρόεδρε, αξιότιμοι συνάδελφοι, αξιότιμη Επίτροπε, συγχαίρουμε όλοι τους εαυτούς μας και τους αρμοδίους γι' αυτό το θαυμάσιο πρόγραμμα. Επιτρέψτε μου να ακολουθήσω αρχίζοντας μία συνήθεια που έχουμε τόσο αγαπήσει, δηλαδή να επαινέσω την εισηγήτρια: Μπράβο, Doris!
<P>
Καθώς συμφωνούμε γενικά με την κριτική που ασκήθηκε, δεν είναι ανάγκη να παραθέσω ξανά όλα τα σχετικά σημεία, μολονότι εξακολουθεί ίσως να είναι αναγκαίο· ωστόσο, τούτο δεν είναι δυνατό μέσα σε ένα λεπτό. Αποστολή μου είναι εδώ να μιλήσω δημόσια υπέρ αυτού του θαυμάσιου προγράμματος! Δεν περιορίζεται σε λαμπερή διαφήμιση, παρά είναι βιωματική εγγύτητα προς τον πολίτη και αποτελεί μία ευρωπαϊκή απάντηση σε πολλά ερωτήματα. Όμως, οι απαντήσεις που δίνουμε με το πρόγραμμα ΣΩΚΡΑΤΗΣ είναι κάπως περιορισμένες. Το πρόγραμμα αυτό δεν λύνει θεμελιώδη προβλήματα. Δίνει βοήθεια, επίσης θέτει πολιτικά ερωτήματα, και δημόσια, χωρίς ωστόσο να απαλλάσσει από την ευθύνη τους τα κράτη μέλη. Θα ήθελα να ακούσω περισσότερα πράγματα από τα κράτη μέλη, όχι μόνο για το πρόγραμμα ΣΩΚΡΑΤΗΣ, αλλά και για τη σχετική τους ευθύνη, καθώς και για τη σημασία της εκπαίδευσης για την Ευρώπη. Θα ήθελα να διεξαγάγω ανοιχτό διάλογο με τους αρμοδίους σχετικά με τον ευρωπαϊκό χώρο εκπαίδευσης.
<P>
Ξέρετε τι επιτύχαμε με το ΣΩΚΡΑΤΗΣ παράλληλα με όλα όσα αφορούν στο περιεχόμενό του; Να χρησιμοποιούνται τα ονόματα παλιών Ευρωπαίων - Comenius, Erasmus, Grundtvig - τα παλιά αυτά ονόματα μνημονεύονται από τους νέους όπως και εκείνα των νέων εκπροσώπων του Hip-Hopp. Επιτύχαμε όντως αυτό που θέλαμε. Η Doris Pack είπε ότι το ΣΩΚΡΑΤΗΣ μας παρακολουθεί από την κούνια ως τον τάφο. Θα ήθελα λοιπόν να αρχίσουμε λίγο πιο νωρίς, όχι κατά τη σχολική, αλλά κατά τη νηπιακή ηλικία. Διότι, όπως είπαν όλοι, η εκμάθηση ξένων γλωσσών έχει πραγματικά τεράστια σημασία για όλους μας, ξέρουμε όμως, επίσης, ότι αυτή αρχίζει από το νηπιαγωγείο. Ίσως το επόμενο βήμα να είναι προς αυτήν την κατεύθυνση..
<P>
(Χειροκροτήματα)

<SPEAKER ID=14 NAME="Αλαβάνος">
Κύριε Πρόεδρε, ασφαλώς από ποσοτική και λειτουργική άποψη έχουμε σημαντικές προόδους στο πρόγραμμα Socrates και αυτό πιστώνεται και στην Επίτροπο κ. Reding. Έχουμε και πολύ καλές παρατηρήσεις από την εισηγήτρια κ. Pack, γι' αυτό ας μην υποβαθμίζει την εισήγησή της κάνοντας λίγο την αίθουσα αυτή γήπεδο, αποδοκιμάζοντας ομιλητές με τους οποίους δεν συμφωνεί. Νομίζω ότι η κάθε γνώμη εδώ μέσα είναι χρήσιμη σε ένα πολύ δύσκολο θέμα όπως είναι η εκπαίδευση στην Ευρώπη.
<P>
Θέλω να παρατηρήσω ότι, πρώτον, είναι σημαντική η αύξηση της κοινοτικής χρηματοδότησης και συμμετοχής, δεύτερον, η ακόμη μεγαλύτερη λειτουργική απλούστευση, τρίτον, το να ακούσουμε την γνώμη αυτών που συμμετέχουν στα προγράμματα. Ειδικά στο Erasmus, υπάρχει κίνδυνος, ενώ είναι θετική αυτή η δυνατότητα να σπουδάσουν τα παιδιά έξω, να σπάει η συνοχή του ενιαίου προπτυχιακού προγράμματος. Εάν ρωτήσουμε πολλά παιδιά που έχουν συμμετάσχει θα πουν: "καλές οι εμπειρίες, όμως στο σύνολο της προπτυχιακής εκπαίδευσης υπάρχουν πολλά ερωτηματικά" .
<P>
Τελευταίο σημείο που θέλω να παρατηρήσω είναι ότι αυτό το πρόγραμμα είναι από τη φύση του ένα πρόγραμμα ελευθερίας, ελευθερίας στη διακίνηση των φοιτητών, ελευθερίας στη διακίνηση των ιδεών και των γνώσεων. Εδώ πρέπει να βάλουμε ένα μεγάλο ερωτηματικό, επειδή επεκτείνεται και σε χώρες εκτός Ευρωπαϊκής Ένωσης, και ειδικά στη Τουρκία, ένα μεγάλο ερωτηματικό γιατί υπάρχουν δεκάδες χιλιάδες παιδιά, νέοι, σαν τα παιδιά που είναι στα θεωρεία τα οποία δεν μπορούν να σπουδάσουν στη μητρική τους γλώσσα, που είναι η κουρδική. Αυτό δεν πρέπει να το ξεχνάμε, δεν πρέπει να κλείνουμε τα μάτια, πρέπει να κάνουμε συνολικά αυτό το πρόγραμμα ένα πρόγραμμα ελευθερίας.

<SPEAKER ID=15 NAME="Hyland">
Πρώτα απ' όλα, θα ήθελα να αναγνωρίσω την αξία και τις προοπτικές του προγράμματος ΣΩΚΡΑΤΗΣ και να ευχαριστήσω έτσι την εισηγήτρια για την εργασία της. Χαιρετίζω την έκθεση η οποία είναι θετική. H έγκρισή της θα οδηγήσει σε μια πιο αποτελεσματική και φιλική για τον καταναλωτή εφαρμογή των προγραμμάτων. Πρέπει να συγχαρούμε την εισηγήτρια για τις προσπάθειές της να λάβει υπόψη τις εμπειρίες των άμεσα εμπλεκόμενων και συγκεκριμένα θα ήθελα να αναγνωρίσω το γεγονός ότι οι απόψεις της ιρλανδικής υπηρεσίας, Largos, αντικατοπτρίζονται στο κείμενο. Συμφωνώ απόλυτα με την ανάγκη απλοποίησης των διοικητικών διαδικασιών, όπως και με την ανάγκη να γίνουν τα προγράμματα ευχερέστερα προσπελάσιμα και περισσότερο ενδιαφέροντα για τις εθνικές υπηρεσίες και για τους συμμετέχοντες, και συγκεκριμένα με την πρόταση να αναπτυχθεί το σύστημα διαχείρισης πληροφοριών ΣΥΜΜΕΤΡΙΑ.
<P>
Η πρόταση της εισηγήτριας για περιοδικές εκθέσεις προόδου σχετικά με τις κοινές δράσεις θα οδηγήσει στη συνεχή αξιολόγηση, εξασφαλίζοντας κατ' αυτόν τον τρόπο τη μέγιστη αξία σε σχέση με τη χρηματοδότηση και, πιο σημαντικό, μεγαλύτερη αποτελεσματικότητα των ίδιων των προγραμμάτων.
<P>
Συγχαίρω τους πολλούς εθελοντές συμμετέχοντες και, ειδικότερα, τους δασκάλους, χωρίς την ανάμειξη των οποίων τα προγράμματα δεν θα μπορούσαν να επιτύχουν. Συνάντησα πολλούς από αυτούς και βίωσα από πρώτο χέρι τη χαρισματικότητα και την αφοσίωσή τους.
<P>
Γενικά, το πρόγραμμα ΣΩΚΡΑΤΗΣ πραγματεύεται με μοναδικό και αποτελεσματικό τρόπο την ανάγκη για μεγαλύτερη ενδοκοινοτική δράση στον τομέα της εκπαίδευσης, οδηγώντας έτσι σε μια μεγαλύτερη κατανόηση και συμμετοχή στον ποικιλόμορφο πολιτισμό της Ευρώπης.

<SPEAKER ID=16 LANGUAGE="FR" NAME="Reding">
. (FR) Κύριε Πρόεδρε, αγαπητοί συνάδελφοι, καταρχάς ένα μεγάλο ευχαριστώ στην εισηγήτρια, κ. Pack, και στο Κοινοβούλιο γενικά, διότι, καθόλη τη διάρκεια αυτής της κοινής περιπέτειας για να οικοδομήσουμε τα εκπαιδευτικά προγράμματα και για να δρομολογήσουμε την Ευρώπη της εκπαίδευσης, το Κοινοβούλιο υπήρξε συνεργός και απαραίτητη βοήθεια. Δεν θα ξέραμε πού βρισκόμαστε αν δεν είχε βοηθήσει λίγο και το Κοινοβούλιο. Ευχαριστώ πολύ!
<P>
Σας ευχαριστώ επίσης, κυρία Pack, καθώς και όλους τους συναδέλφους που μίλησαν, για τη θετική σας αξιολόγηση, όσον αφορά τα προγράμματα για τους νέους. Είναι αλήθεια ότι αυτή είναι η Ευρώπη που πραγματικά θέλουμε, η Ευρώπη όπου οι αποφάσεις δεν λαμβάνονται από πάνω προς τα κάτω, αλλά η Ευρώπη που οικοδομείται από κάτω προς τα πάνω. Εκατοντάδες χιλιάδες νέοι που βιώνουν την εμπειρία να μπορούν να σπουδάσουν σε μια άλλη χώρα, εκατοντάδες χιλιάδες σχολικές τάξεις που εργάζονται μαζί με μια σχολική τάξη σε μια άλλη χώρα, εκατοντάδες χιλιάδες καθηγητές που μετακινούνται. Είναι καταπληκτικό! Και συμφωνώ με όλους όσους λένε ότι αυτό το καταπληκτικό πρόγραμμα που λειτουργεί πολύ καλά, εκτός από μικρά προβλήματα εδώ και εκεί, πρέπει να εξελιχθεί. Συμφωνώ επίσης με όσους λένε ότι υπάρχει ο οικονομικός κίνδυνος, ότι οι υποτροφίες είναι πάρα πολύ μικρές. Συναντιέμαι, ξέρετε, με πολλούς φοιτητές Erasmus. Δεν έχω συναντήσει ακόμη κάποιους που να μην είναι ευχαριστημένοι. Λένε πάντα: "αν ξανάρχιζα, θα ήθελα να ξαναζήσω αυτήν την εμπειρία" . Αλλά επίσης μου λένε όλοι τους ότι η υποτροφία είναι πολύ μικρή. Το γνωρίζουμε και θα θέλαμε ασφαλώς οι Υπουργοί Οικονομικών, καταρχάς, να μας δώσουν περισσότερα μέσα, να μας δώσουν περισσότερες δυνατότητες ώστε να μπορέσουμε να μεταφέρουμε αυτά τα χρήματα στους φοιτητές για να μην υπάρχουν κοινωνικές διαφορές μεταξύ αυτών που έχουν την οικονομική δυνατότητα να ταξιδεύουν και αυτών που δεν την έχουν. Είμαι εξολοκλήρου με το μέρος σας, γνωρίζω ότι θα με βοηθήσετε να πιέσω, στο μέλλον, προκειμένου να δοθούν περισσότερα οικονομικά μέσα για αυτά τα προγράμματα, προπάντων ενόψει της προοπτικής της διεύρυνσης της Ένωσης. Είναι αλήθεια ότι, επί του παρόντος, κυρίες και κύριοι, προετοιμάζουμε τις νέες χώρες για να συμμετάσχουν πλήρως στα εκπαιδευτικά μας προγράμματα, αλλά από τη στιγμή που θα προσχωρήσουν στην Ένωση, φυσικά τα κόστη πρόκειται να αυξηθούν δραματικά και αν δεν θέλουμε να μειώσουμε και άλλο τις υποτροφίες, χρειάζεται να αυξηθούν τα μέσα που διαθέτουμε. Είναι μια μάχη που πρέπει να δώσουμε και ξέρω ότι το Κοινοβούλιο θα σταθεί στο πλευρό μου.
<P>
Θέσατε ορισμένα σημεία στα οποία θα ήθελα να απαντήσω.
<P>
Για παράδειγμα, ο έλεγχος και η αξιολόγηση. Το Κοινοβούλιο αναγνωρίζει ότι υπάρχουν βελτιώσεις στο επίπεδο του ελέγχου και της αξιολόγησης. Έχουμε ξεκινήσει επί του παρόντος ένα πρόγραμμα αξιολόγησης του ΣΩΚΡΑΤΗΣ ΙΙ στο οποίο θα βασιστούν οι προτάσεις της Επιτροπής για νέες δράσεις που θα διαδεχθούν το πρόγραμμα ΣΩΚΡΑΤΗΣ. Κύριε Πρόεδρε της επιτροπής, θα ενημερώνουμε τακτικά την επιτροπή σας για τις αναλύσεις και τα αποτελέσματα των αναλύσεων αυτών.
<P>
Στη συνέχεια, οι σχέσεις μεταξύ της Επιτροπής και των εθνικών γραφείων: η αποκέντρωση. Όπως γνωρίζετε, καταβάλαμε αξιόλογες προσπάθειες για να ενισχύσουμε τους δεσμούς μεταξύ της Επιτροπής και των γραφείων αυτών και συνεχίζουμε να εργαζόμαστε για τη βελτίωση της κατάστασης. Όλοι οι αγορητές μίλησαν για διοικητικά βάρη. Και στο σημείο αυτό, όπως αναγνωρίσατε, έχουμε καταβάλει προσπάθειες για να καταστήσουμε τη διαχείριση του προγράμματος απλούστερη και λιγότερο γραφειοκρατική. Τροποποιήσαμε τη θεσμική σύμβαση Erasmus για να μειώσουμε σχεδόν στο ήμισυ τον αριθμό των συμβάσεων που πρέπει να υπογράψουν οι δικαιούχοι. Και οι υπηρεσίες μου εξετάζουν επίσης τη σκοπιμότητα τροποποίησης της απόφασης ΣΩΚΡΑΤΗΣ, όπως συνιστά η κ. Pack, προκειμένου να εμποδιστεί η αύξηση της γραφειοκρατικής επιβάρυνσης, ιδίως για τα σχολεία που συμμετέχουν στα μικρά σχέδια. Θα το επιτύχουμε, κυρία Pack, με τη βοήθεια, φυσικά, του Κοινοβουλίου. Σας ζητώ σήμερα αυτήν την περίφημη χείρα βοηθείας, διότι τα πράγματα θα προχωρήσουν πολύ γρηγορότερα αν το Κοινοβούλιο ταράξει κάπως τα νερά γι' αυτά τα προβλήματα.
<P>
Ένα μικρό στοιχείο μόνο όπου δεν θα μπορέσω να σας δώσω θετική απάντηση. Προτείνετε να καταργηθεί η συγχρηματοδότηση για τα μικρά σχέδια. Θα το ήθελα πολύ, αλλά η αποκλειστική χρηματοδότηση θα ερχόταν σε αντίθεση με τους νέους κοινοτικούς δημοσιονομικούς κανόνες που θεσπίσαμε, επίσης με τη βούληση του Κοινοβουλίου. Θα έπρεπε καταρχάς να μεταρρυθμίσουμε τη βάση των δημοσιονομικών κανόνων για να μπορούμε στη συνέχεια να κάνουμε ένα ακόμα βήμα μακρύτερα. Εναπόκειται συνεπώς στο Κοινοβούλιο αν θέλει να προχωρήσει προς αυτήν την κατεύθυνση.
<P>
Όσον αφορά τις καθυστερήσεις στις συμβάσεις πληρωμών, η κατάσταση είναι πολύ καλύτερη από ότι στο παρελθόν. Δεν έχουμε καταφέρει ακόμη να καλύψουμε όλες τις καθυστερήσεις, αλλά το 2001 θα είναι καλύτερο από το 2000 και το 2002 θα είναι καλύτερο από το 2001. Οι νέες διαδικασίες εφαρμόζονται ήδη. Επιταχύναμε τη συνεδρίαση των επιτροπών και απλοποιήσαμε τη νομική βάση για τη χρηματοδότηση των υποψήφιων χωρών.
<P>
Δυο λόγια για το πρόγραμμα ΣΥΜΜΕΤΡΙΑ. Είναι επείγουσα ανάγκη να αναπτυχθεί ένα σύστημα διαχείρισης δεδομένων και, παρά τα αρχικά προβλήματα, σημειώνουμε πρόοδο. Μετά από μια πρόσκληση υποβολής προσφορών, επελέγη ανάδοχος το 2001. Το 2002 και το 2003, θα αναπτύξουμε το πρόγραμμα ΣΥΜΜΕΤΡΙΑ. Η παράδοση προβλέπεται για τον Αύγουστο του 2003.
<P>
Τέλος, οι κοινές δράσεις. Έχετε απόλυτο δίκιο, αγαπητοί συνάδελφοι, είναι σημαντικό να υπάρχουν πολλές. Το 2001 ήταν μια προπαρασκευαστική χρονιά για έναν περιορισμένο αριθμό θεμάτων κοινού ενδιαφέροντος των προγραμμάτων Σωκράτης, Leonardo και Νεολαία. Η πρόσκληση υποβολής προτάσεων για το 2002 θα δημοσιευθεί τον Απρίλιο και τα επιλεγέντα θέματα είναι: κοινωνική ένταξη των ομάδων στόχων, συμμετοχή των νέων ως ενεργών πολιτών, τοπικά δίκτυα προσανατολισμού, άτυπη και ανεπίσημη μαθητεία. Βλέπετε, κύριε Πρόεδρε, ότι αγκαλιάζουμε θερμά τις προτάσεις του Κοινοβουλίου, όχι γιατί το Κοινοβούλιο είναι αυτό που τις υποβάλλει, αλλά πολύ απλά διότι το Κοινοβούλιο έχει δίκιο, γεγονός που απορρέει από την επιθυμία του να βελτιώσει αυτήν την Ευρώπη των πολιτών, όπου οι νέοι πολίτες βρίσκονται στη βάση της δημιουργίας αυτής της ευρωπαϊκής ηπείρου που προσπαθούμε να οικοδομήσουμε και όπου είναι καλό να ζούμε.

<SPEAKER ID=17 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 11.00.

<CHAPTER ID=2>
Πρόγραμμα Πολιτισμός 2000
<SPEAKER ID=18 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0018/2002) του κ. Graηa Moura, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την εφαρμογή του προγράμματος "Πολιτισμός 2000" (2000/2317(INI)).

<SPEAKER ID=19 NAME="Graηa Moura">
(ΡΤ) Κύριε Πρόεδρε, κυρία Επίτροπε, αγαπητοί συνάδελφοι, η εκτέλεση του προγράμματος "Πολιτισμός 2000" υπήρξε σταθερό θέμα ενδιαφέροντος για την κοινοβουλευτική επιτροπή στην οποία ανήκω. Τόσο εγώ όσο και οι συνάδελφοί μου επιδιώξαμε, αφενός, να παρακολουθήσουμε τα διάφορα μέτωπα στα οποία αναπτύσσεται το Πρόγραμμα και τη μεθοδολογία ή τις μεθοδολογίες που υιοθετήθηκαν για την εκτέλεσή του. Αφετέρου, προσπαθήσαμε να ακούσουμε τους ψηφοφόρους μας και γενικότερα τους ευρωπαϊκούς πολιτιστικούς φορείς και παράγοντες, ώστε να λάβουμε γνώση των αντιδράσεων που προκαλεί το Πρόγραμμα και, το πιο σημαντικό από όλα, να αξιολογήσουμε τα αποτελέσματά του. Βρισκόμαστε στο μέσο της θητείας αυτού του Κοινοβουλίου και το πρόγραμμα πλαίσιο επίσης έφθασε ήδη σχεδόν στο μέσο της προβλεπόμενης διάρκειάς του. Η Επιτροπή θα προχωρήσει σύντομα στην αναθεώρησή του, κυρίως έχοντας υπόψη τις χρηματοδοτικές ανεπάρκειες που από την αρχή επισημάνθηκαν, οι οποίες γίνονται όλο και πιο αισθητές και τις οποίες μόλις επικαλέσθηκε ο κύριος πρόεδρος. Καθίσταται επίσης απαραίτητο να αρχίσουμε όλοι να σκεφτόμαστε τί θα ακολουθήσει μετά το "Πολιτισμός 2000" , δηλαδή το πρόγραμμα που θα διαδεχθεί το σημερινό και που θα πρέπει να λάβει υπόψη τις επιτυχίες και τις αποτυχίες του.
<P>
Η έκθεση που παρουσιάζω ανταποκρίνεται στη βαθιά και διευρυμένη άποψη όλων των συναδέλφων που την ψήφισαν στην κοινοβουλευτική επιτροπή. Εφόσον πρόκειται για έκθεση παρακολούθησης, ο εισηγητής προώθησε και ενθάρρυνε την υποβολή τροποποιήσεων, στο βαθμό που αυτές θα επιχειρούσαν να προσθέσουν και άλλα πρόσφορα στοιχεία στην εν λόγω ανάλυση. Έτσι, ενσωματώθηκαν στο κείμενο σχεδόν όλες οι τροπολογίες που υποβλήθηκαν. Επομένως αυτό ανταποκρίνεται στις πολλαπλές ευαισθησίες που εκφράστηκαν στην κοινοβουλευτική επιτροπή και αντανακλά κατά τρόπο ιδιαίτερα ρητό τις αντιδράσεις των ψηφοφόρων μας.
<P>
Μία παρόμοια έκθεση δεν μπορεί παρά να επιβεβαιώνει τους μεγάλους στόχους του "Πολιτισμός 2000" και το ρόλο του για την οικοδόμηση της ευρωπαϊκής ιθαγένειας και την προστασία της πολιτισμικής ποικιλίας και της γλωσσικής πολυμορφίας. Επίσης, δεν μπορεί παρά να επιβεβαιώνει εκ νέου τις μεγάλες αρχές που ενέπνευσαν το Πρόγραμμα από την αρχή της σύλληψής του, αρχές οι οποίες δεν είναι δυνατό να παραγνωρισθούν με κανένα πρόσχημα κατά τη φάση της εκτέλεσης. Διότι τόσο οι αρχές αυτές όσο και οι στόχοι του προγράμματος πρέπει να θεωρούνται θεμελιώδη τμήματα της ευρωπαϊκής οικοδόμησης και της ανάπτυξης της δημοκρατικής ιθαγένειας από την οποία επωφελούνται όλοι οι πολίτες της Ένωσης. Αυτές οι αρχές και οι στόχοι μετά από ώριμη σκέψη σταθμίστηκαν, εγκρίθηκαν και επικυρώθηκαν όχι μόνο από το Σώμα αυτό αλλά επίσης από το Συμβούλιο και την Επιτροπή, και δεν υπάρχει κανένας λόγος να έχουν εν τω μεταξύ τροποποιηθεί οι θέσεις αυτές. Πρόκειται για κατευθύνσεις πολιτιστικής πολιτικής που ενδιαφέρουν όλες τις χώρες μέλη και, στην προοπτική της διεύρυνσης, όλους τους Ευρωπαίους. Πρόκειται για την οικοδόμηση του ευρωπαϊκού πολιτιστικού χώρου ως ουσιαστικού χώρου της ελευθερίας και των δικαιωμάτων.
<P>
Τέλος, κύριε Πρόεδρε, θα ήθελα να ζητήσω από την επίτροπο κ. Viviane Reding να αντιμετωπίσει αυτήν την έκθεση ως έγγραφο εργασίας που μπορεί να βοηθήσει την Επιτροπή να εκπληρώσει καλύτερα τα καθήκοντα που της ανήκουν στο θέμα αυτό, τα παρόντα καθήκοντά της, εφόσον το Πρόγραμμα βρίσκεται στο μέσο της διαδρομής του, και τα μελλοντικά της καθήκοντα, εφόσον από την εμπειρία η οποία θα έχει εν τω μεταξύ αποκτηθεί - όπως αναφέρθηκε - θα καταστεί εφικτό να διαδεχθεί το "Πολιτισμός 2000" ένα ακόμη καλύτερο πρόγραμμα. Η ψήφιση του Σώματος αυτού θα σηματοδοτήσει επομένως μία σημαντική ημερομηνία στη συνεργασία μεταξύ του Κοινοβουλίου και της Επιτροπής. Στο επίπεδο του "Πολιτισμός 2000" , θα είναι επίσης το coup de main για το οποίο μιλούσε προηγουμένως η κ. Επίτροπος όσον αφορά το πρόγραμμα ΣΩΚΡΑΤΗΣ.

<SPEAKER ID=20 LANGUAGE="DE" NAME="Pack">
Κύριε Πρόεδρε, θέλω να ευχαριστήσω θερμά τον συνάδελφο Graηa Moura που επιχείρησε με τόση φροντίδα και αποφασιστικότητα να επανέλθει κατά την εκτέλεση και αυτού του προγράμματος στις πολιτικές κατευθυντήριες γραμμές του ΕΚ, που αποτέλεσαν τη βάση του. Για παράδειγμα: σε ποιά σημεία προσφέρει το συγκεκριμένο πρόγραμμα πρόσβαση και μεγαλύτερη συμμετοχή των πολιτών στην πολιτιστική ζωή; Ποιές δράσεις συμπεριλαμβάνουν τους συμπολίτες μας; Η μεγάλη γραφειοκρατία και τα κριτήρια για την εφαρμογή του προγράμματος δεν μπορούν να συσκοτίσουν αυτούς τους στόχους, τους οποίους είχε κάποτε, στην αρχή, το πρόγραμμα, ούτε και πρέπει να τους θέτουν υπό αμφισβήτηση.
<P>
Μετά από αυτήν την έκθεση πρέπει να αναρωτηθούμε καθαρά: τι περιμένουμε βασικά από μία ευρωπαϊκή πολιτική σε θέματα πολιτισμού, κυρίως στο πλαίσιο της διεύρυνσης και εν όψει της επικείμενης συντακτικής συνέλευσης; Αν συζητήσετε σήμερα με άτομα που δραστηριοποιούνται στον τομέα του πολιτισμού, θα διαπιστώσετε ότι όλοι ανησυχούν ότι ο πολιτισμός θα πέσει θύμα αυτού του διαλόγου στο πλαίσιο της συγκεκριμένης συνέλευσης, στο πλαίσιο του διαλόγου για την επικουρικότητα. Ελπίζω ότι δεν θα συμβεί κάτι τέτοιο και εμείς θα αγωνιστούμε για να μη συμβεί.
<P>
Πώς μπορεί να είναι το πρόγραμμα λειτουργικότερο, προκειμένου να γίνει ένα αληθινό μέσο πολιτιστικής δράσης που θα είναι ανάλογο τόσο με τις ανάγκες εκείνων που ασχολούνται με τον πολιτιστικό τομέα όσο και με τις ανάγκες των πολιτών; Πρέπει το πρόγραμμα να εργάζεται με προτεραιότητα τις ανάγκες των πρώτων ή των δεύτερων; Πρόκειται για ερωτήματα που πρέπει να θέσουμε εν όψει της σημερινής κατάστασης, εφ' όσον σκεφτόμαστε το μέλλον. Φυσικά, το πρόγραμμα χρειάζεται επίσης καλύτερη χρηματοδότηση, προκειμένου να μην δημιουργήσει περισσότερους απογοητευμένους από ικανοποιημένους.
<P>
Λέγοντας αυτά, δεν θέλω να προεξοφλήσω αυτά που θα συζητηθούν για τη συνέχιση του προγράμματος μετά το 2004, αλλά και ο Graηa Moura αναφέρθηκε σε αυτά, καθότι στην Επιτροπή ήδη διεξάγεται με ένταση η σχετική συζήτηση. Ωστόσο, η έκθεση δίνει εναύσματα για να αρχίσουμε ήδη να σκεφτόμαστε από την πλευρά μας για όλα αυτά, προκειμένου να μην αφήσουμε το πεδίο της συντακτικής συνέλευσης ελεύθερο στους εχθρούς κάθε έργου στον τομέα του πολιτισμού σε επίπεδο Ευρωπαϊκής Ένωσης.
<P>
Υπενθυμίζω σε όλους μας ότι η ευρωπαϊκή πολιτική για θέματα πολιτισμού οδηγεί τους πολίτες στον πυρήνα μιας πολιτικής συζήτησης με σεβασμό των ιδιαιτεροτήτων και των πολιτιστικών παραδόσεων και τούτο σημαίνει ότι μόνο έτσι μπορούμε να προσφέρουμε στην Ευρώπη μια ψυχή.

<SPEAKER ID=21 LANGUAGE="ES" NAME="Aparicio Sαnchez">
Κύριε Πρόεδρε, βρισκόμαστε ενώπιον μιας διαδικασίας που είναι συνηθισμένη σε κάθε Κοινοβούλιο, όπως ο έλεγχος ενός προγράμματος κατά τη διάρκεια της εκτέλεσής του. Γι' αυτό, θεωρώ πολύ εύστοχη την έκθεση του κ. Graηa Moura, η οποία - προλέγω ήδη - αξίζει την υποστήριξη και την έγκριση της Σοσιαλιστικής Ομάδας.
<P>
Μετά τη διαδικασία συνδιαλλαγής που μνημονεύθηκε, εξεδήλωσα τη δυσαρέσκειά μου για την αδιαλλαξία του Συμβουλίου έναντι της αποδοχής της χρηματοδότησης που είχαμε ζητήσει. Το αποτέλεσμα ήταν ότι ένα πρόγραμμα που μιλά άμεσα σ' αυτό που αποκαλούμε ψυχή της Ευρώπης και που αντικαθιστά άλλα προγράμματα, τα οποία ήταν τα τελευταία χρόνια εκείνα που είχαν τη μεγαλύτερη αποδοχή μεταξύ των πιο δυναμικών και πιο νέων πολιτών της Ευρωπαϊκής Ένωσης, χρηματοδοτείται με λίγο περισσότερα από 33 εκατομμύρια ευρώ ετησίως, ποσό τόσο μικρό στο πλαίσιο του ήδη περιορισμένου κοινοτικού προϋπολογισμού, που προξενεί θλίψη σε όσους πιστεύουμε ότι η Ευρωπαϊκή Ένωση πρέπει να είναι κάτι περισσότερο από γεωργικές και διαρθρωτικές δαπάνες.
<P>
Ξεκινώντας από αυτήν τη βάση, πρέπει να υπενθυμίσουμε δύο γεγονότα: το πρώτο είναι ότι το πρόγραμμα "Πολιτισμός 2000" συμπίπτει χρονικά με άλλα ψηφίσματα του Ευρωπαϊκού Κοινοβουλίου, από τα οποία πρέπει να εξαχθούν προσανατολισμοί για την εφαρμογή του. Αναφέρω ως χαρακτηριστικό παράδειγμα την έκθεση Ruffolo, στην οποία, μεταξύ άλλων, ανατίθεται στην Επιτροπή να δημιουργήσει ένα Ευρωπαϊκό Παρατηρητήριο για την πολιτιστική συνεργασία ή ένα τριετές σχέδιο πολιτιστικής συνεργασίας.
<P>
Έτσι, λοιπόν, η Επιτροπή πρέπει να έχει μια δυναμική εστίαση του προγράμματος "Πολιτισμός 2000" και να ενσωματώνει κάθε χρόνο τους προσανατολισμούς που απορρέουν από το Ευρωπαϊκό Κοινοβούλιο.
<P>
Η δεύτερη παρατήρηση: τα χρόνια που απομένουν στο πρόγραμμα πρόκειται να συμπέσουν σχεδόν ακριβώς με μία περίοδο εργασίας που ξεκίνησε με το Συμβούλιο της Νίκαιας και την οποία έχουμε καταλήξει να αποκαλούμε "συνταγματική" . Είτε υπάρξει τελικά Σύνταγμα είτε όχι, είναι σαφές ότι στους κύριους στόχους του Συντάγματος συγκαταλέγονται η αύξηση των δεσμών ευρωπαϊκής ιθαγένειας μεταξύ των λαών της Ευρώπης και η αφύπνιση σε κάθε πολίτη του αισθήματος ότι ανήκει στον κοινοτικό πολιτιστικό χώρο.
<P>
Υπάρχει επαρκής συνταγματική βάση στους ευρωπαϊκούς λαούς; Υπάρχει κάποια κοινή πολιτιστική ταυτότητα μεταξύ τους; Πολλοί πιστεύουμε ότι η συνταγματική βάση πρέπει να είναι ο ευρωπαϊκός πολιτισμός, με την έννοια του Bruckmanns, δηλαδή: κοινή συμπεριφορά, κοινή στάση απέναντι στη ζωή, κοινά ιδεώδη, κοινή καλλιτεχνική και πολιτιστική κληρονομιά κλπ.
<P>
Επομένως, το πολιτικό κέντρο βάρους αυτών των ετών πρέπει να είναι, περισσότερο και από το νόμισμα, περισσότερο ακόμη και από την ΚΕΠΠΑ, η σύνδεση των πολιτών με την κοινοτική ιδέα και η αναζήτηση και προστασία ενός ευρωπαϊκού πολιτισμού. Τριάντα τρία εκατομμύρια ευρώ είναι πολύ μικρό ποσό για τη χρηματοδότηση του μοναδικού ευρωπαϊκού πολιτιστικού προγράμματος που θα αναπτυχθεί κατά τη διάρκεια αυτής της περιόδου, όμως μας μένει η παρηγοριά, κύριε Πρόεδρε, της σκέψης ότι τα συμπεράσματα της παρούσας έκθεσης θα συμβάλουν στη βελτίωση της λειτουργίας του.

<SPEAKER ID=22 LANGUAGE="NL" NAME="Sanders-ten Holte">
Κύριε Πρόεδρε, κυρία Επίτροπε, συνάδελφοι, το ευρωπαϊκό πρόγραμμα "Πολιτισμός 2000" αποτελεί το κατεξοχήν πρόγραμμα για την προώθηση της ευρωπαϊκής συνεργασίας στον τομέα του πολιτισμού. Με το πρόγραμμα αυτό η Ευρώπη αποκτά αισθήματα και ψυχή, όπως αναφέρθηκε προ ολίγου. Θα ήθελα να ευχαριστήσω τον κ. Graηa Moura για την πρωτοβουλία του να κάνει έναν ενδιάμεσο απολογισμό της κατάστασης. Πρόκειται για μία πολύ χρήσιμη πρωτοβουλία. Η έκθεσή του είναι πολύ καλή και θα ήθελα να αναφερθώ σε ορισμένα σημεία αυτής.
<P>
Εξαιτίας της φιλοδοξίας να καλυφθεί ολόκληρο το πεδίο της πολιτιστικής μας κληρονομιάς, η διαχείριση του προγράμματος "Πολιτισμός 2000" κατέστη δύσκολη, γεγονός που, από ό,τι βλέπω, δημιούργησε σημαντικά προβλήματα στην Επιτροπή, ιδιαίτερα κατά το πρώτο έτος. Και παρόλο που η κατάσταση έχει βελτιωθεί κάπως, εξακολουθεί να εκφράζεται σωρεία παραπόνων. Αναφέρθηκε ήδη το γεγονός ότι οι έντονα γραφειοκρατικές διοικητικές διαδικασίες δρουν αποτρεπτικά για πολλούς ενδεχόμενους συμμετέχοντες στο πρόγραμμα και κυρίως για μικρά, συχνά καινοτόμα σχέδια, τα οποία εκπονούν συμμετέχοντες οι οποίοι, αν και χωρίς πείρα, τολμούν να κάνουν το μεγάλο βήμα - όπως βέβαια συμβαίνει συχνά στον πολιτιστικό τομέα - αντιμετωπίζοντας αμέσως τον κίνδυνο να απορριφθούν οι προτάσεις τους κατά τον πρώτο γύρο εξέτασής τους για τυπικούς και μόνο λόγους, γεγονός που αποδεικνύεται αντιπαραγωγικό. Τα κριτήρια είναι συχνά ασαφή, ενώ ακόμα και εθνικά γραφεία αντιμετωπίζουν προβλήματα με αυτά.
<P>
Πιστεύω ότι θα πρέπει να συζητήσουμε όλοι μας σε βάθος σχετικά με τους στόχους που έχουμε για το μέλλον στον τομέα της πολιτιστικής πολιτικής, καθώς και τις προτεραιότητες που οφείλουμε να καθορίσουμε για τα όργανα που διαθέτουμε. Θα ήθελα να θέσω ακριβώς αυτό το ζήτημα στην ημερήσια διάταξη, έτσι ώστε να μπορέσουμε να έχουμε επιρροή στο πλαίσιο της Συνέλευσης.
<P>
Θα ήθελα, τέλος, να αναφερθώ και στη χρηματοδότηση. Τα κονδύλια είναι πενιχρά και συμφωνώ απολύτως με όσους το ανέφεραν, όπως υπογράμμισα ήδη προηγουμένως. Πέρα όμως από το ερώτημα εάν αρκούν οι οικονομικοί πόροι, θα ήθελα να υπογραμμίσω ότι αυτοί θα πρέπει να χρησιμοποιούνται αποτελεσματικά, διότι τη στιγμή αυτή ένα μεγάλο μέρος τους δεν διατίθεται καν.

<SPEAKER ID=23 LANGUAGE="DE" NAME="Echerer">
Κύριε Πρόεδρε, αξιότιμοι συνάδελφοι, αξιότιμη κ. Επίτροπε, ο συνάδελφος Roy Perry ανέφερε ήδη, σε σχέση με την τελευταία έκθεση για την εκπαίδευση, την ετήσια επιδότηση για τις ελιές: 167 εκατομμύρια για πέντε χρόνια και ψίχουλα για τον πολιτισμό. Τούτο δεν είναι κάτι νέο για μένα, αφού είμαι ηθοποιός. Το γνωρίζω. Είναι θλιβερό που δεν μπορούμε να το αλλάξουμε και να βελτιώσουμε την κατάσταση. Ευχαριστώ τον εισηγητή, ιδίως για τον ανοιχτό διάλογό του με εμάς, τους σκιώδεις εισηγητές. Ήταν πραγματικά παρών, έτοιμος να δεχθεί τα πάντα και συζητήσαμε γι' αυτά.
<P>
Έχουμε δύο μεγάλα προβλήματα. Το ένα είναι η μελλοντική κατεύθυνση ως προς το περιεχόμενο, τα ερωτήματα που αντιμετωπίζουμε σήμερα. Με αυτό δεν προεξοφλούμε τη συζήτηση, όπως άλλωστε ήδη είπε η συνάδελφος Pack. Όμως, η συζήτηση πρέπει να γίνει σήμερα, εφ' όσον χρειαζόμαστε το 2004 μία νέα ιδέα για το 2005 και θέλουμε να διαμορφώσουμε ένα νέο πρόγραμμα, υπό την προϋπόθεση βέβαια ότι θα υπάρξει το πρόγραμμα αυτό.
<P>
Ο δεύτερος προβληματικός τομέας είναι η διαχείριση: το γραφειοκρατικό κόστος, τα υπερβολικά ασαφή κριτήρια επιλογής και οι μέθοδοι εφαρμογής θα πρέπει να αλλάξουν. Πρόκειται για πολλές λεπτομέρειες, που μπορεί κανείς να τις βρει διαβάζοντας την έκθεση. Θέλω κι εγώ να τοποθετηθώ δημόσια υπέρ αυτού του πολιτιστικού προγράμματος, του "Πολιτισμός 2000" . Ο πολιτισμός, τα προγράμματα για τον πολιτισμό, είναι η ψυχή της Ευρώπης, τούτο ακούσαμε να το λένε όλοι οι συνάδελφοι. Ξέρετε, η τέχνη και ο πολιτισμός λειτουργούν ως πολλαπλασιαστές για την πολιτική της ολοκλήρωσης και αν χάσουμε αυτούς τους συντρόφους στην κοινή μας πορεία, θα γινόμαστε όλο και πιο λίγοι και πιο αδύναμοι στον αγώνα αυτόν που βασικά θέλουμε να δώσουμε όλοι μαζί. Ακούμε και διαβάζουμε σε κάθε κυριακάτικη εφημερίδα ομολογίες πίστης στον πολιτισμό, αλλά τα λόγια δεν ακολουθούνται από πράξεις. Έχω κουραστεί πια να το λέω, πρέπει όμως να το επαναλαμβάνουμε: υπεύθυνοι δεν είναι μόνον οι υπουργοί πολιτισμού, αλλά και οι υπουργοί οικονομικών.
<P>
Ο καθένας πρέπει να βρει τη θέση του στην κοινωνία αυτής της Ευρώπης. Όλοι βρίσκονται σε αναζήτηση, ίσως από την κούνια ως τον τάφο, για να χρησιμοποιήσω άλλη μια φορά την έκφραση αυτή. Ο καθένας θέλει επίσης να βρει τον εαυτό του μέσα σε αυτήν την ευρωπαϊκή κοινωνία, σε αυτόν τον καθρέφτη της κοινωνίας της Ευρώπης που είναι η τέχνη και ο πολιτισμός. Αν δεν το καταστήσουμε αυτό δυνατό, δεν θα κατορθώσουμε ούτε να χτυπήσουμε στη ρίζα τους ίσως τις εν τη γενέσει κρίσεις και τούτο είναι μία ευθύνη που φέρουμε από κοινού στην Ευρώπη. Το Κοινοβούλιο αγωνίζεται, το ίδιο και η Επιτροπή. Αν δεν κερδίσουμε τη συμπαράσταση του Συμβουλίου, θα μείνουμε μόνοι μας στον αγώνα αυτόν!

<SPEAKER ID=24 LANGUAGE="FR" NAME="Fraisse">
Κύριε Πρόεδρε, κυρία Επίτροπε, αγαπητοί συνάδελφοι, εδώ το Συμβούλιο - το Συμβούλιο όμως δεν είναι παρόν - οργάνωσε μια Βαρκελώνη του πολιτισμού, δηλαδή αναγνωρισμένους στόχους, καθορισμένους δείκτες και αιτηθείσες αξιολογήσεις. Σε αυτό το σημείο δεν βρισκόμαστε όταν συντάσσουμε έκθεση ενδιάμεσης αξιολόγησης του προγράμματος "Πολιτισμός 2000" και αντιλαμβανόμαστε ότι υπάρχουν ορισμένα προβλήματα που πρέπει να επιλυθούν; Τα προβλήματα είναι πολυάριθμα. Θα μπορούσαμε φυσικά να επικρίνουμε το πρόγραμμα "Πολιτισμός 2000" για έλλειψη διαφάνειας, για τις δυσκολίες επιλογής, εν ολίγοις όλα αυτά που αποκαλούμε μέθοδο. Αλλά καταλαβαίνουμε ότι το ζήτημα της μεθόδου δεν είναι το μόνο που διακυβεύεται στο πρόγραμμα "Πολιτισμός 2000" και ότι ίσως βρισκόμαστε σε ένα μεταβατικό στάδιο. Οι δυσκολίες που συναντούμε στο πρόγραμμα "Πολιτισμός 2000" - όταν λέω συναντούμε, εννοώ τόσο το Κοινοβούλιο όσο και την Επιτροπή - είναι σύμπτωμα του γεγονότος ότι πρέπει πλέον να προχωρήσουμε, να προχωρήσουμε και όχι να δημιουργήσουμε ένα ακόμα πρόγραμμα. Πριν, είχαμε μικρά κομμάτια προγραμμάτων και τώρα έχουμε ένα μεγάλο πρόγραμμα. Τώρα που έχουμε ένα μεγάλο πρόγραμμα, τι αντιλαμβανόμαστε; Αντιλαμβανόμαστε ότι αν, σε δέκα χρόνια, κατορθώσαμε να κάνουμε περίπου δυό χιλιάδες πεντακόσια σχέδια και δώδεκα χιλιάδες φορείς να συμμετάσχουν στα προγράμματα από το Μάαστριχτ και μετά, από την άλλη πλευρά όμως, μεταξύ του 1996 και του 2000 υπήρχαν οκτώ χιλιάδες σχέδια και σαράντα χιλιάδες φορείς που απορρίφθηκαν. Βλέπουμε ότι η ζήτηση είναι πολύ μεγαλύτερη από αυτά που μπορούμε να προσφέρουμε, ότι υπάρχει ένα πρόβλημα που δεν είναι μόνο πρόβλημα μεθόδου. Αν υπάρχει κάτι περισσότερο από πρόβλημα μεθόδου, τότε πρέπει να βρούμε άλλες λύσεις από το να γνωρίζουμε πώς θα φέρουμε εις πέρας αυτό το πρόγραμμα.
<P>
Έμεινα κατάπληκτη, εξεπλάγην - εξεπλάγην ευχάριστα! - όταν άκουσα την Προεδρία την προηγούμενη εβδομάδα να λέει, δια στόματος του Υπουργού Πολιτισμού, ότι πρέπει να εφαρμόσουμε το άρθρο 151. Ασφαλώς, πρέπει να εφαρμόσουμε το άρθρο 151 της Συνθήκης του Μάαστριχτ, αλλά αν διαβάσω αυτό το άρθρο βλέπω ότι είναι προτρεπτικό. Πρέπει να ευνοήσουμε, πρέπει να βοηθήσουμε, πρέπει να ενθαρρύνουμε. Ίσως πρέπει να κάνουμε περισσότερα. Εφόσον σήμερα μιλάμε και για εκπαίδευση, ξέρουμε ότι η εκπαίδευση προχωρά γρηγορότερα διότι δεν αρκούμεθα πλέον στις ενθαρρύνσεις, αλλά έχουμε περάσει στις αποφάσεις. Ίσως τη στιγμή της Συνέλευσης, τη στιγμή που θα συζητήσουμε την αναμόρφωση, την αναδιατύπωση ορισμένων θεμελιωδών κειμένων, πρέπει να θέσουμε επίσης το ζήτημα του άρθρου 151 κατά τρόπο διαφορετικό από την απλή εφαρμογή του.
<P>
Φυσικά, τα προβλήματα που συναντάμε όσον αφορά το πρόγραμμα "Πολιτισμός 2000" και τον πολιτισμό γενικά, τα οποία είναι προβλήματα προϋπολογισμού, θα μας φανούν ανεπαρκή. Ο προϋπολογισμός, δεν είναι απλώς μια ταμειακή μηχανή, είναι το ζήτημα της ομοφωνίας ή της ειδικής πλειοψηφίας. Είναι επίσης οι αληθινές συζητήσεις ουσίας. Και συμφωνώ στο σημείο αυτό με κάποιες προηγούμενες παρεμβάσεις που αναφέρθηκαν σε μικρά ή μεγάλα σχέδια, ιδιότητα του πολίτη, εμψύχωση ή ενθάρρυνση των πολιτών, ενίσχυση της δημιουργίας. Πρόκειται και για τα δύο, αναμφίβολα. Αλλά, επίσης, πρέπει να σκεφτούμε αυτά τα δύο με τρόπο διαφορετικό και ταυτόχρονα μαζί. Τι πρέπει να κάνουν τα κράτη; Τι υπάγεται στις πρωτοβουλίες των κρατών; Τι πρέπει να κάνει η Ευρωπαϊκή Ένωση; Να γιατί παίρνω το θάρρος να προτείνω, κυρία Επίτροπε, να προχωρήσουμε προς μια Βαρκελώνη του πολιτισμού.

<SPEAKER ID=25 LANGUAGE="ES" NAME="Zabell">
Κυρία Πρόεδρε, κατ' αρχάς, θα ήθελα να κάνω μια παρατήρηση που έχει σχέση με όλα τα θέματα που εξετάζονται στην κοινοβουλευτική επιτροπή της οποίας είμαι μέλος, στην Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού. Για όλους αυτούς τους τομείς χορηγείται λιγότερο από το 1% του κοινοτικού προϋπολογισμού, γι' αυτό και πιστεύω πως δύσκολα μπορούμε να πούμε ότι τα θέματα αυτά αποτελούν μεγάλο στόχο αυτού του Κοινοβουλίου, όταν τους αφιερώνουμε τόσο μικρό προϋπολογισμό. Ας ελπίσουμε ότι, στο εγγύς μέλλον, αυτό θα αλλάξει.
<P>
Κατά δεύτερον, θα ήθελα να πω ότι πριν από λίγους μήνες έλαβα μέρος σε ένα φόρουμ, στον Κύκλο Καλών Τεχνών της Μαδρίτης, με τους υπευθύνους πολιτισμού διάφορων κρατών μελών, μεταξύ των οποίων υπήρχαν και διευθυντές εθνικών μουσείων, και με λύπη μου λέω ότι όλοι τους ήταν αρκετά δυσαρεστημένοι με το πρόγραμμα "Πολιτισμός 2000" . Πολλοί από αυτούς είπαν ότι το θεωρούσαν ένα βήμα πίσω σε σχέση με τα προηγούμενα προγράμματα Ariane και Raphaλl και ότι, δεδομένων των δαπανών σε γραφειοκρατικές διαδικασίες για να μπορέσει να ληφθεί μια ενίσχυση, το παρόν πρόγραμμα δεν αναπληρώνει τελικά εκείνα. Γενικά, είπαν ότι τελικά αισθάνονται κάπως εξαπατημένοι.
<P>
Πιστεύω ότι πρέπει να προσπαθήσουμε να διανεμηθούν οι διαθέσιμοι πόροι κατά τρόπο που να δημιουργεί περισσότερες στηρίξεις παρά δυσαρέσκεια και πιστεύω ότι αυτό είναι πολύ σημαντικό για την εικόνα της έννοιας του πολιτισμού στο ευρωπαϊκό επίπεδο.
<P>
Θεωρώ σημαντική την απλοποίηση της γραφειοκρατίας, επειδή όλοι συμφώνησαν ότι αποτελεί πολύ μεγάλο εμπόδιο. Πρέπει επίσης να εξασφαλίσουμε ότι δεν υπάρχουν καθυστερήσεις στις πληρωμές, επειδή πολλοί δικαιούχοι δεν μπορούν να τα βγάλουν πέρα με αυτές τις καθυστερήσεις. Είναι επίσης σημαντικό να μην απορρίπτονται σχέδια για καθαρά τυπικούς λόγους και πρέπει να δοθούν δυνατότητες στις μικρές διαρθρώσεις, πέρα από τα θέματα για τα οποία ακούστηκαν διαμαρτυρίες.

<SPEAKER ID=26 LANGUAGE="DE" NAME="Junker">
Κυρία Πρόεδρε, ειλικρινά, κυρίες και κύριοι των ευρωπαϊκών θεσμικών οργάνων: πιστεύετε ότι το ευρωπαϊκό δίκαιο περί ανταγωνισμού, οι διατάξεις για το ύψος των καθισμάτων των τρακτέρ ή οι οδηγίες για την απελευθέρωση της αγοράς ηλεκτρικής ενέργειας κάνουν τις καρδιές των ανθρώπων να χτυπήσουν γρηγορότερα για τη διαδικασία της ευρωπαϊκής ολοκλήρωσης; Προφανώς χρειάζεται ένας άλλος παράγοντας για να ταυτισθούν με αυτήν οι άνθρωποι στα κράτη μέλη μας. Οι πολιτιστικές ανταλλαγές και η συμμετοχή σε πολιτιστικά ζητήματα μπορούν να επιφέρουν μεγαλύτερη αύξηση της θετικής αντιμετώπισης, πολύ μεγαλύτερη από ό,τι για παράδειγμα μία αμφισβητούμενη διάταξη περί σύναψης συμβάσεων. Από τη Συνθήκη του Μάαστριχτ - από τότε επαναλαμβάνεται η λέξη "πολιτισμός" στις συνθήκες - η πολιτιστική κληρονομιά και η πολιτισμική πολυμορφία της Ευρώπης πρέπει να αντανακλώνται σε ολόκληρη την κοινοτική πολιτική, όμως αυτό έχει παραμείνει στο μεγαλύτερο μέρος του θεωρία. Στην πράξη, τα κράτη μέλη περιφρουρούν ζηλότυπα την εθνική και περιφερειακή κυριαρχία τους σε θέματα πολιτισμού. Σε τέτοια θέματα το Συμβούλιο εμμένει στην αρχή της ομοφωνίας, ενώ ο κανόνας είναι οι κουραστικές διαδικασίες διαμεσολάβησης και η συνέπεια οι συμφωνίες χαμηλού επιπέδου και οι δυσάρεστες καθυστερήσεις - βλέπε "Πολιτισμός 2000" .
<P>
Κι όμως, το ζητούμενο δεν ήταν και δεν είναι καν κάποια μεγάλα χρηματικά ποσά. Το ποσοστό των δαπανών για τον πολιτισμό στον ευρωπαϊκό προϋπολογισμό είναι μάλλον ισχνό, δηλαδή 0,04%. Για τους πολιτιστικούς παράγοντες είναι απογοητευτικό να γνωρίζουν ότι η αίτησή τους - όσο πειστική και να είναι ως ιδέα - έχει 90% πιθανότητες να απορριφθεί, αφού ούτε καν το 10% των αιτήσεων έχουν ελπίδα να εγκριθούν. Επίσης, και για εμάς τους βουλευτές δεν είναι καθόλου ευχάριστο να είμαστε αναγκασμένοι να απογοητεύουμε δεκάδες ανθρώπων εξαιτίας των επανειλημμένων απορρίψεων αιτήσεων.
<P>
Κανείς δεν θέλει να στερήσει από τα κράτη μέλη τις αρμοδιότητές τους, αλλά θα έπρεπε να είμαστε λίγο πιο γενναιόδωροι. Αυτό λείπει δυστυχώς και κατά την πρακτική εφαρμογή του "Πολιτισμός 2000" . Αναφέρω δύο μόνο από τα σημεία στα οποία ασκείται κριτική: Λέχθηκε ότι τα εμπόδια εξαιτίας της γραφειοκρατίας και οι καθυστερήσεις των πληρωμών, που είναι καταστροφικές για τους διοργανωτές, προξενούν αδικαιολόγητες δυσκολίες σε εκείνους που υποβάλλουν αίτηση. Τέλος, λείπει επίσης ένας εύλογος σχεδιασμός του περιεχομένου προκειμένου να διαλευκανθεί το ερώτημα: ποιός είναι ο βασικός στόχος που προωθούμε; Να απευθυνθούμε σε όσο το δυνατόν περισσότερους ανθρώπους ταυτόχρονα μέσω μεγάλων εκδηλώσεων ή να προσφέρουμε σε όσο το δυνατόν περισσότερους πολιτιστικούς παράγοντες μια ευκαιρία διασυνοριακών δραστηριοτήτων; Ο ανώτερος κλασσικός πολιτισμός είναι ευκολότερο να επιβληθεί. Όμως θα φθάσουμε πιο εύκολα στις καρδιές των ανθρώπων υποστηρίζοντας λιγότερο εδραιωμένους παράγοντες τέχνης, δίκτυα και πρωτοβουλίες πολιτών, γιατί αυτά είναι που δημιουργούν την ευρωπαϊκή προστιθέμενη αξία.
<P>
Η Ευρωπαϊκή Ένωση είναι ο ισχυρότερος οικονομικός χώρος στον κόσμο και μας αρέσει να καυχόμαστε γι' αυτό χωρίς να ντρεπόμαστε για την υπερηφάνεια μας. Η Ευρωπαϊκή Ένωση είναι όμως και ένας πολιτιστικός χώρος ανεκτίμητης πολυμορφίας. Το αγαθό αυτό πρέπει να το επιδεικνύουμε κι όχι να το αντιμετωπίζουμε τσιγκούνικα, κι αυτό δεν ισχύει μόνο για το πρόγραμμα "Πολιτισμός 2000" .
<P>
(Χειροκροτήματα)

<SPEAKER ID=27 NAME="Perry">
Κυρία Πρόεδρε, πέρυσι είχα την ευκαιρία να επισκεφτώ την Κρακοβία στην Πολωνία με την Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού του Ευρωπαϊκού Κοινοβουλίου. Διδαχθήκαμε πολλά από την επίσκεψη αυτή, και κυρίως ότι οι υποψήφιες χώρες θα έχουν μια σημαντική συνεισφορά στην πολιτιστική ζωή και τη ζωτικότητα της Ευρώπης.
<P>
Υποβάλαμε μια ερώτηση σε έναν από τους καθηγητές του Πολιτιστικού Ινστιτούτου της Κρακοβίας: υπάρχει ένας διακριτός ευρωπαϊκός πολιτισμός; Η απάντηση ήταν συνοπτική και απλή: είπε ότι επισκέπτεται συχνά τις Ηνωμένες Πολιτείες και ότι σαφώς μοιραζόμαστε ένα δυτικό πολιτισμό με τις Ηνωμένες Πολιτείες, αλλά παρόλα αυτά, όταν πηγαίνει εκεί, αισθάνεται ότι κάτι λείπει και αυτό είναι το ιστορικό περιβάλλον. Είπε ότι σε πόλεις όπως η Κρακοβία μπορεί κανείς να δει, να αγγίξει, να νιώσει την ιστορία και τον πολιτισμό παντού. Μπορώ σίγουρα να καταλάβω γιατί ως πολίτης της συγκεκριμένης πόλης εξέφρασε αυτήν την άποψη. Ως εκ τούτου, προσυπογράφω το σχόλιο του κ. Graηa Moura ότι είναι θλιβερό που το ιστορικό περιβάλλον δεν συμπεριελήφθη στο φόρουμ για την πολιτιστική συνεργασία πέρυσι. Δεν πρέπει ποτέ να παραμελήσουμε το ιστορικό περιβάλλον σε οποιαδήποτε από τις χώρες μας.
<P>
Προσυπογράφω απλώς την έκκληση του εισηγητή να συμπεριληφθούν όλοι οι γείτονές μας της Μεσογείου και οι μουσουλμάνοι γείτονές μας· πρέπει να συνεργαστούμε με τις ισλαμικές χώρες. Ειδικότερα, πρέπει να θυμόμαστε ότι η Ευρώπη είναι σήμερα μια πολυπολιτισμική κοινωνία. Πρέπει να χαιρόμαστε για αυτό και πρέπει να εξασφαλίσουμε ότι το πρόγραμμά μας περιέχει σημαντικά στοιχεία για την αντιμετώπιση αυτής της πραγματικότητας.
<P>
Έγιναν πολλά σχόλια σήμερα: ορισμένα από αυτά ήταν δίκαιες επικρίσεις, σχετικά με τις δυσκολίες στη διαχείριση, αλλά θέλω να αναφέρω μια ιστορία επιτυχίας. Χάρηκα για το γεγονός ότι στην εκλογική μου περιφέρεια, στο Portsmouth, δόθηκε μια επιχορήγηση 150 000 ευρώ σε έναν όμιλο μουσείων, συμπεριλαμβανομένου του Μουσείου D-Day του Portsmouth, που είναι αφιερωμένο στην ειρήνη σε ολόκληρη την Ευρώπη. Πρόκειται για ένα σχέδιο που σίγουρα γνώρισε μεγάλη επιτυχία και είναι ευτύχημα ότι έλαβε ευρωπαϊκή στήριξη. Πρέπει να παρακολουθούμε τα σχέδια πολύ προσεκτικά. Αυτό είναι ένα σχέδιο για το οποίο είμαι σίγουρος ότι θα σημειώσει πολύ μεγάλη επιτυχία. Αν θέλουμε περισσότερα χρήματα για τον πολιτισμό στην Ευρώπη, ας σκεφθούμε σοβαρά ένα ευρωπαϊκό λαχείο για να τα βρούμε με αυτόν τον τρόπο.

<SPEAKER ID=28 LANGUAGE="DE" NAME="Hieronymi">
Κυρία Πρόεδρε, στο προηγούμενο σημείο της ημερήσιας διάταξης που αφορούσε το ευρωπαϊκό πρόγραμμα ΣΩΚΡΑΤΗΣ επικροτήσαμε θερμά το γεγονός ότι είναι δυνατή η ευρεία συμμετοχή των πολιτών, ιδίως των νέων, και έτσι η ευρωπαϊκή κοινή γνώμη γνωρίζει την ευρωπαϊκή ιδέα. Σχετικά με το πρόγραμμα "Πολιτισμός 2000" ειπώθηκαν πολλά για τα οικονομικά, για τα γραφειοκρατικά εμπόδια, εγώ όμως θα ήθελα να σας επιστήσω την προσοχή στο θέμα του σχεδιασμού και ιδίως στο ερώτημα πώς θα προχωρήσουμε.
<P>
Γι' αυτό ευχαριστώ θερμά τον συνάδελφο Graηa Moura, διότι με αυτήν την έκθεση διεξήγαγε πολύ ανοιχτά τον διάλογο για τον μελλοντικό σχεδιασμό του προγράμματος και θέλω να του εκφράσω την απερίφραστη υποστήριξή μου. Θέτω το ερώτημα εάν είναι σωστό, τη στιγμή που έχουμε τόσο λίγα χρήματα, να προωθούμε πρωταρχικά τα μεγάλα σχέδια. Μήπως είναι, αντίθετα, αναγκαίο να είμαστε διατεθειμένοι να περιλάβουμε σε μεγαλύτερη έκταση στον σχεδιασμό της συνέχειας του προγράμματος και μικρά δίκτυα, τα οποία όμως μπορούν να δώσουν πολλές ωθήσεις; Τάσσομαι υπέρ αυτής της άποψης και θα ήθελα να ζητήσω να δημιουργήσουμε τις κατάλληλες οικονομικές προϋποθέσεις, ενώ ταυτόχρονα θα συνεχίσουμε την εξέλιξη του προγράμματος: να υπάρχει δηλαδή λιγότερη γραφειοκρατία και περισσότερες ευκαιρίες συμμετοχής και για μικρότερες ομάδες!

<SPEAKER ID=29 LANGUAGE="DE" NAME="Berend">
Κυρία Πρόεδρε, κυρία Επίτροπε, αγαπητοί συνάδελφοι, η καλή αυτή έκθεση δείχνει παραστατικά ότι το πρόγραμμα "Πολιτισμός 2000" δεν καθιστά μόνο σαφή την αυξανόμενη ανάγκη για πολιτισμό, αλλά συμβάλλει επίσης στη δημιουργία ενός ενιαίου χώρου πολιτισμού. Όμως η έκθεση καθιστά ακόμη εξίσου σαφές ότι το πρόγραμμα αυτό χαρακτηρίζεται από δυσαναλογία μεταξύ του πλούτου των στόχων του από τη μια και του εκπληκτικά ισχνού προϋπολογισμού από την άλλη. Ο εισηγητής υπογραμμίζει δικαιολογημένα το γεγονός ότι ο πολιτισμός αναγνωρίζεται σαφώς και ως οικονομικός παράγων, καθώς και ως κοινωνικός και εθνικός παράγων ολοκλήρωσης.
<P>
Δυστυχώς, με αυτό το πρόγραμμα συμβαίνει ό,τι και με πολλά άλλα - χωρίς βέβαια τούτο να αποτελεί δικαιολογία - να αναγκαζόμαστε δηλαδή να διαπιστώσουμε, για παράδειγμα στο πλαίσιο της περιφερειακής πολιτικής, ότι για τα πρώτα δύο χρόνια του είναι χαρακτηριστική η καθυστερημένη δημοσίευση των προσκλήσεων υποβολής προτάσεων. Εδώ λοιπόν θα χρησιμοποιήσω τα λόγια του εισηγητή, που αναφέρεται στα δύο πρώτα χρόνια μιλώντας για "χαοτική διαχείριση του προγράμματος" . Αυτό, καθώς και οι χρονοβόρες και δύσκαμπτες εσωτερικές διαδικασίες, είναι σε τελευταία ανάλυση και τα αίτια για τον χαμηλό βαθμό υλοποίησης του "Πολιτισμός 2000" κατά τον πρώτο του χρόνο. Στο σημείο αυτό εκτιμώ ότι η Επιτροπή καλείται να καταβάλει σοβαρές προσπάθειες προκειμένου να συντομευθεί η πορεία των έργων και να διασφαλισθεί η συνέχιση των προγραμμάτων.
<P>
Τελειώνοντας, θα ήθελα να επανέλθω σε ένα ερώτημα της αιτιολογικής έκθεσης και να το θέσω στην Επιτροπή, επειδή με ενδιαφέρει ιδιαίτερα και ως πολιτικό περιφερείας. Συγκεκριμένα, πώς θα διασφαλισθεί η αναγκαία συμπληρωματικότητα και ο συντονισμός του "Πολιτισμός 2000" από τη μία και των πόρων των διαρθρωτικών ταμείων που προορίζονται για τον τομέα του πολιτισμού στα κράτη μέλη από την άλλη; Ίσως τούτο να είναι μία ενδιαφέρουσα πτυχή, την οποία θα πρέπει να εξετάσουμε.

<SPEAKER ID=30 LANGUAGE="FR" NAME="Reding">
. (FR) Κυρία Πρόεδρε, καταρχάς, θα ήθελα να ευχαριστήσω τον κ. Graηa Moura και τους συναδέλφους για τη δέσμευσή τους προκειμένου να γίνει πραγματικότητα αυτή η μεγάλη και ωραία ιδέα της Ευρώπης του πολιτισμού, της Ευρώπης των πολιτισμών, της Ευρώπης των ριζών και της Ευρώπης της ψυχής των πολιτών. Το πρόγραμμα πέρασε μόλις το όριο των δύο πρώτων ετών, εφόσον δημιουργήθηκε στις 14 Φεβρουαρίου 2000. Είναι λίγος χρόνος, αρκεί όμως για έναν πρώτο απολογισμό. Σημείωσα σε αυτή την έκθεση πολλά σημεία συμφωνίας μεταξύ του Κοινοβουλίου και της Επιτροπής, ακόμη και αν δεν ακολουθούμε πάντα τις ίδιες προσεγγίσεις για να εξηγήσουμε τις διαπιστώσεις που έγιναν όσον αφορά το σημερινό πρόγραμμα. Παρατήρησα επίσης, και ευχαριστώ το Κοινοβούλιο γι' αυτό, πολύ ενδιαφέροντες προσανατολισμούς για το μέλλον.
<P>
Πρώτη διαπίστωση: το πρόγραμμα "Πολιτισμός 2000" είναι ένα πρόγραμμα δύσκολο στη διαχείρισή του. Πρέπει να το διαπιστώσουμε, είναι μια πραγματικότητα και, όπως είπατε όλοι, υπάρχει μια αναντιστοιχία ανάμεσα στον αριθμό των εγκεκριμένων στόχων και το επίπεδο του προϋπολογισμού. Θυμάστε όλοι, αγαπητοί συνάδελφοι, τη μάχη που διεξήγαγε το Κοινοβούλιο όχι εναντίον των Υπουργών Πολιτισμού, αλλά εναντίον των Υπουργών Προϋπολογισμού που δεν ήθελαν να δώσουν χρήματα για τον πολιτισμό. Λοιπόν, πώς θέλετε να διαχειριστούμε ταυτόχρονα χίλιες ωραίες ιδέες λειτουργικές επί του πεδίου και χρήματα για τρεις μόνο ιδέες; Είναι μια αναντιστοιχία που δεν έχει λύση και δυστυχώς αυτή είναι η περίπτωση όσον αφορά αυτό το πρόγραμμα. Οφείλω να πω σε όλους αυτούς που λυπούνται για το ότι δεν κατορθώσαμε να δαπανήσουμε τα χρήματα: τα χρήματα δαπανώνται όντως μέχρι το τελευταίο ευρώ, δεν μένει τίποτα στα ταμεία. Διότι, αν εκτός των άλλων δεν ξοδεύαμε και αυτά τα λίγα που έχουμε, δεν θα υπήρχε κανένας λόγος να ζητάμε περισσότερα οικονομικά μέσα. Τα ξοδεύουμε όλα και δεν έχουμε, μακράν, αρκετά για να ικανοποιήσουμε όλες τις αναγκαιότητες - δεν λέω τις ανάγκες - αλλά όλες τις αναγκαιότητες που εκφράζει ο κόσμος του πολιτισμού.
<P>
Γνωρίζετε επίσης ότι το πρόγραμμα είναι ανοικτό σε ένα μεγάλο φάσμα δυνητικών δικαιούχων, από τη στιγμή που αυτοί οι τελευταίοι είναι ικανοί να αναπτύξουν μια πολιτιστική δράση και να υποβάλουν ένα σχέδιο. Για παράδειγμα, στο ίδιο πλαίσιο πρόσκλησης υποβολής προτάσεων, ένα χορευτικό συγκρότημα μπορεί να ανταγωνίζεται ένα εμπορικό επιμελητήριο ή έναν οργανισμό τουρισμού. Αυτό είναι το άνοιγμα, αυτή είναι η πραγματικότητα επί του πεδίου. Θα έπρεπε ίσως να σκεφθούμε αν θα συνεχίσουμε σε αυτόν τον δρόμο ή αν θα οριοθετήσουμε τη δυνατότητα συμμετοχής. Πρέπει, επίσης, να τονίσουμε το γεγονός ότι μεταξύ 2000 και 2001, το πρόγραμμα άνοιξε σε εννέα επιπλέον χώρες: η Βουλγαρία, η Εσθονία, η Ουγγαρία, η Λετονία, η Λιθουανία, η Πολωνία, η Τσεχική Δημοκρατία, η Ρουμανία και η Σλοβακία συμμετείχαν για πρώτη φορά στο πρόγραμμα. Το 2001, εξήντα πολιτιστικοί φορείς προερχόμενοι από αυτές τις χώρες, δηλαδή το 12% του συνόλου, επιλέχθηκαν ως διοργανωτές ή συνδιοργανωτές,. Βλέπετε λοιπόν ότι η διεύρυνση υλοποιείται αληθινά στα πολιτισμικά θέματα. Δεν είναι ένα κυριακάτικο κήρυγμα, είναι η πραγματικότητα επί του πεδίου. Από αυτήν τη χρονιά, η Σλοβενία προστέθηκε στις συμμετέχουσες χώρες, αυξάνοντας τον αριθμό τους σε 28. Και μπορώ να σας πω ότι οι χώρες που εντάσσονται στο πρόγραμμα δεν είναι πρόβλημα, αλλά πλούτος, ένας πολύ μεγάλος πλούτος. Ζητάω πάντα από τους πολιτιστικούς φορείς της Ευρώπης των Δεκαπέντε να τείνουν το χέρι σε έναν δυνητικό εταίρο στις χώρες της προσχώρησης για να τους διδάξουν την Ευρώπη της πολιτιστικής συνεργασίας.
<P>
Θα ήθελα επίσης να επισημάνω τις προσπάθειές που έχει καταβάλει η Επιτροπή για να βελτιώσει τη διαχείριση του προγράμματος, προσπάθειες που απέφεραν καρπούς, διότι υπήρξε επιτάχυνση της διαδικασίας επιλογής. Όσον αφορά το 2002, δημοσιεύσαμε την πρόσκληση υποβολής προτάσεων ήδη από τις 15 Αυγούστου 2001, γεγονός που θα μας επιτρέψει να δημοσιοποιήσουμε τα τελικά αποτελέσματα της επιλογής στις αρχές της άνοιξης, πράγμα που, κατά την άποψή μας, είναι φυσιολογικό. Αν δεν μπορέσαμε να το κάνουμε αμέσως, αυτό οφείλεται πολύ απλά στο ότι το πρόγραμμα δρομολογήθηκε με πολύ σημαντική καθυστέρηση, που δεν οφείλεται ούτε στην Επιτροπή, ούτε στο Ευρωπαϊκό Κοινοβούλιο.
<P>
Υπογραμμίζετε επίσης την ανάγκη σταθερότητας των κατευθυντήριων γραμμών και καλύτερης στοχοθέτησης. Έχετε δίκιο. Η σταθερότητα νομίζω ότι έχει πλέον κατακτηθεί και τα κριτήρια έχουν καθοριστεί και έχουν αναγγελθεί για τρία συνεχόμενα έτη, από το 2002 ως το τέλος του προγράμματος. Αν αναγκαστήκαμε να τροποποιήσουμε την προσέγγισή μας όσον αφορά τo σχεδιασμό της πρόσκλησης υποβολής προτάσεων, χωρίς να απομακρυνθούμε εντούτοις από την απόφαση του προγράμματος-πλαίσιο, αυτό οφείλεται στις δυσκολίες διαχείρισης που ανέφερα και στον αυξημένο αριθμό των νέων χωρών που συμμετέχουν στο πρόγραμμα. Τα πρώτα αποτελέσματα αυτής της νέας προσέγγισης δείχνουν ότι τα θέματα προτεραιότητας, χωρίς να παύουν να έχουν προτεραιότητα, αντιπροσωπεύουν μόνο το 48% του συνόλου των σχεδίων που υποβάλλονται στη δράση Ι και το 58% του συνόλου της δράσης ΙΙ. Η προτεραιότητα δεν έχει, ως εκ τούτου, αποκλείσει τις άλλες παραμέτρους της κοινοτικής χρηματοδότησης, και το πεδίο της συνεργασίας δεν έχει περιοριστεί, αντιθέτως μάλιστα. Είδαμε την εμφάνιση νέων φορέων και νέων δικαιούχων, γεγονός που είναι εξάλλου αναγκαίο για τον δυναμισμό και την ανάπτυξη του ευρωπαϊκού χώρου πολιτισμικής συνεργασίας. Φρονώ ότι, τουλάχιστον στη θεωρία, θέλουμε όλοι να μην υπάρχουν κεκτημένα δικαιώματα και οι ίδιοι φορείς να συνεχίζουν να παίρνουν επιδοτήσεις, αλλά να υπάρχει ανανέωση. Αν το θέλουμε και αν το κάνουμε, πρέπει να συμφωνούμε επίσης με τις συνέπειες που έχει αυτό.
<P>
Παρατηρήσαμε ότι πολλές από τις ανησυχίες συμπίπτουν με αυτές που εκφράστηκαν από τους φορείς που συμμετείχαν στο φόρουμ της 21ης και 22ας Νοεμβρίου 2001. Αυτοί φάνηκαν επιφυλακτικοί σχετικά με τη διατήρηση των προτεραιοτήτων ανά καλλιτεχνικό τομέα. Θα μελετήσουμε λοιπόν από κοινού άλλες λογικές για το μέλλον.
<P>
Ζητάτε επίσης, κύριε Πρόεδρε της Επιτροπής Πολιτισμού, κύριε εισηγητή, τη βελτίωση της επικοινωνίας σχετικά με το πρόγραμμα και τα σχέδια που υποστηρίζονται. Μπορώ να σας πω αυτό: κατά την επόμενη άτυπη συνάντηση των Υπουργών Πολιτισμού, σε μερικές εβδομάδες, θα εγκαινιάσουμε την πολιτισμική διαδικτυακή πύλη και υπολογίζουμε να αναπτύξουμε όλα τα διαδικτυακά μας μέσα σχετικά με το πρόγραμμα προετοιμάζοντας κυρίως την έκδοση ενός ενημερωτικού δελτίου που θα σας αποσταλεί προσεχώς. Θα έλθω, κύριε Πρόεδρε της Επιτροπής Πολιτισμού, να παρουσιάσω προσωπικά τη διαδικτυακή πύλη "Πολιτισμός" στην επιτροπή σας, όπως πρόκειται να το κάνω σε λίγες ημέρες για τους Υπουργούς Πολιτισμού. Επίσης όλα τα αποτελέσματα της επιλογής είναι, ασφαλώς, διαθέσιμα στο Διαδίκτυο.
<P>
Συστάσεις για το μέλλον: θα ήθελα να ευχαριστήσω τον εισηγητή, κ. Graηa Moura, που άνοιξε την πόρτα προς το μέλλον, διότι πράγματι κάτι που δεν προκαλεί γενική ικανοποίηση δεν πρέπει να μας εγκλωβίζει σε επικρίσεις για το παρελθόν, αλλά πρέπει να μας κάνει να λαμβάνουμε αποφάσεις για βελτίωση, αν όχι για σημαντικές μεταρρυθμίσεις για το μέλλον. Πιστεύω ότι πρέπει ακόμη να συζητήσουμε, για παράδειγμα, σχετικά με την καλύτερη στοχοθέτηση, την αναγκαιότητα εξασφάλισης μιας πραγματικής ευρωπαϊκής προστιθέμενης αξίας και την εγκάρσια παρουσία της πολιτιστικής διάστασης στις άλλες κοινοτικές πολιτικές, συμπεριλαμβανομένων εκείνων των οποίων η υλοποίηση υπάγεται στην αποκλειστική ευθύνη των κρατών μελών, και στο σημείο αυτό σκέφτομαι σαφέστατα τα διαρθρωτικά ταμεία.
<P>
Θα ήθελα να επιμείνω, κυρία Πρόεδρε, σε ένα ξεκάθαρο γεγονός: η πολιτική διάσταση δεν είναι απομονωμένη και δεν επικεντρώνεται αποκλειστικά στο πρόγραμμα "Πολιτισμός 2000" . Δεν πρέπει να στηρίζουμε μόνο τον πολιτισμό καθεαυτό, αλλά να διαμορφώσουμε μια νοοτροπία η οποία να εμφανίζεται σε όλες τις δράσεις της Ευρωπαϊκής Ένωσης, είτε είναι χρηματοοικονομικές, είτε είναι πολιτιστικές, είτε είναι οικονομικές, με οποιαδήποτε σειρά. Πρέπει να δημιουργήσουμε έναν αληθινό κοινό πολιτιστικό χώρο, όπως υπενθυμίζει πολύ σωστά ο κ. Graηa Moura στο προοίμιο, και να δώσουμε μια κατεύθυνση ταυτόχρονα πολιτιστική και ευρωπαϊκή στις δράσεις που υποστηρίζουμε. Η ενίσχυση του πολιτισμού δεν σημαίνει ενίσχυση ορισμένων φορέων πολιτιστικής δράσης, αλλά ενίσχυση των ριζών των Ευρωπαίων, επιτέλεση εκπαιδευτικού έργου, επιτέλεση έργου για τους πολίτες, και αυτή είναι η βάση των προγραμμάτων μας. Και αν κατορθώσουμε να οικοδομήσουμε αυτήν την Ευρώπη, την Ευρώπη όπου οι πολίτες θα μπορέσουν να κατανοήσουν ότι έχουν έναν ισχυρό πολιτισμό, αλλά ότι και ο γείτονας έχει έναν ισχυρό πολιτισμό, τότε ναι, θα έχουμε επιτύχει.
<P>
Θα ήθελα να προσθέσω, για να τελειώσω, ότι όσον αφορά τις σχέσεις με τις τρίτες χώρες, ο Πρόεδρος Prodi είπε σαφέστατα ότι έχουμε την ανάγκη να ανοίξουμε την ευρωπαϊκή μας ήπειρο. Την ανοίξαμε στις γειτονικές χώρες και αυτή τη στιγμή την ανοίγουμε στις χώρες της προσχώρησης. Αλλά πρέπει να οικοδομήσουμε επίσης γέφυρες προς άλλες ηπείρους. Έχουμε αρχίσει να το κάνουμε με συγκεκριμένα προγράμματα κυρίως προς τη Βόρειο Αφρική, με το ευρωμεσογειακό σχέδιο, που προβλέπει μια πολύ ισχυρή δέσμευση στα θέματα της εκπαίδευσης, στα θέματα της νεολαίας, στα θέματα του πολιτισμού. Είναι απαραίτητο, αν θέλουμε να δημιουργήσουμε το διάλογο και το σεβασμό, χωρίς τα οποία δεν μπορεί να λειτουργήσει μια ισορροπημένη κοινωνία.

<SPEAKER ID=31 LANGUAGE="SV" NAME="Πρόεδρος">
Ευχαριστώ, κ. Επίτροπε Viviane Reding.
<P>
Η συζήτηση έληξε. Η ψηφοφορία θα διεξαχθεί στις 11.00

<CHAPTER ID=3>
Πρόγραμμα Νεολαία
<SPEAKER ID=32 LANGUAGE="SV" NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0019/2002) της Ομάδας των Πρασίνων, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την εφαρμογή του προγράμματος ΝΕΟΛΑΙΑ (2000/2316 (ΙΝΙ)).

<SPEAKER ID=33 LANGUAGE="DE" NAME="Grφner">
Κυρία Πρόεδρε, αγαπητοί συνάδελφοι, η μοναδικότητα του προγράμματος ΝΕΟΛΑΙΑ έγκειται στο ότι είναι πραγματικά ανοιχτό για όλους τους νέους ανθρώπους, καθώς τους δίνει τη δυνατότητα να έχουν άμεσες εμπειρίες σχετικά με την Ευρώπη σε μία ηλικία που διαμορφώνεται η προσωπικότητα, και φέρνει στη ζωή τους την ευρωπαϊκή διάσταση. Το ευρωπαϊκό πρόγραμμα ΝΕΟΛΑΙΑ εγκρίθηκε στις 13 Απριλίου 2000 και έχει διάρκεια έως το 2006. Απευθύνεται σε νέους ηλικίας 15-25 ετών, καθώς και σε φορείς δραστηριοποιούμενους στον τομέα της νεολαίας, και διαθέτει προϋπολογισμό ύψους 520 εκατ. ευρώ. Στο πρόγραμμα συμμετέχουν 30 χώρες, συγκεκριμένα εκτός από τα κράτη μέλη της Ευρωπαϊκής Ένωσης, η Ισλανδία, το Λίχτενσταιν, η Νορβηγία, καθώς επίσης και οι υποψήφιες για ένταξη χώρες εκτός από την Τουρκία και την Μάλτα.
<P>
Το πρόγραμμα είναι αποκεντρωμένο σε μεγάλο βαθμό, δηλαδή το 70% των πόρων καταβάλλεται μέσω των εθνικών υπηρεσιών. Το 2002 χρηματοδοτήθηκαν 10 029 σχέδια με ποσόν λίγο μεγαλύτερο των 80 εκατ. ευρώ. Έτσι μπόρεσαν να συμμετάσχουν 103 784 άτομα, πράγμα που αντιστοιχεί σε ποσοστό διάθεσης 98,5%, ένα εξαιρετικό ποσοστό αν αναλογιστεί κανείς ότι το πρόγραμμα άργησε να ξεκινήσει.
<P>
Στις διάφορες δράσεις κατέστη δυνατόν, όπως επιθυμούσαμε, να γίνει ισόρροπη κατανομή πόρων μεταξύ ανταλλαγής νέων και εθελοντικής υπηρεσίας. Ωστόσο, θα θέλαμε να μας δώσει η Επιτροπή στην αναλυτική έκθεση που θα παρουσιαστεί τώρα ακόμη σαφέστερα και χαρακτηριστικότερα αριθμητικά στοιχεία για τους πέντε τομείς δράσης. Η δράση 1, Νεολαία για την Ευρώπη, περιλαμβάνει συναντήσεις ομάδων νέων και την ανταλλαγή νέων. Η δράση 2 περιλαμβάνει την Ευρωπαϊκή Εθελοντική Υπηρεσία και απευθύνεται σε νέους που μεταβαίνουν σε μια άλλη χώρα ως εθελοντές για χρονικό διάστημα 6 - 12 μηνών. Η δράση 3 περιλαμβάνει τις πρωτοβουλίες στον τομέα της νεολαίας, η δράση 4 την υποστήριξη πρωτοβουλιών που ξεπερνούν το πλαίσιο των μεμονωμένων προγραμμάτων και διεξάγονται από κοινού με τα προγράμματα LEONARDO και ΣΩΚΡΑΤΗΣ. Στην δράση 5 των ενεργειών υποστήριξης δεν πραγματοποιήθηκαν έργα κατά το 2000.
<P>
Κατά το πρώτο έτος του προγράμματος, ακούσαμε επανειλημμένα παράπονα για την διάρκεια επεξεργασίας των αιτήσεων. Κατά κανόνα, για τα κεντρικά σχέδια περνούσαν τέσσερις έως πέντε μήνες από την υποβολή της αίτησης μέχρι την έγκριση των κονδυλίων. Κατά την πορεία, η Επιτροπή υιοθέτησε την κριτική μας - την ευχαριστούμε γι' αυτό - και επιτάχυνε τη διαδικασία. Ελπίζω ότι η συνέχεια της συνεργασίας μας με την Επιτροπή θα παραμείνει καλή προκειμένου να διασφαλίσουμε γρήγορες διαδικασίες χωρίς γραφειοκρατικά εμπόδια σε όσους συμμετέχουν στο πρόγραμμα.
<P>
Στην αρχή υπήρξαν, επίσης, προβλήματα στην κατανομή των πόρων του προγράμματος στις εθνικές υπηρεσίες. Ελπίζω ότι τα χρήματα που προκαταβλήθηκαν δεν θα δημιουργήσουν επιπλέον δαπάνες και μεγάλες δυσκολίες στα σχέδια. Είναι εξαιρετικά δύσκολο να αξιολογηθεί το πρόγραμμα ως προς τη συμμετοχή των δύο φύλων σε αυτό. Ευελπιστώ ότι η Επιτροπή θα μας δώσει ακριβέστερα στοιχεία και ότι θα προσέξει να επιδιωχθεί ισότιμη συμμετοχή των δύο φύλων, με κύριο στόχο να μην υπολείπονται σε αναλογία οι νεαρές γυναίκες και στα σχέδια των μη ευνοημένων νέων.
<P>
Μία από τις προτεραιότητες του Κοινοβουλίου ήταν να αυξηθεί η συμμετοχή των μη ευνοημένων νέων στο πρόγραμμα. Σύμφωνα με την Επιτροπή, κατέστη δυνατόν να συμπεριληφθούν μη ευνοημένοι νέοι στο 50% των κεντρικών σχεδίων, ενώ τούτο ήταν δυσκολότερο στα αποκεντρωμένα σχέδια. Εδώ πρέπει να γίνουν μεγαλύτερες προσπάθειες. Επίσης, η ανταλλαγή εμπειριών μεταξύ των εθνικών υπηρεσιών επιδέχεται ακόμη βελτιώσεις.
<P>
Η συμμετοχή των υποψηφίων χωρών στο πρόγραμμα παρουσίασε στην αρχή δυσκολίες, οι νομικές βάσεις εγκρίθηκαν κάπως αργοπορημένα και η χορήγηση θεώρησης πολλές φορές παρουσίασε δυσκολίες. Επιμένω οι συμμετέχοντες από τις υποψήφιες χώρες να αποκτούν θεώρηση αυτόματα, δίχως γραφειοκρατικές διαδικασίες και ατελώς. Τον πρώτο χρόνο, τα διοικητικά έξοδα εμφανίζονται συνολικά αρκετά υψηλά. Τούτο συμβαίνει επειδή η Επιτροπή προκατέβαλε το ποσό αυτό για δύο χρόνια. Θεωρώ ότι αυτό είναι σωστό. Επίσης, επικροτούμε τον στόχο να συμπεριληφθούν και μικροί οργανισμοί χωρίς διεθνή εμπειρία, προκειμένου να έχουν ευκολότερη πρόσβαση στο πρόγραμμα και νέοι που βρίσκονται εκτός οργανισμών. Θα συνεχίσουμε τις σχετικές μας προσπάθειες.
<P>
Θεωρώ ότι πρέπει να πουλάμε τις επιτυχίες μας καλύτερα και να τους δίνουμε μεγαλύτερη έμφαση. Γι' αυτό καλώ να διοργανώσουμε μία εβδομάδα δράσης για να παρουσιάσουμε το πρόγραμμα στο ευρύ κοινό. Τελειώνοντας θα ήθελα να πω ότι τα κράτη μέλη δεν πρέπει να προβούν σε περικοπές των προγραμμάτων τους για την ανταλλαγή νέων. Πρέπει να συμπεριλάβουν σε μεγαλύτερο βαθμό την ευρωπαϊκή διάσταση στην εθνική πολιτική τους. Η διαδικασία διαβούλευσης για τη Λευκή Βίβλο μας δίνει ενθαρρυντικά μηνύματα και ελπίζω ότι χάρη στη νέα αυτή ώθηση προς τη νεολαία της Ευρώπης το πρόγραμμα Νεολαία θα αποτελέσει για εμάς τον πυρήνα αυτής της πολιτικής για τη νεολαία.
<P>
(Χειροκροτήματα)

<SPEAKER ID=34 LANGUAGE="DE" NAME="Wenzel-Perillo">
. (DE) Κυρία Πρόεδρε, δυστυχώς δεν μπόρεσα να παρευρεθώ σήμερα το πρωί και γι' αυτό θα μιλήσω συνοπτικά και για τα 3 προγράμματα ΣΩΚΡΑΤΗΣ, ΝΕΟΛΑΙΑ και "ΠΟΛΙΤΙΣΜΟΣ 2000" . Η βασική σκέψη που οδήγησε στην επιλογή αυτών των προγραμμάτων είναι ότι ασφαλώς πρόκειται για τα σημαντικότερα κοινοτικά προγράμματα στήριξης στον τομέα της εκπαίδευσης, της νεολαίας και του ευρωπαϊκού πολιτισμού.
<P>
Το Κοινοβούλιο, έχοντας συναίσθηση της σημασίας ειδικά των παραπάνω τομέων, υιοθέτησε ως γνώμονα το ουσιαστικό δημοσιονομικό πλαίσιο και την πρόσφατη παράταση έως το 2006. Εδώ, δεν πρέπει επίσης να λησμονήσουμε τη νομοθετική διαδικασία που έγινε με πρωτοβουλία της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού. Επίσης, επιδοκιμάζουμε απερίφραστα τη συγκρότηση μίας ομάδας αξιολόγησης, που στόχος της πρέπει να είναι η συστηματική παρακολούθηση της εκτέλεσης των κοινοτικών προγραμμάτων από το Κοινοβούλιο. Επικροτούμε την πρωτοβουλία για τη συγκρότηση της ομάδας αξιολόγησης, καθώς και την επέκταση αυτού του μηχανισμού ελέγχου βάσει νέων οργάνων και καταλλήλων δομών.
<P>
Επίσης, υπογραμμίζεται ότι η μεγάλη ζήτηση μεταξύ των κρατών μελών οδήγησε στη χορήγηση πρόσθετων πιστώσεων για τα προγράμματα ΣΩΚΡΑΤΗΣ, ΝΕΟΛΑΙΑ και ΠΟΛΙΤΙΣΜΟΣ 2000. Δυστυχώς διαπιστώσαμε ότι ο χαμηλός βαθμός υλοποίησης των προγραμμάτων κατά το 2000 οφείλεται σε μακρές και πολύπλοκες εσωτερικές διαδικασίες. Επομένως, το Κοινοβούλιο περιμένει από την Επιτροπή αποτελεσματικότερη εκτέλεση και ως συμβολή στην αξιοπιστία της Ευρώπης στα μάτια των πολιτών και των φορολογουμένων της. Διαπιστώνονται με ανησυχία διοικητικά εμφράγματα, ιδίως στο πλαίσιο της κεντρικής διαχείρισης. Ειδικά, ως προς το σημείο αυτό πρέπει να δοθεί προσοχή στη χρησιμοποίηση των πόρων.
<P>
Η περαιτέρω αποκέντρωση της διαχείρισης των προγραμμάτων συνιστά ένα σημαντικό βήμα προς τη σωστή κατεύθυνση. Παρόλα αυτά, δεν πρέπει να λησμονήσουμε ότι σύμφωνα με το πνεύμα μίας ενιαίας Ευρώπης, την αρμοδιότητα για τον καθορισμό της πολιτικής κατεύθυνσης των προγραμμάτων πρέπει να διατηρήσουν αποκλειστικά και μόνο τα θεσμικά όργανα!

<SPEAKER ID=35 LANGUAGE="DE" NAME="Zissener">
Κυρία Πρόεδρε, αγαπητοί συνάδελφοι, οι Ευρωπαίοι ταξιδεύουν σε ολόκληρη την ήπειρό τους χωρίς έλεγχο στα σύνορα! Πληρώνουν με το ίδιο νόμισμα και το διαβατήριό τους έχει το ίδιο χρώμα. Ποτέ δεν αμφισβητήθηκε ότι υπάρχει μία ευρωπαϊκή ταυτότητα πέρα από όλες τις εθνικές διαφορές. Το ωραίο όμως είναι ότι όλο και περισσότεροι Ευρωπαίοι το βιώνουν αυτό στην καθημερινή τους ζωή. Φυσικά, μεγάλο μέρος αυτής της επιτυχίας οφείλεται και στα ευρωπαϊκά προγράμματα για τη νεολαία και την εκπαίδευση, στα οποία συγκαταλέγεται βέβαια και το πρόγραμμα ΝΕΟΛΑΙΑ. Όπως μόλις είπε και η εισηγήτρια, είναι ένα από τα πιο σημαντικά προγράμματα στήριξης της Κοινότητας, επειδή είναι και το μοναδικό πρόγραμμα στο οποίο έχουν πρόσβαση όλοι οι νέοι ανεξάρτητα από την επαγγελματική τους κατάσταση και την κατάρτισή τους.
<P>
Ακούσαμε ήδη ότι μόνο το 2000 χρηματοδοτήθηκαν περισσότερα από 10 000 σχέδια με πάνω από 100 000 συμμετέχοντες. Η επιτυχία αυτή είναι κατά την εκτίμησή μας σημαντική, εφ' όσον μιλάμε για την εφαρμογή μόνο του πρώτου έτους. Φυσικά αυτές οι θετικές πληροφορίες δεν πρέπει να έχουν αρνητική επίδραση στα εθνικά προγράμματα των κρατών μελών για τη νεολαία, που θα μπορούσαν ενδεχομένως να χρησιμοποιήσουν ως πρόσχημα την επιτυχία του προγράμματος ΝΕΟΛΑΙΑ για περικοπή των πόρων τους. Για τον λόγο αυτό, διευκρινίζω εν συντομία άλλη μια φορά ότι το πρόγραμμα ΝΕΟΛΑΙΑ δημιουργήθηκε για να υποστηρίξει και να συμπληρώσει τις δράσεις των κρατών μελών και όχι για να απαλλάξει τα κράτη μέλη από τις υποχρεώσεις τους.
<P>
Αντίθετα, οι χώρες που συμμετέχουν στο πρόγραμμα θα πρέπει να διευκολύνουν τη συμμετοχή των ενδιαφερομένων νέων στο πρόγραμμα ΝΕΟΛΑΙΑ μειώνοντας το κόστος της διαχείρισης και - όπως πολύ σωστά υπογραμμίσθηκε στην έκθεση - να χορηγούν, όταν είναι αναγκαίο, αυτόματα και ατελώς θεώρηση σε όσους συμμετέχουν. Ένας από τους σημαντικότερους στόχους του προγράμματος είναι να αυξηθεί η συμμετοχή και μη ευνοημένων νέων. Σύμφωνα με την Επιτροπή, το 50% των κεντρικών σχεδίων αφορούσε μη ευνοημένους νέους.
<P>
Αντίθετα, η υπηρεσία εθελοντισμού μικρής διάρκειας, η οποία θεσπίστηκε ιδιαίτερα για τους μη ευνοημένους νέους, δεν λειτουργεί ακόμη ικανοποιητικά. Ο στόχος του 20% των αποκεντρωμένων πόρων που είχε τεθεί, δεν επιτεύχθηκε. Πιστεύω όμως ότι αυτό είναι λογικό εν όψει των περιορισμένων πόρων του προγράμματος ύψους μόλις 80 εκατ. ευρώ και των σχετικά υψηλών εξόδων διαχείρισης ύψους 12 εκατ. ευρώ, ενώ η Επιτροπή θα έπρεπε να επιτύχει την πραγματοποίηση αυτού του στόχου. Είμαι της γνώμης ότι τόσο υψηλά έξοδα διαχείρισης δικαιολογούνται εάν επιτυγχάνεται όντως η προσέγγιση νέων ομάδων συμμετεχόντων και εάν, επομένως, συμπεριλαμβάνεται στο πρόγραμμα αυτό αξιόλογος αριθμός μη ευνοημένων νέων.
<P>
(Χειροκροτήματα)

<SPEAKER ID=36 NAME="Ζορμπά">
Κυρία Πρόεδρε, θα ήθελα να συγχαρώ την εισηγήτρια για την έκθεσή της και την κ. Επίτροπο και τις υπηρεσίες της Επιτροπής, που με το πρόγραμμα αυτό διαμορφώνουν πραγματικά ένα καινούργιο πλαίσιο επαφής των νέων της Ευρώπης με τον υπόλοιπο κόσμο.
<P>
Τα θετικά σημεία είναι πάρα πολλά, θα σταθώ όμως σε κάτι που θεωρώ ότι αποτελεί πρόβλημα. Το πρόγραμμα "Νεολαία" είναι πολύ φειδωλό απέναντι σε ένα ιδιαίτερα ευαίσθητο κομμάτι της ευρωπαϊκής νεολαίας, που είναι οι νέοι μετανάστες. Στο βαθμό που αγνοεί τις ιδιαίτερες ανάγκες τους, που παραγνωρίζει τα αυξημένα προβλήματα που αντιμετωπίζουν και δεν αφιερώνει ειδικές δράσεις στην κοινωνική τους ενσωμάτωση, είναι στην πραγματικότητα σαν να τους κλείνει την πόρτα. Οι νέοι μετανάστες, όμως, που βρίσκονται αυτή τη στιγμή στην καρδιά της Ευρώπης, οικοδομούν μαζί με όλους τους άλλους νέους το μέλλον της Ευρώπης. Επομένως, θα χρειαζόταν ιδιαίτερη ενίσχυση αυτών των ευάλωτων ομάδων, προκειμένου να αποφύγουν την γκετοποίηση, τον αποκλεισμό, και να γίνουν παραγωγικοί και δημιουργικοί. Αντίθετα, στο σημείο αυτό βλέπω στο πρόγραμμα τον κίνδυνο να ευνοούνται ομάδες νέων οι οποίοι είναι πιο προνομιούχοι και ανατρέφονται συστηματικά και ευνοιοκρατικά με ορισμένες παροχές.
<P>
Θέλω να απευθύνω επίσης στην κ. Επίτροπο μια σκέψη, πέρα από το πρόγραμμα "Νεολαία" , διότι νομίζω ότι ασχολούμαστε με τους νέους που είναι πάνω από 18 ετών, αλλά αυτών η διαμόρφωσή ήδη στηρίζεται πάνω στην παιδική ηλικία. Έχουμε δεκάδες εκατομμύρια - υπολογίζονται γύρω στα 60 εκατομμύρια παιδιά μέχρι 18 ετών στην Ευρώπη - και θα έπρεπε να δούμε πώς, σε αυτή την ευαίσθητη ηλικία τους, καταπατώνται μια σειρά από δικαιώματα. Υπάρχει μεγάλη εκμετάλλευση και πλήθος απειλών που θέτουν σε μεγάλο κίνδυνο την μορφωτική, πολιτιστική και εκπαιδευτική τους ύπαρξη.
<P>
Πιστεύω ότι είναι αναγκαίο να υπάρξει μια δυναμική ευρωπαϊκή πολιτική για την παιδική ηλικία, είναι αναγκαίο να υπάρξει ένας συνήγορος για τα παιδιά, που θα τα υπερασπίζεται με τρόπο ουσιαστικό και αποτελεσματικό. Ενόψει της συνόδου του ΟΗΕ τον επόμενο Μάιο στην οποία θα αναθεωρηθεί η Συνθήκη για τα Δικαιώματα των Παιδιών και στην οποία έχουμε ζητήσει να συμμετέχει το Ευρωπαϊκό Κοινοβούλιο, πιστεύω ότι θα ήταν πολύ θετικό η κ. Επίτροπος να αναλάβει μια πρωτοβουλία, έτσι ώστε να έχουμε μια καινούργια, ολοκληρωμένη και ενιαία πολιτική για τα παιδιά και τους νέους σε ευρωπαϊκό επίπεδο.

<SPEAKER ID=37 LANGUAGE="EN" NAME="Wyn">
Κύριε Πρόεδρε, χαιρετίζω θερμά την έκθεση της κ. Grφner. Παρά την καθυστερημένη έναρξή του, το πρόγραμμα ΝΕΟΛΑΙΑ αποδείχθηκε ένα πρόγραμμα ανεκτίμητης αξίας. Γιατί είναι αξιόλογο το πρόγραμμα αυτό; Είναι σημαντικό διότι ένας από τους κύριους στόχους του είναι να περιλάβει ένα υψηλότερο ποσοστό μη ευνοημένων νέων: άτομα, ομάδες ή οργανώσεις, που διαφορετικά δεν θα είχαν καθόλου πρόσβαση σε οποιοδήποτε είδος ευρωπαϊκής χρηματοδότησης. Εκφράστηκαν, φυσικά, κάποιες επικρίσεις όσον αφορά τα υψηλά διοικητικά κόστη, καθώς το πρόγραμμα περιλαμβάνει τόσα πολλά μικρά προγράμματα, των οποίων η διαχείριση είναι φυσικά ακριβότερη.
<P>
Είχα την τύχη να συνεργαστώ στενά με μια ομάδα μη ευνοημένων ατόμων από την Ουαλία, τη χώρα μου, που έλαβε χρηματοδότηση στο πλαίσιο του προγράμματος. Οι νέοι που συμμετείχαν κέρδισαν πάρα πολλά και όταν τους είδα να μιλούν εδώ στις Βρυξέλλες - κάποιοι από αυτούς είχαν επιδείξει παραβατική συμπεριφορά - αντιλήφθηκα πλήρως τη σημασία αυτού του προγράμματος. Η συμπερίληψη αξιόλογων σχεδίων με ομάδες μη ευνοημένων νέων, σας διαβεβαιώ, αξίζει κάθε δεκάρα των δαπανών. Πρέπει να διαφυλάξουμε το πρόγραμμα και να προστατέψουμε τους κύριους στόχους όσον αφορά τη συμμετοχή μη ευνοημένων νέων.

<SPEAKER ID=38 LANGUAGE="FR" NAME="de La Perriere">
Κύριε Πρόεδρε, ο ευρωπαϊκός πολιτισμός, και πρέπει ίσως να το υπενθυμίσουμε εδώ, δεν περίμενε την Επιτροπή για να δώσουν οι τέχνες και οι γλώσσες των διαφόρων ευρωπαϊκών χωρών στον κόσμο τις πιο χειροπιαστές αποδείξεις του ανθρώπινου πνεύματος. Η ενθάρρυνση αυτού του πλούτου συγκαταλέγεται φυσικά στις λιγότερο αμφισβητήσιμες αποστολές της Επιτροπής και η έκθεση Grφner βαίνει προς τη σωστή κατεύθυνση. Ωστόσο, τα προγράμματα τα οποία συζητούμε σήμερα μπορούν να αποτελέσουν αντικείμενο δύο σειρών παρατηρήσεων.
<P>
Η πρώτη, τεχνικής φύσεως, και την οποία απηχούν κατά μέγα μέρος οι διάφορες εκθέσεις που συζητούμε σήμερα εδώ, αφορά τη δυσκαμψία και την αδιαφάνειά τους. Όσοι υπέβαλαν αιτήσεις για τα προγράμματα αυτά, μπόρεσαν να διαπιστώσουν ότι οι φάκελοι των αιτήσεων αποτελούν πραγματική σπαζοκεφαλιά. Είναι ίσως για την Επιτροπή μια μορφή τέχνης αφευατή. Η ελάφρυνση των διαδικασιών θα επέτρεπε, ιδίως, την κατάργηση των επιδοτήσεων προς τις ενδιάμεσες ενώσεις που έχουν ως αποκλειστικό αντικείμενο να βοηθούν τους καλλιτέχνες και τους σπουδαστές να αποκτήσουν πρόσβαση σε αυτά τα περίφημα ευρωπαϊκά κονδύλια, ενώ ορισμένες από αυτές τις ενώσεις προεδρεύονται άλλωστε από τα μέλη του Σώματος. Αυτή η σύγχυση των ειδών, χωρίς να θέλω να κατηγορήσω κανέναν για τις προθέσεις του, δεν είναι, εν πάση περιπτώσει, επιθυμητή.
<P>
Η δεύτερη παρατήρηση, πολιτικής φύσεως, αφορά την ελάχιστα συγκαλυμμένη πρόθεση να αναπτυχθεί με αφορμή αυτά τα προγράμματα μια προπαγάνδα που θα βασίζεται στη μετατροπή των νέων πολιτών των κρατών μελών μας σε "homo-europeus" άνευ εθνικότητας.

<SPEAKER ID=39 LANGUAGE="ES" NAME="Zabell">
Κυρία Πρόεδρε, κατ' αρχάς θα ήθελα να συγχαρώ την κ. Grφner για το εξαίρετο έργο που επιτέλεσε, καθώς επίσης την Επιτροπή και, ιδιαίτερα, την κ. Επίτροπο, για την πρωτοβουλία αυτής της Λευκής Βίβλου, η οποία πιστεύω πως αποτελεί ήδη από μόνη της μεγάλη επιτυχία.
<P>
Ωστόσο, τώρα είναι που πρέπει να καταβάλουμε πραγματική προσπάθεια για να εξασφαλίσουμε την εφαρμογή της στα κράτη μέλη, αφού αν δεν την εφαρμόσουμε, δεν θα επωφεληθούμε από όλα τα χρήματα που έχουμε επενδύσει στην κατάρτιση αυτής της Λευκής Βίβλου και αυτό θα ήταν εξαιρετικά λυπηρό.
<P>
Δεν μπορούμε να λησμονούμε ότι οι νέοι είναι το μέλλον μας, το μέλλον της Ευρώπης και μεγάλου μέρους του κόσμου, και στο πρόγραμμα αυτό προσπαθούμε να φέρουμε κοντύτερα νέους από περισσότερες από τριάντα χώρες. Συνεπώς, δεν μπορούμε να επιτρέψουμε να αμαυρωθεί η επιτυχία αυτού του προγράμματος από υπερβολικά μεγάλες προθεσμίες για την έγκριση των έργων ή από καθυστερήσεις στις πληρωμές, αν και σε αυτό το σημείο πρέπει να πω ότι χάρηκα πολύ που άκουσα από την κ. εισηγήτρια ότι αυτό το πρόβλημα διορθώνεται βαθμιαία στην πορεία του προγράμματος.
<P>
Πρέπει να εξασφαλίσουμε ότι οι εκθέσεις της Επιτροπής είναι σαφείς και συνεκτικές και, προπαντός, ότι κάθε χρόνο υπάρχει μία ετήσια έκθεση που καλύπτει όλες τις εθνικές υπηρεσίες για τους νέους. Επίσης, ότι οι διοικητικές δαπάνες δεν είναι υπερβολικά υψηλές, ενώ, τέλος, θα μου άρεσε να ζητήσουμε την υποστήριξη των κυβερνήσεων για την έκδοση θεωρήσεων για τους νέους από τρίτες χώρες που θέλουν να συμμετάσχουν σ' αυτά τα προγράμματα της Ευρωπαϊκής Ένωσης.

<SPEAKER ID=40 LANGUAGE="FR" NAME="Reding">
. (FR) Κυρία Πρόεδρε, επιτρέψτε μου καταρχάς να ευχαριστήσω την Lissy Grφner. Ήταν ανέκαθεν, στο Κοινοβούλιο, ο κινητήριος μοχλός για να εργαστούμε προς την κατεύθυνση μιας αληθινής πολιτικής για τους νέους. Και η πολιτική για τη νεολαία απέχει πολύ από μια πολιτική προπαγάνδας. Είναι ακριβώς το αντίθετο, διότι το πρόγραμμα ΝΕΟΛΑΙΑ συμβάλλει στην ανάπτυξη της γνώσης του άλλου, της εκμάθησης άλλων γλωσσών, άλλων πολιτισμών, της ελευθερίας έκφρασης και, κατ' αυτόν τον τρόπο, το πρόγραμμα βοηθά στην προώθηση θεμελιωδών αξιών όπως είναι η ανεκτικότητα, η ποικιλομορφία, η αλληλεγγύη. Αυτά είναι τα θεμέλια στα οποία πρέπει να οικοδομηθεί η Ευρώπη των πολιτών. Αν δώσουμε σε εκατοντάδες χιλιάδες νέους τη δυνατότητα, κάθε χρόνο, να εργάζονται μαζί, να έρχονται σε επαφή με άλλους νέους και άλλους πολιτισμούς, να εργάζονται για να βοηθήσουν κοινωνικά αυτούς που έχουν περισσότερο ανάγκη, τότε επιτελούμε ένα πολιτιστικό έργο και όχι ένα έργο προπαγάνδας.
<P>
Πολλά στοιχεία εθίγησαν από τους βουλευτές και θα ήθελα να απαντήσω σε αυτά. Προσπαθήσαμε να βελτιώσουμε τη διαχείριση του προγράμματος και να απλοποιήσουμε την πρόσβαση σε αυτό. Αλλωστε, πολλοί βουλευτές υπογράμμισαν την προσπάθεια που έχει πραγματοποιηθεί τα τελευταία χρόνια και τους τελευταίους μήνες. Κατορθώσαμε ήδη να επισπεύσουμε τη διαδικασία λήψης αποφάσεων. Δεν θέλω να πω ότι τα πράγματα είναι τώρα τέλεια, όμως είναι ήδη πολύ καλύτερα από ό,τι στην αρχή και μπορώ να σας διαβεβαιώσω ότι συνεχίζουμε προκειμένου να καταστήσουμε ακόμη πιο λειτουργική την απλοποίηση των διοικητικών διαδικασιών και τη συντόμευση της διαδικασίας λήψης των αποφάσεων.
<P>
Πολλοί αγορητές υπογράμμισαν τη σπουδαιότητα που έχει να είναι ανοικτό το πρόγραμμα αυτό στους μη ευνοημένους νέους. Χαιρετίζω τα συγκεκριμένα παραδείγματα που έδωσαν ορισμένοι βουλευτές για να δείξουν σε ποιο βαθμό μπόρεσαν να επωφεληθούν οι μη ευνοημένοι νέοι από τα προγράμματα αυτά για τη μεταγενέστερη ανάπτυξή τους και την ένταξή τους στην κοινωνία. Θα συνεχίσουμε φυσικά προς αυτήν την κατεύθυνση. Γνωρίζετε ότι το 50% των κεντρικών σχεδίων είναι ανοικτά σε αυτούς. Θα προσπαθήσουμε έτσι ώστε να ανοίξουν για αυτούς και τα υπόλοιπα σχέδια πολύ περισσότερο από ό,τι συμβαίνει σήμερα.
<P>
Στο ίδιο πνεύμα, πρέπει να σας πω ότι οι προτεραιότητες - καταπολέμηση του ρατσισμού και της ξενοφοβίας - θα ενισχυθούν το 2002. Οι προτεραιότητες αυτές θα ληφθούν υπόψη, τόσο στο επίπεδο των χωρών του προγράμματος όσο και στο επίπεδο των δράσεων, στις οποίες εμπλέκονται και τρίτες χώρες, ιδίως στη λεκάνη της Μεσογείου. Γνωρίζουμε ότι μέσω της ανταλλαγής νέων και μέσω του διαλόγου, θα μπορέσουμε να επιλύσουμε στη ρίζα των συγκρούσεων αρκετά προβλήματα, έτσι ώστε να μην επανεμφανιστούν στο μέλλον. Το να ακούς τον άλλον, το να προσπαθείς να κατανοήσεις τον άλλον είναι το θεμέλιο μιας ισορροπημένης κοινωνίας.
<P>
Στη συνέχεια, το ζήτημα των νεαρών κοριτσιών. Είναι αλήθεια ότι μέσω αυτών των προγραμμάτων ΝΕΟΛΑΙΑ, θέλουμε, επίσης, να συμμετάσχουν και αυτά. Μπορώ ήδη να σας διαβεβαιώσω ότι είμαστε πολύ κοντά στην ισότητα και ότι το πρόγραμμα έχει ανοίξει σε ποσοστό κοριτσιών περίπου 50%. Ανησυχούμε ακόμη για το πρόγραμμα Νεολαία- Euromed, όπου η συμμετοχή των νεαρών κοριτσιών δεν είναι τόσο σημαντική. Συνάντησα, στις αρχές του χρόνου, τους Υπουργούς Νεότητας των χωρών του Μαγκρέμπ και τους δήλωσα σαφέστατα ότι θέλουμε, και σε αυτές τις χώρες, να συμμετέχουν τουλάχιστον κατά 50% νέες. Διότι, στο σημείο αυτό επίσης, βοηθάμε να οικοδομηθεί μια ισορροπημένη κοινωνία και η "θηλυκή πτυχή" είναι μια ειρηνευτική πτυχή. Συνεπώς, η συμπερίληψη της "θηλυκής πτυχής" στα προγράμματα ΝΕΟΛΑΙΑ είναι μια βάση απαραίτητη για την επίτευξη κάποιου αποτελέσματος.
<P>
Όπως γνωρίζετε, κυρία Πρόεδρε, η πολιτική για τη Νεολαία έχει αλλάξει εντελώς εξαιτίας των ευρέων διαβουλεύσεων με εκατοντάδες χιλιάδες νέους σε όλες τις χώρες μέλη, όπου τους ακούσαμε και όπου μπόρεσαν να εκφράσουν τι περιμένουν από την Ευρώπη. Οι απόψεις τους συμπεριλήφθηκαν στη Λευκή Βίβλο για τους νέους. Θα συνεχίσουμε και το 2002 αυτό τον άμεσο διάλογο με τους νέους μέσω μιας σειράς συναντήσεων και, παράλληλα, χάρη στη δημιουργία μιας ηλεκτρονικής πύλης που θα τους επιτρέπει την πρόσβαση στις πληροφορίες για την Ευρώπη.
<P>
Για να ολοκληρώσω, θα ήθελα να σας πω, κυρία, ότι το πρόγραμμα Euromed-Νεολαία II μόλις ξεκίνησε. Χρηματοδοτείται με 14 εκατομμύρια ευρώ για την περίοδο 2002-2004, γεγονός που σημαίνει αύξηση των κονδυλίων κατά 40%. Είναι πολύ σημαντικό, διότι πρέπει να δημιουργήσουμε γέφυρες ανάμεσα στις χώρες της Νότιας Μεσογείου και τις χώρες της Βόρειας Αφρικής, για να υπάρξει μεγαλύτερη κατανόηση και έτσι ώστε η μετανάστευση αυτών των πληθυσμών προς τις ευρωπαϊκές χώρες μας να αποτελέσει τη λύση στο πρόβλημα και να μην δημιουργεί η ίδια προβλήματα. Στο ίδιο πνεύμα, η Νοτιοανατολική Ευρώπη και η Κοινοπολιτεία Ανεξαρτήτων Κρατών θα ενταχθούν στο διαπολιτισμικό διάλογο και ξεκινήσαμε επίσης νέα προγράμματα έτσι ώστε, στο πλαίσιο της διεύρυνσης, οι μεθοριακές περιοχές να γνωρίσουν περισσότερες ανταλλαγές νέων.

<SPEAKER ID=41 NAME="Πρόεδρος">
Σας ευχαριστώ, κυρία Επίτροπε Viviane Reding.
<P>
Η συζήτηση έληξε. Η ψηφοφορία θα διεξαχθεί στις 11.00

<CHAPTER ID=4>
Ψηφοφορίες
<SPEAKER ID=42 NAME="Πρόεδρος">
Η ημερήσια διάταξη προβλέπει τις ψηφοφορίες.
<P>
Έκθεση (A5-0032/2002) του κ. MacCormick, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την αίτηση για άρση της ασυλίας του Charles Pasqua.
<P>
Το Σώμα εγκρίνει την απόφαση. Ί
<P>
Ί Ί
<P>
Έκθεση (A5-0033/2002) του κ. MacCormick, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την αίτηση για άρση της ασυλίας του Jean-Charles Marchiani.
<P>
Το Σώμα εγκρίνει την απόφαση.Ί
<P>
Ί Ί
<P>
Σύσταση για τη δεύτερη ανάγνωση (A5-0027/2002), εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κοινή θέση του Συμβουλίου εν όψει της έγκρισης κανονισμού του Ευρωπαϊκού Κοινοβουλίου και του Συμβουλίου που αφορά την υλοποίηση του τομέα ανωτάτου επιπέδου ".EU" στο Διαδίκτυο (εισηγήτρια η κ. Flesch)
<P>
Πριν την ψηφοφορία:

<SPEAKER ID=43 NAME="Reding">
. (ΕΝ) Κύριε Πρόεδρε, θα ήθελα να πω ότι ο συμβιβασμός μεταξύ του Κοινοβουλίου και του Συμβουλίου αντικατοπτρίζεται στις έξι συμβιβαστικές τροπολογίες, τις τροπολογίες 7 ως 12, που τροποποιούν τη σύσταση για τη δεύτερη ανάγνωση, όπως ψηφίστηκε στις 24 Ιανουαρίου και η Επιτροπή μπορεί να δεχθεί τις έξι συμβιβαστικές τροπολογίες.

<SPEAKER ID=44 NAME="Flesch">
Κύριε Πρόεδρε, όπως είπα εχθές το βράδυ, το ζήτημα της ταχείας υλοποίησης του τομέα ανωτάτου επιπέδου της ΕΕ ήταν αναπόσπαστο μέρος του συμβιβασμού που επιτεύχθηκε μεταξύ των τριών θεσμικών οργάνων. Ακούσαμε εχθές το βράδυ τη δήλωση του Επιτρόπου Liikanen, η οποία συμπεριλαμβάνεται σε αυτό το πακέτο. Αναμένουμε ακόμη τη δήλωση του Συμβουλίου, την οποία νομίζω ότι έλαβε η Προεδρία, συνεπώς θα ήμουν ευγνώμων αν μπορούσατε να αναγνώσετε στο Σώμα τη δήλωση του Συμβουλίου.

<SPEAKER ID=45 NAME="Πρόεδρος">
Φαίνεται στα έντυπα ψηφοφορίας αλλά για την ιστορία, θα διαβάσω το σχέδιο της δήλωσης του Συμβουλίου. "Το Συμβούλιο συμμερίζεται την ανησυχία του Κοινοβουλίου να διασφαλιστεί η ταχεία υλοποίηση του τομέα ανωτάτου επιπέδου ".EU". Έχοντας κατά νου τα συμπεράσματα της Προεδρίας του Ευρωπαϊκού Συμβουλίου της Στοκχόλμης, σύμφωνα με τα οποία το Συμβούλιο δεσμεύτηκε να λάβει τα απαραίτητα μέτρα, από κοινού με την Επιτροπή, έτσι ώστε να εξασφαλίσει ότι ο τομέας ανωτάτου επιπέδου ".EU" θα είναι διαθέσιμος στους χρήστες το συντομότερο δυνατό.
<P>
Τα κράτη μέλη επιβεβαιώνουν ότι θα καταβάλουν κάθε δυνατή προσπάθεια για να εξασφαλίσουν ότι τα συναφή μέτρα που απαιτούνται για την εφαρμογή του κανονισμού θα εγκριθούν χωρίς καθυστέρηση. Τα κράτη μέλη αναγνωρίζουν ότι προκειμένου να ανατεθεί στο Μητρώο η οργάνωση, η διοίκηση και η διαχείριση του τομέα ανωτάτου επιπέδου ".EU" για να καταστεί πλήρως λειτουργικός το συντομότερο δυνατόν μετά τη θέση σε ισχύ του κανονισμού, πρέπει να καταβληθεί κάθε δυνατή προσπάθεια για να αποφευχθούν αδικαιολόγητες καθυστερήσεις, τόσο στην επιλογή του Μητρώου όσο και στην έγκριση των απαιτούμενων δημόσιων πολιτικών" .
<P>

<P>
Ο Πρόεδρος κηρύσσει εγκριθείσα την κοινή θέση, όπως τροποποιήθηκε.
<P>
Ί
<P>
Ί Ί
<P>
Έκθεση (A5-0056/2002) της κ. Buitenweg, εξ ονόματος της Επιτροπής Προϋπολογισμών, σχετικά με τη συμπληρωματική κατάσταση προβλέψεων των εσόδων και δαπανών για το οικονομικό έτος 2002
<P>
Το Σώμα εγκρίνει το ψήφισμα. Ί
<P>
Ί Ί
<P>
Έκθεση (A5-0057/2002) της κ. Buitenweg και του κ. Costa Neves, εξ ονόματος της Επιτροπής Προϋπολογισμών, σχετικά με το σχέδιο συμπληρωματικού και διορθωτικού προϋπολογισμού 1/2002
<P>
Το Σώμα εγκρίνει το ψήφισμα.Ί
<P>
Ί Ί
<P>
Έκθεση (A5-0461/2001) του κ. Mayo i Raynal, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τον δείκτη κόστους εργασίας (COM(2001) 418 - C5-0345/2001 - 2001/0166(COD)) (A5-0461/2001).
<P>
Το Σώμα εγκρίνει το νομοθετικό ψήφισμα.Ί
<P>
Ί Ί
<P>
Έκθεση (A5-0030/2002) του κ. Bullman, εξ ονόματος της Επιτροπής Απασχόλησης και Κοινωνικών Υποθέσεων, σχετικά με τη σύνοδο του Ευρωπαϊκού Συμβουλίου την άνοιξη του 2002: Η διαδικασία της Λισαβόνας και η πορεία που πρέπει να ακολουθηθεί.
<P>
Το Σώμα εγκρίνει το ψήφισμα.

<SPEAKER ID=46 LANGUAGE="ES" NAME="Dνez Gonzαlez">
Κύριε Πρόεδρε, σήμερα το πρωί, πριν από τρεις μόλις ώρες, η τρομοκρατική οργάνωση ΕΤΑ αποπειράθηκε να δολοφονήσει μία σοσιαλίστρια σύμβουλο του Δήμου του Portugalete, την Ester Cabezudo, και τη συνοδεία της. Ευτυχώς, δεν επέτυχε τους στόχους της και φαίνεται ότι και οι δύο είναι αυτήν τη στιγμή εκτός κινδύνου.
<P>
Την περασμένη εβδομάδα, η τρομοκρατική οργάνωση ΕΤΑ αποπειράθηκε να δολοφονήσει ένα νέο 25 ετών, ηγετικό στέλεχος της Σοσιαλιστικής Οργάνωσης Νέων στη Χώρα των Βάσκων. Ούτε στην περίπτωση αυτή κατάφεραν να τον σκοτώσουν, αλλά τον τραυμάτισαν σοβαρά στην αριστερή κνήμη.
<P>
Ζητώ από την Προεδρία να εκφράσει, εξ ονόματος του Σώματος, τη λύπη της για αυτά τα γεγονότα, τον αποτροπιασμό της για αυτές τις πράξεις και την αλληλεγγύη της προς τα θύματα. Μπορεί να μην επέτυχε τους στόχους τους, αλλά οι πράξεις αυτές δεν είναι λιγότερο σοβαρές από ό,τι αν τον είχαν επιτύχει.
<P>
(Χειροκροτήματα)

<SPEAKER ID=47 NAME="Gorostiaga Atxalandabaso">
Είμαι ευγνώμων που μου παραχωρείτε το βήμα. Η συμπεριφορά αυτή είναι απολύτως δημοκρατική. Στο Ευρωπαϊκό Κοινοβούλιο όλοι απολαύουν ελευθερίας έκφρασης, ενώ στο ισπανικό κοινοβούλιο αυτό δεν είναι δυνατόν.
<P>
Καταρχάς, θα ήθελα να εκφράσω τη βαθιά μου αλληλεγγύη και συμπάθεια σε όλα τα θύματα της τρέχουσας σύγκρουσης στη Χώρα των Βάσκων. Θα ήθελα να ζητήσω από τους Ισπανούς συναδέλφους μου να με διαβεβαιώσουν ότι αυτήν τη συγκεκριμένη στιγμή δεν βασανίζονται άνθρωποι στο αρχηγείο της ισπανικής αστυνομίας.
<P>
(Ο Πρόεδρος διακόπτει τον ομιλητή)

<SPEAKER ID=48 NAME="Πρόεδρος">
Λυπάμαι. Προσπάθησα να είμαι όσο το δυνατόν πιο δίκαιος αλλά αυτή τη στιγμή δεν διεξάγουμε συζήτηση για αυτό το θέμα. Νομίζω ότι η ανταπόκριση στα σχόλια της κ. Diez δείχνει ότι το Σώμα καταδικάζει απολύτως όλες τις τρομοκρατικές επιθέσεις και εκφράζει την αλληλεγγύη του προς τα τρία προαναφερθέντα θύματα.
<P>
Ί
<P>
Ί Ί
<P>
Έκθεση (A5-0021/2002) του κ. Karas, εξ ονόματος της Επιτροπής Οικονομικής και Νομισματικής Πολιτικής, σχετικά με τις οικονομικές συνέπειες των τρομοκρατικών επιθέσεων της 11ης Σεπτεμβρίου 2001.
<P>
Το Σώμα εγκρίνει το ψήφισμα. Ί
<P>
Ί Ί
<P>
Πρόταση ψηφίσματος (B5-0118/2002) σχετικά με τη στρατηγική για την αειφόρο ανάπτυξη ενόψει του Ευρωπαϊκού Συμβουλίου στη Βαρκελώνη.
<P>
Το Σώμα εγκρίνει το ψήφισμα.Ί
<P>
Ί Ί
<P>
Κοινή πρόταση ψηφίσματος (ΚΨ B5-0120/2002) σχετικά με το Διεθνές Ποινικό Δικαστήριο.
<P>
Το Σώμα εγκρίνει το ψήφισμα.Ί
<P>
Ί Ί
<P>
Κοινή πρόταση ψηφίσματος (ΚΨ B5-0119/2002) σχετικά με τα δημοκρατικά δικαιώματα στην Τουρκία, και ιδιαίτερα την κατάσταση του HADEP.
<P>
Το Σώμα εγκρίνει το ψήφισμα.Ί
<P>
Ί Ί
<P>
Έκθεση (A5-0024/2002) του κ. Blak, εξ ονόματος της Επιτροπής Ελέγχου του Προϋπολογισμού, σχετικά με τη δράση που ανέλαβε η Επιτροπή ύστερα από τα σχόλια που περιλαμβάνονται στο ψήφισμα το οποίο συνοδεύει την απόφαση σχετικά με τη χορήγηση απαλλαγής για την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 1999 (COM(2001) 696 - C5-0577/2001 - 2001/2123(DEC)).
<P>
Το Σώμα εγκρίνει το ψήφισμα.Ί
<P>
Ί Ί
<P>
Έκθεση (A5-0028/2002) του κ. Gahrton, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για τις σχέσεις της Ευρωπαϊκής Ένωσης με το Νότιο Καύκασο, στο πλαίσιο των συμφωνιών εταιρικής σχέσης και συνεργασίας (COM(1999) 272 - C5-0116/1999 - 1999(2119) (COS)).
<P>
Το Σώμα εγκρίνει το ψήφισμα.Ί
<P>
Ί Ί
<P>
Έκθεση (A5-0014/2002) της κ. Lucas, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με τις επιπτώσεις των μεταφορών στην υγεία.
<P>
Το Σώμα εγκρίνει το ψήφισμα.Ί
<P>
Ί Ί
<P>
Έκθεση (A5-0021/2002) της κ. Pack, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την εφαρμογή του προγράμματος ΣΩΚΡΑΤΗΣ.
<P>
Το Σώμα εγκρίνει το ψήφισμα.Ί
<P>
Ί Ί
<P>
Έκθεση (A5-0018/2002) του κ. Graηa Moura, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την εφαρμογή του προγράμματος "Πολιτισμός 2000" .
<P>
Το Σώμα εγκρίνει το ψήφισμα.Ί
<P>
Ί Ί
<P>
Έκθεση (A5-0019/2002) της κ. Grφner, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την εφαρμογή του προγράμματος ΝΕΟΛΑΙΑ.
<P>
Το Σώμα εγκρίνει το ψήφισμα.Ί
<P>
Ί Ί

<SPEAKER ID=49 NAME="Πρόεδρος">
Οι ψηφοφορίες ολοκληρώθηκαν.
<P>
Έκθεση MacCormick (A5-0032/2002)

<SPEAKER ID=50 LANGUAGE="FR" NAME="Le Pen">
Κύριε Πρόεδρε, η βουλευτική ασυλία έχει θεσπιστεί, όπως γνωρίζουμε, όχι για το προσωπικό συμφέρον των βουλευτών, αλλά για το, ανώτερο συμφέρον των δημοκρατικών μας θεσμών. Έχει ως στόχο να καθορίσει την ανεξαρτησία τους έναντι της εκτελεστικής και της δικαστικής εξουσίας, καθώς και της εξουσίας των μέσων μαζικής ενημέρωσης. Για το λόγο αυτό, τα γεγονότα και οι διώξεις που εκτυλίσσονται σε προεκλογική περίοδο πρέπει να εξετάζονται με ιδιαίτερη προσοχή από τα Κοινοβούλια. Χαίρομαι που έτσι έγινε με την αίτηση άρσης της βουλευτικής ασυλίας συναδέλφων, εκ των οποίων ο ένας είναι υποψήφιος στις γαλλικές προεδρικές εκλογές.

<SPEAKER ID=51 LANGUAGE="FR" NAME="Krivine και Vachetta">
. (FR) Ψηφίσαμε υπέρ της άρσης της βουλευτικής ασυλίας του C. Pasqua. Κατηγορείται για λαθρεμπόριο όπλων και για αθέμιτη άσκηση επιρροής μαζί με τον κ. Marchiani, καθώς επίσης και για παράνομη χρηματοδότηση της προεκλογικής εκστρατείας. Η δικαιοσύνη ερευνά σχετικά με τη χρηματοδότηση του συνδυασμού του οποίου ήταν επικεφαλής στις εκλογές για το Ευρωπαϊκό Κοινοβούλιο, καθώς και του κινήματος "Η Γαλλία αύριο" , που κατηγορούνται ότι έλαβαν ποσά αδιευκρίνιστης προέλευσης που υπερβαίνουν το ανώτατο όριο, το οποίο επιτρέπει ο νόμος. Μεταξύ των συμμετεχόντων στο συνδυασμό, περιλαμβάνεται μια "οικοκυρά" που κατοικεί στη Γκαμπόν, ένα αφρικανικό εμιράτο της Elf, στην καρδιά των δικτύων των καζίνο και των τυχερών παιχνιδιών στην Αφρική, η οποία υποτίθεται ότι θα "συνεισέφερε" 7,5 εκατομμύρια φράγκα. Δεν είναι δουλειά των βουλευτών να παίξουν το ρόλο της δικαιοσύνης, ούτε να κρίνουν την ουσία της υπόθεσης. Αντιθέτως, σε αυτούς εναπόκειται να άρουν μια ασυλία που θα εμπόδιζε τη δικαιοσύνη να κάνει τη δουλειά της με πλήρη ανεξαρτησία και να αποκαταστήσει την αλήθεια, πολύ περισσότερο όταν πρόκειται για την εκλογή στο Ευρωπαϊκό Κοινοβούλιο. Θέλουμε να προστεθεί σε έναν Μπερλουσκόνι που είναι ανακατεμένος σε ένα σωρό υποθέσεις και σε έναν Σιράκ που επωφελείται του προεδρικού του αξιώματος για να ξεφύγει από τη δικαιοσύνη, ένας Pasqua με "ανοσία" απέναντι σε κάθε υποψία για παράνομη χρηματοδότηση αφρικανικής προελεύσεως; Οι Iταλοί δικαστές ζητούν μια νέα επιχείρηση "καθαρά χέρια" , οι Eυρωπαίοι δικαστές απαιτούν μια ευρωπαϊκή εξουσία έρευνας και ένα συντονισμό των μέσων τους για να καταπολεμήσουν το ξέπλυμα χρημάτων και την οικονομική εγκληματικότητα. Το να τους αρνηθούμε την ελευθερία να διεξαγάγουν ανάκριση κατά ενός βουλευτή ισοδυναμεί με το να καθιερώσουμε την Ευρώπη της ατιμωρησίας.
<P>
Έκθεση MacCormick (A5-0033/2002)

<SPEAKER ID=52 LANGUAGE="FR" NAME="Krivine και Vachetta">
. (FR) Ψηφίσαμε υπέρ της άρσης της βουλευτικής ασυλίας του J.C. Marchiani, που κατηγορείται μαζί με τον C. Pasqua, για σοβαρές πράξεις: λαθρεμπόριο όπλων στο Καμερούν, στο Κονγκό, στην Αγκόλα, πολιτικές χρηματοδοτήσεις που προέρχονται από αυτές τις πωλήσεις όπλων, αθέμιτη άσκηση επιρροής. Οι κκ. Falcone, Attali, J.C. Mitterrand, Sulitzer, και άλλοι που κατηγορούνται στην ίδια υπόθεση, τέθηκαν άλλοι μεν υπό αστυνομική κράτηση, άλλοι υπό δικαστικό έλεγχο, ή τους επιβλήθηκε εγγύηση. Όλα αυτά τα μέτρα απαγορεύεται να τα εφαρμόσουν οι δικαστές στους κκ. Marchiani και Pasqua, λόγω της ασυλίας τους, την οποία χρησιμοποιούν για να καθυστερήσουν την ανακριτική διαδικασία. Δεν είναι δουλειά των βουλευτών να υποκαταστήσουν τη δικαιοσύνη, ούτε να κρίνουν την ουσία της υπόθεσης, ούτε να κρίνουν την ανάκριση. Αντιθέτως, εναπόκειται σε αυτούς να άρουν μια ασυλία που θα εμπόδιζε τους δικαστές να διεξάγουν την ανάκριση. Το να τους το αρνηθούμε θα φώτιζε άπλετα τη δήθεν επιθυμία διαφάνειας, θα σήμαινε ότι ένας ευρωβουλευτής είναι υπεράνω των νόμων που εφαρμόζονται σε όλους τους πολίτες της χώρας του. Το ότι μια πλειοψηφία βουλευτών που αποκαλούνται "ένθερμοι Ευρωπαίοι" προστατεύουν από τη δικαιοσύνη αυτούς τους υποτιθέμενους "οπαδούς της εθνικής κυριαρχίας" , που εμπλέκονται τόσο συχνά στις υποθέσεις της Franηafrique, οφείλεται στην πραγματικότητα, πέρα από τις μεγαλόστομες αγορεύσεις, στο ότι μοιράζονται την ίδια κοινή ιδέα για την Ευρώπη: μια Ευρώπη όπου βασιλεύουν οι φορολογικοί παράδεισοι, οι έμποροι όπλων, οι πετρελαϊκές εταιρείες, ένας πολιτικός κόσμος διαβρωμένος από τα λεφτά, και μια περιφρόνηση της δικαιοσύνης και της κυριαρχίας για τους αφρικανικούς λαούς, πρώτα θύματα των εμπορίων "όπλα με αντάλλαγμα πετρέλαιο" .
<P>
Σύσταση για τη δεύτερη ανάγνωση Flesch (A5-0027/2002)

<SPEAKER ID=53 LANGUAGE="IT" NAME="Fatuzzo">
Κύριε Πρόεδρε, το έγγραφο αυτό προβλέπει την υλοποίηση του τομέα ".eu" ως τερματική συντόμευση της ηλεκτρονικής διεύθυνσης για τις επικοινωνίες μέσω Internet. Σήμερα το βράδυ, σαν σε τηλεοπτική εκπομπή, είδα να καταφθάνουν από μία γιγαντοοθόνη αυτές οι νέες συντομεύσεις ".eu" αναμεμειγμένες με τις συνήθεις εθνικές συντομεύσεις ".it", ".de", ".be", ".es" κ.ο.κ. και είχα μία αξιόλογη, πιστεύω, ιδέα για να προτείνω στην εισηγήτρια κ. Colette Flesch την επόμενη φορά που θα τεκμηριώσει αυτήν την πρόταση: στις σημερινές διευθύνσεις που καταλήγουν με τις συντομεύσεις των κρατών τα οποία αποτελούν την Ευρωπαϊκή Ένωση, να αντικαταστήσει τη συντόμευση της χώρας με τη συντόμευση ".eu", χωρίς ταυτόχρονη ύπαρξη της εθνικής και της ευρωπαϊκής συντόμευσης. Όπως έχουμε ένα κοινό νόμισμα, μπορούμε να έχουμε και κοινή ηλεκτρονική διεύθυνση.
<P>
Έκθεση Buitenweg/Costa Neves (A5-0057/2002)

<SPEAKER ID=54 LANGUAGE="FR" NAME="Berthu">
. (FR) Όσον αφορά τη χρηματοδότηση των δαπανών της Συνέλευσης που θα προετοιμάσει τη Διακυβερνητική Διάσκεψη του 2004, οι εκπρόσωποι των κρατών μελών κατόρθωσαν να εφεύρουν μια πολύπλοκη διαδικασία, ενώ θα μπορούσαν να καταφύγουν σε κάτι πολύ απλούστερο (1)· η πολυπλοκότητα αυτή θα στραφεί εναντίον τους (2)· θα είναι πολύ πιο δύσκολο να καταστεί λειτουργική αφού, προφανώς, οι απαραίτητες δαπάνες δεν έχουν προβλεφθεί (3).
<P>
Καταρχάς, η απλότητα, όπως και η λογική, θα υπαγόρευαν να δημιουργήσουν τα κράτη, για τη χρηματοδότηση της Συνέλευσης, ένα ταμείο τροφοδοτούμενο απευθείας από ίδιες εισφορές τους και ελεγχόμενο από αυτά: η Συνέλευση είναι πράγματι ένα όργανο sui generis, που έχει συσταθεί εκτός των συνθηκών και εντάσσεται σε μια διακυβερνητική διαδικασία προετοιμασίας μιας ΔΔ. Αντί για αυτό, εφηύραν μια περίπλοκη διαδικασία, σύμφωνα με την οποία το ταμείο χρηματοδοτείται εν μέρει από τα κοινοτικά θεσμικά όργανα Κοινοβούλιο/Συμβούλιο/Επιτροπή, κατ' εφαρμογή μιας "διοργανικής συμφωνίας" που τους δίνει δικαίωμα εποπτείας επί των δαπανών της Συνέλευσης. Για παράδειγμα, στο άρθρο 20 της βασικής απόφασης, βλέπουμε ότι τα κράτη μέλη μπορούν να χορηγήσουν απαλλαγή σχετικά με τις δαπάνες του ταμείου μόνον μετά από σύμφωνη γνώμη των τριών θεσμικών οργάνων· στο άρθρο 6 της συμφωνίας, βλέπουμε ότι τα όργανα αυτά ενημερώνονται τακτικά για την εκτέλεση των δαπανών· στο άρθρο 4, καθορίζεται ότι οποιαδήποτε αύξηση πρέπει να εγκρίνεται από αυτά.
<P>
Με αυτήν την περίπλοκη διαδικασία, δίνεται στα κοινοτικά θεσμικά όργανα ένα μέσο για να επηρεάζουν τις δαπάνες της Συνέλευσης, συνεπώς τη λειτουργία της, και σε τελευταία ανάλυση, τις αποφάσεις της. Δεν υπάρχει ίχνος αμφιβολίας ότι αυτή η εξουσία, αν όντως χρησιμοποιηθεί, θα χρησιμοποιηθεί εις βάρος των κρατών μελών.
<P>
Τέλος, δεν πρόκειται να λείψουν οι περιπτώσεις συγκρούσεων, διότι φαίνεται ήδη ότι ο συνολικός προϋπολογισμός της Συνέλευσης (10,5 εκατομμύρια ευρώ για τους δέκα πρώτους μήνες) έχει υποεκτιμηθεί. Πράγματι, οι συνθήκες εργασίας των διαφόρων κοινοβουλευτικών εκπροσώπων (Ευρωπαϊκό Κοινοβούλιο - εθνικά κοινοβούλια των κρατών μελών - εθνικά κοινοβούλια των υποψήφιων χωρών) είναι πολύ άνισες, και αυτό το σύστημα των τριών ταχυτήτων, στο οποίο το Ευρωπαϊκό Κοινοβούλιο είναι ιδιαίτερα προνομιούχο, αναμένεται ότι θα αποδειχθεί αντικειμενικά μη βιώσιμο. Θα πρέπει λοιπόν να δώσουμε συμπληρωματικά μέσα εργασίας στις δύο άλλες κατηγορίες, ή τουλάχιστον στην τρίτη.
<P>
Έκθεση Mayol i Raynal (A5-0461/2001)

<SPEAKER ID=55 NAME="Crowley">
Κύριε Πρόεδρε, με μεγάλη απογοήτευση αναγκάστηκα τελικά να καταψηφίσω την έκθεση. Και εξ ονόματος της Ομάδας μου, πρέπει να πω ότι απογοητευτήκαμε πολύ που χρειάστηκε να υιοθετήσουμε αυτήν την αρνητική στάση, διότι έχουμε υποστηρίξει πολλές από τις θετικές πτυχές της έκθεσης.
<P>
Ειδικότερα, καθώς επιδιώκουμε να προχωρήσουμε προς τα εμπρός και να διαμορφώσουμε ένα νέο περιβάλλον για τη δημιουργία νέων θέσεων απασχόλησης και νέων ευκαιριών για τους πολίτες της Ευρωπαϊκής Ένωσης, πιστεύουμε ότι το να επανερχόμαστε σε παλαιές πολιτικές που έχουν αποτύχει και να τις αναβιώνουμε με ένα νέο όνομα δεν πρόκειται να λειτουργήσει. Η παράγραφος 29 ήταν ο κύριος λόγος που μας ανάγκασε να καταψηφίσουμε την έκθεση. Η παράγραφος 29 ζητά τον συντονισμό ή την εναρμόνιση των φόρων στην Ευρωπαϊκή Ένωση, ειδικότερα όσον αφορά το επιχειρηματικό περιβάλλον. Υπάρχουν εμπειρικές αποδείξεις που καταδεικνύουν ότι η μείωση της φορολογίας των επιχειρήσεων, η μείωση του κόστους της εργασίας αυξάνει τις ευκαιρίες απασχόλησης, αυξάνει τις πραγματικές θέσεις εργασίας με πραγματικά εισοδήματα και μπορεί, επίσης, να οδηγήσει σε μεγαλύτερα κοινωνικά οφέλη εξαιτίας της αυξημένης απόδοσης των φόρων. Για το λόγο αυτό, πιστεύουμε ότι δεν είναι αυτός ο σωστός τρόπος για να προχωρήσουμε και ως εκ τούτου πρέπει να αγνοηθεί.

<SPEAKER ID=56 LANGUAGE="IT" NAME="Fatuzzo">
Κύριε Πρόεδρε, η έκθεση του κ. Mayol y Rainal αφορά τον δείκτη του κόστους εργασίας, ο οποίος είναι πολύ σημαντικό να είναι ομοιόμορφος σε όλη την Ευρώπη. Στο σημαντικό αυτό κανονισμό, αναφέρεται ότι ο δείκτης του κόστους εργασίας χωρίζεται σε τέσσερις δείκτες. Το άρθρο 4 του κανονισμού προβλέπει ότι πρέπει να αναφέρεται σε ένα μόνο σημείο το σύνολο των εργοδοτικών εισφορών κοινωνικής ασφάλισης και των φόρων που πληρώνει ο εργοδότης. Όχι, κύριε Πρόεδρε! Το Κόμμα των Συνταξιούχων είναι αντίθετο με αυτόν τον δείκτη του κόστους εργασίας. Οι φόροι είναι ένα πράγμα, οι εισφορές για τη σύνταξη άλλο. Εμείς πρέπει να γνωρίζουμε πόσο επηρεάζει το κόστος εργασίας η σύνταξη του εργαζόμενου και πόσο οι φόροι. Εάν δεν γίνει διάκριση, δεν θα λύσουμε ποτέ το πρόβλημα των συντάξεων.

<SPEAKER ID=57 LANGUAGE="FR" NAME="Krivine και Vachetta">
. (FR) Η ιδέα να γνωρίζουμε ποιος είναι ο μισθός που καταβάλλεται στους εργαζομένους στην Ευρώπη είναι καλή. Αυτό θα επιτρέψει να εκτιμηθούν οι ανισότητες των εισοδημάτων των μισθωτών. Αυτός είναι ο λόγος για τον οποίο ψηφίσαμε υπέρ αυτού του κανονισμού. Εντούτοις, ο ίδιος ο τίτλος του κανονισμού είναι ενδεικτικός: οι μισθοί θεωρούνται ως κόστη·
<P>
Αλλά κόστη για ποιον; Για την κοινωνία; Για τους ίδιους τους εργαζομένους, όσον αφορά την υγεία για παράδειγμα; Όχι βέβαια, πρόκειται για κόστη για τους εργοδότες. Ή ακριβέστερα, για να πούμε τα πράγματα με το όνομά τους, για εμπόδια στο κέρδος τους. Από το σημείο αυτό, μέχρι το να θελήσουμε να αποδείξουμε ότι ορισμένοι εργαζόμενοι κοστίζουν πάρα πολύ, η απόσταση είναι ελάχιστη.
<P>
Για να λάβουμε πραγματικά υπόψη το συνολικό κόστος των επιχειρήσεων, θα έπρεπε επίσης να αποτιμήσουμε τους μισθούς των εργοδοτών, καθώς και τις δαπάνες που βαρύνουν το σύνολο της κοινωνίας: άμεσες ή έμμεσες κυβερνητικές ενισχύσεις προς τις επιχειρήσεις, καταβολές στους μετόχους. Από την πλευρά μας, θα χρησιμοποιήσουμε αυτά τα δεδομένα προκειμένου να αγωνιστούμε υπέρ μιας εναρμόνισης προς τα πάνω των μισθών σε ευρωπαϊκή κλίμακα.

<SPEAKER ID=58 LANGUAGE="IT" NAME="Nobilia">
. (IT) Πρέπει ασφαλώς να εκτιμήσουμε το περιεχόμενο της έκθεσης του κ. Mayol i Rainal επί της οποίας εκφράζεται θετική ψήφος, όπως εξάλλου, κατόπιν αιτήσεως του συμβουλίου ECOFIN το Σεπτέμβριο του 2000, εκτιμούμε την πρόθεση της Επιτροπής να θεσπίσει επιτέλους ένα δείκτη του κόστους εργασίας η αξιοπιστία και η χρησιμότητα του οποίου, με την υποστήριξη νομικής βάσης, αναγνωρίζεται σε όλη την Ένωση.
<P>
Δοθέντων των παραπάνω, πρέπει να αναρωτηθούμε ποια θα είναι η οπτική προσέγγισης της Επιτροπής στα μελλοντικά δεδομένα και ποια η αντικειμενική τους αξιολόγηση. Ένα σημείο στο κείμενο της Επιτροπής ειδικότερα δημιουργεί αμφιβολίες: το σημείο στο οποίο αναφέρεται ότι το κόστος εργασίας είναι ένας πιθανός πληθωριστικός παράγοντας. Μία αμφιβολία εξάλλου που θέτει ο ίδιος ο εισηγητής γιατί, αντιθέτως, το ερώτημα που πρέπει να τεθεί υπό αυτό το πρίσμα είναι αν μόνο τέσσερα στοιχεία μέτρησης αρκούν για να δώσουν όλες τις απαντήσεις στο περίπλοκο δεδομένο της αναζήτησης.
<P>
Για παράδειγμα, στο πλαίσιο μιας παραγωγικής κατηγορίας, δεν διαφεύγει η σημασία που έχει το κόστος εργασίας ανά μονάδα προϊόντος, συνδεδεμένο όπως είναι με το βαθμό χρήσης των εγκαταστάσεων και, κατά συνέπεια, τη σημασία που έχει η γεωγραφική θέση. Ακόμη: θα πρέπει να εξακριβωθεί αν περιοχές σε μειονεκτική, ενδεχομένως, θέση από υψηλό κόστος εργασίας ανά μονάδα προϊόντος επωφελούνται από κρατικές επιχορηγήσεις και διαρθρωτικά ταμεία και, κατά συνέπεια, απαιτείται πρόβλεψη παρακολούθησης αυτού του δεδομένου για να διαπιστώνεται η θετική δυναμική του στο χρόνο ή η στατικότητα.
<P>
Αυτό σημαίνει διαπίστωση του αποτελέσματος, αφενός, των πολιτικών συνοχής, ή, αφετέρου, απλών, ελεύθερων επιχειρηματικών επιλογών σκοπιμότητας.
<P>
Τέλος, θα έπρεπε να ληφθούν υπόψη, εκτός από την πορεία των τιμών και των ποσοστών εισαγόμενου πληθωρισμού, τα φορολογικά και παραφορολογικά χαρακτηριστικά κάθε χώρας. Αυτό γιατί, συμμεριζόμενοι την οπτική του εισηγητή, πιστεύουμε ότι δεν υπάρχει χώρα της Ένωσης της οποίας η δυναμική των συμβάσεων καθορίζει εκ των προτέρων ένα κόστος, ο δείκτης του οποίου επηρεάζει ανοδικά το κόστος ζωής.
<P>
Η αλήθεια είναι ότι εδώ και μερικά χρόνια, η δυναμική των συμβάσεων δεν αντιπροσωπεύει πλέον ένα όργανο διανομής πλούτου και ορισμένες φορές δεν κατορθώνει ούτε εκ των υστέρων να ανακτήσει πλήρως την πληθωριστική τάση.
<P>
Αυτοί, συμπερασματικά, είναι οι έλεγχοι που θα έπρεπε να πραγματοποιούνται αν, όπως εξάλλου εύχεται η Επιτροπή, θέλαμε να προσφέρουμε πιο τελειοποιημένα όργανα στους κοινωνικούς εταίρους για τις διαπραγματεύσεις για τους μισθούς. Είναι παρήγορο πάντως, να σκεπτόμαστε ότι οι κοινωνικοί εταίροι διαθέτουν ήδη τα προαναφερθέντα όργανα για τους αντικειμενικούς τους ελέγχους.
<P>
Ψήφισμα για το Ευρωπαϊκό Συμβούλιο της Βαρκελώνης

<SPEAKER ID=59 LANGUAGE="IT" NAME="Fatuzzo">
Κύριε Πρόεδρε, σε αυτό το έγγραφο σχετικά με τις προσδοκίες του Ευρωπαϊκού Κοινοβουλίου από τη σημαντική Διάσκεψη Κορυφής του Συμβουλίου των Υπουργών στη Βαρκελώνη της Ισπανίας, υπάρχει μία παράγραφος - η παράγραφος 15, την οποία εγώ εγκρίνω - που συνιστά και ζητά να μειωθεί το κόστος εργασίας από τη φορολογία και την κοινωνική ασφάλιση. Συμφωνώ, γιατί πιστεύω ότι μπορούμε να λύσουμε το πρόβλημα των ασφαλών συντάξεων που πληρώνονται αμέσως και πάντα, μόνο αν έχουμε περισσότερη εργασία, μειώνοντας το κόστος της. Θα ήθελα να προσθέσω, επί τη ευκαιρία, ότι το Κόμμα των Συνταξιούχων και εγώ προσωπικά επιμένουμε ώστε, παράλληλα με τη μείωση του κόστους εργασίας, να υπάρχει σωστή διαχείριση των συνταξιοδοτικών ταμείων και ένα μεγαλύτερο ποσοστό των εισφορών που εισρέουν σήμερα στα ταμεία των εθνικών κρατών, να μεταφέρεται στα συνταξιοδοτικά ταμεία που θα επιλέγει ελεύθερα ο εργαζόμενος μεταξύ των πολλών που εύχομαι να ιδρυθούν το συντομότερο δυνατόν στην Ευρώπη, συμπεριλαμβανομένου του κοινού για όλους ευρωπαϊκού συνταξιοδοτικού ταμείου.

<SPEAKER ID=60 LANGUAGE="SV" NAME="Andersson, Fδrm, Hedkvist Petersen και Hans Karlsson">
, γραπτώς. (SV) Ψηφίσαμε υπέρ του σημείου 29, διότι θεωρούμε αναγκαία την ύπαρξη συντονισμού στα φορολογικά ζητήματα προκειμένου να καταπολεμηθεί ο επιβλαβής φορολογικός ανταγωνισμός. Εξάλλου θεωρούμε θετική τη σύγκλιση της φορολόγησης των επιχειρήσεων. Αντίθετα, έχουμε αμφιβολίες για την ανάγκη περαιτέρω σύγκλισης στον τομέα του φόρου προστιθέμενης αξίας.

<SPEAKER ID=61 LANGUAGE="SV" NAME="Blak, Eriksson, Frahm, Herman Schmid και Seppδnen">
 γραπτώς. (SV) Οι αποφάσεις της Λισαβόνας δεν αποτελούν μία συνεκτική στρατηγική, αλλά πρόκειται για δύο διαφορετικές στρατηγικές, οι οποίες συμπεριλήφθηκαν όπως-όπως στο ίδιο κείμενο απόφασης. Η μία αποσκοπεί στην ενίσχυση των τεχνολογιών αιχμής και των οικονομικών καινοτομιών, οι οποίες βασίζονται στην έρευνα. Η άλλη στρατηγική αποσκοπεί στην επίτευξη πλήρους απασχόλησης, κοινωνικής ενσωμάτωσης και διά βίου μάθησης για όλους. Θα ήταν αξιέπαινη η προσπάθεια να επιτευχθεί ένας κοινωνικός συμβιβασμός, όμως κάτι τέτοιο δεν εφαρμόστηκε με τις πολιτικές που ακολουθήθηκαν, ενώ καθίσταται πλέον όλο και σαφέστερο ότι ορισμένες κυβερνήσεις και πολιτικά κόμματα στα κράτη μέλη θέλουν να ακολουθήσουν μία διαφορετική κατεύθυνση.
<P>
Η έκθεση του κ. Bullmann προσπαθεί να διατηρήσει την πολιτική που στηρίζεται στη σύνθεση και τον συμβιβασμό. Οι τροπολογίες που υιοθετήθηκαν σήμερα στο Κοινοβούλιο σημαίνουν, ωστόσο, ότι το Κοινοβούλιο παίρνει πλέον το μέρος των κυβερνήσεων, οι οποίες προτείνουν μία σαφή αλλαγή πορείας.
<P>
Παρόλο που αναγνωρίζουμε τις προσπάθειες του εισηγητή να υπερασπιστεί σοβαρούς κοινωνικούς στόχους και παρόλο που υποστηρίξαμε πολλές από τις προτάσεις του, θεωρούμε ότι η έκθεση στο σύνολό της ακολουθεί μία σαφώς δεξιά προσέγγιση και προτείνει μία πορεία, η οποία πρόκειται να δημιουργήσει μεγάλα προβλήματα στους απλούς πολίτες της Ευρώπης.
<P>
Ανησυχούμε επίσης για το γεγονός ότι η Επιτροπή, το Συμβούλιο και το Κοινοβούλιο έλαβαν ελάχιστα υπόψη τις ανάγκες και τα συμφέροντα των υποψηφίων χωρών κατά τις προετοιμασίες της Συνόδου Κορυφής της Βαρκελώνης.
<P>
Για τον λόγο αυτό, καταψηφίσαμε την έκθεση στη νέα, τροποποιημένη μορφή της.

<SPEAKER ID=62 NAME="Bushill-Matthews">
. (ΕΝ) Η σημερινή ψήφος της αντιπροσωπείας των Συντηρητικών του ΗΒ αντικατοπτρίζει τις σημαντικές επιφυλάξεις μας σχετικά με αυτήν την έκθεση, και όχι μόνο διότι αναφέρεται στη σπουδαιότητα του φορολογικού συντονισμού και στο θαυμαστό ενιαίο νόμισμα.
<P>
Ένα κεντρικό καθήκον που έχουν να επιτελέσουν τα κράτη μέλη είναι η πλήρης εφαρμογή των συμπερασμάτων του Συμβουλίου της Λισαβόνας, όσον αφορά την ενθάρρυνση της απασχόλησης, ουσιαστικά τονώνοντας την ανταγωνιστικότητα των οικονομιών τους, των εταιρειών τους και των λαών τους.
<P>
Πιστεύουμε σθεναρά στην κοινωνική ένταξη. Παρά την αποδοχή ορισμένων από τις τροπολογίες μας, κατά την άποψή μας, η έκθεση αυτή υπαινίσσεται ότι η κοινωνική ένταξη προκαλεί πλήρη απασχόληση. Πιστεύουμε ότι συμβαίνει ακριβώς το αντίθετο.

<SPEAKER ID=63 LANGUAGE="FR" NAME="Krivine και Vachetta">
. (FR) Κατά τη διάρκεια της πορτογαλικής Προεδρίας, το Μάρτιο του 2000, οι υπουργοί αποφάσισαν μια μεγάλη επιχείρηση ελευθέρωσης και ιδιωτικοποίησης των δημοσίων υπηρεσιών εις βάρος της απασχόλησης, της κοινωνικής συνοχής, της χωροταξίας και της ποιότητας της υπηρεσίας που παρέχεται στους χρήστες. Σήμερα, η έκθεση Bullmann προτείνει την περαιτέρω επιτάχυνση αυτής της διαδικασίας ενόψει του Συμβουλίου της Βαρκελώνης. Τη στιγμή της πτώχευσης των βρετανικών σιδηροδρόμων και της χρεοκοπίας της επιχείρησης Enron, η εμμονή προς αυτήν την κατεύθυνση δεν ανταποκρίνεται σε κανένα λογικό επιχείρημα, αλλά σε καθαρά ιδεολογικά κίνητρα, δηλαδή στην βραχυπρόθεσμη αναζήτηση του κέρδους για μια μειονότητα μετόχων και παρασίτων. Το Ευρωπαϊκό Συμβούλιο της Βαρκελώνης υπό την πίεση του Μπλερ και του Μπερλουσκόνι δεν θα είναι παρά ένα συμπληρωματικό βήμα προς μια μεγαλύτερη ευελιξία της εργασίας και της απελευθέρωσης των δημοσίων τομέων, ιδίως των τομέων της ενέργειας και του φυσικού αερίου. Απέναντι στην αγορά, θέλουμε να απαντήσουμε με την ικανοποίηση των αναγκών των πληθυσμών. Και δεν μπορεί να υπάρξει ενδιάμεση θέση. Για τον λόγο αυτό, καταψηφίσαμε την έκθεση Bullmann.

<SPEAKER ID=64 LANGUAGE="SV" NAME="Malmstrφm, Paulsen και Olle Schmidt">
 γραπτώς. (SV) Καταψηφίσαμε ορισμένα σημεία της έκθεσης Bullmann σχετικά με την εαρινή σύνοδο του Ευρωπαϊκού Συμβουλίου το 2002, τη διαδικασία της Λισαβόνας και την πορεία που θα πρέπει να ακολουθήσουμε στο μέλλον.
<P>
Έχουμε θετική στάση απέναντι στην Ευρωπαϊκή Ένωση. Μέσω της ευρωπαϊκής ολοκλήρωσης μπορούμε να επιτύχουμε αποτελεσματικότερες λύσεις στα διασυνοριακά προβλήματα από αυτές που θα επιτύγχανε κάθε κράτος ξεχωριστά. Τέτοια προβλήματα αφορούν π.χ. το περιβάλλον, το εμπόριο, τις διασυνοριακές μετακινήσεις, τα ανθρώπινα δικαιώματα και τη διαχείριση των συγκρούσεων. Ως φιλελεύθεροι σεβόμαστε, ωστόσο, συγχρόνως την αρχή της επικουρικότητας. Κάθε πολιτική απόφαση θα πρέπει να λαμβάνεται όσο το δυνατόν εγγύτερα σε αυτούς που αφορά. Ζητήματα τα οποία δεν είναι σαφώς διασυνοριακά ή περιπτώσεις κατά τις οποίες υπάρχουν σαφείς διαφορές μεταξύ των διαφόρων χωρών ή περιφερειών, οφείλουν επομένως να αντιμετωπίζονται σε τοπικό, περιφερειακό ή εθνικό επίπεδο. Η ΕΕ οφείλει να ασχολείται με τα προβλήματα που μπορεί να αντιμετωπίσει καλύτερα.
<P>
Η κοινωνική πολιτική και η πολιτική για την απασχόληση αποτελούν τομείς, οι οποίοι πιστεύουμε ότι θα πρέπει να αντιμετωπίζονται ξεχωριστά από κάθε χώρα, περιφέρεια, δήμο ή κοινότητα. Η ΕΕ θα πρέπει να έχει περιορισμένες μόνο αρμοδιότητες στους τομείς αυτούς. Κάθε κράτος μέλος οφείλει να φέρει την πλήρη ευθύνη και να έχει το δικαίωμα να αποφασίζει μόνο του σχετικά με το σύστημα κοινωνικής ασφάλειας που εφαρμόζει. Ως παράδειγμα μπορεί να αναφερθεί το γεγονός ότι ούτε η φροντίδα των παιδιών ούτε η πολιτική για την απασχόληση εναρμονίζονται σε επίπεδο ΕΕ. Τα ζητήματα αυτά δεν είναι άμεσα διασυνοριακά. Εξάλλου, επικρατούν σημαντικές διαφορές στην εθνική και τοπική κοινή γνώμη σχετικά με την πολιτική που θα πρέπει να εφαρμόζεται για τέτοια ζητήματα. Τέτοια ζητήματα δεν αντιμετωπίζονται μάλιστα με τον καλύτερο τρόπο μέσω πολιτικών αποφάσεων. Η οικονομική ανάπτυξη και η ανταγωνιστικότητα αποτελούν για παράδειγμα παράγοντες σημαντικότερους για την απασχόληση από οποιοδήποτε πολιτικό μέτρο. Αυτό βέβαια δεν εμποδίζει τα κράτη μέλη της ΕΕ να συνεργάζονται και να ανταλλάσσουν απόψεις στον κοινωνικό τομέα.
<P>
Στενά συνδεδεμένη με την κοινωνική πολιτική και την πολιτική για την απασχόληση είναι βέβαια η φορολογική πίεση. Για τον λόγο αυτό, καταψηφίσαμε επίσης και την πρόταση να υπάρχει ευρωπαϊκός συντονισμός στο φορολογικό τομέα. Οι αποφάσεις για τα φορολογικά ζητήματα θα πρέπει να λαμβάνονται όσο το δυνατόν εγγύτερα στους πολίτες.
<P>
Τα κοινωνικά ζητήματα, η ισότητα, η αειφόρος ανάπτυξη και η αύξηση της απασχόλησης αποτελούν σημαντικά προβλήματα. Πολλές από τις ιδέες, αν και με κανένα τρόπο όλες, οι οποίες αναφέρονται στην έκθεση του κ. Bullmann μάς βρίσκουν απολύτως σύμφωνους, όμως αυτές θα πρέπει να εφαρμοστούν σε εθνικό ή τοπικό επίπεδο.

<SPEAKER ID=65 LANGUAGE="NL" NAME="Meijer">
. (NL) Τον Μάρτιο του 2000 η Σύνοδος Κορυφής της Λισαβόνας έλαβε μία απόφαση, η οποία δεν ήταν καθόλου μακρόπνοη. Ο δίκαιος στόχος της επαγγελματικής ασφάλειας για όλους δεν μεταφράστηκε σε μία τίμια κατανομή των υφιστάμενων θέσεων απασχόλησης, μέσω της γενικής μείωσης του χρόνου εργασίας, της πρόωρης συνταξιοδότησης, και της ανάπτυξης υπηρεσιών κοινής ωφελείας, αλλά μεταφράστηκε σε μία προσπάθεια για ακόμα μεγαλύτερη οικονομική ανάπτυξη των ιδιωτικών επιχειρήσεων. Εξαιτίας αυτής της ανάπτυξης και του ανταγωνισμού με τις δύο άλλες οικονομικές υπερδυνάμεις, αναμένεται να πέσει στα χέρια μεγάλων διεθνών ομίλων η παροχή υπηρεσιών κοινής ωφελείας στον τομέα των δημοσίων μεταφορών, της παροχής ενέργειας, των ταχυδρομείων και των τηλεπικοινωνιών. Πρόκειται για καταστροφική πολιτική, διότι καθιστά τους λαούς μας εξαρτημένους από τον ανταγωνισμό και εάν η Ευρώπη χάσει κάποτε σε αυτόν τον ανταγωνισμό, το αποτέλεσμα θα είναι να βυθιστεί η ήπειρός μας σε βαθιά οικονομική κρίση. Εξάλλου, οι ιδιωτικοποιήσεις έχουν ως αποτέλεσμα την υποβάθμιση του ρόλου που διαδραματίζουν οι δημοκρατικά εκλεγμένοι λαϊκοί αντιπρόσωποι, ενώ δημιουργείται πίεση για εξοικονομήσεις στο κόστος εργασίας. Με τον τρόπο αυτό δεν μπορεί να επιτευχθεί η λεγόμενη "κοινωνική Ευρώπη" , την οποία επιθυμούν ορισμένοι υπέρμαχοι των αποφάσεων της Λισαβόνας, αλλά μόνο μία "Ευρώπη του κεφαλαίου" . Η έκθεση Bullmann ακολουθεί, δυστυχώς, λάθος δρόμο συγχέοντας το "κοινωνικό" με το "κεφάλαιο" , αν και η Δεξιά θεωρεί ότι όλα αυτά δεν αρκούν. Πιστεύω πως αυτός είναι λόγος για να καταψηφίσω την έκθεση.

<SPEAKER ID=66 LANGUAGE="SV" NAME="Sacrιdeus">
. (SV) Καταψήφισα την έκθεση, διότι το Κοινοβούλιο στο σημείο 29 "ζητεί τον συντονισμό της φορολογίας σε ευρωπαϊκό επίπεδο εφόσον απαιτείται για την επίτευξη των στόχων της Συνθήκης" , ενώ καλεί επίσης την Επιτροπή και το Συμβούλιο "να προωθήσουν τη διαδικασία σύγκλισης του ΦΠΑ [·] και της φορολογίας των επιχειρήσεων" .
<P>
Το Σουηδικό Χριστιανοδημοκρατικό Κόμμα είναι κατά της αφαίρεσης από τα εθνικά κοινοβούλια - του Riksdag στη περίπτωσης της Σουηδίας - του δικαιώματος απόφασης για τη φορολογία φυσικών προσώπων. Εάν η ΕΕ αναλάβει το δικαίωμα λήψης αποφάσεων για τα φορολογικά ζητήματα, τα εθνικά κοινοβούλια και τα κράτη μέλη θα απολέσουν μία από τις πλέον θεμελιώδης αρμοδιότητές τους, ενώ η πολιτική θα συγκεντρωθεί σε ευρωπαϊκό επίπεδο, στις Βρυξέλλες, όλο και πιο μακριά από τους πολίτες. Θα επικρατήσει έτσι όλο και περισσότερη ασάφεια και αδυναμία λογοδοσίας, θα μεγαλώσει η απόσταση μεταξύ των πολιτών/εκλογέων και των λαϊκών αντιπροσώπων. Η πολιτική θα καταστεί, έτσι, περισσότερο ανώνυμη και λιγότερο προσβάσιμη στους πολίτες. Η ΕΕ δεν θα αποτελέσει έτσι απλώς ένα σχέδιο συνεργασίας, αλλά θα καταστεί κράτος, το οποίο όμως δεν θα αποτελείται από ένα κοινό λαό, απαραίτητη συγκινησιακή βάση και προϋπόθεση για τη μακροπρόθεσμη συνοχή ενός κράτους.

<SPEAKER ID=67 LANGUAGE="SV" NAME="Schφrling">
. (SV) Καταψήφισα την έκθεση Bullmann, διότι αυτή προτείνει τη μονόπλευρη φιλελευθεροποίηση και καλωσορίζει τα σύμφωνα σταθερότητας και ανάπτυξης και το αποτέλεσμα της διάσκεψης της Ντόχα. Το σοβαρότερο στοιχείο, ωστόσο, είναι ότι δεν αναγνωρίζει την ανάγκη ισορροπίας μεταξύ των περιβαλλοντικών, οικονομικών και κοινωνικών δεικτών και το γεγονός ότι, κατά τη Σύνοδο Κορυφής του Γκέτεμποργκ, καθορίστηκε μία στρατηγική για την αειφόρο ανάπτυξη μέσω της ενσωμάτωσης της περιβαλλοντικής διάστασης στη διαδικασία της Λισαβόνας.
<P>
Λυπούμαι που η Επιτροπή Περιβάλλοντος δεν συνέταξε γνωμοδότηση για την έκθεση, ενώ η απόψεις της ενόψει της Συνόδου Κορυφής της Βαρκελώνης αναφέρονται με ένα ξεχωριστό ψήφισμα. Λυπούμαι ιδιαίτερα δεδομένης της ανησυχητικά πενιχρής δήλωσης που πραγματοποίησε η ισπανική Προεδρία σχετικά με την περιβαλλοντική διάσταση, μεταξύ άλλων, ενόψει της ετήσιας αξιολόγησης της αειφόρου οικονομικής ανάπτυξης και της κοινωνικής συνοχής. Ακόμα και ο επικεφαλής της υπηρεσίας περιβάλλοντος της ΕΕ, ο κ. Domingo Jimιnez-Beltran, θεωρεί ότι η έκθεση της Ευρωπαϊκής Επιτροπής για τη Σύνοδο Κορυφής της Λισαβόνας δεν περιλαμβάνει την περιβαλλοντική διάσταση και ότι ενδιαφέροντα γεγονότα και αναλύσεις σχετικά με την κατάσταση του περιβάλλοντος στην Ένωση δεν έχουν τεθεί υπόψη αυτών που θα λάβουν τις αποφάσεις στη Βαρκελώνη.
<P>
Έκθεση Karas (A5-0031/2002)

<SPEAKER ID=68 LANGUAGE="IT" NAME="Fatuzzo">
Κύριε Πρόεδρε, το έγγραφο που υπογράφει ο κ. Karas - μία έκθεση σχετικά με τις τρομοκρατικές επιθέσεις της 11ης Σεπτεμβρίου 2001 και τις οικονομικές συνέπειες για την Ευρώπη - είναι ένα έγγραφο το οποίο συζητήσαμε και ασφαλώς ψηφίσαμε - ψήφισα και εγώ υπέρ - αλλά ενώπιον του οποίου βρέθηκα ελαφρώς σε αμηχανία. Γιατί να μιλήσουμε τόσο πολύ γι' αυτό, σε αυτό το σημαντικό Σώμα, όπου, όπως βλέπετε, τόσος κόσμος με παρακολουθεί συνήθως, συμπεριλαμβανομένων των κκ. Dell' Utri, Fiori, οι οποίοι, όπως πάντα, είναι μεταξύ των πιο προσεκτικών στις αιτιολογήσεις ψήφου μου; Ασφαλώς, θα συμφωνούν μαζί μου ότι θα ήταν καλύτερο να μη μιλήσουμε καθόλου για τις οικονομικές συνέπειες των τρομοκρατικών πράξεων. Θα ήταν καλύτερα να μη μιλήσουμε ποτέ για τις συνέπειες των τρομοκρατικών πράξεων, γιατί μιλώντας γι' αυτές ενισχύουμε την εμβέλειά τους και δίνουμε ακούσια ένα χέρι σε όσους διέπραξαν αυτές τις τρομοκρατικές ενέργειες.

<SPEAKER ID=69 NAME="Figueiredo">
(ΡΤ) Η είσοδος του οικονομικού κύκλου σε περίοδο ύφεσης το 2001 επιδεινώθηκε όχι μόνο λόγω της μείωσης της παγκόσμιας ζήτησης και των τομεακών συνεπειών που προκύπτουν από τις επιθέσεις στις ΗΠΑ, αλλά και λόγω της πολιτικής αυστηρής εφαρμογής του Συμφώνου Σταθερότητας και της εμμονής στην ονομαστική σύγκλιση. Στην πράξη, έχουν λησμονηθεί τα ζητήματα που αφορούν την ποιότητα και το επίπεδο ζωής του πληθυσμού, όπως οι παραγωγικές επενδύσεις, κυρίως οι δημόσιες επενδύσεις, η διατήρηση μισθολογικών αυξήσεων που θα είναι συμβατές με την παραγωγικότητα και θα την προωθούν, οι βαθιές ανισότητες στην κατανομή εισοδημάτων, η υψηλή ανεργία και η φτώχεια. Στόχοι που πλήττονται από την αυστηρότητα της νομισματικής πολιτικής, στην οποία στηρίζεται το ευρώ και που θα δημιουργήσει, μελλοντικά, αυξημένες δυσκολίες ή ανεπιθύμητη αύξηση της ελαστικότητας σε άλλους τομείς, κυρίως όσον αφορά τις εργασιακές σχέσεις και την απασχόληση.
<P>
Δεν πρέπει επομένως να μας εκπλήττει το γεγονός ότι μία έκθεση η οποία έπρεπε να περιλαμβάνει κυρίως τις μορφές στήριξης των τομέων που έχουν πληγεί άμεσα από τις επιθέσεις της 11ης Σεπτεμβρίου, καταλήγει τελικά να επιβεβαιώνει το ισχύον δόγμα: αυτό που χρειάζεται είναι να επιταχυνθούν, στη Βαρκελώνη, οι ελευθερώσεις και οι μεταρρυθμίσεις της αγοράς εργασίας και να εκπληρωθούν, τυφλά, οι στόχοι που χάραξε το Σύμφωνο Σταθερότητας χωρίς να ληφθούν υπόψη τα προβλήματα της φάσης του κύκλου στην οποία βρισκόμαστε.
<P>
Ωστόσο, ο εισηγητής θέτει δύο θετικά ζητήματα: το γεγονός ότι οι επιχειρήσεις δεν θα πρέπει να χρησιμοποιούν την 11η Σεπτεμβρίου ως πρόφαση για μείωση προσωπικού και το επίμονο αίτημα προς την Ευρωπαϊκή Κεντρική Τράπεζα να μειώσει το βασικό επιτόκιο αναφοράς. Ωστόσο, λόγω των αρχικών εκτιμήσεων, το μόνο που μπορούμε να κάνουμε είναι να καταψηφίσουμε την έκθεση αυτή.
<P>
Έκθεση Blak (A5-0024/2002)

<SPEAKER ID=70 LANGUAGE="IT" NAME="Fatuzzo">
Κύριε Πρόεδρε, όπως πολλοί συνάδελφοι, ψήφισα υπέρ της απαλλαγής για την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 1999, γιατί μεταξύ άλλων υποστηρίζω θερμά αυτό που διάβασα στην παράγραφο Δ αυτού του εγγράφου, δηλαδή ότι "τα εθνικά κράτη και το Συμβούλιο είναι υπεύθυνα για την αποτελεσματική χρήση των πόρων". Η αναφορά αυτή στο έγγραφο σημαίνει ότι δεν είμαστε αδύναμοι στον έλεγχο της δαπάνης των χρημάτων της Ένωσης. Η Ευρωπαϊκή Ένωση δαπανά από τον προϋπολογισμό για να βελτιώσει τις συνθήκες ζωής των ευρωπαίων πολιτών, αλλά ποιος ελέγχει αν αυτές οι δαπάνες χρησιμεύουν σε κάτι; Τα εθνικά κράτη! Τότε; Αν τα εθνικά κράτη ελέγχουν τα πάντα, τί κάνουμε εμείς σήμερα, εδώ στις Βρυξέλλες, εγκρίνοντας τις οδηγίες και τους κανονισμούς και προπαντός δαπανώντας χρήματα που δεν μπορούμε να ελέγξουμε; Πολύ καλή, συνεπώς, αυτή η παράγραφος Δ!
<P>
Στρατηγική για την αειφόρο ανάπτυξη

<SPEAKER ID=71 LANGUAGE="ES" NAME="Gonzαlez Αlvarez">
. (ES) Ψηφίζουμε υπέρ αυτού του ψηφίσματος, μεταξύ άλλων επειδή κάνει έκκληση στο Συμβούλιο της Βαρκελώνης να λάβει υπόψη του τις αποφάσεις του Συμβουλίου του Γκέτεμποργκ σχετικά με μια στρατηγική βιώσιμης ανάπτυξης και η ετήσια αξιολόγηση αυτής της στρατηγικής από την ΕΕ υπενθυμίζει ότι η επικείμενη διάσκεψη "Ρίο+10" στο Γιοχάνεσμπουργκ αποτελεί αποφασιστική ευκαιρία να υποστηριχθούν οι αρχές της βιώσιμης ανάπτυξης σε παγκόσμια κλίμακα.
<P>
Υπενθυμίζει ότι το περιβαλλοντικό σκέλος της βιώσιμης ανάπτυξης πρέπει να έχει την ίδια σπουδαιότητα με το κοινωνικό και το οικονομικό σκέλος, ενώ αναφέρεται επίσης σε διάφορα θέματα που εμβαθύνουν στην ανάγκη ενσωμάτωσης της περιβαλλοντικής πολιτικής στις υπόλοιπες πολιτικές της Ένωσης.
<P>
Όσον αφορά την τροπολογία αριθ. 10, η οποία αναφέρεται στην ανησυχία για την αδυναμία υποστήριξης ορισμένων έργων διαχείρισης του ύδατος, συγκεκριμένα του ισπανικού Εθνικού Υδρολογικού Προγράμματος, υπερψηφίσαμε όλα της τα μέρη, αν και μόνο ένα από αυτά υιοθετήθηκε τελικά.

<SPEAKER ID=72 LANGUAGE="SV" NAME="Sacrιdeus">
. (SV) Ψήφισα υπέρ της έκθεσης.
<P>
Είναι ιδιαίτερα θετικό το γεγονός ότι υιοθετήθηκε το πέμπτο μέρος της τροπολογίας 27. Σε αυτήν υπογραμμίζεται ότι θα πρέπει να δοθεί προτεραιότητα από τη βιοτεχνολογία στην έρευνα των ενηλίκων βλαστικών κύτταρων. Αυτό σημαίνει έμμεσα, επομένως, ότι η έντονα αμφιλεγόμενη και αμφίβολη ηθικά έρευνα με βλαστικά κύτταρα εμβρύων θα πρέπει να υποβαθμιστεί, γεγονός που καλωσορίζω. Η έρευνα με βλαστικά κύτταρα εμβρύων απαγορεύεται σε πολλά κράτη μέλη.
<P>
Όλες οι μεγάλες χριστιανικές Εκκλησίες, ιδιαίτερα η ηθική διδασκαλία της Ρωμαιοκαθολικής Εκκλησίας, απορρίπτουν μεθόδους, οι οποίες χρησιμοποιούν γονιμοποιημένα έμβρυα - δηλαδή μελλοντικούς ανθρώπους με ολόκληρο το γενετικό περιεχόμενό τους - για ερευνητικούς σκοπούς.
<P>
Όσον αφορά το σχέδιο που έχει προγραμματιστεί να εφαρμοστεί στην Ισπανία, αυτό θα σήμαινε ότι με κοινοτικούς πόρους επιδοτείται η συνέχιση της υπερκατανάλωσης ύδατος από την εντατική γεωργία και τον μαζικό τουρισμό. Το σχέδιο αυτό ενέχει τον κίνδυνο να πλήξει τον βιότοπο του Δέλτα του ποταμού Έβρου, περιοχή πολύ σημαντική για τη βιοποικιλότητα γενικά και ιδιαίτερα για τα πτηνά. Το σχέδιο αντιμετώπισε εξάλλου ιδιαίτερα έντονη κριτική από μεγάλο μέρος της επιστημονικής κοινότητας στην Ισπανία. Για τους λόγους αυτούς θεωρώ ότι τα Διαρθρωτικά Ταμεία της κοινότητας οφείλουν να υποστηρίξουν, αντί για το σχέδιο αυτό, άλλες εναλλακτικές λύσεις, όπως για παράδειγμα τον αειφόρο σχεδιασμό της διαχείρισης των υδάτων στις πόλεις, τον εκσυγχρονισμό των αρδευτικών μεθόδων, την ολοκληρωμένη διαχείριση των υπογείων και επιφανειακών υδάτων κλπ. Αποκλίνω επομένως από τις θέσεις που υιοθέτησε η Ομάδα του ΕΛΚ-ΕΔ.

<SPEAKER ID=73 LANGUAGE="SV" NAME="Wijkman">
Το σχέδιο που προγραμματίζεται να εφαρμοστεί στην Ισπανία θα σήμαινε ότι με κοινοτικούς πόρους επιδοτείται η συνέχιση της υπερκατανάλωσης ύδατος από την εντατική γεωργία και τον μαζικό τουρισμό. Το σχέδιο ενέχει τον κίνδυνο να πλήξει τον βιότοπο του Δέλτα του ποταμού Έβρου, περιοχή πολύ σημαντική για τη βιοποικιλότητα γενικότερα και ιδιαίτερα για τα πτηνά. Το σχέδιο αντιμετώπισε εξάλλου ιδιαίτερα έντονη κριτική από μεγάλο μέρος της επιστημονικής κοινότητας στην Ισπανία.
<P>
Για τους λόγους αυτούς θεωρώ ότι τα Διαρθρωτικά Ταμεία της κοινότητας οφείλουν να υποστηρίξουν, αντί για το σχέδιο αυτό, άλλες εναλλακτικές λύσεις, όπως για παράδειγμα τον αειφόρο σχεδιασμό της διαχείρισης των υδάτων στις πόλεις, τον εκσυγχρονισμό των αρδευτικών μεθόδων, την ολοκληρωμένη διαχείριση των υπογείων και επιφανειακών υδάτων κλπ. Αποκλίνω επομένως από τις θέσεις που υιοθέτησε η Ομάδα του ΕΛΚ-ΕΔ.
<P>
Διεθνές Ποινικό Δικαστήριο

<SPEAKER ID=74 LANGUAGE="FR" NAME=" Krivine και Vachetta">
. (FR) Καλούμαστε σήμερα να αποφανθούμε σχετικά με την πρόταση σύστασης ενός διεθνούς δικαστηρίου. Η αρχή ενός διεθνούς δικαστηρίου ανεξάρτητου από τα κράτη, για να μπορεί να κρίνει ταυτόχρονα τα κράτη και τους βασανιστές των αποικιακών πολέμων, τους πραξικοπηματίες της Λατινικής Αμερικής, τους ενόχους της γενοκτονίας στη Ρουάντα και τα Βαλκάνια ή ακόμη τους δολοφόνους του παλαιστινιακού λαού, είναι ορθή. Η ατιμωρησία, την οποία απολαμβάνουν όλοι αυτοί, πρέπει να σταματήσει και είμαστε αλληλέγγυοι στον αγώνα που διεξάγουν προς αυτήν την κατεύθυνση τα δημοκρατικά και προοδευτικά κινήματα. Πρέπει να μπορούμε να κρίνουμε τα εγκλήματα του παρελθόντος και να διαθέτουμε μέσα για να μπορέσουμε να κρίνουμε τα μελλοντικά εγκλήματα. Είναι σημαντικό οι λαοί του κόσμου να μπορέσουν να κατανοήσουν αυτό το ζήτημα. Εντούτοις, στο σημερινό πλαίσιο που είναι αιχμάλωτο του κύματος ανελευθερίας που κυριαρχεί μετά την 11η Σεπτεμβρίου, το δικαστήριο αυτό κινδυνεύει να γίνει, στην καλύτερη περίπτωση, ένα όργανο χωρίς εξουσία και χωρίς μέσα, και στη χειρότερη, ένα όργανο που χειραγωγείται από τους ισχυρούς που στρέφονται εναντίον όλων όσων αμφισβητούν την καθεστηκυία τάξη. Αυτό το χειρότερο είναι που πρέπει να φοβόμαστε, διότι οι δικαστές δεν θα έχουν καμία ανεξαρτησία σε σχέση με τα κράτη που θα τους διορίσουν. Για τον λόγο αυτό, δεν θα ψηφίσουμε υπέρ αυτής της πρότασης.

<SPEAKER ID=75 NAME="Figueiredo">
(ΡΤ) Πρόκειται για ένα πολύ σύνθετο ζήτημα που απαιτεί πολύ μεγάλη σοβαρότητα όσον αφορά την ανάλυσή του. Ένα διεθνές δικαστικό όργανο που εκδικάζει εγκλήματα κατά της ανθρωπότητας πρέπει να είναι απολύτως ανεξάρτητο, πράγμα το οποίο δεν διασφαλίζεται στη συγκεκριμένη περίπτωση του ΔΠΔ, διότι αυτό εξαρτάται σε πολύ μεγάλο βαθμό από το Συμβούλιο Ασφαλείας του ΟΗΕ. Για τον λόγο αυτό, δεν αποκλείεται ο κίνδυνος να χρησιμοποιηθεί ως πολιτικό μέσο από "νικητές" εναντίον "ηττημένων" , ως μέσο του νόμου του "ισχυρότερου" . Υπενθυμίζεται το απαράδεκτο παράδειγμα του Δικαστηρίου ad hoc για την πρώην Γιουγκοσλαβία.
<P>
Αφετέρου, οι κυρώσεις που προβλέπονται δεν πρέπει να αποτελούν οπισθοχώρηση σε σχέση με πολιτιστικές κατακτήσεις και προόδους που επιτεύχθηκαν, όπως για παράδειγμα όσον αφορά την κατάργηση της ισόβιας φυλάκισης, όπως συμβαίνει στην Πορτογαλία.
<P>
Θα πρέπει, επίσης, να εξετάσουμε εάν το ΔΠΔ θα είναι ο πιο ορθός τρόπος να εξασφαλισθεί η μη ατιμωρησία όσον αφορά τα εγκλήματα που προβλέπονται στο καταστατικό του, καθώς επίσης και εάν το ΔΠΔ συμμορφώνεται με τους κατάλληλους κανόνες όσον αφορά τις αρχές του ποινικού δικαίου και τα προνόμια των εθνικών συστημάτων απονομής δικαιοσύνης σε σχέση με τα ίδια εγκλήματα. Πιστεύουμε πως όχι.
<P>
Τέλος, δεν μπορώ να μην επικρίνω την πρόταση, η οποία περιλαμβάνεται στο παρόν ψήφισμα, για την αναθεώρηση των Συμβάσεων της Γενεύης, σχετικά με το καθεστώς των αιχμαλώτων πολέμου σε μία στιγμή που παρακολουθούμε την πλήρη παραβίασή τους από τις ΗΠΑ.
<P>
Η ψήφος μας λοιπόν θα είναι αρνητική.

<SPEAKER ID=76 NAME="Tannock">
. (ΕΝ) Ως κόμμα, είπαμε στο εθνικό κοινοβούλιο ότι είμαστε υπέρ ενός δικαστηρίου κατ' αρχήν, αλλά τα προβλήματα βρίσκονται στις λεπτομέρειες. Αυτή είναι ουσιαστικά και η αμερικανική θέση. Το βασικό τους πρόβλημα (και επηρεάζει και εμάς, εφόσον συνεισφέρουμε στην ειρηνευτική δύναμη των ΗΕ περισσότερο προσωπικό από οποιαδήποτε άλλη χώρα) είναι ότι οι διατάξεις που αφορούν την αποκαλούμενη "ευθύνη διοίκησης" έχουν καταρτιστεί με τέτοια ασάφεια που τα εγκλήματα μεμονωμένων στρατιωτών ή ομάδων στρατιωτών θα μπορούσαν να οδηγήσουν στην παραπομπή στρατιωτικών και πολιτικών ηγετών μέχρι τις ανώτατες θέσεις της ιεραρχικής κλίμακας για πράξεις που δεν σχεδίασαν, στις οποίες δεν συμμετείχαν ή που ούτε καν γνώριζαν εκ των προτέρων. Ο Αμερικανοί αναφέρονται συνεχώς στον κίνδυνο κακόβουλης δίωξης και υποστηρίζουμε τις ανησυχίες τους. Αυτός είναι ένας λόγος για τον οποίο οι Συντηρητικοί ψήφισαν κατά της σύστασης του Δικαστηρίου πέρυσι τον Απρίλιο, και αυτή παραμένει η θέση μας.
<P>
Ως εκ τούτου, η έννοια της στάσης μας δεν είναι ότι είμαστε τοπικιστές, αλλά ότι χώρες με πραγματικές διεθνείς υποχρεώσεις πρέπει να είναι προσεκτικές σχετικά με το τι υπογράφουν. Ο Κλίντον υπέγραψε την τελευταία στιγμή, αλλά έκανε μια (δημόσια) δήλωση, με την οποία συνιστούσε στο διάδοχό του να μην υποβάλει τη συνθήκη στη Γερουσία προς επικύρωση. Ο Μπους είπε ότι δεν θα το κάνει και, ούτως ή άλλως, στη Γερουσία υπάρχει μηδενική υποστήριξη για το θέμα αυτό.
<P>
Υπάρχει επίσης το πρόβλημα της παραγράφου α) στο κοινό ψήφισμα που υποδεικνύει ότι τρομοκράτες οι οποίοι διαπράττουν εγκλήματα κατά της ανθρωπότητας μπορούν να δικαστούν βάσει των διατάξεων για το Δικαστήριο. Αυτό αμφισβητείται έντονα από πολλούς νομικούς (συμπεριλαμβανομένης της Βιβλιοθήκης της Βουλής των Κοινοτήτων) και κυβερνήσεις, ορισμένες εκ των οποίων διασφάλισαν στη Ρώμη ότι οι τρομοκρατικές πράξεις δεν συμπεριλαμβάνονται ρητώς στο νόμο. Θα σας παραπέμψω στη δήλωση επικύρωσης της γαλλικής κυβέρνησης, η οποία δηλώνει ότι "η κυβέρνηση της Γαλλικής Δημοκρατίας θεωρεί ότι ο όρος "ένοπλη σύγκρουση" στο άρθρο 8, παράγραφος 2(β) και (γ), χρησιμοποιούμενος αυτοτελώς και με τα συμφραζόμενά του αναφέρεται σε κατάσταση που δεν περιλαμβάνει τη διάπραξη κοινών εγκλημάτων, συμπεριλαμβανομένων των τρομοκρατικών πράξεων, είτε συλλογικών είτε μεμονωμένων" .
<P>
Η βρετανική κυβέρνηση προέβη σε μια παρόμοια δήλωση τον Ιούνιο του 1999, ελπίζοντας ότι θα μπορούσε να βρεθεί τρόπος να επιτευχθεί συμφωνία, σχετικά με τη συμπερίληψη των τρομοκρατικών πράξεων στο μέλλον.
<P>
Μετά την 11η Σεπτεμβρίου, είναι προφανώς δυσκολότερο να πούμε ότι οι διατάξεις για το Δικαστήριο πρέπει να περιλαμβάνουν τους πάντες πλην των τρομοκρατών.
<P>
Το να πούμε ότι μπορούν να καλυφθούν είναι ένας τρόπος για να προσπαθήσουμε να τετραγωνίσουμε τον κύκλο, αλλά είναι μια ερμηνεία το λιγότερο αμφισβητούμενη.
<P>
Υπάρχει, επίσης, το πρόβλημα που έθεσαν κάποιοι Συντηρητικοί, όπως ο Douglas Hurd στη Βουλή των Λόρδων, όσον αφορά τα προβλήματα που μπορεί να δημιουργήσει για την επίλυση των διεθνών διαφορών, αν και αυτή η ανησυχία μετριάζεται σε κάποιο βαθμό από την εναπομένουσα εξουσία του Συμβουλίου Ασφαλείας των ΗΕ να αποτρέψει μια δίωξη για λόγους συμφέροντος της διεθνούς ειρήνης και ασφάλειας.
<P>

<P>
Δημοκρατικά δικαιώματα στην Τουρκία

<SPEAKER ID=77 NAME="Figueiredo">
(ΡΤ) Παρά τις τεράστιες ανεπάρκειές του, υπερψηφίσαμε το κοινό ψήφισμα μόνο και μόνο για να καταστεί σαφές ότι υποστηρίζουμε κάθε προσπάθεια στον αγώνα για τον εκδημοκρατισμό στην Τουρκία, για την αναγνώριση των δικαιωμάτων του κουρδικού λαού, ιδίως της γλώσσας του, και για να αποτραπεί η συνέχιση των επιθέσεων εναντίον πολιτικών κομμάτων και ανυπεράσπιστων πληθυσμών.
<P>
Είναι, όμως, απαραίτητο να προχωρήσουμε περισσότερο, όπως έγινε στη δήλωση της Ομάδας μας, την οποία συνυπέγραψα. Το γεγονός ότι δεν διατήρησα την υπογραφή μου στο κοινό ψήφισμα οφείλεται στο ότι είναι υπερβολικά περιορισμένο. Πράγματι, το ψήφισμα δεν μιλά για την ανάγκη γενικής αμνηστίας για όλους τους πολιτικούς κρατούμενους, αν και ζητά την απελευθέρωση των σπουδαστών και επαναλαμβάνει τη δυνατότητα να αποσταλεί την 1η Μαρτίου 2002 στην Τουρκία μία αντιπροσωπεία με σκοπό να λάβει αντικειμενικές πληροφορίες για τη δίκη του HADEP. Επίσης, δεν επιμένει στην ανάγκη της απελευθέρωσης της Leyla Zana και των πρώην βουλευτών κουρδικής καταγωγής που καταδικάστηκαν σε 15 χρόνια φυλάκισης, παρά το γεγονός ότι ο ίδιος ο Γενικός Γραμματέας του Συμβουλίου της Ευρώπης ζήτησε από την Τουρκία να δικαστούν εκ νέου αυτοί οι κρατούμενοι και έχουν ληφθεί επίσης αποφάσεις από το Ευρωπαϊκό Δικαστήριο Ανθρωπίνων Δικαιωμάτων προς την κατεύθυνση αυτή.

<SPEAKER ID=78 NAME="Κόρακας">
. Η προσπάθεια απαγόρευσης της λειτουργίας του κόμματος HADEP στην Τουρκία και η δίκη εναντίον του, που ξεκινά αύριο στην Αγκυρα, αποτελεί μόνο ένα παράδειγμα της παραβίασης των θεμελιωδών δημοκρατικών δικαιωμάτων στη χώρα αυτή, όπου κάθε πολιτική δραστηριότητα υπόκειται στην έγκριση του στρατοκρατικού καθεστώτος. Είναι βέβαιο ότι η δίωξή του και το ενδεχόμενο να τεθεί εκτός νόμου οφείλονται, μεταξύ άλλων, και στη μεγάλη πιθανότητα, στις επόμενες εκλογές, να μπει στη Βουλή με πολυάριθμη εκπροσώπηση.
<P>
Είναι κατ' αρχήν θετικό το ότι το Ευρωπαϊκό Κοινοβούλιο θα ζητήσει από την τουρκική κυβέρνηση να σταματήσει τις διώξεις σε βάρος του κόμματος αυτού. Δεν πρέπει όμως να ξεχνάμε πως δεν είναι το μόνο πολιτικό κόμμα που βρίσκεται υπό διωγμό. Και άλλα κόμματα έχουν απαγορευτεί ή βρίσκονται στη διαδικασία απαγόρευσής τους.
<P>
Σύμφωνα με το άρθρο 96 του νόμου για τα πολιτικά κόμματα στη Τουρκία, απαγορεύεται η λειτουργία κομμάτων που φέρουν τον όρο "κομμουνιστικό" στην ονομασία τους. Με αυτή την αιτιολογία το νεοϊδρυθέν Κομμουνιστικό Κόμμα Τουρκίας προειδοποιήθηκε από την τουρκική δικαιοσύνη ότι αν δεν αλλάξει το όνομά του θα απαγορευτεί. Κατόπιν αυτού είχαμε συλλήψεις μελών του κατά τη διάρκεια της πολιτικής δράσης τους και επιθέσεις κατά των γραφείων του.
<P>
Χιλιάδες εξακολουθούν να είναι οι πολιτικοί κρατούμενοι σε άθλιες συνθήκες, κυρίως απομόνωση σε κελιά τύπου F, γεγονός που οδήγησε τους πολιτικούς κρατούμενους σε απεργίες πείνας, με πολλά θύματα τόσο ανάμεσα σε κρατουμένους όσο και σε συγγενείς και συντρόφους τους που τους συμπαραστέκονται. Υπενθυμίζουμε ότι συνεχίζεται μέχρι σήμερα η απεργία πείνας μέχρι θανάτου που ξεκίνησε στις 20 Οκτωβρίου 2000, με δεκάδες νεκρούς.
<P>
Ζητάμε να ενώσει το Ευρωπαϊκό Κοινοβούλιο τη φωνή του με τους δημοκράτες της Τουρκίας, που απαιτούν την ελεύθερη και απρόσκοπτη λειτουργία των πολιτικών κομμάτων, την κατοχύρωση της ελευθερίας της έκφρασης και γενικότερα τον σεβασμό των δημοκρατικών δικαιωμάτων και ελευθεριών· να ζητήσει την απελευθέρωση των πολιτικών κρατουμένων και την κατάργηση των επονομαζόμενων λευκών κελιών τύπου F ή την αποδοχή της πρότασης των δικηγορικών συλλόγων της Τουρκίας και άλλων κοινωνικών οργανώσεων για την συνένωση τριών κελιών, που έχει γίνει γνωστή ως "τρεις πόρτες τρεις κλειδαριές".
<P>
Είναι προφανές ότι πολλοί, και στην αίθουσα αυτή, σκόπιμα μιλούν για προόδους στην Τουρκία, ενώ ξέρουν ότι είναι στην ουσία ανύπαρκτες ή ακόμα ότι σε ορισμένους τομείς έχουμε και επιδείνωση. Θέλουν να συνεχισθεί η παρούσα κατάσταση, ώστε ευκολότερα να εκμεταλλεύονται την αγορά της, το φτηνό εργατικό της δυναμικό και τη γεωπολιτική της θέση. Δεν μας εξηγούν όμως γιατί εξακολουθούν να υπάρχουν ακόμα αξεπέραστα εμπόδια για την ανάπτυξη του πολιτισμού και της γλώσσας του κουρδικού λαού, γιατί υπάρχουν στις φυλακές, κάτω από τις γνωστές άθλιες συνθήκες, πάνω από 10.000 πολιτικοί κρατούμενοι, γιατί απαγορεύεται ή απειλείται με απαγόρευση η λειτουργία πολιτικών κομμάτων που αντιτάσσονται στην πολιτική του τουρκικού καθεστώτος, γιατί συλλαμβάνονται και δολοφονούνται καθημερινά δημοκράτες αγωνιστές, γιατί συνεχίζει η "δημοκρατική" Τουρκία να διοικείται ακόμα από το στρατό της.
<P>
Εμείς είμαστε αλληλέγγυοι με τους λαούς της Τουρκίας, με τους αγώνες τους για δημοκρατία και προκοπή. Καταδικάζουμε τις προσπάθειες φίμωσής τους και τη στήριξη του καθεστώτος από αυτούς που ενδιαφέρονται για τα δικά τους ιμπεριαλιστικά συμφέροντα.

<SPEAKER ID=79 LANGUAGE="NL" NAME="Meijer">
. (NL) Σε μία δημοκρατική χώρα έχουν δικαιώματα και οι πολιτικές και εθνικές μειονότητες. Αυτό εξακολουθεί να μην συμβαίνει στην Τουρκία. Όλοι οφείλουν να προσαρμοστούν στην κρατούσα γλώσσα και τον πολιτισμό και στην άποψη της πλειονότητας σχετικά με την απουσία δικαιωμάτων για τις εθνικές μειονότητες στη χώρα αυτή. Όποιος μιλά διαφορετική γλώσσα, υψώνει διαφορετική σημαία ή σχηματίζει ένα κόμμα, το οποίο μάλιστα επιτυγχάνει καλά αποτελέσματα σε μία συγκεκριμένη περιοχή της χώρας, κατηγορείται για αποσχιστικές τάσεις, ενώ οι κάτοικοι περιοχών στις οποίες μία μειονότητα αποτελεί την πλειονότητα αναγκάστηκαν να υποστούν μεγάλες καταστροφές και καταπίεση. Μία γενοκτονία του παρελθόντος, αυτή του 1915 κατά των Αρμενίων, εξακολουθεί να μην αναγνωρίζεται, ίσως διότι ορισμένοι θέλουν να διατηρήσουν τη δυνατότητα να επαναλάβουν κάτι τέτοιο. Το τουρκικό κράτος αναγνωρίζει μεν τα άλλα νέα κράτη της Ευρώπης, όπως τη Βοσνία-Ερζεγοβίνη, τη Λιθουανία ή τη Σλοβακία, όμως πανικοβάλλεται απέναντι στα περιορισμένα αιτήματα για αυτοδιοίκηση και πολιτιστικά δικαιώματα που εκφράζει μία πολύ σημαντική εθνική μειονότητα εντός της ίδιας της Τουρκίας. Εδώ και πολλά χρόνια καταβάλλονται συστηματικές προσπάθειες προκειμένου να κρατηθούν οι Κούρδοι λαϊκοί αντιπρόσωποι εκτός του τουρκικού κοινοβουλίου μέσω εκλογικού ορίου που ανέρχεται στο 10% και μέσω της απαγόρευσης των πολιτικών κομμάτων. Για τον λόγο αυτό, είναι σημαντικό να καταστήσει η πλειοψηφία του Ευρωπαϊκού Κοινοβουλίου σαφές στην Τουρκία ότι δεν θα μπορέσει ποτέ να αποτελέσει μέλος της Ευρωπαϊκής Ένωσης, εφόσον παραμένει η άνιση μεταχείριση των εθνικών μειονοτήτων και η καταπίεση.
<P>
Έκθεση Gahrton (A5-00028/2002)

<SPEAKER ID=80 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ και διάβασα με ευχαρίστηση αυτό το έγγραφο που αναφέρεται στις σχέσεις της Ευρωπαϊκής Ένωσης με το Νότιο Καύκασο - που, όπως γνωρίζουμε, περιλαμβάνει την Αρμενία, το Αζερμπαϊτζάν και τη Γεωργία - και όπου διαπιστώνεται ότι οι κάτοικοι των τριών αυτών κρατών νοιώθουν ευρωπαίοι. Αυτό με ευχαριστεί πολύ και εύχομαι στο μέλλον να αποτελέσουν μέλη της μεγάλης οικογένειας της Ευρωπαϊκής Ένωσης και οι τρεις αυτές χώρες, λυπούμαι όμως όταν διαβάζω, στο σημείο 2 της αιτιολόγησης, ότι ο πληθυσμός των κρατών αυτών του Νοτίου Καυκάσου ζει με ένα δολάριο την ημέρα. Όσο και αν είναι βέβαιο ότι το ημερήσιο αυτό δολάριο χρησιμοποιείται σωστά από τους κατοίκους του Καυκάσου, πιστεύω ότι είναι πολύ λίγο και φυσικά η σκέψη μου τρέχει στους συνταξιούχους, στους ηλικιωμένους του Καυκάσου, οι οποίοι ασφαλώς θα διαθέτουν λιγότερο από ένα δολάριο την ημέρα, που αποτελεί το μέσο όρο. Εύχομαι συνεπώς η Ευρωπαϊκή Ένωση να κάνει περισσότερα για τους κατοίκους του Νοτίου Καυκάσου που νοιώθουν ευρωπαίοι.

<SPEAKER ID=81 LANGUAGE="DA" NAME="Andreasen, Busk, Jensen, Riis-Jψrgensen και Sψrensen">
 γραπτώς. (DA) Τα μέλη της Αριστεράς του Ευρωπαϊκού Κοινοβουλίου απέχουν από την ψηφοφορία επί της έκθεσης σχετικά με την κατάσταση στο Νότιο Καύκασο.
<P>
Τα μέλη της Αριστεράς του Ευρωπαϊκού Κοινοβουλίου στηρίζουν την τροπολογία αριθ. 2 του κ. Andrew Duff και άλλων, η οποία καλεί έντονα την Τουρκία και την Αρμενία να συνεργαστούν για να συμβιβάσουν τις ιστορικές διαφωνίες τους με στόχο τη βελτίωση των πολιτισμικών, οικονομικών και διπλωματικών διμερών τους σχέσεων.

<SPEAKER ID=82 LANGUAGE="SV" NAME="Sacrιdeus">
. (SV) Ψήφισα υπέρ της έκθεσης.
<P>
Με μεγάλη ικανοποίηση διαπίστωσα ότι απορρίφθηκε η τροπολογία 12. Το αποτέλεσμα της ψηφοφορίας ήταν 391 ψήφοι κατά, 96 υπέρ και 15 αποχές. Το αποτέλεσμα της ψηφοφορίας αποσκοπούσε στην αφαίρεση της σαφούς και επίμονης έκκλησης που περιλαμβάνεται στο σημείο 15, όπου το Ευρωπαϊκό Κοινοβούλιο "επαναλαμβάνει σε σχέση με αυτό, την τοποθέτηση που υιοθέτησε στο ψήφισμά του της 18ης Ιουνίου 1987, όπου αναγνώριζε το γεγονός της γενοκτονίας των Αρμενίων του 1915 και καλεί την Τουρκία να δημιουργήσει μία βάση για συμφιλίωση" .
<P>
Στο βορειοανατολικό τμήμα της Τουρκίας, δεν υπάρχει σήμερα πλέον σχεδόν καθόλου αρμενικός πληθυσμός, ενώ μέχρι το 1915 ήταν μία από τις σημαντικότερες αρμενικές περιοχές. Για το μέλλον της Τουρκίας δεν υπάρχει δρόμος άλλος από την αναγνώριση της γενοκτονίας και την αναζήτηση συμφιλίωσης και συνδιαλλαγής με τον αρμενικό λαό και την παγκόσμια κοινότητα. Μόνο έτσι θα μπορέσει το τουρκικό κράτος και ο τουρκικός λαός να εξορκίσει τα φαντάσματα της ιστορίας του.
<P>
Οι πολιτικοί και ο λαός της Τουρκίας έχουν να διδαχθούν πολλά από τη στάση της Γερμανίας και του γερμανικού λαού μετά από την εξολόθρευση των Εβραίων με το ολοκαύτωμα κατά το δεύτερο παγκόσμιο πόλεμο. Θα ήθελα να πιστεύω ότι η Τουρκία είναι διατεθειμένη να βαδίσει προς την κατεύθυνση αυτή. Είναι αναμφισβήτητα προς το συμφέρον της ίδιας της Τουρκίας να προσπαθήσει να καταστεί ευρωπαϊκό κράτος στηριζόμενο στα ανθρώπινα δικαιώματα και στον πλήρη σεβασμό της θρησκευτικής ελευθερίας και των δικαιωμάτων των μειονοτήτων.
<P>
Έκθεση Lucas (A5-0014/2002)

<SPEAKER ID=83 LANGUAGE="IT" NAME="Fatuzzo">
Κύριε Πρόεδρε, είμαι βέβαιος ότι και εσείς, όπως κι εγώ, διαβάσατε με ευχαρίστηση στο έγγραφο του κ. Lucas την πρόθεση να αυξηθεί η χρήση του ποδηλάτου ως μέσου μεταφοράς, γιατί είναι ένα μέσο μεταφοράς καθαρό, δεν ρυπαίνει και κάνει καλό στην υγεία των ανθρώπων που το χρησιμοποιούν ακόμη κι αν δεν είναι Coppi, Bartali, Merckx, Gimondi κ.ο.κ. Πρέπει να πω ότι σε αυτό μας βοηθούν πολλοί δήμαρχοι των πόλεών μας, γιατί φροντίζουν τα λεωφορεία να είναι πάντα γεμάτα με κόσμο στις ώρες αιχμής και, έτσι, αποθαρρύνουν τους πολίτες και τους ωθούν να χρησιμοποιήσουν το ποδήλατο, γιατί το κόστος των δημόσιων μέσων μεταφοράς είναι πολύ, πολύ υψηλό και έτσι οι πολίτες και οι εργαζόμενοι προτιμούν το ποδήλατο από το δημόσιο μέσο, γιατί δεν κοστίζει τίποτα. Εύχομαι συνεπώς οι δήμαρχοι των πόλεων αυτών να συνεχίσουν με αυτόν τον τρόπο για να ενθαρρύνουν τη χρήση του ποδηλάτου.

<SPEAKER ID=84 LANGUAGE="NL" NAME="Meijer">
. (NL) Για πολλά χρόνια θεωρούσαμε προφανές ότι η διαρκής αύξηση των μεταφορών θα είχε μόνο θετικές συνέπειες. Οι μεταφορές ήταν υπέρ της ατομικής ελευθερίας και καλές για την οικονομία. Δόθηκε μόνο κάποια προσοχή στην προώθηση της ασφάλειας στην κυκλοφορία, προκειμένου να περιοριστεί ο αριθμός των θανάσιμων ατυχημάτων. Τα ατυχήματα θεωρήθηκαν το μόνο μειονέκτημα. Τη στιγμή αυτή, γνωρίζουμε βέβαια ότι η ατμοσφαιρική ρύπανση και η ηχορύπανση αποβαίνουν εις βάρος πολλών, οι οποίοι σπάνια είναι εποχούμενοι, ότι οι επαγγελματίες οδηγοί αντιμετωπίζουν το πρόβλημα της έλλειψης κανονικής σωματικής κίνησης και ότι πολλοί πεζοί και ποδηλάτες γίνονται θύματα της αύξησης της κυκλοφορίας μηχανοκίνητων οχημάτων. Η εισηγήτρια σωστά, επομένως, εφιστά την προσοχή μας στο πρόβλημα και προτείνει λύσεις με την μορφή μίας "αξιολόγησης της υγείας" για όλα τα σχέδια και τα μέτρα που αφορούν τις μεταφορές. Την υποστήριξα στο σημείο αυτό ευθύς εξαρχής. Λυπούμαι που κυρίως αντιπρόσωποι της Ομάδας του ΕΛΚ-ΕΔ δεν την έλαβαν και πολύ στα σοβαρά και που η ομάδα αυτή ισχυρίζεται ότι η Ευρωπαϊκή Ένωση στο σημείο αυτό δεν έχει καμία αρμοδιότητα. Καιρός είναι να εγκαταλειφθεί η λανθασμένη αντίληψη ότι μόνο η προώθηση της οικονομικής ανάπτυξης και των μεγάλης κλίμακας σχεδίων είναι σημαντικοί στόχοι. Προκειμένου να μπορέσουν να επιζήσουν σε μία κοινωνία, η οποία έχει αλλάξει σημαντικά κυρίως εξαιτίας της προόδου της τεχνολογίας, οι άνθρωποι και το περιβάλλον χρειάζονται περισσότερη προστασία.
<P>
Έκθεση Pack (A5-0021/2002)

<SPEAKER ID=85 LANGUAGE="IT" NAME="Fatuzzo">
Κύριε Πρόεδρε, σήμερα το βράδυ είδα στο όνειρό μου τον μεγάλο έλληνα φιλόσοφο Σωκράτη, το όνομα του οποίου συνδέθηκε με το πρόγραμμα ΣΩΚΡΑΤΗΣ που μας παρουσίασε η κ. Doris Pack και υπέρ του οποίου ψήφισα. Στο όνειρο αυτό όμως, ο Σωκράτης μου φάνηκε πολύ θυμωμένος, πολύ νευρικός, πολύ δυσαρεστημένος και μου είπε: "Μα τι πρόγραμμα μου δώσατε; Γιατί δώσατε το όνομά μου σε αυτό το πρόγραμμα; Αξιζα ένα πιο σημαντικό πρόγραμμα! Και προπαντός," μου έλεγε ο Σωκράτης, "όχι ότι θέλω να μοιράσετε το δηλητήριο όπως έκαναν με εμένα, αλλά σε ένα πρόγραμμα που φέρει το όνομά μου θα ήθελα να μην ασχολείστε μόνο με τους νέους, αλλά και με τους ηλικιωμένους. Εγώ δεν μπόρεσα να γίνω συνταξιούχος γιατί αναγκάστηκα να πιω το κώνειο, το δηλητήριο που μου έδωσαν στη φυλακή. Θα ήθελα όμως να γεράσω, να γίνω συνταξιούχος για να γυρίσω όλη την Ευρώπη! Αλλά εσείς δεν ενδιαφέρεστε για τους ηλικιωμένους! Αύριο το πρωί, στην αιτιολόγηση ψήφου, να αναφέρετε αυτά που σας είπα!" Αυτό μόλις έπραξα και εγώ.
<P>
Έκθεση Graηa Moura (A5-0018/2002)

<SPEAKER ID=86 LANGUAGE="IT" NAME="Fatuzzo">
Κύριε Πρόεδρε, είναι πολύ σημαντικό το έγγραφο που μας παρουσίασε πώς εφαρμόστηκε τα δύο πρώτα χρόνια - το 2000 και το 2001 - το πρόγραμμα ΠΟΛΙΤΙΣΜΟΣ, το οποίο ψηφίστηκε από το Κοινοβούλιο για να διευκολύνονται στην Ευρωπαϊκή Ένωση όλες οι ενέργειες που επιτρέπουν τη βελτίωση του πολιτιστικού επιπέδου των ευρωπαίων πολιτών. Ξέρω ότι ο πολιτισμός είναι ένα πολύ σημαντικό κεφάλαιο, αν και δεν μπορούμε να τον αγγίξουμε, αν και δεν είναι ένας δρόμος ή μια κατοικία. Είμαι, συνεπώς, ειλικρινά ευτυχής που διαπιστώνω ότι το πρόγραμμα αυτό προχωράει πολύ καλά, αν και ορισμένες στρεβλώσεις που παρατηρήθηκαν θα βρουν λύση στα επόμενα τρία χρόνια της ζωής του. Κατά συνέπεια, θα συνεχίσω πάντα να ζητώ τη δαπάνη περισσότερων χρημάτων για τη βελτίωση του πολιτιστικού επιπέδου των ευρωπαίων πολιτών.
<P>
Έκθεση Grφner (A5-0019/2002)

<SPEAKER ID=87 LANGUAGE="IT" NAME="Fatuzzo">
Όχι, κύριε Πρόεδρε, με το πρόγραμμα ΝΕΟΛΑΙΑ δεν συμφωνώ. Ψήφισα υπέρ, γιατί δεν θα ήθελα ποτέ να ειπωθεί ότι ένας εκπρόσωπος του Κόμματος των Συνταξιούχων, δηλαδή των ηλικιωμένων, είναι κατά των νέων. Είμαι υπέρ των νέων: στη ζωή δεν μπορείς να είσαι ηλικιωμένος αν δεν υπάρξεις πρώτα νέος. Δεν είμαι όμως υπέρ ενός σημείου της έκθεσης, ή μάλλον, όσων πληροφορήθηκα διαβάζοντας τη σελίδα 13, ότι δηλαδή οι νέοι των υποψήφιων προς ένταξη χωρών συνάντησαν δυσκολίες να λάβουν θεώρηση εκ μέρους ορισμένων κρατών μελών της Ευρωπαϊκής Ένωσης. Ε! όχι, αυτό δεν είναι σωστό! Πρέπει να παρέμβουμε πάση θυσία και είμαι βέβαιος ότι η Επίτροπος κ. Reding - η οποία, αν και απούσα, με παρακολουθεί και θα βρίσκεται ασφαλώς στο γραφείο της μπροστά στην τηλεόραση για να ακούσει το λόγο για τον οποίο ψήφισα υπέρ - θα ερευνήσει και θα φροντίσει, ώστε στο μέλλον κανένας νέος από τις υποψήφιες χώρες, που θα ζητήσει να έλθει στην Ευρωπαϊκή Ένωση, να μην δει να του αρνούνται ή να καθυστερούν την έκδοση της θεώρησης για το σκοπό αυτό.

<SPEAKER ID=88 NAME="Πρόεδρος">
Η ώρα των ψηφοφοριών έληξε.

<CHAPTER ID=5>
Διακοπή της συνόδου
<SPEAKER ID=89 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 12.11)

