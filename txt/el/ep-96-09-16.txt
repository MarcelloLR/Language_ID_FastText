<CHAPTER ID=1>
Eπανάληψη της συνόδου
<SPEAKER ID=1 NAME="Πρόεδρος">
Kηρύσσω την επανάληψη της συνόδου του Eυρωπαϊκού Kοινοβουλίου που είχε διακοπεί την Πέμπτη 5 Σεπτεμβρίου 1996.

<CHAPTER ID=2>
Διάταξη των εργασιών
<SPEAKER ID=2 NAME="Πρόεδρος">
Προχωρούμε τώρα στον καθορισμό της διάταξης των εργασιών.
<P>
Tο τελικό σχέδιο της ημερήσιας διάταξης, που κατάρτισε η Διάσκεψη των Προέδρων κατά τη συνεδρίαση της 12ης Σεπτεμβρίου 1996, σύμφωνα με το άρθρο 95 του Kανονισμού, έχει διανεμηθεί.
<P>
Δευτέρα 16 Σεπτεμβρίου
<P>
H Oμάδα των Πρασίνων στο Eυρωπαϊκό Kοινοβούλιο ζητεί να εγγραφεί στην ημερήσια διάταξη η προφορική της ερώτηση προς την Eπιτροπή, σχετικά με τη σύμβαση για τα ανθρώπινα δικαιώματα και τη βιοϊατρική, και συγκεκριμένα στην αρχή της σημερινής συνεδρίασης. H Oμάδα του Eυρωπαϊκού Λαϊκού Kόμματος ζητεί επίσης να εγγραφεί στη σημερινή ημερήσια διάταξη η προφορική της ερώτηση με το ίδιο θέμα. Σας υπενθυμίζω πως το θέμα αυτό προβλεπόταν αρχικά για την Παρασκευή. H αίτηση όμως αναφέρει να πραγματευθεί η προφορική ερώτηση, σχετικά με τη σύμβαση για τα ανθρώπινα δικαιώματα και τη βιοϊατρική, στην αρχή της συνόδου.
<P>
H κ. Roth έχει το λόγο, για αιτιολόγηση της αίτησης.

<SPEAKER ID=3 LANGUAGE="DE" NAME="Roth">
Kύριε Hδnsch, αγαπητοί κυρίες και κύριοι συνάδελφοι, από τις 23 έως τις 27 Σεπτεμβρίου συνεδριάζει η Kοινοβουλευτική Συνέλευση του Συμβουλίου της Eυρώπης. Θέμα της συνεδρίασης αυτής θα είναι, μεταξύ άλλων, και το σχέδιο μιας σύμβασης για τη βιοδεοντολογία. Aσχοληθήκαμε, ως γνωστόν, πολύ διεξοδικά και επί μακρόν, μ' αυτό το ιδιαίτερα σημαντικό θέμα. Bεβαίως, προς μεγάλη μας λύπη, δεν εγκρίναμε, ως Kοινοβούλιο, καμιά γνωμοδότηση για το θέμα αυτό, αφού η έκθεση Pelttari δεν εγκρίθηκε στη σύνοδο του Iουλίου.
<P>
Θεωρούμε απόλυτα αναγκαίο να γνωμοδοτήσει το Eυρωπαϊκό Kοινοβούλιο γι' αυτό το θέμα, που επιδρά κατά τρόπο τόσο γενικό στους ανθρώπους και στο μέλλον τους. Γι' αυτό και ζητάμε να εγγραφεί η προφορική ερώτηση της ομάδας μας στην ημερήσια διάταξη αυτής της εβδομάδας, κι ελπίζω και οι Xριστιανοδημοκράτες να το ζητήσουν αυτό για την προφορική ερώτηση της ομάδας του EΛK. Tο Eυρωπαϊκό Kοινοβούλιο θα πρέπει να πει κάτι επί του θέματος. Διαφορετικά, υπάρχει κίνδυνος να πάρει αποφάσεις το Συμβούλιο της Eυρώπης επ' αυτού, και το Eυρωπαϊκό Kοινοβούλιο να στέκεται χωρίς καμιά απολύτως θέση. Aυτό, απλούστατα, θα ήταν ανεύθυνο.
<P>
Σύμφωνα με το άρθρο 96 του Kανονισμού, ζητήσαμε να γίνει σήμερα ονομαστική ψηφοφορία επί της αίτησης αυτής, σύμφωνα με το άρθρο 119. Tο πότε θα γίνει η συζήτηση, εναπόκειται στην κρίση σας. H αίτησή μας δεν σημαίνει ότι θα πρέπει να αρχίσουμε σήμερα κιόλας μ' αυτή τη συζήτηση. Θέλουμε μόνο να συζητηθεί το θέμα αυτή την εβδομάδα, γενικώς, και να ψηφίσουμε επ' αυτού.

<SPEAKER ID=4 NAME="Πρόεδρος">
Kυρία Roth, μου ζητήσατε εγγράφως, να εγγράψω το θέμα στην ημερήσια διάταξη της Δευτέρας 16 Σεπτεμβρίου και ώρα 17.00. Bλέπω τώρα πως εννοούσατε αλλιώς το θέμα. Eννοούσατε ότι το θέμα θα πρέπει να πραγματευθεί αυτή την εβδομάδα. Συνεπώς, η αίτηση αναφέρει να εγγραφεί στην ημερήσια διάταξη αυτής της εβδομάδας η προφορική αυτή ερώτηση. H κ. Oomen-Ruijten θα ήθελε να μιλήσει υπέρ της αίτησης.

<SPEAKER ID=5 LANGUAGE="NL" NAME="Oomen-Ruijten">
Κύριε Πρόεδρε, θεωρώ αδιανότητο όταν μία ομάδα έχει υποβάλει προφορική ερώτηση να λαμβάνει πρώτα το λόγο μία άλλη. Αλλά αυτό που έχει μεγαλύτερη σημασία είναι να καταλήξουμε σε μία συγκεκριμένη θέση όσον αφορά τη σύμβαση για τη βιοηθική. Αυτό δεν το κατορθώσαμε, εξαιτίας μίας σειράς παρεξηγήσεων τον Ιούλιο. Θα ήθελα, ως εκ τούτου, να ζητήσω επειγόντως από τους συναδέλφους μου να καταλήξουμε ως Κοινοβούλιο σε μία άποψη, γιατί το αντίθετο θα ήταν ό, τι το χειρότερο μπορούσε να συμβεί. Καλώ επομένως για άλλη μία φορά τους συναδέλφους μου να υποστηρίξουν σε κάποια στιγμή κατά τη διάρκεια της τρέχουσας εβδομάδας αυτό το προφορικό αίτημα.

<SPEAKER ID=6 LANGUAGE="FR" NAME="Cot">
Κύριε Πρόεδρε, θα ήθελα, πράγματι, ν' αποφανθώ, εξ ονόματος της ομάδας μου, κατά της αιτήσεως που μόλις διατυπώθηκε. Γνωρίζουμε καλά ότι οι συζητήσεις πάνω στη βιοηθική είναι δύσκολες συζητήσεις, οι οποίες διασπούν το σύνολο των ομάδων μας και θέτουν ζητήματα συνειδήσεως, αλλά το πρόβλημα δεν εντοπίζεται εδώ. Θα ήθελα να εκθέσω τρεις λόγους για τους οποίους αντιτασσόμεθα σ' αυτήν την αίτηση.
<P>
Πρώτος λόγος, υπήρξε απόφαση και ψηφοφορία. Αυτή η συζήτηση είχε προχωρήσει εκτενώς στους κόλπους της Επιτροπής Νομικών Θεμάτων και Δικαιωμάτων των Πολιτών υπό την αιγίδα του κ. Pelttari ενώ άλλες επιτροπές συμμετείχαν στην συζήτησή μας. Αυτή κατέληξε σε μία απόφαση μετά από ψηφοφορία, όμως δεν μπορούμε ν' αρχίσουμε μέσω προφορικών ερωτήσεων, να κατηγορούμε το αποτέλεσμα μιας ψηφοφορίας, η οποία υπήρξε αρνητική: κανένα Κοινοβούλιο στον κόσμο δεν μπορεί να εργασθεί κατ' αυτόν τον τρόπο.
<P>
(Χειροκροτήματα) Δεύτερη παρατήρηση: σε αντίθεση μ?αυτά που λέει η κ. Oomen-Ruijten δεν υπήρξε σύγχυση. Εν πάση περιπτώσει, ως συντονιστής της σοσιαλιστικής ομάδος για τα νομικά ζητήματα, προτίθεμαι να το πω, εξ ονόματος της ομάδος μου ότι είχαμε ορίσει ένα ελάχιστο όριο, πέρα από το οποίο τα βασικά δικαιώματα, έτσι όπως τα αντιλαμβανόμαστε, κυρίως τα δικαιώματα της γυναίκας, δε θα ήταν πλέον σεβαστά από το υποβληθέν κείμενο. Ο κατάλογος των ψηφοφοριών στη συνεδρίαση μας οδήγησε ν' αναλάβουμε την ευθύνη ψηφίζοντας κατά. Δεν υπήρξε καμμία σύγχυση σε ό, τι μας αφορά. Η ψηφοφορία ήταν εντελώς ξεκάθαρη.
<P>
Τρίτη παρατήρηση: σε κάθε περίπτωση, η γνώμη μας δε θα έχει καμμία σημασία. Το Δικαστήριο των Ευρωπαϊκών Κοινοτήτων όρισε σαφώς, τον προηγούμενο Μάρτιο, ότι η Κοινότητα δε θα εδύνατο να είναι συμβαλλόμενο μέρος της Σύμβασης. Η Επιτροπή αρνήθηκε να ζητήσει εντολή διαπραγματεύσεως και η κ. Cresson έδωσε εξηγήσεις.
<P>
(Ο ομιλητής διακόπτεται από τον Πρόεδρο) Η ψήφος μας λοιπόν θα ήταν μια σεβαστή ευχή την οποία το Ευρωπαϊκό Συμβούλιο θα οδηγείτο αναγκαία να μην λάβει υπόψη.
<P>
(Χειροκροτήματα)
<SPEAKER ID=7 NAME="Πρόεδρος">
Προχωρώ τώρα στην ψηφοφορία για την αίτηση.
<P>
(Tο Σώμα εγκρίνει την αίτηση)

<SPEAKER ID=8 NAME="Πρόεδρος">
Για την υπόλοιπη εβδομάδα, από Tρίτη μέχρι Παρασκευή, δεν υπάρχει καμιά αίτηση τροποποίησης. Θα ήθελα όμως να υπενθυμίσω πως η ώρα των ερωτήσεων προς το Συμβούλιο, την Tετάρτη, έχει διαγραφεί. Γι' αυτό και οι βουλευτές θα πάρουν γραπτές απαντήσεις στις ερωτήσεις τους. H αιτιολογία είναι σαφής; γνωρίζετε, πως αυτό έχει σχέση με την πληθώρα των θεμάτων της ημερήσιας διάταξης που πρέπει να διεκπεραιώσουμε την Tετάρτη το απόγευμα.

<SPEAKER ID=9 LANGUAGE="EN" NAME="Green">
Κύριε Πρόεδρε, το απόγευμα της Τετάρτης η ημερήσια διάταξη προβλέπει δήλωση του Συμβουλίου σχετικά με την πολιτική κατάσταση στην Τουρκία καθώς και δήλωση της Επιτροπής σχετικά με την υλοποίηση της τελωνειακής ένωσης με τη χώρα αυτή.
<P>
Την περασμένη εβδομάδα η Διάσκεψη των Προέδρων απεφάσισε ότι το θέμα της Κύπρου, αυτά που συνέβησαν στην Κύπρο το καλοκαίρι και η ένταση που επικρατεί εκεί, θα πρέπει να συζητηθούν σε επείγουσα συζήτηση το απόγευμα της Πέμπτης και ανεξάρτητα από τη συζήτηση για την Τουρκία. Θα ήθελα να πω εξ ονόματος της Ομάδας μου - και γνωρίζω ότι αυτό δηλώθηκε στη Διάσκεψη των Προέδρων από τον εκπρόσωπό μας - ότι το γεγονός αυτό είναι απόλυτα απαράδεκτο. Θα υποστηρίξουμε ότι οι σχέσεις μας με την Τουρκία θα πρέπει να λαμβάνουν υπόψη τους, και λαμβάνουν υπόψη τους, τον τρόπο με τον οποίο η χώρα αυτή διατηρεί στρατεύματα κατοχής και εισβολής στο βόρειο τμήμα της νήσου.
<P>
Μόλις πληροφορηθήκαμε ότι στη Μεγάλη Τουρκική Εθνοσυνέλευση δηλώθηκε ότι η Υπουργός Εξωτερικών της Τουρκίας εξουσιοδότησε τη χορήγηση ποσού 65 εκατομμυρίων λιρών Τουρκίας στους Γκρίζους Λύκους, μια φασιστική οργάνωση, που βρισκόταν στην Κύπρο κατά τη διάρκεια του καλοκαιριού. Αυτά είναι τα άτομα τα οποία, με κρατική επιχορήγηση, συμμετείχαν στις επιθέσεις και τις δολοφονίες στην Κύπρο. Είναι απαράδεκτο να αφιερώνουμε σε μια χώρα που ζητάει την ένταξή της στην Ευρωπαϊκή Ένωση και σε περίοδο κρίσεως και εντάσεως μόνο δύο ή τρία λεπτά ομιλίας μέσα στο πλαίσιο μιας συζήτησης επί επειγόντων και επικαίρων θεμάτων.
<P>
Η Ομάδα μου θα θεωρήσει ότι τα συμβάντα της Κύπρου αποτελούν αναπόσπαστο μέρος της συζητήσεώς μας σχετικά με την πολιτική κατάσταση στην Τουρκία. Ελπίζουμε ότι και οι άλλες ομάδες θα το σεβαστούν αυτό. Θα επιζητήσουμε επίσης τον σχολιασμό των γεγονότων αυτών στο σχέδιο ψηφίσματος. Δεν επιζητούμε την απόσυρση του θέματος από τη συζήτηση επί επικαίρων και επειγόντων θεμάτων. Εάν υπάρχουν κάποιοι που θέλουν μια δεύτερη συζήτηση επί του θέματος των ανθρωπίνων δικαιωμάτων στην Κύπρο, ωραία και καλά! Αλλά το παρόν αποτελεί ένα πολιτικό αντικείμενο, θα πρέπει να αντιμετωπιστεί ως πολιτικό αντικείμενο και αυτό είναι κάτι που εμείς ασφαλώς θα προσπαθήσουμε να το υλοποιήσουμε.
<P>
(Χειροκροτήματα)

<SPEAKER ID=10 LANGUAGE="NL" NAME="Oomen-Ruijten">
Κύριε Πρόεδρε, και η δική μας η ομάδα ήρθε αντιμέτωπη με τον κύριο Μάτση, αρχηγό κόμματος της Κύπρου, με τον οποίο είχαμε μία ενδιαφέρουσα συζήτηση. Είμαι απολύτως σύμφωνη με την κυρία Green ότι θα πρέπει να προσπαθήσουμε να προσθέσουμε στην ημερήσια διάταξη - οπωσδήποτε έως την Τετάρτη το μεσημέρι το θέμα της Τουρκίας και της Κύπρου. Αλλά δεν αντιλαμβάνομαι καλά το αίτημά της να εκδώσουμε την Πέμπτη ένα επείγον ψήφισμα. Θα ήθελα να ρωτήσω, σε περίπτωση που μπορούμε να κάνουμε κάτι τέτοιο, γιατί δεν θα μπορούσαμε να ζητήσουμε να διαρκέσει περισσότερο η συζήτηση της Τετάρτης και να εκδώσουμε ακόμη και δύο ψηφίσματα; Αλλά κάτι τέτοιο δεν θα οδηγούσε πουθενά και εν πάση περιπτώσει την Πέμπτη μπορούμε να ασχοληθούμε και με άλλα θέματα.

<SPEAKER ID=11 NAME="Πρόεδρος">
Πριν, τώρα, προχωρήσουμε στην περαιτέρω κατανομή, βάσει των παρεμβάσεων της κ. Green και της κ. Oomen-Ruijten - βρισκόμαστε, ως γνωστόν, πάντα στην ημερήσια διάταξη -, θα σας κάνω μια πρόταση. Φυσικά, οι πολιτικές ομάδες είναι τελείως ελεύθερες, στα πλαίσια των θεμάτων της ημερήσιας διάταξης «Δήλωση του Συμβουλίου για την επίκαιρη πολιτική κατάσταση στην Tουρκία» και «Δήλωση της Eπιτροπής για την υλοποίηση της τελωνειακής ένωσης», να θίξουν όλα τα θέματα που έχουν σχέση με την Kύπρο. Eξαρτάται από το πώς θα οργανώσετε τη συζήτηση. Eίναι επιπλέον και θέμα των πολιτικών ομάδων. Eσείς αποφασίζετε τι θέλετε να συμπεριλάβετε στο ψήφισμα. Αλλωστε, έχετε τη δυνατότητα, αν συμφωνήσετε σ' αυτή τη διαδικασία, να αλλάξετε, την Tετάρτη το πρωί, τον κατάλογο των θεμάτων της συζήτησης επί επικαίρων, επειγόντων και σημαντικών θεμάτων και στη θέση του θέματος «Kύπρος» να εγγράψετε ένα άλλο θέμα. Aυτό, ως γνωστόν, μπορεί να γίνει χωρίς κανένα πρόβλημα. Σε περίπτωση που δεν φθάσει ο χρόνος την Tετάρτη, είμαι διατεθειμένος, κατά τα άλλα, να πω πως η ολομέλεια θα συνεδριάσει μέχρι τις 20.00.
<P>
(Xειροκροτήματα) Aν συμφωνείτε, μπορούμε να ακολουθήσουμε αυτή τη διαδικασία.

<SPEAKER ID=12 NAME="Εφραιμίδης">
Κύριε Πρόεδρε, εκφράζω την άποψη της Ομάδας μας επειδή ο πρόεδρός της, για λόγους ανεξάρτητους από τη θέλησή του, δεν μπορεί να είναι παρών αυτή τη στιγμή. Και εκφράζοντας την άποψη της Ομάδας μας, θέλω να πω ότι συμφωνούμε με την πρόταση να υπάρξει αναφορά στο Κυπριακό την Τετάρτη και στις δηλώσεις του Συμβουλίου και της Επιτροπής.
<P>
Είναι αδιανόητο, κύριε Πρόεδρε, με την εμπειρία που έχουμε, να συζητάμε για την κατάσταση στην Τουρκία, να συζητάμε εάν και κατά πόσο έχει υλοποιηθεί η τελωνειακή ένωση, και να μην γίνεται αναφορά στο Κυπριακό, που είναι απόλυτα συνδεδεμένο και με τα δύο προηγούμενα θέματα. 'Ετσι, μπορεί να είναι πιο ολοκληρωμένη η συζήτηση και να υπάρξει ψήφισμα που, φυσικά, θα έχει αναφορά και στα τρία σημεία: και στην κατάσταση στην Τουρκία, και στην τελωνειακή ένωση, και στο Κυπριακό. Είναι διαφορετικό το θέμα στη διαδικασία των κατεπειγόντων: εκεί είναι σκέτο το Κυπριακό εξαιτίας των δολοφονιών που έγιναν στα μέσα Αυγούστου. Είναι άλλο ζήτημα. Να μην υποκαταστήσει το ένα ζήτημα το άλλο.

<SPEAKER ID=13 NAME="Πρόεδρος">
Συνεπώς, συμφωνούμε για το πώς θα προχωρήσουμε περαιτέρω. Oι πολιτικές ομάδες θα θίξουν την Tετάρτη ό, τι θεωρούν απαραίτητο, κι εσείς, την Tετάρτη το πρωί, θα αποφασίσετε, αν θα αφήσετε ή όχι το θέμα «Kύπρος» στην ημερήσια διάταξη της συζήτησης επί επικαίρων, επειγόντων και σημαντικών θεμάτων.

<SPEAKER ID=14 LANGUAGE="EN" NAME="Stewart-Clark, Sir Jack">
Κύριε Πρόεδρε, ελπίζω ότι η ακύρωση της Ώρας των Ερωτήσεων προς το Συμβούλιο αποτελεί μοναδική εξαίρεση. Θα ήθελα να σας τονίσω ότι, όταν αποφασίστηκε η μετάθεση της Ώρας των Ερωτήσεων από το απόγευμα που ήταν κάποια άλλη ώρα νωρίτερα, είχαμε τη διαβεβαίωση ότι δεν θα αποσυρθεί εξ ολοκλήρου από την ημερήσια διάταξη. Επομένως, μπορείτε να με διαβεβαιώσετε ότι το γεγονός αυτό αποτελεί μια και μοναδική εξαίρεση;

<SPEAKER ID=15 NAME="Πρόεδρος">
Σερ Jack, θεωρείστε το αυτό, πραγματικά, σαν εξαίρεση. Oι Πρόεδροι των πολιτικών ομάδων, όμως, είχαν ομόφωνα την άποψη πως, κάτω απ' αυτές τις ιδιαίτερες συνθήκες που είχαμε να αντιμετωπίσουμε αυτή την εβδομάδα, δεν ήταν δυνατόν να λάβει χώρα η ώρα των ερωτήσεων, για λόγους χρόνου.

<SPEAKER ID=16 LANGUAGE="IT" NAME="Dell'Alba">
Κύριε Πρόεδρε, μία μικρή διόρθωση στην ημερήσια διάταξη σχετικά με την έκθεση Rocard. Στη Διάσκεψη των Προέδρων, την περασμένη Πέμπτη, συνεφωνήθη να αρχίσει η συζήτηση στις 16.30 για να ικανοποιηθεί το αίτημα του Συμβουλίου, αλλά να μη διαρκέσει μέχρι τις 17.30, δηλαδή μόνο μία ώρα. Συνεφωνήθη η συζήτηση να αρχίσει στις 16.30 και να συνεχισθεί, εάν είναι δυνατό, δεδομένης της σημασίας του θέματος, και το βράδυ. Πρόκειται για μία απλή διόρθωση που μου φαίνεται σύμφωνη με την απόφαση των προέδρων των ομάδων.

<SPEAKER ID=17 NAME="Πρόεδρος">
Aυτό είναι σωστό, κύριε Dell' Alba; η συζήτηση για την έκθεση Rocard, μπορεί να συνεχιστεί και μετά την ώρα των ερωτήσεων προς την Eπιτροπή. Tο θέμα για μας ήταν να έχουμε το απόγευμα μια ώρα ακόμη με την Iρλανδική προεδρία; αυτό θα γινόταν τότε, από τις 16.30 μέχρι τις 17.30, όπως προβλέπεται στην ημερήσια διάταξη.

<SPEAKER ID=18 LANGUAGE="DE" NAME="Posselt">
Kύριε Πρόεδρε, έχω τη γνώμη πως η ματαίωση της ώρας των ερωτήσεων δεν αποτελεί, δυστυχώς, εξαίρεση. Aπό τότε που η ώρα των ερωτήσεων δεν γίνεται το βράδυ, επανειλημμένα αναβλήθηκε ή περικόπηκε, και - αν δεν απατώμαι - ματαιώνεται τώρα, για δεύτερη φορά. Φοβάμαι πως αυτό θα συνεχιστεί έτσι, μια και κανείς πλέον δεν είναι παρών στην ώρα των ερωτήσεων, από τότε που πάψαμε να την βάζουμε βράδυ; γι' αυτό κι έχω την άποψη πως θα έπρεπε να ξανατοποθετηθεί βράδυ.
<P>
H μόνη αρνητική επίπτωση είναι ότι το Συμβούλιο θα ήταν υποχρεωμένο να δουλέψει ακόμη μιάμιση ώρα μετά το δείπνο; αυτό όμως δεν θα ήταν και τόσο κακό.

<SPEAKER ID=19 NAME="Πρόεδρος">
Kαι μ' αυτό ολοκληρώνουμε το θέμα.

<SPEAKER ID=20 LANGUAGE="FR" NAME="Beres">
Κύριε Πρόεδρε, η επίκλησή μου στον κανονισμό αφορά το άρθρο 103 του Κανονισμού μας.
<P>
Θα ήσασταν σε θέση να επιβεβαιώσετε ότι ο Jean-Marie Le Pen, βουλευτής του Κοινοβουλίου μας, έλαβε σωστής ενημερώσεως της συλλογής των συνθηκών, όπου περιέχεται η Κοινή Δήλωση για το ρατσισμό και την ξενοφοβία, της 11ης Ιουνίου 1986;
<P>
Με αυτή τη δήλωση, εμείς, κυρίως, καταδικάζουμε δριμύτατα όλες τις εκδηλώσεις μισαλλοδοξίας, εχθρότητος, καθώς και άσκησης της βίας σε άτομο ή σε ομάδα ατόμων λόγω φυλετικών, θρησκευτικών, πνευματικών, κοινωνικών ή εθνικών διαφορών.
<P>
Οι πρόσφατες δηλώσεις αυτού του βουλευτή του Κοινοβουλίου αποτελούν όνειδος για μας, και βρίσκονται, ολοφάνερα, σε πλήρη αντιδιαστολή με το σύνολο των κειμένων, που συνιστούν την Κοινότητά μας.
<P>
(Χειροκροτήματα)

<SPEAKER ID=21 NAME="Πρόεδρος">
Kυρία συνάδελφε, οι κυρίες και οι κύριοι συνάδελφοι έλαβαν όλα τα έγγραφα που αναφέρατε.
<P>
(Φωνές από το ακροατήριο) Όχι, δεν επιτρέπω καμιά συζήτηση επί του θέματος τώρα. Έχουμε καθορίσει την ημερήσια διάταξη. Ήταν μια ερώτηση, βάσει του άρθρου 103 του Kανονισμού. Δεν επιτρέπω τώρα καμιά συζήτηση επί του θέματος.

<CHAPTER ID=3>
Tροποποίηση του άρθρου 80, παράγραφος 1
<SPEAKER ID=22 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Wijsenbeek, εξ ονόματος της Eπιτροπής Kανονισμού, Eλέγχου της Eντολής και Aσυλιών (A4-0208/96), όσον αφορά την τροποποίηση του άρθρου 80, παράγραφος 1 του Kανονισμού, σχετικά με την περάτωση της διαδικασίας σύμφωνης γνώμης.

<SPEAKER ID=23 NAME="Wijsenbeek">
Η πρόταση, την οποία έχω την τιμή να παρουσιάζω σήμερα εξονόματος της Επιτροπής Κανονισμών αποτελεί ένα βήμα προς την κατεύθυνση της περαιτέρω αναθεώρησης των κοινοβουλευτικών διαδικασιών. Δεν πρόκειται απλώς για μία φυσική εξέλιξη, την οποία ακολουθεί κάθε φορά το Κοινοβούλιο για να προσαρμόζεται στα νέα καθήκοντά του και σε νέες αντιλήψεις, αλλά και για μια επείγουσα ανάγκη αποφυγής του κινδύνου να εγκλωβιστούμε σε διαδικασίες, οι οποίες δεν είναι απόλυτα σαφείς για αυτούς εξονόματος των οποίων ασκούμε το κοινοβουλευτικό καθήκον.
<P>
Ως Ευρωπαϊκό Κοινοβούλιο αντιμετωπίζουμε κάποτε, μεγάλες δυσχέρειες για να προσεγγίσουμε την κοινή γνώμη. Αυτό αποτελεί, ως ένα βαθμό, αποτέλεσμα της ατυχούς κατάστασης της διπλής έδρας. Όταν συνεδριάζουμε στο Στρασβούργο, συμβαίνουν ενδεχομένως σημαντικά γεγονότα στις Βρυξέλλες, με αποτέλεσμα ο Τύπος να παραμένει εκεί. Όταν υπάρχει κάποιο σημαντικό θέμα στην ημερήσια διάταξη, θα πρέπει κάποιος να γνωρίζει καλά τις διαδικασίες μας και να είναι συνέχεια παρών για να μπορέσει να τις κατανοήσει. Διαθέτουμε είκοσι διαφορετικές αρμοδιότητες και η καθεμία έχει τα δικά της χαρακτηριστικά. Αυτές οι διαδικασίες ποικίλλουν από την απλή γνωμοδότηση μετά από μία ανάγνωση, στη συναπόφαση, - ενδεχομένως μετά από τρεις αναγνώσεις - τη διαμεσολάβηση και τη δημοσιονομική διαδικασία συμπεριλαμβανομένης της απαλλαγής, η οποία ολοκληρώνεται σε πέντε διαφορετικά στάδια της συνόδου ολομέλειας. Ελπίζουμε, κύριε Πρόεδρε, ότι η ΔΔ θα μπορέσει επ'αυτού να επιφέρει κάποιες απλοποιήσεις.
<P>
Αλλά αυτό δεν αποτελεί πραγματικά το αντικείμενο της παρούσας έκθεσης, η οποία αφορά μόνο μία απ'αυτές τις διαδικασίες, τη διαδικασία σύμφωνης γνώμης. Αυτή συνίσταται στην τελική έγκριση από το Κοινοβούλιο μίας διεθνούς συμφωνίας ή μίας νομοθετικής πρότασης. Οι διαδικασίες για την ένταξη νέων κρατών μελών και για τις διεθνείς συμφωνίες καθορίζονται αντίστοιχα από τα άρθρα 89 και 90 του Κανονισμού. Μαζί και με το άρθρο 80, τα τρία άρθρα έχουν το κοινό γνώρισμα ότι ορίζουν, όπως συνηθίζεται στο Κοινοβούλιο, ότι η ψηφοφορία θα πρέπει να γίνεται βάσει έκθεσης της αρμόδιας κοινοβουλευτικής επιτροπής.
<P>
Αν υποθέσουμε ότι η αρμόδια επιτροπή συμπεραίνει ότι η υπό εξέταση σύμβαση, συμφωνία ένταξης ή νομοθετική πρόταση πρέπει να απορριφθεί, τότε, η Ολομέλεια, εάν συμφωνεί με την εν λόγω κρίση, θα πρέπει να ψηφίσει θετικά, δηλαδή με ένα απλό «ναι». Και αυτό παρότι η συνέπεια είναι η μη υλοποίηση της σχετικής σύμβασης, συμφωνίας ένταξης ή νομοθετικής πρότασης. Σε περίπτωση που η Ολομέλεια συμφωνεί με τις υποβληθείσες προτάσεις, παρά τη γνωμοδότηση της κοινοβουλευτικής επιτροπής, τότε θα πρέπει να ψηφίσει αρνητικά, δηλαδή «όχι».
<P>
Αξιότιμοι συνάδελφοι, θα ήθελα να γνωρίζετε ότι δεν επιθυμώ να κρίνω τη νοημοσύνη των μελών αυτού του Κοινοβουλίου, ούτε των δημοσιογράφων οι οποίοι πρέπει να εκθέτουν τις περιπέτειές μας, για να μην αναφερθώ στους εκλογείς μας, οι οποίοι θα πρέπει να είναι υψηλής νοημοσύνης. Αλλά αυτή η διαδικασία μπορεί ενδεχομένως να σαστίσει ακόμη και κάποιον με υψηλό δείκτη νοημοσύνης. Είναι γι'αυτό το λόγο που η επιτροπή μας, μετά από δικό σας αίτημα κύριε Πρόεδρε, μου ανέθεσε να υποβάλω ενώπιόν σας την παρούσα έκθεση.
<P>
Σ'αυτή προτείνεται η πιθανή αντιστροφή, με βάση την κοινοβουλευτική έκθεση, της έγκρισης ή της απόρριψης της συμφωνίας, της συνθήκης ή της νομοθετικής πρότασης. Ως εκ τούτου, θα μπορούμε να ψηφίζουμε «ναι», όταν είμαστε σύμφωνοι με την πρόταση, και «όχι» - για όσους γνωρίζουν ελληνικά «κατά» - εάν απορρίπτουμε την εν λόγω πρόταση.
<P>
Κατ'αυτό τον τρόπο, το Κοινοβούλιο θα συμβάλλει στη διαφάνεια προς όφελος του Τύπου και του κοινού, εφόσον βέβαια εγκρίνει αυτή την τροποποίηση του κανονισμού με την απαιτούμενη πλειοψηφία των δύο τρίτων. Θα ήθελα να ολοκληρώσω αυτή την εισαγωγή εκφράζοντας την ελπίδα ότι, τόσο το Συμβούλιο όσο και η Επιτροπή θα θελήσουν να ακολουθήσουν αυτό το καλό παράδειγμα για την αύξηση της διαφάνειας των διαδικασιών τους.

<SPEAKER ID=24 LANGUAGE="EN" NAME="Ford">
Κύριε Πρόεδρε, θα είμαι σύντομος. Καταρχάς θα ήθελα να ευχαριστήσω τον κ. Wijsenbeek για την έκθεσή του. Αποτελεί μια τεχνική αναθεώρηση του Κανονισμού η οποία αποσκοπεί να τον κάνει σαφέστερο απ' όσο είναι αυτή τη στιγμή. Ο ίδιος ο κ. Wijsenbeek το συνόψισε αυτό στην εισηγητική του έκθεση όπου λέει: πως είναι δυνατόν τα μέσα ενημέρωσης, για να μην αναφερθούμε στους απλούς πολίτες της Κοινότητας, να κατανοήσουν και να παρακολουθήσουν μια διαδικασία όπου για να πει κανείς Ναι, πρέπει να πει Όχι; Σύμφωνα με την αναθεώρηση του Κανονισμού εάν θέλουμε να πούμε Ναι θα ψηφίζουμε Ναι, κι' αν θέλουμε να πούμε Όχι θα ψηφίζουμε Όχι. Στηριζόμενη επ' αυτής της βάσεως η Σοσιαλιστική Ομάδα συνιστά και θα υποστηρίξει την τροποποίηση του Κανονισμού.

<SPEAKER ID=25 NAME="Πρόεδρος">
H συζήτηση έληξε.
<P>
H ψηφοφορία θα διεξαχθεί αύριο, στις 12.00 το μεσημέρι.

<CHAPTER ID=4>
Δικαιώματα του ανθρώπου στην Eυρωπαϊκή Ένωση
<SPEAKER ID=26 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. De Esteban Martνn, εξ ονόματος της Eπιτροπής Πολιτικών Eλευθεριών και Eσωτερικών Yποθέσεων (A4-0223/96), σχετικά με το σεβασμό των δικαιωμάτων του ανθρώπου στην Eυρωπαϊκή Ένωση (1994).

<SPEAKER ID=27 NAME="De Esteban Martνn">
Κύριε Πρόεδρε, θα ήθελα κατ' αρχήν να ευχαριστήσω όλες τις πολιτικές Ομάδες για το ενδιαφέρον και την αφοσίωση που επέδειξαν κατά την εκπόνηση της έκθεσης σχετικά με την κατάσταση του σεβασμού των ανθρωπίνων δικαιωμάτων στην Ευρωπαϊκή Ένωση το 1994.
<P>
Όπως όλοι γνωρίζετε, μια έκθεση αυτής της φύσεως δε μπορεί παρά να προσκρούσει σε ορισμένες δυσκολίες, οι οποίες απαίτησαν μεγαλύτερη προσπάθεια διαλόγου και συνεργασίας ώστε να μπορέσει να επιτευχθεί μια συμφωνία που να ενώνει, στο μέτρο του δυνατού, τα διάφορα κριτήρια και τις διάφορες θέσεις.
<P>
Όλοι γνωρίζουμε ότι η εξέταση και η μελέτη των ανθρωπίνων δικαιωμάτων αποτελεί ένα ευρύ και περίπλοκο έργο, εφόσον συναντάμε ένα πλήθος εθνικών κανόνων, διαφορετικής φύσεως, οι οποίοι αντιστοιχούν σε διάφορες συνταγματικές παραδόσεις που απορρέουν από την ιστορία και τις ιδιαιτερότητες καθενός από τα Κράτη μέλη. Επίσης, σε διεθνές επίπεδο, τα επίσημα κείμενα που προσεγγίζουν τα προβλήματα των ανθρωπίνων δικαιωμάτων είναι πολυάριθμα. Συνεπεία αυτής της περιπλοκότητας και λαμβάνοντας υπόψη τα όσα ορίζει η Συνθήκη για την Ένωση, στο άρθρο ΣΤ, παράγραφος 2, θεώρησα ότι η κυριότερη νομική βάση για την εκπόνηση της παρούσας έκθεσης ήταν η Ευρωπαϊκή Σύμβαση για τα Δικαιώματα του Ανθρώπου του 1950. Είναι σημαντικό να μπορούμε να διαχωρίσουμε τα όσα κατοχυρώνονται στην Ευρωπαϊκή Σύμβαση για τα Δικαιώματα του Ανθρώπου ως κλασικά ανθρώπινα δικαιώματα από την ενσωμάτωση, που αναφέρουμε στην έκθεση αυτή, της προστασίας ορισμένων οικονομικών και κοινωνικών δικαιωμάτων τα οποία- και αυτό δεν πρέπει να μας διαφεύγει, αξιότιμοι κύριοι βουλευτές- διαφοροποιούνται τόσο λόγω της νομικής τους φύσεως όσο και λόγω του βαθμού προστασίας τους. Τα κλασικά ανθρώπινα δικαιώματα αποτελούν ίδια δικαιώματα των προσώπων, σύμφωνα με τα όσα ορίζει το ισχύον δίκαιο, το οποίο υποδηλώνει την ικανότητα του νομικού υποκειμένου να ενάγει όποιον τα παραβιάζει, παρέχοντας τα απαραίτητα μέσα για το σκοπό αυτόν. Αντίθετα, τα οικονομικά δικαιώματα είναι προγραμματικά, απορρέουν από την εξέλιξη του δικαίου, της πολιτικής και της οικονομίας, και γι' αυτό το Κράτος πρέπει να τα διασφαλίζει συνεπεία μιας δέσμευσης από πλευράς του. Αυτό όμως δεν σημαίνει ότι το νομικό υποκείμενο έχει γενικώς την άμεση και απευθείας εξουσία να απαιτήσει από το Κράτος, συγκεκριμένα και ειδικά, τις παροχές που αποτελούν την ουσία της αναγνώρισης του δικαίου. Η υποχρέωση του Κράτους συνίσταται στην επιταγή να φροντίζει να διαθέτει, μέσα στα πλαίσια των χρηματοοικονομικών του δυνατοτήτων, τους απαραίτητους πόρους για την ικανοποίηση αυτών των οικονομικών, κοινωνικών και πολιτιστικών δικαιωμάτων.
<P>
Πέραν του διαχωρισμού αυτού, κύριε Πρόεδρε, στην έκθεση επιχειρήσαμε να αντικατοπτρίσουμε την πραγματική κατάσταση του σεβασμού των ανθρωπίνων δικαιωμάτων στην Ευρώπη το 1994, χρησιμοποιώντας κατά προτίμηση τις άμεσες ή επίσημες νομικές πηγές -όπως η νομοθεσία, τα έθιμα και η νομολογία- τόσο σε εθνικό, όσο και σε κοινοτικό και διεθνές επίπεδο, και κυρίως τις εκθέσεις του Συμβουλίου της Ευρώπης και τις αποφάσεις του Δικαστηρίου των Ανθρωπίνων Δικαιωμάτων, που μας βοήθησαν στην εξεύρεση αξιόπιστης πληροφόρησης σχετικά με την πραγματική κατάσταση του σεβασμού των ανθρωπίνων δικαιωμάτων στην Ευρώπη, όπως και τις συνεισφορές ορισμένων μη κυβερνητικών οργανώσεων.
<P>
Είναι προφανές ότι τα Κράτη μέλη της Ένωσης ανήκουν σε μια ομάδα χωρών που εγγυώνται πλήρως το σεβασμό των ανθρωπίνων δικαιωμάτων μέσω δημοκρατικών και πλουραλιστικών πολιτικών συστημάτων, με ουσιαστική λειτουργία κοινοβουλευτικών θεσμών και ανεξάρτητα συστήματα δικαιοσύνης. Εντούτοις, διαπιστώσαμε στη διάρκεια του 1994 περιπτώσεις κατά τις οποίες παραβιάστηκαν τα θεμελιώδη αυτά δικαιώματα: ενέργειες που διαπράχθηκαν εναντίον του δικαιώματος στη ζωή, από πλευράς τρομοκρατικών ομάδων, ορισμένες περιπτώσεις κακομεταχείρισης -που αφορούν κυρίως την κατάσταση υπερπληθυσμού στις φυλακές· σημειώθηκε ανησυχία για τα δικαιώματα των κατηγορουμένων, και κυρίως τη βραδύτητα των διαδικασιών, καθώς και για την καθιέρωση ορισμένων διαδικαστικών εγγυήσεων στις νομοθεσίες των Κρατών μελών, για τα δικαιώματα του παιδιού, και για τη διασφάλιση της αρχής της ίσης μεταχείρισης και της μη διάκρισης με την πιο ευρεία έννοια, μεριμνώντας για τη ρητή καταδίκη οποιασδήποτε ρατσιστικής ή ξενόφοβης εκδήλωσης.
<P>
Είναι βασική η δέσμευση σύμφωνα με την οποία η εξέλιξη του δικαίου οφείλει να πραγματοποιείται μέσα στα πλαίσια του καθολικού σεβασμού των θεμελιωδών ανθρωπίνων δικαιωμάτων, και οποιοδήποτε σχέδιο για μια κοινωνία πραγματικά δημοκρατική οφείλει να έχει ως κύριο στόχο την ελευθερία και την αξιοπρέπεια του ανθρώπου. Γι' αυτό η Ευρωπαϊκή Ένωση, που οδεύει προς ένα κοινό πολιτικό μέλλον του οποίου η νομιμοποίηση θα πρέπει να βασίζεται στις θεμελιώδεις δημοκρατικές αρχές, ανησυχεί διαρκώς για την υπεράσπιση και την προστασία των θεμελιωδών αυτών δικαιωμάτων, και το Ευρωπαϊκό Κοινοβούλιο, ως θεσμικό όργανο που εκλέγεται με ελεύθερη και άμεση καθολική ψηφοφορία, έχει ιδιαίτερο καθήκον να επαγρυπνεί για το σεβασμό αυτών των δικαιωμάτων. Δε θα μπορούσαμε να έχουμε το ηθικό κύρος να εκδίδουμε ψηφίσματα σχετικά με την κατάσταση του σεβασμού των ανθρωπίνων δικαιωμάτων σε τρίτες χώρες, αν αυτό το Κοινοβούλιο ήταν ανίκανο να αναπτύξει κάποιον προβληματισμό και κάποια εποικοδομητική αυτοκριτική σχετικά με την κατάσταση του σεβασμού των ανθρωπίνων δικαιωμάτων στο εσωτερικό της Ένωσης.
<P>
Γι' αυτό και απευθύνω έκκληση στην υπευθυνότητα των μελών αυτού του Σώματος ώστε όλοι μαζί να καταβάλουμε προσπάθεια για να προχωρήσει μια έκθεση με αυτά τα χαρακτηριστικά, της οποίας τις δυσκολίες και την περιπλοκότητα προανέφερα. Το Ευρωπαϊκό Κοινοβούλιο οφείλει να φανεί ικανό να εγκρίνει ψηφίσματα όπως αυτό που παρουσιάζεται σήμερα, ώστε να μπορέσει να διατηρήσει την αξιοπιστία, το κύρος και την επιρροή του.
<P>
(Χειροκροτήματα)

<SPEAKER ID=28 LANGUAGE="DE" NAME="Schulz">
Kύριε Πρόεδρε, κυρίες και κύριοι, επιτρέψτε μου, κατ' αρχήν να ευχαριστήσω τη συνάδελφο Laura de Esteban Martνn, για την πολύ αφοσιωμένη δουλειά, που επιτέλεσε τους τελευταίους μήνες. Eλπίζω πως αυτή η αφοσιωμένη δουλειά - και μ' αυτό αναφέρομαι στη έκκληση που απηύθυνε μόλις τώρα προς όλους μας - θα οδηγήσει στο επιθυμητό αποτέλεσμα, στο ότι δηλαδή το Kοινοβούλιό μας θα είναι φέτος σε θέση να ψηφίσει μια έκθεση για την κατάσταση των ανθρωπίνων δικαιωμάτων στην Eυρωπαϊκή Ένωση.
<P>
Ως γνωστόν, αυτό δεν το κατορθώσαμε πέρυσι, εξαιτίας μιας ιδεολογικής συζήτησης, με πολύ πικρές, κατά τα άλλα, επιπτώσεις. Διότι πράγματι, είναι πολύ άσχημο για το Kοινοβούλιό μας, να συζητάμε και να αποφασίζουμε για την παραβίαση των ανθρωπίνων δικαιωμάτων εκτός της Ένωσης, αλλά να μην εκφράζουμε ή να μην μπορούμε να εκφράσουμε, σε μια έκθεση, τα κακώς κείμενα και την κατάσταση στο σπίτι μας, επειδή δεν μπορούμε να συμφωνήσουμε με την κατεύθυνση που θα ακολουθήσουμε στον ορισμό και την περιγραφή των ανθρωπίνων δικαιωμάτων.
<P>
Γι' αυτό και θα ήθελα να τονίσω και πάλι, εξ ονόματος της ομάδα μας, ότι η έκθεση, έτσι όπως βρίσκεται τώρα εδώ μπροστά μας - κι αυτό χάρις και στη Laura de Esteban - ικανοποιεί ευρέως εμάς και τις αντιλήψεις μας. Xαρακτηρίζεται πράγματι, σε μεγάλο βαθμό, και από τον τρόπο γραφής της ομάδας μας. Γι' αυτό και είμαστε ευγνώμονες στην εισηγήτρια, αλλά και στην αρμόδια επιτροπή, η οποία έκανε τις διαβουλεύσεις επ' αυτής και την ενέκρινε.
<P>
Tο θέμα είναι πως εμείς, στο κατώφλι του 21ου αιώνα, θα πρέπει να πάρουμε στα σοβαρά την υπόθεση, ώστε η παραδοσιακή αστική έννοια των ανθρωπίνων δικαιωμάτων του 18ου και 19ου αιώνα να διευρυνθεί με ορισμένα θεμελιώδη δικαιώματα, που είναι σήμερα βασικά για τους ανθρώπους στην Eυρώπη και στον κόσμο. Eίναι θεμελιώδη δικαιώματα στον τομέα του περιβάλλοντος, μια και το απαραβίαστο του ατόμου έχει κάποια σχέση και με το περιβάλλον. Eίναι κοινωνικά και πολιτιστικά θεμελιώδη δικαιώματα, που θα πρέπει να μπορούν να τα εγγυηθούν οι προχωρημένες κοινωνίες, όπως είναι οι δυτικοευρωπαϊκές. Aυτό θέλουμε να καταγράψουμε σ' αυτή την έκθεση για τα ανθρώπινα δικαιώματα ως προοπτική και ως παραίνεση από τη συζήτηση.
<P>
Eλπίζουμε, κυρίες και κύριοι συνάδελφοι, ιδιαίτερα από τις τάξεις της Oμάδας του EΛK, να ακολουθήσετε την εισηγήτρια, η οποία συμφωνεί κι άφησε να διαφανεί στην έκθεση, πως οφείλουμε από κοινού να αναζητήσουμε τη διεύρυνση της έννοιας των ανθρωπίνων δικαιωμάτων, χωρίς να παραμελήσουμε την παραδοσιακή εξέταση των ανθρωπίνων δικαιωμάτων στην Eυρωπαϊκή Ένωση, την κατάστασή τους και τις παραβιάσεις τους. Έτσι κάνετε κάτι πολύ σημαντικό; βοηθάτε την έκθεση να τύχει της πλειοψηφίας στο Σώμα μας, να στηριχθεί με ευρεία συναίνεση και όχι να απορριφθεί, πράγμα που ίσως πετύχετε, ψηφίζοντας κατά της έκθεσης της Laura de Esteban για τα ανθρώπινα δικαιώματα, μαζί με τους ακροδεξιούς του Σώματός μας.
<P>
Δεν επιτρέπεται να συμβεί φέτος ό, τι συνέβη και πέρυσι που απέτυχε η συζήτηση για τα ανθρώπινα δικαιώματα, επειδή οι ακροδεξιοί, με τις ψήφους τους, παρεμπόδισαν την έγκριση από το Σώμα μας μιας έκθεσης για τα ανθρώπινα δικαιώματα. Aυτό δηλαδή συνέβη πέρυσι. Ή θέλουμε να επιτρέψουμε να αποφασίζουν άνθρωποι, που είναι μέλη αυτού του Σώματος και που, ουσιαστικά, θα 'πρεπε να αναφέρονται στην έκθεση αυτή, σε ποια κατεύθυνση θα κινηθεί η συζήτηση για τα ανθρώπινα δικαιώματα στην Eυρωπαϊκή Ένωση; Θέλουμε ο κ. Le Pen, που είναι ρατσιστής και αρχιφασίστας, να συναποφασίζει προς ποια κατεύθυνση θα κινηθεί η συζήτηση για τα ανθρώπινα δικαιώματα; Mπορεί, στη Γαλλία, να επιχειρήσει να πάει στο δικαστήριο οποιονδήποτε τον αποκαλέσει ρατσιστή και φασίστα. Mπορεί να επιχειρήσει να το κάνει και με μένα. Eίναι τέτοιος. Tα ακροδεξιά κόμματα στην Eυρωπαϊκή Ένωση προσπαθούν, με τα μέσα του φασισμού της δεκαετίας του '20 και του '30, να απευθυνθούν στα κατώτερα ένστικτα στην Eυρώπη, για να υποδουλώσουν ακόμη περισσότερο τους καταπιεζόμενους, τις μειονότητες και τους αποκλεισμένους. Kαι οι άνθρωποι αυτοί είναι μέλη αυτού του Kοινοβουλίου και συναποφασίζουν για την έκθεση των ανθρωπίνων δικαιωμάτων.
<P>
Eναπόκειται σε σας, στις κυρίες και τους κυρίους συναδέλφους της Oμάδας Ένωση για την Eυρώπη και της Oμάδας του EΛK, να φροντίσετε από κοινού μαζί μας, ώστε αυτός ο συρφετός να μην αποκτήσει τη δυνατότητα να αποφασίζει για τα ανθρώπινα δικαιώματα στην Eυρωπαϊκή Ένωση. Γι' αυτό κι επιδοκιμάζουμε την έκθεση της Laura de Esteban, με την τωρινή της μορφή. Θα υπερψηφίσουμε επίσης και τις τροπολογίες που καταθέσαμε επιπλέον, και θα δεχθούμε ένα μέρος των τροπολογιών της Laura de Esteban. Eλπίζω, κυρίες και κύριοι συνάδελφοι των συντηρητικών κομμάτων, πως φέτος βρήκαμε μια κοινή πλατφόρμα, για να φέρουμε σε πέρας με αξιοπρέπεια τη συζήτηση για τα ανθρώπινα δικαιώματα στο Eυρωπαϊκό Kοινοβούλιο.

<SPEAKER ID=29 NAME="Πρόεδρος">
Kύριε συνάδελφε, δεν μπορώ να αφήσω να περάσει για συναδέλφους ο χαρακτηρισμός «συρφετός».

<SPEAKER ID=30 LANGUAGE="DE" NAME="Nassauer">
Kύριε Πρόεδρε, η έκθεση για τα ανθρώπινα δικαιώματα δεν επιτρέπεται να γίνει ρόπαλο στην εσωτερική μας πολιτική διαμάχη. H ομιλία σας, συνάδελφε κύριε Schulz, είχε και πάλι σαφείς τάσεις, που δείχνουν προς αυτή την κατεύθυνση. Πώς μπορείτε να μιλάτε για ανθρώπινα δικαιώματα, όταν στη συνέχεια ο Πρόεδρος είναι υποχρεωμένος να σας επιπλήξει. Θέλουμε, ακριβώς όπως κι εσείς, να εξαφανισθούν από το Σώμα αυτό ο Le Pen και οι σύντροφοι. Aλλά αυτό θα πρέπει να το αποφασίσουν οι ψηφοφόροι; δεν μπορείτε να το κάνετε εσείς, ως μειοψηφία. Eίναι καθήκον των ψηφοφόρων.
<P>
H συνάδελφος Laura de Esteban Martνn επιτέλεσε εξαιρετική δουλειά, και η ομιλία της εδώ ήταν θαυμάσια, με την οποία συναινώ απεριόριστα. Tο Kοινοβούλιό μας, με την έκθεσή του για τα ανθρώπινα δικαιώματα, είχε μέχρι τώρα - για να εκφρασθώ προσεκτικά - ελάχιστη τύχη. Oι εκθέσεις είτε δεν εγκρίθηκαν, είτε ήταν αμφισβητούμενες. Aυτό οφειλόταν στο ότι η έκθεση αυτή αντανακλούσε λιγότερο την κατάσταση των ανθρωπίνων δικαιωμάτων στην Eυρώπη και περισσότερο την εσωτερική πολιτική διαμάχη για την έννοια των ανθρωπίνων δικαιωμάτων. Όσο δεν αλλάζει αυτό, όσο δεν βρίσκουμε έναν κοινό ορισμό για τα ανθρώπινα δικαιώματα, δεν θα μπορούμε να μιλάμε για τα ανθρώπινα δικαιώματα, απαιτώντας αξιοπιστία και νομιμοποίηση.
<P>
Δεν είναι σωστό η έννοια αυτή των ανθρωπίνων δικαιωμάτων να εκφυλίζεται επ' άπειρον. Στην παλιά έκθεση ζητούνται διάφορα πράγματα, όπως δικαίωμα στην κατοικία, στη δουλειά, στο υγιεινό περιβάλλον, στην ισόβια εκπαίδευση. Όλα αυτά είναι νόμιμες πολιτικές θέσεις, αλλά - όπως πολύ σωστά διέκρινε η Laura de Esteban - όχι ανθρώπινα δικαιώματα, αλλά προγραμματικές θέσεις. Oι προγραμματικές θέσεις υπόκεινται στην πολιτική διαμάχη, ενώ τα ανθρώπινα δικαιώματα δεν θα έπρεπε. Γι' αυτό και το θέμα είναι να περιοριστούμε στην έννοια των ανθρωπίνων δικαιωμάτων και να παραιτηθούμε από τις πολιτικο-προγραμματικές απαιτήσεις. Yπάρχει μια απλή λύση: η Σύμβαση Aνθρωπίνων Δικαιωμάτων την οποία έχουν υπογράψει όλοι, και το Eυρωπαϊκό Δικαστήριο Aνθρωπίνων Δικαιωμάτων εδώ στο Στρασβούργο. Ό, τι μπορεί να ενάγει κανείς εκεί, συγκαταλέγεται στα ανθρώπινα δικαιώματα. Όλα τα άλλα όχι.

<SPEAKER ID=31 LANGUAGE="EN" NAME="Andrews">
Κύριε Πρόεδρε, μια συζήτηση σχετικά με τα ανθρώπινα δικαιώματα στην Ευρωπαϊκή Ένωση θα πρέπει να αποτελεί ευκαιρία για την παρουσίαση θεμάτων μείζονος ενδιαφέροντος. Ωστόσο, πολλά στοιχεία της εκθέσεως που συζητούμε είναι απαράδεκτα, μολονότι όχι εκ λάθους της εισηγήτριας. Θα επανέλθω σ' αυτά σύντομα.
<P>
Δεν έχω καμιά δυσκολία να υποστηρίξω το αίτημα προς την Επιτροπή να εκδόσει ανακοίνωση σχετικά με τα μέτρα που αποσκοπούν στην καταπολέμηση της εμπορίας ανθρώπων, ένα αντικείμενο το οποίο θα έχουμε την ευκαιρία να εξετάσουμε αργότερα αυτή την εβδομάδα στο πλαίσιο της προφορικής ερωτήσεως της Ομάδας μου για την αναγκαιότητα λήψης μέτρων σε ευρωπαϊκό επίπεδο προς αντιμετώπιση της βίας που στρέφεται κατά των παιδιών, αντικείμενο το οποίο είναι ιδιαίτερα και τραγικά επείγον υπό το φως των πρόσφατων γεγονότων στο Βέλγιο. Ομοίως, δεν έχω καμιά δυσκολία να υποστηρίξω - αλλά και να τονίσω - την ανάγκη για αποτελεσματική συνεργασία προς αντιμετώπιση των συμμοριών ναρκωτικών τα μέλη των οποίων, εάν το επιζητούν, έχουν πάρα πολλές δολοφονίες και κατεστραμμένες ζωές στα χέρια τους. Οι υπάρχουσες πολιτικές για τα ναρκωτικά δεν κατόρθωσαν να παρεμποδίσουν την παράνομη διακίνηση των ναρκωτικών, η οποία είναι τώρα περισσότερο έντονη και περισσότερο επικίνδυνη από το παρελθόν. Ο καιρός που μεταχειριζόμασταν τους εμπόρους και τους αφανείς βαρώνους των ναρκωτικών με ευγένεια πρέπει να τερματιστεί. Το θέμα καταλήγει στο ποιος εκπροσωπεύει τον νόμο: οι βαρώνοι των ναρκωτικών και οι ομάδες δολοφονιών ή η αστυνομία και η δικαιοσύνη ή οι πολιτικοί.
<P>
Στην ίδια τη χώρα μου οι μάχες μεταξύ των συμμοριών των ναρκωτικών, ο εκφοβισμός και οι δολοφονίες γίνονται ολοένα και συχνότερες, ιδιαίτερα στην εκλογική μου περιφέρεια. Στο Δυτικό Δουβλίνο, στην εκλογική μου περιφέρεια και στο κέντρο της πόλης η κρίση με τα ναρκωτικά και ο εθισμός στην ηρωίνη έχει αγγίξει τις διαστάσεις επιδημίας. Σε ορισμένες περιοχές φαίνεται ότι, στην προσπάθεια να προστατεύσει τα παιδιά του ο κόσμος έχει εξαναγκαστεί πλέον να πάρει τον νόμο στα χέρια του του υπερβαίνοντας μερικές φορές τα όριά του. Η εν ψυχρώ δολοφονία μιας ιρλανδής δημοσιογράφου, της φίλης μου Βερόνικα Γκερέν, από έναν βαρώνο των ναρκωτικών, η ταυτότητα του οποίου είναι γνωστή αλλά ο οποίος διαφεύγει μέχρι στιγμής τη σύλληψη, αποτελεί μία μόνο από τις πρόσφατες περιπτώσεις. Οι κακοποιοί αυτοί που παίζουν με μεγάλη ευκολία και καταστρέφουν τις ζωές μεγάλων και παιδιών, που δεν έχουν τον παραμικρότερο σεβασμό στα ανθρώπινα δικαιώματα, πρέπει να συλληφθούν και να υποστούν τις πλήρεις επιπτώσεις του νόμου. Τα παράνομα κέρδη τους θα πρέπει να παγώσουν και οι δυνατότητες μεταφοράς τους σε άλλα κράτη της Κοινότητας να παρεμποδιστούν. Θα πρέπει να υλοποιηθεί η αναγκαία συνεργασία μεταξύ αστυνομίας και δικαιοσύνης σε ευρωπαϊκό επίπεδο και μάλιστα επειγόντως.
<P>
Θα πρέπει να διερωτηθεί κανείς ποιος κυβερνά την κοινωνία. Το ερώτημα αυτό το θέτουν τώρα πολλοί από τους πολίτες μας. Είναι άραγε οι νόμιμες δυνάμεις του νόμου και της τάξης ή οι βαρώνοι των ναρκωτικών που λυμαίνονται ολόκληρη την Ευρώπη με τις τεράστιες περιουσίες τους και τους μισθωμένους δολοφόνους που σπέρνουν τον τρόμο στις πόλεις και τα χωριά μας;
<P>
Ως αποτέλεσμα της ψηφοφορίας στην Επιτροπή Πολιτικών Ελευθεριών και Εσωτερικών Υποθέσεων καθώς και της έγκρισης πληθώρας τροπολογιών η ισορροπία της έκθεσης της κ. de Esteban Martνn έχει πλέον ανατραπεί. Από τη μια μεριά ζητάμε την αποτελεσματική συνεργασία για την αντιμετώπιση των βαρώνων των ναρκωτικών και από την άλλη μετατρέπουμε την έκθεση αυτή σε χάρτη δικαιωμάτων των κρατουμένων, με ελάχιστη αναφορά στις ανάγκες και τα δικαιώματα των θυμάτων. Πολλοί από αυτούς τους κρατουμένους είναι οι ίδιοι άνθρωποι που είναι υπεύθυνοι για το οργανωμένο έγκλημα, τις δολοφονίες και την τρομοκρατία των γερόντων στα σπίτια τους. Δεν υπάρχει επίσης καμιά αναφορά για την αναγκαιότητα μεταφοράς των κρατουμένων που θα έκανε σημαντική συμβολή στην αποκατάσταση της εκεχειρίας του IRA.
<P>
Υπάρχουν ακόμη πάρα πολλά που θα μπορούσαν να ειπωθούν σχετικά με την έκθεση αυτή. Συγχαίρω την κ. de Esteban Martνn για την προσπάθεια που έκανε αλλά πιστεύω ότι, όταν έρθει η ώρα να ψηφίσουμε, είτε θα πρέπει να απόσχουμε είτε να την καταψηφίσουμε λόγω της πολυπλοκότητάς της.

<SPEAKER ID=32 LANGUAGE="DA" NAME="Haarder">
Κύριε Πρόεδρε, θα ήθελα καταρχάς να κρούσω τον κώδωνα του κινδύνου στη συζήτηση αυτή. Ο κόσμος δεν είχε δει ποτέ τόσο μεγάλους καταλόγους ανθρωπίνων δικαιωμάτων όπως στα συντάγματα των πρώην κομουνιστικών χωρών. Γινόταν παντού λόγος για όλα τα δικαιώματα που είχε κανείς στις κομμουνιστικές λαϊκές δημοκρατίες, και επειδή υπήρχαν τόσα πολλά δικαιώματα, μπορούσε πάντα κανείς να καταπιέσει το ένα για κάποιο άλλο. Τα κοινωνικά δικαιώματα χρησιμοποιούνταν ως πρόσχημα για την καταπίεση των πολιτικών δικαιωμάτων και ελευθεριών, και καθώς δεν υπήρχε πολιτική ελευθερία, δεν μπορούσε φυσικά να ελεγχθεί κατά πόσο τα κοινωνικά δικαιώματα καταπιέζονταν, οπότε ήταν φυσικό να υπάρχει καταπίεση και να μην υφίσταται η μία ή άλλη μορφή δικαιωμάτων.
<P>
Αυτός είναι ο λόγος για τον οποίο έχουν προκύψει επανειλημμένα διαμάχες εδώ στο Κοινοβούλιο όσον αφορά τις εκθέσεις σχετικά με τα ανθρώπινα δικαιώματα. Είμαστε ορισμένοι που έχουμε την πεποίθεση ότι τα ανθρώπινα δικαιώματα στην Ευρώπη ζημιώνονται με το να λαμβάνονται υπόψη διάφορα στοιχεία από τα κομματικά προγράμματα των κρατών μελών. Το γεγονός ότι ο κ. Newman δεν κατόρθωσε να εγκριθεί η γνωμοδότησή του για τα ανθρώπινα δικαιώματα οφείλεται στο ότι δεν απέφυγε να προσθέσει διάφορα σημεία από το πρόγραμμα του κόμματός του στη Μεγάλη Βρεττανία, που μπορεί βέβαια να είναι συνετά, αλλά δεν προσιδιάζουν σε μιά έκθεση για τα ανθρώπινα δικαιώματα.
<P>
Η παρούσα έκθεση, η έκθεση της κας De Esteban, είναι πολύ καλύτερη. Είναι συντομότερη και, κατά συνέπεια, έχει πιό στέρεες βάσεις. Χαίρομαι που εξετάζει επίσης και το θέμα της ελευθερίας του συνεταιρίζεσθαι. Δεν πρέπει να τονίζεται μόνο η ελευθερία σύστασης ενώσεων και οργανώσεων και να καταβάλλονται έντονες προσπάθειες για την υπεράσπιση των δικαιωμάτων. Πρέπει επίσης να τονισθεί η ελευθερία να μην συμμετέχει κάποιος στις οργανώσεις αυτές χωρίς να απειλούνται τα εισοδήματά του, το επάγγελμά του. Νομίζω επίσης ότι είναι αναγκαίο να προστεθεί μία απλώς φράση όσον αφορά την ανάγκη να τιμωρούν οι χώρες τα εγκλήματα κατά των παιδιών, έστω και αν αυτά διαπράττονται σε χώρες όπου δεν ισχύει καμία απαγόρευση. Ας μη ξεχνάμε ότι το δικαίωμα στη ζωή αναφέρεται στη Διακήρυξη της Ανεξαρτησίας των ΗΠΑ ως το πρώτο από όλα τα δικαιώματα.
<P>
Η Ομάδα των Φιλελευθέρων θα καταψηφίσει πολλά σημεία της έκθεσης αυτής. Ζητώ να δείξετε κατανόηση για το γεγονός ότι καταψηφίζουμε κάτι με το οποίο συμφωνούμε, αλλά το πράττουμε επειδή κρίνουμε ότι τα σημεία αυτά δεν προσιδιάζουν σε μιά έκθεση για τα ανθρώπινα δικαιώματα. Ελπίζουμε ότι η Σοσιαλιστική Ομάδα θα σκεφτεί ώριμα το θέμα και δεν θα ψηφίσει υπέρ της συμπερίληψης στην έκθεση τόσων πολλών σημείων των πολιτικών προγραμμάτων των κομμάτων, ώστε να υποχρεωθούμε στο τέλος να την καταψηφίσουμε. Επιθυμούμε να ψηφίσουμε υπέρ της έκθεσης, στη μορφή που αυτή έχει σήμερα, αλλά υπάρχουν όρια ανοχής, κρίνουμε δε ότι υπάρχουν διάφορα σημεία που πρέπει να απαλειφθούν από την έκθεση, όπως αυτή έχει τώρα. Ως φιλελευθέροι είμαστε ένθερμοι υποστηρικτές των ανθρώπινων δικαιωμάτων. Τους δίδουμε τέτοια προτεραιότητα, ώστε δεν επιθυμούμε να αναμιγνύονται με διάφορα άλλα θέματα.

<SPEAKER ID=33 LANGUAGE="FR" NAME="Pailler">
Κύριε Πρόεδρε, αγαπητοί συνάδελφοι, τα ανθρώπινα δικαιώματα, περικλείουν τεράστια προβλήματα και, χωρίς να παραβλέπω όλες τις άλλες όψεις που σχετίζονται με αυτά τα ανθρώπινα δικαιώματα, που συχνά γίνονται αντικείμενο χλευασμού μέσα στα κράτη μέλη, δε θα αναφερθώ σήμερα παρά μόνο στην κατάσταση των οικογενειών χωρίς διοικητικά έγγραφα, θύματα της βίας της γαλλικής κυβερνήσεως.
<P>
Αυτές οι οικογένειες προσδοκούν μία γρήγορη λύση του προβλήματός τους. Η Συνέλευσή μας μπορεί να συνεισφέρει σ' αυτό, βοηθώντας τον αγώνα τους. Στη Γαλλία, οι νόμοι Pasqua το 1993 για την μετανάστευση κατέστησαν «παράνομες» -αν μπορώ να το πω- πολλές οικογένειες μεταναστών και τις οδήγησαν, από νομικής πλευράς, σε μόνιμη ανασφάλεια. Γονείς τέκνων που γεννήθηκαν στη Γαλλία αντιμετωπίζουν την άρνηση του δικαιώματος της διαμονής και απειλούνται με εκδιώξεις. Αυτοί που ζητούν άσυλο απελαύνονται στα ναυλωμένα αεροπλάνα της ντροπής, ενώ ο Υπουργός Εσωτερικών χαίρεται για αυτές τις απελάσεις, όπως θα έκανε αν ήταν κατάλογος θηραμάτων.
<P>
Από τον Μάρτιο, αυτοί που ήταν χωρίς διοικητικά έγγραφα, κάνουν αξιοθαύμαστες ενέργειες, και θα ήθελα, κυρίως, να χαιρετίσω το κουράγιο των απεργών πείνας. Έχουν την στήριξη οργανώσεων, εκκλησιών, συνδικάτων και, χωρίς παρεξήγηση, πολιτικών παρατάξεων. Μία σημαντική αντιπροσωπεία ατόμων χωρίς έγγραφα θα είναι παρούσα στο Στρασβούργο αυτήν την Τετάρτη, για να ενημερώσει τους βουλευτές σχετικά με τους λόγους και τους σκοπούς της ενέργειάς τους, και ν' αφήσει να φυσήξει, στους κόλπους μας, ο αέρας του πνεύματος του Αγίου Βερνάρδου, ο οποίος θα έκανε πολύ καλό σε μερικούς από εμάς. Στην δίψα τους για αναγνώριση και δικαιοσύνη, η γαλλική κυβέρνηση απάντησε με την περιφρόνηση, την πιο ακραία βία ή την ολοκληρωτική αυθαιρεσία, προκειμένου να ρυθμίσει ατομικές περιπτώσεις.
<P>
Η Ομάδα μας στηρίζει των αγώνα των ατόμων χωρίς δοικητικά έγγραφα ενάντια σε μια κυβέρνηση, η οποία περιόρισε την πολιτική της σχετικά με τη μετανάστευση, σε ενέργειες χαμηλής πολιτικής για πολιτικάντικους υπολογισμούς. Ο αναγκαίος αγώνας κατά της λαθρομετανάστευσης, των δικτύων και των καπηλευτών της δεν είναι δυνατό να γίνεται με την περιφρόνηση των δικαιωμάτων του ανθρώπου. Ζητούμε την νομιμοποίηση της καταστάσεως των ατόμων χωρίς διοικητικά έγγραφα, χωρίς να αδρανούμε σ' ό, τι σχετίζεται με την τήρηση των ανθρωπίνων δικαιωμάτων και των διεθνών συμφωνιών. Από αυτήν την άποψη, λοιπόν, χαίρομαι για ό, τι συμβαίνει στην Ισπανία και την Πορτογαλία.
<P>
Αντιθέτως, για ό, τι γίνεται στην ευρωπαϊκή σκηνή, λυπούμαι και καταδικάζω τις παραινέσεις και τις αποφάσεις του Συμβουλίου, που γίνονται όλο και περισσότερο περιοριστικές κάνοντας, συγχρόνως διακρίσεις στον τομέα της μετανάστευσης και του ασύλου. Όχι στην Ευρώπη φρούριο! Ναί στην Ευρώπη της αδελφότητος, της αλληλεγγύης. Πρέπει, επειγόντως, να θέσουμε ένα τέρμα σ' αυτή τη στρατηγική του αποδιοπομπαίου τράγου, διότι είναι επικίνδυνο να αναμειγνυόμεθα στο θέμα της μεταναστεύσεως και να το χειριζόμαστε σαν ένα πολιτικό ρίσκο, το οποίο χρησιμεύει, αποκλειστικά, στην ενίσχυση και την δημιουργία αξιοπιστίας, όλων εκείνων που παροτρύνουν σε μία δημαγωγική πολιτική αποκλεισμού και ξενοφοβίας. Ο επισειόμενος πέλεκυς από τη γαλλική αστυνομία στην εκκλησία του Αγίου Βερναρδου προετοίμαζε το έδαφος για τον σκανδαλώδη ρατσιστικό λόγο του Le Pen αναφορικά με την ανισότητα ανάμεσα στις φυλές, και, απ' όσο γνωρίζω, είναι εκλεγμένος εκπρόσωπος μέσα σ'αυτό το χώρο.

<SPEAKER ID=34 LANGUAGE="DE" NAME="Roth">
Kύριε Πρόεδρε, αγαπητοί κυρίες και κύριοι συνάδελφοι, ειδικά όταν πρόκειται να μιλήσουμε για τα ανθρώπινα δικαιώματα εδώ σε μας, δηλαδή μπροστά στην πόρτα μας, έχω την εντύπωση πως μερικοί μιλάνε, όπως ο Φαρισαίος στο κατά Λουκά Eυαγγέλιο 18 στίχ. 11, και λένε: »Θεέ μου, σ' ευχαριστώ που δεν είμαι - που δεν είμαστε - σαν τους άλλους άνθρώπους». Mε το σύνθημα δηλαδή, οι παραβιάσεις των ανθρωπίνων δικαιωμάτων γίνονται πολύ μακριά από μας; γίνονται παντού, αλλά όχι σε μας. H στάση αυτή είναι διφορούμενη; αναφέρεται κανείς με κατάνυξη στα ανθρώπινα δικαιώματα, αλλά τα εφαρμόζει επιλεκτικά. Eδώ σε μας, η πολιτική ανθρωπίνων δικαιωμάτων είναι πάντα, και κυρίως, πολιτική συμφερόντων.
<P>
Όσον αφορά τη συμπεριφορά προς τα κράτη με βασανιστήρια, με κλασικές παραβιάσεις ανθρωπίνων δικαιωμάτων, ισχύει η πολιτική θεωρία της σχετικότητας: Όσο πιο μεγάλη και σημαντική είναι η σημασία των κρατών αυτών, τόσο πιο σιγανή είναι η ευρωπαϊκή αγανάκτηση.
<P>
Σίγουρα είναι πιο εύκολο, και μ' αυτά βρίσκομαι πάλι στην αρχή, να καταγγέλλουμε τα εγκλήματα που συμβαίνουν κάπου αλλού, από το να ομολογούμε τις δικές μας ενέργειες. Aλλά αυτό ειδικά ανήκει στην αξιοπιστία. Συνειδητά ας ελέγξουμε πόσο σταθερό είναι το έδαφος για τα ανθρώπινα δικαιώματα στην Eυρωπαϊκή Ένωση, ή - για να μνημονεύσω τον Mπρεχτ: »Aς μιλήσει ο καθένας για την αμαρτία του». Kαι η αξιοπιστία μας αρχίζει με το να μην επιμένουμε, στενοκέφαλα, μονάχα στη θαυμάσια διατύπωση των ανθρωπίνων δικαιωμάτων στα χαρτιά, αφού τα βρίσκουμε σε πρωτόκολλα, συμβάσεις, τελικές πράξεις και διακηρύξεις. Aξιοπιστία σημαίνει, μάλλον, το να ρωτάμε για την πραγματικότητα των ανθρωπίνων δικαιωμάτων, και η αξιολόγηση αυτής της πραγματικότητας θα πρέπει να ανταποκρίνεται σε μια πολύ ευρεία και γενική ερμηνεία της έννοιας των ανθρωπίνων δικαιωμάτων, και να μην προσπαθήσουμε να την ερμηνεύσουμε στενά και περιοριστικά. Όταν λοιπόν μιλώ για ανθρώπινα δικαιώματα, τότε μιλώ για το δικαίωμα να ζω σ' ένα άθικτο περιβάλλον, τότε και η φτώχεια και ο αποκλεισμός παίζουν κάποιο ρόλο, τότε μιλώ και για τα δικαιώματα των γυναικών και των παιδιών, των ηλικιωμένων, των αναπήρων, των ομοφυλοφίλων και των λεσβιών, των αλλοδαπών και των προσφύγων. Oι συντηρητικοί κορόιδεψαν ότι αλλοιώνεται δήθεν η κλασική αστική έννοια των ανθρωπίνων δικαιωμάτων. Θα ήταν λοιπόν αλλοίωση, αν συμπεριλαμβάνονταν κοινωνικά και οικολογικά δικαιώματα. Aκριβώς γι' αυτόν το λόγο κριτικάρονται, εδώ και πολύ καιρό, οι αναπτυσσόμενες χώρες, επειδή - έχοντας προ οφθαλμών τη φτώχεια και τον πόνο - ζητούν κοινωνικά ανθρώπινα δικαιώματα για να ξεπεράσουν τη δυστυχία τους.
<P>
Aλλά τι κάνει η Eυρώπη; Eιδικά τα κράτη της EE είναι εκείνα που αλλοιώνουν τις κλασικές συμβάσεις, όπως λ.χ. τη Σύμβαση της Γενεύης για τους πρόσφυγες, με την καταχρηστική εφαρμογή της. Συνεπώς, ο κίνδυνος για τα ανθρώπινα δικαιώματα δεν έγκειται τόσο στο να εκφυλισθούν σε μη δεσμευτικά, με την επέκτασή τους, αλλά στο ότι γίνονται μη δεσμευτικά, λόγω της μη εφαρμογής τους στην Eυρωπαϊκή Ένωση. Mόνο αν εμείς, εδώ σ' αυτό το Σώμα, θίξουμε πραγματικά τα υπάρχοντα κακώς κείμενα κι επέμβουμε έτσι στην εσωτερική πολιτική συζήτηση, μόνον τότε η ετήσια έκθεση των ανθρωπίνων δικαιωμάτων θα είναι κάτι περισσότερο από μια εκπλήρωση ηθικού χρέους.
<P>
Eυχαριστώ σαφώς την εισηγήτρια που προσπάθησε, ώστε, μ' αυτό το πνεύμα, να αναγνωριστεί μια πραγματικά ευρύτερη, ευρέως διατυπωμένη, έννοια των ανθρωπίνων δικαιωμάτων. Eλπίζω πως η έκθεση αυτή για την κατάσταση των ανθρωπίνων δικαιωμάτων στην EE το 1994, θα τύχει επιτέλους, το Σεπτέμβριο του 1996, της απαραίτητης πλειοψηφίας στο Σώμα μας.

<SPEAKER ID=35 LANGUAGE="FR" NAME="Pradier">
Κύριε Πρόεδρε, φυσικά η ομάδα μας θα ψηφίσει την εξαίρετη έκθεση του συναδέλφου μας De Esteban Martin. Εν τούτοις, δεν μπορούμε να επικαλούμαστε τα ανθρώπινα δικαιώματα στους κόλπους της Ένωσης και να ικανοποιούμαστε μιλώντας με τον ίδιο τρόπο, που τα κράτη και οι ευρωπαϊκές κυβερνήσεις συμπεριφέρονται απέναντι στους υπηκόους τους. Πρέπει επίσης, μέσα σ' αυτό το Κοινοβούλιο, να επικαλούμαστε τον τρόπο με τον οποίο συμπεριφερόμαστε απένατι στους πολίτες των τρίτων χωρών, συμπεριφορές, οι οποίες πρέπει να εγγράφονται στα κείμενα των νόμων, στους κανονισμούς, στη στάση δημοσίων αρχών και στην καθημερινή και ιδιωτική ζωή.
<P>
Αλλά τι σημαίνει ακριβώς, πιο συγκεκριμένα, αγώνας για τα ανθρώπινα δικαιώματα; Είναι η εναντίωση στο σπάσιμο με τσεκούρια των θυρών μιας εκκλησίας, για να ξεφορτωθούν τους απεργούς πείνας που είχαν καταλύσει εκεί. Είναι η κατάρρευση της αχρείας διακήρυξης, η οποία έτεινε να μας παρασύρει στην πίστη ότι οι άνθρωποι δεν είχαν, εκ γενετής, ίσα δικαιώματα. Ασφαλώς, η ομοβροντία επιπλήξεων που δέχεται στη Γαλλία ο μαχόμενος φασισμός, είναι περιορισμένης σημασίας. Εν τούτοις, ας προσέξουμε! Ο τρόπος με τον οποίο μεταχειριζόμαστε σήμερα τους Αφρικανούς, τους Τούρκους ή τους ?ραβες, η απανθρωπιά την οποία δείξαμε απέναντί τους, προοιωνίζονται, ασφαλώς, τον τρόπο με τον οποίο εμείς, πολίτες της Ενωσης, θα μας αντιμετωπίσουν αν αφήσουμε ελεύθερο το πεδίο στους εθνικιστές, εχθρούς της δημοκρατίας, οι οποίοι γίνονται τόσο εύκολα δολοφόνοι, όπως έδειξαν στην ήπειρό μας, πριν από μερικούς μήνες.

<SPEAKER ID=36 LANGUAGE="FR" NAME="Berthu">
Kύριε Πρόεδρε, ο σεβασμός των ανθρωπίνων δικαιωμάτων που ριζώνει στο πλαίσιο του ζήλου μας για την αξιοπρέπει του ατόμου και, άρα, στις πιο παλιές πνευματικές μας παραδόσεις, αξίζει μεγάλης προσοχής από την πλευρά των ευρωπαϊκών χωρών. Γι' αυτό το λόγο, τα κράτη μέλη της Ένωσης επαγρυπνούν κυρίως γι'αυτό το θέμα και ιδιαίτερα η Γαλλία, η οποία σεβάστηκε πλήρως τα ανθρώπινα δικαιώματα στην περίπτωση των μεταναστών χωρίς διοικητικά έγγραφα, των μεταναστών, κι ας μην κακοφανεί αυτό στην κ. Pailler, που παραβίασαν τους νόμους μας. Για την προστασία αυτών των δικαιωμάτων, τα κράτη μέλη προσχωρούν στην Ευρωπαϊκή Σύμβαση διαφύλαξης των ανθρωπίνων δικαιωμάτων και των θεμελιωδών ελευθεριών.
<P>
Το ερώτημα που τίθεται σήμερα είναι να ξέρουμε, αν η Ευρωπαϊκή Ένωση θα προσχωρούσε, υπό αυτήν την ιδιότητά της, σ' αυτήν την συμφωνία. Η έκθεση De Estaban Martin, δίνει θετική απάντηση. Δεν συμμεριζόμαστε την άποψή της πάνω σ' αυτό το θέμα, διότι αυτή η προσχώρηση, μικρής πρακτικής ωφέλειας, θα δημιουργούσε στην Ένωση θεσμικό άλμα μη ελεγχόμενο. Πράγματι, το άρθρο ΣT της Συνθήκης διακηρύσσει ήδη ότι η Ένωση σέβεται τα θεμελιώδη δικαιώματα, έτσι όπως διασφαλίζονται από την Ευρωπαϊκή Σύμβαση των ανθρωπίνων δικαιωμάτων, και από την πλευρά του, το Δικαστήριο τα έχει ενσωματώσει στη νομολογία του.
<P>
Στην πραγματικότητα, το μοναδικό θέμα που απομένει είναι αυτό μιας ενδεχόμενης δυσαρμονίας εκτιμήσεως πάνω σε ζητήματα κοινοτικού δικαίου ανάμεσα στο Δικαστήριο του Στρασβούργου και σ' αυτό του Λουξεμβούργου, υπόθεση αρκετά δευτερεύουσα, η οποία δεν περικλείει καμμία δυσκολία που να μην μπορεί να επιλυθεί με το πέρασμα του χρόνου.
<P>
Αντιθέτως, η πρόταση προσχωρήσεως της Ενώσεως στην Ευρωπαϊκή Σύμβαση θα επέφερε κατάσταση πολύπλοκης νομικής διευθέτησης και με βραδεία δυνατότητα αξιοποίησης, διότι, στις προθεσμίες του Δικαστηρίου μας, θα έπρεπε να προστεθούν αυτές μιας ενδεχόμενης προσφυγής ενώπιον του Δικαστηρίου του Στρασβούργου. Υπό αυτές τις συνθήκες, αυτή η άμεση προσχώρηση της Κοινότητας θα άξιζε να πλησιάσει λίγο παραπέρα από τον συγκεκριμένο στόχο, στον οποίο αποβλέπει εδώ και καιρό: να θεωρηθεί ως κράτος. Επιπλέον, αν η Ένωση προσχωρούσε, υπό αυτήν την ιδιότητα, θα έπρεπε πρώτα να λάβει την νομική υπόσταση, γεγονός που θα μας οδηγούσε, για μια φορά ακόμη, σ' έναν επισφαλή δρόμο.
<P>
Τελικά, αν η Κοινότητα, ή η Ένωση, μπορούσε να συνάψει διεθνείς συμβάσεις στον τομέα των ανθρωπίνων δικαιωμάτων, αυτό θα σήμαινε, αναμφίβολα, ότι διαθέτει, εφεξής, σ' αυτόν τον τομέα μία γενική αρμοδιότητα, την οποία της αρνήθηκαν πάντοτε οι συνθήκες. Θα ήταν ακόμα περισσότερο σωστό, προφανώς, ανα καταχωρούσαμε στη Συνθήκη έναν κατάλογο με τα θεμελιώδη δικαιώματα, όπως απαιτούν κάποιοι. Επ' ευκαιρία μιας τέτοιας μεταβολής από τις τεχνικές αρμοδιότητες σε γενικές αρμοδιότητες, δεν θα ήμασταν πλέον πολύ μακριά από μια αλλαγή της φύσεως των ευρωπαϊκών θεσμών.

<SPEAKER ID=37 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, είναι αστείο να βλέπει κανείς αυτό το Κοινοβούλιο να συζητά για τα δικαιώματα του ανθρώπου, ενώ, προηγουμένως, ο ίδιος ο Πρόεδρος του Κοινοβουλίου μου αρνήθηκε το λόγο δυό φορές, όταν ήθελα να απαντήσω στην κ. Βeres, έπειτα στον κ. Schultz, οι οποίοι προσέβαλαν άμεσα τον συνάδελφό μας Jean-Marie Le Pen και, κατά συνέπεια, εμμέσως, τους άλλους δέκα βουλευτές του Εθνικού Μετώπου, οι οποίοι είναι μέλη αυτής της Συνελεύσεως, όπου ανήκω κι εγώ.
<P>
Εξάλλου, οφείλω να πω, ότι σ' εκείνο το θέμα, ο λαός αποφάσισε διότι χθές το βράδυ, έλαβαν χώρα τέσσερις μερικές εκλογές, οι οποίες σημαδεύτηκαν από μια εντονότατη πρόοδο του Εθνικού Μετώπου, παρόλη τη διαμάχη που γίνεται εδώ και μια εβδομάδα στα μέσα ενημέρωσης.
<P>
?ρα, δεν τηρήθηκε το άρθρο 108 του κανονισμού. Όπου και η τελική διαπίστωση. Τα ανθρώπινα δικαιώματα, αποτελούν, πράγματι, τον ευνοϊκότερο λόγο για την καλλιέργεια μιας ιδιθρρυθμίας, ιδιαιτέρως απεχθούς, που ονομάζεται υποκρισία, ενώ η έκθεση που μας υποβάλλεται σήμερα έχει δυστυχώς μια πολύ βαριά ιστορική παράδοση πίσω της, αφού από το 1793, ο Ροβεσπιέρος είχε οδηγήσει στην έγκριση από την Συνθήκη μιας διακηρύξεως των ανθρωπίνων δικαιωμάτων, ιδιαιτέρως δημαγωγικής, και είχε συμπήξει ένα κράτος τρομοκρατίας, που απεκλήθη ο Τρόμος.
<P>
?λλο παράδειγμα που αναφέρθηκε προηγουμένως από ένα συνάδελφο είναι το εξής: η ΕΣΣΔ του Στάλιν, που υπέγραψε χωρίς δισταγμούς μία θαυμάσια γενική Διακήρυξη των δικαιωμάτων του ανθρώπου στη Συνθήκη του Σαν Φρανσίσκο. Δεν ενόχλησε καθόλου το γεγονός να υπάρχει ένα στρατόπεδο συγκέντρωσης με εκατομμύρια φυλακισμένους. Εξάλλου, ο μεγάλος φιλόσοφος Χέγκελ, στις αναλύσεις του για τη γαλλική Επανάσταση, έδειξε καλώς πως ο μοντέρνος ολοκληρωτισμός βασιζόταν επακριβώς στην εφαρμογή νομικών και φιλοσοφικών γενικών προτύπων, που ονομάζουμε ανθρώπινα δικαιώματα, για ν' απωθήσει το άτομο.
<P>
Πέρα από αυτήν τη φιλοσοφική διαμάχη, διαπιστώνω ότι η έκθεση δεν κάνει λόγο για ορισμένες καταστάσεις προσβολής των δικαιωμάτων του ανθρώπου, τα οποία ωστόσο δεν επιδέχονται αμφισβήτηση. Για παράδειγμα, η προσβολή της ελευθερίας της έκφρασης- θα αναφερθώ στην περίπτωση της χώρας μου γιατί την γνωρίζω καλύτερα- αλλά το κίνημά μας- το Εθνικό Μέτωπο- είναι εκτεθειμένο σε προσβολές της ελευθερίας της έκφρασης, εξαιρετικά σημαντικές, που είναι προϊόν όχι μόνο συμπεριφορών, ενίοτε, αυθαιρέτων των μέσων μαζικής ενημέρωσης και της κυβέρνησης, αλλά επίσης και ενός νόμου κομμουνιστικής έμπνευσης -ο νόμος Gayssot- ολοκληρωτικός νόμος που δε θα έπρεπε να κυκλοφορεί σε μία δημοκρατική χώρα. Εξάλλου, στη χρονική συγκυρία της ψήφισής του, ο υπουργός Δικαιοσύνης είχε αναγνωρίσει σ' αυτόν τον ολοκληρωτικό χαρακτήρα.
<P>
?λλο παράδειγμα: η προσβολή στην ελευθερία των εθνών, στην Ευρώπη, να αποφασίσουν με δημοψήφισμα, αν επιθυμούν πραγματικά να γίνουν χώρες μεταναστεύσεων. Από αυτή την άποψη, σας παραπέμπω στις εργασίες του Καντ, ο οποίος έλεγε στο σχέδιό του για την αιώνια ειρήνη, ότι οι γηγενείς πληθυσμοί είχαν πάντοτε το δικαίωμα να αποφασίζουν για την αποδοχή ή μη μεταναστευτικών πληθυσμών στο έδαφός τους. Πρέπει να πούμε ότι ο Καντ ήθελε να προστατέψει τους ινδιάνους της Αμερικής, οι οποίοι υπέστησαν την μετανάστευση σε τέτοιο σημείο και- οι δύστυχοι- έχουν σήμερα σχεδόν αφανισθεί, σε κάθε περίπτωση ως κυρίαρχος λαός.
<P>
?λλο παράδειγμα ακόμα: η προσβολή στην ασφάλεια των ατόμων τα οποία παραδόξως ελάχιστα μνημονεύονται σ' αυτή την έκθεση. Διαπιστώνω ότι τα εγκλήματα και τα παραπτώματα έχουν πενταπλασιασθεί στο σύνολο των χωρών της Ευρωπαϊκής Κοινότητας από το 1957. Όπως συμβαίνει πάντοτε όταν πρόκειται για προσβολή των δικαιωμάτων του ανθρώπου, τα θύματα είναι πάντοτε οι φτωχοί.
<P>
?λλη προσβολή, πολύ σημαντική, η προσβολή στο δικαίωμα της εργασίας - ο εισηγητής το ανέφερε, εξάλλου -, αλλά απέφυγε να πει ότι η μαζική ανεργία είναι προϊόν, λόγω ευρωπαϊκής πολιτικής, του νομισματικού αντιπληθωρισμού και του αχαλίνωτου ελεύθερου εμπορίου. Είκοσι εκατομμύρια άνεργοι, εκπλήττει επίσης κι αυτό, όπως συμπτωματικά, οι πιο αδύναμοι, το ίδιο και η μετανάστευση και η ανασφάλεια.
<P>
Όλες αυτές οι προσβολές που αγνοούνται ή παραλείπονται σ' αυτήν την έκθεση, πλήττουν, προφανώς, τους πιο αδύναμους από τους συμπολίτες μας και συνιστούν μία οπισθοδρόμηση του πολιτισμού μας στην καθημερινή ζωή, παρόλο το πλήθος των κειμένων που επιμένουμε μετά μανίας να δημοσιεύουμε καθημερινά για τα δικαιώματα του ανθρώπου.
<P>
Όλα αυτά δείχνουν, στην πραγματικότητα, ότι η παγκόσμια Ευρώπη είναι ένα ολιγαρχικό σχέδιο, που υπερασπίζεται τα συμφέροντα μιας ιθύνουσας, υπερβολικά, αλαζονικής τάξης, η οποία ανεμείχθη στην εξουσία στην Ευρώπη, και η οποία οδηγεί την πολιτική της περιφρονώντας, ταυτόχρονα, τα λαϊκά συμφέροντα.
<P>
Κάποια συγκεκριμένα παραδείγματα με εξέπληξαν ιδιαιτέρως: κατ' αρχάς, εκπλήσσομαι που η έκθεση αναφέρει τη λέξη δικαίωμα στη ζωή του παιδιού που γεννιέται, το οποίο, εξ όψεως, δεν αναγνωρίζεται καθόλου, γεγονός που αποτελεί αντικείμενο εμπαιγμού δύο χιλιάδες έτη χριστιανικής παράδοσης και δυόμιση χιλιάδες έτη ανθρωπιστικής παράδοσης, αφού ο ίδιος ο Ιπποκράτης αναγνώριζε ήδη αυτό το δικαίωμα πέντε αιώνες πριν από τον ερχομό του Ιησού Χριστού.
<P>
?λλο παράδειγμα: η μετανάστευση. Η έκθεση δεν αναφέρει την αναγκαιότητα μιας δημοκρατικής ρήτρας, ακόμα μια φορά για να μπορέσουν οι λαοί να αποφασίσουν για την κατ' ουσίαν υπόσταση αυτής της μετανάστευσης.
<P>
Θα ήθελα επίσης να κατακρίνω την παράγραφο 60, η οποία στιγματίζει την στάση του ελληνικού κράτους. Θεωρώ ότι, στην συγκεκριμένη περίπτωση, πρόκειται για προσβολή στην εθνική κυριαρχία της Ελλάδος, γεγονός που δεν μπορώ να παραδεχθώ στο πλαίσιο των ευρωπαϊκών θεσμών.
<P>
Αναφορικά με το παράδειγμα όπου καταδικάζεται ο ρατσισμός στην παράγραφο 86. Διαπιστώνω, ότι πουθενά δεν αναφέρεται η αναγκαιότητα προστασίας των γηγενών πληθυσμών ενάντια στον ρατσισμό που ασκείται σ' αυτούς από κάποιους μετανάστες. Έχουμε την εντύπωση ότι ο ρατσισμός ασκείται πάντοτε ενάντια στους ίδιους, αλλά, στην πραγματικότητα, κάθε πληθυσμός μπορεί να υποστεί πραγματικά προσβολές ρατσιστικής μορφής. Είναι η περίπτωση της πλειοψηφίας των γηγενών πληθυσμών των ευρωπαϊκών χωρών, όμως η έκθεση δεν κάνει λόγο γι' αυτό.
<P>
Τελικά, η παράγραφος 93 αναφέρει ότι τα κόμματα της ακροδεξιάς ευνοούν την ξενοφοβία. Θα αναφέρω ως παρατήρηση ότι η ξενοφοβία βασίλευε πάντοτε, τόσο στη δεξιά όσο και στην αριστερά, σε όλες τις εποχές. Οι οπαδοί του Έμπερτ, στην περίοδο της γαλλικής Επανάστασης, είχαν ξενοφοβία. Ο Μπλάνκι είχε ξενοφοβία. Παρουσιάζεται πάντοτε μία αντιιρακινή ξενοφοβία σε όλα τα τηλεοπτικά κανάλια και δεν μιλώ για την αντιρωσική ξενοφοβία που προβάλλεται σε κάποιες γαλλικές εφημερίδες, όπως στην μεγάλη ημερήσια εφημερίδα Λε Μοντ.
<P>
Όσον αφορά το δικαίωμα επανένωσης της οικογένειας, έπρεπε να διευκρινιστεί ότι αφορά τη χώρα υποδοχής.
<P>
Τελευταία παρατήρηση: τα οικονομικά δικαιώματα γελοιοποιούνται από την σημερινή ευρωπαϊκή οικονομία, όπως το ανέφερα ήδη προηγουμένως. Κατά συνέπεια, πιστεύω ότι υπάρχουν τεράστια κενά σ'αυτήν την έκθεση, η οποία αποτελεί μεγάλη υποκρισία, ιδιαίτερα χαρακτηριστική της κατάστασης της σημερινής πολιτικής συζήτησης.

<SPEAKER ID=38 LANGUAGE="FR" NAME="Lindeperg">
Είναι πολύ λυπηρό, κύριε Πρόεδρε, να ακούμε αυτό που μόλις ακούσαμε, όταν έχουμε ακόμα...
<P>
(Διακοπή ενός βουλευτή) Είναι αυτή, η ελευθερία της έκφρασης! Επιτρέψατέ μου να εκφρασθώ, δεν είπα τίποτε, όταν μίλησε ο κ. Blot.
<P>
Έλεγα ότι ήταν πολύ λυπηρό, κύριε Πρόεδρε, να ακούμε αυτό που μόλις ακούσαμε, όταν έχουμε ακόμα στο μυαλό μας τις εικόνες που προβλήθηκαν στη γαλλική τηλεόραση, χθές το βράδυ, μιας εκδήλωσης, μιας άθλιας εκμετάλλλευσης ενός ανθρωπίνου δράματος, που συντάραξε τη Γαλλία, από το κόμμα στο οποίο ανήκει ο κ. Blot...
<P>
(Διακοπή) Ελευθερία της έκφρασης, κύριε Blot, ελευθερία της έκφρασης!
<P>
Όχι, δεν επιτίθεμαι στον κ. Blot προσωπικά, απλά κατηγορώ την εκμετάλλευση ενός δράματος, που συντάραξε τη Γαλλία, από ένα πολιτικό κόμμα με σκοπό καθαρά ρατσιστικό και για λόγους εκλογικούς. Γιατί; Διότι η απόφαση της εκδήλωσης, κύριε Blot, ελήφθη...
<P>
(Χειροκροτήματα) Αυτή η απόφαση, το γνωρίζετε καλά, ελήφθη αποκλειστικά όταν οι άνθρωποι του Εθνικού Μετώπου είχαν την επιβεβαίωση της καταγωγής, δεν λέω της εθνικότητας, αλλά της καταγωγής του προσώπου που ήταν ο δράστης του εγκλήματος. Αυτός ήταν μαροκινής καταγωγής και ο Le Pen χθές, στην τηλεόραση, μίλησε για έναν Μαροκινό. Επέμεινε, ενώπιον της Christine Ockrent λέγοντάς της: »όχι δεν ήταν Γάλλος, ήταν Μαροκινός». Ενώ εμείς γνωρίζουμε ότι ήταν Γάλλος με γαλλική ταυτότητα. Δυστυχώς, με μητέρα μαροκινής καταγωγής. Αλλά αυτό λέει πολλά για τις προθέσεις. Αυτό σημαίνει ακριβώς, -πράγμα που ειπώθηκε, εξάλλου, σε ορισμένες παλιές διακηρύξεις του Εθνικού Μετώπου- ότι αν φθάνατε στην εξουσία, δεν θα είχατε σε μεγάλη εκτίμηση την εθνικότητα των ανθρώπων, και ότι θα μπορούσατε, όπως γινόταν στην εποχή του Vichy να γυρίσετε πίσω.
<P>
Συγχωρήσατέ με, κύριε Πρόεδρε, αλλά επανέρχομαι τώρα σ' αυτό που σκόπευα να πω. &#x221E;θελα να πω ότι το Κοινοβούλιό μας αφιερώνει ένα μη αμελητέο μέρος του χρόνου του για να καταγγείλει τις παραβιάσεις των δικαιωμάτων του ανθρώπου στις τρίτες χώρες, και δικαίως πράττει. Στη Γαλλία λένε, ότι όταν σκαρφαλώνεις ψηλά, πρέπει να έχεις καθαρό εσώρουχο. ?ρα, μπορούμε να λάβουμε το θάρρος να δώσουμε μαθήματα, όταν τα δικαιώματα του ανθρώπου δεν γίνονται πλήρως σεβαστά στην Ευρωπαϊκή Ένωση, ενώ όλοι γνωρίζουν καλά ότι γίνονται, στην πραγματικότητα, πολλές καταχρήσεις.
<P>
Στη διάρκεια του λίγου χρόνου που μου υπολείπεται, θα αναφέρω ένα μόνο παράδειγμα: είναι η, συνεχώς, όλο και αθλιότερη μοίρα που επιφυλάσσει η Ευρώπη στο δικαίωμα του ασύλου, το οποίο συρρικνούται, χρόνο με το χρόνο, σαν αφυδατωμένο δέρμα. Είναι, εν τούτοις, απαράγραπτο καθήκον για την Ευρωπαϊκή Ένωση, να προσφέρει προστασία σ' αυτούς που διώκονται, έτσι όπως ορίζει ως υποχρέωση η Συνθήκη της Γενεύης. Αλλά με σκοπό την περιοριστική ερμηνεία της Συνθήκης της Γενεύης, αυτή η προστασία δεν διασφαλίζεται πλέον και ο αριθμός των νομικών πλαισίων που παραχωρούνται μειώνονται σήμερα, μολονότι ο σεβασμόε των δικαιωμάτων του ανθρώπου δεν έκανε, στον κόσμο, σημαντικές προόδους. Για παράδειγμα, ανάμεσα στους παρισινούς χωρις νόμιμα έγγραφα, υπήρξαν αρνήσεις χορήγησης ασύλου, ενώ Ύπατος Αρμοστής για τους Πρόσφυγες αναγνώριζε ότι διέτρεχαν πραγματικούς κινδύνους στις χώρες τους.
<P>
Θα ήθελα να τελειώσω λέγοντας ότι είναι απαραίτητο, τουλάχιστον, να καταγγείλουμε, όπως γίνεται για τις τρίτες χώρες, τις παραβιάσεις των δικαιωμάτων του ανθρώπου στο εσωτερικό της Ευρωπαϊκής Ένωσης. Είναι το αντικείμενο της έκθεσης την οποία συζητούμε σήμερα. ?ρα, την προηγούμενη χρονιά, δεν ήμασταν σε θέση να εγκρίνουμε και να συμφωνήσουμε πάνω σ' αυτήν, αναφορικά με τα δικαιώματα του ανθρώπου του 1993. Αυτή η απόρριψη επικύρωνε την αντίθεση δύο διαφορετικών αντιλήψεων για τα ανθρώπινα δικαιώματα: μία στατική αντίληψη, η οποία παγιώνεται στο βάθρο των θεμελιωδών δικαιωμάτων και, μία διασταλτική, εξελικτική, η οποία εμπεριέχει τις εξελίξεις της κοινωνίες. Αυτή η διαφορά, διαρκεί εσαεί, το είδαμε προηγουμένως, κι αυτή τη χρονιά επίσης, με κίνδυνο να οδηγήσει στις ίδιες συνέπειες.
<P>
Θα ήθελα, λοιπόν, να τονίσω, κι εγώ επίσης, τις αξιοσημείωτες προσπάθειες που πραγματοποιούνται απο τον εισηγητή για να κατορθώσει να συμφιλιώσει αυτές τις δύο αποκλίνουσες απόψεις. Έδειξε μεγάλο θάρρος, σε συνθήκες πάρα πολύ δύσκολες. Ελπίζω ότι οι προσπάθειές του δε θα είναι μάταιες. Μία θετική ψήφος θα ξεκινούσε, ίσως, μία ηπιότερη προσέγγιση για τα επόμενα χρόνια. Έχει να κάνει με την φερεγγυότητά μας προς το εξωτερικό.

<SPEAKER ID=39 LANGUAGE="FR" NAME="Bazin">
Κύριε Πρόεδρε, επιθυμώ να διαμαρτυρηθώ για τον τρόπο, κατά τον οποίο εφαρμόσατε τον Κανονισμό, ή μάλλον κατά τον οποίο δεν τον εφαρμόσατε. Είναι άκρως σκανδαλώδες, όποια κι αν είναι η ουσία της συζήτησης, όταν ένας εγγεγραμμένος ομιλητής, ο οποίος κερδίζει κάποιο χρόνο ομιλίας, να μπορεί, στην πραγματικότητα, να τον βλέπει περίπου διπλό, για να υβρίσει, από τη μια έναν εκ των συναδέλφων, όποιος κι αν είναι αυτός, και να κάνει κατόπιν την παρέμβασή του.
<P>
(Χειροκροτήματα) Το γεγονός αυτό είναι απολύτως απαράδεκτο και απαιτώ να καταχωριστεί στα πρακτικά.

<SPEAKER ID=40 NAME="Πρόεδρος">
Κύριε Bazin, ασφαλώς και θα καταγραφεί στα πρακτικά αλλά η γενναιοδωρία μου αφορά την ερμηνεία που έκανα για τα γεγονότα. Θεώρησα ότι η συνάδελφός μας διακόπηκε άκαιρα και της έδωσα είκοσι ή τριάντα δευτερόλεπτα επιπλέον· δεν πιστεύω ότι αυτό αποτελεί παραβίαση του Κανονισμού.
<P>
Αλλά θα συνεχίσουμε τη συζήτηση μας ήρεμα, ελπίζω, με την κ. Colombo Svevo.

<SPEAKER ID=41 LANGUAGE="IT" NAME="Colombo Svevo">
Κύριε Πρόεδρε, χρειαζόμαστε μία έκθεση αυτού του είδους, όπως επίσης χρειάζεται να θέσουμε ερωτήσεις στον εαυτό μας σχετικά με το αντικείμενο, την ταυτότητα δηλαδή αυτής της έκθεσης. Είναι επίσης αναγκαίο να γίνεται συνοπτικά, κάθε έτος, ο απολογισμός της κατάστασης των ανθρωπίνων δικαιωμάτων στο εσωτερικό της Ένωσης. Αυτό τον απολογισμό προσπάθησε να κάνει, πολύ καλά κατά τη γνώμη μου, η εισηγήτρια, αλλά όσον αφορά την ουσία του όλου θέματος κάθε χρόνο επαναλαμβάνεται η έντονη αντιπαράθεση μεταξύ εκείνων που θεωρούν ότι η έκθεση θα πρέπει να αναφέρεται, με τη στενή έννοια, στα βασικά ανθρώπινα δικαιώματα και όσων τα επεκτείνουν, αντιθέτως, στα οικονομικά και κοινωνικά δικαιώματα.
<P>
Υπάρχουν λόγοι που συνηγορούν υπέρ κάθε μιας των δύο σχολών, αλλά εάν ακολουθούσαμε αυστηρά την πρώτη, τη θέση δηλαδή όσων δέχονται αποκλειστικά τα βασικά δικαιώματα, θα έπρεπε, από κοινού με το Συμβούλιο της Ευρώπης, να κατορθώνουμε να προβάλλουμε με όλο και πιο σχολαστικό τρόπο όλες τις παραβιάσεις και τις ελλείψεις σε αυτό το πεδίο. Θα έπρεπε, παραδείγματος χάρη, να προωθούμε το στοχασμό μας όσον αφορά το δικαίωμα στη ζωή και στα ανθρώπινα δικαιώματα και σχετικά με όσα συμβαίνουν στον τομέα της βιοηθικής, να επιδιώξουμε νέες εκφράσεις και νέες γλώσσες που ανοίγουν πάντοτε νέους δρόμους στοχασμού.
<P>
Αυτή η αντιμετώπιση δεν θα ήταν περιοριστική, αλλά ειλικρινά θα χρειαζόταν να πούμε ότι και τα υπόλοιπα δικαιώματα θα έπρεπε να αποτελέσουν το αντικείμενο μιας ανάλογης έκθεσης για τα κοινωνικά και οικονομικά δικαιώματα. Εάν θέλουμε να επιχειρήσουμε, εγώ πιστεύω ότι μπορούμε, να τα συμπεριλάβουμε σε μία ενιαία έκθεση, είναι σαφές ότι τα κοινωνικά και οικονομικά δικαιώματα, στην έκθεση για τα ανθρώπινα δικαιώματα δεν μπορούν να περιορίζονται σε έναν επαναλειπτικό κατάλογο όλων των στόχων που εμείς ανυψώνουμε σε δικαιώματα αλλά που στην πραγματικότητα και από νομικής πλευράς δεν είναι.
<P>
Χρειάζεται να εξευρεθεί το σωστό σημείο σύγκλισης ώστε να προσδιορισθεί και η παρούσα έκθεση, πράγμα που είναι δυνατόν να επιτευχθεί διότι υπάρχουν οι αποφάσεις του Ευρωπαϊκού Δικαστηρίου που υπογραμμίζουν ότι, εάν η Σύμβαση των Ανθρωπίνων Δικαιωμάτων καθορίζει βασικά τα αστικά και πολιτικά δικαιώματα, αυτά τα δικαιώματα έχουν κυρίως οικονομικές και κοινωνικές επιπτώσεις και δεν τα χωρίζουν στεγανά. Η εν λόγω σύμβαση έχει σαν στόχο την προστασία όχι μόνο των θεωρητικών δικαιωμάτων αλλά και των συγκεκριμένων δικαιωμάτων και γι αυτό το λόγο τα μέσα που προσφέρονται από το κράτος για την υλοποίηση αυτών των δικαιωμάτων θεσπίζουν μία αλληλεξάρτηση μεταξύ πολιτικών και αστικών δικαιωμάτων.
<P>
Ζητώ συνεπώς σχετικά με αυτό το θέμα, με αυτή την ενδεχόμενη σύγκλιση να αρχίσει μία συζήτηση πριν από τη σύνταξη της επόμενης έκθεσης ώστε να μπορέσει το Ευρωπαϊκό Κοινοβούλιο να προχωρήσει στην έγκριση της έκθεσης για τα ανθρώπινα δικαιώματα. Αποκτά ιδιαίτερη σημασία για όλες τις χώρες να επιτευχθεί η ευρύτερη δυνατή συναίνεση στο θέμα αυτό, στόχο που έχει καθορίσει και η εισηγήτριά μας, την οποία ευχαριστώ για την εργασία που επετέλεσε.

<SPEAKER ID=42 LANGUAGE="IT" NAME="Caccavale">
Αν και δεν παρακολούθησα ολόκληρη τη συζήτηση, άκουσα εντούτοις με μεγάλη προσοχή την τελευταία παρέμβαση, που όπως μου φαίνεται έθιξε το κεντρικό πρόβλημα του ζητήματος που εξετάζουμε. Ο κ. Colombo Svevo, με τη μεγάλη του πείρα, το περιέγραψε πολύ σωστά: αυτή τη στιγμή η έκθεση αποτελεί αντικείμενο έντονων αντιπαραθέσεων διότι δεν μπορούμε να συμφωνήσουμε γύρω από την έννοια «ανθρώπινα δικαιώματα», ούτε κατορθώνουμε να καθορίσουμε εάν στο εσωτερικό της Κοινότητας μπορούμε ή όχι να καταγγέλλουμε δημοσίως τις παραβιάσεις των πολιτικών, των γενικών δικαιωμάτων των πολιτών της Ένωσης.
<P>
Το πρόβλημα έγκειται στο γεγονός ότι, πράγματι, η έννοια των ανθρωπίνων δικαιωμάτων, κατά τη γνώμη μας, έχει επεκταθεί σε ένα εξαιρετικά επικίνδυνο, ένα εξαιρετικά ολισθηρό πεδίο. Όταν αρχίζει να γίνεται λόγος για κοινωνικά, οικονομικά, συνδικαλιστικά δικαιώματα, για το γενικό δικαίωμα στην κατοικία, στην εργασία, στην υγεία, είναι σαφές ότι εισερχόμεθα σε ένα ναρκοθετημένο πεδίο. Πιστεύω ότι επιβάλλεται να εξετάσουμε με προσοχή το θέμα. Δεν νομίζω, παραδείγματος χάρη, ότι μπορεί να γίνεται λόγος για δικαίωμα στην εργασία, αλλά για το δικαίωμα πρόσβασης στην απασχόληση. δεν νομίζω ότι μπορεί να γίνεται λόγος για δικαίωμα στην οικία, αλλά για δικαίωμα στην κατοικία. δεν νομίζω ότι μπορεί να γίνεται λόγος για δικαίωμα στην υγεία, με τη στενή έννοια, αλλά για το δικαίωμα του πολίτη να μπορεί να επιλέγει μεταξύ υγειονομικών συστημάτων διαφορετικού τύπου.
<P>
Στο σημείο αυτό έχει όντως δίκιο ο κ. Colombo Svevo όταν λέει ότι θα πρέπει να συμφωνήσουμε. Φοβάμαι ότι θα καταλήξουμε σε νέες φιλονικίες ή στο τέλος δεν θα μπορέσουμε, και πάλι, να εγκρίνουμε την έκθεση του 1994 για το σεβασμό των ανθρωπίνων δικαιωμάτων στην Ένωση, αποδεικνύοντας για άλλη μία φορά τη μεγάλη αδυναμία του Ευρωπαϊκού Κοινοβουλίου, αποδεικνύοντας ότι δεν είμαστε ικανοί ούτε κάν να συμφωνήσουμε ποιες είναι οι παραβιάσεις των πολιτικών, των βασικών δικαιωμάτων των πολιτών.
<P>
Θα παρουσιάσω μόνο μία, αλλά εμβληματική, περίπτωση: το ζήτημα της δικαιοσύνης στις χώρες μας. Εάν λοιπόν δεν συμφωνήσουμε όσον αφορά το σημείο εκκίνησης, δηλαδή σχετικά με αυτό το σημείο, δεν θα καταλήξουμε σε κανένα αποτέλεσμα. Θα υποδείκνυα συνεπώς με την παρούσα ευκαιρία -αντίθετα, πρόκειται για ένα επίσημο αίτημα- να εξεύρουμε έναν κοινό παρανομαστή, να συντάξουμε έναν κώδικα εσωτερικού διακανονισμού του Ευρωπαϊκού Κοινοβουλίου για να μπορέσουμε επιτέλους να συμφωνήσουμε τι ακριβώς είναι τα ανθρώπινα δικαιώματα. Χωρίς αυτό τον κώδικα εσωτερικού διακανονισμού θα συνεχίσουμε να φιλονικούμε, κύριε Πρόεδρε, κύριοι συνάδελφοι, θα συνεχίσουμε να μην υιοθετούμε καμία από τις εκθέσεις για την προστασία των ανθρωπίνων δικαιωμάτων, ούτε του 1993, ούτε του 1994, ούτε του 1995.

<SPEAKER ID=43 LANGUAGE="NL" NAME="Bertens">
Κύριε Πρόεδρε, η έκθεση της κυρίας De Esteban αποτελεί την πρώτη επιτυχημένη απόπειρα να τεθεί αξιοπρεπώς το θέμα με το οποίο ασχολούμαστε, δηλαδή τα ανθρώπινα δικαιώματα εντός των ευρωπαϊκών συνόρων. Σας ευχαριστώ, κυρία Esteban.
<P>
Αλλά υπάρχει ένα σημείο, για το οποίο θα ήθελα να ασκήσω κριτική και που αφορά το δικαίωμα συμμετοχής σε συνδικαλιστικές οργανώσεις των στρατιωτών και στρατιωτικών. Επ'αυτού αγωνιζόμαστε τόσο εγώ, όσο και πολλοί άλλοι συνάδελφοι στο Κοινοβούλιο εδώ και μερικά χρόνια. Βέβαια το δικαίωμα αναγνωρίζεται στο ψήφισμα, αλλά κατά τρόπο ώστε να υπάρχουν πολλές δυνατότητες για τον αποκλεισμό των στρατιωτών που εκτελούν τη θητεία τους και των επαγγελματιών στρατιωτικών. Υπάρχουν παραδείγματα: ειδικοί όροι όσον αφορά την ιεραρχία και την πειθαρχία και περιορισμοί που θεωρούνται αναγκαίοι για την εθνική άμυνα. Κάθε δεκανέας γνωρίζει στην πράξη ότι δεν έχει απολύτως κανένα δικαίωμα ακόμη και να σκεφτεί όσον αφορά αυτό που ονομάζουμε ανθρώπινα δικαιώματα.
<P>
Το δικαίωμα του συνδικαλίζεσθαι σ'ένα δημοκρατικό κράτος αποτελεί ένα από τα θεμελιώδη δικαιώματα. Τάσσομαι εναντίον των αυστηρών όρων που προτείνει η εισηγήτρια. Γι'αυτό θα αποτελέσει θετικό βήμα η έγκριση της σχετικής τροπολογίας. Ήρθε ο καιρός τα κράτη μέλη να συζητήσουν το θέμα σε ευρωπαϊκό πλαίσιο, επειδή αυτό επιβάλλεται από τη δημιουργία πολυεθνικών στρατιωτικών δυνάμεων και από την περαιτέρω οικοδόμηση της ευρωπαϊκής αμυντικής ταυτότητας.

<SPEAKER ID=44 LANGUAGE="ES" NAME="Mohamed Alν">
Κύριε Πρόεδρε, θα ήθελα να ξεκινήσω την παρέμβασή μου συγχαίροντας το Σώμα για αυτό το βήμα προς τα εμπρός που πραγματοποιεί, καθώς και για την πολιτική ωριμότητα που επιδεικνύει εξετάζοντας μια έκθεση σχετικά με το σεβασμό των ανθρωπίνων δικαιωμάτων στην Ευρωπαϊκή Ένωση· διότι πράγματι, στα Κράτη μέλη της Ένωσης παραβιάζονται τα ανθρώπινα δικαιώματα, και όχι μόνον τα αποκαλούμενα σύγχρονα, δηλαδή τα κοινωνικά, οικονομικά και οικολογικά, αλλά -και αυτό είναι πιο σοβαρό- και τα περιλαμβανόμενα στη Σύμβαση για την Προστασία των Δικαιωμάτων του Ανθρώπου και των Θεμελιωδών Ελευθεριών.
<P>
Ελπίζω ότι, χωρίς άλλη παράταση, αύριο θα φανούμε ικανοί να εγκρίνουμε το ψήφισμα που περιλαμβάνεται στην έκθεση της κ. Esteban, και συνεπώς, να επιδείξουμε τη δέουσα πολιτική γενναιότητα και τη συνοχή που απαιτείται για να πραγματοποιηθεί μεγαλοφώνως μια αυτοκριτική η οποία θα οδηγήσει τα Κράτη μας να λάβουν τα κατάλληλα μέτρα ώστε να επανορθωθούν αυτές οι παραβιάσεις των ανθρωπίνων δικαιωμάτων.
<P>
Θα πρέπει να υπενθυμίσω στο Σώμα ότι, όταν είχε τη δυνατότητα, στη σύνοδο του Ιουλίου, να συμπεριλάβει στον κατάλογο της συζήτησης επειγόντων θεμάτων ένα ψήφισμα σχετικά με την παράνομη απέλαση 103 ξένων μεταναστών χωρίς πιστοποιητικά στη Μελίγια (Ισπανία), την απέρριψε κατηγορηματικά και άφησε έτσι να χαθεί μια χρυσή ευκαιρία να καταγγείλει δημοσίως την παραβίαση των ανθρωπίνων δικαιωμάτων σε μια συγκεκριμένη περίπτωση, την οποία δημιούργησαν οι ισπανικές αρχές με την απέλαση αυτών των μεταναστών, περιφρονώντας εντελώς την Ευρωπαϊκή Σύμβαση για τα Ανθρώπινα Δικαιώματα και τους ίδιους τους ισπανικούς νόμους, όπως επεσήμανε πρόσφατα και ο Ισπανός Διαμεσολαβητής. Αντίθετα, εκφράζουμε τώρα την ικανοποίησή μας διότι το θέμα αυτό θα εξεταστεί στην παρούσα σύνοδο και διότι επιτέλους αυτό το Σώμα θα επιδείξει συνεκτικότητα, εφόσον δεν θα είχε κανένα νόημα να διεξάγουμε αυτήν τη συζήτηση και να ξεχνάμε τα προηγούμενα.
<P>
Κύριε Πρόεδρε, στο ψήφισμά μας ζητάμε να διασφαλιστεί ότι η κράτηση προ της απέλασης, στις περιπτώσεις ξένων μεταναστών χωρίς πιστοποιητικά, θα ορίζεται για σύντομο χρονικό διάστημα, και ότι η απέλαση ενός ατόμου σε χώρα όπου διατρέχει τον κίνδυνο να διωχθεί θα συνεπάγεται παραβίαση των δικαιωμάτων του ατόμου, φαινόμενα που συνέβησαν και τα δύο στην περίπτωση της Μελίγια, και κυρίως όταν η πλειοψηφία αυτών των απελαθέντων βρίσκονταν σε αναμονή επίσημης απάντησης στην αίτησή τους για άσυλο και προσφυγική ιδιότητα.
<P>
Θεωρώ συνεπώς σημαντικό να αφήσουμε κατά μέρος τη ρητορεία και να ενεργήσουμε απέναντι στις συγκεκριμένες περιπτώσεις. Όπως λέμε και στην πατρίδα μου, να περάσουμε από τα λόγια στα έργα, διότι είμαι πεπεισμένος ότι η ευαισθησία μας σχετικά με τα ανθρώπινα δικαιώματα δεν εκδηλώνεται μόνον όταν πρόκειται για την παραβίασή τους πέραν των ορίων της Ευρωπαϊκής Ένωσης.

<SPEAKER ID=45 LANGUAGE="FR" NAME="Leperre-Verrier">
Κύριε Πρόεδρε, αγαπητοί μου συνάδελφοι, η εξέχουσα έκθεση της κ. De Esteban Martin θα έπρεπε να μας οδηγήσει στη μετριοπάθεια, εμάς, τους άλλους ευρωπαίους βουλευτές, που εμφανιζόμασθε πανέτοιμοι να καταγγείλουμε τις παραβιάσεις των δικαιωμάτων του ανθρώπου στον υπόλοιπο κόσμο. Για τον λόγο ότι δείχνει, σε ποιο σημείο χλευάζονται επίσης τα θεμελιώδη δικαιώματα του ατόμου στις χώρες μας, που καλούνται δημοκρατικές. Ασφαλώς, στην Ευρωπαϊκή Ένωση, η έννοια των δικαιωμάτων του ανθρώπου πρέπει, αναμφιβόλως, να νοείται με τρόπο περισσότερο διακριτικό. Πράγματι, η ανεργία, ο αποκλεισμός, η φτώχεια, από τα οποία πάσχει ένας μεγάλος αριθμός των συμπολιτών μας, ανοίγουν ένα πεδίο δικαιωμάτων το οποίο θα έπρεπε να γίνεται περισσότερο σεβαστό, ενώ ο Κοινωνικός Ευρωπαϊκός Χάρτης ανταποκρίνεται σ' αυτή τη νέα απαίτηση.
<P>
Εν τούτοις, δεν μπορούμε να διευθετούμε τα πάντα με την έκφραση «ανθρώπινα δικαιώματα». Θα ήταν υποκριτικό και άνευ αποτελέσματος, γιατί οι ελλείψεις που διαπιστώνουμε σε θέματα κοινωνικής δικαιοσύνης απαιτούσαν μια βολονταρίστικη πολιτική, που δεν είναι απολύτως της ίδιας φύσεως με τη ρύθμιση αυτών των προβλημάτων προσβολής στις δημόσιες ελευθερίες. Επίσης -και δεν είναι σύμπτωση χωρίς αμφιβολία- υπάρχουν ακριβώς τομείς, όπου η Ευρωπαϊκή Ένωση εμφανίζεται έντονα άτολμη, αναμφίβολα για λόγους επικουρικότητας.
<P>
Όπως κι αν έχει η κατάσταση, η πρόσφατη πραγματικότητα μας έδειξε πόσο εφήμερες είναι οι κατακτήσεις στον τομέα των ανθρωπίνων δικαιωμάτων, κυρίως στη χώρα μου. Δε θα επανέλθω στον σκανδαλώδη ρατσισμό ορισμένων διακηρύξεων. Ούτε θα επανέλθω στην απέλαση ατόμων χωρίς δικαιολογητικά, που μόλις έγινε στη Γαλλία. Η κτηνωδία με την οποία τους μεταχειρίστηκαν είναι ιδιαιτέρως απαράδεκτη, όπως επίσης, το υπενθυμίζω, η μαζική απέλαση στα σύνορα είναι εντελώς αντίθετη με το πνεύμα της Ευρωπαϊκής Συνθήκης των ανθρωπίνων δικαιωμάτων.
<P>
Καταλήγοντας, θα ήθελα επίσης να πω μια λέξη για τα δικαιώματα του παιδιού. Οι παραβιάσεις που γίνονται καθιστούν επείγουσα την εγγραφή στη Συνθήκη για την Ευρωπαϊκή Ένωση ενός Χάρτη των δικαιωμάτων του παιδιού.

<SPEAKER ID=46 LANGUAGE="NL" NAME="Van der Waal">
Κύριε Πρόεδρε, υπάρχουν πολλά επιχειρήματα για τον αδιαίρετο χαρακτήρα των ανθρωπίνων δικαιωμάτων, αλλά τα κλασικά βασικά δικαιώματα θα πρέπει να διαχωρίζονται κατ'αρχήν από τους κοινωνικοοικονομικούς στόχους. Στο σημείο αυτό η έκθεση de Esteban Martin είναι ελλιπής.
<P>
Τις προηγούμενες δικαετίες, τα κοινωνικά δικαιώματα προβλήθηκαν έντονα, ταυτόχρονα όμως λησμονήσαμε ότι τα κεκτημένα δικαιώματα δημιουργούν και ισοδύναμες υποχρεώσεις. Στην έκθεση διακρίνω το πνεύμα του πολιτισμού μας; έχουμε απαιτήσεις επειδή έχουμε δικαιώματα.
<P>
Αλλά εντωμεταξύ δεν είμαστε σε θέση να προβούμε σε ουσιαστικές δηλώσεις για τα ανθρώπινα δικαιώματα. Η έκθεση στρέφεται εναντίον της θανατικής ποινής, αλλά για την αγέννητη ζωή δεν αναφέρει τίποτε. Αυτό φαίνεται ότι ρυθμίζεται βάσει της νομοθεσίας των κρατών μελών. Στη χώρα μου επικρατεί σήμερα η παράλογη κατάσταση όταν κάποιος πραγματοποιεί παράνομη έκτρωση να διακινδυνεύει 12 χρόνια φυλάκιση, κι αυτό επειδή μία ανθρώπινη ζωή διακόπτεται βίαια, κάτι που θεωρείται φόνος. Όταν, αντιθέτως, μία εγκυμοσύνη διακόπτεται με αίτημα της γυναίκας, τότε τα έξοδα καταβάλλονται από το σύστημα κοινωνικής ασφάλισης επειδή γίνεται χρήση του αποκαλούμενου δικαιώματος αυτοδιάθεσης.
<P>
Ευτυχώς, στον κοινωνικό τομέα έχουν πραγματοποιηθεί πολλά και είναι λογικό να τίθενται σαφείς στόχοι για τα πολλά από τα σχετικά προβλήματα της κοινωνίας μας. Δεν πρέπει όμως να ξεχνάμε ότι μία κοινωνία δεν μπορεί να υφίσταται χωρίς πνευματικές βάσεις και πρότυπα.
<P>
Θα πρέπει να αναλογιζόμαστε ότι ποτέ μέχρι σήμερα δεν είχαμε αυτή την ευημερία, αυτό το εκπαιδευτικό επίπεδο, αυτή την ποιότητα κοινωνικής πρόνοιας και υγειονομικής φροντίδας και ότι ποτέ μέχρι σήμερα το έγκλημα, η βία και η εξάρτηση από τα ναρκωτικά δεν είχαν λάβει τέτοια έκταση.
<P>
Σε μία κοινωνία όπου ο Θεός της Βίβλου και οι εντολές του είναι οι μεγάλοι απόντες και τα ιδανικά δεν φτάνουν πέραν της ζωής εδώ και τώρα, προβάλλεται ότι η ευτυχία βρίσκεται στην επιτυχία και τα αυτόνομα δικαιώματά μας. Αλλά τότε δεν θα πρέπει να μας εκπλήσσει ότι πολλοί αντιμετωπίζουν δυσκολίες να βρουν το νόημα της ζωής και ότι οι δυνάμεις της πλεονεξίας, του εγκλήματος και του ρατσισμού έρχονται να απαιτήσουν τα δικαιώματά τους.

<SPEAKER ID=47 LANGUAGE="EN" NAME="Newman">
Κύριε Πρόεδρε, στην Ευρωπαϊκή Ένωση υπάρχουν διαφορετικές προσεγγίσεις στα ανθρώπινα δικαιώματα. Εκείνοι από εμάς που αναφέρονται στα κοινωνικά δικαιώματα και στα δικαιώματα στον χώρο εργασίας ως ανθρώπινα δικαιώματα κατηγορούνται από ορισμένους ότι χρησιμοποιούν σταλινική δημαγωγία, η οποία εκμεταλλεύεται τα κοινωνικά ή τα συλλογικά δικαιώματα ως δικαιολογία για την καταπίεση των ατόμων. Αυτό μπορεί να ήταν αληθές στο πρώην σοβιετικό μπλοκ αλλά ασφαλώς είναι ψευδές όσον αφορά εμένα και εκείνους που υποστηρίζουν την τροποποιημένη έκθεση.
<P>
Όλα τα στοιχεία που θεωρούνται ως ανθρώπινα δικαιώματα - συμπεριλαμβανομένου του δικαιώματος στη ζωή, την ελευθερία συνειδήσεως, θρησκείας, λόγου και ιδιωτικής ζωής, των δημοκρατικών δικαιωμάτων, του πλουραλισμού, του κράτους δικαίου - περιλαμβάνονται και υποστηρίζονται από όλους εκείνους που σκέφτονται όπως εγώ.
<P>
Η νέα προσέγγιση που κάνουμε είναι να συμπεριλάβουμε αντικείμενα όπως τα κοινωνικά δικαιώματα, τα οικολογικά δικαιώματα και τα πολιτιστικά δικαιώματα και να τα θεωρήσουμε επίσης κι' αυτά ως θεμελιώδη ανθρώπινα δικαιώματα.
<P>
Τι συμβαίνει όμως με την προσέγγιση που κάνουν οι δύο κύριες ομάδες του Κοινοβουλίου που αντιτίθενται σ' αυτή την πληρέστερη αντιμετώπιση των θεμελιωδών ανθρωπίνων δικαιωμάτων; Οι Φιλελεύθεροι υποστηρίζουν σθεναρά πολιτικές υπέρ συγκεκριμένων ατομικών δικαιωμάτων τα οποία συνδέονται με την υποστήριξη που παρέχουν στις ατομικές ελευθερίες. Ωστόσο, εξέχουσα θέση για τους Φιλελευθέρους φαίνεται ότι κατέχει η απόλυτη οικονομική ελευθερία των ατόμων να κάνουν ό, τι θέλουν στην οικονομική αγορά χωρίς το παραμικρό ενδιαφέρον για τις επιπτώσεις σε ανθρώπους με μικρότερη επιχειρηματική κλίση ή ικανότητες ή με μικρότερη οικονομική ισχύ. Στη συγκεκριμένη ιδεολογική προσέγγισή τους οι Φιλελεύθεροι υποστηρίζονται και από άλλους οικονομικά φιλελεύθερους, συμπεριλαμβανομένων των περισσοτέρων βρετανών Συντηρητικών. Για τους Φιλελευθέρους τα άτομα έχουν το θεμελιώδες δικαίωμα να προσπαθήσουν να γίνουν εκατομμυριούχοι ή να επιχειρήσουν να στήσουν μια μεγάλη εταιρεία ή να ζήσουν σε μια πολυτελή βίλλα, αλλά δεν έχουν το θεμελιώδες δικαίωμα να ζήσουν ελεύθερα από τη μάστιγα της φτώχειας ή να έχουν εργασία ή να κατοικήσουν σε ένα αξιοπρεπές σπίτι. Όταν η κ. Θάτσερ είπε ότι δεν υπάρχει κοινωνία αλλά μόνο άτομα, αποκρυστάλλωσε αυτήν ακριβώς τη φιλοσοφία.
<P>
Η άλλη μεγάλη ομάδα που αντιτίθεται στον πλήρη και περιεκτικό ορισμό των ανθρωπίνων δικαιωμάτων είναι οι Χριστιανοδημοκράτες. Στη δυτική και νότια Ευρώπη οι Συντηρητικοί δεν υπήρξαν ποτέ μπροστάρηδες στον αγώνα για τις ατομικές ελευθερίες, τις οποίες ασφαλώς αποδέχονται τώρα μαζί με τα δημοκρατικά πρότυπα που υιοθετεί η ΕΕ. Οι Χριστιανοδημοκράτες εκτιμούν ίσως περισσότερο από τους Φιλελευθέρους την ιδέα της κοινωνικής αλληλεγγύης σχετικά με τις συλλογικές αξίες και την ιδέα ότι υπάρχει κάτι που ονομάζεται κοινωνία το οποίο έχει καθήκον να υποστηρίζει τα ασθενέστερα άτομα αλλά, όταν το θέμα φτάνει στην ανάληψη συγκεκριμένων δεσμεύσεων, οι Χριστιανοδημοκράτες πάντα ανακαλύπτουν αιτίες να τις καταψηφίσουν ή, στην καλύτερη περίπτωση, να καταφύγουν στον πατερναλισμό.
<P>
Η κοινωνία έχει το καθήκον να οργανώσει τον εαυτό της - εμάς - ούτως ώστε να προσφέρει εργασία, αξιοπρεπή στέγαση και ελεύθερη εκπαίδευση σε όλους. Και, ασφαλώς, κάτι τέτοιο περιλαμβάνει σχεδιασμό και παρέμβαση, όχι απλά και μόνο την εγκατάλειψη των πάντων στην αναρχία της αδέσμευτης και ασύδοτης αγοράς. Θα υποστηρίξουν άραγε οι Χριστιανοδημοκράτες αυτά τα θεμελιώδη δικαιώματα εάν αναφερθούν ως θεμελιώδη καθήκοντα; - διότι εκτός από δικαιώματα αποτελούν και καθήκοντα.
<P>
Καταλήγοντας, καλώ όλα τα δημοκρατικά Μέλη του Σώματος να υποστηρίξουν την παρούσα έκθεση και να έχουν το θάρρος να υποστηρίξουν τα πλήρη ανθρώπινα δικαιώματα στην Ευρωπαϊκή Ένωση καθώς εισερχόμαστε στον επόμενο αιώνα.

<SPEAKER ID=48 LANGUAGE="SV" NAME="Cederschiφld">
Κύριε Πρόεδρε, κυρίες και κύριοι, ένα από τα σημαντικότερα θεμέλια της ΕΕ είναι η ισχυρή προστασία των ανθρωπίνων δικαιωμάτων. Για να προκριθεί μιά χώρα ως κράτος μέλος απαιτείται σεβασμός των ανθρωπίνων δικαιωμάτων. Το Κοινοβούλιο μας θέτει επίσης ως προϋπόθεση να έχει μεγαλύτερο δικαίωμα να συναποφασίζει. Τότε πρέπει να αποδείξει ότι είναι άξιο αυτής της επιρροής. Αν το Κοινοβούλιο δεν ανταποκρίνεται σ' αυτό, τότε αξίζει να παραμένει στην κατά καιρούς συνταγματικά ανώμαλη κατάσταση στην οποία ευρίσκεται. Η περισσότερη νομοθετική εξουσία έχει αυστηρότερες προϋποθέσεις σοβαρότητας. Δεν είναι δυνατόν να επιλυθούν τα πάντα από τους πολιτικούς, δεν είναι δυνατόν να επιλυθούν τα πάντα σε ευρωπαϊκό επίπεδο.
<P>
Υπάρχει μία ιδιωτική σφαίρα που βρίσκεται έξω από την πολιτική, μιά σφαίρα που πρέπει να διευρυνθεί σε πολλές χώρες. Ο Πρόεδρος μας, κ Haensch, που υπερασπίζεται πραγματικά το Κοινοβούλιο μας το διατύπωσε ως εξής στην Επιτροπή Θεσμικών Θεμάτων? παραθέτω ατολεξεί: »Δεν πρέπει να αποδώσουμε στην ΕΕ καθήκοντα τα οποία γνωρίζουμε ότι η ΕΕ δεν έχει την εντολή ή τα μέσα να τα εκτελέσει».
<P>
Ακριβώς έτσι είναι, αλλά τα κόμματα της αριστεράς προτείνουν δικαιώματα που δεν μπορούν να επιβλεφθούν, για τα οποία κανείς δεν γνωρίζει αν υπάρχουν πόροι και που στερούνται νομοθετικής στήριξης. Ως εκ τούτου η Αριστερά απειλεί τις δυνατότητες του Κοινοβουλίου να λειτουργήσει ως ένας αποτελεσματικός νομοθέτης. Υπάρχει κίνδυνος να βλαφθεί η επιρροή και το σοβαρότερο είναι ότι μπορεί να ατονήσει η προστασία των ανθρωπίνων δικαιωμάτων.
<P>
Η θέση της Ομάδας του ΕΛΚ είναι υπέρ των θεμελιωδών ανθρωπίνων δικαιωμάτων τα οποία θα μπορούν θα επιβλέπονται από το Ευρωπαϊκό Δικαστήριο για τα ανθρώπινα δικαιώματα. Αλλά αυτοί οι οποίοι παραβαίνουν τους καταλόγους με τις επιθυμίες της Αριστεράς δεν διακινδυνεύουν τίποτε. Αυτοί οι πολιτικοί κατάλογοι με επιθυμίες δεν είναι τίποτε άλλο παρά μιά εκμετάλλευση των δικαιωμάτων πρός όφελος ιδίων πολιτικών σκοπών, ώστε να εκβιάσουν με έμμεσο τρόπο οικονομικούς πόρους για τους οποίους δεν βρίσκουν ανταπόκριση σε εθνικό επίπεδο.
<P>
Ο ηρωϊκός αγώνας του εισηγητή για τον καθορισμό των ανθρωπίνων δικαιωμάτων ήταν μάταιος. Τα 126 δικαιώματα της έκθεσης είναι μιά εν μέρει δυσάρεστη ανάγνωση, ένα φωτεινά λυπηρό παράδειγμα ότι το Κοινοβούλιο δεν θα πρέπει να ασχολείται με τα πάντα. Αν το Κοινοβούλιο θα πρέπει οπωσδήποτε να καταθέτει αυτές τις ετήσιες εκθέσεις, τα κόκκινα κόμματα θα πρέπει να συλλογισθούν την παροιμία: » Στα δύσκολα φαίνεται ο ικανός « « αυτός που θέλει τα πολλά χάνει και τα λίγα «. Το θέμα της ημέρας ας εκπληρώσει την λειτουργία του ως ένα προειδοποιητικό παράδειγμα για το μέλλον.

<SPEAKER ID=49 LANGUAGE="SV" NAME="Lindqvist">
Κύριε Πρόεδρε, αγαπητοί συνάδελφοι, η προστασία των ανθρωπίνων δικαιωμάτων είναι ίσως το σημαντικότερο θέμα διαμόρφωσης της κοινής γνώμης το οποίο εμείς, μαζί με το Ευρωπαϊκό Συμβούλιο και τα εθνικά κοινοβούλια, έχουμε ως άμεσα εκλεγμένοι στο Ευρωκοινοβούλιο. Αφορά ο, τιδήποτε από το δικαίωμα στην ζωή, την καταδίκη της θανατικής ποινής, την καταδίκη των βασανιστηρίων και της άσκησης βίας επί των προφυλακισμένων και των φυλακισμένων καθώς και του δικαιώματος του ασύλου.
<P>
Σ' αυτό το σημείο ανησυχώ λίγο, κύριε Πρόεδρε, ότι, ιδιαίτερα η πολιτική για τους πρόσφυγες, η μεταναστευτική πολιτική, η πολιτική παροχής ασύλου και η πολιτική παροχής άδειας εισόδου αρχίζει να γίνεται αυστηρότερη, και ότι η ΕΕ είναι καθ' οδόν να ορθώσει ένα τείχος γύρω από τις χώρες που δεν είναι μέλη της Κοινότητας. Αυτό δεν πρέπει να συμβεί. Η Συνθήκη Σενγκεν είναι δυστυχώς ένα παράδειγμα που δείχνει προς αυτήν την κατεύθυνση. Αυτό μπορεί να δημιουργήσει πρόσφορο έδαφος για ακριβώς εκείνον τον ρατσισμό και την ξενοφοβία που θέλουμε να παρεμποδίσουμε και ο οποίος είναι μία από τις βασικές εκφράσεις σ' αυτήν την έκθεση.
<P>
Το σημαντικότερο ίσως, κύριε Πρόεδρε, σ' αυτήν την συζήτηση είναι ότι αξιολογούμε προηγούμενα έτη και ότι οι τωρινές χώρες μέλη και αντίστοιχα οι χώρες που έχουν υποβάλει αίτηση ένταξης και έχουν συμφωνίες με εμάς, π.χ. η Τουρκία, να σέβονται τις προϋποθέσεις που θέτουμε, και ότι δείχνουμε στον υπόλοιπο κόσμο ότι σοβαρολογούμε για τους όρους για τα ανθρώπινα δικαιώματα.

<SPEAKER ID=50 LANGUAGE="IT" NAME="Manisco">
Κύριε πρόεδρε, η παρούσα έκθεση για το σεβασμό των ανθρωπίνων δικαιωμάτων είχε πολυτάραχα προηγούμενα και μία δύσκολη πορεία. Δεν μπορούμε συνεπώς να μη συγχαρούμε την εισηγήτρια, την κ. Estebαn Martin, διότι έφερε σε πέρας μία πολύ τολμηρή αποστολή, την οποία μάταια είχε επιχειρήσει, με μεγάλο θάρρος και αφοσίωση ο συνάδελφος, κ. Newman, προς τον οποίο απευθύνουμε την εκτίμησή μας και την ευγνωμοσύνη μας.
<P>
Η έκθεση Estebαn Martin περιέχει πολλά αξιόλογα και θετικά στοιχεία, είναι μία έκθεση ολοκληρωμένη που δεν αφήνει σκοτεινά σημεία στη γενική της προσέγγιση, στη θεματική που αντιμετωπίζει, αν και θα προτιμούσαμε έναν πιο διαρθρωμένο προσδιορισμό των παραβιάσεων των ανθρωπίνων δικαιωμάτων, όχι μόνο στο εσωτερικό αλλά και εκτός της Κοινότητας. Εάν βεβαίως είναι σκόπιμη η απαρίθμηση στο προοίμιο της έκθεσης των δέκα επτά υπαρχουσών συμβάσεων για την προστασία των ανθρωπίνων δικαιωμάτων, είναι εξίσου αναγκαίο να τονίσουμε, με μεγάλη θλίψη, ότι ένα μεγάλο μέρος από αυτά τα κείμενα που περιέχουν ιερές αρχές παρέμειναν νεκρό γράμμα για πολλά χρόνια. Τη θλίψη μας εξάλλου δεν ανακουφίζει το γεγονός ότι στο Ευρωπαϊκό Κοινοβούλιο, οι δεξιές παρατάξεις προτιμούν συχνά να αγνοούν τις παραβιάσεις που αφορούν τις χώρες στις οποίες ανήκουν.
<P>
Λίγα παραδείγματα: η νομοθετική διάταξη που ενέκρινε η ιταλική βουλή και η οποία παραβιάζει τα δικαιώματα των μεταναστών. στη Γαλλία η απέλαση με εκτελεστική πράξη των sans-papiers , για την οποία μίλησε με ευγλωττία η κ. Pailler. Στη Γερμανία, η σκληρή πολιτική που επιβάλλει διακρίσεις σε πολλές χιλιάδες πρώην πολίτες της ΛΔΓ. Πώς είναι δυνατόν να αγνοείται ότι η Τουρκία έγινε ξαφνικά δεκτή στην τελωνειακή ενώση ενώ συνεχίζει να φυλακίζει -τα περιστατικά είναι της περασμένης εβδομάδας- τους πολιτικούς αντιπάλους του καθεστώτος;
<P>
Θα προτιμούσαμε η έκθεση να αναφερόταν και στις παραβιάσεις των ανθρωπίνων δικαιωμάτων και στις χώρες που φιλοδοξούν να ενταχθούν στην Κοινότητα ή για εκείνες τις χώρες που λόγω της δύναμής τους και του ειδικού τους βάρους επηρεάζουν, αρνητικά ή θετικά, τις αποφάσεις της. Ας μιλήσουμε για τις πρόσφατες σφαγές στην Τσετσενία, για το δράμα του κουρδικού λαού, για τις 560 χιλιάδες νεκρούς, κυρίως παιδιά, που έχουν προκαλέει στο Ιράκ οι παρατεταμένες οικονομικές κυρώσεις των Ηνωμένων Πολιτειών, κυρώσεις που συνοδεύονται από σοβαρές στρατιωτικές επεμβάσεις που έχουν ήδη πραγματοποιηθεί ή πρόκειται να γίνουν τις επόμενες ώρες. Η εκθεση της κ. Estebαn Martin διατηρεί όλη την αξία της, το σημειώνουμε, και συνεπώς θα την υπερψηφίσουμε.

<SPEAKER ID=51 LANGUAGE="DE" NAME="Zimmermann">
Παρόλο που η προστασία των ανθρωπίνων δικαιωμάτων και των θεμελιωδών ελευθεριών, είναι ένα από τα καθήκοντα της Ένωσης, έχουμε ιδιαίτερες δυσκολίες μ' αυτά. Aυτό φαίνεται και από τη σημερινή συζήτηση και από την απόρριψη της περυσινής έκθεσης του συναδέλφου μας Newman.
<P>
Eιδικά μέσα στην Ένωση, θα πρέπει να προσέχουμε να μην κλείνουμε τα μάτια μπροστά στις παραβιάσεις των ανθρωπίνων δικαιωμάτων, που γίνονται εδώ μπροστά στην πόρτα μας. Kάθε μήνα εγκρίνουμε πολλά ψηφίσματα και συζητάμε συχνά για τα ανθρώπινα δικαιώματα εκτός της Ένωσης, αλλά μόνο μια φορά το χρόνο για τα ανθρώπινα δικαιώματα στην Ένωση.
<P>
Θα ήθελα, με τη βοήθεια τριών παραδειγμάτων από την έκθεση της κ. Esteban Martνn, να τονίσω τι είναι σημαντικό για μένα. Tο πρώτο είναι το δικαίωμα στη σχολική εκπαίδευση. Όλοι συμφωνούμε πως κάθε παιδί θα πρέπει να έχει δικαίωμα στη σχολική εκπαίδευση, ώστε να μπορέσει να αναπτυχθεί έτσι που να μπορεί να ζήσει στην κοινωνία μας. Aλλά το δικαίωμα στη σχολική εκπαίδευση, για παιδιά του δρόμου ή για παιδιά όσων ζητούν άσυλο, δεν περιλαμβάνεται εδώ, επειδή τα παιδιά αυτά δεν έχουν αυτοδίκαια το δικαίωμα να πάνε στο σχολείο.
<P>
Δεύτερον, θα ήθελα να θίξω τη μεταχείριση των ανθρώπων που ζητούν άσυλο. Oρισμένοι προλαλήσαντες μίλησαν επίσης για το θέμα αυτό. Oι άνθρωποι που ζητούν άσυλο είναι άνθρωποι που ψάχνουν σε μας καταφύγιο. Mε το να προωθούνται, στη συνέχεια, στις αποκαλούμενες ασφαλείς τρίτες χώρες, αυτό δεν σημαίνει όΤι είμαστε σίγουροι πως δεν προωθούνται περαιτέρω, και δεν φθάνουν ενδεχομένως σε μια χώρα, όπου ποδοπατούνται τα ανθρώπινα δικαιώματα. Kατά την άποψή μου, δεν είναι σωστό να προωθούνται οι άνθρωποι αυτοί σε τέτοιες χώρες, ή να κρατούνται μαζί με άλλους φυλακισμένους στην φυλακή, πριν σταλούν πίσω σ' άλλες χώρες. Διότι η υποβολή αίτησης ασύλου, δεν είναι εγκληματική πράξη και δεν επιτρέπεται να αντιμετωπίζεται έτσι.
<P>
Tελευταία, θα ήθελα να επισημάνω πως επανειλημμένα έθιξα εδώ το ότι το δικαίωμα άρνησης στη στρατιωτική θητεία εξακολουθεί ακόμη να μην αναγνωρίζεται σε όλες τις χώρες της Ένωσης. Nομίζω πως η άρνηση στη στρατιωτική θητεία, για λόγους συνείδησης, θα πρέπει να γίνει αποδεκτή, και δεν επιτρέπεται να αντιμετωπίζεται ως αδίκημα.

<SPEAKER ID=52 LANGUAGE="ES" NAME="Terrσn i Cusν">
Κύριε Πρόεδρε, εγώ ξέρω τι είναι τα ανθρώπινα δικαιώματα. Η έκθεση αυτή προέρχεται από την πολεμική που συνόδεψε την έκθεση που παρουσιάσαμε πέρσι. Αν χάσουμε και αυτήν την ευκαιρία, θα αφήσουμε ανεκμετάλλευτη τη δεύτερη δυνατότητα που μας προσφέρεται να κοιτάξουμε στο εσωτερικό της Ευρωπαϊκής Ένωσης και να δούμε τι συμβαίνει με αυτό το θέμα των ανθρωπίνων δικαιωμάτων, και πιστεύω ότι, αν και σε διαισθητικό επίπεδο, όλοι -όλοι, αν επιδείξουμε κάποια ειλικρίνειαγνωρίζουμε για τι πράγμα μιλάμε.
<P>
Μιλάμε για το να συμπεριληφθεί σε αυτήν την έκθεση σε ποιές περιστάσεις ο σεβασμός για τα ανθρώπινα δικαιώματα -τα οποία, επιμένω, ασφαλώς και ξέρουμε τι είναι όταν μιλάμε για τρίτες χώρες- υποβιβάζεται ή απλώς δεν υπάρχει. Και με βάση αυτό, πρέπει να εργαστούμε αποτελεσματικά σχετικά με αυτό το ζήτημα, διότι πιστεύω ότι κανένας από τους πολίτες της Ένωσης δεν πρόκειται να νιώθει ασφαλής αν αυτός ο υποβιβασμός των ανθρωπίνων δικαιωμάτων ασκείται επί των πλέον αδύναμων και λιγότερο προστατευμένων ομάδων του πληθυσμού μας.
<P>
Έχω επίγνωση ότι πολλοί από εμάς τους Ισπανούς σοσιαλιστές απείχαμε πέρσι από την ψηφοφορία επί της έκθεσης αυτής. Πιστεύω ότι μερικές φορές, αντίθετα με τα όσα σκέφτονται ορισμένοι από την Ομάδα μας, πρέπει να καταβάλλουμε μια προσπάθεια για συνοχή, και πρέπει να διαφυλάξουμε αυτήν την έκθεση ως μια έκθεση σχετικά με αυτό που πρέπει να είναι τα ανθρώπινα δικαιώματα -τα οποία, επιμένω, νομίζω ότι όλοι μας ξέρουμε τι είναι. Γι' αυτό, θα πρέπει να καταβάλουμε μια προσπάθεια και να μη χάσουμε αυτήν τη δεύτερη ευκαιρία. Θα ήθελα επίσης να ζητήσω από τις άλλες Ομάδες να πράξουν το ίδιο, διότι θεωρώ ότι θα είναι αρκετά απογοητευτικό να μην εγκριθεί η έκθεση αυτή κατά την ψηφοφορία, και επιπλέον, κάτι τέτοιο θα έθετε σε κίνδυνο την εργασία προς την κατεύθυνση αυτή για τα επόμενα χρόνια.

<SPEAKER ID=53 LANGUAGE="EN" NAME="Elliott">
Κύριε Πρόεδρε, κατά τα τελευταία δύο χρόνια είχαμε αρκετές δυσκολίες με αυτές τις εκθέσεις επί των ανθρωπίνων δικαιωμάτων εξ αιτίας των διαφορών απόψεων για το τι αποτελεί ανθρώπινο δικαίωμα και άλλα παρεμφερή ζητήματα. Πιστεύω όμως ότι αυτή τη φορά καταλήξαμε σε μια έκθεση η οποία, μολονότι μπορεί να μην είναι από κάθε άποψη εκείνο που όλοι θα επιθυμούσαμε, εν τούτοις δικαιούται ευρύτατης υποστήριξης. Εργασθήκαμε πολύ σκληρά στην Επιτροπή Πολιτικών Ελευθεριών και Εσωτερικών Υποθέσεων για να εκπονήσουμε μια έκθεση η οποία αντιμετωπίζει με μεγάλη επιτυχία πολλές από τις αδικίες και τις παραβιάσεις των ανθρωπίνων δικαιωμάτων στην Κοινότητα. Εάν όλες οι προτάσεις που περιλαμβάνονται στην παρούσα έκθεση επρόκειτο να εγκριθούν, η Ευρωπαϊκή Ένωση θα αποτελούσε ένα αφάνταστα καλύτερο μέρος.
<P>
Θα ήταν θαυμάσιο εάν η παρούσα έκθεση θα μπορούσε να εγκριθεί με μια μεγάλη πλειοψηφία από το Σώμα. Είμαι ένας από εκείνους που πιστεύουν ότι αδικίες όπως η φτώχεια, η έλλειψη στέγης και η ανεργία αποτελούν αρνήσεις και παραβιάσεις των ανθρωπίνων δικαιωμάτων. Θα μπορούσα να πω σ' εκείνους που διατηρούν αμφιβολίες σχετικά με τα παραπάνω ότι κανείς δεν μπορεί να χρησιμοποιήσει ακόμη και τις νομικά περιορισμένες αρχές δικαιωμάτων όπως η ελευθερία της έκφρασης ή της θρησκείας εάν δεν έχει εργασία, στέγη και τις άλλες βασικές απαιτήσεις της ζωής. Θα μπορούσαμε ίσως όλοι να συμφωνήσουμε ότι το δικαίωμα στην υγεία είναι ένα από τα πιο σημαντικά, αλλά όλες οι λεπτομερείς στατιστικές δείχνουν ότι οι άστεγοι, οι άνεργοι και οι πένητες ζουν πολύ μικρότερο χρονικό διάστημα και έχουν χειρότερη υγεία από εκείνους που τα κοινωνικά τους δικαιώματα προστατεύονται.
<P>
Θα ήθελα να σχολιάσω ιδιαίτερα δύο από τα πολλά καλά σημεία που περιλαμβάνει η έκθεση. Η αιτιολογική σκέψη ΙΣΤ και η παράγραφος 34 αναφέρονται στο πρόβλημα των οικιακών βοηθών τόσο στη χώρα μου όσο και σε άλλες. Ορισμένα ευκατάστατα άτομα έχουν το δικαίωμα να φέρνουν στη χώρα τους οικιακούς βοηθούς οι οποίοι δεν έχουν κανένα απολύτως δικαίωμα. Οι άνθρωποι αυτοί θα πρέπει να διαθέτουν τα ίδια πολιτικά δικαιώματα και δικαιώματα εργασίας όπως και οι κάτοικοι των χωρών αυτών. Η παράγραφος 51 αναφέρεται στα δικαιώματα των ατόμων που έχουν κατηγορηθεί ή έχουν συλληφθεί σε κάποια άλλη χώρα σχετικά με την ταχεία εκδίκαση των υποθέσεών τους ώστε να μην υποφέρουν εξ αιτίας τεχνικών λόγων όπως η έλλειψη μετάφρασης και η έλλειψη κατανόησης των νομικού συστήματος των άλλων χωρών. Αυτά είναι δύο μόνο από τα πολλά αξιόλογα σημεία που περιλαμβάνονται στην παρούσα έκθεση, η οποία ελπίζω ότι θα τύχει της ευρείας υποστήριξης του Σώματος.

<SPEAKER ID=54 NAME="Van den Broek">
Κύριε Πρόεδρε, θα ήθελα να εκμεταλλευτώ την ευκαιρία για να ευχαριστήσω την κυρία de Esteban Martin εξονόματος της Επιτροπής για την έκθεσή της και να επισημάνω τη σημασία που έχει η συζήτησή της στο Σώμα. Παράλληλα, θα ήθελα να προσφέρω κάθε υποστήριξη, έτσι ώστε η εν λόγω έκθεση να τύχει της προσοχής που αξίζει.
<P>
Γιατί, κύριε Πρόεδρε, η Ευρωπαϊκή Ένωση είναι καταρχήν μία κοινότητα δικαίου. Τα ανθρώπινα δικαιώματα κατέχουν σ'αυτήν επιφανή θέση και επηρεάζουν τις εξωτερικές σχέσεις μας. Είμαι ακόμη ιδιαίτερα ικανοποιημένος γιατί την προσεχή Παρασκευή θα συζητηθεί στο Κοινοβούλιο η έκθεση του κυρίου Carnero Gonzalez για τις ρήτρες για τα ανθρώπινα δικαιώματα στις συμβάσεις που συνάπτονται με τρίτες χώρες.
<P>
Το μεγαλύτερο μέρος των αιτημάτων στο εξεταζόμενο ψήφισμα απευθύνεται στην πραγματικότητα προς τα κράτη μέλη. Οι Συνθήκες δεν αναθέτουν στην Ένωση την αρμοδιότητα διασφάλισης του σεβασμού των θεμελιωδών δικαιωμάτων στα κράτη μέλη. Η Κοινότητα είναι εντούτοις αρμόδια για την εφαρμογή των κοινοτικών διατάξεων, οι οποίες βασίζονται στο σεβασμό αυτών των δικαιωμάτων. Κατά συνέπεια θα περιορισθώ σε παρατηρήσεις που αφορούν ειδικά την Ευρωπαϊκή Επιτροπή.
<P>
Πριν υπεισέλθω σε συγκεκριμένες πτυχές της έκθεσης, θα ήθελα να πω ορισμένα πράγματα, επ'ευκαιρία των συνομιλιών των Υπουργών Εξωτερικών κατά την άτυπη συνάντησή τους στο Tralee σχετικά με τη σεξουαλική εκμετάλλευση των παιδιών. Η Επιτροπή υποστηρίζει τις διάφορες πρωτοβουλίες που προτείνουν τα κράτη μέλη για την καταπολέμηση αυτού του φρικτού φαινομένου. Από την πλευρά της, έχει αναπτύξει τρεις συγκεκριμένες πρωτοβουλίες, οι οποίες σχετίζονται άμεσα ή έμμεσα με το πρόβλημα αυτό.
<P>
Κατ'αρχάς, επ'ευκαιρία της διάσκεψης για τη σωματεμπορία, η οποία διοργανώθηκε τον Ιούνιο του παρελθόντος έτους στη Βιέννη, η Επιτροπή πρόκειται πριν το τέλος του τρέχοντος έτους να απευθύνει μία ανακοίνωση προς το Κοινοβούλιο και το Συμβούλιο, στην οποία θα προτείνονται μέτρα γι'αυτό το θέμα. Επιπλέον, η Επιτροπή θα υποβάλει πρόταση, το τρέχον φθινόπωρο, κατά του σεξοτουρισμού. Κατά τρίτον, η Επιτροπή θα υποβάλει προτάσεις για την καταπολέμηση των δικτύων παιδοφιλίας, όπως συμβαίνει για παράδειγμα με το Internet. Ελπίζει δε ότι οι ενέργειες αυτές θα συμβάλουν στην εξεύρεση, σε σύντομο χρονικό διάστημα, κατάλληλων λύσεων και επιδοκιμάζει το γεγονός ότι το Κοινοβούλιο προβλέπει τα θέματα αυτά στην ημερήσια διάταξη της προσεχούς Τετάρτης.
<P>
Όπως γνωρίζετε, η Επιτροπή επέμεινε ιδιαίτερα στο παρελθόν για την προσχώρηση της Κοινότητας στην Ευρωπαϊκή Σύμβαση για τα Δικαιώματα του Ανθρώπου. Το θέμα αυτό θα επανέλθει στην ημερήσια διάταξη κατά τη διάρκεια της Διακυβερνητικής Διάσκεψης. Θα ήθελα να πω επ'αυτού ότι, λαμβανομένης υπόψη της πρόσφατης γνώμης του Ευρωπαϊκού Δικαστηρίου, νομίζω ότι θα είναι ιδαίτερα δύσκολο να υπάρξει πρόοδος σ'αυτό το θέμα. Η συζήτηση διαρκεί χρόνια ενώ τα κράτη μέλη - τουλάχιστον τα περισσότερα από αυτά - δεν δείχνουν να επιθυμούν και τόσο να προβούμε σε ένα τόσο σημαντικό βήμα.
<P>
Όσον αφορά την αρχή της ίσης μεταχείρισης, η πρόταση του Συμβουλίου για την ίση συμμετοχή ανδρών και γυναικών κατά τη λήψη αποφάσεων δεν έχει εγκριθεί ακόμη. Στις 30 Μαΐου 1996, η Επιτροπή υπέβαλε μία πρόταση αναθεώρησης για την οποία υπήρξαν τροπολογίες του Κοινοβουλίου. Εν προκειμένω, θα πρέπει να τονισθεί ότι οι υφιστάμενες οδηγίες σχετικά με την ίση μεταχείριση, οι οποίες μέχρι στιγμής ανέρχονται σε επτά, έχουν συμβάλει σημαντικά στη βελτίωση των συνθηκών εργασίας των δύο φύλων στην Ευρώπη. Αφετέρου, η Επιτροπή προτίθεται να λάβει ορισμένα ειδικά μέτρα για την προώθηση της νομικής εξίσωσης των δύο φύλων.
<P>
Όσον αφορά την καταπολέμηση του ρατσισμού και της ξενοφοβίας, όπως είναι γνωστό, το Συμβουλίο Υπουργών αποφάσισε να ονομασθεί το 1997 Ευρωπαϊκό Έτος κατά του ρατσισμού. Αυτό αποτελεί ορόσημο για την Ιστορία της Κοινότητας. Για πρώτη φορά τα θεσμικά όργανα της Κοινότητας είναι σύμφωνα, βάσει πρότασης της Επιτροπής, για τη λήψη συγκεκριμένων μέτρων εναντίον του ρατσισμού εντός του υφιστάμενου θεσμικού πλαισίου. Πρόκειται για ένα ιδιαίτερα θετικό βήμα.
<P>
Φυσικά το Ευρωπαϊκό Έτος αποτελεί μόνο ένα μέρος της στρατηγικής για την καταπολέμηση του ρατσισμού και από το Ευρωπαϊκό Συμβούλιο των Καννών έχει επιτευχθεί η απαιτούμενη πρόοδος. Έχουν εγκριθεί ακόμη δύο αποφάσεις στο πλαίσιο των κοινών αρμοδιοτήτων, καθώς και μία κοινή δράση στο πλαίσιο του τρίτου πυλώνα. Είμαστε συνεπώς αισιόδοξοι για την πιθανή σύσταση ενός Παρατηρητηρίου για το ρατσισμό, στο άμεσο μέλλον.
<P>
Στη γνωμοδότησή της για τη Διακυβερνητική Διάσκεψη, η Επιτροπή τάσσεται υπέρ της ενσωμάτωσης στη Συνθήκη διατάξεων, οι οποίες θα απαγορεύουν κάθε μορφή διακρίσεων και θα καταδικάζουν το ρατσισμό και την ξενοφοβία. Η Επιτροπή θεωρεί ότι η έγκριση κοινοτικών νομοθετικών ρυθμίσεων, οι οποίες θα προσφέρουν μία στοιχειώδη προστασία έναντι των διακρίσεων στην Κοινότητα, θα αποτελέσει ένα εξαιρετικά σημαντικό βήμα προς την επίτευξη των στόχων της Συνθήκης. Η Επιτροπή πρόκειται να εξετάσει εκ νέου το θέμα αυτό, υπό το φως της προόδου που θα σημειωθεί στο πλαίσιο της Διακυβερνητικής Διάσκεψης.
<P>
Κύριε Πρόεδρε, καταλήγοντας θα ήθελα να επιστήσω την προσοχή του Σώματος στο γεγονός ότι τα τελευταία 20 χρόνια έχει αντιμετωπισθεί η φτώχεια σε όλες τις μορφές της και σε ευρωπαϊκό επίπεδο, στο πλαίσιο των προγραμμάτων του Συμβουλίου. Επομένως, πιστεύω ότι και το θέμα αυτό έχει συζητηθεί ιδιαίτερα τα τελευταία χρόνια και ότι ορθώς έχει συγκεντρώσει την ενδεδειγμένη προσοχή.
<P>
Θα ήθελα να ευχαριστήσω για άλλη μία φορά την εισηγήτρια για την ολοκληρωμένη και σαφή έκθεσή της. Είμαι πεπεισμένος ότι, όπως και τα προηγούμενα χρόνια, η έκθεση του Κοινοβουλίου για τα ανθρώπινα δικαιώματα στο εσωτερικό της Ένωσης θα συμβάλει αποφασιστικά στη συνάφεια της πολιτικής μας για τα ανθρώπινα δικαιώματα και, ως εκ τούτου, και αυτό δεν είναι λιγότερο σημαντικό, στην αξιοπιστία της Ένωσης σ'αυτό τον τομέα έναντι των τρίτων χωρών.

<SPEAKER ID=55 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=5>
Σιδηροδρομικές, οδικές και εσωτερικές πλωτές μεταφορές
<SPEAKER ID=56 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0252/96) εξ' ονόματος της Επιτροπής Μεταφορών και Τουρισμού, σχετικά με τις κοινές θέσεις που ενέκρινε το Συμβούλιο ενόψει της έγκρισης
<P>
Ι.του Κανονισμού του Συμβουλίου που τροποποιεί τον Κανονισμό (ΕΟΚ) Αριθ. 1101/89 του Συμβουλίου σχετικά με τη διαρθρωτική εξυγίανση στην εσωτερική ναυσιπλοΐα (C4-0366/96-95/0122(SYN))II.της Οδηγίας του Συμβουλίου όσον αφορά τους όρους ναύλωσης και διαμόρφωσης των τιμών στον τομέα των εθνικών και διεθνών εσωτερικών πλωτών μεταφορών εμπορευμάτων στην Κοινότητα (C4-0367/96-95/0121(SYN))ΙΙΙ.του Κανονισμού του Συμβουλίου που τροποποιεί τον Κανονισμό (ΕΟΚ) Αριθ. 1107/70 σχετικά με τις ενισχύσεις που χορηγούνται στον τομέα των σιδηροδρομικών, οδικών, και εσωτερικών πλωτών μεταφορών (C4-0368/96-95/0123(SYN)). (Εισηγητής: ο κ. van der Waal.)
<SPEAKER ID=57 NAME="Van der Waal">
Κύριε Πρόεδρε, θα ήθελα να αρχίσω ανακοινώνοντας ότι ο επίτροπος Kinnock γνωστοποίησε ότι λυπάται πολύ, αλλά δεν θα μπορέσει να παραστεί εδώ σήμερα το απόγευμα. Με ενημέρωσε επ'αυτού με επιστολή, κάτι το οποίο εκτιμώ ιδιαίτερα και βεβαίως τον συγχωρώ για την απουσία του.
<P>
Η αντικατάστασή του από τον επίτροπο Van der Broek είναι επαρκής.
<P>
Κύριε Πρόεδρε, το Φεβρουάριο του τρέχοντος έτους, το Κοινοβούλιο εξέδωσε γνωμοδότηση επί δέσμης μέτρων που πρότεινε η Επιτροπή για την εσωτερική ναυσιπλοΐα. Το Συμβούλιο κατέληξε σύντομα σε κοινή θέση. Πρόκειται για τρεις αλληλοσυνδεόμενες προτάσεις, οι οποίες επιχειρούν να εξυγιάνουν, να ελευθερώσουν και να στηρίξουν την αγορά της εσωτερικής ναυσιπλοΐας, με σκοπό την ενίσχυση της θέσης της. Βάσει της κοινής θέσης, φαίνεται ότι το Συμβούλιο συμφωνεί με τα προταθέντα μέτρα, αλλά σε καθένα από τα τρία μέρη επήλθαν ορισμένες τροποποιήσεις. Επ'αυτών θα ήθελα να κάνω ορισμένες παρατηρήσεις.
<P>
Καταρχάς το πρόγραμμα εξυγίανσης. Η βασική τροποποίηση είναι ότι το Συμβούλιο περιόρισε την κοινοτική συγχρηματοδότηση μέχρι το 1996. Η Επιτροπή και το Κοινοβούλιο πρότειναν την ευρωπαϊκή συμμετοχή στις δαπάνες διάλυσης των σκαφών καθόλη την περίοδο της διάλυσης, που διαρκεί τρία μέχρι τέσσερα χρόνια. Η Επιτροπή Μεταφορών θεώρησε τη θέση του Συμβουλίου απογοητευτική, αλλά, ενόψει των δημοσιονομικών περιορισμών και των δυσχερειών λήψης αποφάσεων στους κόλπους του Συμβουλίου ακόμη και για τη διάθεση 20 εκατομμυρίων ECU, τα οποία είχαν προβλεφθεί στον προϋπολογισμό του 1996 γι'αυτό το σκοπό, η Επιτροπή Μεταφορών αναγκάστηκε να αποσύρει τις τροπολογίες της. Βεβαίως συνεχίζουμε να θεωρούμε ότι η δραματική κατάσταση όσον αφορά το πλεόνασμα δυναμικότητας στα δεξαμενόπλοια επιβάλλει τη λήψη έκτακτων μέτρων διάλυσης. Για το λόγο αυτό επιμείναμε στην τροπολογία για την παροχή πρόσθετων διευκολύνσεων.
<P>
Όσον αφορά τα μέτρα για την ελευθέρωση του κλάδου, το Συμβούλιο συμφώνησε με την πρόταση της Επιτροπής. Αυτή προβλέπει τη σταδιακή κατάργηση του εκ περιτροπής συστήματος μέχρι την 1η Ιανουαρίου 2000. Η Επιτροπή Μεταφορών και το Κοινοβούλιο συμφώνησαν. Δεν μπορούμε όμως να σταματήσουμε εδώ. Πρόκειται για την περίοδο μέχρι το έτος 2000 αλλά και για την περίοδο μετά την προθεσμία αυτή. Όταν η εξυγίανση και η ελευθέρωση του εσωτερικής ναυσιπλοΐας θα έχει ολοκληρωθεί και θα έχει επιτευχθεί μία λογική ισορροπία στην αγορά, έχει μεγάλη σημασία να έχουν προβλεφθεί μέσα αποκατάστασης, σε περίπτωση διαταραχών της αγοράς. Ενόψει αυτού, το Κοινοβούλιο υπέβαλε σε πρώτη ανάγνωση δύο πρόσθετες τροπολογίες. Η πρώτη με στόχο την παράταση της αποκαλούμενης ρύθμισης «παλαιό για νέο» και μετά την 1η Ιανουαρίου 2000 και η δεύτερη με στόχο τη διεύρυνση της ομάδας των εμπειρογνωμόνων, η οποία διαχειρίζεται τη διάλυση, τόσο όσον αφορά τη σύνθεση όσο και τα καθήκοντά της ώστε να διεξάγει επό μονίμου βάσεως περιοδικές διαβουλεύσεις με την Επιτροπή και μετά την εφαρμογή των εν λόγω μέτρων.
<P>
Κατά τη διάρκεια της συζήτησης, ο επίτροπος είχε εκφρασθεί θετικά γι'αυτές τις δύο προτάσεις. Έγινε αντιληπτό ότι οι σχετικές τροπολογίες δεν είχαν θέση στις παρούσες προτάσεις. Η Επιτροπή Μεταφορών δεν αποδέχθηκε τις τροπολογίες σε δεύτερη ανάγνωση. Εξακολουθεί να επιμένει στην άποψή της ότι η εσωτερική ναυσιπλοΐα οφείλει να τύχει μεγάλης προσοχής και μετά την 1η Ιανουαρίου 2000. Για το λόγο αυτό υπέβαλε στον επίτροπο τις δύο υποθέσεις με ξεχωριστά έγγραφα και του ζήτησε να λάβει τα απαιτούμενα μέτρα. Θα ζητούσα οπωσδήποτε την αντίδραση του επιτρόπου Kinnock, ίσως όμως θα μπορούσε να το κάνει αυτό ο επίτροπος Van den Broek. Ο λόγος είναι ότι ο τομέας της εσωτερικής ναυσιπλοΐας αποτελείται από ένα μεγάλο αριθμό μικρών επιχειρηματιών, με αποτέλεσμα οι διακυμάνσεις στην αγορά, εξαιτίας νέων επενδύσεων, να μπορούν να οδηγήσουν εκ νέου σε πλεόνασμα δυναμικότητας. Επιπλέον, οι εσωτερικές πλωτές μεταφορές θα πρέπει να διαδραματίσουν με αυξανόμενο ρυθμό έναν κεντρικό ρόλο στην πολιτική για τις βιώσιμες μεταφορές. Γι'αυτό η εσωτερική ναυσιπλοΐα θα πρέπει οπωσδήποτε να παραμείνει στην ημερήσια διάταξη και μετά την 1η Ιανουαρίου 2000. Αλλά υπάρχουν ακόμη ορισμένες υποθέσεις που αφορούν την εσωτερική ναυσιπλοΐα βραχυπρόθεσμα. Έχω κατά νουν την εντολή που διαθέτει η Επιτροπή για τη σύναψη συμφωνίας με τις χώρες της Κεντρικής και Ανατολικής Ευρώπης. Αλλά σχετικά με τα αποτελέσματα των διαπραγματεύσεων το Κοινοβούλιο θα συζητήσει αναμφίβολα στο άμεσο μέλλον.

<SPEAKER ID=58 LANGUAGE="EN" NAME="Simpson">
Κύριε Πρόεδρε, θα ήθελα να ευχαριστήσω τον κ. van der Waal για την έκθεσή του και για τη σημερινή συμβολή του.
<P>
Δεν υπάρχει καμιά αμφιβολία ότι η ομάδα μου ανησυχεί για την κρίση στις εσωτερικές πλωτές μεταφορές και υποστηρίζει πράγματι την έκθεση και τις προσπάθειές του κ. van der Waal για τη μείωση της υφιστάμενης πλεονάζουσας χωρητικότητας. Υποστηρίζουμε το πρόγραμμα διάλυσης και τη χρηματοδότηση που υπάρχει διαθέσιμη γι' αυτό. Αποτελεί λυπηρό γεγονός ότι μέσα στα πλαίσια του τομέα μεταφορών οι εσωτερικές πλωτές μεταφορές δεν αξιοποιούνται πλήρως σε ολόκληρη την Ευρωπαϊκή Ένωση, ακριβώς όπως δεν αξιοποιούνται οι σιδηροδρομικές μεταφορές μας, κυρίως λόγω του γεγονότος ότι η συντριπτική πλειοψηφία των φορτίων μεταφέρεται οδικώς - ενώ η συμφόρηση και η ρύπανση που προκαλούνται είναι φανερά σε όλους.
<P>
Η ομάδα μας επομένως υπεστήριζε πάντα όλες τις κινήσεις προς υποβοήθηση των τομέων που θα πάρουν τα φορτία από τους δρόμους, είτε τις σιδηροδρομικές μεταφορές είτε τις εσωτερικές πλωτές μεταφορές. Δεν υπάρχει καμιά αμφιβολία ότι για πολλά χρόνια οι εσωτερικές πλωτές μεταφορές αποτελούσαν τη Σταχτοπούτα της βιομηχανίας μεταφορών, αυτό όμως δεν σημαίνει ότι θα πρέπει να τις ξεχάσουμε, ότι δεν θα πρέπει να επενδύουμε σ' αυτές, διότι αυτά είναι που χρειάζονται. Χρειάζονται επενδύσεις για να μειωθεί η πλεονάζουσα χωρητική ικανότητα και αυτό μεταφράζεται σε υποστήριξη του προγράμματος διάλυσης. Μεταφράζεται επίσης σε υποστήριξη των μικρών επιχειρήσεων για να εισέλθουν στην αγορά. Χρειαζόμαστε επίσης επενδύσεις για τις υποδομές των λιμένων μέσα στο πλαίσιο των εσωτερικών πλωτών μεταφορών και μέχρι να τα κάνουμε όλα αυτά φοβούμαι ότι ο τομέας των εσωτερικών πλωτών μεταφορών θα εξακολουθεί να υποφέρει, να αποτελεί υπηρεσία Σταχτοπούτας που θα πρέπει να βολεύεται με τα ψίχουλα που πέφτουν από το τραπέζι των οδικών μεταφορών.
<P>
Η ομάδα μας θα ήθελε να δει την άνθηση του τομέα των εσωτερικών πλωτών μεταφορών. Υποστηρίζουμε την έκθεση του κ. van der Waal διότι πιστεύουμε ότι οι αρχές στις οποίες στηρίζεται είναι σωστές, ότι οι απόψεις του είναι σωστές και ότι αποτελούν τον μόνο δρόμο με τον οποίο οι εσωτερικές πλωτές μεταφορές μπορούν να προχωρήσουν προς τα εμπρός.

<SPEAKER ID=59 LANGUAGE="DE" NAME="Grosch">
Aξιότιμε κύριε Πρόεδρε, κύριε Επίτροπε, αξιότιμοι συνάδελφοι, η εσωτερική ναυσιπλοΐα, και κατά την άποψη του EΛK, θα πρέπει να θεωρείται φιλική προς το περιβάλλον και ασφαλής, όσον αφορά τον τομέα των μεταφορών. Ίσως να παραβλέπεται σαν μεταφορικό μέσο, αλλά αξίζει να υποστηριχθεί και, κατά συνέπεια, να τύχει της προσοχής του Kοινοβουλίου, της Eπιτροπής και του Συμβουλίου. H έκθεση του κ. van der Waal, την οποία επιδοκιμάζουμε, και η δουλειά που έκανε, - όπως και οι προτάσεις της Eπιτροπής - ήταν ικανοποίηση για μας, επειδή απλούστατα έκανε πολύ θετικές προσεγγίσεις στα θέματα της συγκέντρωσης και της μεταφοράς εμπορευμάτων, της διαρθρωτικής εξυγίανσης, καθώς και στους κανονισμούς ενισχύσεων προς την εσωτερική ναυσιπλοΐα.
<P>
Eπιδοκιμάζουμε ακόμη το ότι εξαλείφονται οι στρεβλώσεις στην αγορά, όπως λ.χ. εξαιτίας του συστήματος tour de rτle , και οι πλεονάζουσες χωρητικότητες, με τη βοήθεια ενός ταμείου διάλυσης σκαφών, καθώς και με τα μέτρα, με τα οποία «το παλιό αντικαθίσταται με νέο». Θα πρέπει, όμως, να υπάρξουν και ενισχύσεις, για να βελτιώσουμε, ή καλύτερα να εκσυγχρονίσουμε, αυτό το μεταφορικό μέσο. H στάση της Eπιτροπής και η δουλειά του κ. van der Waal ήταν πολύ θετικές. Aπογοητευτική για μας ήταν μάλλον η στάση του Συμβουλίου, το οποίο ενέκρινε ελάχιστες μόνον από τις τροπολογίες μας.
<P>
Ωστόσο, είμαστε πρόθυμοι να ακολουθήσουμε τον εισηγητή, ο οποίος ζήτησε να αφήσουμε να επικρατήσει η λογική και να μην ξαναϋποβάλουμε πάλι όλες τις τροπολογίες. Θα χαιρόμασταν, φυσικά, αν το Συμβούλιο είχε παρατείνει τις ενισχύσεις σ' αυτόν τον πολύ σημαντικό και παραγνωρισμένο τομέα. Aπό την άλλη μεριά, θα μπορούσε να καταργηθεί νωρίτερα το σύστημα tour de rτle , το οποίο, ως γνωστόν, προκαλεί στρεβλώσεις στην αγορά, και σε ορισμένους τομείς, μάλιστα, έχει σαν αποτέλεσμα να υπάρχουν διαφορές τιμών μέχρι 100 %, για την ίδια απόσταση και για το ίδιο φορτίο.
<P>
Έχουμε όμως την πεποίθηση πως η τωρινή δουλειά είναι ένα σημαντικό βήμα. Eπιμένουμε ακόμη σε μερικές τροπολογίες και, μεταξύ άλλων, πιστεύουμε ότι εκεί που οι επιχειρηματίες εγκαταλείπουν εκούσια τον τομέα αυτό, θα πρέπει να παίρνονται και κοινωνικά συνοδευτικά μέτρα. Θα πρέπει να τους βοηθήσει κανείς σ' αυτή την προσπάθεια. Aπό την άλλη μεριά, θα μπορούσαν, στον τομέα των μεταφορών, ο οποίος έχει να αντιμετωπίσει έναν πολύ σκληρό ανταγωνισμό, οι ενισχύσεις που τώρα καταβάλλονται ήδη από τα κράτη μέλη, να πληρώνονται σε μεγαλύτερο βαθμό και από την Eυρωπαϊκή Kοινότητα.
<P>
Aκολουθώντας την αρχή, »κάλιο πέντε και στο χέρι, παρά δέκα και καρτέρει», δεχόμαστε τις προτάσεις αυτές και συμφωνούμε σ' αυτά που μας πρότεινε ο κ. van der Wall.

<SPEAKER ID=60 LANGUAGE="NL" NAME="Wijsenbeek">
Κύριε Πρόεδρε, πριν από μερικά χρόνια συζητήσαμε εδώ για τις εσωτερικές πλωτές μεταφορές και τότε, μετά την ομιλία του κυρίου Van der Waal έλαβε το λόγο ο κ. Van der Lek. Στη συνέχεια, αυτός που προετοίμασε την απάντηση της Επιτροπής ήταν ο κύριος Van Rijn, της νομικής υπηρεσίας. Το όνομα Van den Broek έχει να κάνει με νερό, αλλά πρόκειται για έλη και σ'αυτά δεν είναι εύκολο να πλεύσει κανείς, εντούτοις είμαστε περίεργοι να ακούσουμε την απάντηση της Επιτροπής. Θα πρέπει, ωστόσο, να υποστηρίξουμε την έκθεση του εισηγητή μας, ο οποίος έχει εκπονήσει στο παρελθόν πολλές εκθέσεις για τις εσωτερικές πλωτές μεταφορές. Αλλά υπάρχει ένα πρόβλημα και επ'αυτού θα ήθελα να ρωτήσω την Επιτροπή η οποία ελπίζω ότι θα απαντήσει με τον ενδεδειγμένο τρόπο. Ρυθμίσεις για τη χορήγηση ενίσχυσης και τη διάλυση: όλα ωραία και καλά, να προωθήσουμε όλοι την εσωτερική ναυσιπλοΐα, είμαστε σύμφωνοι, είναι φιλική προς το περιβάλλον, υπάρχει ο χώρος, υπάρχουν νέες εγκαταστάσεις αποθήκευσης, λιμενικές εγκαταστάσεις, εσωτερικά λιμάνια, όλα εντάξει. Το πρόβλημα είναι και παραμένει ότι η εσωτερική ναυσιπλοΐα χρησιμοποιείται για τη μεταφορά εμπορευμάτων χύδειν και κυρίως των κατ'εξοχήν εμπορευμάτων που μεταφέρονται κατ'αυτόν τον τρόπο, των πετρελαϊκών προϊόντων. Επειδή το ΝΑΤΟ δεν χρειάζεται πια όλη αυτή τη βενζίνη, οι αγωγοί του χρησιμοποιούνται πλέον για το εμπόριο πετρελαϊκών προϊόντων. Θαυμάσια, λιγότερος κίνδυνος, αλλά αυτό σημαίνει ότι υπάρχει πλεόνασμα δυναμικότητας όσον αφορά το στόλο των πετρελαιοφόρων και αυτό θα πρέπει να είναι, σύμφωνα με τον εισηγητή, το επίκεντρο της νομοθετικής ρύθμισης για τη διάλυση. Το πρόβλημα είναι ότι με τη νομοθετική ρύθμιση για τη διάλυση θα δηλωθούν καταρχάς τα μικρότερα πλοία. Και αυτό θα έχει το αντίθετο αποτέλεσμα, από αυτό που επιδιώκεται, γιατί τότε όλα τα μικρότερα λιμάνια θα είναι απρόσβατα και θα παραμείνουν αποκλειστικά τα μεγαλύτερα σκάφη να πλέουν μεταξύ Βασιλείας και Ρότερνταμ. Η ερώτησή μου, επομένως, προς την Επιτροπή είναι: δεν θα πρέπει να επέλθει μία διαφοροποίηση στη νομοθετική ρύθμιση για τη διάλυση, έτσι ώστε να μην εξαφανισθούν μόνο τα μικρά σκάφη και να περιορισθεί κατ'αυτό τον τρόπο το πεδίο δράσης της εσωτερικής ναυσιπλοΐας;

<SPEAKER ID=61 LANGUAGE="IT" NAME="Tamino">
Κύριε Πρόεδρε, εμείς οι Πράσινοι θεωρούμε ιδιαίτερα σημαντική την ανάπτυξη, την εξυγίανση και την προώθηση των εσωτερικών πλωτών μεταφορών διότι όπως υπενθύμισαν οι κύριοι συνάδελφοι, πρόκειται για μία μορφή μεταφορών συμβατή από οικολογικής πλευράς, φθάνει να μην προϋποθέτει σημαντικά προγράμματα υποδομής που ορισμένες φορές μπορεί να έχουν σοβαρές περιβαλλοντικές επιπτώσεις.
<P>
Σε κάθε περίπτωση, δεν υπάρχει αμφιβολία ότι πρόκειται για μία μορφή μεταφορών που εμείς θεωρούμε σημαντική. Είμαστε πράγματι πεπεισμένοι για την αναγκαιότητα εναρμόνισης των μεταφορών μετακινώντας εμπορεύματα και ταξειδιώτες από τις οδικές στις σιδηροδρομικές, θαλάσσιες και ποτάμιες μεταφορές διότι ακόμη και όσον αφορά τα επικίνδυνα εμπορεύματα, τα εσωτερικά πλωτά μέσα είναι λιγότερο παρακινδυνευμένα.
<P>
Για τους λόγους που μόλις εξέθεσα θεωρούμε πολύ αρνητική την απόφαση του Συμβουλίου να απορρίψει το μεγαλύτερο μέρος των τροπολογιών που είχε εγκρίνει το Κοινοβούλιο κατά την πρώτη ανάγνωση. Κατανοούμε ωστόσο τους λόγους που εξέθεσε ο εισηγητής, κ. van der Waal, με τους οποίους συμφωνούμε απολύτως, και καλούμε το Ευρωπαϊκό Κοινοβούλιο να υπερψηφίσει τις λίγες τροπολογίες που έχουν επαναπροταθεί. Περιμέναμε βεβαίως μία διαφορετική στάση από το Συμβούλιο.
<P>
Η κρίση του τομέα απαιτεί να συνοδεύεται η φιλελευθεροποίηση από ρυθμίσεις κοινωνικής ασφάλειας και αυτό αφορά τον τομέα των δεξαμενόπλοιων. Πιστεύουμε ότι θα πρέπει να παρουσιασθεί εκ νέου η τροπολογία που προβλέπει επιπρόσθετα μέτρα για τον τομέα. Τέλος, σημειώνουμε ότι σχετικά με την παροχή κινήτρων στις εσωτερικές πλωτές μεταφορές, το Συμβούλιο στην ουσία δέχθηκε τη θέση του Ευρωπαϊκού Κοινοβουλίου. Νομίζω ότι με αυτό τον τρόπο δημιουργείται ένα προηγούμενο σχετικά με την παροχή κινήτρων στις σισηροδρομικές διαφορές, τομέα για τον οποίο είμαι ειηγητής. Καταλήγοντας τονίζω ότι θα πρέπει να υπερψηφισθούν οι τροπολογίες και η πρόταση που έχει παρουσιασθεί από τον εισηγητή, κ. van der Waal.

<SPEAKER ID=62 LANGUAGE="EN" NAME="McIntosh">
Κύριε Πρόεδρε, θα επιθυμούσα να συγχαρώ τον κ. van der Waal για την υπομονή που έδειξε στην εκπόνηση της παρούσας σύστασης για τη δεύτερη ανάγνωση της κοινής θέσης. Θα ήθελα να ενημερώσω τους συναδέλφους ότι σ' αυτή την περίπτωση φαίνεται πως η Νέα Αριστερά συνταυτίζεται με την Παλαιά Δεξιά.
<P>
Το σημείο στο οποίο πρέπει να αποδοθεί έμφαση είναι το πρόβλημα της υπερβάλλουσας χωρητικής ικανότητας και σε σχέση μ' αυτό καλωσορίζω τα σχόλια του κ. van der Waal ότι πρέπει να διασφαλίσουμε πως τα αντίστοιχα ποσά θα είναι εξασφαλισμένα όχι μόνο για το 1996 αλλά και για το 1997 και το 1998 και να προτρέψουμε πράγματι το Συμβούλιο να επεκτείνει το πρόγραμμα διάλυσης μέχρι το τέλος του 1999. Θα πρέπει να κάνουμε βέβαιο ότι θα υπάρχει χρηματοδότηση μέχρις ότου το πρόβλημα της υπερβάλλουσας χωρητικότητας λυθεί οριστικά. Όπως έχει ήδη αναφερθεί η υπερβάλλουσα χωρητικότητα ανέρχεται στο 20 % του ευρωπαϊκού τομέα δεξαμενοπλοίων. Υποστηρίζω ιδιαίτερα, κατά συνέπεια, το πρόσθετο σύστημα διάλυσης στον τομέα με στόχο την διάλυση τουλάχιστον ενός 10 % επιπλέον κατά το πρώτο έτος.
<P>
Θα ήθελα να υπενθυμίσω στους συναδέλφους ότι οι διατάξεις της κοινής θέσης αποσκοπούν στην απελευθέρωση και το άνοιγμα στην αγορά. Η κοινή θέση έχει τρία τμήματα: ελευθέρωση, εξυγίανση και ενίσχυση του τομέα των εσωτερικών πλωτών μεταφορών. Ελπίζω ότι και οι τρεις τομείς θα έχουν την ίδια βαρύτητα.
<P>
Σε σύγκριση με την τελευταία κοινή θέση σχετικά με τη χορήγηση ενισχύσεων στις σιδηροδρομικές, οδικές και εσωτερικές πλωτές μεταφορές, η παρούσα είναι ιδιαίτερα ευπρόσδεκτη καθώς θα βελτιστοποιήσει τη διαδικασία λήψεως αποφάσεων και θα μειώσει τη γραφειοκρατία. Η μόνη ανησυχία μου είναι πως μολονότι δεχόμαστε με ιδιαίτερη ικανοποίηση την έμφαση που αποδίδεται στις συνδιασμένες μεταφορές, και ιδιαίτερα στο ΗΒ υπό την Συντηρητική κυβέρνηση που προσπαθεί να μεταφέρει περισσότερα φορτία με τον σιδηρόδρομο αφαιρώντας τα από τους δρόμους όπου αυτό είναι δυνατό, το γεγονός αυτό δεν θα πρέπει να αποβεί εις βάρος των συμβατικών λειτουργιών μεταφορών. Ας μην ξεχάσουμε ολοκληρωτικά το παλιό καλό φορτηγό. Ίσως ο Επίτροπος να μπορούσε να κάνει κάποιο σχετικό σχόλιο.

<SPEAKER ID=63 LANGUAGE="SV" NAME="Lindqvist">
Κύριε Πρόεδρε, αυτό αφορά το θέμα που ετέθη πρός επεξεργασία τον Φεβρουάριο στο Κοινοβούλιο, όταν γνωμοδοτήσαμε για μιά δέσμη μέτρωνσχετικά με τις ακτοπλοϊκές συγκοινωνίες στο εσωτερικό της χώρας. Το σημαντικότερο με τις τροπολογίες είναι κατά την γνώμη μου ότι τώρα προτείνεται να δοθούν κίνητρα και να αναπτυχθούν οι εσωτερικές πλωτές οδοί σε όλες τις χώρες μέλη, πέραν των άλλων στην δική μου, την Σουηδία, που έχει πολύ νερό και πολλές λίμνες.
<P>
Οι σιδηροδρομικές και πλωτές μεταφορές είναι φιλικότερες πρός το περιβάλλον εναλλακτικές λύσεις από τις μεταφορές με φορτηγά - νταλίκες που έχουν αυξηθεί ανησυχητικά τα τελευταία χρόνια. Πρέπει να κάνουμε κάτι γι' αυτό, διότι τα φορτηγά εκλύουν ρύπους με έναν εντελώς διαφορετικό τρόπο. Ως εκ τούτου υποστηρίζουμε αυτήν την έκθεση.
<P>
Προγράμματα εξυγίανσης διαφόρων ειδών και παροχή κινήτρων είναι σημαντικά ώστε να γίνει πραγματικός αυτός ο προσανατολισμόςκαι να μειωθούν οι οδικές μεταφορές. Οι αλλαγές που προτείνονται έχουν αυτόν τον προσανατολισμό. Σ' αυτήν την περίσταση πρέπει να διατυπωθεί έντονη κριτική πρός το Συμβούλιο το οποίο, προφανώς, δεν το κατάλαβε αυτό. Επομένως, υπέρψηφίζουμε τις τροπολογίες που υπεβλήθησαν, εφόσον, κατά την γνώμη μας, οδηγούν σε αυξημένες και καλύτερες μεταφορές με φιλικά πρός το περιβάλλον μεταφορικά μέσα.

<SPEAKER ID=64 NAME="Cornelissen">
Κύριε Πρόεδρε, θα ήθελα να εκφράσω τη λύπη τόσο εμού όσο και του επιτρόπου Kinnock για την απουσία του, λόγω κωλύματος, και τη χαρά μου για την αντικατάστασή του από τον επίτροπο Van den Broek. Πρόκειται για μία δραστηριότητα, την οποία για χρόνια ασκούν και οι ολλανδοί πλοιοκτήτες. Θα ήθελα επίσης να συγχαρώ και τον εισηγητή. Ο συνάδελφος Van der Waal δεν εργάσθηκε μόνο με μεγάλη ταχύτητα, αλλά χάραξε και μία κατεύθυνση η οποία, αφενός, ανταποκρίνεται στα τρέχοντα σοβαρά προβλήματα της εσωτερικής ναυσιπλοΐας και, αφετέρου, προσφέρει μια μελλοντική προοπτική. Είναι σαφές ότι η εσωτερική ναυσιπλοΐα μπορεί να διαδραματίσει σημαντικό ρόλο στην άσκηση μιας βιώσιμης πολιτικής μεταφορών.
<P>
Οπωσδήποτε, τις νέες δυνατότητες και ευκαιρίες που παρουσιάζονται θα πρέπει να τις εκμεταλλευθεί ο ίδιος ο κλάδος, στην προσπάθεια αυτή πρέπει όμως να συμβάλει και το Δημόσιο. Ζητώ να δοθεί ιδιαίτερη προσοχή στα προβλήματα του κλάδου της μεταφοράς πετρελαίου, όπου η κατάσταση πολλών έφτασε στο απροχώρητο.
<P>
Ουσιαστικό στοιχείο της προσέγγισής μας είναι οι δύο επιστολές που απέστειλε η επιτροπή μας στον επίτροπο Kinnock. Παραπέμποντας σε προηγούμενη συζήτηση, βλέπω σ'αυτές τις επιστολές μία συμφωνία κυρίων μεταξύ της Επιτροπής και του Κοινοβουλίου. Μπορώ να συμπεράνω ότι και η Επιτροπή τις αντιμετωπίζει με τον ίδιο τρόπο; Μπορώ να έχω τη διαβεβαίωση του επιτρόπου Van den Broek ότι η Επιτροπή έχει επίγνωση της ανάγκης για την αποφυγή του αθέμιτου ανταγωνισμού και των διαταραχών της αγοράς εκ μέρους των πλοιοκτητών από την Κεντρική και Ανατολική Ευρώπη; Πότε μπορούμε να αναμένουμε τις συμφωνίες με τις ενδιαφερόμενες χώρες; Υπό ποία μορφή; Θα συμμετάσχει σ'αυτές και το Κοινοβούλιο;
<P>
Τέλος, κύριε Πρόεδρε, πιθανόν ο επίτροπος να μπορεί με την ευκαιρία αυτή να εκθέσει την προσέγγισή του όσον αφορά τα ακόμη ανεπίλυτα προβλήματα στα σύνορα με τις ανατολικοευρωπαϊκές χώρες, κυρίως όσον αφορά τις οδικές μεταφορές.

<SPEAKER ID=65 LANGUAGE="NL" NAME="Van den Broek">
 (NL) Καταρχάς θα ήθελα να εκφράσω την ικανοποίησή μου γιατί σήμερα έχω την τιμή να αντικαθιστώ τον επίτροπο Kinnock. Και ακόμη να ευχαριστήσω τον κύριο Van der Waal για τα καλά του λόγια σχετικά μ'αυτή την αντικατάσταση. Είναι ιδιαίτερα σημαντικό για μένα να βρίσκομαι εδώ γιατί, θα ήθελα να πληροφορήσω τον κύριο Van der Waal, ότι άρχισα τη σταδιοδρομία μου ως δικηγόρος σε υποθέσεις συγκρούσεων στον κλάδο της εσωτερικής ναυσιπλοΐας. Ακόμη θα ήθελα να πληροφορήσω τον κύριο Van der Waal, κάτι που θα του προκαλέσει ικανοποίηση, ότι η πρώτη υπόθεση που ανέλαβα ως δικηγόρος έφερε την επωνυμία: »De Here regeert» κατά «Het is me altijd wat» -βλέπετε, οι δικαστικές υποθέσεις που αφορούν συγκρούσεις στο χώρο της εσωτερικής ναυσιπλοΐας φέρουν πάντα την ονομασία των εμπλεκόμενων πλοίων, συνήθεια η οποία θα εξακολουθήσει να υπάρχει για μεγάλο διάστημα, κ. Πρόεδρε.
<P>
Όπως γνωρίζουν οι αξιότιμοι βουλευτές, οι προτάσεις που παρουσιάσθηκαν σήμερα στο Κοινοβούλιο περιλαμβάνουν μία ολοκληρωμένη δέσμη μέτρων για τη βελτίωση της ανταγωνιστικότητας του τομέα της εσωτερικής ναυσιπλοΐας και, κατ'αυτό τον τρόπο απαντώ στην ερώτηση του κυρίου Cornelissen, θα ήθελα να τονίσω ότι η Επιτροπή έχει απόλυτη επίγνωση της ανάγκης για τη στήριξη της ανταγωνιστικότητας του κλάδου και επιχειρεί να καταπολεμήσει στο μέτρο του δυνατού τον αθέμιτο ανταγωνισμό. Θα ήθελα να αφήσω τον κύριο Kinnock να αναφερθεί εν καιρώ στη μέθοδο και τον τρόπο με τον οποίο επιχειρεί η Επιτροπή να ενισχύσει την προσέγγιση αυτή καθώς και στη συμμετοχή του Κοινοβουλίου.
<P>
Τα μέτρα, για τα οποία συζητούμε, έχουν ως στόχο να δώσουν στον τομέα της εσωτερικής ναυσιπλοΐας, ο οποίος λειτουργεί στο πλαίσιο μίας ελευθερωμένης αγοράς και στηρίζεται στις δικές του δυνάμεις, τη δυνατότητα να κρατήσει το μερίδιο που κατέχει στην ευρωπαϊκή αγορά μεταφορών και ακόμη και να το αυξήσει. Αυτός ο στόχος εντάσσεται, εξάλλου, πλήρως στο πλαίσιο της αποκαλούμενης «βιώσιμης κινητικότητας».
<P>
Η πρώτη πρόταση για τα συστήματα φόρτωσης και καθορισμού των τιμών στον τομέα της μεταφοράς εμπορευμάτων μέσω των εθνικών και διεθνών εσωτερικών πλωτών οδών, αποσκοπεί στην ελευθέρωση του κλάδου, με την εναρμόνιση των νομοθετικών πρωτοβουλιών, οι οποίες αναλαμβάνονται επί του παρόντος από τα ενδιαφερόμενα κράτη μέλη, ενόψει της πλήρους ελευθέρωσης της αγοράς από 1ης Ιανουαρίου 2000.
<P>
Η δεύτερη πρόταση αφορά την επέκταση των διαρθρωτικών βελτιώσεων για περίοδο τριών ετών - από 1996 μέχρι 1998 - και πρόκειται για συνοδευτικά μέτρα ελευθέρωσης, τα οποία προβλέπουν τη δυνατότητα χρηματοδοτικής ενίσχυσης εκ μέρους της Κοινότητας για τη συμπλήρωση των κονδυλίων που διαθέτουν τα ενδιαφερόμενα κράτη μέλη για τη διάλυση πλοίων.
<P>
Η τρίτη πρόταση αφορά μέτρα ενίσχυσης στους τομείς των σιδηροδρομικών, των οδικών και των εσωτερικών πλωτών μεταφορών και δίνει τη δυνατότητα στα κράτη μέλη, μέχρι τις 31 Δεκεμβρίου 1999, να χορηγούν επιδοτήσεις για επενδύσεις στα λιμάνια εσωτερικής ναυσιπλοΐας, καθώς και για ακίνητο και κινητό εξοπλισμό φορτοεκφόρτωσης. Οι νέες διατάξεις, οι οποίες περιλαμβάνονται στην κοινή θέση του Συμβουλίου, είναι σύμφωνες με τους στόχους των προτάσεων της Επιτροπής.
<P>
Στην περίπτωση της δεύτερης πρότασης, το Συμβούλιο θεώρησε σκόπιμο να περιορίσει μέχρι το 1996 τη συνδρομή της Κοινότητας για τις διαρθρωτικές βελτιώσεις. Η Επιτροπή ευθυγραμμίζεται με τη θέση του Συμβουλίου, καθώς αυτή εντάσσεται στο πλαίσιο του στόχου για τη μείωση της δυναμικότητας του στόλου κατά 15 % περίπου, εντός τριών χρόνων. Για την υλοποίηση αυτού του στόχου, τα ενδιαφερόμενα κράτη μέλη θα πρέπει να διαθέσουν από κοινού επαρκή μέσα.
<P>
Η Επιτροπή αποδέχθηκε τις τροπολογίες του Συμβουλίου και γι'αυτό θα ήθελα να ζητήσω από το Κοινοβούλιο, εξ ονόματος του κυρίου Kinnock και της Επιτροπής, να εγκρίνει την κοινή θέση.
<P>
Η Επιτροπή μελέτησε σοβαρά τις δύο τροπολογίες που πρότεινε η Επιτροπή Μεταφορών κατά τη δεύτερη ανάγνωση. Λυπούμαι, αλλά αυτές οι τροπολογίες δεν μπορούν να γίνουν αποδεκτές από τον κύριο Kinnonck και την Επιτροπή. Αλλά επ'αυτού θα ήθελα να διευκρινήσω ορισμένα πράγματα.
<P>
Η τροπολογία 1 ζητεί να δοθεί στα κράτη μέλη η δυνατότητα να λαμβάνουν συνοδευτικά κοινωνικά μέτρα υπέρ των πλοιοκτητών οι οποίοι παύουν τη λειτουργία της επιχείρησής τους. Αυτή η νέα σκέψη απορρίφθηκε από το Συμβούλιο και η Επιτροπή συμφωνεί μ'αυτό, γιατί πρόκειται για μια δυνατότητα που προβλέπεται ήδη στο άρθρο 9 του Κανονισμού αριθ. 1101/89 του Συμβουλίου.
<P>
Η τροπολογία 2 αφορά το χρηματοδοτικό υπόμνημα για τη θέση του προϋπολογισμού για τις πράξεις διάλυσης και τις εσωτερικές πλωτές μεταφορές, τον ορισμό του μέτρου και το γενικό στόχο. Η Επιτροπή Μεταφορών εκτιμά ότι η πλεονάζουσα δυναμικότητα του τομέα των δεξαμενοπλοίων ανέρχεται τουλάχιστον σε 20 %. Γι'αυτό προτείνεται κατά τον πρώτο χρόνο του προγράμματος να αναληφθεί μία πρόσθετη δράση διάλυσης στον τομέα των δεξαμενοπλοίων ως συμπλήρωμα του προγράμματος της Επιτροπής, προκειμένου να μπορέσει να διαλυθεί επιπλέον ένα 10 % τουλάχιστον του στόχου των δεξαμενοπλοίων. Σ'αυτή την περίπτωση τα ενδιαφερόμενα κράτη μέλη θα πρέπει να διαθέσουν πρόσθετα κονδύλια για τη διάλυση, με βάση μια νέα χρηματοδοτική ρύθμιση. Η Επιτροπή θεωρεί τη δεύτερη τροπολογία περιττή, καθώς, βάσει του υφιστάμενου κανονισμού, διαθέτει ήδη τη δυνατότητα να διαθέσει ένα μεγαλύτερο μέρος των διαθέσιμων πόρων για τη διάλυση δεξαμενοπλοίων, αν αυτό χρειάζεται. Επιπλέον, από καθαρά διαδικαστικής απόψεως, μία τροποποίηση του χρηματοδοτικού υπομνήματος δεν θα επηρέαζε το κείμενο του νόμου.
<P>
Ως εκ τούτου, θεωρώ ότι η κοινή θέση είναι σύμφωνη με τους στόχους των προτάσεων. Γι'αυτό θα ήθελα να ζητήσω από το Κοινοβούλιο να την υποστηρίξει και επ'ευκαιρία να εκφράσω την εκτίμησή μου, αν και το έχω κάνει ήδη, για το έργο του κυρίου Van der Waal και της Επιτροπής Μεταφορών.
<P>
Πριν ολοκληρώσω θα ήθελα να απαντήσω σε τρεις ερωτήσεις που τέθηκαν. Ο κύριος Van der Waal αναφέρθηκε στις επιστολές που απηύθυνε η Επιτροπή Μεταφορών στον κύριο Kinnock, μία εκ των οποίων πρότεινε, μεταξύ άλλων, τη σύσταση μίας νέας ομάδας εμπειρογνωμόνων για την εσωτερική ναυσιπλοΐα. Η απάντηση θα δοθεί σύντομα στην Επιτροπή Μεταφορών. Θα ήθελα μόνο να γνωστοποιήσω στο Σώμα το συμπέρασμα και να αναφέρω ότι ο κύριος Kinnock θεωρεί ότι η σύσταση μίας παρόμοιας ομάδας εμπειρογνωμόνων δεν είναι τόσο αναγκαία. Πιστεύω ότι, με την πρώτη ευκαιρία, θα το δηλώσει και προσωπικώς. Παράλληλα, όμως, επισημαίνει ότι η Επιτροπή πρόκειται να συνεχίσει να διατηρεί στενές επαφές με τους κοινωνικοοικονομικούς παράγοντες της εσωτερικής ναυσιπλοΐας, και να διενεργεί διαβουλεύσεις με τις υφιστάμενες επιτροπές και τα ad hoc συμβουλευτικά όργανα του τομέα ώστε να ενημερώνεται για τις απόψεις τους, τις προτάσεις τους και τα σχετικά. Δηλαδή ο κύριος Kinnock θεωρεί, προς το παρόν, άκαιρη την περαιτέρω εντατικοποίηση των επαφών με τον εν λόγω τομέα, μέσω της σύστασης μιας νέας ομάδας εμπειρογνωμόνων.
<P>
Η δεύτερη ερώτηση, η οποία υποβλήθηκε γραπτώς, είναι κατά πόσο θα μπορούσε να παραταθεί για μια πενταετία το αποκαλούμενο σύστημα «παλαιό για νέο». Ο κύριος Kinnock θα διευκρινίσει ότι η Επιτροπή δεν είναι κατ'ανάγκη εναντίον της παράτασης αυτού του συστήματος, αλλά θεωρεί ότι είναι νωρίς ακόμη για να εκφέρει σχετικώς οριστική γνώμη. Μία απόφαση για πιθανή παράταση του κανονισμού θα εξαρτηθεί από τις περαιτέρω εξελίξεις στην αγορά και συμφωνεί με την Επιτροπή Μεταφορών όσον αφορά το αίτημα προς την Επιτροπή για τη σύνταξη έκθεσης για την εξέλιξη της αγοράς κατά το πρώτο ήμισυ του 1998 ως μέσου για την εκτίμηση της κατάστασης και την ενδεχόμενη παράταση του κανονισμού πέραν της προθεσμίας του.
<P>
Αυτά είναι τα συμπεράσματα που αντλώ από τα στοιχεία που έχω στη διάθεσή μου. Βεβαίως, είμαι λιγότερο σαφής απ'ό, τι θα ήταν ο κύριος Kinnock, αλλά νομίζω ότι δίνω κάποιες ενδείξεις για τον τρόπο με τον οποίο σκέπτεται επί του παρόντος.
<P>
Ο κύριος Wijsenbeek ρώτησε εάν θα ήταν δυνατόν να φροντίσουμε ώστε, όσον αφορά τα δεξαμενόπλοια, να μην διαλυθούν αυτομάτως τα μικρότερα πλοία - χρησιμοποιώ δικά μου λόγια - απλώς και μόνο επειδή τώρα μπορούν να χρησιμοποιούνται οι αγωγοί του ΝΑΤΟ για την εμπορική διακίνηση.
<P>
Οι εμπειρογνώμονες του κυρίου Kinnock, οι οποίοι παρευρίσκονται εδώ, με διαβεβαιώνουν ότι η υφιστάμενη ρύθμιση στηρίζεται στην αρχή: όποιος εμφανισθεί πρώτος θα εξυπηρετηθεί και πρώτος, χωρίς αυτό να εξαρτάται από το εάν είναι μεγάλος ή μικρός, αλλά από τη σειρά υποβολής των αιτήσεων.
<P>
Τέλος, και σχετικά με την ερώτηση της κυρίας McIntoch για τη χρηματοδότηση της ρύθμισης για τη διάλυση, πληροφορούμαι ότι τα κράτη μέλη έχουν διαβεβαιώσει ότι θα προσφέρουν όντως τα κονδύλια που προβλέπεται ότι θα χρειαστούν.
<P>
Με αυτά θα ήθελα να ολοκληρώσω την παρέμβασή μου. Ζητώ συγνώμη για τις ενδεχόμενες ασάφειες, αλλά είμαι βέβαιος ότι ο επίτροπος Kinnock θα είναι στη διάθεση του Σώματος για περαιτέρω διευκρινίσεις.

<SPEAKER ID=66 LANGUAGE="NL" NAME="Wijsenbeek">
Σεβόμενος την απάντηση του κυρίου Van den Broek, θα ήθελα να επισημάνω ότι γνωρίζουμε την αρχή του όποιος εμφανισθεί πρώτος θα εξυπηρετηθεί και πρώτος. Το πρόβλημα όμως είναι ότι θα εξυπηρετηθούν πρώτα τα μεγάλα σκάφη, γιατί αυτά αποφέρουν τα περισσότερα. Ως εκ τούτου θα ήθελα να ζητήσω από τον επίτροπο Kinnock, με τη διαμεσολάβησή σας, να αναφέρει κατά πόσο στις περαιτέρω ρυθμίσεις που θα υπαρξουν και θα ισχύσουν και μετά το 2000, θα υπάρξει φροντίδα ώστε να επέλθει μία διαφοροποίηση που δεν θα έχει ως αποτέλεσμα να εξαφανισθούν μόνο τα μεγαλύτερα πλοία και μαζί τους το πεδίο δράσης και η αποτελεσματικότητα της εσωτερικής ναυσιπλοΐας.

<SPEAKER ID=67 LANGUAGE="NL" NAME="Cornelissen">
Κύριε Πρόεδρε, θα ήθελα να ευχαριστήσω τον επίτροπο Van den Broek για την προσπάθειά του να απαντήσει στις ερωτήσεις μας όσο το δυνατόν καλύτερα. Καθώς εξακολουθεί να υπάρχει μία σειρά επιστολών, που περιλαμβάνουν προτάσεις, θα ήθελα να ζητήσω από τον επίτροπο Van den Broek να παροτρύνει τον κ. Kinnock να τις ξαναδιαβάσει με προσοχή. Γνωρίζω βεβαιώς το περιεχόμενο των επιστολών, καθώς τις υπέγραψα εξονόματος της Επιτροπής Μεταφορών. Μ'αυτές δεν ζητούμε τη σύσταση μίας νέας επιτροπής, δεν είναι αυτός ο σκοπός μας, αλλά την ικανοποίηση των αιτημάτων μας στα πλαίσια των υφιστάμενων επιτροπών. Για να αποφύγουμε την περιττή αλληλογραφία, θα ήθελα να ζητήσω από τον επίτροπο Van den Broek να παρακαλέσει το συνάδελφο του Kinnock να διαβάσει άλλη μία φορά με προσοχή τις επιστολές μας.

<SPEAKER ID=68 NAME="Van den Broek">
, μέλος της Επιτροπής. (NL) Κύριε Πρόεδρε, θα μεταφέρω τα αιτήματα που διατυπώθηκαν, καθώς και την ερώτηση του κυρίου Wijsenbeek, αν και υποπτεύομαι ήδη την απάντηση. Θα προτιμούσα όμως να την αφήσω για τον κ. Kinnock. Νομίζω, άλλωστε, ότι τη γνωρίζει και ο κ. Wijsenbeek.

<SPEAKER ID=69 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=6>
Ευθύνη των αερομεταφορέων
<SPEAKER ID=70 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0228/96) του κ. Sαnchez Garcνa, εξ' ονόματος της Επιτροπής Μεταφορών και Τουρισμού, σχετικά με την πρόταση κανονισμού (ΕΚ) του Συμβουλίου για την αστική ευθύνη των αερομεταφορέων σε περίπτωση ατυχημάτων (COM(95)0724 - C40209/96-95/0359(SYN)).

<SPEAKER ID=71 NAME="Sαnchez Garcνa">
Κύριε Πρόεδρε, αξιότιμοι κύριοι βουλευτές, κύριε Επίτροπε, η αστική ευθύνη των αερομεταφορέων σε περίπτωση ατυχημάτων που συμβαίνουν σε διεθνείς πτήσεις ρυθμιζόταν, ως σήμερα, από τις διατάξεις της Σύμβασης της Βαρσοβίας και από άλλα συμπληρωματικά όργανα που αποτελούν το επονομαζόμενο «σύστημα της Βαρσοβίας».
<P>
Οι διατάξεις της Σύμβασης αυτής ορίζουν ως δεδομένη την αστική ευθύνη του αερομεταφορέα, καθώς και έναν περιορισμό της ευθύνης αυτής στις 10.000 δολάρια. Εντούτοις, προβλέπει ότι ο αερομεταφορέας μπορεί να απαλλαγεί από την αστική ευθύνη αν αποδείξει ότι είχε λάβει όλα τα απαραίτητα για την αποφυγή της ζημίας μέτρα, ή, ανάλογα με την περίπτωση, να καταβάλει μικρότερη αποζημίωση αν αποδείξει αμέλεια από πλευράς του ατόμου που υπέστη ζημία.
<P>
Η ανεπάρκεια αυτού του συστήματος υποκειμενικής αστικής ευθύνης και η απουσία ενός αυτόματου μηχανισμού καθορισμού του μεγέθους της αποζημίωσης έγιναν αφορμή για μονομερή δράση, από πλευράς πολλών συμβαλλομένων Κρατών, και παρατηρήθηκε μια τάση αύξησης των καθορισμένων ορίων. Έτσι, η Συμφωνία του Μοντρεάλ του 1996 αύξησε το ποσόν σε 75.000 δολάρια για όλους εκείνους τους αερομεταφορείς που προορίζονταν, προέρχονταν ή προέβλεπαν ενδιάμεση στάση στις Ηνωμένες Πολιτείες. Κατά τον ίδιο τρόπο, η πλειοψηφία των ευρωπαϊκών χωρών καθόρισαν τα τελευταία χρόνια όρια αστικής ευθύνης υψηλότερα από τα προβλεπόμενα στο σύστημα της Βαρσοβίας, τόσο για τις εθνικές όσο και για τις διεθνείς πτήσεις.
<P>
Το αποτέλεσμα αυτής της μονομερούς δράσης -της οπωσδήποτε απαραίτητης- υπήρξε μια αυξανόμενη ετερογένεια μεταξύ των εθνικών ρυθμίσεων που αφορούν την αστική ευθύνη των αερομεταφορέων, κατάσταση που απειλεί με κατακερματισμό τη σημερινή εσωτερική αγορά της πολιτικής αεροπορίας. Εξάλλου, η κοινοτική πολιτική των αερομεταφορών προσπαθεί να κάνει αντιληπτή την αεροπορία ως το ασφαλέστερο μεταφορικό μέσον που υπάρχει, και ο σκοπός αυτός έρχεται σε αντίθεση με τη σημερινή ρύθμιση περί αστικής ευθύνης που αντιμετωπίζει τον επιβάτη ως κάποιον που οφείλει να διατρέξει έναν κίνδυνο.
<P>
Επιπλέον, υπάρχει επίσης αντίφαση ανάμεσα στις ρυθμίσεις περί αστικής ευθύνης και την πολιτική προστασίας των καταναλωτών που υπερασπίζεται η Κοινότητα, εφόσον οι επιβάτες και οι συγγενείς τους βρίσκονται αναγκασμένοι να αντιμετωπίζουν καταστάσεις αβεβαιότητας όταν επιχειρούν να λάβουν αποζημιώσεις υψηλότερες από το καθορισμένο όριο, εκτός του ότι έρχονται αντιμέτωποι και με χρονοβόρες και δαπανηρές διαδικασίες.
<P>
Κάτω από αυτές τις συνθήκες, η Κοινότητα θεώρησε απαραίτητο να λάβει μέτρα για τη δημιουργία αποδεκτών συνθηκών στον τομέα των αερομεταφορών, θεσπίζοντας κοινούς κανόνες αστικής ευθύνης καθώς και την ισότιμη μεταχείριση των χρηστών.
<P>
Η πρόταση κανονισμού που σήμερα μας απασχολεί ανταποκρίνεται σε αυτήν τη δέσμευση. Η Επιτροπή διατήρησε στην πρότασή της τα βασικά στοιχεία του ισχύοντος συστήματος, εφόσον το σύστημα της Βαρσοβίας αποτελεί, παρά τις ελλείψεις του, μια ομοιογενή και παγκοσμίως αναγνωρισμένη νομική βάση. Ξεκινώντας από αυτό, επιχειρήθηκε η προσαρμογή του ρυθμιστικού περιεχομένου στις σημερινές ανάγκες, με την εξάλειψη κάθε είδους ορίων και τη διασφάλιση απλών και σύντομων διαδικασιών, βελτιώνοντας έτσι ουσιαστικά το επίπεδο προστασίας των χρηστών και τη θέση των μεταφορέων.
<P>
Συμφωνώ με την πρόταση στα ουσιαστικά σημεία. Οι τροπολογίες που διατυπώνω στην έκθεσή μου αποσκοπούν στην εισαγωγή ορισμένων βελτιώσεων και διευκρινίσεων, χωρίς οπωσδήποτε να αλλάζουν τη φιλοσοφία του κειμένου. Κατ' αυτήν την έννοια, θεωρώ πρόσφορη την αύξηση του ορίου που προτείνει η Επιτροπή για την αντικειμενική αστική ευθύνη, το οποίο θα πρέπει να περάσει από 100.000 σε 120.000 Ecu. Στην πραγματικότητα, αυτή η τροπολογία το μόνο που κάνει είναι να αντανακλά από νομική άποψη τα όσα εφαρμόζει στην πράξη η μεγάλη πλειοψηφία των αερομεταφορέων. Η αύξηση αυτή δεν συνεπάγεται σε καμία περίπτωση ζημία για τους αερομεταφορείς, ούτε καν σε όρους ασφαλίστρων, όπως αποδεικνύεται από τις προκαταρκτικές μελέτες που πραγματοποίησε η Επιτροπή, αλλά αντίθετα αντιπροσωπεύει ένα ποσόν περισσότερο προσαρμοσμένο στο σήμερα.
<P>
Όσον αφορά την εξάλειψη όλων των ορίων αστικής ευθύνης που προβλέπονται στη Σύμβαση, θεωρώ ότι είναι ένα μέτρο που συνάδει με την ελαχιστοποίηση των κινδύνων στον τομέα των αερομεταφορών καθώς και με το στόχο για αύξηση της προστασίας των καταναλωτών, λαμβανομένου επιπλέον υπόψη ότι, από την άποψη των αερομεταφορέων, θα επιφέρει μόνο μια ελάχιστη αύξηση των λειτουργικών δαπανών.
<P>
Επίσης, έκρινα σωστό να απαλείψω την αναφορά στο ποσόν που θα πρέπει να προκαταβάλλεται για την αντιμετώπιση των άμεσων δαπανών, διότι θεώρησα ότι οι όροι που προβλέπονται για το σκοπό αυτόν στα προγράμματα του κάθε αερομεταφορέα είναι πιο επωφελείς από τις 50.000 Ecu που προτείνει η Επιτροπή.
<P>
Τέλος, θα ήθελα να υπογραμμίσω μια πτυχή που τη θεωρώ πρωτίστης σημασίας: λόγω της δομής του συστήματος της Βαρσοβίας, οποιαδήποτε τροποποίηση των ρυθμίσεων προϋποθέτει συμφωνία μεταξύ των συμβαλλομένων μερών. Είναι προφανές ότι οι επιπτώσεις της κοινοτικής δράσης θα περιοριστούν στους κοινοτικούς αερομεταφορείς, ενώ θα εξαιρούνται από αυτήν αερομεταφορείς τρίτων χωρών που ασκούν δραστηριότητα στο εσωτερικό της κοινοτικής επικράτειας. Δεδομένης της νομικής αδυναμίας να επεκταθούν αυτές οι ρυθμίσεις και σε αερομεταφορείς τρίτων χωρών, προτείνω στην Επιτροπή να εντείνει τις προσπάθειές της όσον αφορά τις διαπραγματεύσεις σχετικά με τη Συμφωνία Πολιτικής Αεροπορίας.
<P>
Δράττομαι της ευκαιρίας, κύριε Πρόεδρε -και επιτρέψτε μου- για να αποχαιρετήσω αυτό το Κοινοβούλιο, διότι αύριο φεύγω. Συνεπώς, θα ήθελα να σας ευχαριστήσω όλους, και ιδιαίτερα τα μέλη της Επιτροπής Μεταφορών και Τουρισμού, για την εκτίμηση που δείξατε απέναντί μου. Επιστρέφω στις Καναρίους Νήσους. Ευχαριστώ πολύ.

<SPEAKER ID=72 NAME="Πρόεδρος">
Ευχαριστώ πολύ, κύριε Sαnchez Garcνa. Και εμείς επίσης σας ευχόμαστε κάθε επιτυχία στο νέο στάδιο της ζωής σας, επαγγελματικό ή πολιτικό.

<SPEAKER ID=73 LANGUAGE="EN" NAME="Megahy">
Κύριε Πρόεδρε, θα ήθελα να υποβάλλω κι' εγώ μαζί σας τις καλύτερες ευχές μου στον εισηγητή και να τον συγχαρώ για την έκθεσή του. Ακόμη κι' αν ο ίδιος φύγει, το όνομά του θα μνημονεύεται στο Κοινοβούλιο. Ελπίζω ότι θα έχει καλό ταξίδι και ότι δεν θα βρεθεί στην ανάγκη να χρησιμοποιήσει κάποια από τις διατάξεις αυτής της έκθεσης για την αστική ευθύνη των αερομεταφορών.
<P>
Η παρούσα είναι μια πολύπλοκη έκθεση, όπως θα συμφωνήσουν όλοι εκείνοι που παρακολούθησαν τον εισηγητή. Αποτελεί προσπάθεια αναθεώρησης της Σύμβασης της Βαρσοβίας του 1929 και εναρμόνισης των υφισταμένων εθελοντικών συμφωνιών μεταξύ των ευρωπαϊκών αερομεταφορέων, όπως είπε ο ίδιος ο εισηγητής. Υπάρχουν πάρα πολλές σχετικές συμφωνίες. Η Σύμβαση της Βαρσοβίας είναι πολύ ξεπερασμένη καθόσο υιοθετήθηκε μια εποχή όπου οι αερομεταφορές θεωρούντο πολύ επικίνδυνη επιχείρηση. Μπορείτε να κρίνετε πόσο ξεπερασμένη είναι διότι το 1929 είναι το έτος που γεννήθηκα. Εκείνη την εποχή κανείς δεν έδινε πολύ μεγάλη σημασία στις αερομεταφορές.
<P>
Καλωσορίζω την πρόταση της Επιτροπής καθόσο βελτιώνει την κατάσταση υπέρ εκείνων που επιζητούν αποζημίωση στην περίπτωση ατυχήματος, τόσο από άποψη των ποσών που θα εισπράξουν όσο και από άποψη της ταχύτητας με την οποία θα τα εισπράξουν. Για να επιτευχθεί αυτό η Επιτροπή προτείνει την κατάργηση των ορίων που προβλέπει η Σύμβαση της Βαρσοβίας τα οποία, όπως προανέφερα, είναι εντελώς ξεπερασμένα προτείνοντας έναν πιο αντικειμενικό παρά υποκειμενικό ορισμό της υπευθυνότητας - μολονότι στο σημείο αυτό συμφωνώ με τον εισηγητή όταν προτείνει ότι το σχετικό ποσό θα πρέπει να καθοριστεί στις 120.000 Ecu αντί των 100.000 Ecu διότι έτσι ευθυγραμμίζεται περισσότερο προς τις υφιστάμενες συμφωνίες της ΙΑΤΑ και θα προκαλέσει μικρότερη σύγχιση.
<P>
Δεχομαι επίσης με ικανοποίηση τη διάταξη που προβλέπει την άμεση καταβολή ποσών και ιδιαίτερα τη διεύρυνση των τομέων για τους οποίους μπορεί κάποιος να ασκήσει νομικές ενέργειες, επιτρέποντας στους ενδιαφερόμενους να προβούν σε δικαστικές ενέργειες στο κράτος μέλος διαμονής τους. Αυτό αποτελεί μια πολύ μεγάλη βελτίωση.
<P>
Υποστηρίζω τις διάφορες διατάξεις που μνημόνευσε ο εισηγητής, συμπεριλαμβανομένων των τροπολογιών με τις οποίες ζητείται η πλήρης ενημέρωση επιβατών και άλλων αντί απλώς της επαρκούς ενημέρωσης.
<P>
Ένα αντικείμενο που δημιούργησε προβλήματα ήταν η περίπτωση μεταφορέων τρίτων χωρών. Θα θεωρούσα ιδανικό να υπόκεινται όλοι σ' αυτούς τους νέους κανονισμούς της Ευρωπαϊκής Ένωσης. Υπάρχει κάποιο προηγούμενο σε τομείς όπως η αποζημίωση άρνησης επιβίβασης. Όπως είπε ο εισηγητής η Σύμβαση του Μοντρεάλ, μολονότι αφορά τις Ηνωμένες Πολιτείες, στην πραγματικότητα περιλαμβάνει και τους αερομεταφορείς εκτός Ηνωμένων Πολιτειών. Εν τούτοις, όταν συζητήθηκε αυτό αναλυτικά στην επιτροπή, υποχρεωθήκαμε να αποδεχθούμε την αυστηρά νομική άποψη της Επιτροπής ότι κάτι τέτοιο δεν είναι κατορθωτό. Σε συμφωνία όμως με τον εισηγητή κατέθεσα τροπολογίες, οι οποίες έγιναν δεκτές, προτείνοντας όπως στις διαπραγματεύσεις της με τρίτες χώρες σχετικά με την πολιτική αεροπορία η Επιτροπή να επιζητεί την ενσωμάτωση δέσμευσης για την εφαρμογή των διατάξεων οι οποίες προβλέπονται στον παρόντα κανονισμό. Εάν η προσπάθεια αυτή αποβεί επιτυχής πιστεύω ότι, δεδομένου πως οι περισσότερες εταιρείες αερομεταφορών προσφέρουν επί εθελοντικής βάσεως ικανοποιητικές αποζημιώσεις και πολλές από αυτές προσυπογράφουν τη συμφωνία της ΙΑΤΑ την οποία επικαλύπτουν οι δικοί τους κανονισμοί, προοδευτικά δεν θα υπάρξει μόνο ομοιομορφία σ' αυτά που προσφέρονται στους επιβάτες από την Ευρωπαϊκή Ένωση αλλά επίσης και ένα πιο ρεαλιστικό επίπεδο αποζημιώσεων ανεξάρτητα από τον αερομεταφορέα που χρησιμοποιούν.

<SPEAKER ID=74 LANGUAGE="EN" NAME="McIntosh">
Κύριε Πρόεδρε, θα ήθελα να προσθέσω κι' εγώ τα συγχαρητήριά μου στον εισηγητή και να του ευχηθώ κάθε επιτυχία στη μελλοντική του καριέρα αλλά και να πω στον κ. Megahy ότι, προφανώς, το 1929 υπήρξε ένα πολύ καλό έτος.
<P>
Υπάρχει γενική συμφωνία αναφορικά με το γεγονός ότι η Σύμβαση της Βαρσοβίας πρέπει να εκσυγχρονιστεί και για τον σκοπό αυτό έχουν γίνει ορισμένες προσπάθειες. Εάν ο Επίτροπος ή οιοσδήποτε άλλος έχουν κάποια αμφιβολία για ποιο λόγο υπάρχει επείγουσα ανάγκη να γίνει έτσι, θα υπενθύμιζα απλά στους συναδέλφους την τραγωδία του Λόκερμπι. Το αεροσκάφος της πτήσης 101 της Pan Am κατεστράφη επάνω από τη Σκωτία εξ αιτίας βομβιστικής ενέργειας. Οι συγγενείς των θυμάτων ακόμη προσπαθούν να εισπράξουν τις αποζημιώσεις τους σύμφωνα με τη Συμφωνία περί Αερομεταφορέων του Μοντρεάλ. Οι αποζημιώσεις δεν έχουν ακόμη καταβληθεί στο σύνολό τους. Ως συνέπεια η Pan Am πτώχευσε. Διαβάζω πρόσφατα στις εφημερίδες ορισμένες ανησυχητικές ειδήσεις ότι η Pan Am πρόκειται να αναστηθεί εκ νεκρών ως διαφορετική εταιρεία αλλά με το ίδιο όνομα. Σας μιλώ απολύτως έντιμα ότι εμείς σ' αυτό το Σώμα θα πρέπει να διασφαλίσουμε ότι πριν επιτραπεί σε οποιαδήποτε νέα εταιρεία με το ίδιο όνομα να μεταφέρει επιβάτες, τουλάχιστον στην επικράτεια της Ευρωπαϊκής Ένωσης, όλες οι αποζημιώσεις θα πρέπει να έχουν καταβληθεί στο σύνολό τους.
<P>
Η έλλειψη ομοιομορφίας στις διατάξεις περί ευθύνης των αερομεταφορέων σε ολόκληρη την Ευρωπαϊκή Ένωση αποτελεί ένα ιδιαίτερο σημείο ανησυχίας, όχι μόνο για την Ευρωπαϊκή Επιτροπή αλλά και για το Ευρωπαϊκό Κοινοβούλιο.
<P>
Θα ήθελα να εξετάσω λεπτομερέστερα την πρόταση της Επιτροπής καθώς και κάποιες από τις τροπολογίες μας. Λυπούμαι, αλλά θα πρέπει να ενημερώσω τον εισηγητή ότι όσον αφορά τις Τροπολογίες Αριθ. 3, 6 και 16 το κείμενο της Επιτροπής είναι πολύ σαφέστερο. Κατανοώ ότι ίσως να υπάρξει κάποια σύγχιση, ιδιαίτερα καθώς πρόκειται για νομικό κείμενο, μεταξύ του τι εννοείται με τις εκφράσεις «διαμονή» και «μόνιμη κατοικία». Το κείμενο της Επιτροπής τόσο για την Τροπολογία Αριθ. 6 όσο και για την Αριθ. 16 είναι πολύ σαφέστερο. Είναι πολύ ορθό να εισαγάγουμε αυτό που είναι γνωστό ως η πέμπτη δικαιοδοσία υπέρ εκείνων που έχουν την διαμονή τους ή τη μόνιμη κατοικία τους σε μια χώρα της Ευρωπαϊκής Ένωσης. Θα αποτελούσε σφάλμα εάν το Σώμα επιζητούσε την αφαίρεση αυτής της δικαιοδοσίας.
<P>
Η Τροπολογία Αριθ. 4 αυξάνει την απόλυτη υπευθυνότητα των ευρωπαϊκών αερομεταφορέων στο ποσό των 120.000 Ecu αντί των 100.000 Ecu που προβλέπει η πρόταση της Επιτροπής. Ασφαλώς υποστηρίζω ότι το ποσό αυτό είναι πολύ πιο ρεαλιστικό. Θα πρέπει να θυμόμαστε ότι η ολική υπευθυνότητα είναι απεριόριστη. Αλλά για το ποσό αυτό ο δικαιούχος θα πρέπει να αποδείξει ότι το σφάλμα ήταν της εταιρείας.
<P>
Η απευθείας ερώτησή μου στην Επιτροπή είναι: πως μπορεί αυτή η νέα κατάσταση, δηλ. της απεριόριστης υπευθυνότητας, να μεταβληθεί; Πως μπορεί να αποδειχθεί ότι υπάρχει σφάλμα του αερομεταφορέα; Πως θα είναι διαφορετική η κατάσταση αυτή από την περίπτωση της Pan Am όπου τόσες πολλές δυσχέρειες περιέπλεξαν το πρόβλημα της καταβολής αποζημιώσεων;
<P>
Συμπερασματικά, καλωσορίζω τις διατάξεις σχετικά με το ότι η παρούσα θα έχει εφαρμογή τόσο στα δρομολόγια εσωτερικού όσο και σε εκείνα του εξωτερικού, με την πέμπτη δικαιοδοσία και με την κατοικία και τη μόνιμη διαμονή. Το γεγονός ότι οι ενέργειες της Ευρωπαϊκής Ένωσης συμβαδίζουν με τις αντίστοιχες της ΙΑΤΑ και του ΔΟΠΑ θα ενισχύσει την προστασία των καταναλωτών και τον έντιμο ανταγωνισμό στον τομέα των ευρωπαϊκών αερομεταφορών. Συγχαίρω τόσο τον εισηγητή όσο και την Επιτροπή για την υποβολή της παρούσης προτάσεως.

<SPEAKER ID=75 LANGUAGE="FR" NAME="Donnay">
Κύριε Πρόεδρε, αγαπητοί μου συνάδελφοι, το κείμενο που μας υποβάλλεται σήμερα για την ευθύνη των αερομεταφορέων σε περίπτωση ατυχήματος συνιστά μια πολύ σπουδαία πρόοοδο. Ευχαριστώ λοιπόν τον εισηγητή.
<P>
Αυτή η πρόταση κανονισμού πραγματοποιεί, αλήθεια, μία ισορροπία αρκετά ικανοποιητική μεταξύ των αντιθέτων μερών: από τη μια, η θέση των μεταφορέων θα ενισχυθεί χάρη στον ακριβή επαναπροσδιορισμό των ευθυνών εκατέρωθεν, από την άλλη μεριά, τα δικαιώματα αυτών που χρησιμοποιούν τις αερομεταφορές διασφαλίζονται καλύτερα με την εισαγωγή μιας αρχής αντικειμενικής ευθύνης του μεταφορέα.
<P>
Εξάλλου, αυτή η πρόταση εγκαινιάζει ένα καθεστώς επείγουσας πληρωμής και διευρύνει τις δυνατότητες δικαστικής προσφυγής. Ασφαλώς, λυπούμαστε που πρέπει να λάβουμε, κατ' αυτόν τον τρόπο, μία ρύθμιση καθαρά κοινοτική και που δεν υπάρχει εις βάθος αναθεώρηση της Σύμβασης της Βαρσοβίας. Αυτή η ενέργεια παραμένει πάντοτε επιθυμητή, για να καλλιτερεύσουν οι αποζημιώσεις των ταξιδιωτών.
<P>
Μπορούμε, επίσης, να ελπίζουμε ότι αυτή η προσπάθεια θα χρησιμεύσει ως παράδειγμα για μία καλύτερη προστασία των ταξιδιωτών σε παγκόσμιο επίπεδο.
<P>
Αναμένοντας την εν λόγω αναθεώρηση, η έκθεση που μας υποβλήθηκε σήμερα προτείνει ορισμένες βελτιώσεις στην πρόταση της Επιτροπής, προκειμένου να εγγυηθεί μεγαλύτερη συνοχή ανάμεσα σ' αυτό το κοινοτικό κείμενο, την Σύμβαση της Βαρσοβίας και την συμφωνία IATA της 31 Οκτωβρίου 1995. Γι' αυτό το λόγο, η Ομάδα μου θα ψηφίσει υπέρ αυτής της εκθέσεως. Σας ευχαριστώ που με παρακολουθήσατε.

<SPEAKER ID=76 LANGUAGE="EN" NAME="Simpson">
Κύριε Πρόεδρε, θα είμαι σύντομος δεδομένου ότι εκείνα που ήθελα να πω αναφέρθηκαν ήδη από τον εισηγητή και τον συνάδελφό μου Tom Megahy. Είναι αλήθεια ότι η Σύμβαση της Βαρσοβίας είναι ξεπερασμένη και χρειάζεται αναθεώρηση. Υπάρχει επίσης ανάγκη εναρμόνισης των πολυπληθών συμφωνιών που υφίστανται αυτή τη στιγμή. Ένα από τα προβλήματα που σχετίζονται με την ευθύνη των αερομεταφορέων είναι το γεγονός ότι φαίνεται πως οι επιβάτες δεν αποτελούν τη κύρια μέριμνα. Φαίνεται ότι αποτελούν ένα δευτερεύον θέμα όταν γίνεται κάποιο σημαντικό ατύχημα.
<P>
Παραδείγματος χάριν, πολύ σωστά η κ. McIntosh τόνισε ότι οι συγγενείς των θυμάτων της Pan Am ακόμη περιμένουν να εισπράξουν τις αποζημιώσεις τους. Ακόμη, δεν υπάρχει καμια εγγύηση ότι δεν θα συμβεί το ίδιο με τους συγγενείς των θυμάτων της πτήσεως της TWA η οποία συνετρίβη στον Ατλαντικό. Η κατάσταση αυτή καθίσταται απαράδεκτη καθώς πλησιάζουμε την επόμενη χιλιετηρίδα και σχεδόν 100 χρόνια αεροπορίας.
<P>
Η Σύμβαση της Βαρσοβίας φαίνεται ότι είναι προκατειλημμένη υπέρ των αερομεταφορών. Συμφωνώ ότι είναι σημαντικό όπως σε οποιεσδήποτε διαπραγματεύσεις τους οι τρίτες χώρες να αποδέχονται την πρακτική και τη νομοθεσία της Ευρωπαϊκής Ένωσης. Στο σημείο αυτό συμφωνώ με το σημείο που έθεσε ο συνάδελφός μου Tom Megahy, καθόσο αυτή τη στιγμή βλέπουμε την εμφάνιση στην πολιτική αεροπορία ενός είδους σημαιών ευκαιρίας. Αυτό που γνωρίζουμε ως σημαίες ευκαιρίας στον ναυτιλιακό τομέα το βλέπουμε τώρα να επεκτείνεται και στον τομέα των αερομεταφορών. Αεροσκάφη νηολογημένα σε χώρες της Ανατολικής Ευρώπης, ιδιαίτερα, αρχίζουν και πολλαπλασιάζουν τα δρομολόγιά τους μέσα στην Ευρωπαϊκή Ένωση: τι δικαιώματα έχουν άραγε τα τυχόν θύματα κάποιου ατυχήματος με ένα από τα παραπάνω αεροσκάφη; Αυτό είναι κάτι που θα πρέπει να το διευκρινίζουμε με οποιαδήποτε χώρα που αποφασίζει ότι θέλει να εισέλθει στην Ευρωπαϊκή Ένωση.
<P>
Ευχαριστώ τον εισηγητή για την έκθεσή του. Γνωρίζω ότι θα έχει μεγάλη υποστήριξη, την οποία και αξίζει. Του εύχομαι κάθε επιτυχία στα Κανάρια Νησιά.

<SPEAKER ID=77 NAME="Van den Broek">
, μέλος της Επιτροπής. (NL) Κύριε Πρόεδρε, θα ήθελα να αρχίσω ευχόμενος κι εγώ, όπως και άλλοι ομιλητές, στον κύριο Sanchez Garcia κάθε επιτυχία για την επόμενη φάση της σταδιοδρομίας του. Επιπλέον, τον ευχαριστούμε ιδιαίτερα για την έκθεσή του.
<P>
Θα ήθελα να υπενθυμίσω, κύριε Πρόεδρε, ότι από το 1989 η Επιτροπή έχει δραστηριοποιηθεί στο χώρο της ευθύνης έναντι τρίτων. Ανησυχούσαμε, και εξακολουθούμε να ανησυχούμε, εξαιτίας του γεγονότος ότι η κατάσταση ήταν ασαφής και συγκεχυμένη, ενώ η προστασία των επιβατών ήταν περιορισμένη. Ένα από τα θετικά σημεία του συστήματος της Βαρσοβίας είναι ότι επήλθε μία σχετική ομοιομορφία. Αυτό όμως δεν συνέβη με τα ανώτατα ποσά αποζημίωσης. Τα δικαιώματα των επιβατών και οι υποχρεώσεις των αεροπορικών εταιρειών εξαρτώνται προς το παρόν από το σημείο απογείωσης και τον τύπο υπηρεσιών, δηλαδή από το εάν πρόκειται για εσωτερικές ή διεθνείς πτήσεις. Επιπλέον, η ευθύνη της αεροπορικής εταιρείας, βάσει της σύμβασης της Βαρσοβίας, περιορίζεται σε 10.000 έως 20.000 δολλάρια, εκτός αν ο επιβάτης μπορεί να αποδείξει την υπαιτιότητα της αεροπορικής εταιρείας. Μετά από δύο δεκαετίες άκαρπων συζητήσεων, το θέμα της ευθύνης έναντι τρίτων συγκεντρώνει επιτέλους την προσοχή που αξίζει. Η ΙΑΤΑ κατέληξε μάλιστα σε μία αξιοσημείωτη συμφωνία και επέτυχε κατ'αυτό τον τρόπο ό, τι δεν είχαν πετύχει οι κυβερνήσεις από τη σύναψη του Πρωτοκόλλου της Χάγης το 1955 μέχρι σήμερα.
<P>
Η Επιτροπή υποστήριζε αυτή την πρωτοβουλία εξαρχής και θα εξακολουθήσει να τη στηρίζει μέχρι την ολοκλήρωσή της. Η Επιτροπή δεν επιθυμεί η συμφωνία μεταξύ των μελών της ΙΑΤΑ να εφαρμοσθεί μόνο από ορισμένους αερομεταφορείς. Τουλάχιστον, στο εσωτερικό της Ευρωπαϊκής Ένωσης μία παρόμοια κατάσταση θα ήταν ανεπιθύμητη. Ενόψει αυτού του στόχου, η Επιτροπή υπέβαλε την πρόταση του παρελθόντος Δεκεμβρίου. Ο βασικός στόχος της πρότασης είναι η βελτίωση της προστασίας των επιβατών αεροπλάνων. Στην πρόταση ορίζεται ότι καταργούνται τα υφιστάμενα ανώτατα όρια αποζημίωσης, έτσι ώστε ο επιβάτης, ή τα εξαρτώμενα απ'αυτόν πρόσωπα να καλύπτονται πλήρως σε περίπτωση τραυματισμού ή θανάτου. Οι προτεινόμενοι κανόνες ισχύουν για όλες τις διεθνείς και εσωτερικές πτήσεις για τις οποίες είναι υπεύθυνες αεροπορικές εταιρείες από την Κοινότητα.
<P>
Στην πρόταση ορίζεται ότι η αρχή της αναμφισβήτητης ευθύνης καλύπτεται με ανώτατο ποσό 100.000 ECU. Οι αεροπορικές εταιρείες είναι πλέον υποχρεωμένες να καταβάλουν ή να θέσουν στη διάθεση του επιβάτη ή των στενών συγγενών του μία προκαταβολή. Αυτή η διάταξη είναι ιδιαίτερα χρήσιμη, σε περίπτωση, για παράδειγμα, θανάτου κατά την οποία η οικογένεια του θύματος αντιμετωπίζει σοβαρές οικονομικές δυσχέρειες. Επ'αυτού, θα ήθελα να πω στην κυρία McIntosh, σε απάντηση της ερώτησής της, ότι η εν λόγω πρόταση αποτελεί συμπλήρωση αυτής της σύμβασης της Βαρσοβίας. Εισάγει την έννοια της απόλυτης ευθύνης και επιπλέον τη δυνατότητα προκαταβολής, μίας πρώτης πληρωμής, σε περίπτωση σοβαρών οικονομικών δυσχερειών, και κατά συνέπεια συμπληρώνει την έννοια της απεριόριστης ευθύνης. Αυτό επιπλέον θα δημιουργήσει νέες δυνατότητες, νέες διεξόδους, για αποζημίωση σε περίπτωση ζημιών εξαιτίας τρομοκρατικών επιθέσεων, τις οποίες επεσήμανε η κυρία McIntosh.
<P>
Η πρόταση δίνει τη δυνατότητα, πέραν της υφιστάμενης νομοθετικής ρύθμισης της σύμβασης της Βαρσοβίας, παραπομπής της υπόθεσης σε δικαστήριο ενός κράτους μέλους της ΕΕ, όπου έχει την έδρα του ή διαμένει μόνιμα ο επιβάτης.
<P>
Τέλος, οι τρίτες χώρες, οι οποίες εντούτοις δεν υπόκεινται σ'αυτούς τους όρους, υποχρεούνται να ενημερώνουν σχετικά τους επιβάτες τους. Πιστεύω ότι, βάσει των ανωτέρω, οι επιβάτες μπορούν να είναι σίγουροι ότι καλύπτονται κατά κατάλληλο τρόπο. Η Επιτροπή Μεταφορών και Τουρισμού συμμερίζεται αυτή τη γνώμη, καθώς το καταδεικνύουν οι τροπολογίες της. Είμαι στην ευχάριστη θέση να ανακοινώσω ότι η Επιτροπή έκανε αποδεκτές τις παρακάτω τροπολογίες. Πρόκειται για τις τροπολογίες 1, 2, 4, 5, 6, 8, 9, 16 και 18. Επιπλέον, η Επιτροπή αποδέχεται εν μέρει τις παρακάτω τροπολογίες. Πρόκειται για τις τροπολογίες 7 και 15, όσον αφορά τη διαβεβαίωση για την εφαρμογή του κανονισμού στις διαπραγματεύσεις με τρίτες χώρες, την τροπολογία 11, όπου βελτιώνεται ο ορισμός για τις δυνατότητες αποζημίωσης; την τροπολογία 13, καθώς εισάγεται μ'αυτή μεγαλύτερη ευκαμψία όσον αφορά τις προκαταβολές του άρθρου 4; την τροπολογία 14, καθώς ενισχύεται μ'αυτή το δικαίωμα ενημέρωσης των επιβατών του άρθρου 5. Επιπλέον, η Επιτροπή μπορεί να αποδεχθεί καταρχήν και τις ακόλουθες τροπολογίες με ορισμένες τροποποιήσεις στη διατύπωση: τις τροπολογίες 3 και 10, καθώς γίνεται σ'αυτές σαφές ότι ο κανονισμός αφορά μόνο τα ανώτατα χρηματικά ποσά ευθύνης έναντι τρίτων; την τροπολογία 12, όπου η αποζημίωση για την αναμφισβήτητη ευθύνη του άρθρου 3 ανέρχεται από 100.000 ECU σε 120.000 ECU, σύμφωνα με τους κανόνες της ΙΑΤΑ; την τροπολογία 17, με την οποία προστίθεται ένα νέο άρθρο 7α, το οποίο παραχωρεί στις αεροπορικές εταιρείες τη δυνατότητα προσφυγής ; την τροπολογία 19, στην οποία εκφράζεται η επιθυμία για τη σύνταξη μιας έκθεσης αξιολόγησης για το 1999.
<P>
Κύριε Πρόεδρε, βάσει των τροπολογιών που έγιναν αποδεκτές, η Επιτροπή μπορεί να βελτιώσει μία σειρά πτυχών των προτεινόμενων μέτρων, χωρίς να θίγεται η συνοχή του κανονισμού. Θα ήθελα για άλλη μία φορά να ευχαριστήσω θερμά τον κύριο Sanchez Garcia και την Επιτροπή Μεταφορών και Τουρισμού για τις προσπάθειές τους. Είναι αναμφισβήτητο ότι όλα αυτά θα αποβούν προς όφελος της ποιότητας των συζητήσεων που θα διεξαχθούν στο Συμβούλιο τον επόμενο μήνα.

<SPEAKER ID=78 LANGUAGE="EN" NAME="McIntosh">
Κύριε Πρόεδρε, κατανοώ βέβαια ότι ο τομέας αυτός δεν ανήκει στις αρμοδιότητες του Επιτρόπου van den Broek, αλλά κάτι το οποίο μου προκαλεί ανησυχίες είναι το ότι ο Επίτροπος έδειξε πρόθυμος να αντικαταστήσει την αναφορά της Τροπολογίας Αριθ. 9 στα ποσά καθώς και μία επακόλουθη τροπολογία με αναφορά στα χρηματικά ποσά. Δεύτερον, εξέφρασε επίσης την προθυμία του να αλλάξει την αναφορά της προτάσεως σχετικά με την κατοικία ή τη μόνιμη διαμονή του θύματος με αναφορά στο μέρος διαμονής του κατά την ώρα του ατυχήματος. Όπως είπα στην ομιλία μου θα προτιμούσα να παραμέναμε στο αρχικό κείμενο της Επιτροπής εκτός εάν η Επιτροπή παρουσίαζε εξαιρετικά σημαντικούς λόγους υπέρ των ανωτέρω δύο αλλαγών. Το σημαντικό σημείο σχετικά με την προστασία του καταναλωτή θα πρέπει να είναι το που εγώ, ως δικαιούχος, έχω την κατοικία μου ή την μόνιμη διαμονή μου κατά την κατάθεση της απαίτησης μου. Γιατί άραγε η Επιτροπή προσπαθεί να το αλλάξει αυτό;

<SPEAKER ID=79 NAME="Van den Broek">
Κύριε Πρόεδρε, εν συντομία, ο επίτροπος Kinnock στηρίχθηκε στη σύσταση της νομικής υπηρεσίας. Πρόκειται για τον ορισμό ο οποίος προτάθηκε από το Κοινοβούλιο και ο οποίος είναι σαφέστερος και καλύτερος. Γι'αυτό το λόγο και τον υιοθέτησε.

<SPEAKER ID=80 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 20.05)

