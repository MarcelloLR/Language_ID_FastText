<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
    Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 26 Φεβρουαρίου 2004. 
<SPEAKER ID="3" LANGUAGE="" NAME="Πρόεδρος." AFFILIATION="(Το Σώμα, όρθιο, τηρεί ενός λεπτού σιγή)">
<P>
    Έχω το θλιβερό καθήκον σήμερα να εκφράσω, εξ ονόματος του Σώματος, την καταδίκη και τη θλίψη μας για τις τρομοκρατικές επιθέσεις στη Βαγδάτη και την Καρμπάλα την περασμένη Τρίτη 2 Μαρτίου 2004 εναντίον της σιιτικής κοινότητας, κατά τη διάρκεια του εορτασμού της Ασούρα. Τουλάχιστον 170 αθώοι σκοτώθηκαν και σχεδόν 400 τραυματίστηκαν σε αυτές τις επιθέσεις.
<SPEAKER ID="4" LANGUAGE="" NAME="Πρόεδρος. –" AFFILIATION="(Χειροκροτήματα)">
<P>
   Συνάδελφοι, σήμερα τιμούμε και εορτάζουμε τη Διεθνή Ημέρα της Γυναίκας. Η Διεθνής Ημέρα της Γυναίκας τιμάται και εορτάζεται εδώ και 90 χρόνια περίπου. Στην Αυστρία, τη Δανία, τη Γερμανία και την Ελβετία, η γερμανίδα φεμινίστρια Clara Zetkin, η οποία ήθελε να καθιερωθεί μια συγκεκριμένη ημέρα εις μνήμη της απεργίας των εργατριών κλωστοϋφαντουργίας του 1857 στις Ηνωμένες Πολιτείες, έλαβε την πρωτοβουλία τον Μάρτιο του 1911, όταν περισσότεροι από ένα εκατομμύριο άνδρες και γυναίκες διαδήλωσαν ζητώντας το δικαίωμα στην εργασία, στην κατοχή δημοσίων αξιωμάτων και στην ψήφο.
<P>
Οι ανησυχίες του Ευρωπαϊκού Κοινοβουλίου αντικατοπτρίζονται και στη σημερινή ημερήσια διάταξη: έχουμε τρεις εκθέσεις της Επιτροπής Δικαιωμάτων των Γυναικών: την έκθεση της συναδέλφου μας κ. Gröner για το πρόγραμμα κοινοτικής δράσης ΔΑΦΝΗ II –για την περίοδο 2004-2008– σχετικά με την πρόληψη και την καταπολέμηση της βίας εις βάρος παιδιών, νέων και γυναικών, την έκθεση της κ. Bastos σχετικά με τον συνδυασμό επαγγελματικής, οικογενειακής και ιδιωτικής ζωής και, τέλος, την έκθεση της κ. Valenciano Martínez-Orozco σχετικά με την κατάσταση των γυναικών που προέρχονται από μειονοτικές ομάδες στην Ευρωπαϊκή Ένωση. Επιπλέον, έχουμε δύο προφορικές ερωτήσεις σχετικά με τη σύνθεση της μελλοντικής Ευρωπαϊκής Επιτροπής, η οποίες περιλαμβάνονται στην ημερήσια διάταξη της Επιτροπής και του Συμβουλίου.
<P>
Καθώς σήμερα είναι η Διεθνής Ημέρα της Γυναίκας, υπενθυμίζω στο Σώμα το ψήφισμα που εγκρίθηκε το 2003, στο οποίο το Κοινοβούλιο δεσμεύτηκε να υιοθετήσει και να εφαρμόσει ένα σχέδιο πολιτικής για την ενσωμάτωση της διάστασης του φύλου σε όλες τις κοινοτικές πολιτικές με γενικό στόχο την προαγωγή της ισότητας ανδρών και γυναικών μέσω της ουσιαστικής και αποτελεσματικής ενσωμάτωσης του παράγοντα του φύλου στις πολιτικές και τις δραστηριότητες, συμπεριλαμβανομένων των δομών λήψης αποφάσεων και των ανθρωπίνων και υλικών πόρων, έτσι ώστε να εκτιμηθεί και ληφθεί πλήρως υπόψη ο διαφορετικός αντίκτυπος των μέτρων στους άντρες και τις γυναίκες.
<P>
Η δημιουργία αυτής της ομάδας, η οποία θα αρχίσει τις εργασίες της πριν από το τέλος της παρούσας νομοθετικής περιόδου, αποτελεί ξεκάθαρη απόδειξη της ύψιστης πολιτικής βούλησης και πολιτικής δέσμευσης του Σώματος να επιτύχει αποτελέσματα σε αυτό το θέμα. Επίσης χαίρομαι ιδιαίτερα που σήμερα υποδεχόμαστε ως προσκεκλημένη μας την τέως πρόεδρο της Επιτροπής Δικαιωμάτων των Γυναικών, Marlene Lenz. Έλαβα, επίσης, μηνύματα καλής θέλησης και υποστήριξης και από προηγούμενες προέδρους αυτής της επιτροπής.
<SPEAKER ID="5" LANGUAGE="DE" NAME="Gröner (PSE )." AFFILIATION="(Χειροκροτήματα)">
<SPEAKER ID="6" LANGUAGE="IT" NAME="Frassoni (Verts/ALE )." AFFILIATION="(Χειροκροτήματα)">
<SPEAKER ID="7" LANGUAGE="IT" NAME="Napoletano (PSE )." AFFILIATION="">
<P>
    Κύριε Πρόεδρε, θέλω να σας ευχαριστήσω για όσα είπατε επ’ ευκαιρία της 8ης Μαρτίου, και –όπως ανέφερε η κ. Gröner– πιστεύω ότι όλοι ανησυχούμε για το πόσο σημαντική θα είναι η παρουσία των γυναικών στο επόμενο Κοινοβούλιο και για το πόσο δύσκολο θα είναι να διατηρηθεί η παρουσία τους σε αποδεκτό επίπεδο. Για τον λόγο αυτό, θα ήθελα να σας προτείνω, κύριε Πρόεδρε, τη διεξαγωγή, μέσω των υπηρεσιών του Κοινοβουλίου, μιας πολύ απλής μελέτης σχετικά με τα επιτεύγματα των γυναικών στην κοινοβουλευτική εργασία κατά τη διάρκεια αυτής της περιόδου. Είμαι σίγουρη ότι, αν και οι γυναίκες εξακολουθούν να αποτελούν μειοψηφία σε αυτό το Κοινοβούλιο, η συνεισφορά τους στην κοινοβουλευτική δραστηριότητα είναι πολύ μεγαλύτερη αναλογικά με το ποσοστό τους. Επομένως, το να πείσουμε τις γυναίκες να ψηφίσουν γυναίκες ξεκινώντας από τη δουλειά που έχει γίνει από τις γυναίκες μπορεί να είναι ένα πολύ ισχυρό επιχείρημα. Σας ζητώ, συνεπώς, να δώσετε εντολή στις υπηρεσίες σας για τη διεξαγωγή μιας μελέτης που να συγκεντρώνει τις παρουσίες, τον αριθμό των εκθέσεων και τις κοινοβουλευτικές δραστηριότητες: θα αποδειχθεί ότι οι γυναίκες εργάζονται πολύ περισσότερο αναλογικά με το ποσοστό αντιπροσώπευσής τους. Πιστεύω ότι αυτό είναι ένα επιχείρημα πολύ πιο πειστικό από πολλά άλλα ως προς την αξίωση για μεγαλύτερη παρουσία των γυναικών στο επόμενο Κοινοβούλιο. 
<SPEAKER ID="8" LANGUAGE="" NAME="Πρόεδρος." AFFILIATION="">
<SPEAKER ID="9" LANGUAGE="" NAME="Καραμάνου (PSE )." AFFILIATION="">
<SPEAKER ID="10" LANGUAGE="" NAME="Avilés Perea (PPE-DE )." AFFILIATION="ES">
<P>
Αυτό θα φανεί στις συζητήσεις που θα ακολουθήσουν. Επομένως, θα ήθελα απλώς να κάνω μια έκκληση προκειμένου να τηρηθεί αυτή η στάση στο Κοινοβούλιο, ως παράδειγμα από ένα θεσμικό όργανο το οποίο επιτελεί προόδους στον δρόμο της υπεράσπισης των δικαιωμάτων των γυναικών. Όπως θα δούμε στις συζητήσεις επί των εκθέσεων που θα ακολουθήσουν, υπάρχουν ακόμη πολλά που πρέπει να γίνουν προκειμένου να επιτευχθεί η ισότητα ανάμεσα στον άντρα και τη γυναίκα, καθώς και η ίση αναγνώριση της εργασίας. Κυρία Napoletano, εμείς οι γυναίκες δεν χρειάζεται να αποδεικνύουμε πάντα ότι εργαζόμαστε καλύτερα από τους άντρες. Απλώς, θέλουμε οι άντρες να αναγνωρίζουν τη δική μας εργασία σε ένα πλαίσιο ισότητας, όπως συμβαίνει με τους άντρες συναδέλφους τους. 
<SPEAKER ID="11" LANGUAGE="FI" NAME="Korhola (PPE-DE )." AFFILIATION="">
<SPEAKER ID="12" LANGUAGE="NL" NAME="Maes (Verts/ALE )." AFFILIATION="">
<SPEAKER ID="13" LANGUAGE="DA" NAME="Blak (GUE/NGL )." AFFILIATION="Χειροκροτήματα">
<P>
    Κύριε Πρόεδρε, θα ήθελα να επωφεληθώ της ευκαιρίας για να εκφράσω τα ειλικρινή μου συγχαρητήρια προς τις γυναίκες για αυτήν την ημέρα της διεθνούς δράσης τους. Ωστόσο, θα ήθελα επίσης να εκφράσω μια προειδοποίηση προς τις γυναίκες του Κοινοβουλίου: σταματήστε να εστιάζετε τόσο πολύ στο ερώτημα εάν θα πρέπει να υπάρχουν περισσότεροι άνδρες ή περισσότερες γυναίκες στο Κοινοβούλιο και προσπαθήστε να λάβετε υπόψη σας τα εκατομμύρια των γυναικών που πληρώνονται πολύ λιγότερο από τους άνδρες για την ίδια εργασία ή για εργασία ίσης αξίας. Σε αυτό ακριβώς το θέμα οφείλουμε, πιστεύω, να εμμείνουμε. Το 1976, εγκρίναμε μια οδηγία, όμως η ισότητα των αμοιβών, η οποία θα έπρεπε να είχε επέλθει, εξακολουθεί να μην έχει επιτευχθεί. Η προοπτική αυτή είναι ίσως σημαντικότερη από το εάν θα έπρεπε να έχουμε μία ή δύο περισσότερες γυναίκες εδώ. Επίσης, πιστεύω ότι καλώς επελέγη αυτή η ημέρα ως διεθνής ημέρα δράσης· πρόκειται για μια καλή ημέρα, καθώς είναι η ημέρα των γενεθλίων μου.
<SPEAKER ID="14" LANGUAGE="" NAME="Πρόεδρος." AFFILIATION="">
<P>
   Σ’ ευχαριστώ για αυτήν τη συνεισφορά, Freddy, και χρόνια πολλά! 
<SPEAKER ID="15" LANGUAGE="PT" NAME="Figueiredo (GUE/NGL )." AFFILIATION="">
<P>
    Κύριε Πρόεδρε, σήμερα, που είναι η Διεθνής Ημέρα της Γυναίκας, δεν επιθυμώ απλώς να επιστήσω την προσοχή στο γενικό θέμα των διακρίσεων εις βάρος των γυναικών, αλλά και να εγείρω το θέμα των γυναικών-θυμάτων πολέμου. Σήμερα, πρέπει να θυμηθούμε όσα υφίστανται οι γυναίκες που είναι θύματα του πολέμου στο Ιράκ, στην Παλαιστίνη και σε τόσες άλλες χώρες. Ελπίζω ότι θα επωφεληθούμε από αυτήν την ημέρα για να υπενθυμίσουμε στον κόσμο ότι ο πόλεμος πρέπει να εξαλειφθεί, αλλά και για να συμβάλουμε στη διόρθωση τέτοιων καταστάσεων, όπως η παράνομη κατοχή του Ιράκ, ο εξευτελισμός του παλαιστινιακού λαού και των γυναικών οι οποίες υποφέρουν καθημερινά από τον άδικο αυτό πόλεμο. Θα ήθελα επίσης να σας υπενθυμίσω ότι το Παγκόσμιο Κοινωνικό Φόρουμ μάς κάλεσε να συμμετάσχουμε στις διαδηλώσεις της 20ης Μαρτίου ενάντια στον πόλεμο, να παράσχουμε εγγυήσεις για την ειρήνη κατά την πρώτη επέτειο του πολέμου που κήρυξαν οι ΗΠΑ, το Ηνωμένο Βασίλειο και οι σύμμαχοί τους εναντίον του Ιράκ, να ζητήσουμε τον τερματισμό της κατοχής του Ιράκ και να απευθύνουμε έκκληση για ειρήνη. 
<SPEAKER ID="16" LANGUAGE="" NAME="Bergaz Conesa (GUE/NGL )." AFFILIATION="ES">
<P>
Ζητώ από αυτό το Κοινοβούλιο ένα λεπτό σιγής, τόσο για τις 13 γυναίκες που βρήκαν τον θάνατο φέτος στην Ισπανία όσο και για εκείνες που δολοφονήθηκαν στον υπόλοιπο κόσμο. 
<SPEAKER ID="17" LANGUAGE="SV" NAME="Eriksson (GUE/NGL )." AFFILIATION="">
<P>
    Κύριε Πρόεδρε, είναι θετικό το γεγονός ότι συγκροτήθηκε μια ομάδα υψηλού επιπέδου στα θεσμικά όργανα της ΕΕ με κύριο σκοπό να αντιμετωπίσει την ενσωμάτωση της οικογενειακής διάστασης σε όλες τις κοινοτικές πολιτικές, “gender mainstreaming”. Δυστυχώς, δεν είναι η πρώτη φορά που μας παρέχονται τέτοιες υποσχέσεις και που αναλαμβάνουμε τέτοιες ευθύνες. Αυτό το έχουν πράξει όλα τα κράτη μέλη, οι κυβερνήσεις τους και οι πολιτικοί τους ήδη από τη Διάσκεψη του Πεκίνου το 1995. Δυστυχώς όμως, το μόνο που φαίνεται ότι έχουμε –στην καλύτερη περίπτωση– καταφέρει να μάθουμε, είναι απλώς αυτή η νέα έκφραση, ενώ όλο και συχνότερα οι καταστάσεις εξελίσσονται με τον παλιό τρόπο.
<SPEAKER ID="18" LANGUAGE="FR" NAME="Lulling (PPE-DE )." AFFILIATION="(Χειροκροτήματα)">
<P>
   Κύριε Πρόεδρε, έχουν περάσει ακριβώς 38 χρόνια από τότε που παρουσίασα εδώ, σε αυτό το Κοινοβούλιο, που τότε ονομαζόταν Συνέλευση, την πρώτη μου έκθεση για τις γυναίκες – και, φυσικά, τους άντρες. Αφορούσε την προστασία της μητρότητας κι έφερε τον αριθμό 69. Τότε ήμουν το νεότερο μέλος αυτού του Κοινοβουλίου και, εμού της ίδιας συμπεριλαμβανομένης, ήμασταν μόνο δύο γυναίκες. Σήμερα, δυστυχώς, είμαι η πιο ηλικιωμένη γυναίκα στο Κοινοβούλιο, αλλά αυτό μου επιτρέπει να αξιολογήσω αντικειμενικά την πρόοδο που έχει επιτευχθεί από τότε και τη συμβολή της πολιτικής της ίσης μεταχείρισης και των ίσων ευκαιριών μεταξύ των δύο φύλων, ιδιαίτερα μετά το 1975.
<P>
Αντί να μεμψιμοιρούμε ασταμάτητα σαν να ήμασταν μπροστά στο Τείχος των Δακρύων, θα ήταν καλύτερο να μπούμε κατευθείαν στο θέμα. Η Επιτροπή θα μπορούσε, βέβαια, κατά τη διάρκεια αυτών των 15 τελευταίων ετών που έχω περάσει εδώ, να μας υποβάλει τις νομοθετικές προτάσεις, τις οποίες έχουμε ζητήσει επανειλημμένα. Για παράδειγμα, όσον αφορά την οδηγία του 1986 για την ίση μεταχείριση των αυτοαπασχολούμενων, συμπεριλαμβανομένων των εργαζομένων στον τομέα της γεωργίας, θα ήθελα να επιστήσω τη προσοχή σας στο αίτημά μας για μια οδηγία σχετικά με το καθεστώς των συζύγων, που είναι τόσο σημαντική για τα εκατομμύρια των αόρατων εργαζομένων, ως επί το πλείστον αυτοαπασχολούμενων γυναικών που εργάζονται στη γεωργία. Τίποτα δεν έγινε. Σας υπενθυμίζω επίσης εκείνη την έκθεση πρωτοβουλίας στην οποία ζητούσα μια οδηγία πλαίσιο σχετικά με τον επιμερισμό των συνταξιοδοτικών δικαιωμάτων σε περίπτωση διαζυγίου, ένα μεγάλο πρόβλημα για όλες τις γυναίκες.
<P>
Δυστυχώς, δεν είδαμε να γίνεται τίποτα, πράγμα για το οποίο λυπάμαι, γιατί είναι ανώφελο να κάνουμε όμορφες συζητήσεις και μεγαλόπνοες ομιλίες επ’ ευκαιρία της 8ης Μαρτίου, εάν δεν έχουμε στα χέρια μας νομοθετικές προτάσεις που θα βοηθήσουν στην πρόοδο της πολιτικής και της ισότιμης μεταχείρισης των δύο φύλων.
<SPEAKER ID="19" LANGUAGE="EN" NAME="Schmidt, Olle (ELDR )." AFFILIATION="">
<SPEAKER ID="20" LANGUAGE="SV" NAME="" AFFILIATION="">
<P>
 Ως ένας από τους ελάχιστους άνδρες της Επιτροπής Δικαιωμάτων των Γυναικών και Ίσων Ευκαιριών θεωρώ απόλυτα ορθό, κύριε Πρόεδρε, να σας ευχαριστήσω για αυτήν την πρωτοβουλία. Αντίθετα με τη συνάδελφο μου βουλευτή, κ. Eriksson, πιστεύω πραγματικά ότι το έργο που δρομολογείται αυτήν τη στιγμή θα τελεσφορήσει. Δεν είναι απαραίτητο όλα τα μέλη του Κοινοβουλίου να μιλούν μόνο για χάρη γούστου.
<P>
Η διεύρυνση είναι εποικοδομητική, απαραίτητη και απίστευτα σημαντική από ιστορικής άποψης. Φυσικά, δεν πρέπει να παραβλέψουμε το πρόβλημα που προέβαλε η κ. Gröner. Είναι πράγματι αλήθεια ότι οι άνδρες υπερτερούν στο Σώμα. Αυτό είναι ένα πρόβλημα το οποίο πρέπει να αναγνωρίσουμε. Στον κ. Blak θα ήθελα να αναφέρω τα εξής: είστε βεβαίως Σοσιαλιστής και συνεπώς είναι λογικό να είστε ενδεχομένως προσεκτικός ως προς τις δομές. Αυτήν ακριβώς τη συμπεριφορά διδάσκεστε εσείς οι Σοσιαλιστές. Εγώ είμαι Φιλελεύθερος· παρόλα αυτά μπορώ να αναγνωρίσω τις δομές, και υπάρχουν δομές στο Κοινοβούλιο. Είναι βεβαίως σημαντικό να έρθουν περισσότερες γυναίκες στο Κοινοβούλιο για να συμμετάσχουν στη λήψη των αποφάσεων. Και αυτό πιστεύω ότι ο κ. Blak μπορεί να το αναγνωρίσει. 
<SPEAKER ID="21" LANGUAGE="" NAME="Πρόεδρος." AFFILIATION="">
<P>
   Τα συνοπτικά πρακτικά της συνεδρίασης της Πέμπτης 26 Φεβρουαρίου 2004 έχουν διανεμηθεί. Υπάρχουν παρατηρήσεις; 
<SPEAKER ID="22" LANGUAGE="NL" NAME="Mulder (ELDR )." AFFILIATION="">
<SPEAKER ID="23" LANGUAGE="" NAME="Πρόεδρος." AFFILIATION="(Τα συνοπτικά πρακτικά της προηγούμενης συνεδρίασης εγκρίνονται)">
<P>
(1) 
<SPEAKER ID="24" LANGUAGE="" NAME="" AFFILIATION="Σύνθεση των επιτροπών – Σύνθεση του Κοινοβουλίου – Κατάθεση εγγράφων – Μεταφορές πιστώσεων – Αναφορές – Διαβίβαση εκ μέρους του Συμβουλίου κειμένων συμφωνιών – Γραπτές δηλώσεις (άρθρο 51 του Κανονισμού):"/>
<SPEAKER ID="25" LANGUAGE="" NAME="Πρόεδρος." AFFILIATION="Τρίτη">
<P>
   Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων (κατά τη συνεδρίασή της Πέμπτης 4 Μαρτίου 2004) σύμφωνα με τα άρθρα 110 και 110α του Κανονισμού, έχει διανεμηθεί. Έχουν προταθεί οι ακόλουθες τροποποιήσεις:
<P>
Όσον αφορά τις εκθέσεις του κ. Obiols i Germà και του κ. Salafranca Sánchez-Neyra σχετικά με τις συμφωνίες πολιτικού διαλόγου και συνεργασίας με την Κεντρική Αμερική (A5-0120/2004) και με την Κοινότητα των Άνδεων (A5-0119/2004) αντιστοίχως, έλαβα αίτημα της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών να αναβληθούν για επόμενη περίοδο συνόδου. 
<SPEAKER ID="26" LANGUAGE="" NAME="Salafranca Sánchez-Neyra (PPE-DE )," AFFILIATION="εισηγητής">
<P>
    ()Κύριε Πρόεδρε, θα ήθελα να δηλώσω ότι θα ήταν προτιμότερο να διεξαχθούν οι συζητήσεις σχετικά με τη σύναψη συμφωνιών πολιτικού διαλόγου και συνεργασίας με τις χώρες της Κεντρικής Αμερικής και της Κοινότητας των Άνδεων ενώπιον του αρμοδίου επιτρόπου, κ. Patten, ο οποίος εκδήλωσε το ενδιαφέρον του να είναι παρών.
<P>
Για τον λόγο αυτό, κύριε Πρόεδρε, εξ ονόματος της Ομάδας μου, και ελπίζω και με τη σύμφωνη γνώμη του κ. Obiols i Germà, θα ζητούσα να μετατεθούν οι συζητήσεις αυτές σε μεταγενέστερη συνεδρίαση του Κοινοβουλίου στην οποία θα μπορεί να παραβρεθεί ο κ. Patten. 
<SPEAKER ID="27" LANGUAGE="" NAME="" AFFILIATION="(Το Σώμα εγκρίνει το αίτημα)">
<P>
 Θα ήθελα να υπενθυμίσω στο Σώμα ότι 80 εκθέσεις αναμένεται να εγγραφούν στην ημερήσια διάταξη για τη δεύτερη περίοδο συνόδου του Μαρτίου και 85 για την περίοδο συνόδου του Απριλίου.
<P>
Όσον αφορά την έκθεση του κ. Kronberger (A5-0047/2004) σχετικά με την ποιότητα του ατμοσφαιρικού αέρα, έλαβα αίτημα της Ομάδας του Κόμματος των Ευρωπαίων Σοσιαλιστών να αναβληθεί η ψηφοφορία για επόμενη περίοδο συνόδου. 
<SPEAKER ID="28" LANGUAGE="DE" NAME="Kronberger (NI )," AFFILIATION="εισηγητής">
<P>
   .  Κύριε Πρόεδρε, θέλουμε να περάσουμε την έκθεση σε αυτήν την κοινοβουλευτική περίοδο, εάν είναι δυνατόν με μία συμφωνία σε πρώτη ανάγνωση. Για να γίνει αυτό, πρέπει βέβαια να κάνουμε αύριο την συζήτηση, αλλά να αναβάλουμε την ψηφοφορία για τον Απρίλιο, προκειμένου να έχουμε την δυνατότητα να διαπραγματευθούμε συμφωνία με το Συμβούλιο. Κατά την ψηφοφορία θα έχουμε στην καλύτερη περίπτωση μια πολύ μικρή πλειοψηφία. Ενδεχομένως, η απόφαση υπέρ ή κατά θα ληφθεί με οριακή διαφορά ψήφων. Έτσι, οπωσδήποτε το λιγότερο το 50% των βουλευτών δεν θα είναι ευχαριστημένο με το αποτέλεσμα. Ζητώ να συζητήσουμε μεν αύριο την έκθεση, αλλά να αναβάλουμε την ψηφοφορία για τον Απρίλιο, έτσι ώστε να μπορέσουμε να συζητήσουμε προηγουμένως με το Συμβούλιο. Κατά βάση, η συζήτηση αυτή έχει ήδη προετοιμαστεί και έτσι ίσως να μπορέσουμε να επιτύχουμε όντως μία συμφωνία σε πρώτη ανάγνωση. 
<SPEAKER ID="29" LANGUAGE="DE" NAME="Florenz (PPE-DE )." AFFILIATION="">
<P>
    Κύριε Πρόεδρε, δεν πιστεύω ότι χρειάζεται περαιτέρω συζήτηση. Αυτό έγινε στην επιτροπή, όταν ζητήσαμε να γίνει πραγματογνωμοσύνη για την εν λόγω έκθεση – ή μάλλον μια ανάλυση κόστους-ωφέλειας. Τότε ήσασταν κατά αυτής της πραγματογνωμοσύνης, κύριε Kronberger. Σήμερα την έχουμε στη διάθεσή μας και εκεί ορίζεται καθαρά ποια πρέπει να είναι η πολιτική κατεύθυνση. Δεν βλέπω απολύτως κανένα λόγο να αναβάλουμε την ψηφοφορία και να μην την διεξαγάγουμε σήμερα ή αυτήν την εβδομάδα, αν μη τι άλλο διότι στις επόμενες συνόδους του Στρασβούργου θα έχουμε στην ημερήσια διάταξη πάρα πολλές εκθέσεις.
<P>
Κύριε Kronberger, εάν συνταχθείτε μαζί μας, θα ταχθείτε με τη σωστή πλευρά. Ζητώ, ωστόσο, να διεξαχθεί η ψηφοφορία. 
<SPEAKER ID="30" LANGUAGE="DE" NAME="Roth-Behrendt (PSE )." AFFILIATION="">
<P>
    Ευχαριστώ πολύ, κύριε Πρόεδρε. Δεν σκοπεύουμε να συζητήσουμε για το περιεχόμενο, διότι γι’ αυτό έγινε ήδη συζήτηση στην επιτροπή. Η πραγματογνωμοσύνη που ανέφερε ο κ. Florenz έχει επίσης γίνει, αλλά δεν έδωσε δίκιο στον κ. Florenz παρά στην Ομάδα μου και στην προσέγγιση του κ. Kronberger. Είναι σωστό να αναβληθεί η ψηφοφορία. Βρισκόμαστε στο τέλος της κοινοβουλευτικής περιόδου και θέλουμε να επιτύχουμε, εάν είναι δυνατόν, συμφωνία κατά την πρώτη ανάγνωση, γιατί έτσι δεν θα αναγκαστούμε να αρχίσουμε από την αρχή σε ένα νέο Κοινοβούλιο, να ξανακάνουμε πρώτη ανάγνωση και ύστερα να συζητήσουμε την κοινή θέση. Η ψηφοφορία της επόμενης συνεδρίασης δεν θα είναι χρονοβόρα και γι’ αυτό σας παρακαλώ, κύριε Πρόεδρε, να διεξαχθεί ψηφοφορία. Η Ομάδα μου θα υποβάλει αίτηση να γίνει αυτήν την εβδομάδα μόνο η συζήτηση υποστηρίζοντας έτσι τον κ. Kronberger. 
<SPEAKER ID="31" LANGUAGE="" NAME="" AFFILIATION="(Το Σώμα εγκρίνει το αίτημα)">
<SPEAKER ID="32" LANGUAGE="FR" NAME="Cohn-Bendit (Verts/ALE )." AFFILIATION="">
<SPEAKER ID="33" LANGUAGE="" NAME="" AFFILIATION="(Το Σώμα απορρίπτει το αίτημα)">
<SPEAKER ID="34" LANGUAGE="EN" NAME="Lambert (Verts/ALE )." AFFILIATION="">
<SPEAKER ID="35" LANGUAGE="" NAME="" AFFILIATION="(Το Σώμα απορρίπτει το αίτημα)">
<SPEAKER ID="36" LANGUAGE="FR" NAME="Turmes (Verts/ALE )." AFFILIATION="">
<P>
    Κύριε Πρόεδρε, θα ήθελα να επιστήσω την προσοχή του Σώματος στην άρνηση της Ευρωπαϊκής Επιτροπής να δώσει συνέχεια, στο πλαίσιο των διοργανικών συμφωνιών, σε μια αίτηση πληροφόρησης σχετικά με την πιθανή χορήγηση 230 εκατ. ευρώ ως χρηματοδότηση από την Euratom στο πυρηνικό συγκρότημα του Cernavoda. Ως εισηγητής για την ελευθέρωση της αγοράς της ηλεκτρικής ενέργειας, νιώθω πολιτικά υπεύθυνος για την εξασφάλιση του θεμιτού ανταγωνισμού στην αγορά.
<P>
Είχα ζητήσει από την Ευρωπαϊκή Επιτροπή να μας δώσει, όπως προβλέπεται από τη σύμβαση Espo, τη μελέτη περιβαλλοντικών επιπτώσεων, καθώς και την έκθεση για τη δημόσια συμμετοχή. Όμως η Επιτροπή δεν παρέδωσε, εντός των προβλεπόμενων προθεσμιών, τα απαραίτητα έγγραφα στην επιτροπή μας. Αυτό είναι μια επιβεβαίωση, εάν χρειαζόταν ακόμη μία, της κατάφωρης έλλειψης διαφάνειας που επιδεικνύει η Ευρωπαϊκή Επιτροπή όσον αφορά την πυρηνική ενέργεια. Θα ζητούσα λοιπόν την υποστήριξη σας, κύριε Πρόεδρε, για να αναγκάσουμε την Επιτροπή να συμμορφωθεί με το δικαίωμα πληροφόρησης, όπως αυτό προβλέπεται από τις διοργανικές συμφωνίες. 
<SPEAKER ID="37" LANGUAGE="" NAME="Πρόεδρος." AFFILIATION="">
<SPEAKER ID="38" LANGUAGE="IT" NAME="Tajani (PPE-DE )." AFFILIATION="">
<P>
   – Κύριε Πρόεδρε, θέλω να επιστήσω την προσοχή αυτού του Σώματος σε ένα γεγονός που προκαλεί συναισθηματική φόρτιση στις καρδιές και τις συνειδήσεις των Ιταλών. Υπάρχει ένας τρομοκράτης –ονόματι Cesare Battisti– που έχει καταδικαστεί στην Ιταλία για τέσσερις ανθρωποκτονίες, με δικαστική απόφαση που έχει ισχύ δεδικασμένου. Στις 7 Απριλίου οι γαλλικές δικαστικές αρχές θα πρέπει να αποφασίσουν εάν θα επιτρέψουν την έκδοση αυτού του τρομοκράτη στην Ιταλία. Αν και σέβομαι ιδιαίτερα το δικαστικό σώμα, πιστεύω ότι θα ήταν σοβαρό λάθος να μην επιτραπεί η έκδοση. Θα ήταν μια επίθεση στην Ευρώπη, θα ήταν απόδειξη ότι η Ευρώπη δεν αποτελεί πραγματικότητα. Έχει αποδειχθεί ότι η τρομοκρατία έχει διασυνδέσεις στη Γαλλία, την Ιταλία και την Ισπανία. Τα τελευταία χρόνια νέοι τρομοκράτες στην Ιταλία έχουν χτυπήσει πάνω από μία φορά και εκπαιδεύονται από ιταλούς τρομοκράτες που βρίσκονται στη φυλακή. Η απόφαση για μη έκδοση θα αποτελούσε αρνητική ένδειξη προς αυτά τα άτομα. Ελπίζω όλοι σε αυτό το Κοινοβούλιο να υποστηρίξουν αυτό το αίτημα – ακόμη και η Αριστερά, δεδομένου ότι σήμερα ένας εξέχων εκπρόσωπος της ιταλικής Αριστεράς μίλησε με πολύ σκληρή γλώσσα για την έκδοση αυτού του τρομοκράτη. 
<SPEAKER ID="39" LANGUAGE="EN" NAME="Whitehead (PSE )." AFFILIATION="">
<P>
    Κύριε Πρόεδρε, πριν από δύο εβδομάδες ο κ. Tannock σάς ζήτησε να αποφανθείτε σχετικά με το καθεστώς της έκθεσης της Ομάδας Αξιολόγησης Επιστημονικών και Τεχνολογικών Επιλογών (STOA) όσον αφορά τις μη εδώδιμες ουσίες των τροφίμων, ύστερα από ψήφιση μη δημοσίευσής της από την Ομάδα της STOA. Θα ήθελα να σας υπενθυμίσω ότι, σύμφωνα με το καταστατικό της STOA, αυτή η επιτροπή δεν μπορεί να υποβάλλει σε ψηφοφορία ερευνητικά προγράμματα που έχουν ανατεθεί από το Ευρωπαϊκό Κοινοβούλιο. “Τα αποτελέσματα ... δεν υιοθετούνται, ούτε τίθενται σε ψηφοφορία, ούτε θεωρούνται έκθεση της STOA ή του Κοινοβουλίου.”
<SPEAKER ID="40" LANGUAGE="" NAME="Πρόεδρος." AFFILIATION="">
<P>
   Κύριε Whitehead, όπως θα γνωρίζετε, η έκθεση ζητήθηκε μεταξύ άλλων από την Επιτροπή Περιβάλλοντος, Δημόσιας Υγείας και Πολιτικής των Καταναλωτών, στην οποία και εστάλη. Όσον αφορά την ευρύτερη δημοσίευσή της, σημειώνω το θέμα που εγείρετε. Δεν επρόκειτο για απόφαση της Προεδρίας του Κοινοβουλίου. Σημειώνω την ανησυχία σας αναφορικά με τις διαδικασίες· θα ζητήσω συμβουλές για το αν υπήρξε παραβίασή τους και θα επανέλθω σε εσάς σχετικά με αυτό το ζήτημα – και μόνο με αυτό. Θα ελέγξω εάν ακολουθήθηκε η προσήκουσα διαδικασία. Εάν έχει ακολουθηθεί, δεν θα επιχειρήσω να παρέμβω. 
<SPEAKER ID="41" LANGUAGE="EN" NAME="Wallis (ELDR )." AFFILIATION="Independent">
<SPEAKER ID="42" LANGUAGE="PT" NAME="Ribeiro e Castro (UEN )." AFFILIATION="">
<P>
Το ζήτημα είναι εξέχουσας σοβαρότητας. Οι εκθέσεις που λάβαμε κατά τους προηγούμενους μήνες ανέφεραν ότι πενήντα με εκατό παιδιά έχουν εξαφανιστεί και ότι το ακριβές μέγεθος του φαινομένου παραμένει άγνωστο. Από τη στιγμή που το θέμα δημοσιοποιήθηκε τον Ιανουάριο, το ενδιαφέρον του πορτογαλικού κοινού αυξήθηκε, όπως συνέβη και με τους Ισπανούς, δεδομένου ότι απειλήθηκε η ζωή κάποιων ισπανών ιεραποστόλων. Πρόσφατα στη Βραζιλία δολοφονήθηκε ο βραζιλιανός λουθηρανός ιεραπόστολος που είχε καταφερθεί εναντίον του λαθρεμπορίου οργάνων στη Μοζαμβίκη. Η εφημερίδα Le Monde και το BBC κάλυψαν το θέμα. Το Σώμα δεν μπορεί να συνεχίσει να αγνοεί το ζήτημα.
<SPEAKER ID="43" LANGUAGE="" NAME="Πρόεδρος." AFFILIATION="">
<SPEAKER ID="44" LANGUAGE="IT" NAME="Imbeni (PSE )." AFFILIATION="">
<P>
   Κύριε Πρόεδρε, μιλάω εκ μέρους του Maurizio Puddu, προέδρου του ιταλικού συνδέσμου θυμάτων της τρομοκρατίας, ο οποίος υπέγραψε σε μια επιστολή, που εστάλη σε κάποιες εφημερίδες χτες, ως “ευρωπαίος πολίτης”. Η επιστολή απευθύνεται στην κ. Barbara Spinelli. “Η αποφυλάκιση του Cesare Battisti από τις γαλλικές δικαστικές αρχές προκαλεί απορία σε εμάς, καθώς και –μπορώ να σας διαβεβαιώσω– στην πλειοψηφία των ιταλών πολιτών, ανεξαρτήτως πολιτικής τοποθέτησης. Για εμάς, οι δολοφονίες και οι βιαιοπραγίες σε καμία περίπτωση δεν μπορούν να υποστηριχθούν. Για εμάς, το γεγονός ότι οι τρομοκράτες σακάτεψαν και δολοφόνησαν για ιδεολογικούς λόγους, όπως ισχυρίζονται, δεν βελτιώνει καθόλου την κατάσταση, αντιθέτως την χειροτερεύει. Αυτοί και οι φίλοι τους θα βρίσκουν πάντα χίλιες και μία δικαιολογίες για να αποφεύγουν και να διαστρεβλώνουν το παρελθόν, καθώς και να συνεχίζουν να προσβάλουν τη μνήμη των νεκρών. Από τους Γάλλους, με τη σπουδαία ιστορική παράδοση που τόσο έχουμε αγαπήσει, ζητάμε σεβασμό της νομοθεσίας μας, που σε αυτήν την περίπτωση έχει με το μέρος της το φυσικό δικαίωμα του σεβασμού της ανθρώπινης ζωής, που δεν μπορεί να συγχέεται με καμία λογική κράτους”. Προέβην σε αυτήν την παρέμβαση εξ ονόματος και της κ. Napoletano. 
<SPEAKER ID="45" LANGUAGE="EN" NAME="MacCormick (Verts/ALE )." AFFILIATION="">
<P>
    Κύριε Πρόεδρε, στο Dundrennan, την εκλογική μου περιφέρεια στη Νοτιοδυτική Σκοτία, υπάρχει ένα πεδίο βολής όπου οβίδες μη επανεμπλουτισμένου ουρανίου χρησιμοποιούνται για εξάσκηση. Λαμβάνω πολλά γράμματα διαμαρτυρίας και ανησυχίας σχετικά με αυτό. Πρόσφατα, ένα επέσυρε την προσοχή μου στο γεγονός ότι, στην πορεία των ετών, περίπου 29 τόνοι εξαντλημένου ουρανίου έχουν βυθιστεί στα ύδατα στα ανοιχτά της Νοτιοδυτικής Σκοτίας, ρυπαίνοντας επομένως και τη Θάλασσα της Ιρλανδίας.
<P>
Μου ζητήθηκε να επιστήσω την προσοχή της κ. Wallström σε αυτό το ζήτημα και σαφώς θα γράψω σχετικά και στην ίδια. Χαίρομαι που τόσο η ίδια όσο και η ιρλανδική Προεδρία παρευρίσκονται σήμερα ανάμεσά μας. Είναι ιδιαίτερα ανησυχητικό το γεγονός ότι αυτή η επικίνδυνη ουσία ρίπτεται σε σημαντικές ποσότητες σε ύδατα τα οποία καταλήγουν με την παλίρροια στη Θάλασσα της Ιρλανδίας, ρυπαίνοντας τουλάχιστον δύο κράτη μέλη της ΕΕ και πιθανώς παραβιάζοντας τη Σύμβαση του 1972 περί Πρόληψης της Θαλάσσιας Ρύπανσης από Απόρριψη Αποβλήτων και Άλλων Υλικών, όπως επεκτάθηκε από πρόσφατα πρωτόκολλα. 
<SPEAKER ID="46" LANGUAGE="EN" NAME="Tannock (PPE-DE )." AFFILIATION="">
<P>
    Κύριε Πρόεδρε, η δραματική πτώση από την εξουσία του Προέδρου Aristide στην Αϊτή και τα αντιδημοκρατικά και ολοένα αυξανόμενα μέτρα καταστολής που λαμβάνει ο Πρόεδρος Chávez στη Βενεζουέλα με σκοπό να υπονομεύσει την επιθυμία του λαού του να προβεί σε δημοψήφισμα ανάκλησης αποτελούν μια ανησυχητική τάση στη Λατινική Αμερική, καθώς ο Aristide είναι ο έκτος από το 1999 δημοκρατικά εκλεγμένος ηγέτης στην περιοχή που εκδιώκεται από την εξουσία. Δεν μπορούμε να είμαστε ικανοποιημένοι με τη Λατινική Αμερική και να θεωρήσουμε δεδομένο το τεράστιο επίτευγμα της διάδοσης της δημοκρατίας στην περιοχή. Η ΕΕ πρέπει να συνεργαστεί στενά με τις ΗΠΑ για τη σταθεροποίηση αυτής της διαδικασίας.
<P>
Ο κ. Aristide κατέφυγε στην Αφρική, μια ακόμη ήπειρο που δυστυχώς μαστίζεται από εμφύλιους πολέμους, δικτατορίες και αποτυχημένα κράτη. Το Ευρωπαϊκό Κοινοβούλιο χαιρετίζει την ανακοίνωση σύμφωνα με την οποία η εμπνεόμενη από την ΕΕ Αφρικανική Ένωση, η οποία από το 2002 που δημιουργήθηκε βρίσκεται ακόμη σε βρεφικό στάδιο, θα διοργανώσει σύντομα την πρώτη της Παναφρικανική Κοινοβουλευτική Συνεδρίαση στην Αντίς Αμπέμπα και σκοπεύει –κάπως φιλόδοξα– να ιδρύσει ένα συμβούλιο ασφαλείας με μόνιμο στρατό για την πρόληψη μελλοντικών συγκρούσεων σε αυτήν την ήπειρο. Θα αποστείλετε, κύριε Πρόεδρε, τους χαιρετισμούς και τις θερμότερες ευχές του Ευρωπαϊκού Κοινοβουλίου; 
<SPEAKER ID="47" LANGUAGE="" NAME="Πρόεδρος." AFFILIATION="">
<SPEAKER ID="48" LANGUAGE="" NAME="Vallvé (ELDR )." AFFILIATION="ES">
<SPEAKER ID="49" LANGUAGE="FR" NAME="Dupuis (NI )." AFFILIATION="">
<P>
    Κύριε Πρόεδρε, λυπάμαι που θα ενοχλήσω ξανά τόσο εσάς όσο και τα μέλη του Κοινοβουλίου με ένα ζήτημα που δυστυχώς γνωρίζουν καλά: το τσετσενικό. Θα έλεγε κανείς ότι δεν υπάρχει όριο στην αισχρότητα της ρωσικής πολιτικής στην Τσετσενία: 17 μέλη της οικογένειας του κ. Umar Khanbiev, του υπουργού Υγείας της Τσετσενίας –ο οποίος είχε γίνει δεκτός από την πρόεδρο μας, κ. Fontaine, καθώς και από πολλούς προέδρους ομάδων και από μέλη του Κοινοβουλίου– συνελήφθησαν λόγω των παρεμβάσεων του κ. Khanbiev στο Κοινοβούλιό μας και σε άλλα πολιτικά φόρουμ για την πρόκριση μιας πολιτικής λύσης. Θεωρώ ότι η απάντηση του κ. Πούτιν, του Προέδρου μιας αυτοαποκαλούμενης δημοκρατίας, είναι πραγματικά ειδεχθής.
<P>
Ελπίζω, κύριε Πρόεδρε, ότι θα μπορέσετε να δεχθείτε αύριο τον κ. Khanbiev, που θα βρίσκεται εδώ στο Κοινοβούλιο. Ελπίζω επίσης ότι πολλά μέλη του Κοινοβουλίου, που τον έχουν ήδη συναντήσει, θα θελήσουν να του εκφράσουν αυτοπροσώπως, αύριο και την Τετάρτη, την αλληλεγγύη τους. Πιστεύω ότι το Ευρωπαϊκό Κοινοβούλιο, που έλαβε εξαιρετικά θαρραλέες και αξιέπαινες θέσεις σχετικά με την Τσετσενία, πρέπει να συνεχίσει. Δεν μπορούμε να αφήσουμε τη Ρωσία να κάνει αυτά που κάνει στην Τσετσενία. Είναι απολύτως απαράδεκτο. 
<SPEAKER ID="50" LANGUAGE="EN" NAME="Gorostiaga Atxalandabaso (NI )." AFFILIATION="">
<P>
    Κύριε Πρόεδρε, την επόμενη βδομάδα ο κ. Theo van Boven, ειδικός εισηγητής της Επιτροπής Ανθρωπίνων Δικαιωμάτων των Ηνωμένων Εθνών σε θέματα βασανιστηρίων, που είναι γνωστός για τη μεγάλη ανεξαρτησία και την ακεραιότητά του, θα παρουσιάσει την έκθεσή του προς τα Ηνωμένα Έθνη στη Γενεύη, ολοκληρώνοντας την αποστολή που του ανατέθηκε.
<P>
Ο κ. van Boven δήλωσε στη διάσκεψη Τύπου της περασμένης εβδομάδας ότι η κράτηση σε απομόνωση “όχι μόνο δημιουργεί τις συνθήκες για την άσκηση βασανιστηρίων”, αλλά το ίδιο το μέτρο μπορεί να αποτελέσει “σκληρή και απάνθρωπη μεταχείριση”. 
<SPEAKER ID="51" LANGUAGE="" NAME="Salafranca Sánchez-Neyra (PPE-DE )." AFFILIATION="ES">
<SPEAKER ID="52" LANGUAGE="PT" NAME="Lage (PSE )." AFFILIATION="">
<P>
    Κύριε Πρόεδρε, κυρίες και κύριοι, σε συνέχεια της ομιλίας του κ. Ribeiro e Castro θα ήθελα με τη σειρά μου να προειδοποιήσω το Σώμα σχετικά με το άγριο και κτηνώδες παζάρι ανθρωπίνων οργάνων που πραγματοποιείται στο βόρειο τμήμα της Μοζαμβίκης, κοντά στην πόλη Nampula. Αυτό το σκληρό και απάνθρωπο εμπόριο είναι απαράδεκτο· πρέπει να καταδικαστεί και να ωθήσει τον κόσμο σε δράση.
<SPEAKER ID="53" LANGUAGE="NL" NAME="Maes (Verts/ALE )." AFFILIATION="">
<P>
   – Κύριε Πρόεδρε, αυτήν την εβδομάδα θα συναντήσουμε κάποιους επιζώντες από τον πόλεμο στο Κονγκό, ο οποίος αριθμεί ήδη 3 500 000 θύματα. Ενώ η διεθνής κοινότητα παραμένει εντελώς αδιάφορη, η χώρα αυτή σπαράζεται επί σειρά ετών από μια διαμάχη η οποία εξακολουθεί να μαίνεται. Μου προκαλεί ικανοποίηση η σοβαρή πιθανότητα ειρήνευσης στη χώρα και ελπίζω ότι οι εμπλεκόμενοι θα αντιμετωπίσουν την προοπτική αυτή με τον ίδιο τρόπο, δεδομένου ότι προς το παρόν η σύγκρουση στο Kivu εξακολουθεί ουσιαστικά να είναι το ίδιο έντονη. Ειδικότερα για τις γυναίκες η κατάσταση παραμένει ζοφερή. Έχω ακούσει φοβερές ιστορίες για δεκάχρονα παιδιά, για εβδομηντάχρονες γιαγιάδες και για γυναίκες ενδιάμεσης ηλικίας –μητέρες και όχι μόνο– που έχουν πέσει θύματα συστηματικού βιασμού, ως είδους πολεμικού όπλου. Θεωρώ ότι θα έπρεπε να πράξουμε περισσότερα, προκειμένου να μην μετατραπεί αυτού του είδους η βία σε κοινό τόπο· θεωρώ ότι οφείλουμε να την καταδικάσουμε και να βοηθήσουμε τα θύματα. Εν τέλει, η δικαιοσύνη δεν θα επικρατήσει ποτέ, εάν η πηγή της ζωής έχει αφανιστεί. 
<SPEAKER ID="54" LANGUAGE="" NAME="Πρόεδρος." AFFILIATION="">
<SPEAKER ID="55" LANGUAGE="" NAME="Πρόεδρος." AFFILIATION="">
<P>
- Προφορική ερώτηση (O-0011/2004/rev 1 - B5-0065/2004) της κ. Άννας Καραμάνου προς την Επιτροπή, εξ ονόματος της Επιτροπής Δικαιωμάτων των Γυναικών και Ίσων Ευκαιριών, σχετικά με την ισότητα των φύλων·
<P>
- Σύσταση για δεύτερη ανάγνωση (A5-0083/2004) της Επιτροπής Δικαιωμάτων των Γυναικών και Ίσων Ευκαιριών, σχετικά με την κοινή θέση του Συμβουλίου ενόψει της έγκρισης απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση προγράμματος κοινοτικής δράσης (2004-2008) σχετικά με την πρόληψη και την καταπολέμηση της βίας εις βάρος παιδιών, νέων και γυναικών και την προστασία των θυμάτων και των ομάδων κινδύνου (πρόγραμμα ΔΑΦΝΗ ΙI) (εισηγήτρια: η κ. Lissy Gröner)·
<P>
- Έκθεση (A5-0092/2004) της κ. Regina Bastos, εξ ονόματος της Επιτροπής Δικαιωμάτων των Γυναικών και Ίσων Ευκαιριών, σχετικά με τον συνδυασμό της επαγγελματικής, οικογενειακής και ιδιωτικής ζωής·
<P>
- Έκθεση (A5-0102/2004) της κ. Elena Valenciano Martínez-Orozco, εξ ονόματος της Επιτροπής Δικαιωμάτων των Γυναικών και Ίσων Ευκαιριών, σχετικά με την κατάσταση των γυναικών που προέρχονται από μειονοτικές ομάδες στην Ευρωπαϊκή Ένωση. 
<SPEAKER ID="56" LANGUAGE="" NAME="Καραμάνου (PSE )." AFFILIATION="">
<P>
Κύριε Πρόεδρε, η σημερινή διεθνής ημέρα της γυναίκας, που συμπίπτει με τα 20 χρόνια ζωής και επιτευγμάτων της Επιτροπής Γυναικών του Κοινοβουλίου μας, αποτελεί μια πολύ καλή ευκαιρία για απολογισμό και αποτίμηση της πολιτικής μας για την ισότητα των φύλων. Χωρίς αμφιβολία κατά την τελευταία εικοσαετία σημειώθηκε σημαντική πρόοδος σε όλους τους τομείς χάρη στις πολιτικές πρωτοβουλίες που αναλήφθηκαν σε κοινοτικό και εθνικό επίπεδο, καθώς επίσης και στις πρωτοβουλίες που αναλήφθηκαν από την Επιτροπή Δικαιωμάτων των Γυναικών και Ίσων Ευκαιριών του Ευρωπαϊκού Κοινοβουλίου, και θα ήθελα με την ευκαιρία να ευχαριστήσω τον Πρόεδρο Cox για την υποστήριξη που μας δίνει.
<P>
Η συμμετοχή των γυναικών στο Ευρωπαϊκό Κοινοβούλιο αυξήθηκε από το 6% του διορισμένου Κοινοβουλίου στο 16% το 1979, όταν έγιναν οι πρώτες εκλογές, και στο 31% το 1999. Επιδιώκουμε και ελπίζουμε αυτό το ποσοστό να ενισχυθεί ακόμη περισσότερο στις προσεχείς εκλογές της διευρυμένης Ευρώπης των 25. Η ισότητα των φύλων και η πλήρης αξιοποίηση των παραγωγικών δυνατοτήτων των γυναικών αναγνωρίζεται πλέον από όλους ως αναγκαία συνθήκη για την επιτυχία της στρατηγικής της Λισαβόνας, αλλά και την ενίσχυση της συμμετοχικής μας δημοκρατίας. Ασφαλώς, κατά τα τελευταία 20 χρόνια η μεγαλύτερη πρόοδος σημειώθηκε στη συμμετοχή και στις επιδόσεις των γυναικών σε όλα τα επίπεδα της εκπαίδευσης, αφού σήμερα αντιπροσωπεύουν το 55% των πτυχιούχων στην Ευρωπαϊκή Ένωση. Ωστόσο, παρά τα αναμφισβήτητα επιτεύγματα, σημαντικές διαφορές και αποκλίσεις μεταξύ των δύο φύλων εξακολουθούν να υπάρχουν σε όλους τους τομείς, όπως αναφέρει και η πρώτη ετήσια έκθεση της Επιτροπής, που θα συζητηθεί στο εαρινό Ευρωπαϊκό Συμβούλιο σε λίγες μέρες.
<P>
Η βία κατά των γυναικών, η σωματεμπορία, η ανεργία, η ασυμβατότητα επαγγελματικής και ιδιωτικής ζωής, η ανεπάρκεια των υποδομών για τη φροντίδα των παιδιών και της τρίτης ηλικίας, η ανισότητα στις αμοιβές και στις προαγωγές, συνιστούν καυτά προβλήματα που ζητούν επειγόντως λύσεις, αφού συνδέονται άμεσα τόσο με την παραβίαση δικαιωμάτων όσο και με τη βιωσιμότητα και την ανταγωνιστικότητα της οικονομίας. Δυστυχώς, με ανησυχία και θλίψη διαπιστώνουμε ότι πολλά κράτη μέλη, παρόλο που έχουν ενσωματώσει όλες τις κοινοτικές οδηγίες στην εθνική τους νομοθεσία, δεν δείχνουν προθυμία στο να προωθήσουν συνοδευτικά μέτρα που θα οδηγήσουν στην εξάλειψη των ανισοτήτων. Είναι απογοητευτικό ότι πολλά κράτη μέλη δεν ακολουθούν καν τις συστάσεις του Συμβουλίου. Κάνοντας ανασκόπηση της τελευταίας πενταετίας, σημαντικός σταθμός στην προώθηση της ισότητας ευκαιριών υπήρξε η αναθεώρηση της οδηγίας για την ίση μεταχείριση στην αγορά εργασίας, όπως και η προώθηση του gender mainstreaming.
<P>
Ωστόσο, επειδή δεν είναι δυνατόν να μιλάμε για ισότητα των φύλων μόνο στο χώρο εργασίας, καλωσορίσαμε την πρωτοβουλία της κυρίας Άννας Διαμαντοπούλου για μια νέα οδηγία με βάση το άρθρο 13 της Συνθήκης, που θα απαγορεύει κάθε διάκριση στην πρόσβαση σε αγαθά και υπηρεσίες. Είναι γεγονός ότι με τις κοινές μας προσπάθειες και στο πλαίσιο του μελλοντικού ευρωπαϊκού συντάγματος μπορούμε σιγά-σιγά να γεφυρώσουμε το χάσμα των φύλων στην Ένωση και να λειτουργήσουμε σαν φωτεινό παράδειγμα για τον υπόλοιπο κόσμο, για περιοχές του πλανήτη όπου οι γυναίκες αγωνίζονται ακόμη για τα θεμελιώδη ανθρώπινα δικαιώματά τους.
<P>
Πλησιάζοντας τη συμπλήρωση δεκαετίας από την Παγκόσμια Διάσκεψη του ΟΗΕ στο Πεκίνο το 1995, όπου 180 κυβερνήσεις συμφώνησαν πάνω σε μια κοινή πλατφόρμα δράσης για την προώθηση των δικαιωμάτων των γυναικών, διαπιστώνουμε ότι οι δεσμεύσεις εκείνες δεν τηρήθηκαν. Οι γυναίκες εξακολουθούν να αντιπροσωπεύουν το 70% των φτωχών του κόσμου, τα κορίτσια στην Υποσαχάρια Αφρική κινδυνεύουν έξι φορές περισσότερο από τα αγόρια να προσβληθούν από τον ιό HIV, τέσσερα εκατομμύρια γυναίκες και παιδιά είναι θύματα βίας και σεξουαλικής εκμετάλλευσης· την ίδια στιγμή γυναίκες κατέχουν μόνο το 15,2% των κοινοβουλευτικών εδράνων. Γι’ αυτό, στο πλαίσιο και των νέων προκλήσεων που δημιουργούνται από την ανάπτυξη της τεχνολογίας και την παγκοσμιοποίηση της οικονομίας, χρειάζεται να ανανεώσουμε και να εντείνουμε τη δράση για τα δικαιώματα των γυναικών, με στόχο μια δημοκρατική και συμμετοχική παγκόσμια διακυβέρνηση που θα διασφαλίζει δίκαιη κατανομή των πόρων του πλανήτη, ισότητα των φύλων και βιώσιμη ανάπτυξη για όλους. Αυτά μπορούμε να τα συζητήσουμε σε μια νέα διάσκεψη, που θα ονομάσουμε “Πεκίνο + 10” και για την οποία αναμένουμε σχετική πρωτοβουλία της Επιτροπής.
<SPEAKER ID="57" LANGUAGE="" NAME="" AFFILIATION="Αντιπροέδρου">
<SPEAKER ID="58" LANGUAGE="DE" NAME="Gröner (PSE )," AFFILIATION="εισηγήτρια">
<P>
Ως εισηγήτρια για το πρόγραμμα ΔΑΦΝΗ χαρακτηρίζω την σημερινή κατάσταση σαν κορυφή ενός παγόβουνου. Αναφέρομαι στη διαδικασία εναντίον του Dutroux, όπου πρέπει να περιμένουμε να αποκαλυφθεί ένας ολόκληρος οχετός βίας κατά γυναικών και παιδιών. Θα μπορούσαμε δηλαδή να πούμε ότι η πρωτοβουλία που οδήγησε στο πρόγραμμα ΔΑΦΝΗ πριν από μία δεκαετία, όταν αποκαλύφθηκαν τα εγκλήματα του Dutroux, συνδέεται τώρα άμεσα με την δεύτερη φάση του προγράμματος ΔΑΦΝΗ για την πρόληψη και την καταπολέμηση της βίας εις βάρος παιδιών, νέων και γυναικών. Η δεύτερη φάση, από το 2004 έως το 2008, συνοδεύεται από σημαντική αύξηση του προϋπολογισμού και πρέπει να υπενθυμίσω ότι κατά την πρώτη φάση είχαμε στη διάθεσή μας 5 εκατομμύρια ευρώ ετησίως ενώ τώρα έχουμε 10 εκατομμύρια ευρώ ετησίως. Βέβαια, αυτό εξακολουθεί να είναι σταγόνα στον ωκεανό, αλλά ο διπλασιασμός του ετησίου προϋπολογισμού είναι επειγόντως απαραίτητος αφού κατέστη δυνατή η χρηματοδότηση μόνο του 13% των καλών προγραμμάτων του ΔΑΦΝΗ Ι.
<P>
Στην επεξεργασία του νέου προγράμματος ΔΑΦΝΗ ελήφθησαν υπόψη πολλά πορίσματα από την πρώτη φάση εφαρμογής του. Παλέψαμε πολύ με την Επιτροπή και το Συμβούλιο προκειμένου να δημιουργηθεί μια υπηρεσία παροχής βοηθείας για την συνδρομή των ΜΚΟ που στρέφονται για πρώτη φορά προς το πρόγραμμα, κυρίως δε για τις ΜΚΟ των νέων κρατών μελών, όπου οι δομές των γυναικείων ΜΚΟ είναι ακόμη πολύ ασθενείς. Τώρα βρέθηκε μια διατύπωση στην τροπολογία αριθ. 5 με την οποία μπορεί να συμφωνήσει και το Συμβούλιο, ελπίζω δε ότι θα μπορέσουμε να καταλήξουμε γρήγορα σε συμφωνία.
<P>
Το σχέδιο έκθεσης περιλαμβάνει και την πρόταση να ανακηρυχθεί το 2006 Ευρωπαϊκό Έτος Κατά της Βίας προκειμένου να αναπτυχθούν στο πλαίσιο ευρείας δημόσιας συζήτησης περαιτέρω πρωτοβουλίες για να σταματήσουμε τον θανατηφόρο ιό της βίας. Σας αναφέρω έναν αριθμό: η Διεθνής Οργάνωση για τους Πρόσφυγες διαπιστώνει ότι, σε σχέση με την εμπορία γυναικών που έχει αυξηθεί δραματικά, εισάγονται παράνομα στη Γερμανία 500 000 γυναίκες με σκοπό τη σεξουαλική εκμετάλλευση και τον εξαναγκασμό σε πορνεία. Ο αριθμός αυτός έχει αυξηθεί τώρα στις 800 000, και οι καλά οργανωμένοι εγκληματικοί κύκλοι των δουλεμπόρων –γιατί έτσι τους αποκαλώ– δεν διστάζουν καν να συμπεριλάβουν στο εμπόριο αυτό και παιδιά.
<P>
Ευχαριστώ την Επιτροπή και κυρίως τον Επίτροπο Vitorino, την ιρλανδική και την ιταλική Προεδρία του Συμβουλίου για τη συνεργασία τους και ελπίζω ότι μπορούμε να περιμένουμε να λάβουν αύριο ευρεία πλειοψηφία αυτές οι πέντε τροπολογίες και ύστερα να τεθεί σύντομα σε ισχύ η τροποποιημένη κοινή θέση, διότι χρειαζόμαστε επειγόντως το πρόγραμμα της απαραίτητης καταπολέμησης της βίας.
<SPEAKER ID="59" LANGUAGE="PT" NAME="Bastos (PPE-DE )," AFFILIATION="εισηγήτρια">
<P>
   .  Κύριε Πρόεδρε, κυρία Επίτροπε, κυρίες και κύριοι, ο συνδυασμός της επαγγελματικής, οικογενειακής και ιδιωτικής ζωής συνιστά μια καίρια πτυχή για την πραγμάτωση της ισότητας των δύο φύλων. Σήμερα λοιπόν έχω το προνόμιο να παρουσιάζεται και να συζητείται η δική μου έκθεση για το θέμα. Η σημερινή ημέρα, 8 Μαρτίου, είναι η πλέον κατάλληλη, επειδή ταυτίζεται με τη Διεθνή Ημέρα της Γυναίκας και επειδή το τρέχον έτος, το 2004, έχει οριστεί ως Διεθνές Έτος Οικογένειας.
<P>
Κατά τη δεκαετία του 1990, η συγκεκριμένη πτυχή έτυχε ουσιαστικής ώθησης, ενώ μια ευρύτατη κοινοτική νομοθεσία εφαρμόστηκε στον τομέα. Όμως, οι πολιτικές των κρατών μελών δεν είναι συνεπείς. Στο πλαίσιο αυτό οφείλουμε να εξετάσουμε δύο θέματα: εν πρώτοις, τη δημογραφική πρόκληση. Αφενός, η γήρανση του πληθυσμού απαιτεί μεγαλύτερη εισροή ανθρωπίνων πόρων στην αγορά εργασίας, και η πρόσβαση στην αγορά αυτή πρέπει να πραγματοποιείται στη βάση της ισότητας μεταξύ ανδρών και γυναικών. Αφετέρου, απαιτούνται οικογενειακές πολιτικές οι οποίες να ευνοούν τη δημογραφική ανάπτυξη. Το δεύτερο θέμα αφορά την πρόκληση της οικονομικής μεγέθυνσης, η οποία αξιώνει μέσα για την παροχή κινήτρων στις γυναίκες, ώστε να συμμετάσχουν στην αγορά εργασίας.
<P>
Ακόμη θα πρέπει να επισημανθεί και να συνεκτιμηθεί η πολυμορφία των καταστάσεων. Θα ήθελα να εμμείνω στο γεγονός ότι στην ΕΕ μία στις έξι γυναίκες ηλικίας 25 με 54 ετών είναι άεργη, δηλαδή ούτε εργαζόμενη ούτε άνεργη, λόγω οικογενειακών υποχρεώσεων ή επειδή δεν μπορεί να συνδυάσει την επαγγελματική με την οικογενειακή ζωή. Η παρεμπόδιση ή παρακώλυση της εισόδου των γυναικών στην αγορά εργασίας είναι παράγοντας που συμβάλλει στη μειωμένη παραγωγικότητα της Ευρώπης. Οι διαφορές μεταξύ των κρατών μελών της Βόρειας και της Νότιας Ευρώπης μιλούν από μόνες τους. Πρέπει να εστιάσουμε στις ορθές πρακτικές που εφαρμόζουν οι εταίροι μας στη Δανία, τη Σουηδία και τη Φινλανδία, οι οποίοι διαθέτουν τα υψηλότερα ποσοστά γυναικείας απασχόλησης. Στη Σουηδία, οι γυναίκες έχουν ευρύτατη δυνατότητα επιλογής βρεφονηπιακού σταθμού. Η Δανία αφιερώνει το 3,8% του εθνικού πλούτου της στις οικογενειακές πολιτικές, δηλαδή ένα ποσοστό μεγαλύτερο από οποιαδήποτε άλλη ευρωπαϊκή χώρα, ενώ το ποσοστό των γεννήσεων ανέρχεται στο 1,73%, το οποίο επίσης συνιστά ένα από τα υψηλότερα στην ΕΕ.
<SPEAKER ID="60" LANGUAGE="" NAME="Καραμάνου (PSE )," AFFILIATION="αναπληρώτρια εισηγήτρια">
<P>
    Κύριε Πρόεδρε, κυρία Επίτροπε, αποτελεί για μένα τιμή να παρουσιάσω την πολύ σημαντική έκθεση για την κατάσταση των γυναικών που ανήκουν σε μειονοτικές ομάδες στην Ευρωπαϊκή Ένωση εκ μέρους της εισηγήτριας κ. Elena Valenciano, η οποία αδυνατεί να παραστεί στη σημερινή συνεδρίαση.
<P>
Πρώτον, σε ό,τι αφορά τις γυναίκες με αναπηρίες, στην Ευρωπαϊκή Ένωση υπάρχουν 44 600 000 άνθρωποι με αναπηρίες – ποσοστό που αντιστοιχεί στο 15,7% των Ευρωπαίων πολιτών και αναμένεται να αυξηθεί στο 25% με τη διεύρυνση της Ευρωπαϊκής Ένωσης. Υπολογίζεται ότι οι γυναίκες αντιστοιχούν στο 51% του συνολικού πληθυσμού με αναπηρίες. Παρόλ’ αυτά υπάρχουν στοιχεία που βεβαιώνουν ότι το ποσοστό αυτό ενδέχεται να αυξηθεί έως το 2015, να αυξηθεί δηλαδή στο 53% και ενδεχομένως και στο 58%. Σε σύγκριση με το 55% των αρτιμελών εργαζομένων γυναικών, μόνο το 25% των γυναικών με αναπηρίες εργάζεται. Οι εργασίες που επιτελούν είναι συνήθως χαμηλού επιπέδου, κακοπληρωμένες και με λιγότερα πλεονεκτήματα από αυτά που απολαμβάνουν οι άνδρες με αναπηρίες. Το πρόβλημα είναι ότι δεν υπάρχει επαγγελματικός προσανατολισμός σχεδιασμένος για να ανταποκριθεί στις συγκεκριμένες ανάγκες των γυναικών με αναπηρίες. Η βία δεν είναι απλώς συχνό φαινόμενο στη ζωή των γυναικών αυτών, αλλά σε πολλές περιπτώσεις είναι η ίδια η αιτία της αναπηρίας τους. Υπολογίζεται ότι η βία είναι η βασική αιτία θανάτου και αναπηρίας παγκοσμίως για γυναίκες ηλικίας μεταξύ 16 και 45 ετών, πάνω από τον καρκίνο, τα τροχαία ατυχήματα, ακόμη και από τον πόλεμο.
<P>
Δεύτερον, σχετικά με τις γυναίκες μετανάστριες, σύμφωνα με τα συνολικά στοιχεία του ΟΗΕ, από το 1990 (δυστυχώς δεν έχουμε νεώτερα στοιχεία) υπάρχουν 12 εκατομμύρια μετανάστριες στην Ευρώπη. Ο αριθμός αυτός εξακολουθεί βεβαίως να αυξάνεται, αν και δεν υπάρχουν διαθέσιμα ακριβή στοιχεία. Η φτώχεια και η κοινωνική αστάθεια συνιστούν κεντρικούς παράγοντες στη ζωή των γυναικών. Οι δυσκολίες στην πρόσβαση στην αγορά εργασίας ως αποτέλεσμα πολιτιστικών και γλωσσικών εμποδίων, η έλλειψη αναγνώρισης των επαγγελματικών τους προσόντων, τα στερεότυπα και οι προκαταλήψεις, ο ρατσισμός και η αδιαφορία για τα δικαιώματά τους περιορίζουν τις γυναίκες μετανάστριες στα χαμηλότερα επίπεδα της αγοράς εργασίας ή της μαύρης οικονομίας ή τις εξαρτούν από τους άνδρες για την επιβίωσή τους. Πολλές από αυτές τις γυναίκες παραμένουν στο σπίτι και εργάζονται ως νοικοκυρές και καθαρίστριες, προσκολλημένες στον παραδοσιακό γυναικείο ρόλο, με συνέπεια την κοινωνική απομόνωση και την έλλειψη πρόσβασης στις βασικές κοινωνικές υποδομές, αλλά και την περιθωριοποίηση κατά τη διαδικασία της κοινωνικής κινητικότητας, κατάσταση που έχει αλυσιδωτές επιδράσεις κοινωνικού αποκλεισμού. Το κλείσιμο των συνόρων και οι περιορισμοί στη μετανάστευση αυξάνουν το ρόλο και τα κέρδη των ανεπίσημων δικτύων και των δικτύων τύπου μαφίας που δραστηριοποιούνται στην εμπορία ανθρώπων. Στην περίπτωση των γυναικών θυμάτων της εμπορίας ανθρώπων, με στόχο τη σεξουαλική εκμετάλλευση κυρίως, θα πρέπει να ενθαρρύνεται η έκδοση προσωρινών αδειών παραμονής.
<P>
Σχετικά με τις γυναίκες Ρομ, υπάρχουν περίπου 8 έως 10 εκατομμύρια Ρομ στην Ευρώπη, αν και η παραδοσιακά νομαδική φύση του λαού αυτού καθιστά αναξιόπιστα τα διαθέσιμα στοιχεία. Τα στοιχεία αυτά λοιπόν θα πρέπει να τα δούμε με πολύ μεγάλη προσοχή. Η απογραφή του πληθυσμού τοποθετεί τις γυναίκες Ρομ στο 51%, ποσοστό αντίστοιχο με το γενικό ποσοστό των γυναικών. Υπάρχει υψηλό ποσοστό γεννήσεων μεταξύ των πληθυσμών αυτών, καθώς και υψηλά ποσοστά παιδικής και ενήλικης θνησιμότητας. Οι γυναίκες παντρεύονται συνήθως πολύ νέες και γεννούν το πρώτο τους παιδί νωρίτερα απ’ ό,τι συμβαίνει σε άλλες εθνοτικές ομάδες. Το προσδόκιμο ζωής είναι κατά 13 έως 17 χρόνια μικρότερο για τους Ρομ (άνδρες και γυναίκες) σε σύγκριση με τον υπόλοιπο πληθυσμό. Τα υψηλά επίπεδα γεννήσεων σε συνδυασμό με τα υψηλά ποσοστά θνησιμότητας διαμορφώνουν ένα εξαιρετικά νέο σε ηλικία πληθυσμό των Ρομ. Το 80% είναι ηλικίας μικρότερης των 34 ετών, ενώ το 43% είναι κάτω των 14 ετών.
<SPEAKER ID="61" LANGUAGE="EN" NAME="Wallström," AFFILIATION="Επιτροπή">
<P>
Η Ευρωπαϊκή Ένωση βρίσκεται στο κατώφλι μιας ιστορικής διεύρυνσης και πρόκειται να γίνουμε μια Ένωση 450 εκατομμυρίων πολιτών, στην οποία οι περισσότεροι από τους μισούς θα είναι γυναίκες και κορίτσια. Ωστόσο, δεν μπορούμε ακόμη να πούμε ότι οι γυναίκες γενικά απολαμβάνουν το ίδιο κύρος με τους άντρες στις ευρωπαϊκές κοινωνίες. Ούτε εκπροσωπούνται καταλλήλως στα εθνικά και διεθνή επίπεδα λήψης αποφάσεων. Η βία και η εμπορία γυναικών ή, μάλλον, η σεξουαλική δουλεία –που είναι η πραγματική λέξη γι’ αυτήν την κατάσταση– παραμένουν πληγές τις οποίες δεν έχουμε αντιμετωπίσει με αρκετά αποτελεσματικό τρόπο.
<P>
Από την άλλη πλευρά, είναι αλήθεια ότι έχουμε σημειώσει σημαντική πρόοδο τα τελευταία 50 χρόνια, με το Ευρωπαϊκό Κοινοβούλιο να διαδραματίζει έναν πολύ σημαντικό ρόλο. Πρέπει να βασιστούμε σε αυτά τα επιτεύγματα και να διασφαλίσουμε ότι η προσφάτως προταθείσα νομοθεσία για την ίση μεταχείριση εκτός της αγοράς εργασίας θα καταστεί κοινοτικό δίκαιο. Πρέπει να κάνουμε ό,τι μπορούμε για να διασφαλίσουμε μια ισορροπημένη εκπροσώπηση των γυναικών στο επόμενο Ευρωπαϊκό Κοινοβούλιο.
<P>
Θα ήθελα να τονίσω ότι η Ομάδα των Επιτρόπων έχει να διαδραματίσει έναν σημαντικό ρόλο στην αύξηση της δημοσιότητας των πολιτικών για την ισότητα των φύλων και προωθεί ενεργά την ισότητα των φύλων σε αρκετούς τομείς. Η Επιτροπή μπορεί να επικαλεστεί πολλές επιτυχίες σε αυτόν τον τομέα. Ένα πρόσφατο παράδειγμα είναι η έγκριση τον Νοέμβριο του 2003 της πρότασης για μια νέα οδηγία περί διάκρισης με βάση το φύλο στον τομέα της πρόσβασης και της παροχής αγαθών και υπηρεσιών. Ένα άλλο παράδειγμα είναι η πρώτη έκθεση σχετικά με την ισότητα μεταξύ γυναικών και αντρών, που είχε ζητηθεί από τους αρχηγούς κρατών και κυβερνήσεων για το εαρινό Συμβούλιο και εγκρίθηκε από την Επιτροπή στις 19 Φεβρουαρίου. Η εν λόγω έκθεση παρουσιάζει τις επόμενες προκλήσεις, καθώς επίσης και τους πολιτικούς προσανατολισμούς για το μέλλον, ιδιαίτερα σε σχέση με τη νέα, διευρυμένη Ευρώπη.
<P>
Επίσης, πρέπει να σημειωθεί ότι στην τελευταία της εαρινή έκθεση η Επιτροπή καλεί τους αρχηγούς κρατών και κυβερνήσεων να δεσμευτούν για τη θέσπιση μιας νέας οδηγίας κατά των διακρίσεων πριν από τον Μάρτιο του 2005 και αυτό αποδεικνύει ξεκάθαρα ότι η ισότητα των φύλων παραμένει κορυφαία προτεραιότητα των προγραμμάτων δράσης του Συμβουλίου και της Επιτροπής.
<P>
Θα ήθελα να ευχαριστήσω θερμά την κ. Gröner, εισηγήτρια του προγράμματος ΔΑΦΝΗ ΙΙ, για τη συνεργασία της και την ποιότητα του έργου της γι’ αυτήν την πρόταση, η οποία είναι τόσο σημαντική για το Κοινοβούλιο όσο και για την Επιτροπή. Η Επιτροπή δίνει ιδιαίτερη προσοχή στην ανανέωση του προγράμματος ΔΑΦΝΗ, το οποίο ικανοποιεί ξεκάθαρα μια βαθιά ανάγκη του εθελοντικού τομέα και του ευρέος κοινού.
<P>
Σκοπός μας είναι να καθιερώσουμε μια δεύτερη φάση του προγράμματος ΔΑΦΝΗ για την περίοδο 2004-2008, βασιζόμενοι στην τετραετή πείρα που αποκτήσαμε κατά τη διάρκεια του υπάρχοντος προγράμματος ΔΑΦΝΗ Ι. Όλες οι μορφές βίας, όπως η οικογενειακή βία, η βία στα σχολεία και τα ιδρύματα, στον χώρο εργασίας, η σεξουαλική εκμετάλλευση για εμπορικούς λόγους, ο ακρωτηριασμός των γεννητικών οργάνων, οι επιπτώσεις στην υγεία, η βία λόγω φύλου και η εμπορία γυναικών –είναι λυπηρό το γεγονός ότι υπάρχουν τόσο πολλές μορφές βίας εις βάρος των γυναικών– παραμένουν σημαντικές και πρέπει να αποτελέσουν αντικείμενο δράσης. Οι οργανισμοί που είναι υπεύθυνοι για την παροχή βοήθειας στα θύματα παραμένουν οι καλύτεροι δίοδοι προσέγγισης και βοήθειας των δικαιούχων αυτών των δράσεων. Επιπλέον, οι οργανισμοί κατάρτισης, τα πανεπιστήμια, οι εθελοντικές ενώσεις, τα ερευνητικά κέντρα και οι τοπικές αρχές είναι επίσης επιλέξιμοι για στήριξη από το πρόγραμμα.
<P>
Τέλος, θα ήθελα να αναφερθώ στην έκθεση της κ. Bastos σχετικά με τον συνδυασμό της επαγγελματικής, της οικογενειακής και της ιδιωτικής ζωής. Θα ήθελα να συγχαρώ την Επιτροπή Δικαιωμάτων των Γυναικών και Ίσων Ευκαιριών και πιο συγκεκριμένα την κ. Bastos, γι’ αυτήν την περιεκτική έκθεση πρωτοβουλίας. Επίσης, θα ήθελα να επισημάνω την πολύτιμη συμβολή της Επιτροπής Απασχόλησης και Κοινωνικών Υποθέσεων και του συντάκτη της, κ. Schmid.
<SPEAKER ID="62" LANGUAGE="" NAME="Πρόεδρος." AFFILIATION="">
<P>
   Τη Διεθνή Ημέρα της Γυναίκας ο Πρόεδρος δεν μπορεί να αρνηθεί τίποτα. Για αυτό, μπορείτε να καθίσετε, κυρία Wallström. 
<SPEAKER ID="63" LANGUAGE="EN" NAME="Wallström," AFFILIATION="Επιτροπή">
<P>
Τον Δεκέμβριο του 2003 η Επιτροπή ξεκίνησε μια επανεξέταση της οδηγίας περί οργάνωσης του χρόνου εργασίας. Η Επιτροπή ζήτησε τη διατύπωση σχολίων για το υφιστάμενο κείμενο της οδηγίας και την ανάγκη ανάληψης άλλων πρωτοβουλιών σε πέντε τομείς, συμπεριλαμβανομένων των μέτρων για την επίτευξη καλύτερου συνδυασμού της επαγγελματικής και της οικογενειακής ζωής. Η Επιτροπή πιστεύει ότι η μεγαλύτερη συμβατότητα μεταξύ της ιδιωτικής και της επαγγελματικής σφαίρας και η ισότητα των ευκαιριών μεταξύ αντρών και γυναικών θα βελτίωναν τη γενική ισότητα της απασχόλησης. Επιπλέον, αυτά τα μέτρα θα βελτίωναν επίσης την παραγωγικότητα, αυξάνοντας τα κίνητρα και τη διαθεσιμότητα και δημιουργώντας μεγαλύτερες ευκαιρίες κατάρτισης. Η Επιτροπή πιστεύει ότι μια αναθεώρηση της οδηγίας περί οργάνωσης του χρόνου εργασίας θα μπορούσε να ενθαρρύνει τα κράτη μέλη να βελτιώσουν περαιτέρω τον συνδυασμό της επαγγελματικής και της οικογενειακής ζωής.
<P>
Εκτός από τη νομοθεσία, η ανοιχτή μέθοδος συντονισμού σε ευρωπαϊκό επίπεδο δίνει ιδιαίτερη προσοχή σε αυτό το θέμα, στους τομείς της απασχόλησης και της κοινωνικής ενσωμάτωσης. Η ευρωπαϊκή στρατηγική για την απασχόληση ενθαρρύνει σθεναρά τα κράτη μέλη και τους κοινωνικούς εταίρους να αναπτύξουν καλύτερα μέσα συνδυασμού. Συμφωνώ με την άποψη που εκφράζεται στην έκθεση της κ. Bastos ότι ο καλύτερος συνδυασμός δεν βοηθάει απλώς τις γυναίκες να έχουν πρόσβαση στην απασχόληση και να παραμένουν ενεργές στον τομέα της εργασίας, αλλά συμβάλλει επίσης στη μείωση των διαφορών στις αμοιβές και του διαχωρισμού των φύλων στην αγορά εργασίας.
<P>
Στα εθνικά προγράμματα δράσης του 2003, ο συνδυασμός θεωρείται από τα κράτη μέλη ο κύριος παράγοντας για τη γεφύρωση των διαφορών μεταξύ των φύλων. Έξι κράτη μέλη θέτουν ως εθνικούς στόχους την αύξηση των διατάξεών τους για τη φροντίδα των παιδιών. Από το 2002, έξι κράτη μέλη έχουν αλλάξει τις διατάξεις τους για την άδεια ή έχουν δεσμευτεί να τις βελτιώσουν, ιδιαίτερα με σκοπό να αυξήσουν τη χρήση της γονικής άδειας από τους πατέρες. Τον Απρίλιο, η Επιτροπή θα διοργανώσει μια αναθεώρηση από ομότιμους στη Σουηδία, μια χώρα όπου οι ευκαιρίες συνδυασμού της οικογενειακής και της επαγγελματικής ζωής ενισχύουν την έντονη συμμετοχή των γυναικών στην αγορά εργασίας και ένα σχετικά υψηλό ποσοστό γεννήσεων. Τα γονικά επιδόματα καταβάλλονται για 480 ημέρες, από τις οποίες 60 προορίζονται ειδικά για τον πατέρα και για τη μητέρα αντίστοιχα.
<P>
Τα διαρθρωτικά ταμεία –ιδιαίτερα το Κοινωνικό Ταμείο, το οποίο στηρίζει την εφαρμογή της στρατηγικής για την απασχόληση στα κράτη μέλη, και το Ταμείο Περιφερειακής Ανάπτυξης– χρηματοδοτούν μέτρα που αποσκοπούν στον συνδυασμό της επαγγελματικής και της οικογενειακής ζωής. Για παράδειγμα, στην Ιρλανδία θα δαπανηθούν 436 εκατ. ευρώ την περίοδο 2000-2006 για τη βελτίωση των υπηρεσιών για τη φροντίδα των παιδιών. Ο συνδυασμός αποτελούσε επίσης το θέμα προτεραιότητας του προγράμματος ισότητας των φύλων το 2002. Επιλέχθηκαν 18 διεθνικά σχέδια, τα οποία εστιάζουν σε δράσεις ευαισθητοποίησης και ανταλλαγής ορθών πρακτικών.
<P>
Έρχομαι τώρα στην τελευταία έκθεση, της κ. Martínez-Orozco, σχετικά με τις γυναίκες που προέρχονται από μειονοτικές ομάδες, η οποία έχει ιδιαίτερη σημασία – όπως παρατήρησε ήδη η κ. Καραμάνου. Θα ήθελα να ευχαριστήσω την εισηγήτρια, τους υπόλοιπους βουλευτές που έχουν συμβάλει σε αυτήν την έκθεση και την κ. Καραμάνου για τη δήλωσή της.
<P>
Η Ευρωπαϊκή Ένωση έχει κάνει ήδη πολλά για την αντιμετώπιση του προβλήματος των πολλαπλών διακρίσεων, το οποίο βιώνουν πολλές γυναίκες που ζουν στην Ευρωπαϊκή Ένωση, αναπτύσσοντας μια ολοκληρωμένη προσέγγιση. Η ολοκληρωμένη αυτή προσέγγιση αντικατοπτρίζεται στην ευρωπαϊκή νομοθεσία και στα ευρωπαϊκά προγράμματα κατά των διακρίσεων. Οι οδηγίες περί φυλετικής ισότητας και περί ενός πλαισίου για την απασχόληση εγκρίθηκαν το 2000 και έχουν πλέον τεθεί σε ισχύ. Απαγορεύουν τις διακρίσεις για διάφορους λόγους, συμπεριλαμβανομένης της φυλετικής ή εθνοτικής καταγωγής και της αναπηρίας. Αναφέρονται ειδικά στο πρόβλημα των πολλαπλών διακρίσεων και παρέχουν προστασία στις γυναίκες εντός των μειονοτήτων, καθώς επίσης και στις γυναίκες γενικά.
<P>
Η ευρωπαϊκή νομοθεσία απαιτεί από τα κράτη μέλη να θεσπίσουν οργανισμούς για την αντιμετώπιση των φυλετικών διακρίσεων και των διακρίσεων με βάση το φύλο και η Επιτροπή αναμένει ότι το έργο αυτών των οργανισμών θα συμβάλει στη βάση στις προσπάθειες αποτροπής των διακρίσεων εις βάρος των γυναικών από μειονοτικές ομάδες και θα αυξήσει τις ευκαιρίες που τους ανοίγονται. Όπως γνωρίζουν οι αξιότιμοι κκ. βουλευτές, οι οδηγίες κατά των διακρίσεων συμπληρώνονται με ένα κοινοτικό πρόγραμμα δράσης 100 εκατ. ευρώ για την καταπολέμηση των διακρίσεων. Ένας από τους σημαντικούς στόχους αυτού του προγράμματος είναι η αντιμετώπιση των διακρίσεων που βασίζονται σε πολλαπλούς παράγοντες.
<SPEAKER ID="64" LANGUAGE="SV" NAME="Schmid, Herman (GUE/NGL )," AFFILIATION="συντάκτης γνωμοδότησης της Επιτροπής Απασχόλησης και Κοινωνικών Υποθέσεων.">
<SPEAKER ID="65" LANGUAGE="" NAME="Avilés Perea (PPE-DE )." AFFILIATION="ES">
<P>
    () Κύριε Πρόεδρε, κυρία επίτροπε, πρέπει να εκφράσουμε τα συγχαρητήριά μας για το πρόγραμμα ΔΑΦΝΗ II, που έχουμε σήμερα εδώ, το οποίο αποτελεί τη συνέχεια του προγενέστερου προγράμματος ΔΑΦΝΗ I και ακολουθεί τις συστάσεις που έγιναν στην έκθεση αξιολόγησης για το πρόγραμμα ΔΑΦΝΗ I, της οποίας υπήρξα εισηγήτρια.
<P>
Έχει παρατηρηθεί η επιτυχία του προγενέστερου προγράμματος, το οποίο μάς επέτρεψε να εισάγουμε ορισμένες καινοτομίες στο πρόγραμμα ΔΑΦΝΗ II, εκ των οποίων θα υπογράμμιζα, πρώτον, τη σημαντική αύξηση του προϋπολογισμού: έχουμε περάσει από τα 20 στα 50 εκατ. ευρώ, το οποίο μολονότι φαίνεται ακόμη ποσό ανεπαρκές αποτελεί αρκετά σημαντική πρόοδο. Δεύτερον, θα υπογράμμιζα την ανταλλαγή καλών πρακτικών και εμπειριών, κυρίως όσον αφορά τη λήψη προληπτικών μέτρων και την παροχή βοηθείας στα θύματα, καθώς επίσης και τις μελέτες και την έρευνα. Τρίτον, τη δημιουργία εκπαιδευτικών εργαλείων στα σχολεία, από όπου οφείλουμε να ξεκινήσουμε την πρόληψη της βίας και την προώθηση της ισότητας. Τέλος, την εισαγωγή εκπαιδευτικών προγραμμάτων για τους επαγγελματίες που ασχολούνται με θέματα βίας, όπως δικηγόροι, αστυνομικοί, ιατροί κ.ο.κ., καθώς επίσης και την ανάπτυξη και την εφαρμογή προγραμμάτων αποκατάστασης για δράστες, αφού πολλές φορές οι δράστες αποφυλακίζονται και επιτίθενται ξανά στο θύμα, προκαλώντας του περισσότερο κακό. Αυτό αποτελεί καινοτομία, η οποία θεωρώ ότι είναι πολύ σημαντική για το μέλλον.
<P>
Επίσης, θέλω να αναφερθώ εν συντομία στην έκθεση που παρουσίασε η κ. Bastos σχετικά με τον συνδυασμό της επαγγελματικής με την οικογενειακή ζωή. Πρέπει να την συγχαρώ για το τόσο ενδιαφέρον και εις βάθος έργο της, το οποίο πρέπει να αποτελέσει τη βάση για τα υπόλοιπα έργα της Επιτροπής, προκειμένου να κατορθώσει να κάνει κάτι που πραγματικά θα επηρεάσει τις νομοθεσίες των κρατών μελών όσον αφορά τον συνδυασμό της επαγγελματικής με την οικογενειακή ζωή. Πρέπει να δημιουργήσουμε συνθήκες που βοηθούν τις γυναίκες να αναπτύξουν την επαγγελματική τους ζωή, χωρίς αυτό να τους δημιουργεί πρόβλημα στην οικογένειά τους, μέσω κατάλληλων τροποποιήσεων όσον αφορά τα νέα συμβόλαια εργασίας μερικής απασχόλησης, λαμβάνοντας υπόψη ότι κάτι τέτοιο δεν θα πρέπει να δημιουργήσει προβλήματα με τις εισφορές κοινωνικής ασφάλισης, οι οποίες ενδέχεται να επηρεάσουν τα επιδόματά τους στο μέλλον, με τη δημιουργία παιδικών σταθμών και κέντρων ημερήσιας φύλαξης για άτομα με ειδικές ανάγκες τα οποία αποτελούν γενικότερα ευθύνη των γυναικών καθώς και με τη βοήθεια στην φορολογία και τη βοήθεια στις πολύτεκνες οικογένειες.
<SPEAKER ID="66" LANGUAGE="DE" NAME="Prets (PSE )." AFFILIATION="">
<P>
Η κυρία Καραμάνου ανέφερε προηγουμένως ότι φέτος εορτάζουμε τα 20 χρόνια της Επιτροπής Δικαιωμάτων των Γυναικών και Ίσων Ευκαιριών και πρέπει να υπογραμμίσουμε επίσης ότι οι γυναίκες υφίστανται και εδώ στο Κοινοβούλιο διπλή επιβάρυνση. Επειδή η Επιτροπή Δικαιωμάτων των Γυναικών και Ίσων Ευκαιριών δεν θεωρείται σημαντική εδώ στο Σώμα, ουσιαστικά εκπροσωπούμεθα σε τρεις επιτροπές και εκεί προσπαθούμε να συγκεντρώσουμε όλη μας τη δύναμη επειδή ειδικά εκεί πρέπει να αγωνιστούμε για την αναγνώριση και για πολλά δύσκολα ζητήματα που δεν γίνονται πάντα δεκτά στη δημόσια συζήτηση.
<P>
Η έκθεση Bastos αναφέρεται στην ισότητα και το συνδυασμό του επαγγέλματος με την οικογένεια, και ασφαλώς μια βασική προϋπόθεση γι’ αυτό είναι η ίση αμοιβή για ίση εργασία. Τότε θα ήταν πιο εύκολο να μοιραστεί ο χρόνος της γονικής μέριμνας και να επιλέξει ελεύθερα ο ένας από τους δύο γονείς την οικογένεια, να αποφασίσει να αφιερώσει λίγο από τον χρόνο του στα παιδιά και να συνεχίσει ο άλλος γονέας την επαγγελματική του δραστηριότητα. Τώρα όμως η απόφαση λαμβάνεται με κριτήριο την οικονομική κατάσταση που συνήθως είναι καλύτερη στους άντρες. Πρέπει δηλαδή να υλοποιηθεί επιτέλους μία από τις σημαντικότερες αρχές για την οποία αγωνιζόμαστε εδώ και πολύν καιρό, μολονότι έχει και τα μειονεκτήματά της.
<SPEAKER ID="67" LANGUAGE="DA" NAME="Riis-Jørgensen (ELDR )." AFFILIATION="">
<P>
Η διεύρυνση για την ένταξη των δέκα χωρών της Ανατολικής και Κεντρικής Ευρώπης την 1η Μαΐου είναι ιστορικής σημασίας. Παράλληλα όμως, δίνει έναυσμα για κάποιους προβληματισμούς. Οι παρατηρητές από τις χώρες αυτές πραγματοποίησαν εξαίρετη προσπάθεια στο Κοινοβούλιο, όμως ελπίζω ότι οι νέες εκλογές τον Ιούνιο θα διασφαλίσουν μια πιο ίση κατανομή των φύλων. Προς το παρόν, το 30% των βουλευτών του Ευρωπαϊκού Κοινοβουλίου είναι γυναίκες. Το ποσοστό αυτό θα πρέπει να διατηρηθεί ως ελάχιστη βάση κατά τις προσεχείς εκλογές τον Ιούνιο. Εν προκειμένω, θα ήθελα να απευθύνω ισχυρή έκκληση σε όλες τις γυναίκες να χρησιμοποιήσουν στις 13 Ιουνίου το δικαίωμα ψήφου τους. Η αύξηση της επιρροής και της ισότητας των γυναικών θα γίνει πραγματικότητα, εάν οι ίδιες οι γυναίκες είναι επίσης προετοιμασμένες να αναλάβουν ευθύνες. Από το σύνολο των δέκα σκιωδών Επιτρόπων –όπως αποκαλούνται– οι οποίοι θα διοριστούν την 1η Μαΐου, οι δέκα είναι γυναίκες. Θα πρέπει να τις καλωσορίσουμε. Παράλληλα, ελπίζω ότι στο πλαίσιο του διορισμού της επερχόμενης Επιτροπής, τα κράτη μέλη θα συμμορφωθούν με την πρόταση της Συντακτικής Συνέλευσης, ότι όλα τα κράτη μέλη πρέπει να ορίσουν τρεις υποψηφίους για την Επιτροπή, με εκπροσώπους και από τα δύο φύλα.
<SPEAKER ID="68" LANGUAGE="" NAME="" AFFILIATION="Αντιπροέδρου">
<SPEAKER ID="69" LANGUAGE="SV" NAME="Eriksson (GUE/NGL )." AFFILIATION="">
<P>
Νωρίτερα σήμερα, πραγματοποιήσαμε συνέντευξη τύπου στην Επιτροπή Δικαιωμάτων των Γυναικών και Ίσων Ευκαιριών. Εκεί άκουσα ότι ο αριθμός των ατόμων που εισήλθε στα κράτη μέλη της ΕΕ για λόγους σεξουαλικής εκμετάλλευσης έχει πλέον αυξηθεί από τις 500 000 στις 800 000. Θα ήθελα να εκφράσω την ικανοποίησή μου για το γεγονός ότι στις 8 Μαρτίου συζητούμε στην Ολομέλεια για τα θέματα αυτά με τη σουηδή Επίτροπο. Το 1996, είχαμε την ίδια συζήτηση με την κ. Gradin η οποία τότε είχε αναφέρει τον αριθμό των 500 000. Έκτοτε, υιοθετήσαμε κοινοτική νομοθεσία, και τα κράτη μέλη διακοίνωσαν ότι αποδίδουν προτεραιότητα στο θέμα. Ενώ όμως εμείς νομοθετούμε και δίνουμε προτεραιότητα, ο αριθμός αυτός αυξήθηκε κατά 300 000. Τούτο καταδεικνύει αναμφίβολα ότι πρέπει να εστιάσουμε στην πλευρά της ζήτησης. Διαφορετικά, μπορούμε να αυξάνουμε τις πιστώσεις του προγράμματος ΔΑΦΝΗ στο διηνεκές και χωρίς βιώσιμο αποτέλεσμα.
<P>
Υποστηρίζω απόλυτα την πρόταση της κ. Gröner για την ανάδειξη του 2006 σε Ευρωπαϊκό Έτος Κατά της Βίας Εναντίον των Γυναικών. Πιστεύω ότι είναι απαραίτητο. Θεωρώ ότι η κοινή εκστρατεία του 1999 ήταν μια καλή αφετηρία πριν από την αλλαγή της χιλιετίας. Συνεπώς, το θέμα ανέκυψε αυθόρμητα προς συζήτηση σε όλα τα κράτη μέλη.
<P>
Κυρία Bastos, εκτιμώ ιδιαίτερα την έκθεσή σας. Παράλληλα όμως, με ενοχλεί σοβαρά το γεγονός ότι η οργάνωση της εργασιακής ζωής καθίσταται όλο και πιο εχθρική για τα παιδιά. Αναφέρουμε ότι στην ΕΕ γεννιούνται πολύ λίγα παιδιά και ότι ο πληθυσμός της ΕΕ γηράσκει. Θα έπρεπε να υπάρχουν περισσότερα παιδιά, αναμφίβολα όμως είναι απόλυτα κατανοητό ότι σήμερα οι νέοι δεν αποκτούν παιδιά, εξαιτίας των συνθηκών που επικρατούν και που καθορίζουν την ικανότητά τους να φροντίσουν και να αναθρέψουν τα παιδιά τους. Επίσης, βλέπουμε ότι οι διαφορές των αμοιβών δεν μειώνονται, αλλά αυξάνονται τόσο στον ίδιο χώρο εργασίας όσο και μεταξύ των φύλων. Είναι σαφές ότι σήμερα οι επιχειρήσεις απαιτούν τη μόνιμη αφοσίωση των υπαλλήλων τους. Προφανώς, πρέπει να υπάρξει οργανωμένη μέριμνα των παιδιών και των ηλικιωμένων. Θα ήταν κρίμα, να μην μπορούν όλες αυτές οι εξαιρετικά μορφωμένες γυναίκες να χρησιμοποιήσουν τις γνώσεις τους.
<P>
Θα ήθελα επίσης να εκφράσω τις ευχαριστίες μου προς την κ. Valenciano Martínez-Orozco. Ήταν απίστευτα ωφέλιμη η προσπάθειά της να συμπεριλάβει τρεις μειονοτικές ομάδες –όπως αποκαλούνται– στην ίδια έκθεση. 
<SPEAKER ID="70" LANGUAGE="NL" NAME="Maes (Verts/ALE )." AFFILIATION="">
<P>
Μια από τις υπουργούς μας, η Laurette Onckelinckx, δήλωσε στη συνέχεια ότι στο Βέλγιο 70 γυναίκες σκοτώνονται ετησίως από τους συντρόφους τους. Το στοιχείο αυτό δεν συνιστά σε καμία περίπτωση παράδειγμα ίσων ευκαιριών·
<SPEAKER ID="71" LANGUAGE="PT" NAME="Ribeiro e Castro (UEN )." AFFILIATION="">
<P>
    Κύριε Πρόεδρε, ως ο πρώτος άνδρας ομιλητής στην παρούσα συζήτηση, θα ήθελα να ξεκινήσω αποτίνοντας φόρο τιμής στις γυναίκες για τη Διεθνή Ημέρα της Γυναίκας και να αναφερθώ ιδιαίτερα στις γυναίκες που πλησίασα περισσότερο: τις γιαγιάδες μου, τη μητέρα μου, τη σύζυγό μου και τις κόρες μου. Καθώς μιλάμε αυτήν τη στιγμή για την οικογένεια, θα ήθελα να συγχαρώ θερμά την κ. Bastos για την εξαίρετη έκθεσή της και για τη σημαντική ποιότητα και το βάθος του έργου της, που είμαι βέβαιος ότι θα εμπνεύσει κάθε μελλοντικό μέτρο της Επιτροπής, όπως έχει ήδη διατυπωθεί.
<P>
Επιπλέον, η συγκεκριμένη έκθεση προσφέρει μια απάντηση στις ποικίλες οργανώσεις για την οικογένεια, οι οποίες στις 15 Μαΐου του προηγουμένου έτους κατέθεσαν στο Κοινοβούλιο αναφορά σχετικά με τη Διεθνή Ημέρα της Οικογένειας. Θα ήθελα ιδιαίτερα να επισημάνω ορισμένες ιδέες οι οποίες έχουν τεράστια σημασία για το μέλλον: η έννοια “family mainstreaming” που σημαίνει την ενσωμάτωση της οικογενειακής διάστασης σε όλες τις πολιτικές, μια ιδέα που ορθώς συμπεριλήφθηκε στη συγκεκριμένη έκθεση και η οποία δεν θα πρέπει ούτε να συγχέεται αλλά ούτε και να προσκρούει στην άλλη ιδέα που –ορθώς– υποστηρίχθηκε σθεναρά εδώ στο Κοινοβούλιο, ήτοι την ιδέα της ενσωμάτωσης της διάστασης του φύλου σε όλες τις κοινοτικές πολιτικές. Μια άλλη ιδέα στην οποία συμβάλλει η συγκεκριμένη έκθεση –και χαίρομαι που εγκρίθηκε– αφορά τις “φιλοοικογενειακές πολιτικές” ιδιαίτερα στους τομείς της χωροταξίας, της στέγασης και της πολιτικής απασχόλησης. Όπως δήλωσε η κ. Eriksson, η ανάγκη εφαρμογής “φιλοοικογενειακών” πολιτικών βαίνει διαρκώς αυξανόμενη. Εάν δεν τις εφαρμόσουμε, τότε θα περιορίσουμε σοβαρά τις προσωπικές επιλογές όλων των πολιτών μας, ανδρών και γυναικών.
<P>
Η μόνη μου διαφωνία αφορά τη συμβολή της κ. Prets, την οποία μάλιστα αναφέρω, απλώς και μόνο επειδή η ίδια δήλωσε προ ολίγου ότι θα ήθελε να είχε οριστεί στην έκθεση ο όρος “οικογένεια”. Δεν νομίζω ότι ένα τέτοιο καθήκον εμπίπτει στο πεδίο αρμοδιοτήτων του Κοινοβουλίου. Αμφιβάλλω δε εάν ένας τέτοιος ορισμός θα είχε νομική ισχύ και δεν πιστεύω ότι θα πρέπει να συγχέουμε τους νέους τύπους ενώσεων και προσωπικών σχέσεων, καθώς και το νομικό τους καθεστώς με την έννοια της οικογένειας – μια κοινωνιολογική έννοια η οποία είναι παραδεκτή ανθρωπολογικά και διαθέτει βαθιές ρίζες στον πολιτισμό μας. Σε αυτό ακριβώς και μόνο θα πρέπει να εστιάσουμε τον προβληματισμό μας όσον αφορά τη συγκεκριμένη έκθεση. Ακόμη μια φορά, τα συγχαρητήριά μου στην κ. Bastos. 
<SPEAKER ID="72" LANGUAGE="DE" NAME="Raschhofer (NI )." AFFILIATION="">
<SPEAKER ID="73" LANGUAGE="NL" NAME="Martens (PPE-DE )." AFFILIATION="">
<P>
   – Κύριε Πρόεδρε, η έκθεση Valenciano αφορά την κατάσταση των γυναικών που προέρχονται από μειονοτικές ομάδες στην Ευρωπαϊκή Ένωση, εμμένοντας ιδιαίτερα στις γυναίκες με αναπηρίες, στις γυναίκες μετανάστες και στις γυναίκες Ρομ. Το θέμα αυτό είναι εξαιρετικά επίκαιρο στην πατρίδα μου, τις Κάτω Χώρες, όπου διεξάγεται αυτήν τη στιγμή σοβαρή συζήτηση σχετικά με την ένταξη των μεταναστών. Κάποιοι μετανάστες κατορθώνουν να ενταχθούν εκπληκτικά σύντομα, ενώ άλλοι –και ιδιαίτερα οι γυναίκες– συχνά αντιμετωπίζουν δυσκολίες, παρότι συνιστούν καίριο παράγοντα ένταξης. Χαίρομαι που το θέμα βρίσκεται στην ημερήσια διάταξή μας, ιδιαίτερα σήμερα που είναι η Διεθνής Ημέρα της Γυναίκας.
<P>
Η Ομάδα μας συμφωνεί επίσης ότι η επαρκής γνώση της γλώσσας είναι εξέχουσας σημασίας, και καλό θα ήταν να γινόταν μια προσπάθεια ήδη στη χώρα καταγωγής. Σε ορισμένα σημεία, εντούτοις, θεωρούμε ότι η έκθεση παρουσιάζει υπερβολές, και δη στην παράγραφο 16, όπου η έκθεση εκτιμά ότι όλοι όσοι είναι κάτοχοι άδειας μακροπρόθεσμης παραμονής θα πρέπει να χαίρουν των ίδιων δικαιωμάτων με τους αυτόχθονες σε όλα τα επίπεδα: πολιτικό, διοικητικό, νομικό, οικονομικό και κοινωνικό επίπεδο. Η θέση αυτή είναι, κατά την άποψή μας, υπερβολική, παρότι τιθέμεθα υπέρ της κατάρτισης ορισμένων ελάχιστων δικαιωμάτων για την καταπολέμηση των διαφόρων τύπων διάκρισης και για την προώθηση της κοινωνικής ένταξης – δεδομένου ότι αυτό είναι το μείζον ζήτημα. Παρεμπιπτόντως, οφείλω να δηλώσω ότι ο συχνά σχοινοτενής κατάλογος προβλημάτων σε τόσους πολλούς τομείς και σε τόσες πολλές τροπολογίες περιστέλλει την ισχύ του μηνύματος και ουσιαστικά υπαινίσσεται ότι ο κατάλογος αυτός είναι περιοριστικός. Στην πραγματικότητα, νέα προβλήματα εγείρονται διαρκώς. Η παράγραφος 16 είναι πρωταρχική για την Ομάδα μας. Εάν παραμείνει, η Ομάδα μας δεν θα μπορέσει να υπερψηφίσει την έκθεση. 
<SPEAKER ID="74" LANGUAGE="FR" NAME="Zrihen (PSE )." AFFILIATION="">
<P>
    Κύριε Πρόεδρε, θα ήμουν πολύ ευτυχισμένη και περήφανη για την ημέρα αυτή της 8ης Μαρτίου, γιατί επιτέλους θα ακουστούμε στο Ευρωπαϊκό Κοινοβούλιο και εσείς, κύριε Πρόεδρε, μας κάνατε την τιμή μιας προσφώνησης. Όμως, σε λίγες ημέρες και σε λίγα λεπτά, θα ψηφίσουμε άλλη μια έκθεση που θεωρεί ότι οι διακρίσεις ανάμεσα στα φύλα πρέπει να διατηρηθούν.
<SPEAKER ID="75" LANGUAGE="SV" NAME="Schmidt, Olle (ELDR )." AFFILIATION="">
<P>
Στη Ζάμπια, κάθε εβδομάδα δολοφονούνται αρκετές γυναίκες από τους άνδρες τους. Στις Ηνωμένες Πολιτείες, κάθε δεκαπέντε δευτερόλεπτα μία γυναίκα υφίσταται ξυλοδαρμό από τον σύζυγό της. Στη Γαλλία, κάθε χρόνο βιάζονται σχεδόν 25 000 γυναίκες. Αυτά ήταν τα στοιχεία που μου είπαν “καλημέρα”, όταν άνοιξα το ραδιόφωνό μου σήμερα το πρωί. Επρόκειτο για κάποια αποσπάσματα από την έκθεση της Διεθνούς Αμνηστίας σχετικά με τη φρικτή κατάσταση των γυναικών σε ολόκληρο τον κόσμο. Δεν είμαι ηθικολόγος, ωστόσο υπάρχει ένα σημείο, πέρα από το οποίο δεν μπορούμε παρά να νιώσουμε αηδία για το κύμα πορνογραφίας που κατακλύζει τα σπίτια μας, το Διαδίκτυο, τις εφημερίδες και τις διαφημίσεις και τα ξενοδοχεία. Ένας γονέας με δύο παιδιά θα δυσκολευτεί να υπερασπιστεί τον εαυτό του απέναντι σε αυτό. Έφτασε σχεδόν πια η στιγμή να πούμε: “ως εδώ και μη παρέκει!” Υπάρχει σαφής συνάφεια μεταξύ της πορνείας και της ολοένα και σκληρότερης πορνογραφίας, αφενός, και, αφετέρου, της καταπίεσης των γυναικών και της βίας προς αυτές. Στην ΕΕ, κάθε χρόνο πωλούνται μισό εκατομμύριο γυναίκες και παιδιά. Σύμφωνα με την κ. Gröner, ο αριθμός αυτός ανέρχεται μάλλον στις 800 000. Αυτό είναι σκανδαλώδες και απίστευτο.
<P>
Η διαδικασία της Λισαβόνας είναι βεβαίως απαραίτητη, προκειμένου να ενισχυθεί η κατάσταση των γυναικών στην αγορά εργασίας. Δεν υπάρχει αμφιβολία επ’ αυτού. Εάν ωστόσο επιθυμούμε να καταστεί η Ευρώπη αξιοπρεπής ήπειρος, τότε πρέπει να σταματήσει αυτό το φρικτό εμπόριο. Απευθύνω έκκληση προς εσάς, κυρία Επίτροπε, καθώς και προς τον Πρόεδρο, κ. Cox, να αποδώσετε στο ζήτημα τη δέουσα σημασία ως πρώτου θέματος της εαρινής Συνόδου Κορυφής των Βρυξελλών. Την 1η Μαΐου, στην Ευρώπη πρέπει να σημάνουν οι καμπάνες της ελευθερίας, και όχι της γυναικείας σκλαβιάς. 
<SPEAKER ID="76" LANGUAGE="FR" NAME="Fraisse (GUE/NGL )." AFFILIATION="">
<P>
    Κυρία Επίτροπε, κυρίες και κύριοι, σήμερα 8 Μαρτίου, θα ήθελα να μιλήσω για τις εκθέσεις και τις προφορικές ερωτήσεις που κατατέθηκαν από την Επιτροπή Δικαιωμάτων των Γυναικών και Ίσων Ευκαιριών και να κάνω μερικές γενικές παρατηρήσεις για αυτήν τη νομοθετική περίοδο που μόλις ολοκληρώσαμε.
<P>
Θα ήθελα να σας θέσω μια ερώτηση. Η νομοθετική περίοδος που μόλις έληξε, μεταξύ άλλων, επέτρεψε τη λήψη της απόφασης-πλαισίου ενάντια στη σωματεμπορία, την προώθηση του προγράμματος ΔΑΦΝΗ και την αναθεώρηση της οδηγίας του 1976 και του άρθρου 23 του Χάρτη των Θεμελιωδών Δικαιωμάτων, τα οποία για μένα είναι όλα θετικές εξελίξεις. Όμως, σας ερωτώ, πώς γίνεται και δεν καταφέρνουμε –τουλάχιστον στη Γαλλία– να μεταδώσουμε στους συμπατριώτες μας μέχρι ποιου σημείου εργάζεται η Ευρώπη για τα δικαιώματα των γυναικών;
<P>
Ένα καλό παράδειγμα είναι η χώρα μου, όπου η κυβέρνηση, την οποία δεν υποστηρίζω, κάνει προτάσεις για επαγγελματική ισότητα. Αυτό με ικανοποιεί. Αλλά δεν κάνει ούτε μία αναφορά στην Ευρώπη ούτε στην αναθεώρηση της οδηγίας του 1976, που έγινε πριν από δυο χρόνια. Είναι σωστό αυτό, αφού οι προτάσεις της είναι αποτέλεσμα της μεταφοράς της οδηγίας;
<P>
Αυτό δεν θα με εμποδίσει να θέσω στην Ευρωπαϊκή Επιτροπή το ζήτημα του άρθρου 13, το οποίο τέθηκε ήδη προ ολίγου. Πώς γίνεται, ενώ υπάρχει οδηγία για την καταπολέμηση του ρατσισμού από το 2000, να μην υπάρχει οδηγία για την καταπολέμηση του σεξισμού; Αυτό που μας προτείνεται σήμερα είναι μια ωχρή σκιά των προσδοκιών της Επιτρόπου μας, όταν έκανε τις προτάσεις της πέρσι. Χάσαμε στα θέματα της εκπαίδευσης, της φορολογίας, των ΜΜΕ και της διαφήμισης. Δεν έχουμε πλέον παρά μόνο το θέμα των ασφαλίσεων και, όπως μόλις μας θύμισε η σοσιαλίστρια συνάδελφος, ακόμη και το θέμα αυτό είναι στα χέρια των λόμπι, τα οποία είναι αντίθετα.
<P>
Συστάθηκε μια οριζόντια ομάδα Επιτρόπων, αλλά μπορεί αυτή η ομάδα να είναι πιο επιθετική; Συντάξαμε επίσης μια έκθεση –η κ. Gröner δεν είναι πλέον εδώ– για την ενθάρρυνση της μεγαλύτερης ισοτιμίας και ισότητας των δύο φύλων εντός των κοινοβουλευτικών οργάνων. Η ίδια η Επιτροπή κάνει εκπληκτικές προσπάθειες σε σχέση με αυτό που συμβαίνει στις χώρες μας, τουλάχιστον στη Γαλλία. Από την πλευρά μου, πιστεύω ότι η εφαρμογή του άρθρου 13 είναι σοβαρά εξασθενημένη και αυτό με ανησυχεί πολύ. 
<SPEAKER ID="77" LANGUAGE="FR" NAME="Hermange (PPE-DE )." AFFILIATION="">
<P>
Αν και, όπως είπε μόλις η κ. Fraisse, η πρόοδος σχετικά με τη μείωση των διαφορών υπήρξε αξιοσημείωτη εδώ και μερικά χρόνια, μένουν ακόμη πολλά να κάνουμε για να επιτύχουμε τους σκοπούς που έχει θέσει η Ευρωπαϊκή Ένωση σε αυτό το πεδίο. Θα ήθελα να αναφέρω δύο σημαντικές δεσμεύσεις που αναλάβαμε στη Λισαβόνα: να φτάσουμε το ποσοστό της γυναικείας εργασίας στο 60% στην Ένωση μέχρι το 2010 και να εξασφαλίσουμε ότι, μέχρι το 2010, το 90% τουλάχιστον των παιδιών μεταξύ 3 ετών και της ηλικίας υποχρεωτικής εγγραφής στο σχολείο να μπορεί να γίνει δεκτό σε αξιοπρεπείς χώρους φύλαξης. Σε σχέση με αυτό, λυπάμαι για την έλλειψη μιας κοινής κοινωνικής πολιτικής, εξαιτίας της οποίας υπάρχουν πολλές φορές σημαντικές καθυστερήσεις στην υιοθέτηση ορισμένων προτάσεων οδηγίας. Μεταξύ άλλων, σκέφτομαι τις προτάσεις που βασίζονται στο άρθρο 13 της Συνθήκης του Άμστερνταμ, οι οποίες θα μπορούσαν να απαγορεύσουν για πρώτη φορά κάθε διάκριση βάσει του φύλου εκτός της αγοράς εργασίας, ιδίως στην πρόσβαση στα αγαθά και τις υπηρεσίες και στην παροχή τους.
<P>
Γι’ αυτό δεν μπορούμε εδώ παρά να υποστηρίξουμε την εξαιρετική έκθεση της κ. Bastos, η οποία θα μας επιτρέψει να λάβουμε τα απαραίτητα μέτρα ώστε να εξασφαλίσουμε τον συνδυασμό της οικογενειακής και της επαγγελματικής ζωής. Αυτός είναι ο λόγος για τον οποίο μου φαίνεται ότι θα μπορούσαμε να υιοθετήσουμε μια οδηγία κατά τα επόμενα χρόνια, όπως κάναμε για τη γονική άδεια. Όντως, αν και η ιδέα του συνδυασμού της οικογενειακής και της επαγγελματικής ζωής υπάρχει εδώ και αρκετό καιρό σε ευρωπαϊκό επίπεδο, δεν ακολουθείται πάντα στην πραγματικότητα, ιδίως από τις επιχειρήσεις, όπου συχνά παραβλέπεται αυτό το ζήτημα.
<P>
Γι’ αυτό, κύριε Πρόεδρε, πιστεύω ότι δεν μπορούμε παρά να υποστηρίξουμε την έκθεση της κ. Bastos. Επιτρέψτε μου να προσθέσω ότι σήμερα εκπληρώνεται ένα όνειρό μας, αφού ορισμένα μέλη που βρίσκονται στο Ευρωπαϊκό Κοινοβούλιο εδώ και αρκετό καιρό γνωρίζουν ότι οι λέξεις “οικογένεια” και “παιδί”, όπως και η έννοια του συνδυασμού της οικογενειακής και επαγγελματικής ζωής, ήταν απαγορευμένες στο Σώμα μας πριν από δέκα χρόνια. Δεν μπορούμε παρά να χαρούμε για τη συζήτηση που κάνουμε σήμερα επ’ ευκαιρία της 8ης Μαρτίου. 
<SPEAKER ID="78" LANGUAGE="NL" NAME="Swiebel (PSE )." AFFILIATION="">
<SPEAKER ID="79" LANGUAGE="FR" NAME="André-Léonard (ELDR )." AFFILIATION="">
<P>
Οι κυβερνήσεις των κρατών μελών και των υπό ένταξη χωρών πρέπει να αξιολογήσουν, το συντομότερο δυνατό, τον διαφορικό αντίκτυπο των εκλογικών συστημάτων στην πολιτική εκπροσώπηση των γυναικών στα εκλεγμένα όργανα και τη δυνατότητα προσαρμογής ή μεταρρύθμισης αυτών των συστημάτων. Θα πρέπει να υιοθετηθούν κατάλληλα μέτρα ώστε να εξασφαλίσουμε μια ισόρροπη συμμετοχή. Ας μην ξεχνάμε ότι ο στόχος είναι να μπορέσουμε τουλάχιστον να διατηρήσουμε, στις επόμενες εκλογές, μια εκπροσώπηση των γυναικών σε ποσοστό το λιγότερο 30% μεταξύ των ευρωπαίων εκλεγμένων μελών. Υπάρχει κίνδυνος η υπο- εκπροσώπηση των γυναικών στις υπό ένταξη χώρες να μειώσει το ποσοστό αυτό, που με τόση δυσκολία επιτύχαμε από τις εκλογές του 1979 και μετά. Πρέπει να ευαισθητοποιήσουμε περισσότερο τις υπό ένταξη χώρες, ώστε οι κυβερνήσεις τους να λάβουν μέτρα για την καταπολέμηση των ανισοτήτων κατά των γυναικών. Σίγουρα, έχει σημειωθεί πρόοδος, αλλά πρέπει να αναπτυχθούν συμπληρωματικά μέτρα.
<P>
Τελειώνοντας, θα ήθελα επίσης να εκφράσω, γενικότερα, την αλληλεγγύη μου προς όλες αυτές τις γυναίκες που μάχονται ανά τον κόσμο και των οποίων τα δικαιώματα καταπατούνται καθημερινά. Αναφέρομαι σε όλες αυτές τις γυναίκες, που υποβάλλονται σε βάρβαρες παραδόσεις και έθιμα, που είναι θύματα πολέμου, του AIDS, κακοποίησης, σωματεμπορίας και, γενικότερα, της ανθρώπινης βλακείας. 
<SPEAKER ID="80" LANGUAGE="PT" NAME="Figueiredo (GUE/NGL )." AFFILIATION="">
<P>
    Σήμερα, 8 Μαρτίου, αποτίνουμε φόρο τιμής στις γυναίκες και στον αγώνα τους για ίσα δικαιώματα και ευκαιρίες και οφείλουμε να επισημάνουμε ότι, παρά την πρόοδο που έχει επιτευχθεί στον καθορισμό των αρχών, εξακολουθούν να υπάρχουν βαθιές ανισότητες και σοβαρές διακρίσεις σε ένα τεράστιο φάσμα τομέων. Απέχουμε πολύ από τη συμμόρφωση προς τις κοινοτικές αποφάσεις όσον αφορά την ίση πρόσβαση στην εργασία, τους μισθούς και τις προαγωγές, την προώθηση των δικαιωμάτων στους τομείς της σεξουαλικής και αναπαραγωγικής υγείας και την καθιέρωση μηχανισμών κοινωνικής υποστήριξης της μητρότητας και της πατρότητας, με βρεφονηπιακούς σταθμούς, ή με τη θέσπιση δομών υποστήριξης των ηλικιωμένων.
<P>
Στον τομέα αυτό ορισμένα κράτη της ΕΕ υπολείπονται τόσο από νομικής άποψης όσο και πρακτικά. Επί τη ευκαιρία, θα ήθελα να επισημάνω όσα συμβαίνουν στην Πορτογαλία. Παρά τις εκκλήσεις για την κατάργηση της νομοθεσίας που προβλέπει την τιμωρία των γυναικών που αναγκάζονται να καταφύγουν σε εθελούσια διακοπή της κύησής τους, η αξιοπρέπεια και η ιδιωτική τους ζωή εξακολουθούν να βάλλονται ακόμη και με ένδικα μέσα, όπως συνέβη σε πρόσφατη δίκη στο Aveiro, όπου επτά γυναίκες κατηγορήθηκαν ότι πραγματοποίησαν –μαζί με συγγενικά και φιλικά τους πρόσωπα– παράνομες εκτρώσεις
<P>
Η προσπάθεια που πραγματοποιήθηκε στις 3 Μαρτίου στους κόλπους της Συνέλευσης της Δημοκρατίας για τροποποίηση του νόμου απορρίφθηκε από τα μέλη της κυβερνητικής πλειοψηφίας, που πρόσκειται στη Δεξιά. Εκείνα υποστήριξαν μια κατάσταση που συνιστά όνειδος για την Πορτογαλία και η οποία τιμωρεί πρωτίστως τις λιγότερο εύπορες γυναίκες, οι οποίες δεν μπορούν να χρησιμοποιήσουν τις ασφαλείς υγειονομικές υπηρεσίες της όμορης χώρας μας.
<SPEAKER ID="81" LANGUAGE="DE" NAME="Klaß (PPE-DE )." AFFILIATION="">
<P>
    Κύριε Πρόεδρε, κυρία Επίτροπε, κυρίες και κύριοι, ευχαριστώ την κ. Regina Bastos, γιατί με την έκθεσή της φέρνει στο επίκεντρο της συζήτησης τον συνδυασμό της οικογένειας και του επαγγέλματος. Η οικογένεια είναι το μικρότερο κύτταρο του κράτους, εδώ τίθενται τα θεμέλια για τη λειτουργία της κοινωνίας, και έτσι η οικογένεια πρέπει να αποτελεί κεντρικό μέλημα της κοινωνίας. Ωστόσο, σήμερα δυστυχώς οι οικογένειες περνούν κρίση. Απέχουμε ακόμη πολύ από τον στόχο μας τον συνδυασμό της επαγγελματικής και της οικογενειακής ζωής. Η επαγγελματική δραστηριότητα πρέπει να προσαρμόζεται προς την οικογένεια και όχι το αντίθετο. Πρέπει να δημιουργηθούν οι κατάλληλες συνθήκες για όποιον φροντίζει τα παιδιά του ή ηλικιωμένα μέλη της οικογένειάς του έτσι ώστε αυτά τα δύο να μπορούν να συνδυαστούν.
<SPEAKER ID="82" LANGUAGE="SV" NAME="Karlsson (PSE )." AFFILIATION="">
<P>
Στην Ευρώπη, είναι εξαιρετικά σημαντικές οι προσπάθειες που καταβάλλει η ΕΕ, προκειμένου να καταστήσει την κοινωνία περισσότερο ισότιμη. Θυμάμαι πολύ καλά τι συνέβη το 1994, όταν ο σουηδός πρωθυπουργός, Ingvar Carlsson, διόρισε την κυβέρνησή του η οποία απαρτιζόταν κατά το ήμισυ από γυναίκες. Έχοντας ο ίδιος σχηματίσει την κυβέρνησή του με αυτόν τον ιδιαίτερο τρόπο, ήταν αδύνατον για τα υπόλοιπα πολιτικά κόμματα να προβούν σε οτιδήποτε άλλο, εκτός από το να διασφαλίσουν την ανάληψη ουσιαστικών πολιτικών ευθυνών από περισσότερες γυναίκες. Για εμάς, τους Σοσιαλδημοκράτες, είναι πασιφανές ότι ένα στα δύο μέλη των πολιτικών μας συνελεύσεων θα πρέπει να είναι γυναίκα.
<SPEAKER ID="83" LANGUAGE="DE" NAME="Lulling (PPE-DE )." AFFILIATION="">
<P>
Σχετικά με την σύνθεση της Επιτροπής, εγώ δεν θεωρώ στην παρούσα χρονική στιγμή πολύ χρήσιμες τις ερωτήσεις προς το Συμβούλιο με στόχο να διασφαλιστεί ότι θα υπάρχουν αρκετές Επίτροποι. Πώς θα μπορούσε να καθορίσει το Συμβούλιο την 1η Μαρτίου –παρενθετικά, πιστεύω ότι δεν εκπροσωπείται καν εδώ– ότι από τον Νοέμβριο του 2004 τουλάχιστον το 1/3 των Επιτρόπων θα είναι γυναίκες; Εγώ ελπίζω ότι θα είναι περισσότερες. Ακόμη κι αν μια τέτοια πρόταση υπάρχει στο σχέδιο της συνταγματικής συνθήκης, θεωρώ παράλογο να ζητήσουμε από κάθε κράτος μέλος έναν κατάλογο με τρεις υποψηφίους ή υποψήφιες. Ένα τέτοιο σύστημα επιλογής δεν διασφαλίζει σε καμία περίπτωση ότι στην επόμενη Επιτροπή θα υπάρχουν οι καλύτεροι άντρες Επίτροποι και αρκετές εξαιρετικές γυναίκες Επίτροποι. 
<SPEAKER ID="84" LANGUAGE="" NAME="Pérez Álvarez (PPE-DE )." AFFILIATION="ES">
<P>
    () Κύριε Πρόεδρε, κυρία επίτροπε, κυρία εισηγήτρια, οφείλω καταρχάς να συγχαρώ την κ. Bastos για την εξαιρετική ποιότητα της έκθεσής της και ταυτόχρονα να χαιρετίσω την επικαιρότητα αυτής της συζήτησης.
<P>
Παρά τον επίσημο χαρακτήρα αρκετών νομικών κειμένων, όπως το Άρθρο 13 της Ιδρυτικής Συνθήκης της Ευρωπαϊκής Κοινότητας, τα Άρθρα 20 και 21 του Χάρτη των Θεμελιωδών Δικαιωμάτων της Ευρωπαϊκής Ένωσης και τα διάφορα κείμενα του συντάγματος κάθε χώρας, είναι αδιαμφισβήτητο ότι η διάκριση εις βάρος των γυναικών παραμένει πραγματικότητα.
<P>
Επομένως, παράλληλα με αυτά τα στοιχεία στον τομέα της εργασίας υπάρχει η ανάγκη υποστήριξης της οικογένειας όπως το απαιτούν οι χαμηλοί δημογραφικοί δείκτες η ανάγκη υποστήριξης της κατ’ οίκον εργασίας μέσω των νέων τεχνολογιών και της μετάδοσής τους, η ανάγκη ενός πιο ευέλικτου ωραρίου εργασίας για την εργαζόμενη γυναίκα, η ανάγκη ένταξης της γυναίκας μετανάστη, η ανάγκη αύξησης των επαγγελματικών ευκαιριών για τις γυναίκες που έχουν πέσει θύματα οικογενειακής βίας και, ταυτόχρονα, ασφαλώς, η ανάγκη επιτάχυνσης των διαδικασιών χωρισμού και διαζυγίου, η αύξηση του αριθμού βρεφοκομείων και νηπιακών σταθμών, και όλα αυτά όπως προανέφερε η κ. Hermange μέσα στο πλαίσιο πραγματοποίησης της στρατηγικής της Λισαβόνας.
<SPEAKER ID="85" LANGUAGE="SV" NAME="Wallström," AFFILIATION="Επιτροπή.">
<P>
Εμείς πραγματικά κρίνουμε απόλυτα σωστό να προχωρήσουμε με σταθερά βήματα στη νομοθεσία για την καταπολέμηση του σεξισμού ή των διακρίσεων σε βάρος των γυναικών και εκτός εργασιακού χώρου. Έχετε προφανώς παρατηρήσει πόσο δύσκολα ήταν τα πράγματα με το άρθρο 13 της οδηγίας. Εμείς, ωστόσο, πιστεύουμε ότι με σταθερά βήματα θα μπορέσουμε να έχουμε επιτυχία και στο θέμα αυτό. Μεταξύ μας πρέπει να τείνουμε χείρα βοηθείας η οποία θα καλύπτει όλα τα σύνορα, προκειμένου να επιτύχουμε μια κατάσταση όπου και οι άνδρες θα μπορούν να ορθώσουν το ανάστημά τους και να δηλώσουν ότι είναι φεμινιστές, γνωρίζοντας ότι με τον τρόπο αυτό διασφαλίζεται στην πράξη ότι άνδρες και γυναίκες έχουν τα ίδια δικαιώματα, τις ίδιες υποχρεώσεις και τις ίδιες ευκαιρίες.
<SPEAKER ID="86" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 12.00. 
<SPEAKER ID="87" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0055/2004) της κ. Junker, εξ ονόματος της Επιτροπής Ανάπτυξης και Συνεργασίας σχετικά με τον πληθυσμό και την ανάπτυξη: 10 έτη μετά τη Διεθνή Διάσκεψη για τον Πληθυσμό και την Ανάπτυξη (Κάιρο-1994). 
<SPEAKER ID="88" LANGUAGE="DE" NAME="Junker (PSE )," AFFILIATION="εισηγήτρια">
<P>
   .  Κύριε Πρόεδρε, κυρία Επίτροπε, κυρίες και κύριοι, η δεκαετία του 1990 ήταν η εποχή των μεγάλων διασκέψεων του ΟΗΕ που έδωσαν νέα πνοή στη διεθνή συνεργασία και ειδικά στις σχέσεις μεταξύ πλουσίων και φτωχών χωρών. Μια τέτοια διάσκεψη ήταν η Διεθνής Διάσκεψη για τον Πληθυσμό και την Ανάπτυξη που έγινε στο Κάιρο τον Σεπτέμβριο του 1994. Η επικείμενη δέκατη επέτειος πρέπει να μας δώσει έναυσμα για έναν απολογισμό της πορείας της φιλόδοξης πλατφόρμας δράσης που είχε ψηφιστεί τότε από 179 κράτη. Εξαρχής δηλώνω ότι το αποτέλεσμα είναι μάλλον απογοητευτικό, εάν το συγκρίνουμε με τα αιτήματα που είχαν διατυπωθεί τότε. Στο Κάιρο συσχετίστηκε για πρώτη φορά η ανάπτυξη του πληθυσμού με την παγκόσμια ανάπτυξη και με κεντρικούς στόχους της αναπτυξιακής πολιτικής, ενώ μέχρι τότε αντιμετωπιζόταν ως ξεχωριστό ζήτημα και ο έλεγχος των γεννήσεων και ο οικογενειακός προγραμματισμός δεν εντασσόταν σε ένα γενικό κοινωνικό πλαίσιο.
<P>
Παραθέτω μερικά στοιχεία για την παγκόσμια αυτή δυστυχία των γυναικών: κάθε χρόνο πεθαίνουν ένα εκατομμύριο γυναίκες εξαιτίας μολύνσεων των αναπαραγωγικών οργάνων και σεξουαλικά μεταδιδομένων ασθενειών που δεν σχετίζονται με τον ιό ΗΙV/AIDS, ενώ κάθε ένα λεπτό, δέκα άνθρωποι μολύνονται από τον ιό ΗΙV/AIDS, από τους οποίους οι μισοί είναι το πολύ 24 ετών. Κάθε ένα λεπτό πεθαίνει μία γυναίκα για λόγους που σχετίζονται με την εγκυμοσύνη. Τουλάχιστον 75 εκατομμύρια από τα 175 εκατομμύρια κυήσεων τον χρόνο είναι ανεπιθύμητες. Κάθε ένα λεπτό γίνονται περίπου 100 αμβλώσεις, 40 από τις οποίες εκτελούνται κάτω από επισφαλείς συνθήκες από άτομα χωρίς ιατρική κατάρτιση. 70 000 γυναίκες πεθαίνουν τον χρόνο έπειτα από πρόχειρες αμβλώσεις.
<P>
Για να μην παρεξηγηθώ: ασφαλώς η άμβλωση δεν μπορεί να αποτελέσει μέθοδο οικογενειακού προγραμματισμού, πρέπει όμως οι γυναίκες που μέσα στην δυστυχία τους δεν βλέπουν άλλη διέξοδο να έχουν τη δυνατότητα ασφαλούς διακοπής της κύησης. Εάν κάθε μέρα έβρισκαν τον θάνατο τόσοι πολλοί νέοι άνδρες, περίπου 1 450 την ημέρα ή 529 000 το χρόνο, από αιτίες που θα μπορούσαν σε μεγάλο βαθμό να είχαν αποτραπεί, το θέμα θα αφορούσε το Συμβούλιο Ασφαλείας, όπως είπε γνωστός αφρικανός γιατρός. Όμως οι κίνδυνοι είναι άνισα κατανεμημένοι. Στις αναπτυσσόμενες χώρες, οι επιπλοκές της κύησης και του τοκετού είναι τα κύρια αίτια θανάτου και αναπηρίας των γυναικών σε αναπαραγωγική ηλικία. Με άλλα λόγια, ο κίνδυνος θανάτου στην διάρκεια της κύησης ή εξαιτίας της είναι 150 φορές μεγαλύτερος για τις γυναίκες που ζουν Νότια της Σαχάρας από ό,τι είναι στην Ευρώπη. Στη Δανία πεθαίνει κάθε 4 μήνες μια γυναίκα για τέτοιους λόγους, ενώ στο Αφγανιστάν κάθε 26 λεπτά. Και θα μπορούσα να συνεχίσω με παρόμοια στοιχεία.
<P>
Τα στοιχεία αυτά σκοπεύουν να καταστήσουν σαφές ότι υπάρχει ανάγκη να ληφθούν μέτρα επειγόντως και σε μεγάλη κλίμακα, πράγμα για το οποίο δεσμεύθηκαν τα κράτη που υπέγραψαν στο Κάιρο για ποσά εκατομμυρίων. Ωστόσο, τα περισσότερα δεν εκπλήρωσαν την υποχρέωσή τους. Στην πραγματικότητα δεν διατέθηκε ούτε καν το μισό του ποσού αυτού, ενώ οι αναπτυσσόμενες χώρες ανταποκρίθηκαν ποσοστιαία περισσότερο στους στόχους από τις χώρες του Βορρά. Αυτές τις ημέρες το Ηνωμένο Βασίλειο προηγήθηκε δίνοντας το καλό παράδειγμα με την αύξηση των πόρων για το σχέδιο οικογενειακού προγραμματισμού του ΟΗΕ από 4,5 εκατ. σε 6 εκατ. λίρες Αγγλίας ετησίως. Αυτό συνιστά και μια απάντηση στην περιοριστική πολιτική του Προέδρου Μπους που αντιμετωπίστηκε με παγκόσμιες διαμαρτυρίες.
<P>
Η Επιτροπή Πληθυσμού και Ανάπτυξης του Οικονομικού και Κοινωνικού Συμβουλίου των Ηνωμένων Εθνών, του ECOSOC, κάνοντας μια ανασκόπηση σχετικά με τη διάσκεψη του Καΐρου καταλήγει αυτές τις ημέρες επίσης στο συμπέρασμα ότι το θέμα του πληθυσμού και της αναπαραγωγικής υγείας έχει μεγάλη σημασία και ως εκ τούτου πρέπει να περιληφθεί στα αναπτυξιακά προγράμματα και τις στρατηγικές για την καταπολέμηση της φτώχειας, διότι μόνο έτσι μπορούν να υλοποιηθούν οι αναπτυξιακοί στόχοι της χιλιετίας. Αυτό συμπίπτει με τα συμπεράσματα της έκθεσής μου, που απευθύνονται προς την Επιτροπή, γιατί και η ευρωπαϊκή αναπτυξιακή συνεργασία πρέπει να συμβάλει ενεργά προκειμένου όλα τα ζευγάρια και τα μεμονωμένα άτομα να μπορούν να ασκήσουν το θεμελιώδες δικαίωμά τους στην καλή υγεία και στην ελεύθερη άσκηση της ευθύνης τους για τον αριθμό των παιδιών τους και την ηλικία κατά την οποία θα τα αποκτήσουν.
<P>
Η Διεθνής Ημέρα της Γυναίκας είναι εδώ και πάνω από 90 χρόνια μια ημέρα πολιτικού αγώνα για τα δικαιώματα της γυναίκας. Ακούσαμε, και είναι αλήθεια, πως και στην Ευρώπη πρέπει ακόμη να γίνουν πολλά, πρέπει όμως να παραδεχθούμε ότι παραπονιόμαστε υπερβολικά, αγαπημένες μου ευρωπαίες αδελφές. Αυτά που έχουμε επιτύχει αποτελούν άπιαστα όνειρα για τις περισσότερες γυναίκες στις αναπτυσσόμενες χώρες. Η Διεθνής Ημέρα της Γυναίκας πρέπει να μας κάνει να συνειδητοποιήσουμε περισσότερο ότι το ζητούμενο είναι η διεθνής αλληλεγγύη. Το μήνυμα της έκθεσής μου για τα δέκα χρόνια του Καΐρου είναι επίσης ότι οι ευρωπαίες αδελφές βρίσκονται στο πλευρό των γυναικών των χωρών του Νότου. Ακόμη και εκεί μεγαλώνουν οι ελπίδες μας Ποια χώρα πιστεύετε ότι έχει το μεγαλύτερο ποσοστό γυναικών στο κοινοβούλιό της; Η Φινλανδία; Η Σουηδία; Και οι δύο έχουν ένα ικανοποιητικό ποσοστό, όμως το υψηλότερο το έχει η Ρουάντα, με περισσότερες από 48% γυναίκες βουλευτές. Αυτό μας δίνει ελπίδες. 
<SPEAKER ID="89" LANGUAGE="EN" NAME="Wallström," AFFILIATION="Επιτροπή">
<P>
    Κύριε Πρόεδρε, θα ήθελα να ευχαριστήσω την κ. Junker για το σημαντικό έργο της σε αυτήν την έκθεση.
<P>
Η Διεθνής Διάσκεψη για τον Πληθυσμό και την Ανάπτυξη το 1994 στο Κάιρο ήταν ένα γεγονός ορόσημο, που παρουσίασε σε όλο τον κόσμο μια ολοκληρωμένη προσέγγιση της σεξουαλικής και αναπαραγωγικής υγείας και των συναφών δικαιωμάτων. Η παγκόσμια κοινότητα συμφώνησε για τη σημασία των αναπαραγωγικών δικαιωμάτων και την προώθηση της ισότητας, καθώς και για τη σημασία της δυνατότητας όλων των γυναικών και των αντρών να έχουν πρόσβαση σε ολοκληρωμένες υπηρεσίες υγείας. Η Ευρωπαϊκή Ένωση ενέκρινε πλήρως τις δεσμεύσεις του Καΐρου εκείνη την εποχή και συνεχίζει να το κάνει. Το 2000, η υιοθέτηση από τα Ηνωμένα Έθνη των αναπτυξιακών στόχων της χιλιετίας ανανέωσε την έμφαση σε πολλά από τα θέματα που θίχτηκαν στο Κάιρο και πρόσφερε την ευκαιρία να ενισχυθούν οι προσπάθειες και τα εγχειρήματα.
<P>
Ωστόσο, δέκα χρόνια μετά το Κάιρο, διάφοροι παράγοντες απειλούν τώρα την επίτευξη των στόχων που ορίστηκαν σε εκείνη τη διάσκεψη. Παρατηρώ, συγκεκριμένα, ότι οι πόροι αναπτυξιακής βοήθειας για βελτιωμένες υπηρεσίες αναπαραγωγικής υγείας δεν αυξάνονται επαρκώς, ότι η πανδημία του HIV/AIDS καταστρέφει τις κοινωνικές και οικονομικές δομές και ότι το παγκόσμιο πολιτικό κλίμα εμποδίζει την πρόοδο στην αναπαραγωγική υγεία. Στο πλαίσιο αυτό, αναφέρομαι ιδιαίτερα στον “κανόνα του παγκόσμιου φίμωτρου” ή, αλλιώς, πολιτική της Πόλης του Μεξικού, όπως αποκαταστάθηκε από τον Πρόεδρο Μπους.
<P>
Αυτή η πρωτοβουλία του Ευρωπαϊκού Κοινοβουλίου είναι τόσο ευπρόσδεκτη όσο και επίκαιρη, καθώς έρχεται στις αρχές του έτους Κάιρο +10, όπου απειλείται η πρόοδος στη σεξουαλική και αναπαραγωγική υγεία και τα συναφή δικαιώματα. Το ψήφισμα είναι πολύ πλήρες και καλύπτει εκτενώς τις δραστηριότητες σεξουαλικής και αναπαραγωγικής υγείας. Είμαι ιδιαίτερα ευχαριστημένη που βλέπω ότι το Κοινοβούλιο τονίζει την ανάγκη να ενοποιηθούν πλήρως τα προγράμματα για τις σεξουαλικά μεταδιδόμενες ασθένειες, όπως ο ιός HIV, με τα προγράμματα για την αντιμετώπιση των αναγκών της σεξουαλικής και αναπαραγωγικής υγείας γενικά. Επίσης, εκτιμώ πάρα πολύ τον βαθμό στον οποίο τα θέματα ισότητας των φύλων υπογραμμίζονται και συνδέονται στενά με τη σεξουαλική και αναπαραγωγική υγεία.
<P>
Οι υπηρεσίες αναπαραγωγικής υγείας, συμπεριλαμβανομένου του οικογενειακού προγραμματισμού, βρίσκονται στην πρώτη γραμμή της πρόληψης του HIV/AIDS και της υγείας των γυναικών πριν και μετά τον τοκετό. Η ανάγκη για καθολική πρόσβαση είναι ακόμη πιο επείγουσα τώρα από ό,τι το 1994, δεδομένης της δραματικής αύξησης του αριθμού των ατόμων που έχουν μολυνθεί και προσβληθεί από τον ιό HIV και το AIDS. Η μητρική θνησιμότητα παραμένει επίσης ανησυχητικά υψηλή σε πάρα πολλές χώρες, με περισσότερες από μισό εκατομμύριο γυναίκες παγκοσμίως να πεθαίνουν πρόωρα κάθε χρόνο από αίτια που σχετίζονται με την κύηση.
<P>
Όσον αφορά την υποστήριξή μας στην εφαρμογή του προγράμματος δράσης του Καΐρου, η Ευρωπαϊκή Κοινότητα χορήγησε περίπου 655 εκατ. ευρώ για άμεση στήριξη αυτών των δραστηριοτήτων από το 1994 έως το 2001. Εφαρμόζοντας αναλογικές συνεισφορές σε όλα τα προγράμματα ενίσχυσης που σχετίζονται με την υγεία, συμπεριλαμβανομένης της ανθρωπιστικής βοήθειας, η συνολική ενίσχυση της Ευρωπαϊκής Κοινότητας σε αυτές τις δραστηριότητες αυτήν την περίοδο ήταν περίπου 1,42 εκατ. ευρώ ή λίγο περισσότερο από το 12% της συνολικής υποστήριξης των διεθνών χορηγών στις δραστηριότητες του Καΐρου. Επιπλέον, υποστηρίζουμε την έρευνα για το HIV/AIDS μέσω του προγράμματος εταιρικής σχέσης για τις κλινικές δοκιμές στις ευρωπαϊκές και τις αναπτυσσόμενες χώρες, με αρχικό κονδύλιο 200 εκατ. ευρώ.
<SPEAKER ID="90" LANGUAGE="FR" NAME="Fraisse (GUE/NGL )," AFFILIATION="συντάκτρια γνωμοδότησης της Επιτροπής Δικαιωμάτων των Γυναικών και Ίσων Ευκαιριών">
<P>
   . Κύριε Πρόεδρε, κυρία Επίτροπε, κυρίες και κύριοι, θα ήθελα καταρχάς να ευχαριστήσω την κ. Junker που ανέλαβε την πρωτοβουλία αυτής της έκθεσης. Είναι εξαιρετικά σημαντική και πρέπει να την συγχαρούμε γι’ αυτήν. Έχω τρεις ανησυχίες. Πρώτον, είναι ξεκάθαρο ότι οι χώρες που δεσμεύτηκαν στο Κάιρο, όπως μόλις μας υπενθυμίσατε και εσείς, κυρία Επίτροπε, δεν τήρησαν τις υποχρεώσεις τους: 45% το 2000 είναι πολύ λίγο. Δεύτερον, η απροθυμία του κ. Μπους να χορηγήσει περισσότερα χρήματα σε αυτούς που ασχολούνται με θέματα αυτού του είδους. Και, τρίτον, η διεύρυνση, αφού ορισμένες χώρες της Ευρωπαϊκής Ένωσης δεν θέλουν να βοηθήσουν αρκετά τις γυναίκες σε θέματα ελέγχου των γεννήσεων, πράγμα που αποτελούσε ένα από τα στοιχήματα του Καΐρου. Δεν πρέπει να ξεχνάμε ότι πριν από το Κάιρο, το 1994, είχαμε διαχείριση και έλεγχο των πληθυσμών· από τότε, έχουμε την έννοια του ελέγχου της γονιμότητας και της κυριαρχίας επί του σώματός μας και δεν πρόκειται καθόλου για το ίδιο πράγμα. Έχοντας υπόψη αυτές τις τρεις ανησυχίες, αυτό που προτείνω, αυτό που πρότεινα στην Επιτροπή, είναι μια συμφωνία πλαίσιο. Πιστεύω ότι πρέπει να συντονίσουμε τις προσπάθειες μας.
<P>
Κυρία Επίτροπε, σας καταλαβαίνω, το μόνο που επιθυμείτε είναι να υποστηρίξετε αυτήν την έκθεση και αυτά τα σχέδια. Αλλά δεν πρέπει να γίνουμε λίγο πιο επιθετικοί ή αυταρχικοί; Με άλλα λόγια, δεν πρέπει να λάβουμε μέτρα που να επιβληθούν ώστε να καταφέρουμε να πραγματοποιήσουμε τους στόχους του Καΐρου; Είπα όντως ότι έχω τρεις ανησυχίες, αλλά θα μπορούσα να προσθέσω και μια τέταρτη. Οι ΜΚΟ ανυπομονούν πολύ να δουν πώς θα λειτουργήσει στην πράξη η καθολική πρόσβαση στην περίθαλψη –όπως μόλις ανέφερε η κ. Junker– με ισορροπία μεταξύ των δημόσιων και των ιδιωτικών χρηματοδοτήσεων. Εάν αυτή η ισορροπία δεν διατηρηθεί, εάν ο δημόσιος χώρος, δηλαδή η καθολική πρόσβαση στην περίθαλψη και σε μέσα για τον έλεγχο των γεννήσεων, δεν εξασφαλιστεί, τότε θα έχουμε πάλι προβλήματα. Πιστεύω, λοιπόν, ότι η Ευρωπαϊκή Ένωση θα πρέπει να αναλάβει σαφείς δεσμεύσεις ως προς αυτό το θέμα. 
<SPEAKER ID="91" LANGUAGE="" NAME="" AFFILIATION="Αντιπροέδρου">
<SPEAKER ID="92" LANGUAGE="" NAME="Santini (PPE-DE )." AFFILIATION="(">
<P>
    Κυρία Πρόεδρε, ο κ. Mantovani έχει κολλήσει στην κίνηση και μου ανέθεσε να καταθέσω τη θέση του ως σκιώδους εισηγητή, κάτι που κάνω ευχαρίστως. Το πρόγραμμα δράσης του Καΐρου έχει θέσει σημαντικούς στόχους σε ό,τι αφορά την πολιτική ανάπτυξης, στόχοι που, εάν επιτευχθούν, θα πρέπει να βελτιώσουν τις συνθήκες ζωής στις αναπτυσσόμενες χώρες. Αν και πρόκειται αναμφίβολα για μια αξιέπαινη πρωτοβουλία και για ένα θέμα πολύ σύνθετο ως προς την αντιμετώπισή του, κατά την άποψή μου, αυτή η έκθεση παραβλέπει τον βασικό στόχο που τέθηκε πριν από δέκα χρόνια στη Διάσκεψη του Καΐρου. Με την ιδιότητα του σκιώδους εισηγητή για την Ομάδα μας, το Ευρωπαϊκό Λαϊκό Κόμμα (Χριστιανοδημοκράτες) και τους Ευρωπαίους Δημοκράτες, δεν πιστεύω ότι έχουν αντιμετωπιστεί επαρκώς τα επείγοντα ζητήματα που εμείς θεωρούμε εξίσου σημαντικά. Αυτά αφορούν την αλλαγή του πληθυσμού στις αναπτυσσόμενες χώρες, δηλαδή τα θέματα που σχετίζονται με την εκπαίδευση και την πρόσβαση στην κατάρτιση, προβλήματα διατροφής, προβλήματα υγιεινής, οικονομική ανάπτυξη και μετανάστευση. Αντιθέτως, όπως είναι ιδιαίτερα εμφανές στο κείμενο που παρουσίασε η εισηγήτρια κ. Junker, η έκθεση εστιάζει σχεδόν αποκλειστικά σε θέματα που αφορούν την αναπαραγωγή και τη σεξουαλική διαπαιδαγώγηση, θέματα ασφαλώς πολύ σημαντικά, αλλά τα οποία δεν πρέπει να αποκοπούν από ένα ευρύτερο πλαίσιο και να αντιμετωπιστούν με στείρο τρόπο, ιδιαίτερα εάν αυτές οι προτάσεις δεν συμφωνούν πλήρως με τα συμπεράσματα του Καΐρου. Είναι πάρα πολλά τα θέματα που ξεχάστηκαν και τα οποία τότε είχαν αποτελέσει βασικές πτυχές της διαρθρωτικής αλλαγής του πληθυσμού στις αναπτυσσόμενες χώρες για τα χρόνια που θα ακολουθούσαν. Κατά την άποψή μου, αυτή η έκθεση που, σας θυμίζω, εγκρίθηκε με έντεκα ψήφους υπέρ και επτά κατά στην επιτροπή, χρειάζεται επανεξέταση και, πάνω από όλα, πρέπει να συμπεριλάβει και πάλι όσα κατοχυρώθηκαν στην προαναφερθείσα Διάσκεψη.
<P>
Για λόγους συνέπειας ως προς τους στόχους του προγράμματος δράσης, θεωρώ συγκεκριμένα ότι πρέπει να γίνει αποδεκτή η αιτιολογική σκέψη ΙΗ β, η οποία υπογραμμίζει τη σπουδαιότητα και τη θεμελιώδη σημασία της οικογένειας ως στοιχείου συνοχής και ενότητας της κοινωνίας. Επιπλέον, ελπίζω, όπως πρότεινε σθεναρά η Ομάδα μας, σε μια πιο ισορροπημένη αναδιατύπωση των παραγράφων 6, 10, 11, 17, 23 και 26. Δεν θα μπορέσουμε, επίσης, να δεχτούμε χωρίς αναδιατύπωση την παράγραφο 20, η οποία προωθεί απερίφραστα τη διακοπή της κύησης, χωρίς να λαμβάνονται υπόψη τα εθνικά νομικά πλαίσια, και το κάνει μάλιστα μέσω εκστρατειών ενημέρωσης στις αναπτυσσόμενες χώρες για ασφαλείς διακοπές της κύησης. Αναμφίβολα, σε αυτόν τον ευαίσθητο τομέα πρέπει να υπάρξει σεβασμός της κυριαρχίας και της ηθικής κάθε χώρας, πόσο μάλλον σε θέματα τόσο ευαίσθητα, όπως η αναπαραγωγική υγεία και τα δικαιώματα σχετικά με την αναπαραγωγή. Αυτή είναι η θέση του συντάκτη γνωμοδότησης και σκιώδους εισηγητή του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, κ. Mantovani. 
<SPEAKER ID="93" LANGUAGE="SV" NAME="Theorin (PSE )." AFFILIATION="">
<P>
Καταρχάς, ορισμένα στοιχεία. Γνωρίζουμε πλέον ότι κάθε λεπτό μια γυναίκα πεθαίνει για λόγους που συνδέονται με την κύηση. Κάθε λεπτό, διεξάγονται 100 εκτρώσεις, οι μισές από τις οποίες από άτομα χωρίς ιατρική κατάρτιση. Κάθε χρόνο, 70 000 γυναίκες πεθαίνουν μετά από επισφαλείς αμβλώσεις. Κάθε λεπτό, δέκα άνθρωποι μολύνονται από τον ιό του AIDS. Κάθε χρόνο, δύο εκατομμύρια κορίτσια ηλικίας μεταξύ πέντε και δεκαπέντε ετών εισάγονται στην εμπορική αγορά του σεξ και σε μια σύγχρονη μορφή δουλείας, χωρίς να προστατεύονται από κανένα μέτρο πρόληψης.
<P>
Στις αναπτυσσόμενες χώρες, τα προβλήματα αναπαραγωγής αποτελούν τη σημαντικότερη αιτία θανάτου ή αναπηρίας για τις γυναίκες σε ηλικία τεκνοποίησης. Στο Αφγανιστάν, το ήμισυ όλων των θανάτων των γυναικών ηλικίας 15-50 ετών προκαλείται από κυήσεις. Εν προκειμένω, η άρνηση να στηρίξουμε οργανώσεις που παρέχουν συμβουλές αντισύλληψης σημαίνει εκούσια συνομωσία σε μια κατάσταση όπου κάθε χρόνο εκατοντάδες χιλιάδες γυναίκες υφίστανται επισφαλείς αμβλώσεις, πεθαίνουν πρόωρα και μολύνονται από τον ιό του AIDS. Η κατάσταση αυτή συνιστά σοβαρή παραβίαση των ανθρωπίνων δικαιωμάτων, αλλά και σοβαρό κίνδυνο για την παραγωγική και την ψυχική υγεία των γυναικών.
<SPEAKER ID="94" LANGUAGE="PT" NAME="Ribeiro e Castro (UEN )." AFFILIATION="">
<P>
Τώρα θα προχωρήσω στη δεύτερη παρατήρησή μου: πρέπει να καθορίσουμε ακριβώς τι εννοούμε με τον όρο “σεξουαλική και αναπαραγωγική υγεία”, που αποτελεί ένα θέμα το οποίο –χωρίς να θέλω να προκαλέσω τους συναδέλφους βουλευτές– δεν αφορά μόνο τις γυναίκες, αλλά και τους άνδρες. Πρέπει να διευκρινίσουμε την έννοια αυτή, η οποία συχνά χρησιμοποιείται λανθασμένα στις διεθνείς συζητήσεις. Ο ορισμός που προτείνω είναι ότι η σεξουαλική και αναπαραγωγική υγεία θα πρέπει να νοούνται στο πλαίσιο της πρόληψης των σεξουαλικώς μεταδιδόμενων νόσων, συμπεριλαμβανομένου του AIDS και του ιού HIV –μια μάστιγα που μας αφορά όλους– αλλά και στο πλαίσιο της εγγύησης των ασφαλών συνθηκών που πρέπει να υπάρχουν κατά την περίοδο της κύησης, του τοκετού και της λοχείας. Αυτή είναι η έννοια που προτείνω.
<P>
Τέλος θα ήθελα να πω κάτι τελευταίο σχετικά με τις αμβλώσεις. Συμφωνώ με την εισηγήτρια ότι η άμβλωση δεν συνιστά μέσο αντισύλληψης. Συμφωνώ με την τοποθέτηση αυτή και πιστεύω ότι η συγκεκριμένη σκέψη είναι αυτονόητη, όμως θεωρώ ότι το θέμα δεν πρέπει να εξετάζεται σαν να ήταν η άμβλωση όντως μια μορφή αντισύλληψης. Επιπλέον θεωρώ ότι το θέμα αυτό θα πρέπει να εναπόκειται στη διακριτική ευχέρεια της κάθε χώρας. Είναι απόλυτα ατυχές να αναλάβει η Ευρωπαϊκή Ένωση θέση ισχύος επί του προκειμένου και συνεπώς να κατηγορηθεί ότι προωθεί την άμβλωση σε διεθνές επίπεδο· ως εκ τούτου, προτείνουμε την άρση του σημείου 9 της αιτιολογικής σκέψης 20.
<SPEAKER ID="95" LANGUAGE="EN" NAME="Sandbæk (EDD )." AFFILIATION="">
<P>
    Κυρία Πρόεδρε, η ΔΔΠΑ ήταν αναμφισβήτητα ένα ορόσημο στην ιστορία του πληθυσμού και της ανάπτυξης, εστιάζοντας στη σεξουαλική και αναπαραγωγική υγεία και τα συναφή δικαιώματα του κάθε ατόμου. Θα περιμέναμε μέχρι τώρα, δέκα χρόνια μετά, να είχαν αναπτυχθεί περισσότερο αυτά τα δικαιώματα, όμως δυστυχώς, αντίθετα, βρίσκονται κάτω από σφοδρή επίθεση. Αρκετοί έχουν ήδη αναφερθεί σε αυτό που είναι γνωστό ως πολιτική της Πόλης του Μεξικού, το οποίο θα ήταν αντισυνταγματικό στις Ηνωμένες Πολιτείες. Η άρνηση της βοήθειας των Ηνωμένων Πολιτειών σε οποιονδήποτε οργανισμό που αναφέρεται καθ’ οιονδήποτε τρόπο στην άμβλωση έχει ήδη αυξήσει σημαντικά τον κίνδυνο των ανεπιθύμητων κυήσεων, των σεξουαλικώς μεταδιδόμενων νοσημάτων, συμπεριλαμβανομένου του HIV/AIDS, καθώς επίσης και του θανάτου και του τραυματισμού λόγω επισφαλών αμβλώσεων.
<P>
Επιτρέψτε μου να τονίσω ότι κανένας δεν επιθυμεί να χρησιμοποιείται η άμβλωση ως μέσο οικογενειακού προγραμματισμού. Επομένως, σας παροτρύνω να ψηφίσετε κατά της τροπολογίας αριθ. 12. Ένας αριθμός τροπολογιών διαγράφει τα δικαιώματα των γυναικών, γεγονός που φυσικά είναι τελείως απαράδεκτο. Παροτρύνω όλους σας να εγκρίνετε αυτήν την έκθεση, έτσι ώστε η ΕΕ να μπορέσει να στείλει ένα ισχυρό μήνυμα δέσμευσης στη ΔΔΠΑ. 
<SPEAKER ID="96" LANGUAGE="IT" NAME="Bonino (NI )." AFFILIATION="">
<P>
    Κυρία Πρόεδρε, κυρίες και κύριοι, έχω μόνο ένα λεπτό. Θα ήθελα να χρησιμοποιήσω ένα μέρος του χρόνου αυτού για να στηρίξω τις τροπολογίες που κατέθεσε η κ. Frassoni, συγκεκριμένα αυτές που αφορούν την εκστρατεία κατά των ακρωτηριασμών των γυναικείων γεννητικών οργάνων. Είναι μια εκστρατεία την οποία αυτό το Κοινοβούλιο έχει στηρίξει ιδιαίτερα –μάλιστα την ξεκίνησε με τη βοήθεια της Επιτροπής– και πρέπει να πω ότι έχουν σημειωθεί ήδη μεγάλες επιτυχίες στον αφρικανικό και τον αραβικό κόσμο. Επιπλέον, θα ήθελα να καταγραφεί, τουλάχιστον σε ένα μέρος της έκθεσης, ο θαυμασμός μας για τις γυναίκες του αραβικού και του αφρικανικού κόσμου, οι οποίες αγωνίζονται για τα δικαιώματά τους στις χώρες τους, σε συνθήκες πολύ πιο δύσκολες από ό,τι εδώ, όπως μπορείτε να φανταστείτε. Σήμερα, δέκα εκατομμύρια γυναίκες βγήκαν στους δρόμους του Μογκαντίσου για να αγωνιστούν κατά των ακρωτηριασμών των γυναικείων γεννητικών οργάνων. Σε ολόκληρο τον αραβικό και τον αφρικανικό κόσμο πολύ θαρραλέες γυναίκες υπερασπίζονται τα δικαιώματά τους. Θα ήθελα αυτό το Κοινοβούλιο να τους δώσει μια ένδειξη μεγάλης υποστήριξης και εξαιρετικά μεγάλης εκτίμησης. 
<SPEAKER ID="97" LANGUAGE="NL" NAME="Martens (PPE-DE )." AFFILIATION="">
<P>
   – Κυρία Πρόεδρε, πριν από 10 χρόνια, το 1994, διεξήχθη στο Κάιρο η Διεθνής Διάσκεψη για τον Πληθυσμό και την Ανάπτυξη, όπου καθορίστηκε ένα ευρύ φάσμα στόχων για τον πληθυσμό και την ανάπτυξη. Το πρόγραμμα δράσης ήταν εξαιρετικά ισόρροπο και αποδείχτηκε στερεή βάση δράσης, ιδιαίτερα από την άποψη της ευρείας βάσης που δημιουργήθηκε στη Διάσκεψη. Επίσης, έδωσε σημαντικότατη ώθηση στους αναπτυξιακούς στόχους της χιλιετίας, οι οποίοι διατυπώθηκαν εν συνεχεία.
<P>
Κατά την προηγούμενη δεκαετία δεν συνέβη τίποτε που θα μπορούσε να καταστήσει τους στόχους του Καΐρου λιγότερο σημαντικούς ή σύγχρονους. Δυστυχώς, η κατάσταση εξακολουθεί να μην είναι όπως θα έπρεπε. Από το σύνολο των συμφωνηθέντων οικονομικών στόχων για τις δωρήτριες χώρες έχουν υλοποιηθεί λιγότεροι από τους μισούς. Στις περισσότερες χώρες, η θέση των γυναικών έχει μετά βίας βελτιωθεί ελάχιστα. Η συμμετοχή στην πρωτοβάθμια εκπαίδευση –ειδικά για τα κορίτσια– υπολείπεται μακράν των στόχων. Το δε AIDS αντί να υποχωρήσει, γνωρίζει έξαρση. Η βασική υγειονομική περίθαλψη και η αναπαραγωγική υγεία εξακολουθούν να απαιτούν σημαντικές επενδύσεις.
<SPEAKER ID="98" LANGUAGE="EN" NAME="McAvan (PSE )." AFFILIATION="">
<P>
Τέλος, υποστηρίζω θερμά τις τροπολογίες της κ. Junker και του κ. Bowis για το πρόβλημα του κολπικού συριγγίου. Πολλοί από εμάς επισκεφτήκαμε το νοσοκομείο θεραπείας του συριγγίου στην Αντίς Αμπέμπα της Αιθιοπίας και συναντήσαμε γυναίκες που είχαν προσβληθεί από αυτό το πολύ σοβαρό πρόβλημα υγείας, το οποίο δεν έχει απασχολήσει πολύ συχνά το Κοινοβούλιο. Είναι ένα σοβαρό πρόβλημα και ελπίζω ότι η Ευρωπαϊκή Επιτροπή θα εξετάσει με ποιο τρόπο μπορεί να βοηθήσει στη χρηματοδότηση των νοσοκομείων και των επιτόπιων προγραμμάτων για γυναίκες που πάσχουν από αυτό. Είναι ένα πρόβλημα που μπορεί να προληφθεί πλήρως και, εάν διαθέταμε κάποιο ποσό για αυτό, θα μπορούσαμε να σταματήσουμε την άσκοπη ταλαιπωρία των γυναικών. Δεδομένου ότι σήμερα είναι η Διεθνής Ημέρα της Γυναίκας, αυτό θα ήταν ένα καλό μήνυμα για να στείλουμε, αφού είναι ένα πρόβλημα για το οποίο μπορούμε να κάνουμε κάτι. 
<SPEAKER ID="99" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 12.00 
<SPEAKER ID="100" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη σύσταση για δεύτερη ανάγνωση (A5-0090/2004) του κ. Santini, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων σχετικά με την κοινή θέση του Συμβουλίου ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου σχετικά με το δικαίωμα των πολιτών της Ένωσης και των μελών των οικογενειών τους να κυκλοφορούν και να διαμένουν ελεύθερα στην επικράτεια των κρατών μελών, η οποία τροποποιεί τον κανονισμό (ΕΟΚ) αριθ. 1612/68 και καταργεί τις οδηγίες 64/221/ΕΟΚ, 68/360/ΕΟΚ, 72/194/ΕΟΚ, 73/148/ΕΟΚ, 75/34/ΕΟΚ, 75/35/ΕΟΚ, 90/364/ΕΟΚ, 90/365/ΕΟΚ και 93/96/ΕΟΚ. 
<SPEAKER ID="101" LANGUAGE="IT" NAME="Santini (PPE-DE )," AFFILIATION="εισηγητής">
<P>
   .  Κυρία Πρόεδρε, αυτή η πρόταση που παρουσιάστηκε τον Ιούλιο του 2001, είναι μια πρόταση οδηγίας που επιδιώκει να κωδικοποιήσει και να αναπτύξει στο ευρύτερο δυνατό πλαίσιο την υπηκοότητα της Ένωσης και κυρίως το κοινοτικό κεκτημένο σε ό,τι αφορά το δικαίωμα των πολιτών της Ευρωπαϊκής Ένωσης και των μελών των οικογενειών τους να κινούνται και να διαμένουν ελεύθερα στο έδαφος των κρατών μελών. Η κοινή θέση του Συμβουλίου –αυτό πρέπει να ειπωθεί– συντάχθηκε και εγκρίθηκε κατά τη διάρκεια της ιταλικής Προεδρίας. Για γραφειοκρατικούς λόγους, φτάσαμε στο στάδιο της συζήτησης μόλις σήμερα. Αυτή η κοινή θέση του Συμβουλίου διαφοροποιείται σε κάποια σημεία από την αρχική πρόταση της Επιτροπής, αλλά τελικά είναι πολύ καινοτόμα όσον αφορά το σημερινό κεκτημένο. Για παράδειγμα, όσον αφορά το δικαίωμα της διαμονής, η άδεια παραμονής αντικαθίσταται με μια απλή εγγραφή. Η άδεια μόνιμης παραμονής θα εκδίδεται αυτόματα μετά από πέντε χρόνια, ενώ θα ενισχυθεί η προστασία κατά των απελάσεων, κυρίως στην περίπτωση των κατοίκων με μακροχρόνια διαμονή. Όμως, πρώτα από όλα, αυτή η οδηγία έχει τη δυνατότητα να ενισχύσει και να απλοποιήσει την ιδιαίτερα πολύπλοκη νομοθεσία, που από το 1968 είχε επιχειρήσει να ρυθμίσει αυτό το πολύ ευαίσθητο ζήτημα. Η οδηγία θα αντικαταστήσει εννέα οδηγίες και θα τροποποιήσει έναν κανονισμό. Αυτό σημαίνει ότι εφεξής θα αποτελεί ένα είδος ενιαίου κειμένου, το οποίο θα ορίζει ποια δικαιώματα έχουν και θα έχουν οι ευρωπαίοι πολίτες για να κυκλοφορούν και να διαμένουν στο έδαφος της Ευρωπαϊκής Ένωσης.
<P>
Η Ένωση πρόσφερε επιτέλους μια καινούργια νομοθεσία. Μπορούμε να το χαρακτηρίσουμε ένα βήμα, αν όχι ιστορικό, τουλάχιστον πολύ σημαντικό. Θα χρειαζόμουν περισσότερο χρόνο, πάρα πολύ χρόνο, για να αναφέρω τα πολλά πράγματα που θα αλλάξουν ακόμα και στην καθημερινή ζωή των πολιτών. Ακολουθούν μόνο τα πιο σημαντικά: Ανύπαντροι σύντροφοι: εφεξής στις χώρες όπου η εθνική νομοθεσία αναγνωρίζει στους ανύπαντρους συντρόφους ίσα δικαιώματα με αυτά του γάμου, αυτοί θα πρέπει να θεωρούνται σε όλα τα επίπεδα σύζυγοι και θα απολαμβάνουν επομένως τα ίδια δικαιώματα. Σας υπενθυμίζω ότι σήμερα οι καταχωρημένες ενώσεις ανάμεσα σε συντρόφους του ιδίου φύλου και διαφορετικού φύλου είναι εφικτές μόνο στην Ολλανδία και στο Βέλγιο, χώρες όπου ισχύει ο πολιτικός γάμος για ομοφυλόφιλους. Στις χώρες όπου δεν υπάρχει μια συγκεκριμένη νομοθεσία για τις καταχωρημένες ενώσεις, θα εφαρμόζεται το άρθρο 3 της οδηγίας. Πρόκειται για ένα άρθρο δύσκολο ως προς την ερμηνεία και την εφαρμογή, το οποίο θα εναπόκειται στην κρίση του δικαστηρίου να ερμηνεύσει και να αποσαφηνίσει.
<P>
Ο εισηγητής θεωρεί ότι έχει συντελεστεί ένα πραγματικά ιστορικό βήμα προς τα εμπρός. Για πρώτη φορά σε ένα κοινοτικό νομοθετικό κείμενο δεσμευτικού χαρακτήρα αναγνωρίζονται τα δικαιώματα των ανύπαντρων ζευγαριών, ακόμα και αν αυτό γίνεται, θυμίζω, σε συμφωνία με την εθνική νομοθεσία. Όσον αφορά τα οικογενειακά δικαιώματα, υπάρχουν πολύ ενδιαφέρουσες εξελίξεις. Όσον αφορά τους άμεσους απογόνους, οι μόνοι απόγονοι που θεωρούνται μέλη της οικογένειας, σύμφωνα με την οδηγία, είναι όσοι είναι κάτω των 21 ετών ή είναι προστατευόμενα μέλη. Για τους άμεσους απογόνους, προκειμένου να θεωρηθούν απόγονοι, και άρα μέλη της οικογένειας σύμφωνα με την οδηγία, πρέπει να είναι προστατευόμενα μέλη. Δυστυχώς, σε αυτό το σημείο δεν έχει σημειωθεί αξιόλογη πρόοδος σε σχέση με την υπάρχουσα νομοθεσία. Ίσως το Κοινοβούλιο δεν ήθελε να επιβάλει κάποιον όρο, τουλάχιστον σε ό,τι αφορά τους άμεσους απογόνους.
<SPEAKER ID="102" LANGUAGE="PT" NAME="Vitorino," AFFILIATION="Επιτροπή">
<P>
   .  Κύριε Πρόεδρε, κυρίες και κύριοι, καταρχάς θα ήθελα να εκφράσω την ικανοποίηση της Επιτροπής για τα αποτελέσματα που επέτυχαν το Κοινοβούλιο και το Συμβούλιο σε έναν τομέα τόσο ευαίσθητο όσο ο τομέας της ελεύθερης κυκλοφορίας των πολιτών της Ένωσης. Θα ήθελα επίσης να εκφράσω τις ιδιαίτερες ευχαριστίες μου προς τον εισηγητή, Giacomo Santini, για τις προσπάθειες που κατέβαλε, προκειμένου να εγκριθεί το συγκεκριμένο νομοθετικό εργαλείο κατά την παρούσα κοινοβουλευτική περίοδο.
<SPEAKER ID="103" LANGUAGE="NL" NAME="Oostlander (PPE-DE )." AFFILIATION="">
<P>
   – Κυρία Πρόεδρε, καταρχάς θα ήθελα να συγχαρώ θερμά τον κ. Santini για την έκθεση που μας παρουσίασε· εξυπακούεται ότι η έκθεση αυτή ικανοποιεί ιδιαίτερα τον Επίτροπο, ο οποίος υπήρξε βεβαίως εξαιρετικά δραστήριος στον συγκεκριμένο τομέα και συνεχίζει να αντιμετωπίζει το θέμα στη βάση ολόκληρης της ΕΕ.
<P>
Είναι πολύ σημαντικό να ορίζεται η έννοια της οικογένειας αποτελεσματικά στο πλαίσιο του συγκεκριμένου τομέα. Μάλιστα, σήμερα, την ημέρα της γυναίκας, έχω την αίσθηση ότι το κείμενο αναφέρεται επίσης στον ρόλο του οικογενειάρχη, του ατόμου που εργάζεται για να συντηρήσει την οικογένειά του. Θεωρώ ότι η διατύπωση “σε βάρος” –παρατηρώ ότι η κ. Swiebel νεύει συναινετικά– αναφέρεται ως κάποιο βαθμό στους οικογενειάρχες, το οποίο εγώ, ως Χριστιανοδημοκράτης, κρίνω μάλλον θετικό, εν αντιθέσει με άλλους, βεβαίως.
<SPEAKER ID="104" LANGUAGE="EN" NAME="Evans, Robert (PSE )." AFFILIATION="">
<P>
    Κυρία Πρόεδρε, χαιρετίζω αυτήν την έκθεση και θέλω να αποτίσω φόρο τιμής στον εισηγητή, κ. Santini, επειδή εργάστηκε πολύ σκληρά για την ολοκλήρωσή της. Ήταν μια μακροχρόνια διαδικασία και ο κ. Santini σημείωσε πολύ σημαντική πρόοδο. Το γεγονός ότι φτάσαμε σε αυτό το σημείο προσδίδει μεγάλη τιμή σε αυτόν και σε κάθε άλλον που εργάστηκε γι’ αυτήν την υπόθεση.
<P>
Οι παρατηρήσεις του κ. Oostlander προκαλούν κάποια ανησυχία, επειδή εάν φτάσουμε στο σημείο να λέμε ότι πρέπει να υπάρχει ξεκάθαρη αντίληψη του τι είναι οικογένεια, τότε υπονομεύουμε ολόκληρη τη διαδικασία. Ο κ. Oostlander μίλησε για την επίσημη καταχώρηση των συντροφικών σχέσεων χωρίς γάμο στις κρατικές αρχές. Πιστεύω ότι ο κ. Santini θα συμφωνούσε ότι είναι ένας δύσκολος και αμφισβητούμενος τομέας και, εάν ξανανοίξει, θα ακυρώσει μεγάλο μέρος του πολύτιμου έργου που έχει επιτευχθεί.
<SPEAKER ID="105" LANGUAGE="DA" NAME="Sørensen (ELDR )." AFFILIATION="">
<P>
    Κυρία Πρόεδρε, η έκθεση Santini αφορά έναν από τους πυλώνες της ευρωπαϊκής συνεργασίας, την ελεύθερη κυκλοφορία των πολιτών της ΕΕ. Η ελεύθερη κυκλοφορία δεν συνιστά μόνο μια υγιή φιλελεύθερη αρχή, αλλά και τον ακρογωνιαίο λίθο της διαδικασίας της Λισαβόνας, όπως επίσης και προϋπόθεση για την επίτευξη της εσωτερικής αγοράς. Η ευέλικτη αγορά εργασίας αναδεικνύεται διαρκώς σε προϋπόθεση για τη μεγέθυνση στην ΕΕ. Επί του προκειμένου, οφείλουμε επίσης να αναγνωρίσουμε ότι πρόβλημα για την αυξημένη κινητικότητα δεν συνιστά το μεμονωμένο άτομο. Σημαντικότατο φραγμό στην κινητικότητα συνιστούν οι περιορισμένες ευκαιρίες των προσώπων να πάρουν μαζί τις οικογένειές τους στις άλλες χώρες της ΕΕ.
<P>
Ένα από σημαντικά θέματα που εξέτασε η έκθεση, το θέμα του ορισμού της “οικογένειας”, κατέληξε σε συμβιβασμό, σύμφωνα με τον οποίο θα τηρηθεί η τρέχουσα νομοθεσία των κρατών μελών. Δεν θα αποκρύψω το γεγονός ότι θα προτιμούμε έναν ευρύτερο ορισμό της έννοιας “οικογένεια”, ωστόσο δεν πιστεύω ότι το παρόν συμπέρασμα θα πρέπει να οδηγήσει στην απόρριψη της πρότασης. Εξάλλου, περιλαμβάνει εξαιρετικά πολυάριθμες βελτιώσεις ως προς το status quo.
<P>
Πιστεύω ότι κατορθώσαμε να επιτύχουμε, ενδεχομένως, κάτι πέρα από όσα είχαμε θεωρήσει εφικτά. Και βεβαίως επιτύχαμε περισσότερα από όσα θα περιμέναμε να επιτύχουμε σε ένα νέο Κοινοβούλιο το οποίο θα εκπροσωπεί μια ΕΕ 25 κρατών μελών, πολλά από τα οποία διατηρούν έναν πολύ πιο περιορισμένο ορισμό της έννοιας “οικογένεια”. Συνεπώς, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, συστήνω την υπερψήφιση της πρότασης στην παρούσα μορφή της.
<SPEAKER ID="106" LANGUAGE="EN" NAME="Lambert (Verts/ALE )." AFFILIATION="">
<P>
Οι προηγούμενοι ομιλητές είχαν δίκιο σχετικά με το κλίμα στο οποίο διεξάγεται αυτή η συζήτηση. Μερικοί το θεωρούν ως έναν τρόπο να κλείσουν οι δυνατότητες ελεύθερης κυκλοφορίας, εκτός και αν τα πρόσωπα δεν θεωρούνται “επιβάρυνση για το κράτος”, για να χρησιμοποιήσω τη γλώσσα της δεκαετίας του 1930. Μέρος του ζητήματος είναι ότι τα πρόσωπα θεωρούνται κατά πρώτο λόγο ως οικονομικές οντότητες παρά ως πολίτες που έχουν το δικαίωμα της ελεύθερης κυκλοφορίας. Εξακολουθούν να υπάρχουν προβλήματα για τα πρόσωπα που είναι έγγαμα ή έχουν χωρίς γάμο σχέση με πολίτες που δεν προέρχονται από την ΕΕ. Γνωρίζω καλά ότι ακόμη και τα πρόσωπα που εργάζονται στα όργανα θα συνεχίσουν να αντιμετωπίζουν ορισμένα προβλήματα λόγω τέτοιων σχέσεων.
<P>
Ο κ. Evans έθιξε το θέμα των απελάσεων. Και για εμάς αυτό το θέμα είναι προβληματικό. Θέτει υπό συζήτηση το τι εννοείται με τη “μόνιμη παραμονή”, πότε μπορεί να αφαιρεθεί από κάποιον. Άλλοι ανέφεραν ότι αυτό μπορεί να είναι ένα βήμα προόδου, όμως εξακολουθεί να μην μας οδηγεί στο σημείο που θέλουμε.
<SPEAKER ID="107" LANGUAGE="PT" NAME="Coelho (PPE-DE )." AFFILIATION="">
<P>
Συνεπώς, υποστηρίζω τη σύσταση του εισηγητή, Giacomo Santini –τον οποίο θα ήθελα επ’ ευκαιρία να συγχαρώ για την εξαίρετη εργασία του– να εγκρίνουμε τη συγκεκριμένη θέση ως έχει, καθώς περιλαμβάνει πολλές από τις τροπολογίες που κατέθεσε το Ευρωπαϊκό Κοινοβούλιο στην πρώτη ανάγνωση και γενικώς είναι ισορροπημένη. Επιπλέον, κάθε νέα τροπολογία θα σήμαινε νέες διαπραγματεύσεις και θα υπονόμευε την πρωταρχική ανάγκη να εγκριθεί η παρούσα οδηγία, ειδικά από τη στιγμή που η διεύρυνση είναι τόσο κοντά.
<SPEAKER ID="108" LANGUAGE="NL" NAME="Swiebel (PSE )." AFFILIATION="">
<P>
Προσωπικά θεωρώ ότι το σημαντικό βήμα προόδου που έχει επιτευχθεί αφορά το γεγονός ότι για πρώτη φορά η σχέση κατοχυρωμένης συμβίωσης αναγνωρίζεται πλέον από την κοινοτική νομοθεσία ως μορφή σχέσης συμβίωσης. Επιπλέον, κατέστη σαφές ότι οι de facto σχέσεις συμβίωσης συνιστούν πρόβλημα όσον αφορά την ελεύθερη κυκλοφορία στην επικράτεια της ΕΕ, και ότι οι χώρες δεν μπορούν να αγνοούν πλέον το γεγονός αυτό. Αναμένουμε με ενδιαφέρον τη νομολογία που θα βασιστεί στη νέα αυτή οδηγία. Η οδηγία αυτή δεν σηματοδοτεί βεβαίως το τέλος της προσπάθειας, για να επαναλάβω τα λόγια του κ. Lambert
<P>
Ένα κοινό ερώτημα που τίθεται, όταν εξετάζουμε την πολιτική πτυχή του θέματος, αφορά το εάν το ποτήρι είναι μισογεμάτο ή μισοάδειο. Εν προκειμένω, υπό το πρίσμα των συζητήσεων του Συμβουλίου και του τρέχοντος πολιτικού πλαισίου, θεωρώ ότι αποκομίσαμε το καλύτερο δυνατόν για τους πολίτες της ΕΕ. Δεν το θεωρώ υποχώρηση ενώπιον των απειλών του Συμβουλίου, όπως πιστεύουν οι φίλοι μας κκ. Turco και Cappato στην άποψη της μειοψηφίας, αλλά μάλλον ως ευτύχημα. Εν πάση περιπτώσει, τα ειλικρινή μου συγχαρητήρια προς τον εισηγητή. 
<SPEAKER ID="109" LANGUAGE="FR" NAME="Vitorino," AFFILIATION="Επιτροπή">
<P>
Όσον αφορά την έννοια της οικογένειας, θα επιστήσω την προσοχή σας στο γεγονός ότι η οδηγία αναγνωρίζει την ελευθερία κυκλοφορίας των ατόμων με καταχωρημένη σχέση συμβίωσης και ότι το άρθρο 3 προβλέπει μια ρήτρα διευκόλυνσης της ελευθερίας κυκλοφορίας των ατόμων με σταθερή σχέση. Είναι αλήθεια ότι υπάρχουν περιθώρια όσον αφορά την ερμηνεία, αλλά δεν μπορεί κανείς να μας κατηγορήσει ότι αγνοήσαμε μια κοινωνική πραγματικότητα. Δεδομένου του γεγονότος ότι η Ένωση δεν έχει την αρμοδιότητα να νομοθετεί σε θέματα οικογενειακού δικαίου, αντιμετωπίζουμε ένα πολύ ευέλικτο ευρωπαϊκό νομικό πλαίσιο όσον αφορά την ίδια την έννοια της οικογένειας.
<SPEAKER ID="110" LANGUAGE="SV" NAME="Schmidt, Olle (ELDR )." AFFILIATION="">
<P>
Θα ήθελα κατ’ ουσίαν να διαμαρτυρηθώ για τον τρόπο που εφαρμόζουμε τη νομοθετική διαδικασία στο Ευρωπαϊκό Κοινοβούλιο. Κατέθεσα τέσσερις τροπολογίες, οι οποίες καταψηφίστηκαν από την επιτροπή. Το θεωρώ απολύτως αποδεκτό και επιφυλάσσομαι. Όμως η προθεσμία κατάθεσης τροπολογιών για τη συγκεκριμένη συνεδρίαση έληξε σήμερα το απόγευμα στις 19.00. Κάποιοι λιγοστοί συνάδελφοι βουλευτές του Ευρωπαϊκού Κοινοβουλίου που θα ήθελαν ενδεχομένως να υποστηρίξουν τις τροπολογίες αυτές δεν έφτασαν εδώ εγκαίρως, λόγω των προβλημάτων που αντιμετωπίζουμε πάντοτε, όταν ερχόμαστε στο Στρασβούργο. Πιστεύω ότι η προθεσμία θα μπορούσε κάλλιστα να παραταθεί μέχρι αύριο το βράδυ ή μέχρι αύριο το απόγευμα, ώστε να έχουμε την ευκαιρία να εξετάσουμε το θέμα αυτό τότε.
<SPEAKER ID="111" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 12.00 
<SPEAKER ID="112" LANGUAGE="" NAME="Πρόεδρος." AFFILIATION="">
<P>
    Η ημερήσια διάταξη προβλέπει τη συζήτηση της έκθεσης (A5-0095/2004) του κ. Oostlander, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων σχετικά με το σχέδιο απόφασης-πλαισίου του Συμβουλίου για τη θέσπιση ελάχιστων διατάξεων σχετικά με τα στοιχεία της αντικειμενικής υπόστασης των εγκλημάτων στον τομέα της παράνομης διακίνησης ναρκωτικών και με τις ποινές που επισύρουν τα εγκλήματα αυτά. 
<SPEAKER ID="113" LANGUAGE="PT" NAME="Vitorino," AFFILIATION="Επιτροπή">
<P>
   .  Κυρία Πρόεδρε, κυρίες και κύριοι, θα ήθελα καταρχάς να ευχαριστήσω τον εισηγητή, Arie Oostlander, και να τον συγχαρώ για την εργασία του, η οποία ολοκληρώνεται σήμερα και αναμένεται να είναι ευπρόσδεκτη.
<P>
Η πρόταση της Επιτροπής για απόφαση-πλαίσιο αποτελεί μέρος της συνολικής στρατηγικής για την καταπολέμηση των ναρκωτικών, η οποία βασίζεται στην ισόρροπη προσέγγιση μεταξύ των μέτρων μείωσης της προσφοράς και της ζήτησης, αφενός, και, αφετέρου, της δράσης για την καταπολέμηση της παράνομης διακίνησης ναρκωτικών. Τα συμπεράσματα του Ευρωπαϊκού Συμβουλίου του Τάμπερε κατάδειξαν την ανάγκη να θεσπιστεί συμπληρωματική νομοθεσία σε ευρωπαϊκό επίπεδο για την καταπολέμηση της παράνομης διακίνησης ναρκωτικών. Στο πρόγραμμα δράσης για την καταπολέμηση των ναρκωτικών στην Ευρωπαϊκή Ένωση 2000-2004, η Επιτροπή κλήθηκε ρητώς να προτείνει μέτρα για τη θέσπιση ελάχιστων διατάξεων σχετικά με τα στοιχεία της αντικειμενικής υπόστασης των εγκλημάτων στον τομέα της παράνομης διακίνησης ναρκωτικών και με τις ποινές που επισύρουν τα εγκλήματα αυτά.
<SPEAKER ID="114" LANGUAGE="NL" NAME="Oostlander (PPE-DE )," AFFILIATION="εισηγητής">
<P>
Ήλπιζα ότι θα υπήρχαν τροπολογίες, όμως δεν κατατέθηκε παρά μόνο μία από την κ. Buitenweg. Θα ήθελα να της δηλώσω ότι αυτό που επιδιώκει η τροπολογία της σε σχέση με το πεδίο εφαρμογής –ευρείας κλίμακας διεθνής παράνομη διακίνηση ναρκωτικών, αφενός, και, αφετέρου, προσωπική κατανάλωση– περιλαμβάνονται ήδη εμμέσως στο κείμενο.
<P>
Το άρθρο 2(2) πραγματεύεται τον ορισμό της “αξιόποινης πράξης”. Οι σκέψεις μας επί του προκειμένου είναι σαφέστατες· το ίδιο και του Συμβουλίου. Το άρθρο 2 αναφέρεται στις απόπειρες προσφοράς ναρκωτικών σε άλλους: αυτό αφορά ιδιαίτερα την πολιτική για τα “καφενεία”. Το άρθρο 4(2) πραγματεύεται τις κυρώσεις: και εδώ είναι σαφέστατο ότι το θέμα αφορά την ευρείας κλίμακας διεθνή παράνομη διακίνηση ναρκωτικών. Ως εκ τούτου μάλιστα, θα ήθελα να συμβουλεύσω την κ. Buitenweg να αποσύρει την τροπολογία της, καθώς είναι πολύ σημαντικότερο να μπορούμε να πούμε, ακόμη και στη διάρκεια της παρούσας συνεδρίασης της Ολομέλειας, ότι πράγματι η έκθεση τα αναφέρει ήδη όλα και μάλιστα σαφέστατα. Συνεπώς, θεωρώ σωστό ότι συνεχίζουμε να εργαζόμαστε επί του θέματος. Υπάρχουν ακόμη πολλές ελλείψεις, βεβαίως, όπως για παράδειγμα μια αναφορά στις επιβαρυντικές περιστάσεις, την οποία είχαμε συμπεριλάβει προηγουμένως. Παρόλο που κάτι τέτοιο συμπεριλαμβάνεται στην απόφαση-πλαίσιο, η νομική σημασία του είναι ισχνή και η ηθική σημασία του δεν είναι αυτή που επιθυμούσαμε να του αποδώσουμε, ειδικά ως προς την τιμωρία εκείνων που παρασύρουν νεαρά άτομα στη χρήση τέτοιων φρικτών ουσιών. Εν πάση περιπτώσει, ταυτίζομαι με τον Επίτροπο στη δήλωσή του ότι η συγκεκριμένη απόφαση-πλαίσιο πρέπει πλέον να εγκριθεί, προκειμένου να επιτευχθεί ένα μικρό μεν, αλλά σαφές βήμα προόδου· και είναι σαφές ότι η Ευρώπη είναι πρόθυμη να ασχοληθεί με το θέμα. 
<SPEAKER ID="115" LANGUAGE="EN" NAME="Evans, Robert (PSE )." AFFILIATION="">
<SPEAKER ID="116" LANGUAGE="" NAME="" AFFILIATION="Αντιπροέδρου">
<SPEAKER ID="117" LANGUAGE="SV" NAME="Schmidt, Olle (ELDR )." AFFILIATION="">
<P>
    Κυρία Πρόεδρε, ο κ. Oostlander και εγώ έχουμε παρόμοια θέση ως προς τις φρικτές και ευρείες ζημίες που προκαλούν τα ναρκωτικά στην Ευρώπη. Πολλοί πολιτικοί φαίνεται ότι έχουν πάψει να ασχολούνται με τα αποκαλούμενα ελαφρά ναρκωτικά. Αναρωτιέμαι τι πραγματικά εννοούσε ο κ. Evans. Πολλοί συνάδελφοι βουλευτές του Ευρωπαϊκού Κοινοβουλίου παίζουν ένα δόλιο πολιτικό παιχνίδι το οποίο θεωρώ ότι θα οδηγήσει σε περισσότερους χρήστες ναρκωτικών, στην αύξηση του εγκλήματος και στην επέκταση του πεδίου δράσης των τεράστιων συνδικάτων ναρκωτικών. Μια σαφής και συνεκτική πολιτική είναι το μόνο πράγμα που θα μπορούσε να βοηθήσει. Οι χρήστες ναρκωτικών πρέπει να εντάσσονται σε θεραπεία, η χρήση όμως πρέπει να τιμωρείται. Είναι χίμαιρα να πιστεύουμε ότι μια μικρή ελευθέρωση στα ναρκωτικά θα αποτρέψει τους νέους από τα σκληρότερα ναρκωτικά.
<P>
Βεβαίως, η οδηγία αυτή ενδέχεται να αποτελεί ένα βήμα προς τη σωστή κατεύθυνση, όμως ταυτόχρονα πρέπει να θυμόμαστε ότι οι Δεκατέσσερις συναίνεσαν στην παροχή σημαντικών παραχωρήσεων προς τις Κάτω Χώρες όπου, σύμφωνα με τις δηλώσεις του κ. Oostlander, τα “καφενεία” μπορούν να συνεχίσουν να αυξάνονται. Ο ναρκωτουρισμός με προορισμό το Άμστερνταμ μπορεί να συνεχιστεί, και οι Κάτω Χώρες μπορούν να συνεχίσουν να εξάγουν τη χρήση ναρκωτικών σε άλλες χώρες. Αυτό είναι απαράδεκτο. Βεβαίως, πρέπει να διαθέτουμε ελεύθερη κυκλοφορία, όχι όμως για να την χρησιμοποιούμε για τα ναρκωτικά και το έγκλημα. 
<SPEAKER ID="118" LANGUAGE="SV" NAME="Cederschiöld (PPE-DE )." AFFILIATION="">
<P>
Αναμφίβολα ενίοτε υπάρχουν ανάγκες που πρέπει να καλύπτονται με λιγότερο εκτεταμένα μέτρα, ωστόσο συμμερίζομαι την άποψη του κ. Schmidt επί του προκειμένου. Η θέση ορισμένων χωρών για την προσωπική χρήση ναρκωτικών μάς είναι δυσνόητη. Το πεδίο του συμβιβασμού είναι τέτοιο που δεν περιλαμβάνει την προσωπική κατανάλωση. Σύμφωνα με την αρχή της επικουρικότητας, τα κράτη μέλη δύνανται ακόμη να επιβάλλουν κυρώσεις για τέτοια χρήση – ευτυχώς. Δεν υποχρεούνται, όμως η πρακτική αυτή είναι αποδεκτή, και έτσι θα έπρεπε να συμβαίνει. Συνεπώς, καμία εθνική νομοθεσία δεν υφίσταται απειλή.
<SPEAKER ID="119" LANGUAGE="EN" NAME="Andrews (UEN )." AFFILIATION="">
<P>
    Κυρία Πρόεδρε, πρέπει να εξαπολύσουμε έναν συντονισμένο πόλεμο ενάντια στα ναρκωτικά. Η έκθεση του κ. Oostlander αποτελεί μέρος αυτής της προσέγγισης σε ευρωπαϊκό επίπεδο και πρέπει να επικροτηθεί. Ο κ. Oostlander είναι ένας από τους σημαντικότερους συνεισφέροντες σε αυτό το Κοινοβούλιο.
<P>
Σε πρόσφατη επίσκεψή μου στο Ιράν έμαθα πως σχεδόν 5 000 στρατιώτες από το Ιράν σκοτώθηκαν από αφγανούς λαθρέμπορους ναρκωτικών. Είναι μεγάλη τιμή για αυτούς τους στρατιώτες και για την κυβέρνηση του Ιράν που προσπάθησαν να παρεμποδίσουν τη ροή της ηρωίνης που προοριζόταν για τους δρόμους της Ευρώπης.
<P>
Κάθε χρόνο, στην Ιρλανδία περισσότεροι άνθρωποι πεθαίνουν εξαιτίας του εθισμού στην ηρωίνη από ό,τι εξαιτίας τροχαίων ατυχημάτων. Οι απέραντες καλλιέργειες οπίου του Αφγανιστάν τροφοδοτούν μια επιχείρηση ναρκωτικών πολλών εκατομμυρίων δολαρίων. Τρία τέταρτα του οπίου παγκοσμίως παρήχθη στο Αφγανιστάν το περασμένο έτος. Το εμπόριο του οπίου λέγεται ότι στις μέρες μας παρέχει δουλειά στο 7% του αφγανικού πληθυσμού. Τα Ηνωμένα Έθνη πιστεύουν πως πέρυσι παρήχθησαν 2,3 δισ. δολάρια ΗΠΑ από το εμπόριο ναρκωτικών στις μεγαλύτερες περιοχές καλλιέργειας οπίου στο Αφγανιστάν. Οι καλλιεργητές οπίου κερδίζουν δέκα φορές περισσότερα χρήματα από τους αστυνομικούς ή τους στρατιώτες, καθήκον των οποίων είναι να επιβάλλουν τον νόμο ενάντια στην καλλιέργεια οπίου.
<P>
Επικροτώ την έκθεση του κ. Oostlander και ευελπιστώ πως το Σώμα θα λάβει σοβαρά υπόψη την ανάγκη να κυνηγήσει με αμείλικτο τρόπο τα μέλη αυτών των καρτέλ. 
<SPEAKER ID="120" LANGUAGE="NL" NAME="Blokland (EDD )." AFFILIATION="(Χειροκροτήματα)">
<SPEAKER ID="121" LANGUAGE="IT" NAME="Cappato (NI )." AFFILIATION="">
<P>
    Κύριε Evans, λυπούμαστε που η Ομάδα των Σοσιαλιστών υποστηρίζει την απάντηση του Συμβουλίου. Λυπούμαστε όσον αφορά τη μέθοδο, διότι δεν ελήφθησαν υπόψη τα βασικά αιτήματα του Ευρωπαϊκού Κοινοβουλίου, και λυπούμαστε επίσης επί της ουσίας, διότι αυτή η απόφαση δεν παρέχει καμία εγγύηση ότι η εφαρμογή θα περιοριστεί στο διεθνές εμπόριο. Κάνει λόγο για παραγωγή, καθώς και για πώληση. Εάν αναφέρεται στο διεθνές εμπόριο, δεν υπάρχει κανένα πρόβλημα, καθώς απαγορεύεται σε όλες τις χώρες της Ευρωπαϊκής Ένωσης. Η απαίτηση της Επιτροπής να εφαρμόσει μέσα δικαστικής συνεργασίας είναι μια απαίτηση που εισάγει μια εικονική εναρμόνιση, όχι μόνο ως προς τη διακίνηση, αλλά, για παράδειγμα, και ως προς τον ορισμό των κατηγοριών απαγορευμένων ναρκωτικών, και η οποία, επομένως, εμποδίζει την πιθανότητα εθνικών μεταρρυθμίσεων σχετικά με τα ναρκωτικά στο πλαίσιο των εθνικών νομοθεσιών. Τι είναι, για παράδειγμα, η καλλιέργεια για ιδιωτική χρήση, δηλαδή η καλλιέργεια φυτών; Είναι παραγωγή και μπορεί επομένως να εμπέσει σε αυτήν την απόφαση, εφόσον δεν υπάρχει κάποιο είδος εγγύησης ότι ο σκοπός είναι η καταπολέμηση του εμπορίου, η οποία τιμωρείται ήδη αρκούντως από όλες τις νομοθεσίες μας. Ένα άλλο θέμα είναι ότι αυτό έχει ολέθριες και καταστροφικές συνέπειες στο Αφγανιστάν και αλλού, όπως τη χρηματοδότηση της τρομοκρατίας, την οποία επιτρέπουν αυτοί οι νόμοι. 
<SPEAKER ID="122" LANGUAGE="PT" NAME="Coelho (PPE-DE )." AFFILIATION="">
<P>
Το Κοινοβούλιο γνωμοδοτεί για δεύτερη φορά, τώρα που το Συμβούλιο κατέληξε επιτέλους σε συμφωνία μετά από διαπραγματεύσεις δύο ετών. Ο εισηγητής, κ. Oostlander, προτείνει να μην κατατεθούν τροπολογίες, δεδομένου ότι θα ήταν προτιμότερο να εγκρίνουμε το κείμενο όπως προτείνεται, από τη στιγμή που το Συμβούλιο χρονοτρίβησε τόσο πολύ για να συμφωνήσει.
<SPEAKER ID="123" LANGUAGE="" NAME="Πρόεδρος. –" AFFILIATION="">
<P>
   Σας ευχαριστώ, κύριε Coelho.
<P>
Η ψηφοφορία θα διεξαχθεί αύριο, στις 12 το μεσημέρι. 
<SPEAKER ID="124" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0093/2004) του κ. von Boetticher, εξ ονόματος της Επιτροπής Ελευθεριών των Πολιτών, Δικαιοσύνης και Εσωτερικών Υποθέσεων, για την πρόταση κανονισμού του Συμβουλίου σχετικά με τη δημιουργία ενός ευρωπαϊκού οργανισμού για τη διαχείριση της επιχειρησιακής συνεργασίας στα εξωτερικά σύνορα. 
<SPEAKER ID="125" LANGUAGE="PT" NAME="Vitorino," AFFILIATION="Επιτροπή">
<P>
   . Κυρία Πρόεδρε, κυρίες και κύριοι, στις 11 Νοεμβρίου του παρελθόντος έτους η Επιτροπή ενέκρινε πρόταση κανονισμού του Συμβουλίου για τη σύσταση ευρωπαϊκού οργανισμού για τη διαχείριση της επιχειρησιακής συνεργασίας στα εξωτερικά σύνορα, ανταποκρινόμενη με τον τρόπο αυτόν στις εκκλήσεις των Ευρωπαϊκών Συμβουλίων της Θεσσαλονίκης και των Βρυξελλών.
<P>
Η Επιτροπή πιστεύει ότι ο Οργανισμός πρέπει να αναλάβει τα καθήκοντά του στις αρχές του 2005. Θα διαθέτει προσωπικό τριάντα ατόμων και κεφάλαιο, αρχικά, ύψους έξι εκατομμυρίων ευρώ το 2005 και δέκα εκατομμυρίων ευρώ το 2006. Ο Οργανισμός θα διαθέτει ένα διοικητικό συμβούλιο το οποίο –σύμφωνα με την πρόταση της Επιτροπής– θα απαρτίζεται από δώδεκα εκπροσώπους των κρατών μελών, διορισμένους από το Συμβούλιο, και δύο εκπροσώπους της Επιτροπής. Τη λειτουργία του Οργανισμού θα διευθύνει ένας Εκτελεστικός Διευθυντής, ο οποίος θα διορίζεται από το διοικητικό συμβούλιο, μετά από πρόταση της Επιτροπής.
<P>
Το άρθρο 66 της Συνθήκης θα αποτελεί τη νομική βάση του Οργανισμού. Δυνάμει της ποικίλης γεωμετρίας που μπορεί να εφαρμοστεί στο πλαίσιο του Τίτλου IV της Συνθήκης, η Νορβηγία και η Δανία, ως χώρες Σένγκεν, διέπονται από τον κανονισμό αυτό. Η Δανία μπορεί να συμμετάσχει, δυνάμει των όρων που θέτει το πρωτόκολλο που επισυνάπτεται στο παράρτημα της Συνθήκης. Όσον αφορά τη θέση του Ηνωμένου Βασιλείου και της Ιρλανδίας, η Επιτροπή τίθεται υπέρ της συμπερίληψής τους με τρόπο που να επιτρέπεται η επιχειρησιακή συνεργασία ανάμεσα στο Ηνωμένο Βασίλειο, την Ιρλανδία και τις χώρες Σένγκεν, και η πλήρης συμμόρφωση στις διατάξεις της Συνθήκης.
<P>
Παγιωμένη πρόθεση της ιρλανδικής Προεδρίας είναι να διασφαλίσει την έγκριση της πρότασης της Επιτροπής πριν από το πέρας της θητείας της. Η Επιτροπή υποστηρίζει όλες τις προσπάθειες, τόσο του Κοινοβουλίου όσο και του Συμβουλίου, που αποσκοπούν να διασφαλίσουν ότι η νομοθετική διαδικασία θα ολοκληρωθεί το συντομότερο δυνατόν, προκειμένου ο Οργανισμός να αναλάβει τα καθήκοντά του τον Ιανουάριο του 2005. 
<SPEAKER ID="126" LANGUAGE="DE" NAME="von Boetticher (PPE-DE )," AFFILIATION="εισηγητής">
<P>
    Κυρία Πρόεδρε, κυρίες και κύριοι, η διασφάλιση των εξωτερικών συνόρων της ΕΕ είναι προς το συμφέρον όλων των κρατών μελών. Ενώ η Αυστρία, η Γερμανία και οι Κάτω Χώρες σύντομα δεν θα πρέπει πια να φροντίζουν για την ασφάλεια δικών τους εξωτερικών συνόρων της ΕΕ, η Ιταλία είναι υποχρεωμένη να ελέγχει μόνη της θαλάσσια σύνορα μήκους 7 600 χλμ., από τα οποία τα μισά είναι στην Αδριατική και τα υπόλοιπα στη Νότια Μεσόγειο. Η Ευρώπη δεν πρέπει να αφήσει μόνα τους στην εκτέλεση αυτού του καθήκοντος ούτε την Ιταλία ούτε τα νέα κράτη μέλη της Κεντρικής και Ανατολικής Ευρώπης. Πρέπει όμως, κυρίως, να διατυπωθούν κοινές προδιαγραφές. Με την πρότασή της για τη σύσταση ευρωπαϊκού οργανισμού για τη διαχείριση της επιχειρησιακής συνεργασίας στα εξωτερικά σύνορα, η Επιτροπή ικανοποιεί επιτέλους ένα παλιό αίτημα του Κοινοβουλίου.
<P>
Ο συνάδελφος Posselt είχε ζητήσει ήδη το 1998 στην έκθεσή του την κοινή διαμόρφωση της διαχείρισης των εξωτερικών συνόρων. Τον Απρίλιο του 2002 ο Επίτροπος Verheugen, μιλώντας στην επιτροπή μας, είχε χαρακτηρίσει περιττό το εν λόγω αίτημα. Τώρα η Επιτροπή ενεργεί επιτέλους, αργά, σχεδόν πολύ αργά, αφού η διεύρυνση θα γίνει σε δύο μήνες.
<P>
Αυτό δυστυχώς είναι μόνο η μία πλευρά. Όπως πάντα, το πρόβλημα βρίσκεται στις λεπτομέρειες. Θα αναφερθώ πρώτα στις λεπτομέρειες της πρότασης που υπέβαλε η Επιτροπή τον Νοέμβριο του 2003. Ο οργανισμός οφείλει να συντονίζει την διαχείριση της επιχειρησιακής συνεργασίας των κρατών μελών, να υποστηρίζει την εκπαίδευση των υπαλλήλων, να προβαίνει σε αξιολογήσεις κινδύνου και να παρακολουθεί τις εξελίξεις ως προς την έρευνα. Η Επιτροπή δεν κατανοεί γιατί ο οργανισμός πρέπει να συντονίζει και την απομάκρυνση υπηκόων τρίτων χωρών που διαμένουν παράνομα στην ΕΕ. Μια τέτοια αρμοδιότητα δεν έχει νόημα εάν δεν υπάρχουν ενιαίες προδιαγραφές, σχετικά με τις οποίες όμως το Συμβούλιο Υπουργών διαπληκτίζεται ματαίως μέχρι σήμερα. Επιπλέον, ο οργανισμός θα πρέπει να επικεντρωθεί στην φύλαξη των συνόρων και όχι σε άλλα καθήκοντα. Αντίθετα, δεν παραχωρήθηκε στον οργανισμό μια άλλη, απαραίτητη και καίρια αρμοδιότητα: μόνο πολύ αργότερα θα εξεταστεί η μεταβίβαση του δικαιώματος διεξαγωγής ελέγχων στα εξωτερικά σύνορα στον οργανισμό. Γιατί; Ο οργανισμός πρέπει να αξιολογεί και να αναλύει διεξοδικά από τώρα τα αποτελέσματα κοινών δράσεων. Πώς θα το κάνει εάν δεν μπορεί να σχηματίσει επί τόπου εικόνα για την κατάσταση; Εδώ δημιουργούνται αρμοδιότητες χωρίς μηχανισμούς ελέγχου και αυτό οδηγεί στην ανεπάρκεια. Η επιτροπή μας ζητά να μην αγνοηθεί πλήρως η εναλλακτική μίας κοινής μονάδας προστασίας των συνόρων. Πρέπει τουλάχιστον να παραμείνει καθήκον του οργανισμού να εξετάσει κατά πόσον είναι αναγκαία μια τέτοια μονάδα.
<P>
Ωστόσο, το μεγαλύτερο κακό παραμένει η δομή αυτού του οργανισμού. Κύριε Επίτροπε Vitorino, κανένας από τους ειδήμονες δεν πιστεύει ότι θα λειτουργήσει έστω και κατά προσέγγιση ένας τέτοιος οργανισμός με 27 απασχολουμένους. Θα χρειαστούν 45 με 50, δηλαδή τουλάχιστον διπλάσιο προσωπικό. Εσείς προτείνετε να αποτελείται το διοικητικό συμβούλιο από δώδεκα μέλη διορισμένα από το Συμβούλιο και δύο εκπροσώπους της Επιτροπής και ο εκτελεστικός διευθυντής να εκλέγεται από τα μέλη του διοικητικού συμβουλίου. Αυτό αποτελεί φυγή προ των ευθυνών σας. Γιατί να μην υπάρχει ίση εκπροσώπηση των μελών της Επιτροπής και του Συμβουλίου στο διοικητικό συμβούλιο και να μην προκηρύσσεται δημόσια η θέση του εκτελεστικού διευθυντή όπως συμβαίνει με θέσεις άλλων σημαντικών διευθυντών κοινοτικών υπηρεσιών;
<P>
Θέλουμε ο οργανισμός να πρόσκειται στην Επιτροπή, γιατί ποιος θα τον ελέγχει εάν η Επιτροπή δεν έχει καμία ευθύνη; Μήπως τα κοινοβούλια των 25 κρατών μελών; Όχι, κυρίες και κύριοι – πρέπει να ελέγχει αυτός που δίνει τα χρήματα, δηλαδή εμείς. Με τη δομή αυτή αποφεύγετε την ευθύνη σας και οι τωρινές συζητήσεις στο Συμβούλιο δείχνουν πού οδηγεί αυτό. Στο μεταξύ, υπάρχει τώρα νέο έγγραφο ως βάση για τη συζήτηση, που δεν μας έχει ακόμη κοινοποιηθεί επίσημα και για το οποίο και εσείς δεν είπατε λέξη απόψε. Και ο υπάλληλός σας, κύριε Επίτροπε, αποσιώπησε το έγγραφο αυτό στην Επιτροπή. Δεν είναι καινούργιο το γεγονός ότι το Συμβούλιο παραβιάζει το δικαίωμα διαβούλευσής μας, αλλά το ότι η Επιτροπή βοηθάει σε αυτό είναι.
<P>
Στην νέα πρόταση, όλα τα κράτη μέλη θα εκπροσωπούνται στο διοικητικό συμβούλιο. 25 σύμβουλοι και 27 άτομα προσωπικό! Έτσι, η Ευρώπη καταντά γελοία. Ως συμβιβασμός προτείνεται να συσταθεί ένα πρόσθετο εκτελεστικό συμβούλιο με μόνο 5 μέλη. Αυτό είναι γραφειοκρατική παράνοια. Ρωτήστε λοιπόν όσους ασχολούνται επί τόπου με την φύλαξη των συνόρων, κύριε Επίτροπε. Θέλουν περισσότερες ευρωπαϊκές αρμοδιότητες, μεγαλύτερη υποστήριξη, και φοβούνται λιγότερο τα ευρωπαϊκά θεσμικά όργανα από όσο εσείς.
<P>
Το συμπέρασμα λοιπόν είναι πως το αντίθετο του καλοπροαίρετου είναι κακό. Επικροτούμε τη σύσταση του οργανισμού, αλλά δεν μπορεί να λειτουργήσει σύμφωνα με την πρότασή σας. Τώρα θα μιλήσει ο συνάδελφος Coelho και ασφαλώς θα συμπληρώσει τα λόγια μου στο σημείο αυτό. 
<SPEAKER ID="127" LANGUAGE="PT" NAME="Coelho (PPE-DE )." AFFILIATION="">
<P>
Συνεπώς, χαιρετίζω την πρωτοβουλία της Επιτροπής, η οποία είναι ιδιαίτερα ενθαρρυντική. Ο κ. von Boetticher θα αναμένει να αναφερθώ στην εξαίρετη εργασία του, και πράγματι τον συγχαίρω. Επιπλέον, θα ήθελα να εκφράσω τη λύπη μου επειδή η πρωτοβουλία αυτή δεν απόκτησε έναν ευρύτερο κοινοτικό χαρακτήρα, δεδομένου ότι αυτό ακριβώς ζήτησε το Ευρωπαϊκό Κοινοβούλιο σε προηγούμενες ευκαιρίες. Συνεχίζουμε, βέβαια, να ελπίζουμε ότι θα κατατεθεί μια πρόταση σχετικά με τα ελάχιστα πρότυπα στις διαδικασίες επαναπατρισμού και στην αμοιβαία αναγνώριση των όρων επαναπατρισμού.
<SPEAKER ID="128" LANGUAGE="FR" NAME="Hazan (PSE )." AFFILIATION="">
<P>
    Κύριε Επίτροπε, κυρία Πρόεδρε, κυρίες και κύριοι, καταρχάς θα ήθελα να σας ενημερώσω για την απορία μου όσον αφορά το ενδιαφέρον της συζήτησης που κάνουμε, σε μια ώρα που είναι πλέον προχωρημένη, ενώ το Συμβούλιο έχει σχεδόν καταλήξει σε συμφωνία σχετικά με την πρόταση της Επιτροπής που αφορά το σχέδιο ενός ευρωπαϊκού οργανισμού για τη διαχείριση των εξωτερικών συνόρων και, επίσης, ενώ προβλέπει μια σειρά τροπολογιών που βρίσκονται ακριβώς στον αντίποδα της θέσης που προτείνεται από το Ευρωπαϊκό Κοινοβούλιο στην έκθεση του κ. von Boetticher.
<SPEAKER ID="129" LANGUAGE="DA" NAME="Sørensen (ELDR )." AFFILIATION="">
<P>
Κατά την ανάγνωση της εξαίρετης έκθεσης του κ. von Boetticher από τη επιτροπή, διασαφηνίσαμε δύο δυνητικά προβληματικούς τομείς. Καταρχάς, διατυπώθηκε ότι η θέσπιση κοινής ευρωπαϊκής συνοριακής αστυνομίας δεν μπορεί ούτε πρέπει να επισπευσθεί. Ο οργανισμός θα πρέπει πρώτα να εξετάσει ενδελεχώς την αναγκαιότητα ενός τέτοιου υπερεθνικού σώματος, και εν συνεχεία πρέπει να αναλάβουμε να ερευνήσουμε την καθαυτή στρατηγική υλοποίησής του. Εξάλλου, η σύσταση ενός τέτοιου σώματος απαιτεί την ανάληψη πολιτικής απόφασης – συνεπώς πρέπει να διαθέτουμε σοβαρό λόγο. Δεύτερον, κατά την ανάγνωση από την επιτροπή διατυπώθηκε ότι ο οργανισμός δεν θα πρέπει να αναλαμβάνει την ευθύνη της αποπομπής των πολιτών από τρίτες χώρες που διαμένουν παράνομα στην ΕΕ. Διαφορετικά, ο οργανισμός συνόρων θα θεωρείται πολύ σύντομα οργανισμός αποπομπής.
<P>
Με άλλα λόγια, είμαι ιδιαίτερα ικανοποιημένος από την έκθεση στην παρούσα μορφή της και θα ήθελα να ευχαριστήσω τον αξιότιμο συνάδελφο βουλευτή, κ. von Boetticher, για την εποικοδομητική συνεργασία του. Εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών είμαι σε θέση να ανακοινώσω ότι θα υποστηρίξουμε την έκθεσή του στην ψηφοφορία. 
<SPEAKER ID="130" LANGUAGE="DE" NAME="Ceyhun (PSE )." AFFILIATION="">
<SPEAKER ID="131" LANGUAGE="" NAME="Vallvé (ELDR )." AFFILIATION="ES">
<P>
    () Κυρία Πρόεδρε, κύριε Επίτροπε, καταρχάς θα ήθελα να συγχαρώ τον εισηγητή για την έκθεσή του, διότι πιστεύω ότι αποτελεί σημαντική ευκαιρία για τη σύσταση κοινού ελέγχου στα εξωτερικά σύνορα της Ευρωπαϊκής Ένωσης. Ας μην ξεχνάμε ότι τα εξωτερικά αυτά σύνορα, όπως έλεγε ο Robert Schuman, ήταν τα ιστορικά σημάδια της Ευρώπης. Αυτήν τη στιγμή είναι εξωτερικά σύνορα και δεν γνωρίζουμε εάν στα επόμενα χρόνια δεν θα γίνουν εσωτερικά σύνορα, όπως συνέβη με άλλα σύνορα. Ωστόσο, σε κάθε περίπτωση, είναι αναγκαίο να συσταθεί μία προστασία και αυτή πρέπει γίνει όσο το δυνατόν περισσότερο σε κοινοτικό επίπεδο.
<SPEAKER ID="132" LANGUAGE="EN" NAME="Vitorino," AFFILIATION="Επιτροπή">
<P>
    Κυρία Πρόεδρε, θα ήθελα να ευχαριστήσω τον κ. von Boetticher για την έκθεση και τις παρατηρήσεις του. Θα ήθελα να του υπενθυμίσω πως η Επιτροπή έλαβε πολύ ξεκάθαρη θέση υπέρ της ιδέας της συγκρότησης μιας κοινής μονάδας για τον συντονισμό της επιχειρησιακής συνεργασίας μεταξύ των κρατών μελών στον τομέα του ελέγχου και της επιτήρησης των εξωτερικών συνόρων στην ανακοίνωσή της του Μαΐου του 2002.
<P>
Τον Ιούλιο του 2002 τα κράτη μέλη ξεκίνησαν να συντονίζουν τη συνεργασία τους στον τομέα του ελέγχου και της επιτήρησης των εξωτερικών συνόρων στο εσωτερικό του Συμβουλίου μέσω της επονομαζόμενης Κοινής Μονάδας. Ο οργανισμός αποτελεί ένα βήμα μπροστά προς την κοινοτικοποίηση. Το περιορισμένο πεδίο δράσης της Κοινής Μονάδας μάς υπέδειξε την ανάγκη δημιουργίας μιας σταθεροποιημένης θεσμικής δομής και της πλήρους ενσωμάτωσης αυτής της θεσμικής δομής στο νομικό πλαίσιο της Κοινότητας.
<P>
Συμμερίζομαι την άποψη του κ. von Boetticher πως η λύση σχετικά με το διοικητικό συμβούλιο δεν είναι η καλύτερη και, λέγοντας το αυτό, μιλάω αρκετά διπλωματικά. Εντούτοις, για να είμαι ειλικρινής, είναι σαφές πως τα κράτη μέλη δεν είναι προετοιμασμένα να δεχτούν καμία άλλη λύση. Ο τομέας του ελέγχου των συνόρων είναι ένα πολύ λεπτό θέμα εθνικής κυριαρχίας. Τα κράτη μέλη μαθαίνουν σταδιακά πώς να συνεργάζονται μεταξύ τους, χρειάζεται όμως να προχωρήσουμε βήμα προς βήμα. Είναι ξεκάθαρο πως το ομόφωνο μήνυμα από το Συμβούλιο είναι ότι κάθε κράτος μέλος επιθυμεί να έχει ένα μέλος στο διοικητικό συμβούλιο.
<SPEAKER ID="133" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί αύριο, στις 12 το μεσημέρι. 
<SPEAKER ID="134" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0071/2004) του κ. Δημητρακόπουλου, εξ ονόματος της Επιτροπής Συνταγματικών Υποθέσεων, σχετικά με τις τροποποιήσεις του Κανονισμού του Ευρωπαϊκού Κοινοβουλίου μετά την έγκριση του κανονισμού σχετικά με το καθεστώς και τη χρηματοδότηση των πολιτικών κομμάτων σε ευρωπαϊκό επίπεδο. 
<SPEAKER ID="135" LANGUAGE="" NAME="Δημητρακόπουλος (PPE-DE )," AFFILIATION="Εισηγητής">
<P>
    Κυρία Πρόεδρε, πρόκειται για μια έκθεση η οποία αποτελεί το τελευταίο στάδιο σε μια σημαντική διαδικασία, μια διαδικασία που ξεκίνησε με την έκθεση του αγαπητού συναδέλφου και φίλου Jo Leinen, μια διαδικασία που έφτασε στο κορύφωμά της στη διάρκεια της ελληνικής Προεδρίας, όπου η Προεδρία και το Συμβούλιο, μετά από ανταλλαγή απόψεων με το Κοινοβούλιο, υιοθέτησαν τελικά τον κανονισμό 2003/2004, ο οποίος βελτιώνει ουσιαστικά το καθεστώς και την υπόσταση των ευρωπαϊκών πολιτικών κομμάτων στο ευρωπαϊκό στερέωμα. Δεν νομίζω ότι υπάρχει κανείς που διαφωνεί με την άποψη ότι πρέπει να κάνουμε ό,τι είναι δυνατόν προκειμένου τα ευρωπαϊκά πολιτικά κόμματα, ένας θεσμός που συμπληρώνει και ολοκληρώνει το πλαίσιο της ευρωπαϊκής δημοκρατίας, να μπορούν να λειτουργήσουν σωστά και άμεσα. Μέσα από αυτό το σκεπτικό, η έκθεση την οποία παρουσιάζω ενώπιον του Σώματος ζητώντας την υποστήριξή του, αποτελεί ένα σύστημα, μια διαδικασία η οποία θα εγγυάται στα ευρωπαϊκά πολιτικά κόμματα τα μέσα με τα οποία θα μπορούν να εκπληρώσουν τους στόχους τους.
<SPEAKER ID="136" LANGUAGE="EN" NAME="MacCormick (Verts/ALE )." AFFILIATION="">
<P>
Εντούτοις, η πολιτική μου ομάδα και εγώ θα καταψηφίσουμε την έκθεση, εάν δεν εγκριθούν οι τροπολογίες αριθ. 6 και 7. Θεωρούμε πως είναι σημαντικές. Η ποιότητα μιας δημοκρατίας υπολογίζεται με βάση τον σεβασμό που δείχνει στις μειονότητές της. Είναι πολύ σημαντικό να σημειωθεί πως η αναλογικότητα d'Hondt, η οποία διέπει τη σύνθεση του Προεδρείου μας, δεν εξασφαλίζει και δεν μπορεί κιόλας να εξασφαλίσει πως όλες οι πολιτικές θέσεις που αντιπροσωπεύονται στην Ευρώπη –και που κατά πολύ λιγότερο αντιπροσωπεύονται σε αυτό το Σώμα– θα συμμετέχουν στη λήψη αποφάσεων. Αυτό είναι ακόμη πιο απαράδεκτο τη στιγμή που ο κανόνας είναι πως τα κόμματα που ζητούν χρηματοδότηση χρειάζεται να εκθέσουν τη γνώμη τους μόνο σε σχέση με μερικά θέματα και όχι με όλα τα θέματα που παρουσιάζονται προς συζήτηση στο Προεδρείο. Αυτά είναι ζητήματα που τα θεωρώ πολύ σοβαρά.
<P>
Είναι σημαντικό επίσης, στη συζήτηση για τη χρηματοδότηση των πολιτικών κομμάτων, να συμμετέχουν απαραιτήτως όλες οι φωνές, ακόμη και αν αποδεχόμαστε πως η αναλογικότητα d'Hondt σημαίνει πως μόνο μερικά από τα κόμματα θα πρέπει να συμμετέχουν στο Προεδρείο ως ψηφίζοντες. Ελπίζω αυτές οι τροπολογίες να εγκριθούν, διότι σε αντίθετη περίπτωση σαφώς και θα καταψηφίσουμε την έκθεση.
<P>
Επομένως, καλώ το Σώμα να δεχτεί αυτήν την έκθεση μόνο εάν εγκριθούν τουλάχιστον οι τροπολογίες αριθ. 6 και 7. 
<SPEAKER ID="137" LANGUAGE="NL" NAME="Claeys (NI )." AFFILIATION="">
<P>
Ποια είναι η ακριβής σημασία της υποχρέωσης να τηρούμε τις αρχές της ελευθερίας, της δημοκρατίας, του σεβασμού των ανθρωπίνων δικαιωμάτων και των θεμελιωδών ελευθεριών, και του κράτους δικαίου; Ποιος το αποφασίζει αυτό; Σε μια δημοκρατία, αυτό δεν έγκειται στον ψηφοφόρο; Με τον τρόπο αυτό, δημιουργούνται τεράστια περιθώρια για αυθαιρεσία, όπως κατέδειξαν ορισμένα άρθρα στον Τύπο, όταν το Κοινοβούλιο ενέκρινε την έκθεση Leinen. Στην πραγματικότητα, τίθενται απλώς στο στόχαστρο τα κόμματα που αμφισβητούν ένα πολιτικώς ορθό σκεπτικό σχετικά με θέματα ταμπού, όπως το πρόβλημα της μετανάστευσης.
<SPEAKER ID="138" LANGUAGE="DE" NAME="Karas (PPE-DE )." AFFILIATION="">
<SPEAKER ID="139" LANGUAGE="EN" NAME="Corbett (PSE )." AFFILIATION="">
<P>
Αντίθετα με τον κ. Neil MacCormick, πιστεύω πως είναι σωστό που ανατίθεται η αρμοδιότητα της εφαρμογής στο Προεδρείο, διότι το Προεδρείο εκλέγεται από το σύνολο του Σώματος. Δεν αντιπροσωπεύει πολιτικά κόμματα, σε αντίθεση με τη Διάσκεψη των Προέδρων, τα μέλη της οποίας αντιπροσωπεύουν πολιτικές ομάδες. Σχετικά με το θέμα αυτό δεν θα πρέπει να αποφασίζουν οι αρχηγοί των ομάδων. Σωστό είναι να αποφασίζει το Προεδρείο: τα μέλη του εκλέγονται από το σύνολο του Σώματος, είναι επιφορτισμένο με τις λεπτομερείς διοικητικές και πολιτικές αποφάσεις και ακούει τα μέλη των ενδιαφερόμενων πολιτικών κομμάτων κάθε φορά που πρέπει να ληφθεί κάποια επίμαχη απόφαση.
<SPEAKER ID="140" LANGUAGE="EN" NAME="MacCormick (Verts/ALE )." AFFILIATION="">
<P>
    Κύριε Πρόεδρε, είμαι βέβαιος πως ο κ. Corbett δεν είχε σκοπό να παρερμηνεύσει τη θέση μου, αλλά, χωρίς να το θέλει, το έκανε. Συμφωνώ σθεναρά πως το Προεδρείο θα πρέπει να αποφασίζει σχετικά με τα θέματα αυτά, αλλά όταν συνεδριάζει για αυτόν τον σκοπό, θα πρέπει να έχει ανάμεσά του και αντιπροσώπους άλλων κομμάτων. Αυτό είπα και θεωρώ πως είναι σωστό. 
<SPEAKER ID="141" LANGUAGE="" NAME="Πρόεδρος. –" AFFILIATION="">
<SPEAKER ID="142" LANGUAGE="EN" NAME="Farage (EDD )." AFFILIATION="">
<P>
    Κυρία Πρόεδρε, χαίρομαι που αναφέρω πως και οι τρεις βουλευτές του Ευρωπαϊκού Κοινοβουλίου του Ανεξάρτητου Κόμματος της Μεγάλης Βρετανίας συμπαρατάσσονται με άλλα 20 μέλη του Σώματος. Προερχόμαστε από πέντε διαφορετικές πολιτικές ομάδες, καθώς και από τα μη εγγεγραμμένα μέλη και, πράγματι, αγωνιζόμαστε για την υπόθεση αυτή στο Ευρωπαϊκό Δικαστήριο στο Λουξεμβούργο.
<P>
Έχω επίσης την αίσθηση, από τη Νίκαια και το άρθρο 191 και μετά, πως αυτή η ιδέα ότι είστε επιλέξιμοι, εάν συμμορφώνεστε με τις δημοκρατικές αρχές της Ένωσης, είναι δυνητικά επικίνδυνη. Αυτά που λέει ο κ. Corbett για τις αρχές της Ένωσης μπορεί να ακούγονται σωστά, όμως βλέπουμε τροποποιήσεις και αλλαγές στη νομοθεσία. Ίσως, σε τρία ή τέσσερα χρόνια από σήμερα, η επίκριση της ίδιας της Ένωσης να σημαίνει πως δεν συμμορφώνεστε πια με τις δημοκρατικές αρχές της Ένωσης και, επομένως, όχι μόνο τα αιτήματά σας για χρηματοδότηση απορρίπτονται, αλλά πιθανώς και να τίθεστε υπό απαγόρευση. Το κίνητρο είναι ξεκάθαρο: η δημιουργία ενός ευρωπαϊκού “δήμου”, ο οποίος προς το παρόν πολύ απλά δεν υπάρχει.
<SPEAKER ID="143" LANGUAGE="FR" NAME="Berthu (" AFFILIATION="">
<P>
    Κυρία Πρόεδρε, δεδομένου ότι η έκθεση του κ. Δημητρακόπουλου κάνει ό,τι καλύτερο μπορεί με έναν προβληματικό κανονισμό, το αποτέλεσμα, όπως καταλαβαίνετε, δεν μπορεί να είναι πολύ καλό. Ο κανονισμός της 4ης Νοεμβρίου 2003 σχετικά με το καθεστώς και τη χρηματοδότηση των πολιτικών κομμάτων σε ευρωπαϊκό επίπεδο παραβιάζει, στην πραγματικότητα, αρκετές από τις αρχές που είναι ιδιαίτερα σημαντικές για όλους μας.
<P>
Γι’ αυτό προσάρτησα στην έκθεση Δημητρακόπουλου μια άποψη της μειοψηφίας, που διαμαρτύρεται για αυτό το νέο σύστημα χρηματοδότησης των πολιτικών κομμάτων σε ευρωπαϊκό επίπεδο. Και γι’ αυτό μαζί με 22 ακόμη μέλη, συμπεριλαμβανομένου του κ. Souchet που κάθεται δίπλα μου, καταθέσαμε προσφυγή για το θέμα αυτό στο Ευρωπαϊκό Δικαστήριο.
<SPEAKER ID="144" LANGUAGE="FR" NAME="Dehousse (PSE )." AFFILIATION="">
<P>
    Κυρία Πρόεδρε, καταλαβαίνω ότι η έκθεση δεν μπορούσε παρά να αναφερθεί στον ορισμό του πολιτικού κόμματος σε ευρωπαϊκό επίπεδο, όπως καθιερώθηκε, όπως μόλις είπαμε, στον κανονισμό αριθ. 2004/2003. Μεταξύ των συνεπειών, εμφανίζεται κυρίως η απαίτηση εκπροσώπησης του κόμματος στο ένα τέταρτο των κρατών μελών. Αλλά αυτή η άδικη κατάσταση έγινε χειρότερη με την ανάθεση στο Προεδρείο της τόσο γενικής όσο και αποκλειστικής εξουσιοδότησης να διαχειρίζεται τις επιδοτήσεις, γεγονός το οποίο είναι τελείως αντίθετο από την αρχή της διαφάνειας.
<SPEAKER ID="145" LANGUAGE="" NAME="Πρόεδρος." AFFILIATION="">
<P>
    Σας ευχαριστώ, κύριε Dehousse.
<P>
Η ψηφοφορία θα διεξαχθεί αύριο, στις 12 το μεσημέρι.(1) 
<SPEAKER ID="146" LANGUAGE="" NAME="" AFFILIATION="Ημερήσια διάταξη της επόμενης συνεδρίασης:"/>
<SPEAKER ID="147" LANGUAGE="" NAME="Πρόεδρος." AFFILIATION="(Η συνεδρίαση λήγει στις 22.00)">
<P>
    Κηρύσσω τη λήξη της ετήσιας συνόδου 2003-2004 του Ευρωπαϊκού Κοινοβουλίου.
