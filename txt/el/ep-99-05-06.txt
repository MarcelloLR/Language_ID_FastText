<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις; Εφόσον δεν υπάρχουν, τα συνοπτικά πρακτικά εγκρίνονται.

<SPEAKER ID=2 LANGUAGE="EN" NAME="Spencer">
Κύριε Πρόεδρε, χτες τη νύχτα πληροφορηθήκαμε ότι ο Ibrahim Rugova βρίσκεται αυτή τη στιγμή στη Ρώμη· θα μπορούσατε να ζητήσετε από τον Πρόεδρο να διαβιβάσει, εξ ονόματος αυτού του Κοινοβουλίου, τις θερμότερες ευχές μας στον κ. Rugova και την οικογένειά του; Όπως θα θυμάστε, στη σύνοδο Ολομελείας του Απριλίου εγκρίναμε σε αυτό το Σώμα ένα ψήφισμα με το οποίο καλούσαμε τον κ. Rugova να μιλήσει ενώπιον της Επιτροπής Εξωτερικών Υποθέσεων. Έχει υποβληθεί η πρόταση να συνεδριάσει η Επιτροπή Εξωτερικών Υποθέσεων στις 21 και 22 Ιουνίου προκειμένου να πραγματοποιηθεί ακρόαση με τον Ύπατο Αρμοστή. Ωστόσο, κατά τη γνώμη μου, θα ήταν - το λιγότερο - πρέπον να καλέσουμε και τον κ. Rugova να μιλήσει ενώπιον της εν λόγω επιτροπής. Τι έχετε να πείτε σχετικά με την πρόταση αυτή; Θα μπορούσατε να διαβιβάσετε την ιδέα αυτή στον Πρόεδρο;

<SPEAKER ID=3 NAME="Πρόεδρος">
Κύριε Spencer, ευχαριστώ πολύ για την πρότασή σας. Όλοι μας ακούσαμε ότι ο κ. Rugova έφτασε στη Ρώμη, ευτυχώς με την οικογένειά του, και πιστεύω ότι είναι αυτονόητο να έρθει εδώ στο Κοινοβούλιο. Θα μεταφέρω την πρότασή σας στον Πρόεδρο, αν και δεν νομίζω ότι θα υπάρξει κανένα πρόβλημα να τον προσκαλέσουμε στο Κοινοβούλιο στις 21 Ιουνίου.

<SPEAKER ID=4 LANGUAGE="NL" NAME="Maes">
Κύριε Πρόεδρε, στη σύγχυση που δημιουργήθηκε εχθές με την ψηφοφορία επί της έκθεσης Rothley έκανα λάθος στην τελική ψηφοφορία. Ψήφισα υπέρ ενώ ήθελα να ψηφίσω κατά. Θα ήθελα να σας παρακαλέσω να τροποποιήσετε αναλόγως τα πρακτικά. Αγαπητοί συνάδελφοι, για την ψηφοφορία δεν αλλάζει τίποτα, παρ' όλα αυτά επρόκειτο όντως για μια συγκεχυμένη κατάσταση. Θα ήθελα πάρα πολύ να επέλθει αυτή η τροποποίηση εάν είναι δυνατόν. Θα ήθελα επίσης να σας παρακαλέσω να σημειώσετε ότι ψήφισα τη στιγμή που διεξήγετο ψηφοφορία επί της τροπολογίας 18 του κ. Fabre-Aubrespy, αλλά η ψήφος μου δεν συμπεριλήφθηκε στα πρακτικά. Τη στιγμή εκείνη ψήφισα υπέρ.

<SPEAKER ID=5 NAME="Πρόεδρος">
Κυρία Maes, σημειώσαμε τα όσα είπατε και θα καταγραφούν στα συνοπτικά πρακτικά.

<SPEAKER ID=6 LANGUAGE="FR" NAME="Fabre-Aubrespy">
Κύριε Πρόεδρε, στην σελίδα 8 των συνοπτικών πρακτικών, με τίτλο «Εκλογή του Προέδου της Επιτροπής» αναφέρεται η ψηφοφορία του Κοινοβουλίου όσον αφορά την έγκριση του διορισμού του κ. Prodi από τους αρχηγούς κρατών και κυβερνήσεων. Αναφέρεται ότι ο πρόεδρος συνεχάρη τον πρόεδρο που εξελέγη.
<P>
Νομίζω ότι οι όροι που χρησιμοποιούνται είναι ανακριβείς. Για να υπάρξει εκλογή χρειάζεται να υπάρχουν πολλοί υποψήφιοι, χρειάζεται μία δημοκρατική διαδικασία. Νομίζω ότι αυτό που επικυρώνεται ή εγκρίνεται από το Κοινοβούλιο είναι ο διορισμός του προέδρου, το να θέλουμε όμως να μιλήσουμε οπωσδήποτε για εκλεγμένο πρόεδρο, ενώ ο πρόεδρος διορίστηκε, δεν νομίζω ότι συμφωνεί με όσα ορίζει η Συνθήκη του Αμστερνταμ.

<SPEAKER ID=7 NAME="Πρόεδρος">
Σας πληροφορώ, κ. Fabre Aubrespy, ότι η διατύπωση που έχει χρησιμοποιηθεί είναι σύμφωνη με τον κανονισμό, αλλά θα το ελέγξουμε ακόμη μια φορά. Σας το υπόσχομαι.

<SPEAKER ID=8 LANGUAGE="FR" NAME="Soulier">
Κύριε Πρόεδρε, αγαπητοί συνάδελφοι, νομίζω ότι είναι χρήσιμο, με μία λέξη, να προσθέσω σε αυτά που είπε ο συνάδελφός μας κ. Spencer - και πολύ καλά έκανε - την ιδιαίτερη εύνοια που εξεδήλωσε το Κοινοβούλιό μας για κάποιον ο οποίος ήταν υπό την προστασία του, τον γιατρό Ibrahim Rugova.
<P>
Θα ήθελα να πω ότι πέρα από τα κάθε είδους σχόλια που θα εμπνέει φυσικά η επίσκεψή του στη Ρώμη, πρέπει να έχουμε κατ' αρχάς ως πρώτο στόχο την επιστροφή όλων των συμπατριωτών του στη χώρα τους. Νομίζω ότι είναι μία πολύ καλή πρόταση τον Ιούνιο ο γιατρός Ibrahim Rugova, στον οποίο το Σώμα μας έχει απονείμει το βραβείο Ζαχάρωφ, να μπορέσει να έλθει να μιλήσει για όσο καιρό χρειαστεί.
<P>
Ζητήσαμε να πάμε στην Πρίστινα. Οι σερβικές αρχές μας το αρνήθηκαν λέγοντας ότι δεν μπορούσαν να εγγυηθούν για την ασφάλειά μας. Χρειάστηκε να υποχωρήσουμε. Είναι ευτυχές ότι σήμερα όλοι οι δρόμοι οδηγούν και πάλι στη Ρώμη. Πρέπει να έλθει ο κ. Rugova και θα δούμε τι γίνεται. Αυτό που έχει σημασία είναι να αποκατασταθεί η ειρήνη στα Βαλκάνια και ο λαός αυτός να βρει πάλι το έδαφός του.

<SPEAKER ID=9 NAME="Πρόεδρος">
Κύριε Soulier, νομίζω ότι μια μεγάλη πλειοψηφία θα συμφωνήσει με αυτό. Θεωρώ επίσης ότι θα είναι σημαντικό εάν ο πρόεδρος αποδεχτεί την πρόταση του κ. Spencer - πράγμα για το οποίο είμαι βέβαιος - να ανακοινωθεί δημόσια ότι μια από τις πρώτες ενέργειες του νέου Κοινοβουλίου θα είναι να υποδεχτεί τον κ. Rugova.

<SPEAKER ID=10 NAME="Σαρλής">
Κύριε Πρόεδρε, στον κατάλογο παρουσίας της χθεσινής συνεδρίασης δεν αναφέρομαι. Παρακαλώ να αναγραφεί το όνομά μου στον χθεσινό κατάλογο παρουσίας στην Ολομέλεια.

<SPEAKER ID=11 NAME="Πρόεδρος">
Το σημειώσαμε αυτό, κ. Σαρλή.

<SPEAKER ID=12 LANGUAGE="EN" NAME="Elles">
Κύριε Πρόεδρε, κατά τη χθεσινοβραδυνή μας συζήτηση επί της έκθεσης Colom I Naval σχετικά με τις δημοσιονομικές προοπτικές για την περίοδο 2000-2006, παρατήρησα ότι στον ενδεικτικό κατάλογο ψηφοφορίας για τις 11 σήμερα το πρωί προτείνεται αυτή η διοργανική συμφωνία να εγκριθεί με απλή πλειοψηφία. Η Επιτροπή Προϋπολογισμών έστειλε επιστολή στον Πρόεδρο με την οποία συμβουλεύει η ψηφοφορία αυτή να γίνει με ειδική πλειοψηφία γιατί, αν εγκρίνουμε την εν λόγω συμφωνία, μεταβιβάζουμε κάποιες εξουσίες. Κάτι τέτοιο πρέπει να ψηφιστεί με ειδική πλειοψηφία.
<P>
Επιμένω, εξ ονόματος πολλών συναδέλφων, να διανείμει ο Πρόεδρος ένα σημείωμα με το οποίο θα εξηγεί γιατί προτείνει να γίνει η σχετική ψηφοφορία με απλή πλειοψηφία. Δεν πρέπει να αφήσουμε να γίνει κάτι τέτοιο και πρέπει να δράσουμε πριν τις 11.00, γιατί στην αντίθετη περίπτωση μπορεί να δούμε να επαναλαμβάνονται τα ίδια προβλήματα που είχαμε χτες, με την ψηφοφορία επί της έκθεσης Rothley.

<SPEAKER ID=13 NAME="Πρόεδρος">
Σας υπόσχομαι, κ. Elles, ότι ο πρόεδρος του Κοινοβουλίου έχει πλήρη επίγνωση ότι απαιτείται απόφαση, και θα προεδρεύσει ο ίδιος από τις 11.00. Θα του μεταφέρω πάντως τα όσα είπατε, ώστε να καταλάβει αυτό που θέλετε να πείτε. Όπως ελέχθη, θα λάβει απόφαση.

<SPEAKER ID=14 LANGUAGE="IT" NAME="Imbeni">
Κύριε Πρόεδρε, θα ήθελα να συμφωνήσω και εγώ με τα λόγια ικανοποίησης που εξέφρασαν οι συνάδελφοι κ.κ Spencer και Soulier.
<P>
Θα ήθελα όμως να προσθέσω και μια άλλη υπόθεση εργασίας, που δεν είναι μόνο το να προσκαλέσουμε τον δόκτωρα Rugova να μας επισκεφτεί μόλις καταστεί δυνατό.
<P>
Καθώς βρισκόμαστε σήμερα στην προτελευταία ημέρα εργασιών, θα καλούσα τον Πρόεδρό μας κ. Gil-Robles, μαζί με τον πρόεδρο της Επιτροπής Εξωτερικών Υποθέσεων, Ασφάλειας και Αμυντικής Πολιτικής, να εξετάσει επίσης τη σκοπιμότητα να σταλεί σύντομα, κατά τις επόμενες ημέρες, μια μικρή αντιπροσωπία του Ευρωπαϊκού Κοινοβουλίου για να συναντήσει τον δόκτωρα Rugova στη Ρώμη, όπου βρίσκεται, γιατί δεν ξέρω τί θα συμβεί έπειτα από ένα, ενάμισι ή δύο μήνες.
<P>
Υπάρχει η δυνατότητα για μια σύντομη συνάντηση. Μπορούν να είναι οι ίδιοι οι συνάδελφοι κ.κ Spencer και Soulier και η κυρία Pack, που προεδρεύει της αντιπροσωπίας για τις σχέσεις με τη Νοτιοανατολική Ευρώπη, στους οποίους θα ανατεθεί αυτή η συνάντηση που θα ήταν δυνατό να πραγματοποιηθεί κατά τις επόμενες ημέρες.

<SPEAKER ID=15 NAME="Πρόεδρος">
Κύριε Imbeni, θα μεταφέρω στον πρόεδρο τόσο την πρόταση του κ. Spencer όσο και τη δική σας, ούτως ώστε να αποφασίσει - το αργότερο αύριο - πώς θα αντιδράσουμε στην κατάσταση που έχει προκύψει μετά την άφιξη του κ. Rugova με την οικογένειά του στη Ρώμη.

<SPEAKER ID=16 LANGUAGE="DE" NAME="Pack">
Ευχαρίστως θα το υποστήριζα αυτό και ευχαριστώ για την πρόταση του συναδέλφου κ. Renzo Imbeni. Χθες τη νύχτα μίλησα στο τηλέφωνο με τον κ. Rugova. Παρακαλώ να μας δοθεί η ευκαιρία, πριν ακόμη έρθει ο Ιούλιος, να τον δούμε στη συνεδρίαση της επιτροπής, γιατί τον χρειαζόμαστε τις επόμενες εβδομάδες και ανησυχώ λίγο για ενδεχόμενη κακή μεταχείριση. Γι' αυτό, πιστεύω ότι θα ήταν σημαντικό να εκμεταλλευθούμε την ευκαιρία για να μιλήσουμε μαζί του το συντομότερο. Αν σας δοθεί η ευκαιρία να το μεταβιβάσετε αυτό στον Πρόεδρο, θα μας διευκόλυνε πολύ. Εγώ ευχαρίστως θα θυσίαζα γι' αυτό μερικές συναντήσεις μου για τον προεκλογικό αγώνα.

<SPEAKER ID=17 NAME="Πρόεδρος">
Σας ευχαριστώ κ. Pack, για τη στήριξή σας στις προτάσεις των κκ. Spencer και Imbeni.

<SPEAKER ID=18 LANGUAGE="IT" NAME="Bianco">
Κύριε Πρόεδρε, είχα ζητήσει το λόγο για να στηρίξω την πρόταση του συναδέλφου κ. Imbeni, αλλά τώρα έχει μιλήσει ήδη η κυρία Pack. Συμφωνώ. Αυτό είναι όλο.

<SPEAKER ID=19 LANGUAGE="ES" NAME="Palacio Vallelersundi">
Κύριε Πρόεδρε, θα ήθελα απλώς να υπενθυμίσω σε ορισμένους συναδέλφους, και ιδιαίτερα στον κ. Elles, ότι η διαμόρφωση της βούλησης των οργάνων, σύμφωνα με παγιότατη νομολογία του Ευρωπαϊκού Δικαστηρίου, δεν είναι θέμα προαιρέσεως: είναι ζήτημα δημόσιας τάξης και ορίζεται από τις Συνθήκες. Και στις Συνθήκες, πλην ρητής αναφοράς περί του εναντίου, θεσπίζεται ότι το Ευρωπαϊκό Κοινοβούλιο λαμβάνει τις αποφάσεις του με απλή πλειοψηφία και ότι υπάρχει, επίσης, κάτι παραπάνω από άφθονη νομολογία που θεσπίζει ότι οι πράξεις είναι ό, τι είναι και όχι ό, τι ενδέχεται να πει οποιαδήποτε ερμηνεία· το ίδιο και οι συνέπειες αυτών των πράξεων. Και τούτο ισχύει όσο λογική και να είναι αυτή η ερμηνεία.
<P>
Και, τέλος, ο κ. Elles γνωρίζει ότι η Επιτροπή Προϋπολογισμών - επιτροπή άκρως σεβαστή και ικανή - οπωσδήποτε δεν είναι ούτε καν το εσωτερικό όργανο που είναι αρμόδιο να αποφαίνεται με ποιες πλειοψηφίες πρέπει να ληφθούν οι αποφάσεις του Σώματος.

<SPEAKER ID=20 NAME="Πρόεδρος">
Κυρία Palacio, θέλω να παραπέμψω και τη δική σας άποψη στον πρόεδρο του Κοινοβουλίου, ο οποίος θα έρθει προσωπικά εδώ και θα προεδρεύσει της συνεδρίασης και της ψηφοφορίας στις 11.00
<P>
Εγκρίνονται τα συνοπτικά πρακτικά

<CHAPTER ID=2>
Σένγκεν
<SPEAKER ID=21 NAME="Πρόεδρος">
Η ημερήσια διάταξη προβλέπει στη συνέχεια την προφορική ερώτηση (B4-0336/99 - Ο-0045/99) των κ.κ. Voggenhuber και Andersson, εξ ονόματος της Επιτροπής Πολιτικών Ελευθεριών και Εσωτερικών Υποθέσεων σχετικά με τη Σένγκεν.

<SPEAKER ID=22 LANGUAGE="DE" NAME="Voggenhuber">
Κύριε Πρόεδρε, κυρίες και κύριοι, δεν απευθύνθηκε τώρα σαφής χαιρετισμός στην Προεδρία του Συμβουλίου και δεν ξέρω σε ποιον εκπρόσωπό του απευθύνομαι αυτή τη στιγμή. Ελπίζω όμως ότι η Προεδρία είναι παρούσα. Κύριε Πρόεδρε, στην Επιτροπή Πολιτικών Ελευθεριών και Εσωτερικών Υποθέσεων, εξ ονόματος της οποίας μιλώ, υπήρχε μεγάλη ανησυχία σχετικά με το γεγονός ότι το Συμβούλιο ίσως να μην μπορούσε να συμφωνήσει έγκαιρα ως προς τις αποφάσεις για την υιοθέτηση της συνθήκης του Σένγκεν στην Ευρωπαϊκή Ένωση και ότι, κατά συνέπεια, το νομικό αυτό αντικείμενο αυτόματα θα περιερχόταν στον τομέα του τρίτου πυλώνα. Ως εκ τούτου, προξένησε κάποια ανακούφιση το ότι υπήρξε η εν λόγω συμφωνία και ελήφθησαν πραγματικά οι ανάλογες αποφάσεις. Αυτή είναι η καλή είδηση που μπορώ να ανακοινώσω στην Προεδρία του Συμβουλίου. Η κακή είναι ότι η συντριπτική πλειοψηφία της επιτροπής ασκεί έντονη κριτική, διαμαρτύρεται μάλιστα, για τον τρόπο και τη μέθοδο με τις οποίες ελήφθησαν οι αποφάσεις και καθορίστηκαν τα πράγματα, ελπίζω δε ότι το Σώμα θα συμμετάσχει στις διαμαρτυρίες αυτές, διότι έχουν μεγάλη σημασία για το ζήτημα του κοινοβουλευτικού ελέγχου και της συμμετοχής του Κοινοβουλίου στις αποφάσεις στον τομέα της εσωτερικής ασφάλειας.
<P>
Ήδη στη Συνθήκη του Αμστερνταμ η ενσωμάτωση της συνθήκης του Σένγκεν, τα θεσμικά ζητήματα, η κατανομή, οι διαδικασίες, έχουν ρυθμιστεί με εξαιρετικά αμφίβολο και ασαφή τρόπο, και συγκεκριμένα, δεν ρυθμίζονται καθόλου στη συνθήκη, παρά απλώς σε ένα πρωτόκολλο. Πιστεύω ότι προκειμένου να κατανοήσει κανείς σωστά την κριτική της επιτροπής και του Κοινοβουλίου πρέπει να υπογραμμίσει τη σημασία της διαδικασίας αυτής. Η υιοθέτηση της συνθήκης του Σένγκεν στην ΕΕ είναι ασφαλώς η πιο σημαντική και πολύπλοκη μετατροπή διεθνούς δικαίου σε κοινοτικό δίκαιο. Αποτελεί την προϋπόθεση για την υλοποίηση της ελευθερίας προσώπων, για την υλοποίηση ενός χώρου ελευθερίας, δικαιοσύνης και ασφαλείας και αντιπροσωπεύει προφανώς τη μεγαλύτερη ενίσχυση αρμοδιοτήτων στον τομέα της εσωτερικής ασφάλειας. Είναι μία μεταφορά που αφορά σε ύψιστο βαθμό τα θεμελιώδη και τα ατομικά δικαιώματα.
<P>
Στο σημείο αυτό, ερωτώ την Προεδρία του Συμβουλίου: πώς να εξηγήσουν τα ευρωπαϊκά θεσμικά όργανα και κυρίως οι εκλεγμένοι Ευρωπαίοι βουλευτές στους πολίτες της Ευρώπης ότι ένα τέτοιο σχέδιο υλοποιείται χωρίς τη συμμετοχή του Κοινοβουλίου, χωρίς ενημέρωσή του και διαβούλευση με αυτό; Πώς να εξηγήσουμε ότι αυτό το Κοινοβούλιο δεν έλαβε καν το δικαίωμα γνωμοδότησης, ότι μέχρι σήμερα δεν διαθέτουμε καν αναλυτικά στοιχεία και πληροφορίες για τη διαδικασία και ότι αυτό το Κοινοβούλιο είναι αναγκασμένο να συζητήσει για το συγκεκριμένο θέμα χωρίς να έχει βασικά αναλυτική ενημέρωση;
<P>
Θα ήθελα επίσης να εκφράσω τη γνώμη της απόλυτης πλειοψηφίας της επιτροπής ότι εδώ το θέμα δεν είναι μόνο τα δικαιώματα του Κοινοβουλίου, όσο σημαντικά κι αν είναι αυτά, αλλά ότι αυτό το Κοινοβούλιο πάντοτε θεωρούσε τον εαυτό του και ως συνήγορο υπέρ των θεμελιωδών και των ατομικών δικαιωμάτων και δικαιωμάτων της προσωπικότητας στην Ευρωπαϊκή Ένωση και ότι είναι δύσκολο να αναλάβει κανείς τον ρόλο αυτό έναντι των πολιτών της Ευρώπης όταν αποκλείεται με τέτοιον τρόπο από τα σχέδια του Συμβουλίου και μάλιστα, όπως πιστεύουμε, ενάντια σε όσα ορίζει η Συνθήκη. Προφανώς και πάλι δεν θα συμφωνήσουμε στο ζήτημα αυτό, πάντως όμως αυτά βρίσκονται σε πλήρη αντίθεση με το πνεύμα των συνθηκών.
<P>
Θα ήθελα να επισημάνω επίσης εδώ ότι ο τρόπος με τον οποίο ενεργεί το Συμβούλιο θέτει και πάλι το ερώτημα αν εκείνη η θεωρία της έμμεσης νομιμοποίησης του Συμβουλίου ως νομοθέτου μπορεί ακόμη να ισχύει εν όψει τέτοιων γεγονότων, γιατί εδώ δεν συζητά μόνο το Ευρωπαϊκό Κοινοβούλιο χωρίς στοιχεία και δεν είναι μόνο το Ευρωπαϊκό Κοινοβούλιο που δεν συμπεριλήφθηκε στις αποφάσεις και στις προετοιμασίες του Συμβουλίου, αλλά όπως ξέρουμε και τα εθνικά κοινοβούλια ενημερώθηκαν πλημμελώς και την τελευταία στιγμή για όσα συμβαίνουν. Αυτό σημαίνει ότι δεν μπορούμε πλέον να κάνουμε λόγο για αληθινό κοινοβουλευτικό έλεγχο στον συγκεκριμένο τομέα της εσωτερικής ασφάλειας καθώς και της αστυνομικής και δικαστικής συνεργασίας. Αυτή είναι η ιδιαίτερη διαμαρτυρία, η σφοδρή διαμαρτυρία της επιτροπής, την οποία ανακοινώνω εδώ, καλώ δε την Προεδρία του Συμβουλίου και εξ ονόματος της επιτροπής να μεριμνήσει ώστε να καλλιεργηθεί ένας εντελώς νέος τρόπος συνεργασίας με το Κοινοβούλιο σε έναν τομέα εξαιρετικά ευαίσθητης κρατικής εξουσίας, εξαιρετικά ευαίσθητης εξουσίας απέναντι στα πολιτικά και τα θεμελιώδη δικαιώματα.

<SPEAKER ID=23 NAME="Schapper">
Κύριε Πρόεδρε, αξιότιμοι κυρίες και κύριοι βουλευτές, την 1η Μαΐου τέθηκε σε ισχύ η Συνθήκη του Αμστερνταμ και κατά την ημερομηνία αυτή το κεκτημένο του Σένγκεν μεταφέρθηκε στην Ευρωπαϊκή Ένωση. Η γερμανική Προεδρία της ΕΕ πάντα θεωρούσε ευγενές καθήκον της να ενημερώνει το Ευρωπαϊκό Κοινοβούλιο σχετικά με τις προόδους των προετοιμασιών για την ενσωμάτωση του Σένγκεν και χαίρομαι που μου δίδεται και σήμερα η ευκαιρία γι' αυτό, εφ' όσον το ζήτημα της ενημέρωσης και η μορφή της έπαιξαν έναν τόσο σημαντικό ρόλο. Κύριε βουλευτή, θα αναφερθώ κι εγώ διεξοδικά στα όσα αναλύσατε.
<P>
Αρχικά θα ήθελα να πω δυο λόγια για τον προσδιορισμό και την κατανομή του κεκτημένου του Σένγκεν. Οι διαβουλεύσεις για τον προσδιορισμό του κεκτημένου του Σένγκεν και η κατανομή του στις νομικές βάσεις της Συνθήκης Ίδρυσης των Ευρωπαϊκών Κοινοτήτων και της Συνθήκης για την Ευρωπαϊκή Ένωση έχουν προχωρήσει αρκετά και επίκειται η άμεση ολοκλήρωσή τους. Το Συμβούλιο Γενικών Υποθέσεων, στη συνεδρίασή του στις 26 Απριλίου, έλαβε γνώση των αντιστοίχων σχεδίων αποφάσεων του Συμβουλίου και τα πάγωσε. Μετά τη χθεσινή τελική ανάλυση στην Επιτροπή Μονίμων Αντιπροσώπων, η Προεδρία επιδιώκει την ψήφισή τους στη συνεδρίαση του Συμβουλίου ECOFIN στις 10 Μαϊου.
<P>
Δεν κρύβω ότι είμαστε υπερήφανοι που η γερμανική Προεδρία κατάφερε να δώσει λύση, σε συμφωνία με τους εταίρους, στο μεγαλύτερο μέρος των ερωτημάτων κατάταξης, που παρουσίαζαν μέχρι το τέλος δυσκολίες και δέχονταν επιρροές από πολύ διαφορετικές πολιτικές απόψεις. Τώρα ο δρόμος είναι ελεύθερος για μια ευρεία στάθμιση του κεκτημένου που θα αντιστοιχεί στις βασικές επιταγές της συνθήκης του Αμστερνταμ. Όμως, δεν κατέστη δυνατή η επίτευξη συμφωνίας για την κατάταξη των διατάξεων που αφορούν το σύστημα πληροφοριών Σένγκεν. Ενώ μια ομάδα κρατών υποστηρίζει μια διπλή κατάταξη τόσο στον πρώτο όσο και στον τρίτο πυλώνα, μια σειρά κρατών τάσσεται υπέρ της ένταξής τους αποκλειστικά στον τρίτο πυλώνα. Μια συμβιβαστική θέση, την οποία εκπροσωπεί και η Προεδρία, προτείνει την κατάταξη στον τρίτο πυλώνα όσον αφορά τη σύσταση και τη λειτουργία του συστήματος πληροφοριών Σένγκεν και τις περισσότερες κατηγορίες καταγραφής, ενώ η διάταξη περί απαγόρευσης εισόδου στη χώρα καθώς και οι διατάξεις για την προστασία δεδομένων που συνδέονται με το σύστημα πληροφοριών Σένγκεν θα πρέπει να εντάσσονται και στον πρώτο πυλώνα.
<P>
Στο σημείο αυτό, παρά τις μεγάλες προσπάθειες της Προεδρίας, δεν κατέστη εφικτή η συναίνεση και ούτε φαίνεται να είναι βραχυπρόθεσμα εφικτή. Στον τομέα αυτόν - και μόνο σε αυτόν - θα παρέμβει επομένως η υποθετική κατάταξη του πρωτοκόλλου Σένγκεν που προβλέπει μέχρι στιγμής τον τρίτο πυλώνα ως νομική βάση. Αλλωστε, η ψήφιση της απόφασης για την κατανομή δεν παρεμποδίζεται από αυτό. Νομίζω ότι το αποτέλεσμα αυτό, που πρέπει ακόμη να επικυρωθεί οριστικά στο πλαίσιο του Συμβουλίου, είναι αρκετά ευπρόσωπο. Αποτρέπει αναρίθμητες διαφωνίες σε σημαντικά σημεία του κεκτημένου Σένγκεν ως προς το ζήτημα σε ποια νομική βάση πρέπει να στηρίζεται η μετεξέλιξή του.
<P>
Η αναλυτική έκθεση της εκάστοτε κατάταξης του κεκτημένου Σένγκεν θα ξεπερνούσε τα όρια της αγόρευσής μου. Επιτρέψτε μου όμως να σας παραπέμψω στο ότι πριν από περίπου μία εβδομάδα σας μεταβίβασα τα σχέδια των αποφάσεων του Συμβουλίου, με τα οποία σε πρώτη φάση θα οριστεί και σε δεύτερη θα σταθμιστεί το κεκτημένο Σένγκεν. Σας παρακαλώ να αντλήσετε αναλυτικές πληροφορίες και από τα δύο αυτά έγγραφα.
<P>
Επιτρέψτε μου τώρα να απαντήσω εν συντομία στο ερώτημα για την σύνδεση της Ισλανδίας και της Νορβηγίας. Η σύνδεση της Ισλανδίας και της Νορβηγίας κατά τη μεταφορά και τη μετεξέλιξη του κεκτημένου του Σένγκεν θα γίνει επί τη βάσει μιας συμφωνίας σύνδεσης που βρίσκεται στα πρόθυρα της υπογραφής της. Αφού πραγματοποιήθηκε στις 28 Απριλίου, δηλαδή την περασμένη εβδομάδα, η τελευταία συνεδρίαση της εκτελεστικής επιτροπής των κρατών που συμμετέχουν στη συνθήκη του Σένγκεν και καθίσταται έτσι δυνατός ο τελικός προσδιορισμός του κοινοτικού κεκτημένου, είναι επίσης δυνατόν να διαπιστωθεί σε ποιους τομείς θα υπάρξει μελλοντικά συνεργασία με τη Νορβηγία και την Ισλανδία. Οι σχετικές διαβουλεύσεις έχουν σχεδόν φθάσει στο τέλος τους. Η Προεδρία υπολογίζει ότι το Συμβούλιο θα εγκρίνει τη συμφωνία κατά τη συνεδρίασή του στις 17 και 18 Μαΐου και θα μπορέσει να ακολουθήσει η υπογραφή της στο πλαίσιο του Συμβουλίου του Ευρωπαϊκού Οικονομικού Χώρου.
<P>
Πυρήνας της συμφωνίας σύνδεσης είναι η δημιουργία μιας επονομαζόμενης μικτής επιτροπής που θα συσταθεί σε όλα τα ιεραρχικά επίπεδα των οργάνων της ΕΕ και στην οποία η Νορβηγία και η Ισλανδία θα συμμετέχουν στον σχεδιασμό αποφάσεων. Στο πλαίσιο του Σένγκεν, τα δύο αυτά κράτη έλαβαν άμεσα μέρος στις εργασίες των οργάνων με δικαίωμα λόγου, όχι όμως τυπικό δικαίωμα συμμετοχής. Δεν είναι δυνατή η άμεση μεταφορά αυτής της μορφής συνεργασίας στη συνεργασία στο πλαίσιο της ΕΕ. Η συμμετοχή σε όργανα της ΕΕ βασικά είναι δυνατή μόνο στα κράτη μέλη. Αλλες μορφές συμμετοχής, όπως π.χ. το καθεστώς παρατηρητή, δεν θα ικανοποιούσαν τη θεμιτή ανάγκη της Ισλανδίας και της Νορβηγίας να συμμετέχουν και στο μέλλον στη διαδικασία διαμόρφωσης γνώμης για τα ζητήματα του Σένγκεν. Για τον λόγο αυτό, οι εταίροι στη συμφωνία σύνδεσης συμφώνησαν να δημιουργηθεί ένα όργανο με ιδιαίτερη δομή που κύριο καθήκον του θα είναι να αποτελέσει την πλατφόρμα για την ανάλυση προτάσεων και πρωτοβουλιών για τη μετεξέλιξη του κεκτημένου του Σένγκεν με τη Νορβηγία και την Ισλανδία.
<P>
Η Μικτή Επιτροπή δεν έχει παρά μόνο πολύ περιορισμένες αρμοδιότητες λήψης αποφάσεων. Αναφέρονται μόνο σε ζητήματα διαδικασίας που αφορούν την ίδια τη Μικτή Επιτροπή και τις δραστηριότητές της. Οι αποφάσεις επί της ουσίας σχετικά με τη μετεξέλιξη του κεκτημένου Σένγκεν που δεσμεύουν την Ισλανδία και τη Νορβηγία λαμβάνονται αποκλειστικά από τα όργανα της ΕΕ, δηλαδή το Συμβούλιο και όταν χρειάζεται από την Επιτροπή Μονίμων Αντιπροσώπων.
<P>
Συμπληρωματικά, στη συμφωνία σύνδεσης που μόλις περιέγραψα και της οποίας το σχέδιο σας απέστειλα πρόσφατα, το πρωτόκολλο Σένγκεν προβλέπει τη σύναψη μιας περαιτέρω συμφωνίας που καθορίζει τη νομική σχέση μεταξύ Νορβηγίας και Ισλανδίας από τη μια και Μεγάλης Βρετανίας και Ιρλανδίας από την άλλη κατά τη συμμετοχή τους στο κεκτημένο Σένγκεν. Οι σχετικές διαπραγματεύσεις έχουν αρχίσει. Υπολογίζω ότι θα μπορέσουν να περατωθούν σύντομα.
<P>
Επιτρέψτε μου να πω και δύο λόγια για την ενσωμάτωση της Γραμματείας του Σένγκεν. Το Συμβούλιο αποφάσισε την 1η Μαΐου 1999 με γραπτή διαδικασία να εντάξει το προσωπικό της Γραμματείας Σένγκεν στη Γενική Γραμματεία του Συμβουλίου και ελπίζω ότι με τον τρόπο αυτό θα είναι δυνατόν να τεθεί τέρμα στις συζητήσεις που γίνονται τον τελευταίο καιρό για το ζήτημα αυτό και ότι τώρα η Προεδρία, τα κράτη μέλη και επίσης το προσωπικό της Γραμματείας του Συμβουλίου θα μπορέσουν να συγκεντρωθούν και πάλι στην εργασία που έχουμε ακόμη μπροστά μας στους δύο μήνες γερμανικής Προεδρίας που απομένουν.
<P>
Κατά την προπαρασκευαστική φάση αυτής της απόφασης του Συμβουλίου είχε διαφανεί ότι μέρος του προσωπικού της Γραμματείας του Συμβουλίου έχει σχηματίσει κυριολεκτικά μέτωπο κατά της ένταξης υπαλλήλων της Γραμματείας του Σένγκεν με διαδικασία επιλογής διαφορετική από την συνήθη. Γι' αυτό δεν μπορώ να δείξω καμία κατανόηση, διότι η ένταξη πρώην υπαλλήλων της Γραμματείας του Σένγκεν δεν έχει καμία σχέση με νεποτισμό. Αντίθετα, στοχεύει στην οικονομική εξασφάλιση μιας ομάδας ατόμων που για πολλά χρόνια εργάστηκαν εντατικά για τη συνεργασία Σένγκεν και τα οποία δεν πρέπει να ζημιωθούν από την ενσωμάτωση του Σένγκεν στην ΕΕ. Επιπλέον, τώρα πια η ΕΕ θα επωφελείται μελλοντικά από την πραγματογνωμοσύνη και τις ικανότητες του ειδικευμένου προσωπικού του Σένγκεν.
<P>
Επιτρέψτε μου τελειώνοντας να πω κάτι για τη διαβούλευση με το Ευρωπαϊκό Κοινοβούλιο σε ζητήματα της μεταφοράς του Σένγκεν στην ΕΕ. Η γερμανική προεδρία της ΕΕ αναγνωρίζει ανεπιφύλακτα ότι η μεταφορά του Σένγκεν στην ΕΕ είναι πολύ σημαντική για τη μελλοντική εργασία του Ευρωπαϊκού Κοινοβουλίου και ότι το Κοινοβούλιο δικαιολογημένα ενδιαφέρεται για τα επιμέρους βήματα που απαιτούνται για την ενσωμάτωση. Η Γερμανία πάντοτε ανταποκρινόταν στο ενδιαφέρον αυτό με διεξοδική ενημέρωση για την κατάσταση των πραγμάτων. Ο Υπουργός κ. Schily, συνεργάτες του γερμανικού Υπουργείου Εσωτερικών, αλλά και εγώ προσωπικά, ενημερώσαμε επανειλημμένα το Κοινοβούλιο και την αρμόδια επιτροπή του. Επιτρέψτε μου να επισημάνω ότι ο Υπουργός κ. Schily μίλησε στις 14 Ιανουαρίου εδώ στην Ολομέλεια, στις 19 Ιανουαρίου στην Επιτροπή Πολιτικών Ελευθεριών και Εσωτερικών Υποθέσεων και στις 30 Μαρτίου και πάλι σ' αυτήν την επιτροπή. Εγώ ο ίδιος παραβρέθηκα στις 23 Νοεμβρίου στην Επιτροπή Πολιτικών Ελευθεριών και Εσωτερικών Υποθέσεων και ο κύριος Eisel, ο συναρμόδιος με εμένα διευθυντής τμήματος, επισκέφθηκε επίσης δύο φορές την περασμένη εβδομάδα την επιτροπή για να την ενημερώσει. Θεωρώ λοιπόν δεδομένο ότι κάναμε πραγματικά ό, τι μπορούσαμε για να ενημερώσουμε το Κοινοβούλιο και την επιτροπή του.
<P>
Επισημαίνω πάντως ότι δεν υφίσταται νομική υποχρέωση διεξαγωγής τυπικής διαδικασίας διαβούλευσης σε ζητήματα ενσωμάτωσης του Σένγκεν στο πλαίσιο της ΕΕ. Η βάση για την ενσωμάτωση του Σένγκεν στην ΕΕ είναι αποκλειστικά και μόνο το πρωτόκολλο Σένγκεν που δεν περιέχει διάταξη για τυπική διαβούλευση. Οι υποχρεώσεις για διαβούλευση που εδραιώνονται στις συνθήκες του Αμστερνταμ και του Μάαστριχτ δεν αναφέρονται στη μεταφορά του Σένγκεν. Όμως, σας διαβεβαιώνω γι' άλλη μια φορά ότι η Προεδρία θα ενημερώνει και στο μέλλον με εντατικό ρυθμό το Ευρωπαϊκό Κοινοβούλιο σχετικά με την πρόοδο της ενσωμάτωσης.

<SPEAKER ID=24 LANGUAGE="NL" NAME="Van Lancker">
Κύριε Πρόεδρε, αγαπητοί συνάδελφοι, κύριε Πρόεδρε του Συμβουλίου, η συμφωνία που επέτυχε το Συμβούλιο για την ενσωμάτωση του κεκτημένου του Σένγκεν στη συνθήκη, αποτελεί για άλλη μία φορά μια τυπική συμφωνία η οποία προξενεί ανάμεικτα συναισθήματα στο Κοινοβούλιο. Βεβαίως, είναι φανταστικό το γεγονός ότι επετεύχθη συμφωνία και κανείς από εμάς, κύριε Πρόεδρε του Συμβουλίου, δεν τολμούσε να ελπίσει ότι αυτό θα συνέβαινε υπό τη γερμανική Προεδρία. Παρεμπιπτόντως, στις 14 Ιανουαρίου του τρέχοντος έτους εγκρίναμε ψήφισμα στο οποίο εκφράζουμε την ανησυχία μας για την απουσία μιας παρόμοιας συμφωνίας. Στην περίπτωση αυτή το συνολικό κεκτημένο θα μεταφερόταν στον τρίτο πυλώνα. Το γεγονός ότι έχει πλέον συναφθεί μια παρόμοια συμφωνία αποτελεί επίτευγμα για το οποίο θα ήθελα να συγχαρώ τη γερμανική Προεδρία.
<P>
Εκτός αυτού, η συμφωνία έχει ως αποτέλεσμα ένα μεγάλο μέρος των διατάξεων του κεκτημένου του Σένγκεν, συγκεκριμένα οι διατάξεις που έχουν σχέση με την ελεύθερη κυκλοφορία προσώπων, το άσυλο, τη μετανάστευση και τους συνοριακούς ελέγχους να καταστούν κοινοτικά θέματα, πράγμα που σημαίνει ότι στο μέλλον θα συμμετέχουν στους αντίστοιχους τομείς της πολιτικής τόσο το Κοινοβούλιο όσο και το Δικαστήριο των Ευρωπαϊκών Κοινοτήτων. Η εξέλιξη αυτή είναι καλή. Όμως, υπάρχουν μερικά πράγματα που μας έχουν κάτσει στο στομάχι επειδή αντίκεινται στις συστάσεις που υποβάλαμε τον Ιανουάριο στο Σώμα.
<P>
Κύριε Πρόεδρε, κατά πρώτον και κύριον, θα ήθελα να επανέλθω στο ρόλο του Κοινοβουλίου. Την περίοδο της γερμανικής Προεδρίας είχατε διάφορες συζητήσεις με το Κοινοβούλιο. Αληθεύει ότι μας δόθηκαν πληροφορίες κατά τη διάρκεια της περιόδου διαπραγματεύσεων και γι'αυτό θα ήθελα να ευχαριστήσω την Προεδρία. Όμως, δεν μπορείτε να αρνηθείτε ότι τα οριστικά κείμενα δόθηκαν στο Κοινοβούλιο μόλις τη Δευτέρα, ότι μόλις τη Δευτέρα μπορέσαμε να συζητήσουμε το τελικό αποτέλεσμα των διαπραγματεύσεων και, επιπλέον, ότι η διαβούλευση με το Κοινοβούλιο δεν ήταν στην ουσία τίποτα περισσότερο από ένα αστείο, ότι όλα είχαν ήδη αποφασιστεί. Υπάρχει μια πολιτική συμφωνία η οποία απομένει να επικυρωθεί από το Συμβούλιο στις 10 Μαΐου.
<P>
Έχετε δίκιο. Επίσημα δεν είστε υποχρεωμένοι να διεξαγάγετε διαβουλεύσεις με το Κοινοβούλιο, από πολιτική άποψη όμως αυτό δεν προξενεί θετικές εντυπώσεις, γιατί η ενσωμάτωση του Σένγκεν στη συνθήκη, η επιλογή της νομικής βάσης καθορίζει τη μελλοντική εξέλιξη του κεκτημένου και συνεπώς τον ρόλο της Επιτροπής, του Κοινοβουλίου και του Δικαστηρίου των Ευρωπαϊκών Κοινοτήτων. Πρόκειται συνεπώς για μια απόφαση καθοριστικής σημασίας, η οποία αφορά άμεσα τα δικαιώματα του Κοινοβουλίου, γι' αυτό και είμαστε της άποψης ότι έπρεπε να είχε ζητηθεί η γνώμη μας, αλλά με σοβαρό τρόπο. Στο ψήφισμα της 14ης Ιανουαρίου δηλώναμε ότι σε περίπτωση που θα γίνει αυτό, το Κοινοβούλιο πρέπει να εξετάσει το ενδεχόμενο να προσφύγει στο Ευρωπαϊκό Δικαστήριο, πράγμα που κατά τη γνώμη μου πρέπει να γίνει.
<P>
Κύριε Πρόεδρε του Συμβουλίου, δεν πρόκειται για πληγωμένη υπερηφάνεια. Πρόκειται για τον δημοκρατικό έλεγχο, δεδομένου ότι το Κοινοβούλιο έχει και ορισμένες παρατηρήσεις όσον αφορά το περιεχόμενο. Κατά πρώτον, ο Πρόεδρος του Συμβουλίου παραδέχθηκε ότι δεν επετεύχθη συμφωνία σχετικά με το σύστημα πληροφοριών του Σένγκεν. Βεβαίως, η έλλειψη συμφωνίας είναι προτιμότερη από τη μεταφορά των πάντων στον τρίτο πυλώνα, γιατί κάτι τέτοιο θα ήταν πραγματική καταστροφή. Όμως, προς το παρόν, το σύστημα πληροφοριών του Σένγκεν παραμένει στον τρίτο πυλώνα. Αυτό είναι σφάλμα, γιατί το ΣΠΣ περιλαμβάνει πάρα πολλά δεδομένα που έχουν σχέση με τη μετανάστευση, το άσυλο και την πολιτική θεωρήσεων, όπου, κύριε Πρόεδρε, παρουσιάζονται καθημερινά τεράστια προβλήματα. Θα ήθελα συνεπώς να ρωτήσω το Συμβούλιο τί πιστεύει ότι μπορεί ακόμη να κάνει για να λύσει αυτό το αδιέξοδο. Παρεμπιπτόντως, στο σύστημα πληροφοριών του Σένγκεν η προστασία δεδομένων προσωπικού χαρακτήρα έχει ιδιαίτερη σημασία. Κυρίες και κύριοι συνάδελφοι, ας μην λησμονούμε ότι η κοινή υπηρεσία ελέγχου υπέβαλε μία εξαιρετικά επικριτική έκθεση. Συνεπώς, θα ήθελα και εγώ να ζητήσω να κατατεθεί πρόταση με βάση το άρθρο 286, το οποίο προβλέπει τη σύσταση ενός πολύ καλού οργάνου εποπτείας. Επίσης, μία πρόταση στα πλαίσια του τρίτου πυλώνα για την προστασία των δεδομένων προσωπικού χαρακτήρα, γιατί στον πυλώνα αυτό δεν έχουμε ακόμη μια παρόμοια εγγύηση.
<P>
Τέλος, κυρίες και κύριοι συνάδελφοι, θα ήθελα να επιστήσω την προσοχή στο δικαίωμα πρωτοβουλίας της Επιτροπής στο κεκτημένο του Σένγκεν σήμερα. Η Επιτροπή θα μπορούσε να προωθήσει σημαντικά την κοινοτική δυναμική, αλλά το Συμβούλιο αποφάσισε να διατηρήσει τη μόνιμη επιτροπή για την εφαρμογή του Σένγκεν. Αυτό θα μπορούσε να δικαιολογηθεί με τη διεύρυνση του Σένγκεν, είναι όμως απαράδεκτο να ανατεθεί στην Επιτροπή αρμοδιότητα επίβλεψης της εκτέλεσης του Σένγκεν. Θα ήθελα λοιπόν να καλέσω το Συμβούλιο θα διασαφηνίσει τα πράγματα. Το συμπέρασμα είναι ότι δεν ξέρουμε τί θα γίνει. Κατά τα άλλα, ελπίζω ότι με τη συμφωνία αυτή θα ενισχυθεί η συμμετοχή τόσο του Κοινοβουλίου όσο και της μελλοντικής Ευρωπαϊκής Επιτροπής στη χάραξη της πολιτικής που αφορούσε στο παρελθόν το Σένγκεν.

<SPEAKER ID=25 LANGUAGE="SV" NAME="Cederschiφld">
Κύριε Πρόεδρε, κατ' αρχάς θέλω να χαιρετίσω με ικανοποίηση την ενσωμάτωση της Συμφωνίας Σένγκεν στη Συνθήκη. Με τη Συνθήκη του Αμστερνταμ καθίσταται δυνατή η ελεύθερη κυκλοφορία των προσώπων σε ολόκληρη την ΕΕ, όμως αυτό δεν πρέπει φυσικά να οδηγήσει στη δημιουργία μίας ελεύθερης ζώνης του εγκλήματος. Πρέπει να δοθεί προτεραιότητα στην προστασία των πολιτών. Με την την ενσωμάτωση της Σένγκεν στη Συνθήκη η προστασία γίνεται τώρα αποτελεσματικότερη. Ήταν, ωστόσο, πολύ δύσκολο να βρεθούν αυτές οι τεχνικές λύσεις. Είναι σαφές ότι από πλευράς Κοινοβουλίου δεν είμαστε ικανοποιημένοι με την ελλειπή συμμετοχή του Κοινοβουλίου σε ορισμένους τομείς.
<P>
Η ελεύθερη κυκλοφορία υπήρχε επί μακρόν στη Σκανδιναβία, και αυτό διευκόλυνε την επικοινωνία μεταξύ των σκανδιναβικών λαών, όπως ακριβώς η Σέγκεν διευκολύνει την επικοινωνία μεταξύ άλλων κρατών στην Ευρώπη. Γι' αυτό, είναι ικανοποιητικό το γεγονός ότι τώρα η ΕΕ προασπίζεται τη σκανδιναβική διαβατηριακή ένωση, διότι εμείς στη Σκανδιναβία υπερασπιζόμαστε πραγματικά τη σκανδιναβική νομοθεσία, επειδή αυτή έχει πολύ μεγάλη σημασία για εμάς.
<P>
Σε περίπτωση που η σκανδιναβική νομοθεσία δεν είναι, σε κάποιους τομείς, σύμφωνη με την κοινοτική - οι απόψεις διίστανται επ' αυτού - τότε πρέπει, προφανώς, να φροντίσουμε ώστε να συντονιστούν. Η Ισλανδία και η Νορβηγία αναλαμβάνουν τώρα πολύ μεγαλύτερη ευθύνη των συνοριακών ελέγχων, δηλαδή, τη φύλαξη των εξωτερικών συνόρων της Ένωσης. Φυσικά, αυτό πρέπει να γίνει με αποτελεσματικό τρόπο και, όσον αφορά τους συνοριακούς ελέγχους και μία ορισμένη μορφή καταπολέμησης του εγκλήματος, πρέπει να τεθούν οι ίδιες προϋποθέσεις στη Νορβηγία και την Ισλανδία με αυτές που τίθενται στα κράτη μέλη της Ένωσης.
<P>
Η Προεδρία είχε μία καλή προφορική επικοινωνία με την επιτροπή του Κοινοβουλίου στα θέματα σχετικά με τη Σένγκεν - έχουμε ενημερωθεί. Ωστόσο, είναι εξαιρετικά σημαντικό να επισημανθεί ότι δεν πρέπει να αγνοηθούν οι προϋποθέσεις της Συνθήκης όσον αφορά τις διαβουλεύσεις με το Ευρωπαϊκό Κοινοβούλιο. Οι εκπρόσωποι των πολιτών στο Κοινοβούλιο πρέπει, βεβαίως, να συμμετέχουν πολύ περισσότερο απ' ότι σήμερα σε αυτή την υπόθεση. Ο ρόλος του Κοινοβολίου ήταν πολύ εξασθενημένος και, εκτός αυτού, ο χρόνος που ήταν διαθέσιμος για την ανάγνωση των θεμάτων ήταν απαράδεκτα περιορισμένος. Δεν υπήρχαν μεταφράσεις και οι βουλευτές ελάχιστα γνώριζαν απ' όσα συνέβαιναν στην επιτροπή του Κοινοβουλίου. Τα θέματα δεν μπορεί να εξετάζονται κατ' αυτόν τον τρόπο. Γι' αυτό, ελπίζω ότι τώρα το Συμβούλιο θέλει να δείξει εδώ ότι συμμερίζεται την άποψη ότι στη συνέχεια πρέπει να υπάρχει αρκετός χρόνος για την ανάγνωση αυτών των θεμάτων και ότι σε αυτά τα ευαίσθητα θέματα θα πρέπει να μπορεί να επιτευχθεί μία πραγματική ανταλλαγή μεταξύ Κοινοβουλίου και Συμβουλίου.

<SPEAKER ID=26 LANGUAGE="NL" NAME="Wiebenga">
Κύριε Πρόεδρε, αυτή είναι η τελευταία συζήτηση για την ευρωπαϊκή δικαστική πολιτική κατά την τρέχουσα κοινοβουλευτική περίοδο. Όταν αρχίσαμε τον Ιούλιο του 1994, η συνθήκη του Μάαστριχτ μόλις είχε τεθεί σε εφαρμογή. Εμείς, η Ομάδα των Φιλελευθέρων, ελπίζαμε ότι το Συμβούλιο των Υπουργών θα αναλάμβανε με ενεργητικότητα τα καθήκοντα αυτά, δεδομένου ότι δεν είναι καθόλου ασήμαντο να αναλάβει κανείς την καταπολέμηση της μεγάλης διεθνούς εγκληματικότητας και τη διαμόρφωση της ευρωπαϊκής πολιτικής για το άσυλο και τη μετανάστευση. Αναπολώντας αυτή την περίοδο εντολής, μπορούμε να καταλήξουμε στο συμπέρασμα - λυπούμαι κύριε Πρόεδρε - ότι το Συμβούλιο των Υπουργών δεν έκανε και πολλά πράγματα. Τί έγινε στην ουσία αυτά τα πέντε χρόνια; Στο Κοσσυφοπέδιο υπάρχουν 500.000 εκτοπισμένοι, υπάρχει όμως μια ευρωπαϊκή πολιτική για το άσυλο; Όχι. Η Ευρωπαϊκή Επιτροπή παραιτήθηκε πρόσφατα μετά από κατηγορίες για απάτη. Έχουν τεθεί σε ισχύ οι πέντε συμφωνίες για την απάτη; Ούτε αυτό έχει γίνει.
<P>
Κύριε Πρόεδρε, γι' αυτό δεν ευθύνεται το Ευρωπαϊκό Κοινοβούλιο. Και σ' αυτή την περίπτωση είμαστε συχνά ανενημέρωτοι. Όσες φορές συνέβη το αντίθετο, συνεχίσαμε με έντονο ρυθμό τις νομοθετικές μας εργασίες για να παρατηρήσουμε στη συνέχεια ότι το Συμβούλιο των Υπουργών δεν ενδιαφερόταν καθόλου γι' αυτό. Θα ήθελα να πω στα ηγετικά στελέχη αλλά και στους υπαλλήλους - γνωρίζω ότι αυτό είναι ασυνήθιστο: κυρίες και κύριοι, αλλάξτε στάση, αλλάξτε νοοτροπία. Αρχίστε να παίρνετε το Κοινοβούλιο στα σοβαρά και πάψτε να τηρείτε αυτή την αλλαζονική και αρνητική στάση.
<P>
Κύριε Πρόεδρε, ουσιαστικά η Ευρωπαϊκή Επιτροπή θα μπορούσε και αυτή να είχε δραστηριοποιηθεί περισσότερο στον τομέα. Έγιναν μερικά καλά πράγματα, θα μπορούσαν όμως να έχουν γίνει περισσότερα. Κύριε Πρόεδρε, φθάσαμε επιτέλους στην ενσωμάτωση του Σένγκεν στην Ευρωπαϊκή Ένωση. Αυτό είναι θετικό, πράγμα που πρέπει να ειπωθεί, παρά το γεγονός ότι δεν ζητήθηκε σε επαρκή βαθμό η γνώμη του Κοινοβουλίου. Από την πλευρά μας θα θέλαμε να εξετάσουμε περαιτέρω τις αποφάσεις που ελήφθησαν.
<P>
Τέλος, κύριε Πρόεδρε, δυστυχώς δεν μπορώ να ευχαριστήσω εξ ονόματος της Ομάδας των Φιλελευθέρων το Συμβούλιο των Υπουργών για τις δραστηριότητες της τελευταίας περιόδου, δεδομένου ότι τα αποτελέσματα, όπως είπα πριν λίγο, είναι εντελώς ανεπαρκή. Θα ήθελα ωστόσο να ευχαριστήσω την Επίτροπο κ. Gradin, η οποία δυστυχώς απουσιάζει, και τους υπαλλήλους της. Πάνω απ' όλα θα ήθελα να καλέσω το Συμβούλιο και τη νέα Ευρωπαϊκή Επιτροπή να φροντίσουν για την επιτυχία της Συνόδου Κορυφής στο Tampere τον Οκτώβριο.

<SPEAKER ID=27 LANGUAGE="FR" NAME="Pradier">
Κύριε Πρόεδρε, η Ομάδα της Ευρωπαϊκής Ριζοσπαστικής Συμμαχίας είναι σχολαστική σε θέματα ελευθερίας. Η Συμφωνία του Σένγκεν παραμένει συνεπώς από τις μεγαλύτερες ανησυχίες μας τόσο όσον αφορά την ελεύθερη κυκλοφορία των υπηκόων της Ένωσης, όσο και την ελευθερία που δεν διαχωρίζεται για τους υπήκοους τρίτων χωρών, οι οποίοι διαμένουν νόμιμα σε κάποια από τις χώρες της Ένωσης.
<P>
Ως προς αυτό, νομίζω ότι θα μπορούσαμε να ζητήσουμε ίσως από τους υπουργούς που συμμετέχουν στο Συμβούλιο να πιέσουν τη Γαλλία για να σταματήσει να χρησιμοποιεί καταχρηστικά τις ρήτρες παρέκκλισης, ιδιαίτερα σε ό, τι αφορά τον έλεγχο στα σύνορα μεταξύ του Βελγίου και της Γαλλίας. Κλείνοντας αυτή την παρένθεση, νομίζω ότι η εκτελεστική επιτροπή Σένγκεν αντικαταστάθηκε από το Συμβούλιο. Η προεδρία του Συμβουλίου, υπερήφανη για τη νέα της δόξα, όρισε, ρύθμισε και θέσπισε νομικές βάσεις. Καθόρισε τους όρους σύνδεσης εντελώς μόνη της δίχως να συμβουλευθεί, δίχως ενίοτε να πληροφορήσει, τη λαϊκή αντιπροσωπεία των πολιτών, τουλάχιστον για ό, τι αφορά τα τελικά κείμενα.
<P>
Το Κοινοβούλιο προφανώς δεν είναι ικανοποιημένο από μία τέτοια στάση. Βρισκόμαστε ακόμη μία φορά σε θέση να αναρωτιόμαστε, τί λέω, να απαιτούμε, την τήρηση των κειμένων της Συνθήκης. Ήρθε επιτέλους η στιγμή να διασαφηνίσουμε την αστυνομική και δικαστική συνεργασία και να γνωρίζουμε ακριβώς ποιος κάνει τί και σε ποιο πλαίσιο.
<P>
Η νέα Επιτροπή θα πρέπει να καταβάλει μεγάλη προσπάθεια για να παρουσιάσει, στο Tampere, ένα σχέδιο με συνοχή και για να μπορέσει επιτέλους να καταλήξει η Συνθήκη του Σένγκεν στο χώρο ελευθερίας, ασφάλειας και δικαιοσύνης, τον οποίο ο καθένας επικαλείται με τις ευχές του.

<SPEAKER ID=28 LANGUAGE="DA" NAME="Krarup">
Έχω μόνο λίγες παρατηρήσεις να κάνω. Είναι ευρέως γνωστό ότι το Λαϊκό Κίνημα κατά της συμμετοχής στην ΕΕ, το οποίο εκπροσωπώ, τάσσεται κατά του συστήματος Σένγκεν. Προσωπικά εγώ είμαι κατά, κυρίως λόγω του θέματος της νομικής ασφάλειας. Δεν έχω καμία εμπιστοσύνη ότι η δημιουργία ενός υπερεθνικού συστήματος με εξουσίες παρακολούθησης ωφελεί τη δημοκρατία στην Ευρώπη. Τον στόχο να καθιερώσουμε μια ανθρώπινη πολιτική για τους πρόσφυγες τον συμμεριζόμαστε όλοι μας ολόψυχα περισσότερο ή λιγότερο, ωστόσο είμαι της άποψης ότι η δημοκρατία «πάει πολύ καλύτερα όταν βρίσκεται στο τσεπάκι των πολιτών», για να χρησιμοποιήσω μια δανέζικη έκφραση. Η Σένγκεν συμπεριλαμβάνεται στη συνθήκη του Αμστερνταμ και εκμεταλλεύτηκαν επίσης την ευκαιρία για να βάλουν ύπουλα στο σύστημα τη Νορβηγία και την Ισλανδία, των οποίων οι λαοί ψήφισαν κατά της Ευρωπαϊκής Ένωσης. Στην πραγματικότητα, οι δύο αυτές χώρες έχουν βάσει της ισχύος των συμφωνιών σύνδεσης κάτι που ισοδυναμεί με το να είναι κατά τα 2/3 μέλη της Ευρωπαϊκής Ένωσης, χωρίς όμως να έχουν καμία επιρροή. Πρόκειται για παραλογισμό. Ωστόσο, τώρα που δημιουργήθηκε το σύστημα Σένγκεν θα προτιμούσα κατά πολύ να διατηρηθεί στον τρίτο πυλώνα, και κατ' εξαίρεση είμαι σε θέση να μπορώ να συγχαρώ την Προεδρία για την ασυνήθιστη έλλειψη αποτελεσματικότητας όσον αφορά τη διαχείριση αυτών των κανόνων. Θέλω να προσθέσω ότι φυσικά το παρόν Σώμα ενδιαφέρεται να εφαρμοστεί η μεγαλύτερη δυνατή διαφάνεια σε αυτές τις αποφάσεις, προσπάθεια που κι εγώ φυσικά θα στηρίξω. Υπό αυτό το πρίσμα, η συμπεριφορά του Συμβουλίου μας αφήνει σε μεγάλο βαθμό να αναρωτιόμαστε εάν η συνθήκη θα ερμηνευθεί με τον έναν ή τον άλλο τρόπο.

<SPEAKER ID=29 LANGUAGE="SV" NAME="Andersson">
Κύριε Πρόεδρε, θέλω να αρχίσω εκφράζοντας τις ευχαριστίες μου προς την Προεδρία διότι κατέστη τώρα δυνατόν να ενσωματωθεί η Συμφωνία Σένγκεν στη Συνθήκη και, επίσης, να υπάρξει ένας λογικός καταμερισμός μεταξύ του πρώτου και του τρίτου πυλώνα. Γι' αυτό, θεωρώ ότι όσον αφορά το συγκεκριμένο θέμα η Προεδρία είναι άξια συγχαρητηρίων. Ήταν λίγοι αυτοί που περίμεναν ότι η διαδικασία θα προχωρούσε τόσο γρήγορα.
<P>
Από την άλλη, όσον αφορά την πληροφόρηση προς το Ευρωπαϊκό Κοινοβούλιο και τη εκμετάλλευση της γνώσης που υπάρχει στην εκλεγμένη Ολομέλεια, υπάρχουν αρκετά πράγματα στα οποία μπορεί να ασκηθεί κριτική. Είναι αυτονόητο ότι πρέπει, όπως ανέφερε κάποιος προηγούμενος ομιλητής, να γίνει διαχωρισμός μεταξύ τυπικού και πολιτικού. Δεν αποκλείω το ενδεχόμενο το Συμβούλιο να εχει δίκιο όταν αναφέρει ότι έχουν τηρηθεί οι υπάρχοντες κανονισμοί για τη διαδικασία των διαβουλεύσεων. Πιθανώς έτσι είναι, όμως θα πρέπει να εξετάσουμε το θέμα. Όμως, θεωρώ ότι σε ένα τόσο σημαντικό πολιτικό θέμα όπως η ενσωμάτωση της Συμφωνίας Σένγκεν και κάτι το εξαιρετικά ιδιαίτερο όπως η Συμφωνία Σύνδεσης με δύο χώρες, το Συμβούλιο έπρεπε να έχει διαβουλεύσεις με το Κοινοβούλιο και να λάβει υπόψη του τις απόψεις που μπορεί να διατύπωνε αυτό το Κοινοβούλιο. Νομίζω ότι εκεί υστερήσατε. Ήρθατε στην επιτροπή του Κοινοβουλίου, μπορέσαμε να μιλήσουμε μαζί σας, όμως θα μπορούσαμε να είχαμε διαβουλεύσεις ώστε να λάβετε τις απόψεις μας επίσης μέσω μίας έκθεσης. Θεωρώ, λοιπόν, ότι σε αυτό το σημείο υστερήσατε.
<P>
Σε ό, τι αφορά τα θέματα σχετικά με τον πρώτο και τον τρίτο πυλώνα, δεν θα προσθέσω πολύ περισσότερα, αλλά θα επικεντρωθώ στο θέμα της σύνδεσης της Ισλανδίας και της Νορβηγίας. Ο προηγούμενος ομιλητής με εξέπληξε. Γνωρίζω ότι ο προηγούμενος ομιλητής κατοικεί στο Helsingφr&#x02D9; εγώ κατοικώ στο Helsingborg, τέσσερα χιλιόμετρα πιο εκεί. Έχουμε ζήσει υπό καθεστώς της ελεύθερης κυκλοφορίας. Σε γενικές γραμμές, αυτό το έχω κάνει σ' ολόκληρη τη ζωή μου και έχω δεί τα πλεονεκτήματα που η ελεύθερη κυκλοφορία και η σκανδιναβική διαβατηριακή ένωση συνεπάγονται. Με ικανοποίηση χαιρετίζω το γεγονός ότι τώρα θα αποκτήσουμε ένα καθεστώς ελεύθερης κυκλοφορίας και μεταξύ άλλων χωρών. Το αποτέλεσμα από την ύπαρξη του μέτρου στις σκανδιναβικές χώρες ήταν θετικό. Είμαι σίγουρος ότι θα είναι θετικό και στην Ευρωπαϊκή Ένωση. Το γεγονός ότι η Νορβηγία και η Ισλανδία μπορούν επίσης να γίνουν συνδεδεμένα μέλη σ' αυτήν τη συμφωνία είναι ικανοποιητικό. Είναι απίστευτο ότι επικρίνεται η Νορβηγία και η Ισλανδία, διότι, στην πραγματικότητα, αυτές τις αποφάσεις τις λαμβάνουν με δημοκρατικές διαδικασίες τα κοινοβούλιά τους. Εξ όσων γνωρίζω, αυτά τα κοινοβούλια θα λάβουν με μεγάλη πλειοψηφία αυτήν την απόφαση. Ωστόσο, δεν υποχρεώνονται να συναινέσουν, αντιθέτως, τα εκεί δημοκρατικά θεσμικά όργανα λαμβάνουν την απόφαση αν επιθυμούν να ενταχθούν σ' αυτήν τη συνεργασία. Εξάλλου, πιστεύω ότι η Νορβηγία και η Ισλανδία θα προσαρμόσουν τους νόμους τους στον αναγκαίο βαθμό σ' αυτό το καθεστώς. Δεν πρόκειται να δημιουργηθεί κάποιο μεγάλο πρόβλημα, ούτε η μικτή επιτροπή θα αποτελέσει κάποιο πρόβλημα, αντιθέτως, θα λειτουργούν κατά τρόπο που να ακούγεται η φωνή των χωρών, έστω κι αν δεν έχουν τυπικό δικαίωμα συμμετοχής στη διαδικασία λήψης αποφάσεων.

<SPEAKER ID=30 LANGUAGE="ES" NAME="Palacio Vallelersundi">
Κύριε Πρόεδρε, από τότε που έφθασα στο Ευρωπαϊκό Κοινοβούλιο το 1994, πάντα ήταν πολύ ξεκάθαρο στο πλαίσιο του Σώματος ότι το μέλλον της Ευρωπαϊκής Ένωσης παίζεται εδώ, σε αυτή τη παραμεθόρια περιοχή του τρίτου πυλώνα, σε αυτή την περιοχή των δικαιωμάτων και των ελευθεριών. Και από τότε που έφθασα εγώ εδώ, στο Ευρωπαϊκό Κοινοβούλιο, πάντα προσπαθούσαμε να διευρύνουμε τα στενότατα όρια αυτού του άρθρου Κ.6 της Συνθήκης του Μάαστριχτ, όρια τα οποία, αναμφίβολα, πρέπει να αναγνωρίσουμε ότι ξεπεράστηκαν. Όχι μόνο με την εισαγωγή σημαντικού τμήματος των παλαιών θεμάτων του τρίτου πυλώνα στη Συνθήκη ΕΚ, δηλαδή στον πρώτο πυλώνα, αλλά και με τη σχετική πρόοδο που αποτελεί το σημερινό άρθρο 39.
<P>
Σε τούτη τη γενική επισκόπηση, πρέπει να πω ότι το Ευρωπαϊκό Κοινοβούλιο έχει διαδραματίσει σημαντικό ρόλο σ' αυτές τις προόδους. Σε τούτη τη γενική επισκόπηση, πιστεύω ότι πρέπει να διακρίνουμε φωτεινά και σκοτεινά σημεία. Και πιστεύω ότι πρέπει να έχουμε επίγνωση και εντιμότητα και να εφαρμόσουμε αυτήν την αρχή της έντιμης συνεργασίας μεταξύ των οργάνων και, επομένως, να αναγνωρίσουμε τα όσα έχει κάνει το Συμβούλιο και, ιδιαίτερα, τα όσα έχει κάνει η γερμανική Προεδρία. Εγώ, φυσικά, συγχαίρω το έργο που αντιπροσωπεύει η διενέργεια ενός απολογισμού του κεκτημένου Σένγκεν, διότι όλοι γνωρίζουμε ότι το κεκτημένο Σένγκεν ήταν μια πυκνή λόχμη κανόνων, μια πυκνή λόχμη προδιαγραφών, επιπλέον του δημόσιου διεθνούς δικαίου, πράγμα που περιέπλεκε ακόμη περισσότερο την κατάσταση.
<P>
Και, αναμφίβολα, είναι σημαντική η παρουσίαση αυτού του εγγράφου - που δεν είχε μέχρι στιγμής τον χρόνο να μελετηθεί σε βάθος - σχετικά με τις νομικές βάσεις του κεκτημένου Σένγκεν.
<P>
Και μαζί με τις προόδους, πρέπει να συνειδητοποιήσουμε και να αναγνωρίσουμε και τις δυσκολίες που παρουσιάζει η εισαγωγή στο πεδίο της Ευρωπαϊκής Ένωσης της Συμφωνίας του Σένγκεν, που είναι ένας κόσμος κλειστός και που, επιπλέον, οικοδομείται στο περιθώριο της Ευρωπαϊκής Ένωσης, για να μπορέσει να λειτουργήσει. Και πρέπει επίσης να θυμόμαστε ότι αυτή είναι η γέννησή του.
<P>
Παρ' όλα αυτά, κύριε Πρόεδρε, το Ευρωπαϊκό Κοινοβούλιο δεν μπορεί να μείνει άπρακτο. Και δεν μπορεί να μείνει άπρακτο για τους λόγους που ήδη επισημάνθηκαν. Έχουμε ευθύνη απέναντι στους πολίτες, που είναι πιο έντονη σ' αυτούς τους τομείς όπου διακυβεύονται τα δικαιώματα και οι ελευθερίες και, αναμφίβολα, τη στιγμή κατά την οποία η Συμφωνία του Σένγκεν εντάσσεται στη Συνθήκη της Ένωσης, εμείς πρέπει να εκφέρουμε γνώμη. Είναι αλήθεια ότι, νομικά, δεν έχουμε κανένα δικαίωμα, και μερικές φορές υψώθηκαν ορισμένες φωνές - όχι στο παρόν πλαίσιο της Ολομέλειας, αλλά στις επιτροπές - που ειρωνεύθηκαν ότι βρισκόμασταν στο Ευρωπαϊκό Δικαστήριο. Δεν έχουμε κανένα τυπικό δικαίωμα, δεν μας καλύπτει η Συνθήκη, αλλά δεν χωρά αμφιβολία ότι, πολιτικά, πρέπει να είμαστε παρόντες, πρέπει να ενημερωθούμε και, αναμφίβολα, θα έπρεπε να ζητηθεί η γνώμη μας για αυτές τις αποφάσεις. Αυτό δεν έγινε. Τα λόγια της γερμανικής Προεδρίας σχετικά με το τί προσπάθησε να κάνει δεν είναι επαρκή και αυτό πρέπει να το διευκρινίσουμε.
<P>
Τελειώνοντας, θα ήθελα να αναφερθώ σε δύο πτυχές που η γερμανική Προεδρία αναγνώρισε ότι εντάσσονται στο πλαίσιο του πρώτου πυλώνα: την προστασία των προσωπικών δεδομένων και το θέμα των θεωρήσεων εισόδου. Στα θέματα αυτά, κυρίες και κύριοι, θα καταλαβαίνετε ότι πρέπει να είμαστε σε ιδιαίτερη επιφυλακή. Ελπίζουμε επίσης ότι οι πρωτοβουλίες που θα αναληφθούν, ιδίως από την Επιτροπή, θα διαγράψουν σαφείς μελλοντικές προοπτικές, που θα επιτρέψουν να συντελεσθεί πρόοδος κατά την επόμενη σύνοδο κορυφής του Tampere.

<SPEAKER ID=31 NAME="d'Ancona">
Κύριε Πρόεδρε, κύριε Πρόεδρε του Συμβουλίου, ως πρόεδρος της Επιτροπής Πολιτικών Ελευθεριών και Εσωτερικών Υποθέσεων χαίρομαι βεβαίως μαζί με όλους τους άλλους συναδέλφους που έλαβαν το λόγο για το γεγονός ότι τα καταφέραμε και η Προεδρία μπόρεσε να μας ανακοινώσει ότι η σύμβαση του Σένγκεν ενσωματώθηκε όντως στη συνθήκη της Ευρωπαϊκής Ένωσης. Όμως, δεν γνωρίζουμε ακόμη τίποτα για το συγκεκριμένο αποτέλεσμα. Όπως φαίνεται, υπάρχουν σημαντικά τμήματα του κεκτημένου του Σένγκεν που μεταφέρθηκαν στον πρώτο πυλώνα, όμως δεν μπορούμε ακόμη να διαπιστώσουμε το εύρος αυτών.
<P>
Αυτή η έλλειψη πληροφοριών και η αδυναμία εκτίμησης της κατάστασης οφείλεται στο Συμβούλιο. Ο Πρόεδρος του Συμβουλίου ισχυρίστηκε στο Σώμα ότι έδωσαν πολύ συχνά το παρόν. Αυτό είναι αλήθεια. Σας βλέπαμε πάρα πολύ συχνά, αυτό όμως είναι κάτι εντελώς διαφορετικό από την παροχή πληροφοριών. Αυτό είναι κάτι εντελώς διαφορετικό από την προαγωγή της συμμετοχής μας στη λήψη αποφάσεων. Αυτό δεν συνέβη και παρά τις υποσχέσεις της Προεδρίας, τον Μάρτιο του 1998, το Κοινοβούλιο ούτε καν ενημερώθηκε.
<P>
Παρ' όλα αυτά, το Κοινοβούλιο θα πρέπει να εκτελέσει το καθήκον του και να διαμορφώσει μία νομική και πολιτική άποψη για τις αποφάσεις που ελήφθησαν από το Συμβούλιο. Μερικά ερωτήματα: ποιο νομικό καθεστώς ισχύει στην ουσία για το τμήμα που μεταφέρθηκε στον πρώτο πυλώνα; Πρόκειται για οδηγίες ή για κανονισμούς; Κύριε Πρόεδρε, είναι απαραίτητο να υπάρξει σαφήνεια προκειμένου να αποφευχθούν τυχόν προσφυγές στο Δικαστήριο.
<P>
Είναι λυπηρό να διαπιστώνουμε ότι δεν έχουν ληφθεί ακόμη ουσιαστικές αποφάσεις όσον αφορά το σύστημα πληροφοριών του Σένγκεν, το οποίο μεταφέρθηκε προσωρινά στον τρίτο πυλώνα. Πόσο καιρό όμως θα διαρκέσει αυτή η προσωρινότητα; Είναι λυπηρό που υπάρχει αυτή η ασάφεια διότι, εάν συνεχιστεί η κατάσταση, θα προκύψει ένας πάρα πολύ δυσάρεστος ανταγωνισμός. Ποιος θα ελέγχει τη λειτουργία του συστήματος; Ποιος θα το ελέγχει; Η Επιτροπή ή εκτελεστική επιτροπή του Σένγκεν;
<P>
Το τελευταίο σημείο στο οποίο θα ήθελα να αναφερθών εθίγη ήδη από τον κ. Wiebenga. Χρειάζεται μια μεγάλη ικανότητα λήψης αποφάσεων. Πρέπει να γίνει ακόμη πολύ δουλειά. Μετά τη θέση σε ισχύ της συνθήκης του Αμστερνταμ, ο Επίτροπος κ. Monti θα πρέπει να υποβάλει το συντομότερο δυνατό μία νέα πρόταση για τις θεωρήσεις. Αδημονούμε για τη χάραξη μιας ενεργού πολιτικής για το άσυλο και την ανάπτυξη ενός συνόλου μέσων για τη διαπίστωση παραβιάσεων των θεμελιωδών δικαιωμάτων. Από την άποψη αυτή, η θέση σε ισχύ του άρθρου 246 της συνθήκης είναι ένας καλός οδηγός. Τα δεδομένα προσωπικού χαρακτήρα πρέπει να χαίρουν προστασίας, πράγμα που ισχύει βεβαίως κυρίως για τους ανθρώπους που κρύβονται πίσω από αυτά τα δεδομένα. Τα ευρωπαϊκά θεσμικά όργανα πρέπει να συμμορφωθούν με την πραγματικότητα αυτή.
<P>
Με λίγα λόγια, χαιρόμαστε με το αποτέλεσμα που επετεύχθη. Είναι καλύτερο από το τίποτα. Ωστόσο, πρέπει να γίνουν ακόμα πάρα πολλά και ελπίζω ότι αυτό θα γίνει στα πλαίσια μιας συνεργασίας και αφού ενημερωθούμε επαρκώς ως Κοινοβούλιο.

<SPEAKER ID=32 NAME="Schapper">
Κύριε Πρόεδρε, επιτρέψτε μου να επαναλάβω σχετικά με τη συμμετοχή του Κοινοβουλίου και την αποστολή εγγράφων ότι η πολιτική συμφωνία έγινε στις 26 Απριλίου και ζητώ την κατανόησή σας για το γεγονός ότι η αποστολή των εγγράφων δεν ήταν δυνατή πριν από την ημερομηνία αυτή. Αλλωστε, κι εμείς οι ίδιοι καταφέραμε μόλις την τελευταία στιγμή να επιτύχουμε την εν λόγω συμφωνία. Φυσικά, θα εξακολουθήσουμε να προσπαθούμε να επιτύχουμε συμφωνία και για την κατάταξη του συστήματος πληροφοριών Σένγκεν, όμως δεν είμαι πολύ βέβαιος ότι αυτό θα το επιτύχουμε όσο διαρκεί ακόμη η γερμανική Προεδρία. Θέλω όμως να επισημάνω ότι το σύστημα πληροφοριών Σένγκεν, βάσει του αυτοματισμού του πρωτοκόλλου του Σένγκεν, τώρα πια ανήκει πλήρως στον τρίτο πυλώνα. Αυτό βέβαια σημαίνει ότι φυσικά θα εξακολουθήσει να λειτουργεί η κοινή ελεγκτική αρχή, η οποία άλλωστε παρακολουθεί ήδη την τήρηση της Συνθήκης Σένγκεν και θα εξακολουθήσει επίσης να περιφρουρεί την τήρηση της προστασίας δεδομένων στο σύστημα πληροφοριών Σένγκεν. Αναφορικά με την κατάταξη μεμονωμένων διατάξεων στον πρώτο πυλώνα, κυρία d'Ancona, αυτές κατατάχθηκαν σε επιμέρους διατάξεις της Συνθήκης του Αμστερνταμ και συνεπώς αποτελούν τώρα μέρος της Συνθήκης. Για μένα, το αποτέλεσμα που επιτεύχθηκε είναι πολύ σαφές.
<P>
Γενικά, θα ήθελα επίσης να πω ότι παρ' όλη τη σημασία των αποτελεσμάτων που επιτεύχθηκαν τώρα, η ουσιαστική πολιτική απόφαση ήταν η Συνθήκη του Αμστερνταμ. Αυτό που έγινε τώρα ήταν η μεταφορά. Είναι ευχάριστο που σε κάποιο μέτρο είχε επιτυχία!

<SPEAKER ID=33 NAME="Πρόεδρος">
Ευχαριστώ πολύ κ. Schapper.
<P>
Έλαβα μια πρόταση ψηφίσματος , η οποία υποβλήθηκε σύμφωνα με το άρθρο 40, παράγραφος 5 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=3>
Νομικές πτυχές του ηλεκτρονικού εμπορίου
<SPEAKER ID=34 NAME="Πρόεδρος">
Η ημερήσια διάταξη προβλέπει στη συνέχεια την έκθεση (A4-0248/99) της κ. Oddy, εξ ονόματος της Επιτροπής Νομικών Θεμάτων και Δικαιωμάτων των Πολιτών σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου σχετικά με ορισμένες νομικές πτυχές του ηλεκτρονικού εμπορίου στην εσωτερική αγορά (COM(98)0586 - C4-0020/99-98/0325(COD)).
<P>
Συντάκτες γνωμοδότησης «Διαδικασία Hughes»: Hoppenstedt (Επιτροπή Οικονομικής, Νομισματικής και Βιομηχανικής Πολιτικής)Whitehead (Επιτροπή Περιβάλλοντος, Δημόσιας Υγείας και Προστασίας των Καταναλωτών)

<SPEAKER ID=35 NAME="Oddy">
Κύριε Πρόεδρε, θα ήθελα καταρχάς να ευχαριστήσω τους συναδέλφους μου στην Επιτροπή Νομικών Θεμάτων και Δικαιωμάτων των Πολιτών για την εξαιρετική προσπάθεια που κατέβαλαν. Υπέβαλα τους υπαλλήλους και τους συναδέλφους σε τρομερή πίεση προκειμένου να έχει ολοκληρωθεί η έκθεση στην σύνοδο Ολομελείας του Μαΐου. Θα ήθελα να ευχαριστήσω ιδιαιτέρως τους υπαλλήλους οι οποίοι χρειάστηκε να εργαστούν ιδιαίτερα σκληρά. Θα ήθελα επίσης να πω ότι οι συνάδελφοί μου επέδειξαν εξαιρετικά καλή συμπεριφορά και συμμετείχαν στη συζήτηση με πνεύμα συνεργασίας και με καλή θέληση. Γι' αυτό και καταφέραμε να ολοκληρώσουμε το έργο μας εγκαίρως.
<P>
Πρόκειται για έναν πολύ σημαντικό τομέα. Το ηλεκτρονικό εμπόριο είναι ένας τομέας ανάπτυξης. Θα έπρεπε να αποφέρει πολύ μεγαλύτερο πλούτο στην Ευρωπαϊκή Ένωση. Είναι χρήσιμο τόσο για τους καταναλωτές όσο και για τις επιχειρήσεις. Οι καταναλωτές ωφελούνται διότι μπορούν να κάνουν τις αγορές τους μέσω Internet από το σπίτι τους, με την άνεσή τους, και να τους παραδίδονται τα αγαθά κατ' οίκον. Είναι πιο γρήγορο, πιο φθηνό και επιτρέπει στους καταναλωτές να κάνουν έρευνα αγοράς για τα προϊόντα που θέλουν πολύ πιο απλά.
<P>
Και οι εταιρείες ωφελούνται διότι συνάπτουν πάρα πολύ σημαντικές συμβάσεις. Με τον τρόπο αυτό ανοίγεται η αγορά και πέρα από τα σύνορα και δίδεται στους καταναλωτές πολύ μεγαλύτερη δυνατότητα επιλογής γιατί είναι πιο εύκολο, για έναν Βρετανό παραδείγματος χάρη, να αγοράσει προϊόντα από τη Γαλλία, τη Γερμανία ή την Ελλάδα.
<P>
Υπάρχουν όμως και κάποιες δυσκολίες. Πρέπει να διασφαλίσουμε ότι η νομοθεσία που θα θεσπίσουμε θα είναι σαφής, απλή και ότι τα προβλήματα θα μπορούν να διορθώνονται εύκολα. Πρέπει να διασφαλίσουμε ότι οι καταναλωτές θα μπορούν να είναι βέβαιοι ότι δεν συναλλάσσονται με ψεύτικες εταιρείες και ότι όταν εισάγουν τον αριθμό της πιστωτικής τους κάρτας στον υπολογιστή θα τους αποστέλλονται όντως τα προϊόντα και δεν θα ανακαλύπτουν ότι η εταιρεία έχει εξαφανιστεί. Κατά τη ψηφοφορία στην επιτροπή δώσαμε μεγάλη σημασία στους κώδικες για τη ρύθμιση της βιομηχανίας και για τη μεγαλύτερη συνεργασία με τους καταναλωτές. Νομίζω ότι αυτό είναι σημαντικό.
<P>
Όσον αφορά τις λεπτομέρειες της πρότασης, το να προσπαθεί κανείς να εναρμονίσει τη νομοθεσία περί συμβάσεων 15 χωρών, διότι στην ουσία περί αυτού πρόκειται, είναι κάτι το δύσκολο. Η Επιτροπή θέλησε να διασφαλίσει ότι είναι σαφές πότε ολοκληρώνεται μία σύμβαση με ένα τρίτο κλικ. Η Επιτροπή Νομικών Θεμάτων ανησυχεί ως προς αυτό διότι φαίνεται ότι είναι υπερβολικά επαχθές και υπάρχουν περισσότερες πιθανότητες να παρουσιαστούν λάθη.
<P>
Όσον αφορά το ζήτημα της σύγκρουσης νόμων, ένα τρομερά δύσκολο νομικό θέμα, πρέπει να διασφαλίσουμε τη σαφήνεια των κανόνων. Μου αρέσει η ιδέα της Επιτροπής να έχουμε τη βεβαιότητα ότι εφαρμόζεται ο νόμος της χώρας καταγωγής. Αυτό το σύστημα παρουσιάζει το πλεονέκτημα ότι είναι απλό και σαφές. Και πάλι όμως δεν πρέπει να ξεχνάμε ότι οι καταναλωτές χρειάζονται προστασία.
<P>
Μεγάλο μέρος της συζήτησης αφορούσε το ζήτημα των πνευματικών δικαιωμάτων και του παράνομου υλικού. Πρέπει να επιτύχουμε την ισορροπία ανάμεσα στις πολιτικές ελευθερίες, την ελευθερία της έκφρασης, την ελευθερία των πολιτών να βάζουν στο Internet ό, τι θέλουν, να μην υπάρχει περισσότερη επίσημη «κατασκοπεία» στο Internet απ' ό, τι θα υπήρχε στο ταχυδρομείο ή στο τηλέφωνο, και να τα ισοσταθμίσουμε όλα αυτά με το άλλο επιχείρημα ότι τα πνευματικά δικαιώματα των εταιρειών δεν πρέπει να παραβιάζονται και τα λογότυπά τους δεν πρέπει να αντιγράφονται παράνομα από κάποιους οι οποίοι προσποιούνται ότι είναι μία εταιρεία χωρίς να είναι. Αυτό είναι ένα πραγματικά μεγάλο πρόβλημα για κάποιες πολύ γνωστές εταιρείες: άλλες εταιρείες κλέβουν τα σχέδια και τις ιδέες τους.
<P>
Νομίζω ότι στην Επιτροπή Νομικών Θεμάτων επιτύχαμε τη σωστή ισορροπία. Και πάλι, αυτό οφείλεται στην καλοπροαίρετη συζήτηση με τους συναδέλφους, με την οποία προσπαθήσαμε να επιτύχουμε μία απλή και ικανοποιητική λύση.
<P>
Το τελευταίο ζήτημα στο οποίο θα ήθελα να αναφερθώ είναι το «spamming», η μη ζητηθείσα εμπορική επικοινωνία μέσω ηλεκτρονικού ταχυδρομείου. Δεν πιστεύω ότι οι καταναλωτές εκείνοι που θέλουν να απαγορευτεί εξ ολοκλήρου η μη ζητηθείσα εμπορική επικοινωνία μέσω ηλεκτρονικού ταχυδρομείου έχουν δίκιο. Προσωπικά, ως καταναλώτρια, μου αρέσει να λαμβάνω πληροφορίες για ορισμένους τομείς που με ενδιαφέρουν, όπως λεπτομέρειες για το τί παίζουν τα θέατρα. Δεν θέλω να απαγορευτεί εξ ολοκλήρου. Θέλω να υπάρχει δυνατότητα να αρνείται ο παραλήπτης να λαμβάνει μη ζητηθεισες εμπορικές επικοινωνίες (opt out).

<SPEAKER ID=36 NAME="Whitehead">
Κύριε Πρόεδρε, θα ήθελα να συγχαρώ θερμά τη συνάδελφο, κυρία Oddy, για την έκθεση αυτή την οποία, μπορώ να πω χαρακτηριστικά, εκπόνησε τις τελευταίες μέρες της θητείας του Κοινοβουλίου σε μία επιτροπή που την απασχολούσαν άλλα ζητήματα και όπου υπήρχαν τεράστιες νομικές και τεχνικές επιπλοκές. Το ζήτημα δεν είναι εύκολο, και μερικοί από εμάς πιστεύουν ότι ήταν λίγο πρόωρο να τεθεί το θέμα αυτό προς συζήτηση τους τελευταίους μήνες της θητείας του Κοινοβουλίου, τη στιγμή που ήθελε πολλή σκέψη και μελέτη. Ωστόσο, εμείς γνωμοδοτήσαμε και πιστεύω ότι οι επιτροπές του Κοινοβουλίου προσπάθησαν από κοινού να κατανοήσουν αυτό το δύσκολο ζήτημα.
<P>
Συμφωνώ με την κυρία Oddy σχετικά με δύο από τους βασικούς τομείς που ανέφερε σήμερα. Πρώτον, το ζήτημα της χώρας καταγωγής. Είναι πολύ λογικό. Το ξέρω ότι κάποιες ενώσεις καταναλωτών διαφωνούν μαζί μου, αλλά αυτός είναι ο μόνος λογικός τρόπος εντοπισμού του εκάστοτε υπευθύνου.
<P>
Ο δεύτερος τομέας για τον οποίο συμφωνώ μαζί της είναι ότι, όσον αφορά το ζήτημα της επιλογής να λαμβάνει κανείς (opt-in) ή όχι (opt-out) μη ζητηθείσα εμπορική επικοινωνία, πρέπει να δώσουμε στον καταναλωτή το δικαίωμα να αρνείται να λαμβάνει τη μη ζητηθείσα εμπορική επικοινωνία (opt-out), αλλά το να καθορίζουμε τί επιτρέπεται ή δεν επιτρέπεται να βρίσκεται στο δίκτυο σημαίνει ότι περιορίζουμε την επέκταση αυτού του εμπορίου σε τέτοιο βαθμό, ώστε θα έχουμε δυσμενείς επιπτώσεις και στην ίδια την ενιαία αγορά.
<P>
Επίσης πρέπει να είμαστε πάρα πολύ προσεκτικοί και να βρούμε τη χρυσή τομή ανάμεσα στην ελευθερία, από τη μία πλευρά, και την ασυδοσία, από την άλλη, ανάμεσα στον κόσμο των δικαιωμάτων του ατόμου και τον κόσμο των υποχρεώσεων απέναντι στο κοινωνικό σύνολο.
<P>
Ο μόνος τομέας στον οποίο εγώ προσωπικά και η Επιτροπή Περιβάλλοντος, τη γνωμοδότηση της οποίας παρουσίασα, διαφωνούμε με τους φίλους και συναδέλφους μας στην Επιτροπή Νομικών Θεμάτων είναι το ζήτημα του κατά πόσον έχουμε ακολουθήσει τον ορθό δρόμο όσον αφορά την προστασία των καταναλωτών. Κατά τη γνώμη μου, σε ορισμένους τομείς δεν έχουμε ακολουθήσει τον ορθό δρόμο. Δεν νομίζω ότι είναι σωστή η τροπολογία με την οποία επιχειρείται η μεταφορά των κανονισμών που διέπουν τις τηλεπικοινωνίες σε αυτό που ουσιαστικά αποτελεί μία συναλλαγή ενός προς έναν, μεταξύ ιδιωτών. Αυτή η τροπολογία πρέπει να καταψηφιστεί.
<P>
Επίσης προχωρήσαμε πολύ περισσότερο απ' ό, τι έπρεπε όταν περιλάβαμε στη συζήτηση αυτή ορισμένα ζητήματα πνευματικών δικαιωμάτων, τα οποία σε καμία περίπτωση δεν έχουν θέση εδώ. Κατά τη γνώμη μου, θα ήταν πολύ καλύτερα αν ακολουθούσαμε τις γραμμές που καθορίζονται αρχικά στις προτάσεις της Επιτροπής όσον αφορά αυτόν τον τομέα.

<SPEAKER ID=37 NAME="Hoppenstedt">
Κύριε Πρόεδρε, αγαπητοί συνάδελφοι, το ηλεκτρονικό εμπόριο, το e-commerce, αυτοί οι όροι κάνουν τον γύρο του κόσμου. Οι ΗΠΑ, η Ευρώπη, η Ιαπωνία, αλλά και η Κίνα ασχολούνται εν μέρει με πραγματικές πτυχές, εν μέρει όμως ακόμη με οράματα. Τα οράματα πρόκειται να υλοποιηθούν σε δύο με τρία χρόνια με την ακόλουθη μορφή: αν μπορούμε να πιστέψουμε στους αριθμούς, τότε το 2001 θα χρησιμοποιούνται ήδη 110 εκατομμύρια υπολογιστές για το ηλεκτρονικό εμπόριο με όγκο συναλλαγών της τάξεως των 200 δις δολαρίων. Είναι τεράστιο ποσόν! Αυτό εύκολα το λέει κανείς, αλλά πολλά ερωτήματα δεν έχουν απαντηθεί ακόμη. Ένα μεγάλο μέρος τους απαντάται στην πρόταση της Επιτροπής, στην έκθεση της Επιτροπής Νομικών Θεμάτων και Δικαιωμάτων των Πολιτών, και πιστεύω ότι εδώ και οι δύο εργάσθηκαν εξαιρετικά καλά. Επιτρέψτε μου όμως να παρατηρήσω με κάθε μετριοφροσύνη ότι και η Επιτροπή Οικονομικής, Νομισματικής και Βιομηχανικής Πολιτικής αναγνωρίζει στην έκθεση αυτή τμήματα από τη δική της γνωμοδότηση που έγινε με τη διαδικασία Hughes.
<P>
Η Ομάδα του Ευρωπαϊκού Λαϊκού Κόμματος και μεγάλο τμήμα της Επιτροπής Νομικών Θεμάτων και Δικαιωμάτων των Πολιτών υποστηρίζουν για τον λόγο αυτό το σχέδιο της Επιτροπής. Όμως, προβλήματα μας δημιουργούν μερικές τροπολογίες που αφορούν, μεταξύ άλλων, τη νομική ευθύνη των φορέων παροχής υπηρεσιών. Εδώ πρέπει να αναφερθούν τρεις ή τέσσερις τροπολογίες του κ. Barzanti και μία του κ. Glante. Θεωρώ ότι αυτές οι τροπολογίες κλονίζουν τη δομή ολόκληρης της έκθεσης. Γι' αυτό, η Ομάδα μας θα τις καταψηφίσει.
<P>
Ένα πολύ σημαντικό και πολύ επικίνδυνο στοιχείο είναι η τροπολογία 63 του κ. Glante, που επανέρχεται στο ζήτημα των εξαιρέσεων από τον ορισμό της ραδιοφωνίας. Έχουμε πει ξεκάθαρα στην οδηγία για την τηλεόραση, στο άρθρο 1, τί σημαίνει νέες υπηρεσίες, πώς πρέπει να ορίζονται. Μιλήσαμε επίσης με σαφήνεια λέγοντας ότι θέλουμε να επιτρέψουμε σε αυτές τις νέες υπηρεσίες να εξελιχθούν και θα συζητήσουμε εκ νέου πλαίσια αναθεώρησης της εν λόγω οδηγίας το 2002. Είναι αυτονόητο ότι, ως Κοινοβούλιο, περιμένουμε επίσης από την Επιτροπή τη μεγάλη συζήτηση που έχει υποσχεθεί σχετικά με το τί συμβαίνει με τις οπτικοακουστικές υπηρεσίες στα νέα συστήματα. Αυτή είναι επίσης μία από τις υποσχέσεις της. Δεν είναι γνωστό πότε θα εκπληρωθούν οι συγκεκριμένες υποσχέσεις. Πιστεύω όμως ότι θα έπρεπε να το αναφέρουμε αυτό εδώ, γιατί η έγκρισή του υπήρξε εξισορροπιστικό επίτευγμα εδώ, στο άρθρο 1.
<P>
Γι' αυτό, το μεγαλύτερο μέρος της Ομάδας μας θα καταψηφίσει τη συγκεκριμένη τροπολογία, επειδή κατά την άποψή μου και άποψή μας δεν ταιριάζει εδώ. Το γεγονός ότι κυρίως τα γερμανικά κρατίδια πιέζουν στο εσωτερικό να εξαιρεθούν από την περιοχή εφαρμογής του ηλεκτρονικού εμπορίου οι «παρεμφερείς υπηρεσίες με τη ραδιοφωνική μετάδοση», όπως διατυπώνεται εδώ, εξηγείται από την εσωτερική κατάσταση στη Γερμανία. Πιστεύω ότι η κρατική ραδιοφωνία, που είναι επίσης ένας ισχυρός εταίρος αυτής της τροπολογίας, θα έπρεπε σαφώς να έχει εμπιστοσύνη στην περαιτέρω συζήτησή μας με την Επιτροπή. Έχω μία παράκληση που την περιέλαβα στις τροπολογίες μας: να ψηφιστεί το προσάρτημα 2 έτσι όπως αποφασίστηκε στην Επιτροπή Οικονομικής, Νομισματικής και Βιομηχανικής Πολιτικής, επειδή είμαι της γνώμης ότι η Κοινή Αγορά, η εσωτερική αγορά, μπορεί να αναπτυχθεί καλύτερα με αυτό το προσάρτημα 2 - όπως διατυπώθηκε από την επιτροπή μας. Αλλωστε, αποτελεί κι αυτό προστασία του καταναλωτή. Έχει κάποια σημασία για τον καταναλωτή το ότι βλέπουμε μέσα στη μεγάλη αντιπαράθεση μεταξύ συμβατικού εμπορίου και ηλεκτρονικών δικτύων να αναπτύσσεται κάτι καλό και για τον καταναλωτή. Η εμπειρία του να πουλά κανείς πρέπει να λάβει νέα μορφή και πιστεύω ότι βρισκόμαστε σε καλό δρόμο ως προς αυτό.

<SPEAKER ID=38 NAME="Heinisch">
Κύριε Πρόεδρε, αγαπητοί συνάδελφοι, βασικά η οδηγία αυτή αποτελεί ένα καλό μέσο για τη δημιουργία μιας ελάχιστης ρύθμισης στον τομέα των ηλεκτρονικών εμπορικών συναλλαγών. Η έκθεση της κ. Oddy προβλέπει επίσης μια σαφή γραμμή που συμφωνεί με το κείμενο της Επιτροπής. Την ευχαριστώ θερμά και επειδή συμπεριέλαβε τις προτάσεις της Επιτροπής Πολιτισμού, Νεότητας, Παιδείας και Μέσων Ενημέρωσης.
<P>
Σχετικά με αυτό θα ήθελα να θίξω ορισμένα σημεία. Είναι απαραίτητο να διασφαλιστεί η ελεύθερη έκφραση γνώμης στις νέες υπηρεσίες πληροφόρησης: όσο πιο ανοιχτά παραμείνουν τα δίκτυα, τόσο μεγαλύτερη είναι η πολιτισμική ποικιλομορφία που μπορούμε να απολαμβάνουμε. Παρ' όλα αυτά, η οδηγία πρέπει να διασφαλίζει ένα υψηλό επίπεδο προστασίας στους τομείς όπου υπάρχει ανάγκη δράσης σε κοινοτικό επίπεδο, ιδιαίτερα όσον αφορά την προστασία των νέων και της ανθρώπινης αξιοπρέπειας. Οι πολίτες της Ένωσης θα χρησιμοποιήσουν το μέσο των ηλεκτρονικών εμπορικών συναλλαγών στο μέτρο που αυτό θα αποδειχθεί συγκεκριμένα χρήσιμο για τις ανάγκες της καθημερινής ζωής. Το Internet πρέπει όμως να είναι επίσης προσιτό σε όλους. Έγκαιρη εκμάθηση των νέων αυτών τεχνολογιών, αλλά και μέτρα επιμόρφωσης, πρέπει να εμποδίσουν τον αποκλεισμό των Ευρωπαίων πολιτών από αυτές τις τεχνολογίες πληροφόρησης.
<P>
Θα ήθελα, ως φαρμακοποιός και ως μέλος της Επιτροπής Πολιτισμού να θίξω ένα ακόμη σημείο που έχει σχέση με το ηλεκτρονικό εμπόριο και τα φαρμακευτικά προϊόντα. Για τα φάρμακα υπάρχει εδώ και πάνω από 30 χρόνια ένα περίπλοκο σύστημα κανόνων που εξυπηρετεί κυρίως την προστασία των ασθενών ή των καταναλωτών. Υπάρχουν τόσο σε εθνικό όσο και σε ευρωπαϊκό επίπεδο αυστηροί έλεγχοι του μάρκετιγκ, της διαφήμισης και της πώλησης των φαρμακευτικών προϊόντων. Το Internet θα μπορούσε να καταργήσει μερικώς τις ρυθμίσεις αυτές. Υπάρχουν ενδοιασμοί ως προς την ασφάλεια, τη διαδικασία της συναλλαγής, την πληρωμή, τη χρήση εμπιστευτικών πληροφοριών, την κατάχρηση προσωπικών δεδομένων, την ποιότητα των προϊόντων και την απουσία της παροχής συμβουλών. Για την προστασία του ασθενούς, δηλαδή του πελάτη, και εδώ σκέφτομαι ιδιαίτερα τους νέους, πρέπει οπωσδήποτε να διασφαλιστεί και στον τομέα του ηλεκτρονικού εμπορίου φαρμακευτικών προϊόντων η εφαρμογή της οδηγίας 92/28/ΕΟΚ της 31ης Μαρτίου 1992 για τη διαφήμιση των φαρμάκων για ανθρώπινη χρήση.

<SPEAKER ID=39 LANGUAGE="IT" NAME="Barzanti">
Κύριε Πρόεδρε, αυτή η από καιρό αναμενόμενη οδηγία, εμπλουτίζει το επιβλητικό πλέον νομικό corpus της Ευρωπαϊκής Ένωσης, που στοχεύει στον καθορισμό κανόνων για πολλές από τις πτυχές της κοινωνίας των πληροφοριών. Πρόκειται σίγουρα για ένα από τα πιο ευαίσθητα κείμενα. Έτσι όπως διευκρινίστηκε, ολοκληρώθηκε και διορθώθηκε από την Επιτροπή Νομικών Θεμάτων, η οδηγία φαίνεται χωρίς αμφιβολία χρήσιμη και αποδεκτή.
<P>
Δεν πρέπει να επιβαρύνουμε τους παροχείς υπηρεσιών με αφύσικες και ακατάλληλες δαπάνες και υπερβολικά καθήκοντα ελέγχου. Οι προβλεπόμενοι περιορισμοί ευθυνών διαμορφώνουν ένα νομικό πλαίσιο που είναι μεν απλοποιημένο, αλλά έχει συνείδηση των σοβαρών προβλημάτων που τίθενται. Επιθυμώ να τονίσω ότι είναι χρήσιμο αυτοί οι περιορισμοί ευθυνών να είναι εξαντλητικοί, γιατί μόνο έτσι η οδηγία θα έχει μια πραγματική δράση εναρμόνισης.
<P>
Εάν θέλουμε να αγωνιστούμε, αγαπητοί συνάδελφοι, κατά των αυξανόμενων παρανομιών, είναι απαραίτητο όσοι προσφέρουν υπηρεσίες σε δίκτυο να είναι σε θέση να δώσουν όλες τις πληροφορίες που είναι απαραίτητες για την αναζήτηση και τον εντοπισμό όσων παρέχουν παράνομα περιεχόμενα, σεβόμενοι φυσικά όσα ορίζονται από το κοινοτικό δίκαιο σχετικά με τον σεβασμό των προσωπικών στοιχείων. Χρειάζονται μέσα επίβλεψης από την πλευρά των δικαιούχων, στρατηγικές που να αποβλέπουν στον αγώνα κατά των παράνομων ενεργειών, χρησιμοποίηση διαδικασιών κοινοποίησης και διαγραφής μέσω κατάλληλων ηλεκτρονικών μέσων.
<P>
Η οδηγία δεν προτίθεται - δεν μπορεί, άλλωστε - να θέσει σε αμφισβήτηση όσα έχουν επιτευχθεί με τον κανονισμό για τα πνευματικά και τα συγγενικά δικαιώματα, ο οποίος ψηφίστηκε πρόσφατα, ούτε θέλει - θα ήθελα να το τονίσω ιδιαίτερα στον κύριο Hoppenstedt - να εφαρμοστεί σε όσα έχουν ήδη ρυθμιστεί και εναρμονιστεί με την οδηγία «Τηλεόραση χωρίς σύνορα», ή να επανεξετάσει έννοιες που έχουν ήδη παγιωθεί με την οδηγία αυτή.
<P>
Η οδηγία έχει ένα άλλο ξεχωριστό πλαίσιο εφαρμογής. Πιστεύω ότι κανένας δεν θέλει να προκαλέσει σχετικά με αυτό μια άτοπη σύγχυση. Υπάρχει μια βασική διάκριση που πρέπει να επαναδιατυπώσουμε μεταξύ τεχνολογιών, τεχνικής διαχείρισης των δικτύων και προστασίας, προώθησης των περιεχομένων και των έργων. Αυτό είναι το πιο σημαντικό συμπέρασμα που πρέπει να εξαχθεί μετά από μια μακρά και έντονη συζήτηση σχετικά με την σύγκλιση των τεχνολογιών και των τρόπων διάδοσης των μηνυμάτων η οποία διεξάγεται εδώ και καιρό. Ο κυβερνοχώρος δεν είναι - το είπα και άλλες φορές και τώρα το επαναλαμβάνω - γη κανενός.
<P>
Κύριε Πρόεδρε, αξιότιμοι συνάδελφοι, ανέφερα την οδηγία «Τηλεόραση χωρίς σύνορα» σε αυτήν την τελευταία παρέμβασή μου ως Ευρωπαίος βουλευτής. Σε αυτήν αφιέρωσα το 1998 την πρώτη μου έκθεση. Εάν προσπαθήσω να εντοπίσω την κόκκινη γραμμή την οποία ακολούθησε αυτό το ταπεινό αλλά επίμονο και ενθουσιώδες έργο μου, κατά τη διάρκεια των δεκαπέντε χρόνων που εργάστηκα εδώ, πιστεύω ότι αυτή θα βρισκόταν στη θέληση να συμβάλω στο να αποκτήσει η Ευρώπη, η αγαπημένη μας Ευρώπη, αποτελεσματικά μέσα για την εγγύηση της πολυφωνίας στην ενημέρωση, την προστασία της δημουργικότητας, τη στήριξη της κυκλοφορίας των ευρωπαϊκών έργων, μια νέα ώθηση στην οπτικοακουστική παραγωγή, αξιοποιώντας τις αμείωτες διαφορές των πολιτιστικών παραδόσεων, μεταλλάσσοντας σε δύναμη μια φαινομενική αδυναμία.
<P>
Ευχαριστώ όλους όσοι, με τη συνεργασία τους, μου έδωσαν τη δυνατότητα να ζήσω μια τόσο γόνιμη εμπειρία, που θα μου μείνει αξέχαστη, και εύχομαι να συνεχίσουμε να παρέχουμε σε αυτά τα θέματα τον αποφασιστικής σημασίας χώρο που τους ταιριάζει, με την αποφασιστικότητα και την συνέπεια που όλοι αναγνωρίζουν στο Κοινοβούλιό μας.

<SPEAKER ID=40 LANGUAGE="ES" NAME="Palacio Vallelersundi">
Κύριε Πρόεδρε, λαμβάνοντας τον λόγο για τελευταία φορά εξ ονόματος του Ευρωπαϊκού Λαϊκού Κόμματος για να απαντήσω στον κ. Barzanti, ο οποίος έλαβε προηγουμένως τον λόγο εξ ονόματος του Ευρωπαϊκού Σοσιαλιστικού Κόμματος, δεν μπορώ σε καμία περίπτωση να πω, μέσα σε μία μόνο φράση, κάτι που νομίζω πως είμαστε πολλοί που το αισθανόμαστε, και αυτό είναι ότι θα τον απορρίπτουμε πολύ λιγότερο. Πιστεύω ότι το Ευρωπαϊκό Κοινοβούλιο στο σύνολό του, και φυσικά όλοι όσοι είχαμε την τιμή να συνεργασθούμε μαζί του, θα τον απορρίπτουμε πολύ λιγότερο. Θα τον απορρίπτουμε πολύ λιγότερο εδώ, αν και ελπίζω ότι θα μπορέσουμε να συνεχίσουμε να στηριζόμαστε στις γνώσεις και τις συμβουλές του.
<P>
Κύριε Πρόεδρε, ερχόμενη στο θέμα αυτής της οδηγίας, πιστεύω ότι έχουν αναφερθεί ήδη εδώ ορισμένα από τα πιο σημαντικά προβλήματα που θέτει. Είναι μία πρόταση οδηγίας με δύσκολη ισορροπία, ισορροπία μεταξύ των παρόχων υπηρεσιών και των παρόχων περιεχομένου, ισορροπία μεταξύ καταναλωτών και πωλητών· ισορροπία, σε τελική ανάλυση, μεταξύ συμφερόντων που ανταγωνίζονται στην αγορά, και που όλα χρήζουν προστασίας.
<P>
Γι' αυτό και πιστεύω ότι πρέπει να αναγνωρισθεί το μεγάλο έργο που έχει επιτελέσει η Ευρωπαϊκή Επιτροπή. Το μεγάλο έργο του να ξέρει πού να σταματήσει, διότι αυτή η οδηγία έχει ένα ειδικό χαρακτηριστικό και αυτό είναι ότι δεν προσπαθεί να ρυθμίσει τα πάντα, αλλά ό, τι ρυθμίζει το ρυθμίζει με λογική και με μια ιδέα από πίσω, με μια ιδέα καθοδηγητική και κατευθυντήρια, και πιστεύω ότι το Ευρωπαϊκό Κοινοβούλιο δεν θα έκανε καλά να αλλάξει αυτές τις ισορροπίες, δεν θα έκανε καλά να προσπαθήσει να τροποποιήσει αυτήν την τόσο λεπτή κατάσταση που, κατά την ταπεινή μου γνώμη, έχει επιτευχθεί ειλικρινά καλά.
<P>
Καθώς έχει ήδη μιλήσει εκτενώς ο συνάδελφός μου, ο κ. Hoppenstedt, εξ ονόματος της Ομάδας του ΕΛΚ, και κυρίως επειδή υπάρχει απόλυτος συντονισμός σε σχέση με ορισμένες τροπολογίες, μου μένει μόνο να πω ότι συμφωνώ, ως εκπρόσωπος της Ομάδας με όλα όσα είπε εκείνος, και ότι θα προσθέσω ορισμένες διευκρινίσεις, ιδίως για τα θέματα της ευθύνης.
<P>
Η Ομάδα του Ευρωπαϊκού Λαϊκού Κόμματος θα ψηφίσει κατά ορισμένων τροπολογιών της Επιτροπής Νομικών Θεμάτων, σε σχέση με αυτά τα θέματα της ευθύνης, συγκεκριμένα κατά των τροπολογιών 45, 46, 47, 48 και 50 ως 54. Και θα ψηφίσουμε κατά επειδή πιστεύουμε ότι σπάνε αυτήν την ισορροπία διότι, παρ' όλα όσα είπε ο κ. Barzanti, που ως φιλοσοφία τα συμμεριζόμαστε απόλυτα, πιστεύω ότι παρέχουμε ισχνή υπηρεσία στους παρόχους περιεχομένου, σε γενικές γραμμές στους δημιουργούς, σε άλλους τομείς - απαντώντας στον κ. Whitehead - και στους καταναλωτές, αν επιδείξουμε νομική ακαμψία. Έτσι, ειδικότερα, πιστεύω ότι δεν έχει νόημα να συνδέσουμε τους περιορισμούς της ευθύνης με συγκεκριμένες στάσεις, ή με συγκεκριμένες δραστηριότητες, από μέρους του παρόχου υπηρεσιών, ούτε να περιμένουμε να υπάρχουν, για παράδειγμα, κοινοποιήσεις αρμόδιων αρχών.
<P>
Εν κατακλείδι, κύριε Πρόεδρε, το Ευρωπαϊκό Λαϊκό Κόμμα υποστηρίζει, σε πολύ σημαντικό βαθμό, την έκθεση της Επιτροπής Νομικών Θεμάτων, υποστηρίζει μια τροπολογία που τέθηκε από το Κόμμα των Φιλελευθέρων και, εκτός από εκείνες που αναφέρθηκαν τόσο από τον κ. Hoppenstedt όσο και από μένα την ίδια, θα ψηφίσουμε σε γενικές γραμμές υπέρ τους.

<SPEAKER ID=41 LANGUAGE="SV" NAME="Thors">
Κύριε Πρόεδρε, κύριε Επίτροπε, κυρίες και κύριοι, από την πληθώρα των εκθέσεων που αναφέρονται στους κανονισμούς για την κοινωνία των πληροφοριών, αυτή η τελευταία είναι, όπως επεσήμανε και η κ. Oddy, η πλέον σημαντική. Σε αντίθεση, όμως, με ό, τι συνέβη στην περίπτωση π.χ. της οδηγίας για το copyright στην κοινωνία των πληροφοριών, μέσα σε ένα σύντομο χρονικό διάστημα είχαμε μία συζήτηση που απέφερε περισσότερες πληροφορίες. Εξάλλου, πιστεύω ότι η συζήτηση για το copyright χαρακτηρίστηκε περισσότερο από πάθος και οίστρο παρά από το γεγονός ότι προέκυψαν νέα στοιχεία.
<P>
Θέλω να ευχαριστήσω την κ. Oddy για την εργασία της. Στην Επιτροπή Νομικών Θεμάτων και Δικαιωμάτων των Πολιτών θα μας λείψει η απροκατάληπτη στάση της και ο δημιουργικός, ανεξάρτητος χαρακτήρας της - έστω κι αν οι απόψεις των δυό μας διίσταντο όσον αφορά τη χρήση εκ μέρους μου της μητρικής της γλώσσας - της αγγλικής.
<P>
Θέλω να δηλώσω ότι και εγώ, όπως και πολλοί άλλοι ομιλητές, θεωρώ ότι η πρόταση της Επιτροπής ήταν, παρ' όλα αυτά, περισσότερο ισορροπημένη. Αυτό ισχύει π.χ. όσον αφορά την υποχρέωση της επόπτευσης, το θέμα της τεχνικής και της ουδετερότητας σ' ό, τι αφορά τη χρήση διαφόρων προτύπων. Η Ομάδα μου, επίσης, θα καταψηφίσει πολλές από τις προτάσεις τροπολογίας επ' αυτού του σημείου. Κάνω έκκληση, όμως, για στήριξη εκ μέρους των άλλων Ομάδων μίας τεχνικά ουδέτερης λύσης σ' ό, τι αφορά τη διαδικασία σύναψης συμφωνίας. Η Επιτροπή Νομικών Θεμάτων και Δικαιωμάτων των Πολιτών έχει επιφέρει σημαντικές βελτιώσεις στην πρόταση, πιστεύω, όμως, ότι εξακολουθεί να υπάρχει ένα πρόβλημα - ότι σκεφτόμαστε σε υπερβολικό βαθμό μέσα στα πλαίσια της παρούσης κατάστασης, ότι ξαφνικά θα μας έρθει έμπνευση και θα βρούμε τη λύση. Υποθέτω ότι συμφωνίες όσον αφορά το ηλεκτρονικό εμπόριο θα μπορούν να συνάπτονται με πολλούς άλλους τρόπους.
<P>
Μία ύστερη σκέψη τώρα. Πιστεύω ότι η χρήση του όρου ηλεκτρονικό εμπόριο έχει ως αποτέλεσμα πολλοί να μη γνωρίζουν περί τίνος πρόκειται στην πραγματικότητα. Συνεπώς, θα έπρεπε να βρούμε μία καλύτερη έκφραση, διότι πρόκειται για κάτι πολύ περισσότερο από απλό εμπόριο, όπως π.χ. η ευθύνη και οι βασικοί κανονισμοί σ' ό, τι αφορά ολόκληρη την κοινωνία των πληροφοριών.
<P>
Περαιτέρω, προς μεγάλη μου λύπη διαπιστώνω ότι ουδείς προφήτης στον τόπο του. Η πρόταση που υπεβλήθη στην Επιτροπή Νομικών Θεμάτων και Δικαιωμάτων των Πολιτών αναφορικά με το λεγόμενο spamming είναι δική μου, η Ομάδα μου όμως θα υπερψηφίσει μία άλλη. Πιστεύω εν τούτοις ότι η συζήτηση δείχνει ότι η πρόταση έχει πολλές πιθανότητες να υιοθετηθεί. Εξάλλου, πιστεύω ότι η ζωή για ορισμένες επιχειρήσεις στον τομέα των τηλεπικοινωνιών θα γινόταν πολύ εύκολη αν υιοθετούσαμε την πρόταση τροπολογίας που υπεβλήθη. Λυπάμαι που είναι έτσι τα πράγματα.

<SPEAKER ID=42 LANGUAGE="DA" NAME="Sandbζk">
Κύριε Πρόεδρε, η διεθνής ημέρα καταναλωτών τον Μάρτιο επισφραγίστηκε από το θέμα του ηλεκτρονικού εμπορίου και της προστασίας των καταναλωτών. Το εμπόριο στο Internet δεν εγείρει αφ' εαυτό νέα προβλήματα πολιτικής για τους καταναλωτές, αλλά δεδομένου ότι αναφερόμαστε σε ένα νέο μέσο υπάρχει ανάγκη να αναπτυχθεί εμπιστοσύνη και ασφάλεια. Το εμπόριο μέσω του ψηφιακού δικτύου πρέπει να είναι τουλάχιστον εξίσου ασφαλές και σίγουρο όσο το εμπόριο στον φυσικό κόσμο. Κατά συνέπεια, είναι ανεπίτρεπτο η πρόταση της Επιτροπής να θέτει τους Δανούς καταναλωτές σε δυσμενέστερη θέση όσον αφορά το εμπόριο μέσω ψηφιακού δικτύου απ' ό, τι το εμπόριο στον φυσικό κόσμο. Ένα από τα μεγαλύτερα προβλήματα της οδηγίας είναι ότι ισχύουν οι κανόνες της χώρας καταγωγής. Αυτό συνεπάγεται ότι οι χώρες με υψηλό επίπεδο προστασίας κινδυνεύουν να πλημμυρίσουν από διαφημίσεις και εμπορία από επιχειρήσεις και χώρες με χαμηλότερο επίπεδο προστασίας. Το επίπεδο προστασίας στις σκανδιναβικές χώρες είναι γενικά υψηλότερο απ' ότι σε άλλες χώρες, ειδικά όσον αφορά τη διάθεση στην αγορά προϊόντων για παιδιά. Αυτό θα μπορούσε να οδηγήσει σε στρέβλωση του ανταγωνισμού, όπου οι αλλοδαπές επιχειρήσεις θα χρησιμοποιούν μεθόδους οι οποίες είναι απαγορευμένες στις δανικές επιχειρήσεις βάσει του δανικού νόμου για τη διάθεση στην αγορά.
<P>
Το σκεπτικό της αρχής για τη χρήση των κανόνων της χώρας καταγωγής έγκειται στο ότι είναι δύσκολο τα εμπορικά συμφέροντα να γνωρίζουν τις νομοθεσίες όλων των χωρών μελών στον τομέα. Το αποτέλεσμα όμως είναι αυτό να το επωμίζονται πολύ απλά οι καταναλωτές. Το εμπόριο στο Internet καταλήγει να γίνεται σχεδόν ρώσικη ρουλέτα για τους καταναλωτές. Ποιοι είναι οι κανόνες που ισχύουν, ποια δικαιώματα έχουμε αν κάτι δεν πάει καλά;
<P>
Στηρίζω τις τροπολογίες που βελτιώνουν την οδηγία, αλλά δεν μπορώ να στηρίξω ολόκληρο το νομοσχέδιο, όπως επίσης ούτε και το Κίνημα του Ιουνίου μπορεί να στηρίξει το νομοσχέδιο συνολικά, διότι εξακολουθεί να διαχωρίζει τη θέση του από την αρχή της χώρας καταγωγής.

<SPEAKER ID=43 LANGUAGE="DE" NAME="Hager">
Κύριε Πρόεδρε, η δημιουργία ενός ενιαίου νομικού πλαισίου για τις ηλεκτρονικές εμπορικές συναλλαγές είναι απαραίτητη και για τη διασφάλιση της ανταγωνιστικότητας της ευρωπαϊκής οικονομίας. Οι κοινοί κανόνες αποτελούν ειδικά σε αυτόν τον τομέα μια σημαντική προϋπόθεση για μια αποδοτική διεξαγωγή των εμπορικών δραστηριοτήτων. Για τον λόγο αυτό πρέπει όμως να δοθεί η ανάλογη προσοχή στην προστασία από παράνομες δραστηριότητες και κινδύνους για την υγεία.
<P>
Η τακτική και σε επαγγελματικό επίπεδο κατάχρηση στο Internet, δυστυχώς, συνιστά ένα μέρος της πραγματικότητας του ιδεατού χώρου που δεν μπορούμε να αγνοήσουμε. Ως εκ τούτου, είναι απαραίτητοι οι αποτελεσματικοί μηχανισμοί ελέγχου. Από τη μια πρέπει να ενισχυθεί η ανάπτυξη προγραμμάτων αναγνώρισης παρανόμων περιεχομένων, ώστε αυτοί οι έλεγχοι να μη μείνουν μόνο στα λόγια. Επομένως, πρέπει να επισπευστεί η προώθηση παρομοίων ερευνητικών σχεδίων. Από την άλλη, θα έπρεπε όμως, κατά την άποψή μου, να σταθμιστεί επίσης μήπως ο προφανώς μοναδικός αποτελεσματικός έλεγχος, δηλαδή ο έλεγχος από τον ίδιο τον φορέα παροχής υπηρεσιών, μπορεί μελλοντικά να διεξάγεται με έναν εύλογο - από τεχνική και οικονομική σκοπιά - τρόπο. Η ελεύθερη πρόσβαση του κοινού στις πληροφορίες θα δικαιολογούσε την ειδική ευθύνη αυτού που τις διαθέτει.
<P>
Επιτρέψτε μου να θίξω ακόμη ένα ιδιαίτερο επιμέρους πρόβλημα. Η δυνατότητα την οποία μεταξύ άλλων προσφέρει το σχέδιο οδηγίας, δηλαδή να αγοράζονται φάρμακα μέσω Internet χωρίς τη συμβουλή ειδικού αποτελεί - όπως ήδη είπε και η κ. Heinisch - εν δυνάμει κίνδυνο για την υγεία, ο οποίος δεν θα πρέπει να υποτιμηθεί. Επιπλέον, το Internet προσφέρει τη δυνατότητα ευρείας έκτασης απάτης σε βάρος των ασθενών, πράγμα για το οποίο διαρκώς προειδοποιεί και ο ΠΟΕ. Πρέπει να προσέχουμε διαρκώς τις πτυχές αυτές. Σε γενικές γραμμές, βέβαια, το προτεινόμενο σχέδιο οδηγίας αποτελεί ένα βήμα προς την κατεύθυνση ενός Internet που θα είναι χρήσιμο στην κοινωνία, όμως ο στόχος αυτός απέχει ακόμη πολύ από την επίτευξή του.

<SPEAKER ID=44 LANGUAGE="ES" NAME="Medina Ortega">
Kύριε Πρόεδρε, είναι τύχη που έχουμε ακριβώς εσάς αυτή τη στιγμή Πρόεδρο της Ολομέλειας του Κοινοβουλίου, διότι αυτή είναι μία από τις τελευταίες εκθέσεις, αν όχι η τελευταία, της Επιτροπής Νομικών Θεμάτων και εσείς υπήρξατε επί σειράν ετών πολύ αποδοτικό μέλος αυτής της επιτροπής. Αυτή τη στιγμή, η σημερινή σύνοδος έχει νοσταλγικό χαρακτήρα, διότι βρισκόμαστε στο τέλος της κοινοβουλευτικής περιόδου και ορισμένοι από τους συναδέλφους δεν θα επιστρέψουν, άλλοι ίσως επιστρέψουν αλλά, εντέλει, το σημερινό Κοινοβούλιο διαλύεται, και αυτή τη στιγμή υπάρχει ένα νοσταλγικό στοιχείο, μια ατμόσφαιρα δειλινού σε τούτη τη σύνοδο.
<P>
Θα ήθελα να επωφεληθώ της ευκαιρίας για να επισημάνω ότι η Επιτροπή Νομικών Θεμάτων χαρακτηριζόταν ανέκαθεν από το μεγάλο εσωτερικό της έργο, τη μεγάλη προσπάθεια συντονισμού που επιχειρούμε μεταξύ μας, και σ' αυτό έχουν συμβάλει πολλοί από εκείνους που παρεμβαίνουν σήμερα εδώ και προπαντός η εισηγήτριά μας, η κ. Christine Oddy, η οποία με τις ορθές της ενέργειες διευκόλυνε και διευκολύνει πάντα τις εργασίες στο πλαίσιο της επιτροπής μας.
<P>
Ετούτη τη στιγμή συζητάμε για μια οδηγία, την οδηγία σχετικά με ορισμένες νομικές πτυχές του ηλεκτρονικού εμπορίου στην εσωτερική αγορά, η οποία προσπαθεί να εναρμονίσει ορισμένες πτυχές του δικαίου των κρατών μελών μέσω αυτής της διαδικασίας - μιας οδηγίας - οι οποίες είναι, στην πραγματικότητα, πτυχές του ιδιωτικού δικαίου. Εγώ θα έλεγα ότι σε ολόκληρο τον τομέα του ηλεκτρονικού εμπορίου, των ηλεκτρονικών δραστηριοτήτων πνευματικής ιδιοκτησίας, της ηλεκτρονικής υπογραφής και, γενικά, σε όλα όσα αφορούν τις υπηρεσίες των πληροφοριών, συμπεριλαμβανομένων των θεμάτων πνευματικής ιδιοκτησίας, κινούμαστε σε ένα πλαίσιο όπου τα εθνικά κράτη μας έχουν πέσει μικρά. Και όχι μόνο τα κράτη μέλη και η Ευρωπαϊκή Ένωση, αλλά και ο κόσμος γενικά μας πέφτει σήμερα μικρός διότι με ταχύτητα τριακοσίων χιλιάδων χιλιομέτρων το δευτερόλεπτο, τα σύνορα πραγματικά δεν έχουν νόημα.
<P>
Αν δεν υπήρχε η Ευρωπαϊκή Ένωση, θα έπρεπε να την εφεύρουμε μόνο και μόνο γι' αυτόν τον λόγο. Δεν μπορούμε, τα δεκαπέντε ή τα είκοσι και κάτι κράτη μέλη που θα αποτελούν ενδεχομένως την Ευρωπαϊκή Ένωση, να διατηρούμε διαφορετικά νομικά καθεστώτα, αλλά πρέπει να θεσπίσουμε μια πλήρη, συγκεκριμένη, ορθή έννομη τάξη και, φυσικά, εγώ πιστεύω ότι το συγκεκριμένο πεδίο, εξ ορισμού, αυτό που δεν επιδέχεται σε καμία περίπτωση είναι η επίκληση της αρχής της επικουρικότητας.
<P>
Είναι βέβαιο ότι, στον ηλεκτρονικό τομέα, ακριβώς λόγω της σοβαρής παραβίασης της ιδιωτικής ζωής που μπορεί να επιφέρει το γεγονός ότι εγκαθιστούμε στα σπίτια μας τον υπολογιστή και ότι στην οθόνη τα παιδιά μας, οι φίλοι μας, οι οικογένειές μας μπορούν να εκτεθούν σε βομβαρδισμό πληροφόρησης, στην καλύτερη περίπτωση μη επιθυμητής, καθίσταται αναγκαίο να εμφανισθούν αρχές δημόσιας τάξης. Αυτό που συμβαίνει είναι ότι μου δίδεται η εντύπωση πως ετούτη τη στιγμή υπερβάλλουμε όσον αφορά τα διαφοροποιητικά πολιτιστικά στοιχεία στο εσωτερικό της Ευρωπαϊκής Ένωσης. Στην Ευρωπαϊκή Ένωση σήμερα, για καλό ή για κακό, παρ' ότι εξακολουθούν να υπάρχουν εθνικές πολιτιστικές παραδόσεις, οι βασικές αρχές, οι αρχές δημοσίας τάξης, οι αρχές της προστασίας των ηθών, του δικαίου και των ανηλίκων, εξακολουθούν να ισχύουν και, επομένως, πιστεύω ότι αυτή τη στιγμή μόνο μια οδηγία σαν την παρούσα θα διευκολύνει την ολοκλήρωση των έννομων τάξεών μας μέσω της υπεράσπισης ορισμένων αρχών κοινών για όλα τα κράτη μέλη.
<P>
Επομένως, ως μέλος της Σοσιαλιστικής Ομάδας, εκφράζω την υποστήριξή μου προς την πρόταση οδηγίας με τους όρους που πρότεινε η κ. Oddy.

<SPEAKER ID=45 LANGUAGE="EN" NAME="Cassidy">
Κύριε Πρόεδρε, και για μένα όπως και για πολλούς άλλους, αυτή είναι σίγουρα η τελευταία φορά που λαμβάνω το λόγο σε αυτό το Σώμα. Θα ήθελα να συγχαρώ την εισηγήτρια, η οποία γνωρίζω ότι έχει εργαστεί πολύ σκληρά πάνω στην πρόταση αυτή. Είναι ένα θέμα που περιλαμβάνει πολλές λεπτομέρειες, ένα θέμα για το οποίο ασκούνται πολλές πιέσεις, όπως γνωρίζω εκ πικράς πείρας. Όπως πάντα, όταν έχει να κάνει κανείς με ένα θέμα για το οποίο ασκούνται πολλές πιέσεις, ένα από τα προβλήματα είναι ότι οι ομάδες πίεσης αλληλοεξουδετερώνονται, πράγμα το οποίο δείχνει πως οι βουλευτές του Ευρωπαϊκού Κοινοβουλίου πρέπει να είναι σε θέση να αντιμετωπίζουν τις ομάδες πίεσης, όπως πρέπει να είναι σε θέση να αντιμετωπίζουν και τους δημοσιογράφους.
<P>
Δεν πρέπει ωστόσο να ξεχνάμε ότι πρόκειται για μία πρόταση της Επιτροπής. Θα ήθελα να συγχαρώ την Επιτροπή που συνέταξε ένα πολύ πρακτικό κείμενο. Πράγματι, ήταν τόσο πρακτικό ώστε απέσυρα όλες τις τροπολογίες μου σχετικά με μερικά από τα επίμαχα άρθρα 12, 13, 14 και 15 και έκανα μια πρόταση - η οποία προς μεγάλη μου έκπληξη απορρίφθηκε - να αποσύρουν και άλλοι συνάδελφοι, όπως ο κ. Barzanti, τις τροπολογίες τους. Καθώς όμως δεν τις απέσυραν, η Ομάδα του Ευρωπαϊκού Λαϊκού Κόμματος θα καταψηφίσει κάποιες τροπολογίες οι οποίες έγιναν δεκτές στην επιτροπή.
<P>
Μία συγκεκριμένη τροπολογία με την οποία διαφωνώ εντονότατα είναι η τροπολογία αριθ. 45, η οποία αρχικά κατετέθη προς ψήφιση στην επιτροπή από τον κ. Barzanti· με την τροπολογία αυτή τα μέσα παρακολούθησης μπορούν να τεθούν σε λειτουργία με βάση νομοθετικές διατάξεις ή κανόνες κωδίκων δεοντολογίας. Αυτό δεν μου αρέσει καθόλου.
<P>
Ο κ. Barzanti μας είπε ότι κατά τα δέκα χρόνια που ήταν εδώ επικέντρωσε τις προσπάθειές του στον ευρωπαϊκό πολιτισμό και στην προστασία του. Πολύ ωραία. Κατά τα δεκαπέντε χρόνια που είμαι εγώ εδώ αφιέρωσα τις προσπάθειές μου στο να είναι ανοικτή η Ευρώπη στο παγκόσμιο εμπόριο και ιδιαίτερα στην ελευθέρωση. Η Επιτροπή κατέθεσε μία πρόταση ελευθέρωσης. Θα ήταν πολύ λυπηρό να παρουσιαστεί το Ευρωπαϊκό Κοινοβούλιο λιγότερο φιλελεύθερο από την Επιτροπή, αν λάβουμε υπόψη ότι πρόκειται για έναν τομέα πολύ υψηλής τεχνολογίας, έναν τομέα που εξελίσσεται γρήγορα και όπου υπάρχει ο πολύ σοβαρός κίνδυνος για την Ευρώπη να χάνει όλο και περισσότερο έδαφος σε σχέση με τις Ηνωμένες Πολιτείες.

<SPEAKER ID=46 LANGUAGE="EN" NAME="Watson">
Κύριε Πρόεδρε, θα ήθελα να μιλήσω για τη μη ζητηθείσα εμπορική επικοινωνία ή «spamming». Η μη ζητηθείσα εμπορική αλληλογραφία που λαμβάνει κανείς ταχυδρομικώς είναι ενοχλητική αλλά η μη ζητηθείσα εμπορική επικοινωνία που λαμβάνει κανείς ηλεκτρονικά ή μέσω τηλεομοιοτυπίας χρεώνονται στο λογαριασμό τηλεφώνου του αποδέκτη. Αυτός είναι ο λόγος για τον οποίο πρέπει να αποτελέσει αντικείμενο ξεχωριστής νομοθεσίας. Μόνο την τελευταία βδομάδα δέχτηκα 42 τέτοια ηλεκτρονικά μηνύματα και μπορώ να πω ότι είναι κακός μπελάς. Προσωπικά δεν έλαβα κανένα προσβλητικό μήνυμα, αλλά γνωρίζω ότι κάποιοι ψηφοφόροι μου έχουν λάβει και τώρα το 10 % από τις μη ζητηθείσες επικοινωνίες μέσω ηλεκτρονικού ταχυδρομείου έχει πορνογραφικό περιεχόμενο.
<P>
Υπάρχουν προγράμματα με τα οποία οι εταιρείες μπορούν να συλλέξουν ονόματα από το δίκτυο και να αποστείλουν μεγάλες ποσότητες ηλεκτρονικού ταχυδρομείου σε εταιρείες. Μία έκθεση της Novell πέρυσι έδειχνε ότι τα μη ζητηθέντα μηνύματα μέσω ηλεκτρονικού ταχυδρομείου κοστίζουν στις επιχειρήσεις της Αγγλίας και τις Ιρλανδίας 5 εκατομμύρια λίρες το χρόνο. Επιπλέον, προκαλεί συμφόρηση στα δίκτυα. Με τις μηνύσεις που υπέβαλαν η εταιρεία Virgin Net στο Ηνωμένο Βασίλειο και η εταιρεία Bibliotech στις Ηνωμένες Πολιτείες, ο αγώνας εναντίον αυτών που επιδίδονται στο «spamming» μεταφέρθηκε στις αίθουσες των δικαστηρίων.
<P>
Τον περασμένο μήνα, μία αναφορά υπογεγραμμένη από 23.000 άτομα παρουσιάστηκε στην Επιτροπή Νομικών Θεμάτων και Δικαιωμάτων των Πολιτών του Κοινοβουλίου. Η αναφορά αυτή ζητά την απαγόρευση των μη ζητηθέντων ηλεκτρονικών μηνυμάτων. Η δυνατότητα άρνησης της λήψης τέτοιων μηνυμάτων (opt out) δεν αποφέρει αποτελέσματα. Στις Ηνωμένες Πολιτείες υπάρχει αυτή η δυνατότητα. Αποδείχθηκε ανεφάρμοστη. Διαφωνώ με την κ. Oddy. Πιστεύω ότι δεν είναι σωστό εμείς, ως νομοθέτες, να νομιμοποιούμε μία πρακτική η οποία δίνει τη δυνατότητα στους διαφημιστές να χρεώνουν τον λογαριασμό τηλεφώνου άλλων ανθρώπων κατά βούλησιν και να χρησιμοποιούν την υποδομή του φορέα παροχής υπηρεσιών στο Internet για να καλύψουν οικονομικά το δικό τους μάρκετινγκ.
<P>
Υπάρχουν πάρα πολλοί λόγοι για τους οποίους η δυνατότητα επιλογής λήψης ζητηθείσας αλληλογραφίας (opt-in) θα αποφέρει καρπούς. Αυτό το σύστημα δίνει στους καταναλωτές τη δυνατότητα να ζητούν τις πληροφορίες μάρκετινγκ που επιθυμούν· δίνει στους διαφημιστές τη δυνατότητα να απευθύνουν τα μηνύματά τους ειδικά σε εκείνους που επιθυμούν να τα λάβουν. Δίνει στους φορείς παροχής υπηρεσιών του Internet, οι οποίοι παρέχουν πρόσβαση στο δίκτυο, τη δυνατότητα να εξακολουθήσουν να παρέχουν γρήγορο, αποτελεσματικό και ασφαλές ηλεκτρονικό ταχυδρομείο.
<P>
Γι' αυτόν τον λόγο η Ομάδα μου απευθύνει έκκληση να υποστηρίξετε την τροπολογία αριθ. 70 επί της έκθεσης αυτής.

<SPEAKER ID=47 LANGUAGE="NL" NAME="Blokland">
Κύριε Πρόεδρε, τώρα που μπορεί να αναμένεται ότι η σημασία του ηλεκτρονικού εμπορίου θα αυξάνεται διαρκώς, χρειάζεται να θεσπιστεί ένα κατάλληλο νομικό πλαίσιο. Το πλαίσιο αυτό πρέπει να προσφέρει επαρκή προστασία και στους καταναλωτές. Μόνο έτσι θα μπορέσουν οι καταναλωτές να έχουν την εμπιστοσύνη που χρειάζεται για να συμμετάσχουν σε αυτού του είδους τις συναλλαγές. Επίσης, οι καταναλωτές πρέπει να μπορούν να αποφεύγουν τυχόν ανεπιθύμητα ηλεκτρονικά εμπορικά μηνύματα. Μεγάλης σημασίας θεωρώ επίσης την προστασία των ανηλίκων και της ανθρώπινης αξιοπρέπειας.
<P>
Σημαντικό είναι επίσης να απομακρυνθούν από το Internet οι παράνομες δραστηριότητες. Το ερώτημα που θα ήθελα να θέσω στον Επίτροπο κ. Liikanen είναι αν ο τρόπος με τον οποίο κατατέθηκε από την Επιτροπή Νομικών Θεμάτων η τροπολογία 48 είναι αποδεκτός. Μήπως κατ' αυτό τον τρόπο μετατρέπουμε τους φορείς παροχής υπηρεσιών στο Internet σε λογοκριτές; Δεν έχω τίποτα κατά της λογοκρισίας, πιστεύω όμως ότι αυτό αποτελεί καθήκον της αστυνομίας και της δικαιοσύνης.
<P>
Τέλος, κύριε Πρόεδρε, θα ήθελα να γνωστοποιήσω ότι η μελέτη των τροπολογιών μου προξένησε ένα ιδιαίτερο δέος για την Επιτροπή Νομικών Θεμάτων. Πιο συγκεκριμένα για παράδειγμα, η τροπολογία 23 που αφορά την αιτιολογική σκέψη 22, όπου περιλαμβάνεται μία πρόταση με 88 λέξεις και από την οποία δεν καταλαβαίνω απολύτως τίποτα.

<SPEAKER ID=48 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμε κύριε Επίτροπε, αξιότιμοι κύριοι συνάδελφοι, αυτή είναι μία σημαντική οδηγία και ένα τμήμα του διαρθρωτικού έργου που μπορούμε να επιτελέσουμε στην κοινωνία των πληροφοριών. Η έκθεση της κυρίας Christine Oddy είναι κατά τη γνώμη μου εμπεριστατωμένη, πολύ ποιοτική και εξειδικευμένη. Είναι σημαντικό επίσης να παρατηρήσουμε ότι νομοθετώντας δεν δημιουργούμε προσκόμματα στην επιχειρηματική δραστηριότητα, η οποία αυξάνεται ταχέως.
<P>
Ωστόσο, κατά τη γνώμη μου, το μεγάλο πρόβλημα της δικτυωμένης κοινωνίας των πληροφοριών είναι η προστασία και η ελευθερία του ατόμου. Οι διαστάσεις αυτών των προβλημάτων δεν έχουν ακόμα αποκαλυφθεί. Αυτή είναι μία ιστορική περίοδος όπου έχει καταστεί δυνατή η παρακολούθηση των ανθρώπων παγκοσμίως και για πρώτη φορά τα δικαιώματα των πολιτών δεν προστατεύονται με τη βοήθεια των συνόρων όπως πριν. Υπό αυτή την έννοια, έχουμε εισέλθει σε μία νέα εποχή, γι' αυτό θα πρέπει να είναι εφικτό το opting out και το opting in . Και εγώ ο ίδιος έχω λάβει ενοχλητικές επιστολές και μάλιστα σε γλώσσα που δεν καταλαβαίνω. Για κάποιο λόγο έρχονται πολλές στα ισπανικά από συγκεκριμένο αποστολέα. Εφόσον έχουν έτσι τα πράγματα, θα πρέπει να είναι δυνατόν να επέμβουμε. Δεν το θεωρώ ως αστυνομική πράξη, έστω και αν γίνει η παρέμβαση.
<P>
Κατά τη γνώμη μου, η Ευρωπαϊκή Ένωση θα πρέπει να δραστηριοποιηθεί ώστε να συντελέσει στη δημιουργία ενός αποτελεσματικού και καλού κινήματος για τα δικαιώματα και την ασφάλεια των πολιτών από τα δίκτυα πληροφοριών. Θα ρωτούσα τον Επίτροπο, υπάρχει τέτοιου είδους θέμα; Πρόκειται για την ενθάρρυνση της συμμετοχής των πολιτών σε ευρωπαϊκό επίπεδο και για την ασφάλεια των δικαιωμάτων των ανθρώπων, ώστε αυτή η αρνητική εξέλιξη να μην αποκτήσει δύναμη. Ο εμπορικός χώρος θα πρέπει να μπορεί να είναι ασφαλής επειδή αυτό συμφωνεί και με το συμφέρον της επιχειρηματικής δραστηριότητας. Θα πρέπει να μπορούμε να ανακαλύπτουμε τα εγκληματικά στοιχεία. Αυτό δεν είναι αστυνόμευση. Και το ταχυδρομείο ψάχνει για βόμβα αν υπάρχουν τέτοιες υποψίες. Το ίδιο ισχύει επίσης και για τα δίκτυα. Όταν ένας τρίτος παραγγέλνει μπορούμε ασφαλώς να χρεώσουμε τον λογαριασμό στον παραγγέλοντα, και όταν διαπράττεται ένα αδίκημα, τότε σε αυτόν που το διέπραξε.

<SPEAKER ID=49 LANGUAGE="FR" NAME="Lulling">
Κύριε Πρόεδρε, ο συνάδελφός μου κ. Hoppenstedt εξήγησε ήδη - και μάλιστα καλά - τη θέση της Ομάδας μου σχετικά με την έκθεση της κ. Oddy, την οποία ευχαριστώ, όμως στην πολύ έντονη συζήτηση που δημιουργήθηκε σχετικά με το ηλεκτρονικό εμπόριο στην Ευρώπη και το ακανθώδες ζήτημα του on line περιεχομένου, της καταγωγής του, του προορισμού του, της νομιμότητάς του, νομίζω ότι μπορώ να πω και να υπογραμμίσω ότι πρέπει να υπάρχει μία θέση για την ελευθερία έκφρασης στα δημόσια δίκτυα, όπως το Internet.
<P>
Θα ήθελα να επικεντρωθώ σε μία πτυχή που ενδιαφέρει κυρίως τους χειριστές δορυφόρων. Όσον αφορά την ευθύνη των χειριστών on line δικτύων, η αρχική πρόταση της Ευρωπαϊκής Επιτροπής, δίχως να αρνείται τα προβλήματα σχετικά με την παρανομία του περιεχομένου, διαχωρίζει την ευθύνη των διαφόρων παραγόντων σε σχέση με την πραγματική τους δραστηριότητα. Κατά την γνώμη μου, δεν χρειάζεται τροποποίηση. Στις δραστηριότητες μεταφοράς των πληροφοριών δορυφορικά, καλωδιακά ή μέσω οποιασδήποτε άλλης οδού, οι χειριστές δικτύων, οι οποίοι είναι μεσάζοντες, δεν είναι οι συγγραφείς του περιεχομένου. Μπορεί εκ των υστέρων να τους επιρριφθούν ευθύνες για τις πληροφορίες που φιλοξενούν, μπορεί επίσης να πραγματοποιήσουν εκ των προτέρων μία επιτήρηση μετά από αίτημα των εθνικών αρχών, σε πολύ όμως συγκεριμένες περιπτώσεις.
<P>
Αντιθέτως, δεν μπορούν να διασφαλίσουν εκ των προτέρων έναν μόνιμο έλεγχο για κάθε πληροφορία που διατίθεται ελεύθερα στο Internet, στο οποίο επιθυμούν να προσφέρουν πρόσβαση. Οι χειριστές δικτύου παρέχουν τεχνικές υπηρεσίες, δεν είναι υπεύθυνοι για την έκδοση. Διαδραματίζουν κατά κάποιο τρόπο τον ρόλο των τυπογράφων, το οποίο δεν σημαίνει ότι μπορούν να τυπώνουν οτιδήποτε, η ευθύνη τους όμως δεν είναι απεριόριστη. Ο ιστοχώρος είναι ένα απίθανο εργαλείο για κάθε επιχείρηση και για κάθε άτομο που επιθυμεί να γίνει γνωστό, ένα εργαλείο το οποίο αξίζει να αναπτυχθεί και όχι να λογοκριθεί. Όπως και η Ομάδα μου, δεν θα ψηφίσω τις τροπολογίες 45, 46, 48 και 51, οι οποίες δεν έχουν λόγο ύπαρξης εδώ και θα οδηγούσαν σε λογοκρισία που δεν μπορεί να εφαρμοστεί.

<SPEAKER ID=50 LANGUAGE="NL" NAME="Plooij-van Gorsel">
Κύριε Πρόεδρε, θα ήθελα να απευθυνθώ κατά κύριο λόγο στον Επίτροπο κ. Liikanen και να προσθέσω, αγαπητοί συνάδελφοι, ότι το ηλεκτρονικό εμπόριο μπορεί να δώσει φτερά στην οικονομία και να δημιουργήσει κατ' αυτό τον τρόπο πολλές νέες θέσεις απασχόλησης, τις οποίες η Ευρώπη χρειάζεται σε μεγάλο βαθμό. Η οδηγία που έχει κατατεθεί σήμερα θα άρει πολλά εμπόδια και αβεβαιότητες και θα προσφέρει τη δέουσα νομική εξασφάλιση σε όλους τους παράγοντες, κυρίως όμως στους καταναλωτές. Όμως, εκτός από το πρόβλημα του spamming , στο οποίο αναφέρθηκε ο συνάδελφος κ. Graham Watson, υπάρχει και ένα άλλο πρόβλημα. Στο μέρος 4, τα άρθρα 12 και 13 της παρούσας οδηγίας ορίζουν ότι, σε περίπτωση που ένας φορέας παροχής υπηρεσιών διαβιβάζει παθητικά πληροφορίες δεν είναι υπεύθυνος για το περιεχόμενο. Στην περίπτωση αυτή ο φορέας λειτουργεί απλώς ως κέντρο διαβιβάσεως.
<P>
Στις ίδιες διατάξεις εμπίπτει και η προσωρινή αποθήκευση πληροφοριών στο δίκτυο, το επονομαζόμενο cashing . Ο περιορισμός της ευθύνης αφορά όλες τις on-line παράνομες δραστηριότητες τρίτων, όπως είναι ο αθέμιτος ανταγωνισμός, η παραπλανητική διαφήμιση, αλλά και η πειρατεία όσον αφορά τα δικαιώματα πνευματικής ιδιοκτησίας. Αυτά αναφέρονται στην αιτιολογική έκθεση της πρότασης της Επιτροπής.
<P>
Όμως, κυρίες και κύριοι συνάδελφοι, πριν από δύο μήνες το Κοινοβούλιο ενέκρινε κατά την εξέταση της οδηγίας για τα δικαιώματα πνευματικής ιδιοκτησίας μια τροπολογία επί του άρθρου 5 παράγραφος 1, στην οποία ορίζεται ότι το cashing εμπίπτει όντως στις διατάξεις της οδηγίας αυτής, και συγκεκριμένα στις διατάξεις περί προστασίας των δικαιωμάτων πνευματικής ιδιοκτησίας, ενώ αυτό καθεαυτό δεν αφορά την ιδιαίτερη εκμετάλλευση των πληροφοριών που διαβιβάζονται. Αυτό είναι αντιφατικό. Κύριε Πρόεδρε, έχω ένα ερώτημα το οποίο θα ήθελα να υποβάλω στον κ. Επίτροπο. Οι διατάξεις αυτές είναι αντιφατικές...
<P>
Η ομιλήτρια διακόπτεται από τον Πρόεδρο

<SPEAKER ID=51 NAME="Πρόεδρος">
Κυρία μου, συγχωρέστε με αλλά είμαι αναγκασμένος να σας διακόψω γιατί μας περιορίζει ο χρόνος ομιλίας. Λυπάμαι πολύ.

<SPEAKER ID=52 LANGUAGE="ES" NAME="Bru Purσn">
Κύριε Πρόεδρε, θέλω και εγώ να πω ένα κύκνειο άσμα. Έχω συμμετάσχει πολλά χρόνια - αν και σε διαφορετικές εποχές - στο Ευρωπαϊκό Κοινοβούλιο και τώρα το αποχαιρετώ, όχι τόσο από άποψη καρδιάς, όπου θα το κρατήσω πάντα κοντά μου, αλλά από άποψη τακτικής παρουσίας. Θυμάμαι πολλές στιγμές στην Επιτροπή Νομικών Θεμάτων και, ανάμεσά τους, εκείνες που μοιραστήκαμε με την κ. Oddy, κατά τις οποίες σε θέματα που ξεκίνησαν κατά την προηγούμενη κοινοβουλευτική περίοδο σχετικά με τις νέες τεχνολογίες και την ασυμβατότητά τους με τα πνευματικά δικαιώματα, πάντοτε καταλήγαμε σε παρόμοιες θέσεις.
<P>
Συγχαίρω την κ. εισηγήτρια και συγχαίρω επίσης τους συναδέλφους μου που υπέβαλαν τροπολογίες όπως, για παράδειγμα, η αριθμός 45, την οποία επικρίνει ο αξιότιμος και αγαπητός μου συνάδελφος κ. Cassidy. Kύριε Cassidy, πιστεύω στην ελευθέρωση για άνδρες και γυναίκες. Πρέπει να υπάρχει μέριμνα όσον αφορά τις ισοπεδωτικές και μηχανικές πρακτικές, που δεν λαμβάνουν υπόψη την ανθρώπινη φύση. Το network δεν έχει λόγο να καταργήσει την ανάγκη ορισμένου ελέγχου, τόσο για τα παιδιά μας όσο και για εμάς τους ίδιους.
<P>
Ο Octavio Paz είπε ότι δεν είμαστε φτιαγμένοι για μια κοινωνία που έχει ως στόχο την παραγωγή για την κατανάλωση και την κατανάλωση για την παραγωγή. Το γεγονός της αποστολής μηνυμάτων για τη δημιουργία τεχνητής κατανάλωσης οδηγεί μερικές φορές σε στρέβλωση της προσωπικότητας, όπως συμβαίνει με την πορνογραφία κλπ. Πιστεύω ότι όλα αυτά τα σκουπίδια πρέπει να ελέγχονται. Και, επομένως, πιστεύω ότι η δυνατότητα να υπάρχει ορισμένος έλεγχος στο κέντρο του network , στο κέντρο του δικτύου, ούτως ώστε ο καταναλωτής - που πάνω από καταναλωτής είναι άνδρας ή γυναίκα - να ξέρει πού βρίσκεται η πηγή του κακού. Και έλεγχός του σημαίνει να ανοίξει χώρος για το δίκαιο και το δίκαιο πρέπει, φυσικά, να τεθεί υπεράνω των απλών κανόνων.

<SPEAKER ID=53 LANGUAGE="SV" NAME="Cederschiφld">
Κύριε Πρόεδρε, προβλέπεται ότι μέσα σε ένα χρόνο μόνο 500 εκατομμύρια άνθρωποι θα έχουν συνδεθεί με το Internet. Έχει ανοίξει μία εντελώς νέα αγορά, ένα θέμα που τόσο καλά ανέπτυξε μόλις προηγουμένως ο κ. Hoppenstedt. Έτσι, τίθενται τα θεμέλια για έναν μελλοντικό κινητήρα ανάπτυξης στην Ευρώπη. Η ανάπτυξη δεν δημιουργείται από τους πολιτικούς, αλλά, από τους επιχειρηματίες. Οι πολιτικοί δημιουργούν τις προϋποθέσεις και το κλίμα για την ανάπτυξη. Το ηλεκτρονικό εμπόριο εμπεριέχει ένα τεράστιο δυναμικό για την ευρωπαϊκή βιομηχανία. Πρέπει, όμως, να φροντίσουμε να μη λαμβάνονται πολιτικές αποφάσεις που αναγκάζουν τους προμηθευτές του Internet να εγκαθίστανται εκτός ΕΕ.
<P>
Στην πρόταση τροπολογίας 36 προτείνεται «να διαφυλάττουν οι προμηθευτές υπηρεσιών που παρέχουν τις υπηρεσίες της κοινωνίας των πληροφοριών όλα εκείνα τα στοιχεία που απαιτούνται για την αναζήτηση και τον εντοπισμό των προμηθευτών που διακινούν παράνομο υλικό». Όμως, αυτό είναι ένα θέμα που άπτεται της καταπολέμησης του εγκλήματος και η ευθύνη για την καταπολέμηση του εγκλήματος επαφίεται στο κράτος. Το κράτος πρέπει να είναι και εδώ, όπως ακριβώς στην ανταγωνίστρια χώρα ΗΠΑ, αυτό που αναλαμβάνει το κόστος της καταπολέμησης του εγκλήματος, αλλά και αυτό το οποίο λαμβάνει τις αποφάσεις όσον αφορά τους αυστηρότατους κανονισμούς και τις τεχνικές δυνατότητες που μπορεί να χρειαστούν για να αντιμετωπιστούν οι περιπτώσεις εκείνες για τις οποίες υπάρχουν ισχυρές υποψίες ότι πρόκειται για εγκληματικότητα πολύ βαριάς μορφής.
<P>
Η υλοποίηση της πρότασης τροπολογίας 36 θα ανάγκαζε ορισμένους προμηθευτές υπηρεσιών μέσω Internet να εγκατασταθούν εκτός ΕΕ και κάτι τέτοιο δεν θα ήταν ο καλύτερος τρόπος να επωφεληθούμε από το αναπτυξιακό δυναμικό της νέας οικονομίας του Internet. Θα ήταν ένα πολύ ατυχές τυπικό πολιτικό ανακάτεμα των διαφόρων συμφερόντων των πολιτών που φαίνεται, κατά τη γνώμη μου, ότι θα βασίζονταν στην έλλειψη γνώσεων στους αντίστοιχους τομείς.
<P>
Την περασμένη Τρίτη, ο υποψήφιος Πρόεδρος της Επιτροπής κ. Prodi αναφέρθηκε στη σημασία που έχει η υψηλή τεχνολογία για την ανάπτυξη στην Ευρώπη. Έχει δίκιο - είναι υψίστης σημασίας οι οικονομικές προϋποθέσεις για την ανάπτυξη στον τομέα της βιομηχανίας της πληροφορικής να μην επιδεινωθούν, αλλά αντιθέτως, να αναπτυχθούν, ιδιαίτερα όσον αφορά τις μικρομεσαίες επιχειρήσεις για να μη ζημιωθούν αναλαμβάνοντας το κόστος της αποθήκευσης. Ο σεβασμός της ακεραιότητας, είναι επίσης σημαντικός και αυτό αφορά και τις μικρές επιχειρήσεις.

<SPEAKER ID=54 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, η ανάπτυξη του ηλεκτρονικού εμπορίου θα έχει σημαντικές επιπτώσεις στο σύνολο της κοινωνίας. Είναι πολλά υποσχόμενο ως προς την προστιθέμενη αξία και συνεπώς τις χρήσεις του. Είναι επίσης ένα παγκόσμιο φαινόμενο και δεν μπορούμε να διανοηθούμε ότι μπορεί να μείνουμε απ' έξω, σαν να μπορούσαμε να κυβερνήσουμε την Ευρώπη όπως ένα νησί στη μέση ενός ωκεανού. Δεν πρέπει συνεπώς, κατά την γνώμη μου, να επιβάλουμε κανόνες και περιορισμούς που θα κατέληγαν να μας θέσουν στο περιθώριο αυτής της τόσο πλούσιας ανάπτυξης.
<P>
Ωστόσο, έχω πλήρη συνείδηση των κινδύνων που περιλαμβάνει και το θέμα είναι να τους εξαλείψουμε ή να τους αναχαιτίσουμε. Από την άποψη αυτή, θεωρώ ότι η πρόταση της Επιτροπής ήταν πολύ ισορροπημένη. Αναρωτιέμαι με όσα ακούω, όσα βλέπω και παρατηρώ, μήπως οι τροπολογίες της Επιτροπής Νομικών Θεμάτων διετάραξαν αυτήν την τόσο απαραίτητη ισορροπία. Όπως υπογράμμισαν οι περισσότεροι ομιλητές που παραινέβησαν από την Ομάδα μου, δεν νομίζω ότι πρέπει προκειμένου να προστατεύσουμε τον καταναλωτή - ένα καθόλα νόμιμο ωστόσο καθήκον - να του στερήσουμε επί τη ευκαιρία όλα τα πλεονεκτήματα και τα οφέλη που μπορεί να επιφέρει αυτή η ανάπτυξη ως προς την απασχόληση και την οικονομία ταυτόχρονα.
<P>
Να γιατί νομίζω ότι είναι σημαντικό να είμαστε προσεκτικοί ως προς αυτή τη σωστή ισορροπία. Αυτός είναι ο λόγος για τον οποίο, μαζί με τους συναδέλφους μου, θα υπερψηφίσω ορισμένες τροπολογίες οι οποίες στοχεύουν στη βελτίωση της κατάστασης και θα καταψηφίσω κάποιες άλλες, οι οποίες αντιθέτως νομίζω ότι διετάραξαν αυτήν την ισορροπία.

<SPEAKER ID=55 LANGUAGE="IT" NAME="Garosci">
Κύριε Πρόεδρε, κάποιος ο οποίος μιλά επί πέντε χρόνια σε αυτή την Αίθουσα δεν θα έπρεπε να αισθάνεται πλέον συγκίνηση, αλλά η σκέψη ότι η σημερινή είναι πρακτικά η τελευταία ημέρα αυτής της κοινοβουλευτικής περιόδου μου δημιουργεί μια κάποια συγκίνηση. Και αφού, όπως έλεγε ένας διάσημος συγγραφέας της χώρας μου, «για το αύριο δεν μπορούμε να είμαστε σίγουροι», επωφελούμαι της ευκαιρίας για να χαιρετίσω και να ευχαριστήσω όλους τους συναδέλφους, τους υπαλλήλους και τους διερμηνείς με τους οποίους μοιράστηκα αυτά τα πέντε χρόνια τα οποία ήταν ουσιαστικά για το ευρωπαϊκό οικοδόμημα. Ήταν για μένα μια τιμή να συνεργαστώ με πολλούς από εσάς.
<P>
Το θέμα που συζητάμε σήμερα είναι και αυτό ένα από τα πιο σημαντικά λόγω των οικονομικών και κοινωνικών πτυχών του, τόσο γιατί αφορά ιδιαίτερα τους νέους όσο και γιατί μπορεί να δημιουργήσει πολλές θέσεις εργασίας.
<P>
Χτες ακριβώς ψηφίστηκε από το Κοινοβούλιο η έκθεσή μου σχετικά με τη Λευκή Βίβλο για το εμπόριο, η οποία μιλά ευρέως και θετικά και για το ηλεκτρονικό εμπόριο.
<P>
Ευχαριστώ επίσης την Επιτροπή, η οποία έμεινε πιστή στη δέσμευσή της να πραγματοποιήσει με την ίδια εντολή την Πράσινη και τη Λευκή Βίβλο σχετικά με το εμπόριο, έτσι ώστε για πρώτη φορά ο τομέας του εμπορίου να αντιμετωπιστεί με συνολικό τρόπο από τα θεσμικά όργανα.
<P>
Στη Λευκή Βίβλο επιτύχαμε να πραγματοποιηθούν από την Επιτροπή δράσεις στήριξης για τις επιχειρήσεις και, την ίδια στιγμή, η προστασία των τελικών χρηστών.
<P>
Οι νομικές πτυχές που αναλύονται σήμερα αποτελούν την απαραίτητη βάση για να ρυθμιστούν και να εναρμονιστούν οι ηλεκτρονικές συμβάσεις, η χρήση και οι μελλοντικές εξελίξεις, με την προϋπόθεση ότι στο Internet θα υπάρχει ευκολία πρόσβασης για όλους, η οποία όμως θα υπόκειται και σε ρυθμίσεις ώστε να προστατεύονται οι κατηγορίες που κινδυνεύουν περισσότερο, και κυρίως τα παιδιά. Πρέπει να προστατεύουμε από την ηλεκτρονική παρανομία, από την παρέμβαση μέσω δικτύου, αλλά και να ενισχύουμε όλα όσα μπορούν να δημιουργήσουν θέσεις εργασίας και να αναπτύξουν το πολιτιστικό μας επίπεδο. Δεν θα υπάρξει πράγματι Ευρώπη χωρίς πολιτισμό, όπως ανέφερε ο σπουδαίος Πρόεδρος Delors.
<P>
Παρότι απομένουν πολλά ακόμα που πρέπει να γίνουν στα πλαίσια του νέου κοινοτικού εμπορίου, αποδείξαμε ότι είναι δυνατόν να προστατεύουμε τα συμφέροντα των επιχειρηματιών και των εμπόρων, των μικρομεσαίων κυρίως επιχειρήσεων και συγχρόνως να υπερασπιζόμαστε τους πολίτες υπό την ιδιότητα του καταναλωτή, που αποτελούν το στόχο και τον σκοπό του έργου των δημόσιων και ιδιωτικών επιχειρήσεων. Ας συνεχίσουμε προς αυτήν την κατεύθυνση!

<SPEAKER ID=56 LANGUAGE="DE" NAME="Klaί">
Κύριε Πρόεδρε, κύριε Επίτροπε, ζούμε στον αιώνα της κοινωνίας των πληροφοριών και διαρκώς μας ανοίγονται νέοι δρόμοι επικοινωνίας. Πιστεύω ότι, όταν γίνεται σωστή χρήση, προσφέρονται τεράστιες δυνατότητες που πρέπει να αξιοποιηθούν και που θα ενισχύσουν επίσης την ανταγωνιστικότητα της ευρωπαϊκής οικονομίας. Όμως, χρειαζόμαστε και εδώ ένα ενιαίο νομικό πλαίσιο. Στον κόσμο on-line, ο καταναλωτής κατακλύζεται από πληροφορίες. Τα κράτη μέλη δεν μπορούν να επικαλεστούν την εθνική τους νομοθεσία, αφού δεν υπάρχουν εθνικά σύνορα για τις ηλεκτρονικές εμπορικές συναλλαγές.
<P>
Σύμφωνα με το πνεύμα της προστασίας του καταναλωτή, τα κράτη μέλη και η Επιτροπή πρέπει να υπογραμμίσουν την ανάγκη δημιουργίας κωδίκων δεοντολογίας. Εδώ, ένα πολύ ουσιαστικό σημείο είναι η μη ζητηθείσα εμπορική επικοινωνία. Πρέπει να μπορεί ο αποδέκτης να την αναγνωρίζει καθαρά και πρέπει επίσης να έχει τη δυνατότητα να την αρνηθεί, ιδιαίτερα και εν όψει των δαπανών που μπορεί στην περίπτωση αυτή να προκύπτουν για τον αποδέκτη. Στο συγκεκριμένο σημείο πρέπει να επιτευχθεί μεγαλύτερη διαφάνεια. Μέσω της σαφούς σήμανσης, πρέπει να αφεθεί ο καταναλωτής ελεύθερος να αποφασίσει αν θα χρησιμοποιήσει ή όχι τις συγκεκριμένες υπηρεσίες.

<SPEAKER ID=57 NAME="Liikanen">
Κύριε Πρόεδρε, η Επιτροπή με μεγάλη της χαρά πληροφορείται ότι η έκθεση της κυρίας Oddy, η οποία είναι πληρέστατη, ασπάζεται την προσέγγιση και τις κύριες γραμμές της πρότασης της Επιτροπής. Είναι ιδιαίτερα σημαντικό όσον αφορά την ομόφωνη στήριξη των αρχών της εσωτερικής αγοράς που διέπουν την πρόταση.
<P>
Οι περισσότερες τροπολογίες στην έκθεση της κυρίας Oddy διασαφηνίζουν και βελτιώνουν την αρχική πρόταση και βρίσκομαι στην ευχάριστη θέση να ανακοινώσω ότι η Επιτροπή θα κάνει δεκτές τις τροπολογίες αριθ. 1, 2, 4, 6 - την τελευταία μόνο στο αγγλικό κείμενο - 7, 12, 13, 16-20, 22, 24, 32-34, 37, 40, 41, 43, 55-57, 62, 65-67. Με κάποια αναδιατύπωση, η Επιτροπή είναι σε θέση να κάνει δεκτές και τις τροπολογίες αριθ. 3, 5, 11, 15, 25, 29, και 35 και εν μέρει τις τροπολογίες 9, 14, 38, 51, 69 και 73.
<P>
Ωστόσο, υπάρχουν και κάποιες τροπολογίες τις οποίες η Επιτροπή δεν είναι σε θέση να κάνει δεκτές για έναν από τους τέσσερις παρακάτω λόγους.
<P>
Πρώτον, διότι ο στόχος και η διατύπωσή τους δεν είναι αρκετά σαφείς, γεγονός το οποίο θα μπορούσε να οδηγήσει σε νομική αβεβαιότητα. Είναι η περίπτωση των τροπολογιών αριθ. 8, 24, 26, 30, 39, 58, 59, 60, 64 και 72. Η τροπολογία αριθ. 42 δεν μπορεί να γίνει δεκτή ως έχει. Ωστόσο, η Επιτροπή αναγνωρίζει ότι το άρθρο 11(1) που αφορά τη χρονική στιγμή κατά την οποία συνάπτονται οι συμβάσεις μέσω του δικτύου πρέπει να αναθεωρηθεί. Η Επιτροπή δέχεται τον στόχο της τροπολογίας του Κοινοβουλίου να απλουστευτεί η διαδικασία σύναψης συμβάσεων και θα εξετάζει το ζήτημα στην τροποποιημένη πρότασή της.
<P>
Δεύτερον, διότι δεν θα ήταν σύμφωνες με άλλες κοινοτικές οδηγίες ή με το κοινοτικό δίκαιο. Αυτό ισχύει για τροπολογίες οι οποίες θα μπορούσαν να ερμηνευτούν ως αντίθετες προς τους κανόνες για την προστασία των δεδομένων προσωπικού χαρακτήρα ή με τις αρχές του κοινοτικού δικαίου: τις τροπολογίες αριθ. 10, 28, 36, 70 και 76. Επίσης, το ίδιο ισχύει και για τροπολογίες με τις οποίες επιχειρείται να τροποποιηθεί το πεδίο εφαρμογής της οδηγίας κατά τρόπον που δεν είναι σύμφωνος με άλλες οδηγίες σχετικά με τις υπηρεσίες της κοινωνίας των πληροφοριών (τροπολογίες αριθ. 27 και 63) και για την τροπολογία αριθ. 31 με την οποία αλλάζει ο προτεινόμενος ορισμός των εμπορικών επικοινωνιών.
<P>
Τρίτον, διότι θα μπορούσε να διαταραχτεί η ισορροπία συμφερόντων ως προς κάποια ζητήματα, η οποία επετεύχθη στην αρχική πρόταση. Η τροπολογία αριθ. 48 ανήκει σε αυτή την κατηγορία· ετέθη κάποιο ερώτημα σχετικά.
<P>
Αυτό ισχύει για τις τροπολογίες σχετικά με το ζήτημα της ευθύνης των μεσαζόντων, τις τροπολογίες 44-54 και την τροπολογία 75. Είναι ένας πολύ σημαντικός και ευαίσθητος τομέας, για τον οποίο έγινε ιδιαίτερα έντονη προσπάθεια στην αρχική πρόταση να επιτευχθεί μία λογική συμβιβαστική λύση, η οποία θα λαμβάνει υπόψη όλα τα συμφέροντα που διακυβεύονται. Το ίδιο ισχύει και για την τροπολογία αριθ. 71, η οποία περιορίζει τον κατάλογο των συμβάσεων που ορίζονται στο άρθρο 9 της πρότασης.
<P>
Τέταρτον, διότι θα ήταν υπερβολικά φιλόδοξες σε αυτό το στάδιο, δεδομένου του επιπέδου της ευρωπαϊκής ολοκλήρωσης. Αυτό ισχύει για τις τροπολογίες οι οποίες αποσκοπούν στον περιορισμό των παρεκκλίσεων που περιλαμβάνονται στο Παράρτημα 2 της πρότασης (τροπολογίες αριθ. 21, 68 και 74), και για την τροπολογία αριθ. 61, η οποία αφορά δικαστικές προσφυγές, αν και ως προς το τελευταίο η Επιτροπή αναγνωρίζει ότι πρέπει να αυξηθούν οι δυνατότητες επανόρθωσης, ιδιαίτερα σε διασυνοριακές συμβάσεις.
<P>
Θα ήθελα, τελειώνοντας, να ευχαριστήσω για μια ακόμα φορά το Κοινοβούλιο για την εργασία του πάνω στην πρόταση και για την υποστήριξη που παρείχε στην πρόταση. Θα έχει θεμελιώδη σημασία για την Ευρώπη και τους πολίτες της να επωφεληθούμε πλήρως από το ηλεκτρονικό εμπόριο και να ενισχύσουμε τη θέση της Ευρώπης στο παγκόσμιο πλαίσιο. Συμφωνώ με τον κ. Paasilinna ότι, σε αυτό το πλαίσιο, όλες οι μη κυβερνητικές δραστηριότητες είναι ευπρόσδεκτες.

<SPEAKER ID=58 NAME="Πρόεδρος">
Η συζήτηση έληξε.
<P>
Καθώς βρισκόμαστε στην περίοδο των αποχαιρετισμών, θα ήθελα κι εγώ να σας αποχαιρετίσω. Θα ήθελα, ιδιαίτερα, να πω στους συναδέλφους μου της Επιτροπής Νομικών Θεμάτων και Δικαιωμάτων των Πολιτών πόσο εκτίμησα το έργο που επιτελέσαμε κατά τη διάρκεια των πέντε τελευταίων ετών και να ευχηθώ ούριο άνεμο στην Επιτροπή Νομικών Θεμάτων για την επόμενη θητεία.

<SPEAKER ID=59 NAME="Πρόεδρος">
Τον λόγο έχει η κ. Gebhardt για ένα διαδικαστικό θέμα.

<SPEAKER ID=60 LANGUAGE="DE" NAME="Gebhardt">
Κύριε Πρόεδρε, θέλω να εκφράσω την αγανάκτησή μου, και όχι μόνο αγανάκτηση. Θεωρώ απαράδεκτο να αναβάλλεται η συζήτηση μιας έκθεσης που προβλεπόταν για σήμερα το πρωί - τουλάχιστον με βάση τις πληροφορίες μου - όταν ψήφισα τη Δευτέρα για την ημερήσια διάταξη.
<P>
Η έκθεση μιας επιτροπής συνδιαλλαγής που αφορά την αναγνώριση των επαγγελματικών διπλωμάτων νέων ανθρώπων είναι ένα πολύ σημαντικό ζήτημα. Όταν διαδικαστικά καταλήγουμε στο να μάθω σήμερα το πρωί τυχαία πως η έκθεση αυτή θα συζητηθεί μόλις σήμερα το απόγευμα και η ψηφοφορία θα γίνει αύριο πρωί, δεν μπορώ παρά να πω ότι η έκθεση αυτή δεν άξιζε τέτοια μεταχείριση, γιατί πρόκειται εδώ για ανθρώπους, για τους νέους ανθρώπους. Ως Κοινοβούλιο, είπαμε ότι αυτό αποτελεί μία από τις προτεραιότητες της ευρωπαϊκής πολιτικής. Θέλω να πω ότι δεν μπορώ να δεχθώ τον τρόπο αντιμετώπισης της έκθεσης αυτής, η οποία υπήρξε μια πολύ δύσκολη υπόθεση στην επιτροπή συνδιαλλαγής - και στη συνδιαλλαγή με το Συμβούλιο.

<SPEAKER ID=61 NAME="Πρόεδρος">
Κυρία Gebhardt, η Παρασκευή είναι ημέρα συνεδρίασης - εφόσον δεν ορίζεται το αντίθετο - εξίσου έγκυρη με οποιαδήποτε άλλη ημέρα. Αυτό το θέμα συμπεριλήφθηκε στην ημερήσια διάταξη της Παρασκευής από τη Διάσκεψη των Προέδρων πριν από πολλές συνόδους και ποτέ δεν είχε προβλεφθεί σε άλλη θέση. Θα έπρεπε να μιλήσετε με τον πρόεδρο της Ομάδας σας για να δείτε αν ήταν δυνατό να επιλεγεί κάποια άλλη στιγμή.
<P>
Εν πάση περιπτώσει, αύριο Παρασκευή δεν υπάρχει ειδική απαίτηση απαρτίας και θα μπορέσει να ψηφιστεί ήσυχα, αφού δεν υπάρχουν και τροπολογίες. Πρόκειται απλώς για την επιβεβαίωση της ύπαρξης συμφωνίας, και αυτό είναι τόσο έγκυρο και σημαντικό την Παρασκευή όσο και οποιαδήποτε άλλη ημέρα.

<SPEAKER ID=62 LANGUAGE="ES" NAME="Medina Ortega">
Κύριε Πρόεδρε, ένα διαδικαστικό θέμα. Αφορά, συγκεκριμένα, τη σειρά των σημερινών ψηφοφοριών.
<P>
Οι εκθέσεις που απαιτούν ειδική πλειοψηφία ψηφίζονται συνήθως πρώτες. Συγκεκριμένα, η έκθεση των McCarthy/Χατζιδάκη - που είναι μία έκθεση σχετικά με τις γενικές διατάξεις για τα διαρθρωτικά ταμεία - θα έπρεπε να ψηφισθεί πριν από τις εκθέσεις εφαρμογής, συγκεκριμένα πριν από την έκθεση Varela Suanzes-Carpegna και τις άλλες εκθέσεις εφαρμογής της γενικής έκθεσης για τα διαρθρωτικά ταμεία.

<SPEAKER ID=63 NAME="Πρόεδρος">
Επομένως, κύριε Medina, αυτό που μου προτείνετε είναι να προχωρήσουμε κατά τα ειωθότα: να ψηφίσουμε για τις εκθέσεις που απαιτούν ειδική πλειοψηφία, στην προκειμένη περίπτωση την έκθεση του κ. Pronk, πριν αρχίσουμε με την ομάδα της Ατζέντα 2000.

<SPEAKER ID=64 LANGUAGE="ES" NAME="Medina Ortega">
Κύριε Πρόεδρε, αναφέρομαι στην ομάδα εκθέσεων Varela Suanzes-Carpegna, Jφns, Kellett-Bowman, Colom i Naval και McCarthy/Χατζιδάκη. Η McCarthy/Χατζιδάκη, καθώς είναι η γενική έκθεση των άλλων τεσσάρων, θα έπρεπε να ψηφιστεί μετά την έκθεση του κ. Bφsch και πριν από την έκθεση Varela Suanzes-Carpegna. Είναι απλό ζήτημα σειράς, αφού αυτή είναι η γενική έκθεση και οι άλλες τέσσερις είναι εκθέσεις εφαρμογής της.

<SPEAKER ID=65 NAME="Πρόεδρος">
Όχι, στην ομάδα αυτή ακολουθήθηκε η κανονική σειρά. Πρώτες αναγνώσεις, δεύτερες αναγνώσεις, σύμφωνες γνώμες και γνωμοδοτήσεις. Διότι αν αρχίσουμε να διερωτώμαστε ποια είναι η γενική, θα μπούμε σε πολύ μεγάλες περιπλοκές. Η σειρά έχει καθοριστεί και οποιαδήποτε αλλαγή τώρα θα επέφερε μόνο περιπλοκές.

<SPEAKER ID=66 LANGUAGE="FR" NAME="Lulling">
Κύριε Πρόεδρε, βρίσκομαι στην ίδια ενοχλητική θέση με την κ. Gebhardt. Γνωρίζω κατά βάθος ότι η Παρασκευή είναι μία μέρα σαν τις άλλες: εγώ βρίσκομαι πάντα εδώ όλες τις Παρασκευές. Δημιουργείτε όμως ένα άσχημο προηγούμενο, γιατί πρέπει να δώσετε σε αυτό το Κοινοβούλιο τη δυνατότητα να απορρίψει με 314 ψήφους το αποτέλεσμα μίας συνδιαλλαγής. Δεν θα είναι δυνατόν. Το κάναμε ήδη μία φορά με την έκθεση Rothley. Είχε προηγηθεί διαδικασία συνδιαλλαγής. Ήμαστε σύμφωνοι για το κοινό σχέδιο, το Κοινοβούλιο όμως το απέρριψε. Όμως, το Κοινοβούλιο αύριο δεν θα μπορεί να το κάνει. Συνεπώς διαμαρτύρομαι. Θα έπρεπε να εξετάσουμε τις εκθέσεις συνδιαλλαγής σήμερα το πρωί για να μπορούσαμε να ψηφίσουμε σήμερα.

<SPEAKER ID=67 NAME="Πρόεδρος">
Λυπάμαι, κυρία μου, η ψηφοφορία όμως επί της εκθέσεώς σας απαιτεί απλή πλειοψηφία και όχι ειδική, διαφορετικά θα είχε εγγραφεί κατά τις σημερινές περιόδους ψηφοφορίας. Για αυτόν τον λόγο μπορεί κάλλιστα να ψηφιστεί αύριο.

<SPEAKER ID=68 LANGUAGE="FR" NAME="Lulling">
Κύριε Πρόεδρε, δεν ήξερα ότι μπορούσαμε να εξετάζουμε διαφορετικά τις συνδιαλλαγές ανάλογα με το θέμα. Δεν νομίζω ότι αυτό ισχύει.

<SPEAKER ID=69 NAME="Πρόεδρος">
Όχι, δεν τίθεται ζήτημα διαφορετικής εξέτασης ανάλογα με το θέμα. Εξάλλου, η έκθεση Rothley απερρίφθη με απλή πλειοψηφία.
<P>
Πρέπει να ενημερωνόμαστε πριν προβούμε σε συγκρίσεις.

<SPEAKER ID=70 LANGUAGE="DE" NAME="Pack">
Κύριε Πρόεδρε, επανέρχομαι σε κάτι που συζητήσαμε σήμερα το πρωί στις 9.00. Όπως όλοι μάθατε, ο βραβευμένος με το βραβείο Ζαχάρωφ, ο δρ. Ibrahim Rugova, επέστρεψε με την οικογένειά του από το Κοσσυφοπέδιο στην Ιταλία. Σήμερα το πρωί, εν απουσία σας, είχαμε ζητήσει επίσης την άδεια του Προέδρου και του Προεδρείου να επισκεφθεί τις επόμενες ημέρες μια αντιπροσωπεία του Κοινοβουλίου τον κ. Rugova στη Ρώμη. Σήμερα το πρωί ζητήσαμε να τον επισκεφθούν ο πρόεδρος της Επιτροπής Εξωτερικών Υποθέσεων, ο Πρόεδρος της Υποεπιτροπής για τα Ανθρώπινα Δικαιώματα, ο Αντιπρόεδρος του Ευρωπαϊκού Κοινοβουλίου, ο Renzo Imbeni, καθώς και η πρόεδρος της αντιπροσωπείας για την Νοτιοανατολική Ευρώπη, προκειμένου να ενημερωθούν σχετικά με την κατάσταση στο Κοσσυφοπέδιο, το πώς αντιμετωπίσθηκε εκεί ο κ. Rugova και πώς πρόκειται να εξελιχθεί η υπόθεση. Σας παρακαλούμε να δώσετε πολύ γρήγορα την έγκριση, ώστε να μπορέσουμε να προγραμματίσουμε σήμερα το ταξίδι αυτό.

<SPEAKER ID=71 NAME="Πρόεδρος">
Κυρία Pack, όπως γνωρίζετε και όπως γνωρίζουν όλοι οι συνάδελφοι, η έγκριση αυτού του ταξιδιού είναι αρμοδιότητα της Διάσκεψης των Προέδρων. Η Διάσκεψη των Προέδρων συνεδριάζει σήμερα το απόγευμα και θα της υποβάλω αυτό το αίτημα, συνιστώντας της να το εγκρίνει. Σήμερα το απόγευμα κιόλας, λοιπόν, το αρμόδιο όργανο θα λάβει απόφαση.
<P>
Μου ζητά τον λόγο ο κ. Falconer για ένα διαδικαστικό θέμα.

<SPEAKER ID=72 LANGUAGE="EN" NAME="Falconer">
Κύριε Πρόεδρε, σχετικά με ένα διαδικαστικό θέμα. Μπορείτε να μου πείτε εάν αυτοί οι άνθρωποι που είναι εφοδιασμένοι με τηλεφακούς έχουν πάρει άδεια από το Προεδρείο να βγάζουν φωτογραφίες από το θεωρείο του κοινού; Τους έχει δοθεί άδεια να βγάζουν αυτές τις φωτογραφίες;
<P>
Το ζήτημα αυτό τέθηκε στην προηγούμενη σύνοδο Ολομελείας και αυτοί οι άνθρωποι απομακρύνθηκαν από το θεωρείο του κοινού, όπως ακριβώς έπρεπε να γίνει.

<SPEAKER ID=73 NAME="Πρόεδρος">
Κύριε Falconer, οι υπηρεσίες της Συνέλευσης μου λένε ότι ο φωτογράφος που παίρνει αυτή τη στιγμή φωτογραφίες έχει λάβει επίσημη σχετική έγκριση και φέρει σήμα που του την παρέχει. Επομένως, αν οι αρμόδιες υπηρεσίες μας του το έχουν επιτρέψει, είναι διότι βρίσκεται εντός των προβλεπόμενων περιθωρίων.

<SPEAKER ID=74 LANGUAGE="EN" NAME="McCarthy">
Κύριε Πρόεδρε, δεν συμφωνώ μαζί σας σχετικά με τον τρόπο με τον οποίο, κατά τη γνώμη σας, πρέπει να γίνει η ψηφοφορία για το πρόγραμμα των διαρθρωτικών ταμείων, γιατί ο κανονισμός-πλαίσιο είναι στην πραγματικότητα ο κανονισμός που διέπει όλες τις άλλες πτυχές των εκτελεστικών κανονισμών. Αν το Σώμα αυτό δεν δώσει τη σύμφωνη γνώμη του για τον κανονισμό-πλαίσιο, τότε δεν μπορεί να επιτευχθεί συμφωνία σχετικά με τους κανονισμούς που ακολουθούν. Βάσει της νομοθετικής λογικής, πρέπει να διαξαγάγετε την ψηφοφορία επί του κανονισμού-πλαισίου πρώτα, έστω και αν πρόκειται μόνο για σύμφωνη γνώμη, και τις ψηφοφορίες επί των κανονισμών στη συνέχεια.
<P>
Το μόνο που πρέπει να κάνετε είναι να αντιμεταθέσετε την έκθεση McCarthy-Χατζηδάκη και την έκθεση Varela Suanzes-Carpegna και στη συνέχεια μπορούμε να ακολουθήσουμε τη λογική σειρά.

<SPEAKER ID=75 NAME="Πρόεδρος">
Κυρία McCarthy, δεν πιστεύω ότι είναι ακριβώς το ίδιο, αλλά για να μην χάσουμε άλλο χρόνο, θα ψηφίσουμε όπως μου ζητάτε και έτσι θα αποφύγουμε να αφιερώσουμε άλλο χρόνο σε μια συζήτηση που δεν έχει κανένα νόημα.

<CHAPTER ID=4>
Ψηφοφορίες
<SPEAKER ID=76 NAME="Varela Suanzes-Carpegna">
Κύριε Πρόεδρε, θα ήθελα να κάνω απλώς μια τεχνική διευκρίνιση. Μία από τις τροπολογίες για τις οποίες πρόκειται να ψηφίσουμε, συγκεκριμένα η υπ' αριθ. 4, η οποία αποτελεί τμήμα της συμβιβαστικής θέσης στην οποία έχουμε καταλήξει με το Συμβούλιο, συνεπάγεται τροποποίηση της πρώτης παραγράφου του άρθρου 4 του Κανονισμού, με την προσθήκη μιας νέας πρωτοβουλίας, της κοινοτικής πρωτοβουλίας URBAN. Σε περίπτωση που εγκριθεί η τροπολογία 4, σας παρακαλώ να φροντίσετε ώστε οι υπηρεσίες του Σώματος να προβούν στις αναγκαίες τεχνικές ρυθμίσεις ώστε να προσαρμοσθεί και η αντίστοιχη αιτιολογική σκέψη.

<SPEAKER ID=77 NAME="Πρόεδρος">
Σε περίπτωση που εγκριθεί η τροπολογία, έτσι θα γίνει.
<P>
Πριν προχωρήσουμε στην ψηφοφορία, και σύμφωνα με το άρθρο 72, παράγραφος 5, του Κανονισμού, ζητώ από την Επιτροπή να γνωστοποιήσει τη θέση της επί των τροπολογιών.

<SPEAKER ID=78 NAME="Wulf-Mathies">
Κύριε Πρόεδρε, θα εγκρίνουμε τις τροπολογίες που συμφωνήθηκαν από το Συμβούλιο, την Επιτροπή και τον εκπρόσωπό σας, τον κ. Varela.

<SPEAKER ID=79 LANGUAGE="DE" NAME="Εκπρόσωπoς τoυ Συμβoυλίoυ">
Κύριε Πρόεδρε, το Συμβούλιο συμφωνεί επίσης με τις τροπολογίες.
<P>
Το Σώμα κηρήσσει εγκριθείσα την κοινή θέση όπως τροποποιήθηκε

<SPEAKER ID=80 NAME="Wulf-Mathies">
Ισχύει το ίδιο όπως προηγουμένως. Όσα συμφωνήσαμε από κοινού και εκτέθηκαν χθες στη συζήτηση από την κ. Jφns υποστηρίζονται θερμά από την Επιτροπή.

<SPEAKER ID=81 LANGUAGE="DE" NAME="Εκπρόσωπoς τoυ Συμβoυλίoυ">
Κύριε Πρόεδρε, συμφωνώ με την κ. Επίτροπο.
<P>
Το Σώμα κηρήσσει εγκριθείσα την κοινή θέση όπως τροποποιήθηκε

<SPEAKER ID=82 LANGUAGE="DE" NAME="Samland">
Κύριε Πρόεδρε, θέλω να επισημάνω μια απαραίτητη συμπλήρωση. Στη διαδικασία διαβούλευσης και στον τριμερή διάλογο συμφωνήσαμε ότι μελλοντικά στο κείμενο της τροπολογίας 2 άρθρο 1, 2 πρέπει να αναφέρεται: This limit may be increased up to 2 % (Το όριο αυτό μπορεί να φθάσει έως το 2 %). Το ίδιο συμφωνήθηκε για την τροπολογία 1 άρθρο 4. Στο κείμενο, όμως, η λέξη up έχει προστεθεί μόνο μια φορά. Σας παρακαλώ να το προσαρμόσουμε αμέσως μόλις ψηφίσουμε τώρα, δηλαδή να προστεθεί η λέξη up και στην τροπολογία 1. Αυτή ήταν η συμφωνία Επιτροπής και Κοινοβουλίου.

<SPEAKER ID=83 NAME="Πρόεδρος">
Λοιπόν, συμφωνεί ο κύριος εισηγητής; Πολύ καλά, κύριε εισηγητά.
<P>
Περνούμε λοιπόν στη γνωστοποίηση της θέσης της Επιτροπής και έπειτα του Συμβουλίου επί των τροπολογιών.
<P>
Έχει τον λόγο ο κ. Liikanen εξ ονόματος της Επιτροπής.

<SPEAKER ID=84 NAME="Liikanen">
Είναι σωστό αυτό που είπε ο κ. Samland. Η Επιτροπή συμφωνεί.

<SPEAKER ID=85 NAME="Πρόεδρος">
Και η Επιτροπή αποδέχεται επίσης τις τροπολογίες;

<SPEAKER ID=86 LANGUAGE="DE" NAME="Εκπρόσωπoς τoυ Συμβoυλίoυ">
Κύριε Πρόεδρε, συμφωνεί και το Συμβούλιο βάσει όσων είχαν συμφωνηθεί στον τριμερή διάλογο.
<P>
Το Σώμα κηρήσσει εγκριθείσα την κοινή θέση όπως τροποποιήθηκε

<SPEAKER ID=87 NAME="Samland">
Κύριε Πρόεδρε, πριν από τη διεξαγωγή αυτής της ψηφοφορίας έγιναν στο Σώμα συζητήσεις για το είδος της πλειοψηφίας που πρέπει να εφαρμοσθεί εδώ στο Σώμα ως προς τη νέα διοργανική συμφωνία και τη σχετική με αυτήν δημοσιονομική προοπτική.
<P>
Γνωρίζω ότι αναθέσατε κι εσείς στις νομικές υπηρεσίες να διευκρινίσουν το θέμα. Θα ήθελα να δηλώσω εδώ τα εξής εξ ονόματος των μελών της Επιτροπής Προϋπολογισμών: Μέχρι σήμερα το Σώμα αποφάσιζε για τις διοργανικές συμφωνίες κατ' αρχήν με ειδική πλειοψηφία. Αυτό σημαίνει ότι συμφωνούμε βάσει του άρθρου 203 παράγραφος 9 τελευταία υποπαράγραφος στα εξής, τα οποία παραθέτω: «Το Συμβούλιο αποφασίζει με ειδική πλειοψηφία, το Ευρωπαϊκό Κοινοβούλιο με απλή πλειοψηφία των μελών του», και μάλιστα αυτό αναφέρεται στο ύψος του ανωτάτου ορίου.
<P>
Γνωρίζετε όπως κι εγώ ότι δεν υπάρχει ούτε στη Συνθήκη ούτε στον Κανονισμό μας - ούτε στον νέο - ρύθμιση του ζητήματος του τρόπου ψηφοφορίας των διοργανικών συμφωνιών. Με αυτήν την διοργανική συμφωνία και τον καθορισμό της δημοσιονομικής προοπτικής όμως καθορίζουμε το ανώτατο όριο για τα επόμενα επτά χρόνια. Έτσι λαμβάνεται έμμεσα μια απόφαση, για την οποία η Συνθήκη προβλέπει σαφώς την απόλυτη πλειοψηφία. Θα παρακαλούσα λοιπόν, όχι μόνο για τον λόγο αυτόν αλλά και επειδή υπάρχει η πολιτική αναγκαιότητα, καθόσον μια παρόμοια απόφαση έχει εξαιρετικά μεγάλη δεσμευτική επίδραση στο Συμβούλιο, την Επιτροπή και το Κοινοβούλιο, να θεωρήσουμε δεδομένο ότι η εν λόγω ψηφοφορία απαιτεί ειδική πλειοψηφία. Σας παρακαλώ να το επιβεβαιώσετε αυτό.

<SPEAKER ID=88 NAME="Πρόεδρος">
Ευχαριστώ πολύ, κύριε Samland. Δεν μπορώ να επιβεβαιώσω αυτά που λέτε. Πράγματι, εξέτασα πολύ προσεκτικά την έκθεση της Επιτροπής Προϋπολογισμών και ζήτησα από τη Νομική Υπηρεσία να εκπονήσει σχετική έκθεση. Όπως σωστά είπατε και ο ίδιος - και περιλαμβάνεται και στην επιστολή που έστειλε η επιτροπή σας και την οποία εξέτασα πολύ προσεκτικά - ούτε στις Συνθήκες ούτε στον Κανονισμό μας προβλέπεται ότι οι διοργανικές συμφωνίες απαιτούν απόλυτη πλειοψηφία. Επιπλέον, όπως όλοι σας γνωρίζετε, υπάρχει μία - παλιά ήδη - απόφαση του Ευρωπαϊκού Δικαστηρίου της 23ης Ιουλίου 1988, που λέει ότι οι αποφάσεις για το ποια πλειοψηφία πρέπει να εφαρμοσθεί δεν ανήκουν στην προαίρεση κάθε οργάνου. Αυτός ήταν ο λόγος για τον οποίο αναγκαστήκαμε να αλλάξουμε στον Κανονισμό μας την απόλυτη πλειοψηφία, που προβλεπόταν για την έγκριση της διαχείρισης, σε απλή· επειδή καταλήξαμε στο συμπέρασμα ότι δεν ήταν δυνατό να διατηρηθεί η απόλυτη πλειοψηφία, τη στιγμή δεν υπήρχε στις Συνθήκες. Αυτό θα ήταν επαρκές επιχείρημα στην προκειμένη περίπτωση.
<P>
Εξέτασα επίσης το επιχείρημα που προβάλατε σχετικά με το αν αυτή η απόφαση έχει την ίδια ισχύ με τις αποφάσεις για τον προϋπολογισμό και το εξέτασε επίσης προσεκτικά και η Νομική μας Υπηρεσία, δηλαδή αν έχει την ίδια ισχύ με τις αποφάσεις για τον προϋπολογισμό για τις οποίες το άρθρο 272 θα απαιτούσε ειδική πλειοψηφία. Η Νομική Υπηρεσία καταλήγει στο συμπέρασμα - το οποίο συμμερίζομαι και εγώ - ότι δεν είναι ισοδύναμη με τις αποφάσεις για τον προϋπολογισμό, διότι η συμφωνία ούτε κανόνας είναι ούτε αποτελεί κυρίως ειπείν δημοσιονομική απόφαση. Κάθε χρόνο, όταν υιοθετείται ο προϋπολογισμός, επαφίεται στον Πρόεδρο να επαληθεύσει ότι έχουν τηρηθεί και έχουν ληφθεί υπόψη οι επαρκείς πλειοψηφίες. Στη συνέχεια υιοθετείται ο ετήσιος προϋπολογισμός, όταν, με τις πλειοψηφίες αυτές, λαμβάνεται η απόφαση. Μπορεί δε θεωρητικά να ληφθεί αντίθετη απόφαση, παρ' όλο που τα όργανα μεταξύ τους έχουν υιοθετήσει τη συμφωνία - που δεν έχει ισχύ νόμου, αλλά κατώτερη - να μην μειώσουν ορισμένες γραμμές. Αυτή, όμως, είναι μια συμφωνία που βασίζεται στην καλή θέληση των οργάνων και δεν έχει κανονιστική αξία.
<P>
Επομένως, χωρίς κανονιστική και χωρίς δημοσιονομική αξία, δεν μπορεί να απαιτηθεί αυτή η πλειοψηφία. Και υπάρχουν αποφάσεις του Ευρωπαϊκού Δικαστηρίου - που επίσης αναφέρονται στην έκθεση της Νομικής Υπηρεσίας, την οποία θα θέσω στη διάθεσή σας - που επιβεβαιώνουν αυτό το σημείο.
<P>
Επομένως, λαμβάνοντας υπόψη όλα αυτά τα γεγονότα και για να μην διαπράξουμε ένα σφάλμα που θα μπορούσε να μας οδηγήσει σε προσφυγές στο Ευρωπαϊκό Δικαστήριο, τις οποίες θα χάναμε - όπως έχει ήδη συμβεί σε μια άλλη περίσταση -, δεν έχω να προτείνω άλλη αντιμετώπιση από το να διατηρηθεί η θέση της Νομικής Υπηρεσίας ότι αυτή η ψηφοφορία είναι με απλή πλειοψηφία, και απλή πλειοψηφία θα αποφασισθεί.

<SPEAKER ID=89 NAME="Palacio Vallelersundi">
Κύριε Πρόεδρε, συμμερίζομαι, φυσικά, αυτά τα επιχειρήματα, τα οποία είχα εκθέσει και η ίδια - στο πλαίσιο της ιδιαίτερης μελέτης μου - σήμερα το πρωί και εχθές στην Ομάδα του Ευρωπαϊκού Λαϊκού Κόμματος.
<P>
Στον κ. Samland, ο οποίος χρησιμοποίησε ένα επιχείρημα όχι νομικό αλλά πολιτικό, θα ήθελα να υπενθυμίσω ότι το Ευρωπαϊκό Κοινοβούλιο έχει ζητήσει επανειλημμένα από το Συμβούλιο να καταργήσει τις ομοφωνίες και τις ειδικές πλειοψηφίες και να καθιερώσει την υιοθέτηση των συμφωνιών με πλειοψηφία.
<P>
Παράξενη πολιτική είναι αυτή, να ζητάμε από το Συμβούλιο μια τάση, την οποία, προφανώς, εμείς δεν θέλουμε να τηρήσουμε ως αντιβαίνουσα στις Συνθήκες, αντιβαίνουσα στον ίδιο μας τον Κανονισμό, αντιβαίνουσα στη νομολογία του Ευρωπαϊκού Δικαστηρίου και αντιβαίνουσα στην ίδια την κοινή λογική, και η οποία λέει ότι, νομικά, μια πράξη είναι πράξη και έχει την αξία αυτής της επίσημης πράξης. Όχι την αξία ορισμένων συνεπειών που πράγματι υπάρχουν, αλλά που θα λάβουν εν καιρώ την κατάλληλη νομική μορφή τους, με τις πλειοψηφίες που απαιτούνται σύμφωνα με τη Συνθήκη.

<SPEAKER ID=90 NAME="Πρόεδρος">
Το προεδρείο δεν υπεισέρχεται σε πολιτικές θέσεις. Το προεδρείο πρέπει να κινείται αυστηρά στο πλαίσιο νομικών και κανονιστικών κριτηρίων.

<SPEAKER ID=91 LANGUAGE="FR" NAME="Dell'Alba">
Κύριε Πρόεδρε, κατ' αρχάς θα ήθελα να σας ευχαριστήσω για αυτή τη διευκρίνιση: πρέπει να κινούμαστε σε επίπεδο δικαίου και σε νομικό επίπεδο. Πρέπει να είμαστε πολύ προσεκτικοί, γιατί αν στηριχθούμε σε πολιτικά επιχειρήματα, αλλάζουμε τα πάντα, μπορούμε να πούμε τα πάντα και το αντίθετο των πάντων. Το είδαμε ήδη να συμβαίνει αυτή την εβδομάδα.
<P>
Νομίζω ότι πρέπει να λάβουμε υπόψη μας το ακόλουθο στοιχείο: οι διοργανικές συμφωνίες μετατρέπουν, με την συγκατάθεση των θεσμικών οργάνων, τη διεξαγωγή της ετήσιας διαδικασίας του προϋπολογισμού και αποτελούν αναπόσπαστο μέρος ενός οράματος του προϋπολογισμού το οποίο δεχθήκαμε με κοινή συμφωνία.
<P>
Στην έκθεση Colom i Naval, υπάρχει μία παράγραφος και η τροπολογία 27 που παραπέμπουν κατευθείαν στο άρθρο 12 της διοργανικής συμφωνίας, η οποία μετατρέπει το μέγιστο ποσοστό αύξησης για επτά χρόνια. Είναι μία εξαιρετικά σημαντική πράξη, εξαιρετικά δυνατή, αυτού του θεσμικού οργάνου. Ο κανονισμός μας, στο παράρτημα ΙV, άρθρο 3, παράγραφοι 8 και 9, προβλέπει την απόλυτη πλειοψηφία των βουλευτών. Νομίζω ότι η αντίρρηση του κ. Samland είναι βάσιμη. Η επίτευξη της απόλυτης πλειοψηφίας απαιτείται για να προστατευθούμε έναντι του Συμβουλίου.
<P>
Χειροκροτήματα

<SPEAKER ID=92 LANGUAGE="DE" NAME="Mόller">
Κύριε Πρόεδρε, αγαπητοί συνάδελφοι, θέλω να υποστηρίξω κι εγώ ακόμη μια φορά την επιχειρηματολογία του Detlev Samland, και μάλιστα βάσει της ακόλουθης επισήμανσης: Η νομολογία που αναφέρετε, κ. Πρόεδρε, είναι μία νομολογία που λέει ότι τα θεσμικά όργανα δεν μπορούν να τροποποιήσουν την αναλογία της πλειοψηφίας προς τα κάτω. Αυτό όμως δεν σημαίνει πως τα όργανα δεν διαθέτουν τόση αυτονομία, ώστε να αποφασίσουν σε μια δεδομένη κατάσταση να τροποποιήσουν ενδεχομένως την αναλογία μιας προβλεπόμενης στη Συνθήκη πλειοψηφίας προς τα άνω και μάλιστα προκειμένου να αποδείξουν τη δεσμευτική επίδραση που συνδέεται στο άρθρο 203 με το ανώτατο όριο. Αυτό αποτελεί άλλο ένα επιχείρημα που υποστηρίζει την άποψη της Επιτροπής Προϋπολογισμών. Εδώ κάνουμε τροποποιήσεις και καθορίζουμε το ανώτατο όριο για τα επόμενα επτά χρόνια. Το Σώμα καλά θα έκανε να επιλέξει γι' αυτό την ειδική πλειοψηφία.

<SPEAKER ID=93 NAME="Colom i Naval">
Κύριε Πρόεδρε, κατ' αρχάς σημειώνω ότι - σύμφωνα με τα λεγόμενά σας - η Νομική Υπηρεσία και το προεδρείο έσφαλαν το 1988 και το 1993, διότι η ερμηνεία και η ψηφοφορία έγιναν και τις δύο φορές, κατόπιν της εκθέσεως της Νομικής Υπηρεσίας της εποχής, με ειδική πλειοψηφία. Όμως, αυτό που με ανησυχεί τώρα πλέον - διότι θα ήμουν, φυσικά, διατεθειμένος να διορθώσω το σφάλμα - είναι η ερμηνεία που δίδετε εσείς, κύριε Πρόεδρε, στο ζήτημα. Διότι η συμφωνία για την οποία ψηφίζουμε, έτσι όπως είναι διατυπωμένη τώρα, προβλέπει την αναθεώρηση των ίδιων των δημοσιονομικών προοπτικών με ειδική πλειοψηφία. Σύμφωνα με τη θεωρία που εκφράσατε εσείς, αυτή η πράξη θα ήταν άκυρη και αντίθετη προς την απόφαση του 1988, την οποία αναφέρατε. Επομένως, δεν θα μπορούσαμε να εγκρίνουμε μια πράξη, η οποία, κατά τα λεγόμενά σας, σύμφωνα με την απόφαση του Ιουλίου 1988, είναι άκυρη.

<SPEAKER ID=94 LANGUAGE="FR" NAME="Bourlanges">
Κύριε Πρόεδρε, κατ'αρχήν, θα ήθελα να επαινέσω τον Πρόεδρο Samland, ο οποίος, ως γνωστόν, είναι υπέρ της διοργανικής συμφωνίας και προσπαθεί να περάσει, πριν από κάθε άλλη σκέψη, την ανησυχία του δικαίου και της πολιτικής αρχής των διοργανικών συμφωνιών.
<P>
Κύριε Πρόεδρε, αν η ερμηνεία σας είναι σωστή, η διοργανική συμφωνία δεν είναι παραδεκτή αφού περιέχει ένα σύνολο διατάξεων που προβλέπουν την προσφυγή σε ειδική πλειοψηφία. Αν πρέπει πράγματι η συνθήκη να προβλέπει σε κάθε περίπτωση, με ακρίβεια, την ειδική πλειοψηφία και να περιορίζει τις περιπτώσεις επέκτασης της ειδικής πλειοψηφίας, η διοργανική αυτή συμφωνία, όπως μόλις πριν λίγο πρότεινε ο κ. Colom i Naval, δεν είναι παραδεκτή. Είναι άκυρη, πρέπει να την αποσύρετε.
<P>
Βασικά, νομίζω ότι η ουσία σε αυτήν την υπόθεση, έγκειται στο να θέλει αυτό το Κοινοβούλιο την τελευταία του ημέρα, για επτά χρόνια, να δεσμεύσει τον διάδοχό του και τον διάδοχο του διαδόχου του σε έναν βασικό περιορισμό των δημοσιονομικών εξουσιών που προβλέπονται από τη συνθήκη, δημοσιονομικές εξουσίες τις οποίες το Κοινοβούλιο αυτό ασκεί, ως επί των πλείστων, με ειδική πλειοψηφία. Είναι εντελώς παράλογο και αντίθετο με τη συνθήκη να αποφαίνεται με απλή πλειοψηφία, γιατί σύμφωνα με τις διατάξεις της συνθήκης εμείς διαθέτουμε τις δημοσιονομικές εξουσίες και τις ασκούμε με ειδική πλειοψηφία. Δεν μπορούμε να δεσμεύσουμε το επόμενο Κοινοβούλιο και να εμποδίσουμε την άσκηση των δημοσιονομικών εξουσιών του Κοινοβουλίου, με μία συμφωνία με απλή πλειοψηφία.
<P>
Θέλω να προσθέσω ότι αυτή η συμφωνία είναι συνέχεια της διοργανικής συμφωνίας του 1993, η οποία ελείφθη με ειδική πλειοψηφία και προβλέπει ρητά ότι η καταγγελία πρέπει να γίνεται με ειδική πλειοψηφία. Η νέα όμως αυτή συμφωνία υποθέτει καταγγελία και αντικατάσταση της παλαιάς συμφωνίας και συνεπώς πρέπει να ψηφιστεί με ειδική πλειοψηφία.
<P>
Τέλος, κύριε Πρόεδρε, ανάμεσα στον πολιτικό και νομικό τομέα, νομίζω ότι υποτιμάτε βαθύτατα αυτό που αντιπορσωπεύει, στο σύστημά μας, η ανάδειξη των διοργανικών συμφωνιών. Το Δικαστήριο, το οποίο αναφέρατε, αναγνωρίζει όλο και πιο πολύ, με κάθε του απόφαση, τις διοργανικές συμφωνίες ως ένα θεμελιώδες πρότυπο. Αυτό που κάνετε - αν περάσετε αυτόν τον νόμο με απλή πλειοψηφία - θα σήμαινε ότι, αύριο, μία Παρασκευή πρωί, σε μία ομιχλώδη ημέρα, με μία πλειοψηφία 48 έναντι 47 ψήφων, ένα Κοινοβούλιο συνάντησης θα μπορούσε να καταργήσει και να καταστρέψει όχι μόνο τις δημοσιονομικές προοπτικές, αλλά το σύνολο του οικοδομήματος της διοργανικής συνεργασίας το οποίο έχει εδραιωθει τους τελευταίους είκοσι μήνες.
<P>
Χειροκροτήματα
<P>
Δεν έχετε το δικαίωμα, κύριε Πρόεδρε, να διαλύσετε κατ'αυτόν τον τρόπο αυτό το οποίο είναι ένα από τα θεμέλια της καλής διοργανικής μας λειτουργίας: τις συμφωνίες αυτές, οι οποίες εκπονήθηκαν σταδιακά και με την εμπιστοσύνη των θεσμικών μας οργάνων. Πρέπει να ψηφίσουμε με ειδική πλειοψηφία. Πρέπει, για την ποιότητα της θεμιτής συνεργασίας μεταξύ των θεσμικών οργάνων, όπως περιγράφεται από τη συνθήκη και αναγνωρίζεται από το Δικαστήριο.
<P>
Ζωηρά χειροκροτήματα

<SPEAKER ID=95 NAME="Πρόεδρος">
Έχω πολυάριθμες αιτήσεις λήψης του λόγου, όμως πιστεύω ότι δεν βρισκόμαστε σε ακαδημαϊκή συζήτηση, αλλά πρέπει να ψηφίσουμε. Κάποιος πρέπει να αποφασίσει, η ευθύνη αυτή ανήκει σε μένα, έχω μελετήσει σε βάθος το θέμα και λυπάμαι πολύ, κυρία Mόller, αλλά η νομολογία λέει ακριβώς το αντίθετο από ό, τι ισχυρίζεσθε. Ακριβώς το αντίθετο: ότι εμείς δεν μπορούμε να αυξήσουμε τις πλειοψηφίες. Όχι ότι δεν μπορούμε να τις μειώσουμε· ότι δεν μπορούμε να τις αυξήσουμε. Και επομένως, όπου δεν υπάρχουν, δεν μπορούμε να τις θεσπίσουμε, και δυστυχώς έτσι είναι, παρ' όλο που το Κοινοβούλιο έχει μερικές φορές την αυταπάτη ότι μπορεί να είναι διαφορετικά. Βάσει αυτής της απόφασης δεν έχω άλλον τρόπο αντιμετώπισης από το να διατηρήσω τη θέση στην οποία είχα καταλήξει. Και θα ψηφίσουμε με απλή πλειοψηφία.
<P>
Ας εξετάσουμε την πρόταση ψηφίσματος. Όχι, κύριε Elles, αυτό το ζήτημα έχει διευθετηθεί. Λυπάμαι πολύ. Αν κάποιος μου το ζητήσει γραπτώς, θα το υποβάλω στην Επιτροπή Κανονισμού για το μέλλον, αλλά αυτή τη στιγμή κάποιος πρέπει να αποφασίσει και εναπόκειται σε μένα και το έχω αποφασίσει. Δεν υπάρχει ψηφοφορία επί του θέματος.

<SPEAKER ID=96 LANGUAGE="FR" NAME="Fabre-Aubrespy">
Κύριε Πρόεδρε, πριν προχωρήσουμε στην ψηφοφορία της αναθεωρημένης τροπολογίας αριθ. 27, θα ήθελα να σας ρωτήσω κατά πόσο μπορεί να γίνει παραδεκτή. Πράγματι, έχω την αίσθηση ότι προβλέποντας την έγκριση, υπό μορφή παραρτήματος, ενός σχεδίου διοργανικής συμφωνίας, η τροπολογία αυτή δεν αντιστοιχεί - ούτε νομικώς, ούτε πρακτικά - σε αυτό που αναμένεται σε ένα τέτοιο πλαίσιο.
<P>
Όταν χρειάστηκε, πράγματι, να αποφανθούμε επί των διοργανικών συμφωνιών, είχαμε μία έκθεση και είχαμε την έγκριση, η οποία προτεινόταν στο πλαίσιο αυτής της έκθεσης, της διοργανικής συμφωνίας. Δεν συζητώ για τα θέματα πλειοψηφίας, είχα την ευκαιρία να εκφράσω την γνώμη μου σχετικά με τη διοργανική συμφωνία για την ΚΕΠΠΑ και η θέση μου δεν άλλαξε.
<P>
Αντιθέτως, όμως, το να εγκριθεί, μέσω τροπολογίας, μετά από μία έκθεση η οποία φέρει έναν διαφορετικό τίτλο, το κείμενο μίας συμφωνίας - και το οποίο μετατρέπει, μάλιστα, σημαντικά πολλά μέρη της έκθεσης, έστω και, εκτός της αιτιολογικής έκθεσης, ορισμένες παραγράφους - νομίζω ότι η τροπολογία αυτή δεν είναι παραδεκτή. Αυτή ήταν άλλωστε η θέση σας σε μία σχεδόν παρόμοια περίπτωση, σχετικά με μία τροπολογία που εγώ ο ίδιος είχα καταθέσει.

<SPEAKER ID=97 LANGUAGE="DE" NAME="Samland">
Κύριε Πρόεδρε, η Επιτροπή Προϋπολογισμών τη Δευτέρα στην τακτικά ορισμένη συνεδρίασή της, για την οποία δώσατε την έγκρισή σας, έλαβε τη βασική απόφαση σχετικά με την αποδοχή ή την απόρριψη της διοργανικής συμφωνίας και τάχθηκε με πλειοψηφία υπέρ της αποδοχής της. Εφ' όσον δεν μπορέσαμε παρά μόλις τη Δευτέρα να ψηφίσουμε για τις τροπολογίες που προκύπτουν κι εσείς δώσατε ειδική άδεια για την συνεδρίασή μας, επειδή μόλις την προηγούμενη εβδομάδα είχαμε κάνει τριμερή διάλογο γι' αυτό και είχαμε διαπραγματευθεί σχετικά με τα αποτελέσματα του Συμβουλίου, η επιτροπή αμέσως μετά την ψηφοφορία επί των αρχών έκανε δεκτές τις αντίστοιχες τροπολογίες που στηρίζονταν στην επί των αρχών απόφαση. Αυτές ψηφίστηκαν κανονικά και έφθασαν έγκαιρα στο Σώμα. Συνεπώς, το Σώμα συμπεριφέρεται απόλυτα σωστά τώρα σχετικά με την τελική ψηφοφορία.

<SPEAKER ID=98 NAME="Πρόεδρος">
Η αλήθεια, κύριε Fabre-Aubrespy, είναι ότι δεν βλέπω κανέναν κανόνα του Κανονισμού που να απαγορεύει να προχωρήσουμε με αυτόν τον τρόπο, όπως έχουμε κάνει αρκετές φορές. Δηλαδή, να συμπεριλάβουμε με τροπολογία ένα κείμενο ως παράρτημα. Επομένως, θα υποβάλω την τροπολογία 27 σε ψηφοφορία.

<SPEAKER ID=99 LANGUAGE="FR" NAME="Fabre-Aubrespy">
Κύριε Πρόεδρε, συγχωρέστε με που παίρνω πάλι τον λόγο, θα ήθελα όμως, πριν από την τελική ψηφοφορία και σύμφωνα με το άρθρο 129 του Κανονισμού, να προτείνω την αναπομπή της έκθεσης Colom i Naval στην επιτροπή.
<P>
Νομίζω, πράγματι, ότι η συζήτηση η οποία πραγματοποιήθηκε πριν λίγο, τα επιχειρήματα που εξετέθησαν και οι συνθήκες στις οποίες διεξήχθη η ψηφοφορία, συνηγορούν υπέρ της αναπομπής στην επιτροπή. Τοιουτοτρόπως, έχουμε τη δυνατότητα να αφήσουμε το επόμενο Κοινοβούλιο, αμέσως μετά την εκλογή του, να αποφασίσει για το τι θα συμβεί τα επόμενα επτά χρόνια.
<P>
Θα έχουμε τη δυνατότητα, στο μεταξύ, να επιλύσουμε το νομικό ζήτημα που ετέθη από πολλούς ομιλητές και που ο Jean-Louis Bourlanges εξέθεσε λαμπρά πριν λίγο. Προτείνω συνεπώς στο Σώμα να ψηφίσει υπέρ της αναπομπής της έκθεσης Colom I Naval στην επιτροπή.

<SPEAKER ID=100 NAME="Πρόεδρος">
Καλώς, θα συζητήσουμε αυτό το θέμα με έναν ομιλητή υπέρ και έναν κατά. Ήσαστε υπέρ και ο κ. Samland είναι κατά, νομίζω.

<SPEAKER ID=101 LANGUAGE="DE" NAME="Samland">
Κύριε Πρόεδρε, συζητούσαμε στην αρμόδια επιτροπή για τη συγκεκριμένη έκθεση επί δύο χρόνια. Δύο χρόνια! Για την έκθεση αυτή υποβάλαμε πολύ περισσότερα από είκοσι έγγραφα εργασίας. Την Δευτέρα είχαμε ξανά στην Επιτροπή Προϋπολογισμών μια τετράωρη συζήτηση, στην οποία ο κ. Fabre-Aubrespy προτίμησε να μη λάβει μέρος. Χθες συζητήσαμε διεξοδικά για τη συγκεκριμένη έκθεση εδώ στο Σώμα. Λοιπόν, πέρα από κάθε φιλία, λέω ότι μπορεί κανείς να είναι υπέρ ή κατά, αλλά το να θέλει αναπομπή της έκθεσης πραγματικά αποτελεί χλευασμό για την εργασία που έκαναν ο εισηγητής και το Σώμα. Παρακαλώ να γίνει η ψηφοφορία.

<SPEAKER ID=102 LANGUAGE="EN" NAME="Elles">
Κύριε Πρόεδρε, ακούσαμε χθες το βράδυ, κατά τη διάρκεια της συζήτησης επί της έκθεσης αυτής, ότι ο ίδιος ο εισηγητής δεν είναι υπέρ αυτής της συγκεκριμένης έκθεσης. Ψηφίσαμε σήμερα το πρωί σύμφωνα με τη νέα διαδικασία που προβλέπει η Συνθήκη του Αμστερνταμ, και κατά την ψηφοφορία δεν είχαμε τη δυνατότητα να ψηφίσουμε μεμονωμένες τροπολογίες όπως η τροπολογία αριθ. 28 με την οποία απαιτείτο να υπάρχει ρήτρα αναθεώρησης για το διάστημα αυτό, το οποίο - όπως είπαν ήδη κάποιοι ομιλητές σήμερα το πρωί - υπερβαίνει τα επτά χρόνια χωρίς καμία αναθεώρηση. Το νέο Κοινοβούλιο και η νέα Επιτροπή δεν θα έχουν τη δυνατότητα να εκφράσουν τη γνώμη τους ως προς αυτό.
<P>
Επομένως υποστηρίζω την πρόταση του κ. Fabre-Aubrespy να αναπεμφθεί η έκθεση στην επιτροπή. Βρισκόμαστε στη φάση των διαπραγματεύσεων. Μπορούμε να διευκρινίσουμε τι είναι προς όφελος του Κοινοβουλίου. Φοβάμαι ότι αν λάβουμε την οριστική απόφαση τώρα, κύριε Πρόεδρε, θα μείνετε κατά κάποιον τρόπο με το αίσθημα ότι με τις ενέργειές σας εξυπηρετείτε άλλα συμφέροντα, που δεν έχουν σχέση με το Σώμα, και όχι τα συμφέροντα των ίδιων των βουλευτών.
<P>
Ψίθυροι δυσαρέσκειας

<SPEAKER ID=103 NAME="Πρόεδρος">
Θα προχωρήσουμε στην ψηφοφορία, κύριε Elles. Μόνον εγώ ο ίδιος μπορώ να ερμηνεύσω τα αισθήματά μου. Εσείς δεν τα γνωρίζετε.
<P>
Το Σώμα απορρίπτει την αίτηση αναπομπής της έκθεσης στην επιτροπή
<P>
(Το Σώμα εγκρίνει το ψήφισμα)

<SPEAKER ID=104 NAME="Jarzembowski">
Κύριε Πρόεδρε, ζητώ αναβολή της ψηφοφορίας το ελάχιστο έως αύριο το πρωί, ή καλύτερα μέχρι τον Σεπτέμβριο, επειδή υπάρχουν ακόμη δύο νομικές αδυναμίες στο σχέδιο. Πρώτον: εξακολουθεί να είναι ασαφές αν κλήθηκε να συμμετάσχει η Επιτροπή Περιφερειών. Προσωπικά θεωρώ πως προκαλεί σύγχυση το γεγονός ότι το Συμβούλιο μας υποβάλλει ήδη την τροποποιημένη θέση του, πριν ακόμη διασαφηνίσει με την Επιτροπή Περιφερειών με ποιόν τρόπο θα συμμετάσχει η τελευταία. Αυτό είναι από νομική άποψη εσφαλμένο και δεν μπορούμε να το δεχθούμε. Δεύτερον: σήμερα το πρωί εξακολουθούσε να είναι αδύνατο να λάβει κανείς την ενημερωμένη απόδοση της έκθεσής μου. Η έκδοση που υπήρχε σήμερα πρωί στην υπηρεσία τεκμηρίωσης για τη δεύτερη ανάγνωση είχε ακόμη την εσφαλμένη νομική βάση, δηλαδή εκείνη της Συνθήκης του Μάαστριχτ. Παρακαλώ λοιπόν, κ. Πρόεδρε, να αναβάλετε την ψηφοφορία τουλάχιστον έως αύριο και να δώσετε εντολή στις νομικές σας υπηρεσίες που εργάζονται ήδη από τη Δευτέρα γι' αυτό να διασαφηνίσουν αν αύριο θα υπάρχει και θα είναι διαθέσιμη στην υπηρεσία τεκμηρίωσης μια έκδοση χωρίς νομικά σφάλματα για την ψηφοφορία.

<SPEAKER ID=105 LANGUAGE="DE" NAME="Swoboda">
Κύριε Πρόεδρε, εκτιμώ πολύ τον συνάδελφο Jarzembowski, κυρίως δε εκτιμώ την επιμονή του για την επιτυχία των στόχων του. Αφού δεν πέρασε το περιεχόμενο των τροπολογιών του, επειδή τις απορρίψαμε όλες με μεγάλη πλειοψηφία στην επιτροπή, δοκιμάζει τώρα τη νομική οδό, πράγμα που μπορώ βέβαια να δεχθώ. Μόνο που η νομική κατάσταση είναι αποσαφηνισμένη, και από τις νομικές σας υπηρεσίες. Αλλωστε, ακολουθήσαμε τη διαδικασία που ο συνάδελφος Jarzembowski μας συμβούλεψε, μας συνέστησε και που ζήτησε ο ίδιος, δηλαδή επιβεβαιώσαμε την πρώτη ανάγνωση και στην επιτροπή. Η συζήτηση έχει εξαντληθεί, κύριε Πρόεδρε. Θεωρώ σωστό να ψηφίσουμε σήμερα, όπως προτείνετε, και σας παρακαλώ να μην αλλάξετε γνώμη και να ψηφίσουμε σήμερα.

<SPEAKER ID=106 LANGUAGE="DE" NAME="Wijsenbeek">
Κύριε Πρόεδρε, υποστηρίζω την αίτηση αναπομπής του κ. Jarzembowski όχι μόνο λόγω του νομικού επιχειρήματος που προβάλλει και που είναι ορθό, αλλά και προκειμένου η επόμενη επιτροπή να μπορέσει να κάνει κάτι καλύτερο από αυτό που έκανε τώρα ο κ. Jarzembowski.
<P>
Γέλια

<SPEAKER ID=107 NAME="Πρόεδρος">
Μία δυνατότητα θα ήταν να εγκριθεί η έκθεση τώρα και να αναβληθεί η διαβίβασή της στο Συμβούλιο έως ότου αποφασίσει η Επιτροπή των Περιφερειών εάν θα εκφρασθεί ή όχι επί του θέματος και μία άλλη δυνατότητα θα ήταν να αναβληθεί η ψηφοφορία για αύριο, διότι φαίνεται πως η Επιτροπή των Περιφερειών ενδέχεται αύριο να εκδώσει ευνοϊκή γνωμοδότηση.

<SPEAKER ID=108 LANGUAGE="DE" NAME="Hoff">
Κύριε Πρόεδρε, την Τετάρτη το βράδυ προέδρευα της συνεδρίασης της Ολομέλειας καθώς γινόταν αυτή η συζήτηση και την Τετάρτη το βράδυ ζήτησα να ελεγχθεί αν θα γίνει σήμερα η σχετική ψηφοφορία ή όχι. Υπήρξε λοιπόν αρκετός χρόνος για να διαπιστωθεί αυτό και πιστεύω ότι γι' αυτό θα πρέπει να ψηφίσουμε σήμερα.

<SPEAKER ID=109 NAME="Πρόεδρος">
Για να αποφευχθεί το ενδεχόμενο να ακυρωθεί η ψηφοφορία μας, επειδή δεν έχουμε λάβει ακόμα υπόψη τη γνωμοδότηση της Επιτροπής των Περιφερειών, προτείνω να αναβληθεί η ψηφοφορία για αύριο.
<P>
Το Σώμα εκφράζει τη σύμφωνη γνώμη του

<SPEAKER ID=110 NAME="Pronk">
Κύριε Πρόεδρε, χθες το βράδυ εξετάσαμε αυτή την έκθεση και τότε η Επιτροπή, διά στόματος του Επιτρόπου Flynn, του αρμοδίου Επιτρόπου, ανακοίνωσε ότι αποδέχεται όλες τις τροπολογίες. Αυτό αναφέρεται στα χθεσινά πρακτικά. Συνεπώς, το πρόβλημα λύθηκε. Νομίζω ότι δεν είναι απαραίτητο να υιοθετηθούν και από το Συμβούλιο, δεδομένου ότι στο θέμα αυτό θα επανέλθουμε αργότερα.

<SPEAKER ID=111 NAME="Πρόεδρος">
Η θέση του εισηγητή είναι πολύ συνετή. Προχωρούμε στην ψηφοφορία.
<P>
Το Σώμα κηρύσσει εγκριθείσα την κοινή θέση όπως τροποποιήθηκε

<SPEAKER ID=112 LANGUAGE="EN" NAME="Watson">
Κύριε Πρόεδρε, με την τροπολογία αυτή επιχειρείται να προστατευθούν οι πολίτες από τις μη ζητηθείσες εμπορικές επικοινωνίες μέσω ηλεκτρονικού ταχυδρομείου τις οποίες πρέπει να τις πληρώσουν, υπό μορφήν χρεώσεων στον λογαριασμό του τηλεφώνου τους. Στο τέλος της συζήτησης, σήμερα το πρωί, ο Επίτροπος κ. Liikanen μάς είπε ότι η Επιτροπή δεν θα κάνει δεκτή αυτήν την τροπολογία ακόμα και αν εγκριθεί από το Σώμα.
<P>
Θα ήθελα να καταγραφεί στα πρακτικά ότι πολλοί από εμάς, σε αυτό το Σώμα, το θεωρούν απαράδεκτο να αρνείται η Επιτροπή, για τεχνικούς λόγους, να κάνει δεκτή μία τροπολογία η οποία αποτελεί σαφή έκφραση της πολιτικής βούλησης του Κοινοβουλίου. Δεν πρέπει να επιτρέψουμε στους διαφημιστές...
<P>
Ο Πρόεδρος διακόπτει τον ομιλητή

<SPEAKER ID=113 NAME="Πρόεδρος">
Δεν είναι σωστό αυτό, κύριε Watson. Δεν κάνουμε συζήτηση τώρα. Θα μπορούσα να σας δώσω το λόγο για ένα θέμα διαδικασίας, αλλά όχι για να κάνετε μία τέτοια παρέμβαση.
<P>
Το Σώμα εγκρίνει το ψήφισμα νομοθετικού περιεχομένου

<SPEAKER ID=114 LANGUAGE="DE" NAME="Kreissl-Dφrfler">
Κύριε Πρόεδρε, αξιότιμοι συνάδελφοι, τώρα εξάπτονται και πάλι τα πνεύματα και αυτό είναι καλό! Δυστυχώς είμαι αναγκασμένος να ζητήσω βάσει του άρθρου 129 του Κανονισμού την αναπομπή της έκθεσης στην επιτροπή. Το ζητούμενο δεν είναι να μην γίνει συμφωνία για το Μεξικό, παρά είναι η εικόνα του Κοινοβουλίου για τον εαυτό του. Πριν από έναν χρόνο αποφασίσαμε να εγκρίνουμε μια προσωρινή συμφωνία προκειμένου να μπορέσουν να γίνουν διαπραγματεύσεις για μια γενική συμφωνία και τότε είχαμε καταστήσει σαφές ότι θα εγκρίνουμε τη γενική συμφωνία μόνον αφού τελειώσουν οι διαπραγματεύσεις για όλα τα τμήματά της. Ακριβώς αυτό είναι που δεν έγινε ακόμη! Αν θέλουμε πραγματικά να ασκήσουμε την λειτουργία ελέγχου μας, και στα μάτια των εκλογέων, τότε δεν είναι κανένα πρόβλημα να αναβληθεί τώρα η ψήφιση της έκθεσης και να γίνει, όταν θα έχουν τελειώσει όλα της τα τμήματα. Το μεξικανικό Κοινοβούλιο δέχθηκε επίσης μόνο υπό αυτήν την προϋπόθεση, προκειμένου να γίνει στο τέλος εκ νέου διαβούλευση, όταν δηλαδή θα υπάρχουν όλα τα μέρη. Έτσι βλέπουμε τον ρόλο μας εδώ στο Σώμα και σας παρακαλώ να δεχθείτε την αίτησή μου.

<SPEAKER ID=115 NAME="Πρόεδρος">
Υποβάλλω σε ψηφοφορία την αίτηση αναπομπής της έκθεσης στην επιτροπή.
<P>
Το Σώμα απορρίπτει την αίτηση

<SPEAKER ID=116 NAME="Πρόεδρος">
Προχωρούμε, λοιπόν, στην ψηφοφορία.
<P>
Το Σώμα εγκρίνει την απόφαση

<SPEAKER ID=117 LANGUAGE="FR" NAME="Fabre-Aubrespy">
Κύριε Πρόεδρε, πριν λίγο όταν ζήτησα, όπως είχα το δικαίωμα σύμφωνα με το άρθρο 129, την αναπομπή της έκθεσης Colom i Naval στην επιτροπή, ο πρόεδρος Samland νόμιζε ότι έπρεπε να με θίξει εκφράζοντας τη βαθύτατη λύπη του για την απουσία μου στη συνεδρίαση της Επιτροπής Προϋπολογισμών, τη Δευτέρα το βράδυ. Ήταν ένα επιχείρημα λίγο μικρό, λίγο πιο μικρό, μάλιστα, από το σακάκι που φορά σήμερα ο πρόεδρος.
<P>
Ήθελα να πω ότι είμαι φυσικά πολύ ικανοποιημένος που η απουσία μου έγινε αισθητή. Αυτό αποτελεί απόδειξη ότι έχω κάποια δραστηριότητα όταν παρευρίσκομαι. Εν προκειμένω όμως, τη Δευτέρα το βράδυ υπήρχαν πολλές σημαντικές συνεδριάσεις, μία εκ των οποίων ήταν αυτή της Επιτροπής Νομικών Θεμάτων και επειδή παρευρέθηκα στην Επιτροπή Νομικών Θεμάτων, απουσίασα από την Επιτροπή Προϋπολογισμών. Προσθέτω επίσης ότι είχα παρευρεθεί στην προηγούμενη συνεδρίαση, αυτή που αναφέρεται στην έκθεση, τη συνεδρίαση της 29ης Απριλίου και είχα καταψηφίσει την έκθεση Colom i Naval, η οποία δεν τροποποιήθηκε κατά πολύ στην τελευταία συνεδρίαση της Επιτροπής τη Δευτέρα το βράδυ.

<SPEAKER ID=118 NAME="Titley">
Θα ψηφίσω σήμερα υπέρ της μηδενικής ανοχής απέναντι σε κάθε μορφή απάτης, όπως κάνω πάντα, με συνέπεια, εγώ προσωπικά και οι Εργατικοί συνάδελφοί μου, όποτε συζητούνται τέτοια θέματα ενώπιόν μας. Τα κρούσματα κακής διαχείρισης, παρανόμων δραστηριοτήτων, διαφθοράς - όπως και αν τα ονομάσετε - ίσως είναι σπάνια. Το κόστος, ωστόσο, δεν το πληρώνει μόνο η τσέπη η δική μου, των ψηφοφόρων μου και των άλλων ανθρώπων - όσο άσχημο και αν είναι αυτό καθαυτό. Το κόστος το πληρώνει τελικά η Ευρωπαϊκή Ένωση ως σύνολο, η οποία κηλιδώνεται και χαρακτηρίζεται στη φαντασία της κοινής γνώμης ως μία πολυτελής λέσχη απατεώνων.
<P>
Η κυβέρνηση του Εργατικού Κόμματος, χωρίς να χάσει καθόλου χρόνο, θέσπισε νέους, πολύ αυστηρούς κανόνες στη δημόσια ζωή της Βρετανίας, όταν ανήλθε στην εξουσία πριν από δύο χρόνια. Μέχρι τότε, 18 χρόνια διαφθοράς από τους Συντηρητικούς είχαν εξασθενίσει εντελώς την εμπιστοσύνη του κοινού και είχαν υπονομεύσει τη δημοκρατία στη Βρετανία. Στα πλαίσια της διαδικασίας αυτής, η Κυβέρνηση των Εργατικών έχει αρχίσει επίσης να αφαιρεί εξουσίες από την κεντρική κυβέρνηση και να τις μεταφέρει πιο κοντά στους ανθρώπους. Πράγματι, σήμερα οι ψηφοφόροι θα εκλέξουν κοινοβούλιο στη Σκωτία για πρώτη φορά εδώ και περίπου 300 χρόνια και Συνέλευση στην Ουαλία για πρώτη φορά στην ιστορία. Στη δική μου περιφέρεια, η νέα Βορειοδυτική Περιφερειακή Συνέλευση μπορεί κάποτε να αποτελέσει τη βάση μίας περιφερειακής κυβέρνησης για τους ανθρώπους της Βορειοδυτικής Αγγλίας - αν το επιθυμούν.
<P>
Οι Εργατικοί δεν θα σταματήσουν να ασκούν πιέσεις για τις υψηλότερες δυνατές προδιαγραφές στη δημόσια ζωή, τόσο στο Λονδίνο, όσο και στις Βρυξέλλες, το Εδιμβούργο ή το Μάντσεστερ. Οι Εργατικοί θα συνεχίσουν επίσης να υποστηρίζουν ότι οι αποφάσεις πρέπει να λαμβάνονται όσο το δυνατόν πιο κοντά στους ανθρώπους, τόσο στη Βρετανία όσο και στην Ευρώπη.
<P>
Σύσταση McCarthy - Χατζηδάκη (Α4-0264/99)
<SPEAKER ID=119 NAME="Caudron">
Η Ευρωπαϊκή Επιτροπή ενέκρινε στις 28 του περασμένου Απριλίου το προσχέδιο του προϋπολογισμού της Ευρωπαϊκής Ένωσης για το οικονομικό έτος 2000, πρώτη χρονιά των νέων δημοσιονομικών προοπτικών.
<P>
Οι πιστώσεις αναλήψεων υποχρεώσεων που προτείνονται για τις διαρθρωτικές ενέργειες είναι σύμφωνες με την απόφαση του Ευρωπαϊκού Συμβουλίου· ανέρχονται σε 32, 678 δισεκατομμύρια ευρώ τα οποία κατανέμονται μεταξύ των Διαρθρωτικών Ταμείων (30 δισεκατομμύρια) και του Ταμείου Συνοχής (2, 6 δισεκατομμύρια ευρώ), ποσό το οποίο αντιπροσωπεύει πραγματική μείωση κατά 7 % σε σχέση με το 1999, δηλαδή πολύ μεγάλο και ως έναν βαθμό, ΥΠΕΡΒΟΛΙΚΑ ΠΟΛΥ.
<P>
Για να αντισταθμιστεί αυτή η μείωση του προϋπολογισμού, πρέπει συνεπώς να αυξηθεί η αποτελεσματικότητα των διαρθρωτικών ταμείων και του ταμείου συνοχής.
<P>
Αυτό είναι το αντικείμενο των σχεδίων κανονισμού που συζητάμε σήμερα.
<P>
Όσον αφορά το Ταμείο Συνοχής, καταλαμβάνει μία ξεχωριστή θέση αφού η λογική της χρηματοδότησης είναι εκείνη της χρηματοδότησης ανά σχέδιο και όχι ανά πρόγραμμα· καταλαμβάνει σίγουρα μία ξεχωριστή θέση, έχει όμως κυρίως έναν αποφασιστικό ρόλο με την έννοια ότι εργάζεται για την οικονομική και κοινωνική συνοχή, μία από τις αποστολές της Ευρωπαϊκής Ένωσης. Αυτός είναι ο λόγος που έπρεπε να αναθεωρηθεί ο βασικός του κανονισμός, κυρίως προβαίνοντας, όπως συστήνει η πρόταση του Συμβουλίου, σε έναν επαναπροσδιορισμό των σημαντικών όρων και κυρίως της ίδιας της έννοιας του σχεδίου. Συμμερίζομαι επιπλέον την ιδέα απλούστευσης της δημοσιονομικής διαχείρισης. Νομίζω επίσης ότι είναι απαραίτητο να κάνουμε υπεύθυνα τα κράτη μέλη και να ελέγξουμε την χρήση των επιχορηγήσεων που εκχωρούνται στο όνομα αυτού του ταμείου, ελλείψει του οποίου, οι κίνδυνοι απάτης θα πολλαπλασιαστούν.
<P>
Όσον αφορά τα διαρθρωτικά ταμεία γενικώς, ο κανονισμός του Συμβουλίου προέβλεπε μόνο τρεις κοινοτικές πρωτοβουλίες (INTERREG, LEADER και EQUAL). Το Ευρωπαϊκό Κοινοβούλιο κατάφερε να επιτύχει έναν συμβιβασμό με το Συμβούλιο σχετικά με την εισαγωγή μίας τέταρτης πρωτοβουλίας, URBAN. Τη χαιρετίζω. Η πρωτοβουλία αυτή, η οποία δημιουργήθηκε πριν από πολλά χρόνια, έδειξε πόσο ήταν απαραίτητη στις αστικές ζώνες που αντιμετώπιζαν κρίση.
<P>
Όσον αφορά ειδικότερα το ΕΤΠΑ, ο εισηγητής επέλεξε μία λογική λύση δίχως να τροποποιήσει την πρώτη ανάγνωση που είχαμε κάνει για την πρόταση του Συμβουλίου. Πληροφοριακά, το Ευρωπαϊκό Κοινοβούλιο προτίθεται μετά από τη θέση σε ισχύ της Συνθήκης του Αμστερνταμ και την επέκταση της συναπόφασης, να αλλάξει θέση για 49 πρώτες αναγνώσεις οι οποίες ενέπιπταν στη συνεργασία και σε 15 φακέλους που εγκρίθηκαν κατά την πρώτη ανάγνωση με θέμα τη συνεργασία. Το Ευρωπαϊκό Κοινοβούλιο δεν προτίθεται να διατηρήσει την γνωμοδότησή του παρά μόνο για τρεις κανονισμούς που απορρέουν από την Ατζέντα 2000, μεταξύ των οποίων περιλαμβάνεται και αυτός που συζητάμε σήμερα. Αυτό εξηγείται εν προκειμένω από την αναγκαιότητα να προχωρήσουμε γρήγορα. Κατ' αυτήν την έννοια, ο εισηγητής πρότεινε τροπολογίες συμβιβασμού για να αποφευχθεί η παρακώλυση της μεταρρύθμισης. Νομίζω ότι αυτές οι τροπολογίες (μέτρα υπέρ νησιωτικών περιοχών, επέκταση του πεδίου εξέτασης του ΕΤΠΑ, υποστήριξη του ΕΤΠΑ με τις κοινοτικές πρωτοβουλίες URBAN και INTERREG) είναι ορθές και τις υποστηρίζω. Ελπίζω ότι το Συμβούλιο θα τις εγκρίνει γρήγορα γιατί δεν μπορούμε πλέον να επιτρέψουμε άλλη επιπλοκή.

<SPEAKER ID=120 NAME="Costa Neves">
Καταψήφισα το σχέδιο κανονισμού σχετικά με την ανάπτυξη της υπαίθρου επειδή σε αυτό δεν γίνεται καμία αναφορά στα ειδικά προγράμματα υπέρ των άκρως απομακρυσμένων περιφερειών (POSEIMA)!
<P>
Καταψήφισα το σχέδιο κανονισμού περί των γενικών διατάξεων για τα διαρθρωτικά ταμεία διότι το εν λόγω κείμενο είναι ανυπόστατο όσον αφορά τις άκρως απομακρυσμένες περιφέρειες, όπως μπορούμε να συμπεράνουμε από τη βασική αναφορά που γίνεται στις εν λόγω περιφέρειες, στο άρθρο 3: «σε αυτό το Στόχο (τον υπ' αριθ. 1) εντάσσονται επίσης οι άκρως απομακρυσμένες περιφέρειες που βρίσκονται κάτω από το όριο του 75 %...». Μα όλες βρίσκονται κάτω από αυτό το όριο! Επομένως, τί σημαίνει αυτή η αναφορά;
<P>
Μετά από τόσο κόπο για την τυπική αναγνώριση του υπεραπόκεντρου χαρακτήρα ορισμένων περιφερειών στο πλαίσιο της Συνθήκης του Αμστερνταμ, βρέθηκα στην υποχρέωση να καταψηφίσω τους συγκεκριμένους κανονισμούς, που παίζουν πρωταγωνιστικό ρόλο στην ιστορία μίας χαμένης ευκαιρίας.
<P>
Ταυτόχρονα, οφείλω να υπογραμμίσω τη σπουδαία συμβολή του Ευρωπαϊκού Κοινοβουλίου με στόχο τη βελτίωση της Ατζέντας 2000:
<P>
για την προώθηση των διαρθρωτικών δράσεων θα διατίθεται το 0, 46 % του ΑΕγχΠ της Ευρωπαϊκής Ένωσης·-οι περιοχές του Στόχου 1 θα λαμβάνουν τα δύο τρίτα των συνολικών διαθέσιμων πιστώσεων των ταμείων, γεγονός που θα βοηθήσει στη συγκέντρωση των πόρων εκεί όπου αυτοί είναι περισσότερο αναγκαίοι·-το βασικό κριτήριο για τη διάθεση πόρων των ταμείων συνεχίζει να είναι το επίπεδο ανάπτυξης της κάθε περιφέρειας, και όχι οποιοδήποτε άλλο!...-το Κοινοβούλιο συνέβαλε στην παραμονή της Πορτογαλίας, της Ισπανίας και της Ιρλανδίας μεταξύ των χωρών που δικαιούνται ενισχύσεις του Ταμείου Συνοχής, παρ' όλο που προσχώρησαν στη ζώνη του ευρώ·-αναγνωρίσθηκε ο ρόλος που διαδραματίζουν οι μη κυβερνητικές οργανώσεις στην περιφερειακή ανάπτυξη·-αποσαφηνίσθηκε και ενισχύθηκε η αρχή της εταιρικής σχέσης, που εγγυάται τη συμμετοχή και τη διαφάνεια·-αμβλύνθηκαν οι ολέθριες συνέπειες από την απώλεια πιστώσεων που δεν χρησιμοποιούνται, με την πρόταση για επαναδιάθεσή τους στο ίδιο κράτος μέλος·-το ποσοστό του αποθεματικού που δεν κατανέμεται εξ αρχής στα κράτη μέλη, και που προορίζεται για πριμοδότηση των κρατών που θα επιτύχουν τη βέλτιστη απορρόφηση των πόρων, μειώθηκε από 10 % σε 4 %·-διασφαλίσθηκε η κοινοτική πρωτοβουλία URBAN, που προορίζεται για τις πόλεις·-άνοιξε ο δρόμος για στήριξη του τουρισμού και των πρωτοβουλιών στον τομέα του πολιτισμού με πόρους του ΕΤΠΑ·-ενθαρρύνθηκε η χρησιμοποίηση των διευρωπαϊκών δικτύων για καλύτερη διασύνδεση των νήσων και των απόμακρων περιοχών με το κέντρο.Πόσοι πολλοί στόχοι επιτεύχθηκαν!
<P>
Κρίμα που τελικώς παραβλέφθηκαν οι άκρως απόμακρες περιφέρειες!

<SPEAKER ID=121 NAME="Cunha">
Δεν ψήφισα υπέρ των τελικών κειμένων των ψηφισμάτων με θέμα τη μεταρρύθμιση της ΚΓΠ για τους ακόλουθους λόγους: 1. Η εν λόγω μεταρρύθμιση δεν διασφαλίζει μία επανεξισορρόπηση ανάμεσα στα διάφορα συστατικά μέρη της ΚΓΠ, ούτε εγγυάται την ακριβοδίκαιη αντιμετώπιση μεταξύ παραγωγών, παραγόμενων προϊόντων και εδαφών·2. Δεν συμβάλλει στην επίτευξη της οικονομικής και κοινωνικής συνοχής στην ευρωπαϊκή ύπαιθρο, από τη στιγμή που δεν δημιουργήθηκαν μηχανισμοί με στόχο τη διαβαθμισμένη μεταχείριση των διαφορετικών παραγωγικοτήτων έτσι ώστε να ευνοηθούν οι γεωργίες με χαμηλότερη απόδοση, παρά και ενάντια στην πρόταση που ενέκρινε το Ευρωπαϊκό Κοινοβούλιο·3. Δεν προβλέπει κανένα ειδικό μέτρο στήριξης των μικρών παραγωγών, οι οποίοι είναι ακριβώς οι πιο ευάλωτοι και αυτοί που διατρέχουν μεγαλύτερο κίνδυνο εγκατάλειψης·4. Δεν προωθεί στον απαιτούμενο βαθμό την πολιτική για ανάπτυξη της υπαίθρου, και έτσι δεν διασφαλίζει την έμπρακτη εφαρμογή του ευρωπαϊκού γεωργικού προτύπου και της πολυλειτουργικότητας που απορρέει από αυτό·5. Δεν προασπίζει την ευρωπαϊκή γεωργία ενόψει του επόμενου γύρου διαπραγματεύσεων στο πλαίσιο του Παγκόσμιου Οργανισμού Εμπορίου·6. Δεν προάγει την επίλυση των διαφόρων προβλημάτων που αντιμετωπίζει η πορτογαλική γεωργία: δεν προβλέπεται αύξηση των ποσοστώσεων στρατηγικού χαρακτήρα, όπως αυτές που αφορούν τις αρδευόμενες εκτάσεις, τα βοοειδή και τα προβατοειδή· δεν επιτεύχθηκε η αύξηση της παραγωγικότητας αναφοράς στον τομέα των σιτηρών και των ελαιούχων σπόρων· δεν εγκρίθηκε κοινοτική χρηματοδότηση με σκοπό την αναδιάρθρωση του τομέα του γάλακτος·8. Τέλος, επειδή πρόκειται απλώς για μία μεταρρύθμιση στο πλαίσιο του status quo , που στερείται πολιτικής τόλμης και είναι ανίκανη να προετοιμάσει την ευρωπαϊκή γεωργία ώστε να αντεπεξέλθει στις αυξημένες προκλήσεις της παγκοσμιοποίησης, εφόσον ευνοεί περισσότερο τους πιο αποδοτικούς παραγωγούς και τις αποδοτικότερες γεωργίες.
<P>
Με άλλα λόγια, πρόκειται για μία μεταρρύθμιση η οποία αντιτίθεται επί της ουσίας στις γενικές αρχές για τη μεταρρύθμιση που είχε καθορίσει το Ευρωπαϊκό Κοινοβούλιο στη γενική του έκθεση του Ιουνίου 1998.

<SPEAKER ID=122 NAME="Darras">
Η επιμονή και η εμμονή των μελών της Επιτροπής Περιφερειακής Πολιτικής του Ευρωπαϊκού Κοινοβουλίου και των δύο εισηγητών μας τελικώς καρποφόρησαν. Χαίρομαι για αυτό και ευχαριστώ τους συναδέλφους μας για την προσπάθεια που κατέβαλαν για να μας πείσουν.
<P>
Μετά από τα πορίσματα του Ευρωπαϊκού Συμβουλίου στο Βερολίνο, η Επιτροπή Περιφερειακής Πολιτικής έπρεπε να αγωνιστεί σε ένα σημαντικό μέτωπο για όλους τους ευρωπαίους πολίτες: τη δημιουργία μίας τέταρτης κοινοτικής πρωτοβουλίας, Urban, η οποία απευθύνεται στην οικονομική και κοινωνική ανασυγκρότηση των πόλεων και αστικών περιοχών που αντιμετωπίζουν κρίση, έτσι ώστε να προωθηθεί μία βιώσιμη ανάπτυξη.
<P>
Ήταν μία από τις προτεραιότητες της Ομάδας μας του Ευρωπαϊκού Σοσιαλιστικού Κόμματος, είχαμε επιτύχει την ψήφισή της από την Ολομέλεια του Στρασβούργου στις 19 Νοεμβρίου 1998 και οφείλαμε να την κάνουμε να εγκριθεί από την Επιτροπή και το Συμβούλιο. Έπρεπε να συμβεί έτσι για την αξιοπιστία του Κοινοβουλίου μας και των δεσμεύσεων που αναλάβαμε έναντι των πολιτών. Έπρεπε η Ένωση να βοηθήσει επίσης όσους δεν θα «περιλαμβάνονταν» σε μία «ζώνη» ή σε έναν περιφερειακό «στόχο». Διακυβευόταν το χρέος αλληλεγγύης που είχαμε, δοκιμαζόταν η αντίληψη μας για την Ευρώπη.
<P>
Αναγνωρίστηκε η ορθότητα της άποψής μας. Για αυτόν τον λόγο θα ψηφίσω αυτήν την έκθεση και το σύνολο των εκθέσεων που συνθέτουν τον πακέτο «Ατζέντα 2000». Οι προοπτικές 2000-2006 μπορούν τώρα να ξεκινήσουν. Το Κοινοβούλιό μας ολοκληρώνει έτσι αυτή την κοινοβουλευτική περίοδο, κλείνοντας τον πρωταρχικό φάκελο για το μέλλον μας, για το μέλλον της Ευρώπης και για το μέλλον της διεύρυνσης. Ήταν μία μακρά αναμέτρηση, δυσχερής, δύσκολη και ενίοτε γεμάτη παγίδες, πάντα όμως συναρπαστική και χαίρομαι που συμμετείχα.

<SPEAKER ID=123 NAME="des Places">
Η μεταρρύθμιση των διαρθρωτικών ταμείων δεν επιφέρει καμία διόρθωση της ανεπαρκούς περιφερειακής πολιτικής. Δεν θα συμβάλλει στη βελτίωση της οικονομικής και κοινωνικής συνοχής. Θα επιφέρει μία ιδιαίτερα επιζήμια ρήξη στην περιφερειακή πολιτική, εις βάρος κυρίως πολυάριθμων γαλλικών αγροτικών ζωνών.
<P>
Δεν θα μακρηγορήσουμε με το να σταθμίζουμε και να ζυγίζουμε καθεμιά από τις διατάξεις, λίγο ως πολύ επιτυχημένες, που περιέχονται στον γενικό κανονισμό. Η Ομάδα των Ανεξαρτήτων για την Ευρώπη των Εθνών επιμένει να αναρωτιέται για τα οφέλη που υποτίθεται ότι αποφέρουν τα δαπανηρά διαρθρωτικά ταμεία, πελατειακά όργανα της Επιτροπής στην υπηρεσία μίας συγκεντρωτικής Ευρώπης.
<P>
Ως προς αυτό, η μεταρρύθμιση των διαρθρωτικών ταμείων παρουσιάζει έναν νέο δημοσιονομικό πληθωρισμό: 195 δισεκατομμύρια Ecu για τη διαρθρωτική πολιτική, 18 δισεκατομμύρια για το Ταμείο Συνοχής, 49 δισεκατομμύρια για τα προενταξιακά μέσα. Οι περιφέρειες του Στόχου 1 χάνουν τη μερίδα του λέοντος, με 69, 7 % των διαρθρωτικών πιστώσεων έναντι 11, 5 % για τον Στόχο 2.
<P>
Όλοι συναγωνίζονται στην ευφράδεια για να ζητήσουν επιπλέον πιστώσεις, χωρίς κανείς να αναρωτιέται για την αποτελεσματικότητα των χρημάτων που δαπανώνται. Τι να πούμε για τη δημοσιονομική διαδικασία που συνίσταται στον καθορισμό ενός στόχου δαπανών αντί ενός ανώτατου ορίου δαπανών, στην ανεύρεση με κάθε τίμημα σχεδίων για να δαπανηθούν οι πιστώσεις που έχουν ψηφιστεί, αντί να εκχωρηθούν πιστώσεις στα ήδη υπάρχοντα σχέδια; Η δαπάνη γίνεται αυτοσκοπός και εγγυάται την επιτυχία ενός προγράμματος.
<P>
Επιπλέον, μπορεί να φανεί περίεργο που ο Στόχος 2, ο οποίος αφορά τις βιομηχανικές και αγροτικές περιφέρειες που βρίσκονται σε οικονομική αναδόμηση, θυσιάστηκε προς όφελος των Στόχων 1 και 3 κατά τις διαπραγματεύσεις: η χρηματοδότησή του θα είναι, για την περίοδο 1999-2006, 22, 5 δισεκατομμύρια Ecu, ένας αριθμός λίγο ως πολύ παρόμοιος με εκείνον της περιόδου 1994-1999. Οι αγροτικές περιφέρειες που έχουν επιλεγεί για τον Στόχο 5β θα βρίσκονται ανάμεσα στα βασικά θύματα αυτής της κατάστασης: στη Γαλλία, ένα τρίτο του πληθυσμού που έχει επιλεγεί με αυτή την ιδιότητα, δεν θα δεχθεί μετά από τη μεταβατική περίοδο άλλα διαρθρωτικά ταμεία.
<P>
Το μέλλον του αγροτικού κόσμου φαίνεται ότι είναι ακόμη πιο αβέβαιο αφού μάλιστα η Επιτροπή και το Κοινοβούλιο, που πάντα αυτό που τους νοιάζει είναι το να ιδιοποιούνται νέους τομείς αρμοδιοτήτων, θέλουν να αναπτύξουν μία ολοκληρωμένη αστική πολιτική, εις βάρος της αρχής της επικουρικότητας. Η έκθεση Orlando, η οποία εγκρίθηκε όπως-όπως την περασμένη Τρίτη, δίχως καν να ακολουθήσει ψηφοφορία, αντηχεί την ομιλία που έκανε όταν έλαβε το χρίσμα ο Πρόεδρος Prodi για να ζητήσει αυτήν την ευρωπαϊκή πολιτική των πόλεων. Ακόμη μία φορά, η Ομάδα των Ανεξαρτήτων για την Ευρώπη των Εθνών επαναλαμβάνει την επιθυμία της να δει την Ευρωπαϊκή Ένωση να αφιερώνει τις προσπάθειές της στις υπάρχουσες κοινές πολιτικές (ΚΓΠ, ΚΑΠ...), αντί να ασχολείται με όλο και περισσότερους τομείς, με κίνδυνο να αυξήσει το απαραίτητα αναποτελεσματικό πασπάλισμα των τελευταίων δημοσίων και να ενθαρρύνει τον πάντα επιζήμιο πληθωρισμό των δημοσίων δαπανών.
<P>
Δεν είναι μόνο αυτή η ανωμαλία της μεταρρύθμισης των διαρθρωτικών ταμείων. Έτσι, πολλές περιφέρειες χαίρουν ιδιαιτέρας μεταχείρισης, που είναι ο καρπός πολιτικού παζαρέματος, επιτρέποντάς τις να ξεφύγουν από την αυστηρότητα των κοινών αποφάσεων. Τρεις μόνο χώρες έμειναν απ' έξω: το Λουξεμβούργο, η Φιλανδία... και η Γαλλία. Η περίπτωση του βελγικού Hainaut είναι χαρακτηριστική. Λαμβάνει μία επιπλέον χρηματοδότηση 15 εκατομμυρίων Ecu για να αντισταθμίσει το γεγονός ότι δεν επελέγη στον Στόχο 1, ενώ το γαλλικό, όμορο Hainaut δεν λαμβάνει τίποτε: μία διάκριση που δεν δικαιολογεί ούτε το ΑΕΠ, ούτε το ποσοστό ανεργίας των δύο περιφερειών.
<P>
Από το παράδειγμα αυτό φαίνεται αρκετά καλά η θέση της Γαλλίας στο τέλος των διαπραγματεύσεων για την Ατζέντα 2000. Η Γερμανία την έκανε πιο ευαίσθητη στα γεωργικά ζητήματα και η Γαλλία ήταν θεατής μίας κακομεταχείρισης των θέσεων της στον τομέα των περιφερειών, χωρίς ωστόσο να καταφέρει να διατηρήσει τις θέσεις της ως προς την ΚΓΠ.
<P>
Η μεταρρύθμιση των διαρθρωτικών ταμείων είναι μία αποτυχία: αποτυχία για την Ευρώπη, αποτυχία για τη Γαλλία. Επομένως, το μόνο που μπορούσε να κάνει η Ομάδα των Ανεξαρτήτων για την Ευρώπη των Εθνών ήταν να απορρίψει την έκθεση Mc Carthy-Χατζιδάκη.

<SPEAKER ID=124 NAME="Klaί">
Η διαρθρωτική πολιτική στο μεταξύ έχει αναπτυχθεί κι έχει γίνει σημαντικός παράγων της κοινοτικής πολιτικής. Περίπου ένα τρίτο του κοινοτικού προϋπολογισμού διατίθεται για διαρθρωτικά μέτρα.
<P>
Όλοι συμφωνούμε στο ότι η ευρωπαϊκή διαρθρωτική ενίσχυση δεν μπορεί να εξυπηρετήσει εξ ίσου και από λίγο όλες τις περιοχές της Ευρώπης. Αυτό σημαίνει τον περιορισμό των προς ενίσχυση περιοχών και συνεπώς των περιοχών στόχων.
<P>
Είναι καλό που δημιουργήσαμε μια μεταβατική φάση για τις περιοχές που στο μέλλον θα εξαιρεθούν από την ενίσχυση (πολλές περιοχές του στόχου 2), η οποία θα αποτρέψει την απότομη διακοπή προγραμμάτων που άρχισαν καλά. Αυτό που δεν επιτεύχθηκε είναι η «ενίσχυση της υπαίθρου» που είχαμε ζητήσει. Έχουμε βέβαια την κοινοτική πρωτοβουλία LEADER, αλλά αυτή είναι σταγόνα στον ωκεανό. Είναι λάθος να αξιολογούμε τις περιοχές της υπαίθρου στην Ευρώπη με βάση υψηλούς αριθμούς πληθυσμού. Εδώ, η μονάδα μέτρησης είναι η υποδομή που λείπει και οι διαρθρωτικές αδυναμίες. Εκεί που αυτά δεν υπάρχουν, δημιουργείται ένας φαύλος κύκλος: όπου λείπει η υποδομή, λείπουν και θέσεις εργασίας. Οι άνθρωποι δεν μπορούν να βγουν με τις δικές τους δυνάμεις από τον κύκλο αυτόν.
<P>
Συζητήσαμε για το RESTRUCT ή το RECOVER, και θα έχουμε το URBAN ως τέταρτη κοινοτική πρωτοβουλία.
<P>
Το κριτήρια για τις μικρές και μεσαίες πόλεις είναι ο πληθυσμός πάνω από 50.000 κατοίκους. Αυτό σημαίνει γι' άλλη μια φορά τον αποκλεισμό μικρότερων δομών, και δομών της ευρωπαϊκής υπαίθρου. Θέλουμε την προσέγγιση των πιο φτωχών στις πλουσιότερες περιοχές της Ευρώπης.
<P>
Όμως, σας παρακαλώ να μην αφήσουμε εδώ να αποκλειστούν οι περιοχές της υπαίθρου με διαρθρωτικές αδυναμίες!

<SPEAKER ID=125 NAME="Napoletano">
Το Ευρωπαϊκό Κοινοβούλιο παρακολούθησε με προσοχή τη διαδικασία λήψης αποφάσεων που οδήγησε στον καθορισμό των νέων κανονισμών για τα διαρθρωτικά ταμεία.
<P>
Το τελικό αποτέλεσμα, παρότι δεν αποδέχεται εκατό τοις εκατό τα αιτήματα που έκανε το Κοινοβούλιο, επηρεάστηκε ευρύτατα από αυτό μέσω της εργασίας της Επιτροπής Περιφερειακής Πολιτικής, των εισηγητών και της ομάδας που διεξήγαγε τις διαπραγματεύσεις.
<P>
Έχοντας συμμετάσχει ενεργά σε ολόκληρη την πορεία, δηλώνω ότι είμαι ιδιαίτερα ικανοποιημένη από την απόφαση να ανανεωθεί το πρόγραμμα URBAN.
<P>
Αυτό το αποτέλεσμα είναι ιδιαίτερα σημαντικό για τις πόλεις, γιατί εντείνει και καθιστά πιο αξιόπιστο το Σχέδιο δράσης για μια βιώσιμη πόλη, που παρουσιάστηκε τον περασμένο Νοέμβριο στη Βιέννη από την Επιτροπή, και γιατί ενισχύει τα μέσα που ήδη περιλαμβάνονται στους Στόχους 1 και 2 των διαρθρωτικών ταμείων υπέρ των πόλεων.
<P>
Τέλος, ευχαριστώ τους εισηγητές του κανονισμού πλαισίου, γιατί θέλησαν να αντιμετωπίσουν το πρόβλημα μιας ιταλικής περιοχής που εμείς αγαπάμε ιδιαίτερα. Πρόκειται για την περιοχή Abruzzi, η οποία αποκλείστηκε από τον Στόχο 1 των διαρθωτικών ταμείων το 1994. Είναι η μοναδική περιοχή στην Ευρώπη η οποία δεν μπόρεσε να ωφεληθεί από κανένα συνοδευτικό μέτρο που προβλέπεται στους νέους κανονισμούς για τις περιοχές που θα εξέλθουν από το Στόχο 1.
<P>
Το Ευρωπαϊκό Συμβούλιο του Βερολίνου ανέφερε αυτήν την κατάσταση στις «ειδικές περιπτώσεις» που παρουσιάζονται στο παράρτημα της έκθεσης που θα εγκρίνουμε. Ωστόσο, στο σημείο 44 των αποφάσεων του Συμβουλίου δεν διευκρινίζεται σε τι ακριβώς συνίσταται αυτή η ιδιαίτερη προσοχή την οποία, εν καιρώ, προτίθεται το Συμβούλιο να δώσει σε αυτήν την περιοχή.
<P>
Εύχομαι ότι η προτροπή του Ευρωπαϊκού Κονοβουλίου θα οδηγήσει τόσο το Συμβούλιο όσο και την Επιτροπή στο να ποσοτικοποιήσει την οικονομική επιχορήχηση και/ή τον αριθμό το πληθυσμού που μπορεί να γίνει δεκτός και τη δυνατότητα να δοθούν κρατικές ενισχύσεις κατά παρέκκλιση του ανταγωνισμού όπως ορίζεται από το άρθρο 92, παράγραφος 3, σημείο γ) της Συνθήκης, έτσι όπως έγινε και για τις άλλες, τις λεγόμενες ειδικές, περιπτώσεις.

<SPEAKER ID=126 NAME="Schroedter">
Ψήφισα υπέρ της έκθεσης! Το Ευρωπαϊκό Κοινοβούλιο βελτίωσε με υποδειγματικό τρόπο την πρόταση της Επιτροπής. Οι θετικές μεταβολές θα ωφελήσουν κυρίως τους Ευρωπαίους πολίτες της περιφέρειεας. Τα δικαιώματά τους για συμμετοχή ενισχύθηκαν σημαντικά. Είναι πολύ κρίμα που το Συμβούλιο δίστασε να υιοθετήσει αυτούς τους μεγάλης εμβέλειας κανόνες.

<SPEAKER ID=127 NAME="Titley">
Θα υπερψηφίσω με ενθουσιασμό αυτήν την έκθεση σήμερα. Βασιζόμενος στο έργο των Εργατικών βουλευτών του Ευρωπαϊκού Κοινοβουλίου, ο Tony Blair κέρδισε πολλά για τη Βρετανία - και ιδιαίτερα για τη βορειοδυτική περιφέρεια - στη Σύνοδο Κορυφής του Βερολίνου. Αυτό είχε ως αποτέλεσμα να συνεχιστεί η ροή ευρωπαϊκών πόρων στη βορειοδυτική περιφέρεια· οι πόροι αυτοί θα μας βοηθήσουν να αντιμετωπίσουμε την ανεργία, τον κοινωνικό αποκλεισμό και τη ρύπανση του περιβάλλοντος. Αυτό δεν είναι παρά ένα ακόμα παράδειγμα που αποδεικνύει ότι η θετική προσέγγιση που ακολουθούν οι Εργατικοί στο θέμα της Ευρώπης αποφέρει απτά αποτελέσματα για το λαό της Βρετανίας.
<P>
Οι πόροι της Ευρωπαϊκής Ένωσης έχουν ήδη αποφέρει σταθερή βελτίωση στη ζωή των ανθρώπων της βορειοδυτικής περιφέρειας. Στα δικά μου μέρη, στο Manchester, η Ευρωπαϊκή Ένωση έβαλε 13 εκατομμύρια λίρες Αγγλίας στο δίκτυο ελαφρού σιδηροδρόμου Metrolink. Επίσης, η Ευρωπαϊκή Ένωση συνεισέφερε στην οικοδόμηση της βιομηχανικής περιοχής Trafford Park, με την οποία δημιουργήθηκαν πάνω από 15.000 θέσεις εργασίας. Τα ευρωπαϊκά κεφάλαια έπαιξαν κεντρικό ρόλο στο να μετατραπούν οι παλιές αποβάθρες του Manchester στο Salford Quays σε ένα εμπορικό κέντρο που σφύζει από ζωή, με αποτέλεσμα τη δημιουργία 4.000 θέσεων εργασίας. Οι πόροι της Ευρωπαϊκής Ένωσης συνέβαλαν επίσης στη μετατροπή του Manchester σε μεγάλο πολιτιστικό και τουριστικό κέντρο, συμβάλλοντας στην οικοδόμηση του εκθεσιακού κέντρου G Mex, του Μεγάρου Συναυλιών Bridgewater, του Μουσείου Επιστημών και Βιομηχανίας του Manchester και του Αυτοκρατορικού Πολεμικού Μουσείου (στο Βορρά).
<P>
Οι Συντηρητικοί, άσπονδοι εχθροί της Ευρώπης - αυτοί που έχουν αρχηγό τους τον William Hague, αυτούς εννοώ - θα ήθελαν να μας κάνουν να πιστέψουμε ότι το μόνο που φέρνει η Ευρωπαϊκή Ένωση είναι γραφειοκρατία και παρεμβάσεις. Με μία θετική προσέγγιση, ωστόσο, η Ευρωπαϊκή Ένωση μπορεί να συνεισφέρει ουσιαστικά στη ζωή των καθημερινών ανθρώπων στη βορειοδυτική περιφέρεια. Όσο οι Συντηρητικοί ζητούν πίστωση χρόνου για να επουλώσουν τις διασπάσεις τους, οι Εργατικοί κοπιάζουν για να κάνουν τις Βρυξέλλες να εργαστούν προς όφελος της Βρετανίας.

<SPEAKER ID=128 NAME="Trizza">
Εξ ονόματος της Εθνικής Συμμαχίας εκφράζω ικανοποίηση για το γεγονός ότι το Κοινοβούλιο, πριν από τη διάλυσή του, εξέφρασε τη γνώμη του σχετικά με τη μεταρρύθμιση των διαρθρωτικών ταμείων. Επαναλαμβανόμενες ασυνεννοησίες με την Επιτροπή και το Συμβούλιο δημιούργησαν τον κίνδυνο να αμφισβητηθεί η εγγυρότητα του αποτελέσματος τόσων προσπαθειών, με το φόβο να καταλήξουν οι διαπραγματεύσεις σε επιδείξεις ισχύος μεταξύ των θεσμικών οργάνων.
<P>
Χαιρόμαστε που μαζί με τη δημιουργία των κειμένων των νέων κανονισμών, δώσαμε το έναυσμα για τον καθορισμό μιας ενεργούς συνεργασίας στη διαχείριση των ταμείων, ακόμα και μέσω του κώδικα δεοντολογίας μεταξύ της Επιτροπής και του Κοινοβουλίου όσον αφορά την υλοποίηση των διαρθρωτικών πολιτικών. Αυτό θα επιτρέψει στο Κοινοβούλιο να αποτελέσει τον πρωταγωνιστή της μεταρρύθμισης, από τη φάση ακόμα της υλοποίησης και καθόλη την περίοδο προγραμματισμού.
<P>
Η επανένταξη του URBAN στα πλαίσια των κοινοτικών πρωτοβουλιών αποτελεί μια νίκη για όλους τους ευρωπαίους πολίτες. Πρέπει να αναγνωριστεί ο ρόλος κλειδί των αστικών και μητροπολιτικών περιοχών στην περιφερειακή ανάπτυξη.
<P>
Η σημασία μιας ισόρροπης και συμπληρωματικής ανάπτυξης μεταξύ αστικών και αγροτικών ζωνών είναι ουσιώδης για την οικονομική και περιφερειακή ανάπτυξη. Για το σκοπό αυτό είναι αναγκαίο να ενταθεί σε όλα τα επίπεδα η συνεργασία με τις περιφερειακές και τοπικές αρχές και με τους κοινωνικοοικονομικούς φορείς, που βρίσκονται πιο κοντά στην πραγματικότητα των περιοχών, όπως αυτή εξελίσσεται. Πρέπει όμως να λαμβάνουμε υπόψη τις ανισότητες που προκαλούνται από τις ανταγωνιστικές διαφορές μεταξύ των περιοχών, οι οποίες οφείλονται στα διαφορετικά επίπεδα της απασχόλησης, της ποιότητας των υποδομών, του φυσικού περιβάλλοντος και της ανάπτυξης, και ιδιαίτερα κατά την λεπτή φάση που ξεκινά τώρα με τον εντοπισμό των περιοχών που μπορούν να συμπεριληφθούν στο Στόχο 2.
<P>
Σε γενικές γραμμές είμαστε υπέρ της μεταρρύθμισης, αλλά πρέπει να εκφράσουμε ορισμένες επιφυλάξεις σχετικά με πτυχές οι οποίες δεν έχουν ακόμα μελετηθεί επαρκώς, όπως για παράδειγμα η επίπτωση στις περιοχές οι οποίες, εξ ονόματος της αρχής συγκέντρωσης, κινδυνεύουν να υποστούν μια ανάσχεση στη διαδικασία ανάπτυξής τους. Οι πληθυσμοί αυτών των ζωνών θα υποστούν τις συνέπειες και αυτό δεν βοηθά στο να αποδείξουμε ότι η Ευρωπαϊκή Ένωση δρα για την ανάπτυξη των μειονεκτούντων περιοχών.
<P>
Και η Ιταλία κινδυνεύει να πληγεί κατά την λογιστική καταχώρηση του ανώτατου ορίου χρηματικών πόρων που προβλέπονται για το νέο στόχο 2. Οι περιοχές σε βιομηχανική και αγροτική παρακμή (πρώην στόχοι 2 και 5β) θα δουν να μιεώνεται το ποσοστό χρηματοδότησης σε σχέση με την προηγούμενη περίοδο προγραμματισμού, με ένα μέγιστο εγγυημένο επίπεδο μείωσης της τάξης του 33 τοις εκατό του ενδιαφερόμενου πληθυσμού. Σε αυτό το ποσοστό, όμως, θα προστίθετο αυτό που οφείλεται στη συμπερίληψη των περιοχών που θα αποκλειστούν από το Στόχο 1, προκαλώντας μια περαιτέρω δυσχέρεια για αυτές τις περιοχές. Χωρίς να υπολογίζουμε την περίπτωση του Abruzzo - η μοναδική ευρωπαϊκή περιοχή που βγήκε από το Στόχο 1 πριν από το τέλος της παρούσας περιόδου προγραμματισμού - η οποία, αμφιταλαντευόμενη μεταξύ μεταβατικής ενίσχυσης και συμπερίληψης στο Στόχο 2, κινδυνεύει να μη βρει μια σωστή θέση στο πλαίσιο αυτής της μεταρρύθμισης.
<P>
Έκθεση Colom i Naval (A4-0230/99)
<SPEAKER ID=129 LANGUAGE="FR" NAME="Bourlanges">
Κύριε Πρόεδρε, η ψηφοφορία για την έκθεση Colom i Naval διεξήχθη στις συνθήκες που γνωρίζουμε. Θα ήθελα να πω ότι παρόλο που δεν ενέκρινα αυτήν την υπόθεση, προτίθεμαι προφανώς, ως εισηγητής του προϋπολογισμού και αν το μέλλον μου επιφυλάσσει να συνεχίσω σε αυτήν τη θέση, κάτι το οποίο μόνο ο Θεός και οι εκλογείς γνωρίζουν, και εγώ και η Ομάδα μου να επιδείξουμε όσο το δυνατόν πιο έντιμο πνεύμα διοργανικής συνεργασίας γίνεται. Η δυσπιστία μας ως προς τη συμφωνία δεν σήμαινε δυσπιστία ως προς τη συνεργασία. Σήμαινε τη δυσπιστία μας ως προς έναν υπερβολικά πιεστικό, αβέβαιο επταετή δημοσιονομικό προγραμματισμό.
<P>
Επαναλαμβάνω αυτό που είπα πριν: λυπάμαι απλώς που η ψηφοφορία διεξήχθη σε συνθήκες όπως αυτές που κηλιδώνουν αυτή τη συμφωνία αβεβαιότητας και που θέτουν στο έλεος της οποιασδήποτε κατάλληλης ψηφοφορίας αυτού του Κοινοβουλίου. Εμμένω, κύριε Πρόεδρε, στο ότι σε αυτό το σημείο, δεν εξυπηρετήσατε τη διοργανική συνεργασία επιβάλλοντας τον κανόνα ψηφοφορίας τον οποίο επιλέξατε.

<SPEAKER ID=130 LANGUAGE="FR" NAME="Fabre-Aubrespy">
Κύριε Πρόεδρε, καταψήφισα την έκθεση Colom i Naval για διαδικαστικούς κυρίως λόγους, οι οποίοι αναφέρθηκαν κατά την ψηφοφορία και τους οποίους εγώ ο ίδιος έθιξα.
<P>
Είναι απαράδεκτο το γεγονός ότι η έκθεση, με τον τρόπο που παρουσιάζεται από την Επιτροπή Προϋπολογισμών, περικλείει μία τροπολογία η οποία προχωρά πολύ περισσότερο από ό, τι το αντικείμενο της ίδιας της έκθεσης, σε τέτοιο σημείο που βρίσκεται τελείως ξεκάρφωτη, αφού όταν την εξετάσαμε στην Επιτροπή Προϋπολογισμών, στις 29 Απριλίου, δεν ετέθη ζήτημα, εκείνη την στιγμή, να εγκρίνουμε το κείμενο της συμφωνίας.
<P>
Θέλω να προσθέσω σε αυτά που είπε ο κ. Bourlanges πριν λίγο ότι δεν μπορούμε να εξετάσουμε τις διοργανικές συμφωνίες ξεχωριστά. Το σύνολο της διαδικασίας δεν είναι σωστό. Δεν είναι σωστή, αφενός γιατί πράγματι δεν υπάρχει απόλυτη πλειοψηφία, όπως παρατηρήσατε κι εσείς ο ίδιος σχετικά με τη διοργανική συμφωνία της 17ης Ιουλίου 1998 για την εξωτερική πολιτική και την κοινή ασφάλεια, μία συμφωνία για την οποία αγωνίστηκα με την Ομάδα μου και αφετέρου, γιατί δεν έχει γίνει η παραμικρή επικύρωση, από τα εθνικά κοινοβούλια, κειμένων τα οποία προσθέτουν, τροποποιούν, συμπληρώνουν, ενίοτε ουσιαστικά, τις συνθήκες.
<P>
Συνεπώς, αυτό που είπε ο κ. Bourlanges πριν λίγο σχετικά με τη δημοσιονομική πτυχή είναι ιδιαιτέρως αληθές, θα έπρεπε όμως να είχε συμπεριλάβει στο σχόλιό του όλες τις διοργανικές συμφωνίες.

<SPEAKER ID=131 LANGUAGE="SV" NAME="Andersson, Hulthιn, Lφφw, Palm και Sandberg-Fries">
Καλωσορίζουμε τη νέα διοργανική συμφωνία σχετικά με τη δημοσιονομική πειθαρχία για τα επόμενα επτά χρόνια. Οι εμπειρίες από τον δημοσιονομικό σχεδιασμό της περιόδου 1988-1999 δείχνουν ότι ήταν δυνατόν να υλοποιηθούν οι ετήσιοι προϋπολογισμού χωρίς διαμάχες. Κατέστη, επίσης, δυνατόν να εγκριθούν προϋπολογισμοί που με μεγάλα περιθώρια υπολείπονταν του ανωτάτου ορίου για τους ίδιους πόρους, δηλαδή, όσον αφορά τα έσοδα του κοινοτικού προϋπολογισμού. Θεωρούμε ότι είναι πολύ χρήσιμο να θεσπίσουμε ένα χρηματοδοτικό πλαίσιο για την ετήσια διαδικασία του προϋπολογισμού, ειδικά αν ληφθούν υπόψη τα αναγκαία προενταξιακά μέτρα. Είναι σημαντικό να διασφαλίσει η ΕΕ τους χρηματοδοτικούς πόρους για την ένταξη των χωρών της Κεντρικής και Ανατολικής Ευρώπης καθώς και της Κύπρου.
<P>
Στηρίζουμε την υποβληθείσα πρόταση σχετικά με τη μείωση του χρηματοδοτικού ανωτάτου ορίου σε σχέση με εκείνο που έχει καθοριστεί στις κατευθυντήριες γραμμές για την ΚΑΠ. Η ΕΕ δαπανά υπερβολικά πολλά καιφάλαια σε μία αγροτική πολιτική η οποία ρυθμίζεται σε υπερβολικό βαθμό και δεν είναι αρκετά προσαρμοσμένη στις σημερινές περιβαλλοντικές απαιτήσεις. Η Ευρωπαϊκή Ένωση πρέπει να συνεχίσει τη μεταρρύθμιση της ΚΑΠ. Περαιτέρω, πιστεύουμε ότι για να αυξηθεί η αποδοτικότητα της χρηματοδότησης της ευρωπαϊκής πολιτικής ο καλύτερος τρόπος είναι να επικεντρώνεται η χρηματοδότηση στα απολύτως σημαντικότερα μέτρα αντί να διαμορφώνονται μικροί προϋπολογισμοί που απορροφούν ένα υπερβολικά μεγάλο μέρος των κεφαλαίων των κρατών μελών. Ως εκ τούτου, στηρίζουμε την επιδίωξη του Συμβουλίου για τη διαμόρφωση ενός λιτού προϋπολογισμού για ολόκληρη την περίοδο.

<SPEAKER ID=132 NAME="Cederschiφld και Virgin">
Εφόσον επιθυμούμε να υπάρχει εγκράτεια όσον αφορά τον προϋπολογισμό της ΕΕ καθώς και ένας δημοσιονομικός σχεδιασμός που να διαπνέεται από πνεύμα λιτότητας και προτεραιότητες επαρκώς αιτιολογημένες, αντιτιθέμεθα στις προτεινόμενες αυξήσεις του κοινοτικού προϋπολογισμού για τα επόμενα χρόνια και ψηφίσαμε υπέρ της παραπομπής του θέματος στην Επιτροπή του Κοινοβουλίου. Όταν η οικονομία μπορεί να απαιτήσει άλλα χρονικά πλαίσια, οι επταετείς δημοσιονομικές προοπτικές χωρίς δυνατότητες ενδιάμεσων αναπροσαρμογών είναι ένα μη συνετό χρονικό πλαίσιο.

<SPEAKER ID=133 LANGUAGE="FR" NAME="Fabre-Aubrespy">
Κύριε Πρόεδρε, σχετικά με την έκθεση McCarthy, επιτρέψτε μου να σας θέσω μόνο ένα ερώτημα. Πριν λίγο, αναβάλατε μία έκθεση επειδή δεν είχαμε την γνωμοδότηση της Επιτροπής των Περιφερειών. Νομίζω ότι το ίδιο επιχείρημα ισχύει για την έκθεση McCarthy. Μπορείτε να μου το επιβεβαιώσετε; Γιατί δεν αναβάλατε την ψηφοφορία; Νομίζω ότι δεν διαθέτουμε ακόμη την γνωμοδότηση της Επιτροπής των Περιφερειών για αυτές τις γενικές διατάξεις σχετικά με τα διαρθρωτικά ταμεία.

<SPEAKER ID=134 NAME="Πρόεδρος">
Οι υπηρεσίες με πληροφορούν ότι η γνωμοδότηση της Επιτροπής των Περιφερειών για αυτή την έκθεση δεν ήταν απαραίτητη και κανείς δεν ζήτησε την γνωμοδότηση αυτή κατά τη διαδικασία, όπως συνέβη με την άλλη έκθεση που αναφέρετε.
<P>
Τώρα, ας προχωρήσουμε στην ψηφοφορία, είναι λίγο αργά για να αναρωτηθούμε αν αυτή η γνωμοδότηση απαιτείτο ή όχι. Αυτό το ερώτημα έπρεπε να είχε τεθεί πριν.

<SPEAKER ID=135 NAME="des Places">
Η έκθεση προτείνει τη συνέχιση του Ταμείου Συνοχής για τις τέσσερις δικαιούχους χώρες: Ισπανία, Πορτογαλία, Ελλάδα και Ιρλανδία.
<P>
Το Ταμείο Συνοχής ιδρύθηκε, κυρίως, για να ευνοήσει την ένταξη ορισμένων κρατών μελών στο ενιαίο νόμισμα: το κοινοτικό μάνα διενεμήθη για να μπορέσουν να αντέξουν τη δημοσιονομική δίαιτα που επιβάλλουν τα κριτήρια του Μάαστριχτ.
<P>
Για να ελαφρύνουμε το βάρος των τεσσάρων δικαιούχων κρατών του Ταμείου Συνοχής, βάζουμε τα άλλα κράτη, εκ των οποίων και τη Γαλλία, να πληρώσουν για δεύτερη φορά το τίμημα των κριτηρίων σύγκλισης. Θέλω να προσθέσω ότι το Ταμείο συμμετείχε στην άσκηση ταχυδακτυλουργίας με την οποία ορισμένα κράτη κατάφεραν να γίνουν οι θαυματουργοί της Νομισματικής Ένωσης.
<P>
Η Ομάδα των Ανεξαρτήτων για την Ευρώπη των Εθνών, η οποία αγωνίστηκε ενάντια στην ίδια την αρχή του ενιαίου νομίσματος, δεν μπορεί συνεπώς παρά να είναι επιφυλακτική ως προς αυτό το Ταμείο και τη χρήση που γίνεται. Η πολιτική της ανακατανομής, όταν τείνει προς τέτοιες υπερβολές, παίρνει ασφυκτικές αναλογίες για την οικονομία, επιβαρύνοντας την ιδιωτική πρωτοβουλία με τις υποχρεωτικές εισφορές.
<P>
Επιπλέον, το Ταμείο Συνοχής παρουσιάζει μεγάλα ελαττώματα: κυρίως, αμφισβητήσιμη αποτελεσματικότητα και χρηματοδοτικές ανωμαλίες στη χρήση των πιστώσεων.
<P>
Επιπρόσθετα, είναι ένα μέσο ομόσπονδης ανακατανομής, το αντικείμενο του οποίου είναι να επιφέρει όλο και μεγαλύτερη εξάρτηση των δικαιούχων κρατών και των πληθυσμών τους από την Επιτροπή αντί να τους επιτρέψει να υπερβούν τις δυσκολίες τους.
<P>
Μοναδικό προτέρημα του Ταμείου Σύγκλισης: διανέμεται στα κράτη μέλη και όχι στις περιφέρειές τους, όπως τα διαρθρωτικά ταμεία.
<P>
Η γέννηση του ενιαίου νομίσματος μπορεί να επιφέρει επιδείνωση των ανισοτήτων μεταξύ των κρατών με την επιτάχυνση των μετατοπίσεων, είτε προς πιο ανταγωνιστικά κράτη και περιφέρειες, είτε με την αποχώρηση από τις περιφέρειες που αντιμετωπίζουν δυσκολίες προς τους κυρίαρχους οικονομικούς άξονες που βλέπουμε ήδη ότι σχεδιάζεται (Βορειοδυτική Γερμανία, Μπενελούξ, Ile-de-France, Βόρειος Ιταλία.) Σε αυτό το πλαίσιο, το Ταμείο Συνοχής θα επιτρέψει ενδεχομένως αποφευχθεί το χειρότερο από την ΟΝΕ, θα μείνει όμως πολύ πιο κάτω από τις διακυβεύσεις.
<P>
Για αυτόν τον λόγο η Ομάδα των Ανεξαρτήτων για την Ευρώπη των Εθνών δεν μπόρεσε να ψηφίσει υπέρ της έκθεσης Collins.

<SPEAKER ID=136 NAME="Schroedter">
Η Ομάδα των Πρασίνων καταψηφίζει τη σύσταση σχετικά με τον κανονισμό του Ταμείου Συνοχής διότι στο νέο κανονισμό δεν έχουν ληφθεί σοβαρά υπόψη τα περισσότερα από τα καινοτόμα αιτήματα που είχε εκφράσει το Ευρωπαϊκό Κοινοβούλιο κατά την πρώτη ανάγνωση και τα οποία είχαν ως στόχο την ενίσχυση και την ενσωμάτωση του ρόλου του Ταμείου Συνοχής στα πλαίσια της ευρωπαϊκής διαρθρωτικής πολιτικής. Πράγματι, το Κοινοβούλιο: - εξέφραζε την αντίθεσή του στην προσέγγιση σύμφωνα με την οποία το Ταμείο Συνοχής πρέπει να εξαρτάται από το Σύμφωνο Σταθερότητας, διότι πιστεύει ότι το Ταμείο Συνοχής πρέπει να θεωρείται διαρθρωτικό εργαλείο με όλη η σημασία του όρου.- θεωρούσε ότι το Ταμείο Συνοχής πρέπει να υπόκειται στους ίδιους κανόνες εταιρικής σχέσης που ισχύουν και για τα διαρθρωτικά ταμεία, και ότι οι παρεμβάσεις του πρέπει να σχεδιάζονται σε ένα ολοκληρωμένο πλαίσιο μαζί με τις διαρθρωτικές παρεμβάσεις, με τη συμμετοχή των περιφερειακών και τοπικών αρχών· το Κοινοβούλιο ήθελε επίσης τα οριζόντια θέματα ισότητας των δύο φύλων όπως η απασχόληση και η ισότητα των ευκαιριών να λαμβάνονται υπόψη στο Ταμείο Συνοχής όπως γίνεται στα διαρθρωτικά ταμεία.- ζητούσε οι πόροι του Ταμείου Συνοχής στους τομείς των μεταφορών και της κινητικότητας να χρησιμοποιούνται για τη χρηματοδότηση σχεδίων με τα οποία θα βελτιώνεται η περιφερειακή και διαπεριφερειακή συνοχή, η διαλειτουργικότητα και οι μεταφορές πολλαπλών μέσων· επίσης, ζητούσε οι πόροι στον τομέα του περιβάλλοντος να χρησιμοποιούνται και για τη χρηματοδότηση σχεδίων για τη διατήρηση και την αποκατάσταση της βιοποικιλότητας και την προστασία των φυσικών πόρων.- τόνιζε τη σημασία που έχει η δυνατότητα να συνενώνονται μικρά σχέδια σε μία μεγαλύτερη οντότητα και ζητούσε επομένως να διατίθεται περίπου το 5 % του συνολικού δημοσιονομικού πακέτου σε τέτοια σχέδια.
<P>
Η Ομάδα των Πρασίνων θεωρεί θεμελιώδη αυτά τα αιτήματα και επομένως δεν είναι ικανοποιημένη με τη συμφωνία που επετεύχθη στο Συμβούλιο να διατηρηθεί το Ταμείο Συνοχής χωρίς να γίνει μεταρρύθμιση σε βάθος.
<P>
Επειδή πιστεύουμε ότι το κείμενο του κανονισμού που συμφωνήθηκε στο Συμβούλιο Υπουργών δεν έλαβε υπόψη του όλα αυτά τα ζητήματα, δεν μπορούμε να δώσουμε τη σύμφωνη γνώμη μας για την έναρξη του Ταμείου Συνοχής.
<P>
Δεύτερη έκθεση Gφrlach (A4-0229/99)
<SPEAKER ID=137 NAME="Querbes">
Εδώ και πολλά χρόνια, οι λαοί της Ένωσης απορρίπτουν με όλο και πιο σαφή τρόπο τις υπέρ-φιλελεύθερες πολιτικές και τις ζημίες που επιφέρουν στην απασχόληση, στο εισόδημα, στο καθεστώς κοινωνικής προστασίας και στις δημόσιες υπηρεσίες, στο περιβάλλον και στη χωροταξία.
<P>
Αντιθέτως, επιθυμούν έναν επαναπροσανατολισμό των ευρωπαϊκών πολιτικών που θα είχε ως σκοπό και ως μέσο την κοινωνική και δημοκρατική πρόοδο και την θέσπιση διεθνών συνεργασιών που θα ήταν ευνοϊκές και για τα δύο μέρη.
<P>
Οι διεκδικήσεις αυτές εκφράζονται μέσα από τους αγώνες και τις εθνικές και ευρωπαϊκές διαδηλώσεις. Βρήκαν απήχηση ακόμη και στο Βερολίνο, όπου απορρίφθηκαν τα πιο υπέρ-φιλελεύθερα σχέδια της Επιτροπής. Ούτως ή άλλως, τα συμφέροντα που τυγχάνουν της καλύτερης υπεράσπισης είναι εκείνα των μεγάλων ευρωπαϊκών και διεθνών οικονομικών και δημοσιονομικών φορέων.
<P>
Η συζήτηση αυτή όμως μένει επίσης ανοιχτή, επειδή οι εκλογές στο Ευρωπαϊκό Κοινοβούλιο τη φέρουν στο επίπεδο όλων των λαών της Ένωσης. Αυτοί είναι τώρα που πρέπει να αποφανθούν για τη μεταρρύθμιση των ευρωπαϊκών πολιτικών και του ευρωπαϊκού οικοδομήματος.
<P>
Καταψηφίζοντας τους υπέρ-φιλελεύθερους κανονισμούς της Ατζέντα 2000, επιθυμώ να τους αφήσω τη θέση για να παρέμβουν.
<P>
Δεύτερες εκθέσεις Gφrlach, Mulder, Graefe zu Baringdorf, Garot, Goepel, Fantuzzi, Philippe A. Martin (A4-0229, 0213, 0231, 0212, 0232, 0215, 0223/99)
<SPEAKER ID=138 NAME="Barthet-Mayer">
Οι συζητήσεις για την Ατζέντα 2000 διήρκησαν πάνω από ένα χρόνο και αφορούσαν τις βασικές εργασίες της Επιτροπής Γεωργίας και Ανάπτυξης της Υπαίθρου του Κοινοβουλίου. Στο τέλος της θητείας μου, τον Μάιο 1999, οι πολιτικές μου θέσεις για αυτά τα κοινωνικά θέματα όπως είναι η γεωργία, η διατροφή, η ανάπτυξη της υπαίθρου και το περιβάλλον παραμένουν οι ίδιες. Η μεταρρύθμιση της ΚΓΠ ήταν απαραίτητη, όχι όμως υπό τη μορφή που παρουσιάζεται στην Ατζέντα 2000 της Ευρωπαϊκής Επιτροπής. Οι συζητήσεις μας έδειξαν κάποια συναίνεση σε αυτό το οποίο συμφωνήθηκε τώρα να αποκαλείται το «ευρωπαϊκό αγροτικό πρότυπο», το οποίο έρχεται σε αντίθεση σε πολλά σημεία με τις υπέρ-φιλελεύθερες βλέψεις των χωρών της ομάδας του Cairns και των Ηνωμένων Πολιτειών.
<P>
Καταψήφισα συνεπώς τις εκθέσεις που δεν είχαν τροποποιηθεί επαρκώς από το Κοινοβούλιό μας και οι οποίες κατ' επέκταση στερούνται έννοιας και ουσίας· ορισμένοι εισηγητές άλλωστε συμμερίζονται τη θέση μου.
<P>
1.Η έκθεση Gφrlach δεν επιτρέπει στην παρούσα κατάσταση, με μία πολύ μικρή δημοσιονομική εισφορά, να εφαρμοστεί μία πραγματική πολιτική ανάπτυξης της υπαίθρου, παρόλο που είναι απαραίτητη περισσότερο από ποτέ, ούτως ώστε να διασφαλιστεί ένα αξιοπρεπές και βιώσιμο μέλλον στις αγροτικές περιοχές της ΕΕ (80 % της επικράτειας της ΕΕ).2.Η έκθεση Mulder υπενθυμίζει σε μία αιτιολογική σκέψη τη δυνατότητα συγχρηματοδότησης ενάντια στην οποία αγωνιστήκαμε, γιατί θα σήμαινε εν καιρώ την καταστροφή της ΚΓΠ και των στόχων της συνθήκης.3.Η έκθεση Graefe zu Baringdorf δεν επέτρεψε την παρουσίαση ενός λογικού μηχανισμού επαναπροσανατολισμού και καθορισμού του ανώτατου ορίου των γεωργικών ενισχύσεων, σύμφωνα με τα κοινωνικά και περιβαλλοντολογικά κριτήρια και ο ίδιος ο εισηγητής, μετά από τις τροπολογίες που ψηφίστηκαν στην επιτροπή, δεν θα αναγνωρίσει πιθανώς ένα τροποποιημένο κείμενο το οποίο δεν μοιάζει πολύ με το αρχικό του κείμενο.4.Όσον αφορά την έκθεση Goepel για το γάλα, σίγουρα διαβεβαίωνε τη διατήρηση ενός κάποιου status quo, αλλά αντιμετώπιζε την προοπτική κατάργησης των ποσοστόσεων γάλακτος.Αντιθέτως, υπερψήφισα τις εκθέσεις όπου η αυστηρή θέση του Κοινοβουλίου επέφερε την χαρακτηριστική υποχώρηση της αδιαλλαξίας ή της μη αντιστοιχίας των προτάσεων της Επιτροπής:
<P>
5.Την έκθεση Garot, όπου η ικανότητα και η εμμονή του εισηγητή επέτρεψαν τη μερική διαφύλαξη του τομέα του βοείου κρέατος, κυρίως για τις αγέλες θηλαζουσών αγελάδων που διατηρούν τα τοπία, δομούν τις αγροτικές παραγωγές, διασφαλίζουν εισοδήματα στις παραγωγές ποιότητας χωρίς ορμόνες και διαφυλάσσουν το περιβάλλον.6.Την έκθεση Martin, όπου οι συνάδελφοί μου κι εγώ τροποποιήσαμε κατά πολύ το κείμενο της πρότασης προς μία ευνοϊκή κατεύθυνση για όλους τους αμπελοοινικούς τομείς - ορισμένοι μας το γνωστοποίησαν μάλιστα - κυρίως σε ό, τι αφορά τον ορισμό του οίνου, την απαγόρευση κατασκευής ευρωπαϊκών οίνων με μούστους που εισάγονται από τρίτες χώρες και τη διατήρηση των οινολογικών παραδοσιακών πρακτικών και συνεπώς της ποιότητας, η οποία υπονοεί την ευρωπαϊκή πολιτιστική μας ταυτότητα.7.Την έκθεση Fantuzzi σχετικά με τα σιτηρά, ελαιούχους και πρωτεϊνούχους σπόρους, παρόλο που η μεταχείριση που επιφυλάσσεται στους ελαιούχους και πρωτεϊνούχους σπόρους δεν είναι ακόμη ικανοποιητική.Είμαι πεπεισμένη ότι οι ευρωπαίοι γεωργοί και καταναλωτές θα καταλάβουν κατ' αυτόν τον τρόπο την έννοια της ψήφου μου και θα συνειδητοποιήσουν τους αγώνες που μένουν να γίνουν, ούτως ώστε το ευρωπαϊκό οικοδόμημα να έχει ένα μέλλον σε αυτόν τον τομέα.

<SPEAKER ID=139 LANGUAGE="SV" NAME="Gahrton, Holm και Schφrling">
Απείχαμε από τις ψηφοφορίες για τις εκθέσεις των κυρίων Gφrlach, Graefe zu Baringdorf, Garot, Goepel, Fantuzzi και P. Martin, διότι θεωρούμε ότι πρέπει να καταργηθεί πλήρως η γεωργική πολιτική της ΕΕ και να επανέλθει η ευθύνη στα κράτη μέλη, για την προώθηση μίας αποτελεσματικής και φιλικής προς το περιβάλλον γεωργικής πολιτικής.
<P>
Δεύτερη έκθεση Graefe zu Baringdorf (A4-0231/99)
<SPEAKER ID=140 NAME="des Places">
Ως μέλος της Επιτροπής Γεωργίας και Ανάπτυξης της Υπαίθρου και ως συντονιστής της Ομάδας των Ανεξαρτήτων για την Ευρώπη των Εθνών καταψήφισα το σύνολο των τροπολογιών που παρουσίασε ο εισηγητής μας κ. Graefe zu Baringdorf στην Επιτροπή Γεωργίας, επειδή αυτές οι προτάσεις ήταν εντελώς ασύνδετες με την οικονομική κατάσταση που βιώνει η ευρωπαϊκή γεωργία. Με ικανοποίηση διαπίστωσα ότι η πλειοψηφία των συναδέλφων μου μελών της Επιτροπής Γεωργίας προέβησαν στην ίδια ανάλυση με εμένα. Αυτός είναι ο λόγος για τον οποίο δεν εγκρίθηκε στην Επιτροπή Γεωργίας καμία τροπολογία στην πρόταση της Επιτροπής.
<P>
Το σύνολο των γάλλων βουλευτών της Ομάδας των Ανεξαρτήτων για την Ευρώπη των Εθνών καταψήφισε το νομοθετικό ψήφισμα που θα καθιστούσε δυνατή αυτή τη στιγμή την επικύρωση του συμβιβασμού του Βερολίνου.
<P>
Η ευρωπαϊκή γεωργία βρίσκεται σε μία πολύ δυσμενή κατάσταση. Πράγματι, η τιμή των γεωργικών προϊόντων μειώνεται συνεχώς, στο μέτρο που εξαφανίζεται η αρχή της κοινοτικής προτίμησης. Η παγκοσμιοποίηση των συναλλαγών των γεωργικών προϊόντων δεν είναι νεκρό γράμμα, αλλά μία πραγματικότητα την οποία γνωρίζουν οι γεωργοί μας.
<P>
Οι μελλοντικές διαπραγματεύσεις στο πλαίσιο του Παγκόσμιου Οργανισμού Εμπορίου με κάνουν να φοβάμαι το χειρότερο για τα μελλοντικά έτη. Ο Επίτροπος Fischler δεν είπε χθες στην ολομέλεια ότι μελετά το ενδεχόμενο μίας νέας μεταρρύθμισης της Κοινής Γεωργικής Πολιτικής το 2003? Η σύμπτωση των ημερομηνιών, μεταξύ αυτής που αναφέρθηκε στην εν λόγω δήλωση και του τέλους του κύκλου των διαπραγματεύσεων το 2003 δεν αποτελεί σίγουρα ημερολογιακή σύμπτωση.
<P>
Η άμεση στήριξη των γεωργών είναι αναγκαία και απαραίτητη για ορισμένους τομείς της γεωργίας. Επί παραδείγματι, η παραγωγή που δέχεται σήμερα τη μεγαλύτερη ενίσχυση είναι η εκτροφή προβάτων. Το να θέλουμε να θεσπίσουμε ανώτατο όριο στις ενισχύσεις και να τις μειώνουμε συνεχώς αποτελεί ολοκληρωτική παρέκκλιση σε σχέση με το επίπεδο εισοδήματος αυτών των εκτροφέων. Στη Γαλλία, οι εκτροφείς προβάτων είναι αυτοί με το χαμηλότερο γεωργικό εισόδημα.
<P>
Μία γραμμική και γενικευμένη μείωση των αντισταθμιστικών ενισχύσεων θα προκαλέσει συνεπώς ανισορροπία στην ευρωπαϊκή γεωργική παραγωγή. Μόνο οι ευρωπαϊκές παραγωγές που είναι περισσότερο ανταγωνιστικές σε παγκόσμιο επίπεδο θα διατηρηθούν. Οι περιβαλλοντικές ισορροπίες, οι ισορροπίες σε ό, τι αφορά τη χωροταξία και την αξιοποίηση της υπαίθρου θα ανατραπούν ολοκληρωτικά κατά τα επόμενα χρόνια, εάν αυτή η πολιτική καταστροφής της ΚΓΠ επιδιωχθεί με την αρχική ώθηση του 1992.
<P>
Δεύτερη έκθεση Philippe-Armand Martin (A4-0223/99)
<SPEAKER ID=141 NAME="Lulling">
Η πολιτική είναι, ως γνωστόν, η τέχνη του εφικτού. Ως εκ τούτου πρέπει τώρα να κάνω μια προσπάθεια και να εγκρίνω οριστικά τις εκθέσεις που αφορούν τη μεταρρύθμιση της ΚΓΠ στο πλαίσιο της Ατζέντας 2000, δίνοντας έτσι πράσινο φως για να μπορέσει να ψηφιστεί από το Συμβούλιο Υπουργών η πολιτική απόφαση των Υπουργών Γεωργίας και της Συνόδου Κορυφής του Βερολίνου στη νομοθετική μορφή της.
<P>
Φυσικά, δεν είμαι ενθουσιασμένη με τα αποτελέσματα της Συνόδου Κορυφής του Βερολίνου σχετικά με τη μεταρρύθμιση των ΚΟΑ για το γάλα, το βόειο κρέας και τα σιτηρά. Όμως, συγκρινόμενα με τις προτάσεις της Επιτροπής αποτελούν το μικρότερο κακό και είναι μάλιστα μια πρόοδος συγκριτικά με το αποτέλεσμα των διαβουλεύσεων στο Συμβούλιο Υπουργών Γεωργίας. Κατά πόσο με τον συμβιβασμό αυτόν θα σωθεί το ευρωπαϊκό γεωργικό πρότυπο, αυτό δυστυχώς παραμένει αμφίβολο.
<P>
Οι μεταρρυθμίσεις της ΚΟΑ οίνου είναι κατά τη γνώμη μου ανεκτές, θα μπορούσαν όμως να είναι καλύτερες αν είχαν εισακουσθεί από το Συμβούλιο Υπουργών οι αιτήσεις για συμβιβασμό της δεύτερης έκθεσης Martin.
<P>
Δεν είναι δυνατόν να υπάρχουν ξαφνικά ζώνες οινοκαλλιέργειας στην Ιρλανδία, τη Δανία και τη Σουηδία, πράγμα που γεννά τον κίνδυνο να παράγεται στο μέλλον εκεί κρασί από εισαγόμενο γλεύκος, το οποίο θα διατίθεται ως κρασί παραγόμενο στην Κοινότητα.
<P>
Επίσης, είναι κρίμα που δεν διατηρήθηκε το όμορφο κεφάλαιο «Προϊόντα οινοκαλλιέργειας και υγεία» που είχαμε συμπεριλάβει στην έκθεσή μας. Θα το περιλάβουμε ξανά στη δεύτερη έκθεση Martin, γιατί δεν θέλουμε να πιστέψουμε ότι δεν θα επιτευχθεί να ενημερωθούν προς το συμφέρον της υγείας τους για τις θετικές επιδράσεις της μέτριας κατανάλωσης κρασιού οι λαοί της Ευρωπαϊκής Ένωσης, οι οποίοι δεν ξέρουν ότι βασικά το κρασί είναι το καλύτερο και πιο ευχάριστο προληπτικό φάρμακο για τη νόσο του Alzheimer, τον καρκίνο, τη γεροντική άνια, για να αναφέρω μόνο αυτά.
<P>
Σύσταση για τη δεύτερη ανάγνωση Pronk (A4-0155/99)
<SPEAKER ID=142 NAME="Skinner">
Οι βουλευτές του Ευρωπαϊκού Κοινοβουλίου που ανήκουν στο Εργατικό Κόμμα της Βρετανίας αντιτίθενται στην τροπολογία αριθ. 7 της έκθεσης διότι αποτελεί περιττή επανάληψη της ήδη υπάρχουσας κοινοτικής νομοθεσίας και δεν έχει σαφήνεια στο σημείο όπου γίνεται λόγος για την προσαρμογή των μηχανημάτων ή των αντικατάσταση όλων των μηχανημάτων, είτε συμφέρει από πρακτική άποψη να γίνει αυτό είτε όχι.
<P>
Έκθεση Oddy (A4-0248/99)
<SPEAKER ID=143 NAME="Iversen, Kirsten Jensen και Sindal">
Οι Δανοί σοσιαλδημοκράτες υπερψήφισαν σήμερα την πρόταση για το ηλεκτρονικό εμπόριο, η οποία θα διασφαλίσει τα συμφέροντα των καταναλωτών στο Διαδίκτυο ενώ συγχρόνως θα απομακρύνει τα εμπόδια για τους φορείς παροχής υπηρεσιών που είναι εγκατεστημένοι στην ΕΕ. Ψηφίσαμε υπέρ μιας μακράς σειράς συγκεκριμένων απαιτήσεων για την καλύτερη διασφάλιση των συμφερόντων των καταναλωτών.
<P>
Η αρχή ότι οι κανόνες της χώρας καταγωγής πρέπει να ισχύουν στο εμπόριο μέσω Διαδικτύου έχει τόσο προτερήματα όσο και ελαττώματα. Είναι προτέρημα για τη βιομηχανία του Διαδικτύου ότι ισχύουν οι διατάξεις της χώρας καταγωγής, αφού έτσι γνωρίζουν τους κανόνες. Αντιθέτως είναι πρόβλημα για τους καταναλωτές όταν δεν γνωρίζουν τους κανόνες. Ως εκ τούτου, ψηφίσαμε υπέρ της διαφύλαξης των δικαιωμάτων των καταναλωτών, όπως για παράδειγμα τα κράτη μέλη θα ψηφίσουν μέτρα που θα διασφαλίζουν ότι οι καταναλωτές θα μπορούν να εγγράφονται σε ένα μητρώο όσων επιλέγουν να μη συμμετέχουν, το οποίο ο φορέας παροχής της υπηρεσίας θα ελέγχει σε τακτά διαστήματα. Ως γενική αρχή οι Δανοί σοσιαλδημοκράτες εργάζονται για την εξασφάλιση όσο το δυνατόν πιο ισχυρών ελάχιστων κοινοτικών απαιτήσεων για τη διάθεση προϊόντων και υπηρεσιών στο Διαδίκτυο. Εάν πετύχουμε να ψηφίσουμε τους κοινούς κανόνες που αυξάνουν το επίπεδο προστασίας των καταναλωτών σε όλες τις χώρες, θα είναι λιγότερο σημαντικό εάν τελικά ισχύουν οι κανόνες της χώρας καταγωγής ή της ημεδαπής.
<P>
Σύσταση Miranda de Lage (A4-0220/99)
<SPEAKER ID=144 NAME="Bonde, Lis Jensen, Krarup και Sandbζk">
Το γεγονός ότι απείχαμε από την ψηφοφορία επί της έκθεσης της κ. Ana Miranda de Lage που αφορά την πρόταση απόφασης του Συμβουλίου για τη σύναψη της συμφωνίας εταιρικής σχέσης, πολιτικού συντονισμού και συνεργασίας μεταξύ της Ευρωπαϊκής Κοινότητας και των κρατών μελών της αφενός, και των Ηνωμένων Μεξικανικών Πολιτειών αφετέρου, οφείλεται σε πολλούς λόγους. Οι διαπραγματεύσεις μεταξύ των εταίρων της συμφωνίας ολοκληρώνονται στα τέλη του χρόνου. Το να δεχτούμε την πρόταση της Επιτροπής για το περιεχόμενο της συμφωνίας την παρούσα στιγμή ισούται με το να δώσουμε στο Συμβούλιο και την Επιτροπή λευκή κάρτα για τις διαπραγματεύσεις. Επιθυμούμε να δούμε το τελικό αποτέλεσμα προτού πάρουμε θέση ως προς το πόσο μπορούμε να τη στηρίξουμε.
<P>
Η πρόταση της Επιτροπής για τη συμφωνία είναι σαφώς βελτιωμένη εν συγκρίσει με την ισχύουσα συμφωνία πλαίσιο συνεργασίας του 1991, την οποία και θα αντικαταστήσει. Ειδικά η δημοκρατική ρήτρα (άρθρο 1) αποτελεί σημαντικό βήμα προόδου. Λείπει ωστόσο σαφής καθορισμός ποιοι θα είναι οι μηχανισμοί που θα χρησιμοποιηθούν για την παρακολούθηση του βαθμού που οι εταίροι θα τηρούν τα ανθρώπινα δικαιώματα. Χωρίς αυτό, η ρήτρα κατ' αρχήν είναι άχρηστη. Έχοντας υπόψη τη συνεχιζόμενη παραβίαση των ανθρώπινων δικαιωμάτων από το Μεξικό κάτι τέτοιο είναι εντελώς απαράδεκτο. Από την πρόταση λείπουν επίσης περαιτέρω αναφορές στο πώς θα προωθηθεί η συμμετοχή της κοινωνίας των πολιτών και πώς θα εξασφαλιστεί ο σεβασμός των δικαιωμάτων των εργαζομένων.

<SPEAKER ID=145 NAME="Howitt">
Αν και συγχαίρω και υποστηρίζω την εισηγήτρια και συνάδελφο κ. Miranda de Lage, την οποία εκτιμώ πάρα πολύ, για το έργο της όσον αφορά το Μεξικό αλλά και τη Λατινική Αμερική γενικά, ωστόσο οφείλω να ζητήσω να καταγραφούν στα πρακτικά οι λόγοι που αναγκάζουν εμένα προσωπικά να ψηφίσω κατά της επικύρωσης αυτής της συμφωνίας.
<P>
Δεν έχει περάσει ούτε ένας χρόνος από τότε που το Κοινοβούλιο επικύρωσε την προσωρινή συμφωνία επί τη βάσει ότι η ρήτρα των δικαιωμάτων του ανθρώπου που αυτή περιέχει θα ήταν ένα τεστ που θα αποδείκνυε τη σοβαρότητα των λόγων της κυβέρνησης του Μεξικού, η οποία διαβεβαίωνε ότι η συνεργασία σε θέματα δικαιωμάτων του ανθρώπου έχει κεντρική σημασία στις σχέσεις της με την Ευρωπαϊκή Ένωση. Επίσης περιμέναμε ότι τα ζητήματα των δικαιωμάτων του ανθρώπου θα έπαιζαν κεντρικό ρόλο στις διαπραγματεύσεις μεταξύ των Μεξικανών και της Ευρωπαϊκής Επιτροπής.
<P>
Εν τω μεταξύ, η κρίση ανθρωπίνων δικαιωμάτων στο Chiapas, στο Νότιο Μεξικό, εξακολουθεί να επιδεινώνεται, και δεν έχουμε ενδείξεις ότι στις διαπραγματεύσεις αυτές περιλαμβάνονται και διαπραγματεύσεις για σαφείς μηχανισμούς εφαρμογής και παρακολούθησης της δημοκρατίας και των ανθρωπίνων δικαιωμάτων.
<P>
Το αντίστοιχο με εμάς κόμμα στο Μεξικό, το PRD, καθώς και ΜΚΟ που δραστηριοποιούνται στον τομέα των ανθρωπίνων δικαιωμάτων θεωρούν ότι είναι νωρίς ακόμα να επικυρώσει πλήρως τη συμφωνία αυτό το Κοινοβούλιο.
<P>
Συμφωνώ κι εγώ μαζί τους.

<SPEAKER ID=146 NAME="Van Dam">
Οι εξελίξεις σχετικά με την έκθεση για το Μεξικό μάς προξένησαν βαθιά απογοήτευση. Εξετάζοντας τώρα την πρόταση, το Ευρωπαϊκό Κοινοβούλιο δεν εφάρμοσε τις προηγούμενες δηλώσεις του. Στην έκθεσή του, του Απριλίου 1998, το Κοινοβούλιο δηλώνει ότι δεν θα εγκρίνει μια γενική συμφωνία πριν να γίνει σαφές το ακριβές περιεχόμενό της. Τη στιγμή αυτή η Ευρωπαϊκή Ένωση ευρίσκεται στο επίκεντρο διαπραγματεύσεων με το Μεξικό. Το περιεχόμενο ορισμένων διατάξεων της γενικής συμφωνίας θα είναι γνωστό μόλις το τέλος του τρέχοντος έτους. Πιστεύουμε ότι το Κοινοβούλιο ενήργησε ανεύθυνα ψηφίζοντας ήδη από τώρα για την έκθεση. Εκδώσαμε ανοικτή επιταγή και δεν μπορούμε πλέον να ασκήσουμε καμία επιρροή.
<P>
Εκτός από αυτούς τους διαδικαστικούς λόγους, καταψηφίσαμε τη συμφωνία με το Μεξικό και λόγω του περιεχομένου της έκθεσης. Συγκεκριμένα, η εισηγήτρια παραμόρφωσε σε σημαντικό βαθμό την εικόνα της κατάστασης των ανθρωπίνων δικαιωμάτων στο Μεξικό. Αναφέρεται σε πρόοδο που σημειώθηκε πρόσφατα στον τομέα των ανθρωπίνων δικαιωμάτων και κατονομάζει διάφορα τυπικά βήματα στα οποία έχει προβεί το Μεξικό. Στην πράξη, η προστασία των ανθρωπίνων δικαιωμάτων στο Μεξικό προσκρούει σε αρκετά προβλήματα. Σχετική μαρτυρία αποτελούν οι παράνομες εκτελέσεις και η συνέχεια της δράσης συμμοριών στην περιοχή των Chiapas. Στη γενική συμφωνία δεν περιλαμβάνονται μηχανισμοί για την επιβολή του σεβασμού των ανθρωπίνων δικαιωμάτων.
<P>
Μια δεύτερη αντίρρηση αφορά την περιβαλλοντική πολιτική του Μεξικού. Η εισηγήτρια δεν αναφέρεται καν στο θέμα, παρ'όλο που φροντίσαμε να την πληροφορήσουμε. Η προβλεπόμενη ανέγερση μιας νέας, τεράστιας εγκατάστασης αφαλάτωσης απειλεί τόσο έναν βιότοπο που ευρίσκεται υπό την προστασία της UNESCO όσο και διάφορα είδη ζώων, στα οποία συμπεριλαμβάνεται η γκρίζα φάλαινα, δεδομένου ότι η περιοχή συγκαταλέγεται στους σημαντικότερους τόπους τεκνοποιίας της. Εάν επιμείνει το Μεξικό σ'αυτά τα βλαβερά σχέδια, πρέπει να εξεταστεί η δυνατότητα της επιβολής εμπορικού αποκλεισμού, για παράδειγμα με τη μορφή της απαγόρευσης των εισαγωγών αλατιού από τη χώρα αυτή, παρά τη σύναψη της εμπορικής συμφωνίας.
<P>
Έκθεση Aglietta (A4-0169/99)
<SPEAKER ID=147 NAME="Berthu">
Η Ομάδα των Ανεξάρτητων για την Ευρώπη των Εθνών δεν υπερψήφισε την έκθεση Aglietta σχετικά με εκτελεστικές αρμοδιότητες που ανατίθενται στην Επιτροπή, κυρίως επειδή το Ευρωπαϊκό Κοινοβούλιο επιζητά να αλλοιώσει το νόημα ορισμένων νέων διατάξεων της Συνθήκης του Αμστερνταμ για να μεταβάλει τη θεσμική ισορροπία προς όφελός του.
<P>
Στην πραγματικότητα, εάν η Συνθήκη του Αμστερνταμ επέκτεινε το πεδίο της συναπόφασης μεταξύ του Συμβουλίου και του Ευρωπαϊκού Κοινοβουλίου, δεν τη μετέτρεψε καθόλου σε μία διαδικασία απόφασης κοινοτικού δικαίου. Κυρίως, δεν τροποποίησε ούτε το άρθρο 4 της Συνθήκης για την Ευρωπαϊκή Ένωση, που καθιστά το Ευρωπαϊκό Συμβούλιο (και συνεπώς την ιεραρχία των διαφορετικών Συμβουλίων) το κέντρο ώθησης των πολιτικών της Ένωσης, ούτε το άρθρο 202 της Συνθήκης της Ευρωπαϊκής Κοινότητας που αναθέτει μόνο στο Συμβούλιο τη μέριμνα να αποφασίζει για τις εκτελεστικές αρμοδιότητες που θα παραχωρηθούν στην Επιτροπή. Υπό αυτές τις συνθήκες, ακόμη και αν το Ευρωπαϊκό Κοινοβούλιο ενισχύσει την επιρροή του, είναι σαφές ότι οι Συνθήκες τοποθετούν πάντοτε το Συμβούλιο στο κέντρο του θεσμικού συστήματος.
<P>
Η έκθεση Aglietta, που διεκδικεί για το Ευρωπαϊκό Κοινοβούλιο το δικαίωμα να παρεμβαίνει στα εκτελεστικά μέτρα, κυρίως με την παροχή του δικαιώματος ανάκλησης μας φαίνεται λοιπόν ότι αντιφάσκει με τη φιλοσοφία των σημερινών θεσμικών οργάνων της Ένωσης.
<P>
Θα πρέπει επίσης να αναρωτηθούμε εάν εξάλλου είναι σαφώς προς το συμφέρον του Ευρωπαϊκού Κοινοβουλίου να διεκδικήσει ένα τέτοιο δικαίωμα. Ήδη, λόγω της ανυπαρξίας διάκρισης μεταξύ του νόμου και του κανονισμού σε ευρωπαϊκό επίπεδο, το Ευρωπαϊκό Κοινοβούλιο είναι υποχρεωμένο να αφιερώνει σημαντικό χρόνο στην απασχόληση με ασήμαντα θέματα. Εάν θα έπρεπε εξάλλου να συμμετέχει και στις εκτελεστικές αρμοδιότητες, η κατάσταση θα γινόταν ακόμα χειρότερη.

<SPEAKER ID=148 NAME="Βοnde">
Επιθυμώ καταρχήν να συγχαρώ την κυρία Aglietta για την ποιότητα της εργασίας της και για τα αποτελέσματα που πέτυχε, προκειμένου να επιβληθεί η διαφάνεια στις διάφορες επιτροπές που συμμετέχουν στη διαδικασία έγκρισης των εκτελεστικών μέτρων.
<P>
Ο αγώνας που διεξάγω από την πρώτη εκλογή μου μπορεί να ανταμοιφθεί, χάρη στην επιμονή ενός πάντοτε προσεκτικού εισηγητή, με τον οποίο είχα τη μεγάλη ευχαρίστηση να συνεργασθώ.
<P>
Πράγματι, οι πραγματοποιηθείσες τροπολογίες στην πρόταση της Επιτροπής, τις οποίες το Συμβούλιο είπε ότι είναι έτοιμο να αποδεχθεί θα βελτιώσουν αισθητά την πρόσβαση στην πληροφόρηση αναφορικά με τις άκρως απόρρητες διαδικασίες κοινοτικής απόφασης, είτε πρόκειται για τις εργασίες των επιτροπών, τα πρακτικά, τις ημερήσιες διατάξεις, την κατάσταση παρόντων ή ακόμη το χρονοδιάγραμμα των εργασιών των επιτροπών.
<P>
Αποδίδω ομοίως ιδιαίτερη σημασία στον κανόνα που θεσπίζει την αρχή της δημοσιότητας, όπου το απόρρητο θα αποτελούσε την εξαίρεση (τροπολογία 31). Ελπίζω ότι εκτός από τη διακήρυξη αυτής της αρχής, η έλλειψη σοβαρών κινήτρων για τον καθορισμό του βαθμού του απορρήτου δεν θα τη μειώσουν καθόλου.
<P>
Αντίθετα, άλλες πτυχές της έκθεσης είναι κατακριτέες. Είναι οι ίδιες που επεκτείνουν επ' άπειρον το πεδίο των κοινοτικών ρυθμίσεων και οι οποίες σήμερα, υπό την επίδραση της γραφειοκρατικής και διοικητικής συμφόρησης που έχουν προκαλέσει, καθιστούν αναγκαία την απλούστευση των υφιστάμενων διαδικασιών. Θα πρέπει να θυμηθούμε αυτό το μάθημα κατά τη διάρκεια της επόμενης αναθεώρησης των συνθηκών και να συμφωνήσουμε άπαξ δια παντός σχετικά με το πεδίο των κοινοτικών αρμοδιοτήτων.
<P>
Ο σεβασμός της αρχής της επικουρικότητας θα αποτελούσε ένα πρώτο βήμα, όμως αυτή δεν ενυπάρχει στην έκθεση. Αντίθετα, αυτή η υποτιθέμενη απλούστευση αποτελεί πρόσχημα για την ενίσχυση της υπερεθνικής διάστασης της Ευρωπαϊκής Ένωσης. Η Επιτροπή, που κατέχει ήδη το μονοπώλιο της πρωτοβουλίας, θα ιδιοποιείτο έτσι την ευρωπαϊκή εκτελεστική εξουσία για να καταστεί η κυβέρνηση της Ευρωπαϊκής Ένωσης, ενώ το Συμβούλιο θα περιοριζόταν στον ρόλο του δεύτερου κοινοβουλευτικού σώματος το οποίο λαμβάνει αποφάσεις κατά πλειοψηφία.
<P>
Το να εργάζονται οι επιτροπές μέσα σε ανοικτό πνεύμα και διαφάνεια συνιστά πρόοδο, όμως η απόσπασή τους από τις εθνικές πραγματικότητες κατά την άσκηση της λειτουργίας τους για να τεθούν υπό την εξάρτηση της Επιτροπής συνιστά μία παρέκκλιση την οποία απορρίπτω.
<P>
Κοινό ψήφισμα για το Κοσσυφοπέδιο
<SPEAKER ID=149 LANGUAGE="FR" NAME="Βerthu">
Κύριε Πρόεδρε, είμαστε τρομοκρατημένοι, όπως και πολλοί Γάλλοι και άλλοι πολίτες ευρωπαϊκών χωρών, από την αύξηση του προσφυγικού κύματος των Αλβανών του Κοσσυφοπεδίου και από την παράλληλη ένταση των βομβαρδισμών του ΝΑΤΟ.
<P>
Αυτή η καταστροφική εξέλιξη, αντίθετη με όλες τις διαβεβαιώσεις που μας δόθηκαν στην αρχή αυτού του πολέμου, και αντίθετη με τους ανθρωπιστικούς σκοπούς του ίδιου του πολέμου, δεν μπορεί παρά να ενισχύσει τις αμφιβολίες για την ακολουθούμενη στρατηγική, τις οποίες είχαμε εκφράσει από την αρχή.
<P>
Μας φαίνεται ότι σε αυτό το αρχικό λάθος η Ευρώπη είναι έτοιμη να προσθέσει και ένα άλλο, το οποίο θα έχει πολύ βαριές συνέπειες στο μέλλον. Ακούγοντας τις παρεμβάσεις των βουλευτών κατά τη διάρκεια της συζήτησης που πραγματοποιήθηκε σε αυτό το Σώμα, όπως και τις παρεμβάσεις του Προέδρου της Γαλλικής Δημοκρατίας, ανησύχησα με τη διαπίστωση ότι η ανάλυση αυτών των ολισθημάτων περιορίζεται επί της ουσίας σε μία προσωπική κατηγορία εναντίον του Slobodan Milosevic, της οικογένειάς του και των έμπιστών του. Ωστόσο, αν και δεν μπορούμε να αρνηθούμε την ευθύνη τους, δεν μπορούμε να περιορίσουμε εκεί τις αιτίες της σύγκρουσης. Αντίθετα, είναι σαφές ότι αυτή προέκυψε από πολύ παλιές διαφωνίες που είναι βαθιά ριζωμένες στους διαφορετικούς εμπλεκόμενους λαούς.
<P>
Ακόμη πιο σοβαρό είναι το γεγονός ότι με αυτό το σφάλμα εκτίμησης κινδυνεύουμε να οδηγηθούμε σε ψεύτικες λύσεις. Όταν κατηγορούμε αποκλειστικά τον Slobodan Milosevic και το περιβάλλον του είναι σαν να υποβάλλουμε την ιδέα ότι θα αρκούσε η ανατροπή τους για επανέλθουν όλα σε τάξη, για να ξαναβρούν τα σπίτια τους οι Αλβανοί του Κοσσυφοπεδίου και για να ζήσει όλος ο κόσμος ειρηνικά σε ένα πολυεθνικό Κοσσυφοπέδιο. Αυτό θα ήταν, κατά την άποψή μου, απατηλό ή τουλάχιστον η πραγματοποίησή του θα ήταν εξαιρετικά μακρόχρονη και δαπανηρή. Αντίθετα, εάν όντως θέλουμε να αναγνωρίσουμε ότι υπάρχουν βαθιές, λαϊκές συγκρούσεις, οι οποίες δύσκολα εκριζώνονται σε μικρό χρονικό διάστημα, οδηγούμαστε στην ιδέα ότι θα πρέπει να εξετάσουμε επίσης και άλλες λύσεις και βέβαια, επί παραδείγματι μία διχοτόμηση του Κοσσυφοπεδίου.
<P>
Απευθυνόμαστε λοιπόν στους αρχηγούς κρατών και κυβερνήσεων των ευρωπαϊκών χωρών για να επαναπροσανατολίσουν τη στρατηγική τους και να σταματήσουν να ευθυγραμμίζονται με τις Ηνωμένες Πολιτείες.

<SPEAKER ID=150 LANGUAGE="IT" NAME="Ripa di Meana">
Κύριε Πρόεδρε, ψήφισα κατά.
<P>
Σε αυτόν τον πόλεμο βασιλεύει το ψέμα, η μονομερής προπαγάνδα, η αποσιώπηση και η παράλειψη. Για να ξεκινήσω, θα αναφερθώ στην απάτη που παίζεται σε σημασιολογικό επίπεδο: οι εναέριες πολεμικές επιχειρήσεις πάνω από ολόκληρη τη Γιουγκολαβία ονομάζονται «κατάσταση στο Κόσοβο». Ο αεροπορικός βομβαρδισμός του NATO που έχει ως στόχο σταθμούς παραγωγής ηλεκτρικής ενέργειας, κτίρια τηλεόρασης, σχολεία και πούλμαν - ορίζεται ως «ακούσιο λάθος» ή «παράπλευρο πλήγμα». Οι αμοιβαίες εθνικές φρικαλεότητες καταλογίζονται συνεχώς σε μια και μόνο πλευρά και όχι και στις άλλες. Για την τρομοκρατική δραστηριότητα του UCK, που εξοπλίζεται, χρηματοδοτείται, εκπαιδεύεται και υιοθετείται πολιτικά από την Υπουργό Εξωτερικών Madeleine Albright, δεν γίνεται ούτε η παραμικρή αναφορά στα έγγραφα που εγκρίνονται από την πλειοψηφία αυτού του Κοινοβουλίου.
<P>
Και έτσι, ενώ με το ελεύθερο ταξίδι του Ibrahim Rugova στην Ρώμη και την απελευθέρωση των τριών αμερικανών στρατιωτών φαίνεται να δημιουργούνται κατά την διάρκεια των τελευταίων ημερών κάποιες ελπίδες για διαπραγμάτευση, αυτό το Κοινοβούλιο, τις τελευταίες ώρες εργασίας του, επιλέγει με αυτήν την ψηφοφορία σχετικά με το Κόσοβο τον ταπεινωτικό δρόμο της προπαγάνδας του ΝΑΤΟ και αποτυγχάνει στον πολιτικό του ρόλο.

<SPEAKER ID=151 NAME="Castagnetti">
Καταψήφισα αυτήν την πρόταση ψηφίσματος γιατί δεν περιλαμβάνει καμία συμβολή του Ευρωπαϊκού Κοινοβουλίου για την έξοδο από αυτόν τον τρομερό και επιπλέον αναποτελεσματικό πόλεμο που θα μπορούσε να είχε αποφευχθεί.
<P>
Από το ψήφισμα λείπει η οποιαδήποτε αναφορά ακόμα και στις αμυδρές ελπίδες για επίλυση μέσω διαπραγματεύσων, που δημιουργήθηκαν τις τελευταίες ώρες. Λείπει η οποιαδήποτε αξιολόγηση του απολύτως ασήμαντου ρόλου που επιτέλεσε η Ευρώπη.
<P>
Το ψήφισμα, τέλος, δεν αποδέχεται την έκκληση για μια στοχοθετημένη διακοπή των βομβαρδισμών που προέκυψε κατά τη διάρκεια της συζήτησης στα πλαίσια του Κοινοβουλίου.

<SPEAKER ID=152 LANGUAGE="SV" NAME="Eriksson, Sjφstedt και Svensson">
Το κόμμα μας αποδοκιμάζει έντονα την εθνοκάθαρση του καθεστώτος Μιλόσεβιτς στο Κοσσυφοπέδιο. Ο Μιλόσεβιτς φέρει φρικτή ευθύνη για τους διωγμούς στους οποίους υποβάλλονται οι Αλβανοί Κοσοβάροι. Ωστόσο, οι βομβαρδισμοί του ΝΑΤΟ έχουν απλώς επιδεινώσει και δυσχεράνει την κατάσταση. Θεωρούμε ότι πρέπει να υπάρξει άμεση κατάπαυση των βομβαρδισμών και ταυτόχρονα να αποσυρθούν οι σερβικές δυνάμεις από το Κοσσυφοπέδιο. Πρέπει να επιτραπεί το δικαίωμα σε όλους τους πρόσφυγες να επιστρέψουν υπό την προστασία δυνάμεων του ΟΗΕ, οι οποίες θα αποτελούνται από δυνάμεις αδέσμευτων χωρών με καθήκοντα που θα αφορούν τη διαφύλαξη της ειρήνης. Στη συνέχεια, πρέπει να συγκληθεί μία διεθνής διάσκεψη για τα Βαλκάνια υπό την αιγίδα του ΟΗΕ και του ΟΑΣΕ προκειμένου να σταθεροποιηθεί η κατάσταση στην περιοχή και να διασφαλισθεί η ευρεία αυτονομία του Κοσσυφοπεδίου εντός των σημερινών συνόρων.
<P>
Με αυτήν τη θέση αρχών επιλέξαμε να καταψηφίσουμε το ψήφισμα που σε κάποια σημαντικά θέματα δεν βρίσκεται σε συμφωνία με τις θέσεις μας.

<SPEAKER ID=153 NAME="Παπακυριαζής">
 την πρόταση ψηφίσματος για το Κοσσυφοπέδιο, επειδή θεωρώ ότι καθόλου δεν βοηθάει στην αναζήτηση πολιτικής λύσης και άμεσο τερματισμό του παράλογου αυτού πολέμου - ιδιαίτερα σήμερα, 45 ημέρες μετά, που αρχίζουν να διαφαίνονται κάποιες ελπίδες διαφυγής από το τραγικό αδιέξοδο.
<P>
Επιπροσθέτως, η θέση μου αυτή στηρίζεται ενδεικτικά και στα εξής:
<P>
1.Η ερώτησή μου προς το Συμβούλιο Η-0387/22-4-99 θεωρήθηκε (ορθώς από καθαρά διαδικαστική άποψη) ότι εντάσσεται στη γενική συζήτηση για το Κοσσυφοπέδιο. «Ομως η ερώτηση αυτή παραμένει αναπάντητη και είναι: -εάν γνωρίζει το Συμβούλιο ότι, σύμφωνα με καταγγελίες και πληροφορίες που παρουσιάζονται στα διεθνή μέσα ενημέρωσης, οι βομβαρδισμοί του ΝΑΤΟ και ο πόλεμος στη Γιουγκοσλαβία έχουν προκαλέσει καταστροφές ή ανεπανόρθωτες ζημίες σε μνημεία της ευρωπαοκής πολιτιστικής κληρονομιάς -μεταξύ αυτών και χριστιανικά (ορθόδοξα) μοναστήρια και εκκλησίες.-εάν αυτά τα στοιχεία αποδειχθούν αληθή: α)τί προτίθεται να κάνει ώστε να μη συνεχιστεί η ανεπανόρθωτη αυτή απώλεια καιβ)τί προτίθεται να κάνει για την αποκατάσταση -όσο αυτό είναι δυνατό- των ζημιών.Η ερώτηση αυτή προφανώς αφορά συγκεκριμένα ένα «πολιτιστικό έγκλημα πολέμου» που λαμβάνει χώρα στην Ευρώπη, στη Γιουγκοσλαβία - όπου επίσης λαμβάνει χώρα ένα «περιβαλλοντικό έγκλημα πολέμου».
<P>
Ο πόλεμος στη Γιουγκοσλαβία, ο αποκαλούμενος σε μία αποθέωση υποκριτικού ευφημισμού «Ανθρωπιστικός Πόλεμος» (!!!), έχει προκαλέσει μεγάλες απώλειες αμάχων πολιτών και έχει επιδεινώσει την τραγωδία των προσφύγων. βεβαίως είναι το κύριο ζήτημα και ο κύριος λόγος που επιβάλλει την άμεση διακοπή των βομβαρδισμών και την αναζήτηση πολιτικής λύσης.
<P>
2.Επίσης, το ίδιο ισχύει για την πρότασή μου σχεδίου ψηφίσματος της 24ης Απριλίου 1999, που είναι: Το Ευρωπαοκό Κοινοβούλιο:
<P>
1.Καταγγέλει και καταδικάζει απερίφραστα τον καταστροφικό βομβαρδισμό της Τηλεόρασης στο Βελιγράδι (22 Απριλίου 1999).2.Εκφράζει συγκλονισμένο την λύπη του για τις βαριές ανθρώπινες απώλειες (δέκα νεκροί και δεκάδες τραυματίες) μεταξύ εργαζομένων στην Ενημέρωση.3.Θεωρεί ότι πρόκειται για βάρβαρο πλήγμα κατά των θεμελιωδών ανθρωπίνων δικαιωμάτων, της ελευθερίας του λόγου και της έκφρασης, της ελευθεροτυπίας.4.Πιστεύει ότι είναι απαράδεκτη εν προκειμένω κάθε επίκληση «πολεμικών» ή «ανθρωπιστικών» σκοπιμοτήτων και αναγκών!!!5.Ζητεί από τον Πρόεδρό του να διαβιβάσει το παρόν ψήφισμα στο Συμβούλιο, τις κυβερνήσεις των κρατών μελών, στην κυβέρνηση της Γιουγκοσλαβίας, στη Διεθνή «Ενωση Δημοσιογράφων και στο ΝΑΤΟ.- Κοινό ψήφισμα για το Ευρωπαϊκό Συμβούλιο της Κολωνίας
<SPEAKER ID=154 LANGUAGE="SV" NAME="Palm">
 - (SV) Με αυτή την αιτιολόγηση ψήφου θέλω εν συντομία να επισημάνω ότι δεν στηρίζω την ενσωμάτωση της ΔΕΕ στην ΕΕ, ούτε και την ενσωμάτωση της Συμφωνίας Σένγκεν στον τρίτο πυλώνα.
<P>
Ψήφισμα B4-0428/99
<SPEAKER ID=155 LANGUAGE="FR" NAME="Berthu">
Κύριε Πρόεδρε, το ψήφισμα που ενέκρινε πρόσφατα το Ευρωπαϊκό Κοινοβούλιο σχετικά με την ακολουθητέα μέθοδο για τη μεταρρύθμιση των ευρωπαϊκών θεσμικών οργάνων μετά τη Συνθήκη του Αμστερνταμ, δεν προσφέρει κατά τη γνώμη μας καμία βελτίωση σε σχέση με το παρελθόν και θα οδηγήσει, ως συνήθως, στη διεξαγωγή των μεταρρυθμιστικών ενεργειών εκ των άνω, χωρίς καμία σχεδόν πρωτοβουλία ούτε συμμετοχή των λαών της Ευρώπης.
<P>
Η αρχική ιδέα αυτού του ψηφίσματος συνίσταται στο να δώσουμε στην Επιτροπή τον ρόλο της ώθησης, προκειμένου αυτή να γινόταν, και το παραθέτω αυτολεξί «η μόνη που θα μπορούσε να διασφαλίσει τη συνοχή του ευρωπαϊκού πολιτικού σχεδίου», τέλος της παράθεσης. Είναι ένα πολύ άσχημο ξεκίνημα. Πρόκειται για μία τυπική σκέψη των τεχνοκρατών, οι οποίοι πιστεύουν ότι εάν αυτοί δεν παρέμβουν, τα πάντα θα περιπέσουν σε αταξία. Δεν τους περνά από το μυαλό ότι είναι δυνατόν να υπάρχουν και άλλες συνοχές εκτός από τη γραφειοκρατική συνοχή, επί παραδείγματι η δημοκρατική συνοχή. Με αυτή τη διαστρεβλωμένη βάση, το ψήφισμα του Ευρωπαϊκού Κοινοβουλίου, που συνδέεται κυρίως με τις προπαρασκευαστικές εργασίες της μελλοντικής μεταρρύθμισης, προτείνει η Επιτροπή να θέσει σε κίνηση, και στη συνέχεια να καθοδηγήσει τη διαδικασία, και χωρίς να εγκαταλείψει την υποτιθέμενη πολιτική ευθύνη της, να αναθέσει τη σύνταξη ενός πρώτου εγγράφου σε μία ομάδα ειδικών, λύση η οποία χρησιμοποιήθηκε ήδη κατά την προετοιμασία του Μάαστριχτ.
<P>
Αντιτιθέμεθα κατηγορηματικά σε αυτή τη λύση. Αυτοί οι ειδικοί, τους οποίους το ψήφισμα χαρακτηρίζει ως «ανεξάρτητους» θα επιλεγούν, ως συνήθως, με τέτοιο τρόπο, ώστε τα συμπεράσματά τους να κινούνται αναγκαστικά στο πλαίσιο της ομοσπονδίας και, εν πάση περιπτώσει, η ίδια η μέθοδος της καταφυγής σε μία ομάδα ειδικών, φεντεραλιστών ή όχι, είναι κατακριτέα, επειδή το έγγραφο που θα ετοιμάσουν θα χρησιμεύσει ως βάση των συζητήσεων και αυτοί που θα θελήσουν να αντιταχθούν θα βρίσκονται αυτόματα σε μειονεκτική θέση.
<P>
Η Ομάδα των Ανεξαρτήτων για την Ευρώπη των Εθνών θεωρεί ότι θα πρέπει να αντιστρέψουμε αποφασιστικά την προοπτική και να δώσουμε τον λόγο στους λαούς ήδη από το στάδιο της προετοιμασίας της μεταρρύθμισης.
<P>
Καταρχήν, θα πρέπει να συμβουλευθούμε όλα τα εθνικά κοινοβούλια και το σύνολο των συγκεντρωθέντων προτάσεών τους θα ήταν αυτό που θα διαμόρφωνε το έγγραφο βάσης, επί του οποίου θα συζητούσαν τα κράτη μέλη κατά τη διάρκεια των διαπραγματεύσεων που θα ακολουθούσαν. Η Επιτροπή, οι υποτιθέμενοι ειδικοί και το Ευρωπαϊκό Κοινοβούλιο, που όλοι τους θα ήταν αυτομάτως υπεύθυνοι για την αποστέρηση ακόμη μεγαλύτερης εξουσίας από τις εθνικές δημοκρατίες, δεν έχουν καμία δουλειά σε αυτό.

<SPEAKER ID=156 NAME="Delcroix">
Ο κ. Biagio De Giovanni, Πρόεδρος της Επιτροπής Θεσμικών Θεμάτων πέτυχε να περικλείσει σε μερικές παραγράφους την ουσία όσων θα πρέπει να ειπωθούν σχετικά με την προσεχή θεσμική μεταρρύθμιση. Είναι μία επιτυχία για την οποία τον συγχαίρω, επειδή δεν θυσίασε το περιεχόμενο για την επιθυμητή συντομία.
<P>
Χαίρομαι ιδιαίτερα για το σημείο απ' όπου ξεκινά, υπενθυμίζοντας τη σημασία του διορισμού του Προέδρου της Επιτροπής. Μεταξύ του Μάαστριχτ και του Αμστερνταμ, οι συνθήκες έχουν καταγράψει σημαντικές τροποποιήσεις, τις οποίες το Ευρωπαϊκό Κοινοβούλιο θα πρέπει να λάβει πάρα πολύ υπόψη του για να φθάσει μέχρι το τέρμα των συνεπειών τους. Κατά τις προηγούμενες συζητήσεις, είχα δηλώσει ότι ο νέος ρόλος του Κοινοβουλίου σε αυτό τον διορισμό δεν είχε ακόμη εμπεδωθεί καλά από ορισμένους συναδέλφους μας. Το ίδιο ισχύει και για ορισμένους βουλευτές των εθνικών κοινοβουλίων. Ευτυχώς, με τις συζητήσεις και τις επαφές πραγματοποιήθηκε σταδιακά η συνειδητοποίηση του εν λόγω ζητήματος. Για τον λόγο αυτό είμαι ευτυχής που έγινε εδώ μία ακόμη υπόμνηση της ουσίας του θέματος.
<P>
Ο καινούριος ρόλος που θα διαδραματίσει ο εντολοδόχος Πρόεδρος για τη συγκρότηση του Σώματος των Επιτρόπων τον προσεγγίζει σε αυτό που στο Βέλγιο ονομάζουμε «διαμορφωτής»: η γνώμη του θα ληφθεί υπόψη μαζί με εκείνες των κρατών μελών. Επίσης, η αναγκαιότητα ο εντολοδόχος Πρόεδρος να παρουσιάσει τους πολιτικούς του προσανατολισμούς ενώπιον του Ευρωπαϊκού Κοινοβουλίου - αυτό που ο κ. Romano Prodi αποκάλεσε ακριβώς το «πρόγραμμα διακυβέρνησής του» - τον υποχρεώνει να λάβει την έγκριση της πλειοψηφίας του Κοινοβουλίου, στην οποία να στηρίξει τη δράση του. Αυτές οι καινούριες πρακτικές μας κάνουν να προσεγγίζουμε την κατάσταση που επικρατεί στις χώρες μας και οι πολίτες μας θα τις αντιληφθούν ως μία πρόοδο προς τη δημοκρατία.
<P>
Σε ό, τι αφορά την επικείμενη θεσμική μεταρρύθμιση, είναι ιδιαίτερα επιθυμητό να ακούγεται καλύτερα η φωνή του Κοινοβουλίου και, αντίθετα με την παλιά μέθοδο που ήταν πολύ απογοητευτική, η μεταρρύθμιση να έχει ως βάση έναν πραγματικό διοργανικό διάλογο - το οποίο εκφράζεται άψογα στα σημεία 8 και 12 του ψηφίσματός μας. Είναι σημαντικό τα δύο νομοθετικά θεσμικά όργανα της Ένωσης να εκφράζουν μία ισότιμη γνώμη και, κατά συνέπεια, το κέντρο βάρους των αποφάσεων να απέχει εξίσου από το Συμβούλιο και το Ευρωπαϊκό Κοινοβούλιο.

<SPEAKER ID=157 LANGUAGE="SV" NAME="Palm">
 - (SV) Θεωρώ ότι η ΕΕ πρέπει να αποτελεί μία διακρατική συνεργασία. Αυτή η έκθεση πρεσβεύει τη σημαντική αύξηση του βαθμού υπερεθνικότητας. Συνεπώς, δεν βρίσκεται σε συμφωνία με τις θέσεις μου και δεν θα τη στηρίξω.

<SPEAKER ID=158 NAME="Willockx">
Καταψήφισα τη διοργανική συμφωνία και το έκανα αυτό για τους επόμενους λόγους: κατά πρώτον, οι δημοσιονομικές προοπτικές για την επόμενη επταετία δεν μας προσφέρουν τους πόρους που χρειαζόμαστε για να προωθήσουμε την αποδοτική κοινωνική και δημοκρατική Ευρώπη που θέλουμε.
<P>
Κατά δεύτερον, το μέσο της ευελιξίας, το οποίο αποτελούσε το επίκεντρο των εκθέσεων του εισηγητή Juan Colom I Naval, υιοθετείται μόνο σε πολύ περιορισμένο βαθμό και θα μπορεί να χρησιμοποιείται με τη σύμφωνη γνώμη της ειδικής πλειοψηφίας των μελών του Συμβουλίου.
<P>
Κατά τρίτον, το Ευρωπαϊκό Κοινοβούλιο δεν είναι σήμερα σε θέση να συνάψει μία ΙΙΑ με μια αποχωρούσα Επιτροπή.
<P>
Τέλος, ο τρόπος με τον οποίο ο Πρόεδρος τροποποίησε τη βάση της ψηφοφορίας για την τροπολογία 27 από την ειδική πλειοψηφία στην απλή πλειοψηφία επικυρώνει τη φήμη του ως χειραγωγού.

<SPEAKER ID=159 NAME="Πρόεδρος">
Τον λόγο έχει, επί θέματος διαδικασίας, η κυρία Oddy.

<SPEAKER ID=160 LANGUAGE="EN" NAME="Oddy">
Κύριε Πρόεδρε, θα ήθελα να κάνω μία προσωπική δήλωση. Όπως γνωρίζετε, μόλις πριν από λίγο παρουσίασα την έκθεσή μου, την οποία το Κοινοβούλιο είχε την καλοσύνη να ψηφίσει σήμερα το πρωί. Το απόγευμα θα μιλήσω σχετικά με την έκθεση Mallangrι σαν σκιά της Σοσιαλιστικής Ομάδας. Μετά την ψηφοφορία, γύρισα στο γραφείο μου όπου βρήκα ένα φαξ από το γραφείο μου στο Coventry. Ήταν μία επιστολή την οποία είχε ταχυδρομήσει χτές ο Γενικός Γραμματέας του Εργατικού Κόμματος και με την οποία με πληροφορούσε ότι εξεδιώχθην από το κόμμα μου. Έχω μείνει κυριολεκτικά κατάπληκτη από αυτό το γεγονός, δεν γνωρίζω ποιοι είναι οι λόγοι και δεν καταλαβαίνω τι λάθος έχω κάνει.
<P>
Κατά συνέπεια, χρειάζομαι επειγόντως διευκρινίσεις από τον Πρόεδρο ως προς τα δικαιώματα και τις υποχρεώσεις μου ως μέλος του Ευρωπαϊκού Κοινοβουλίου. Θα ήθελα να διαβεβαιώσω τον Πρόεδρο ότι, κατά την άποψή μου, πρωταρχικό καθήκον μου είναι να ανταποκριθώ στις υποχρεώσεις μου απέναντι στο Κοινοβούλιο και στους ψηφοφόρους μου και θα συνεχίσω να το κάνω αυτό όσο καλύτερα μπορώ.
<P>
Χειροκροτήματα

<SPEAKER ID=161 NAME="Πρόεδρος">
Κυρία Oddy, όπως γνωρίζετε, οι ευθύνες των βουλευτών είναι προσωπικές. Τα προβλήματα που ενδέχεται να υπάρχουν σε κάθε Ομάδα, ή στο εσωτερικό κάθε Ομάδας με τα κόμματα των εκλεγέντων, είναι θέματα που διαφεύγουν αυτής καθαυτής της λειτουργίας του Κοινοβουλίου. Επομένως, πρέπει να σας πω ότι οι ευθύνες σας εδώ είναι καθαρά προσωπικές και ότι θα συνεχίσετε να ασκείτε τα καθήκοντά σας, εφόσον δεν σκέπτεσθε να υποβάλετε την παραίτησή σας. Πρέπει να σας διευκρινίσω αυτό το γεγονός, που είναι ό, τι θεσπίζει ο Κανονισμός μας, κυρία Oddy.
<P>
Έχει τον λόγο, επί θέματος διαδικασίας, η κυρία Pailler.

<SPEAKER ID=162 LANGUAGE="FR" NAME="Pailler">
Kύριε Πρόεδρε, καθώς η συζήτησή μας επί επικαίρων, επειγόντων και σημαντικών θεμάτων θα ασχοληθεί κατά πολύ με τα ζητήματα των δικαιωμάτων του ανθρώπου, θα ήθελα να αναφέρω εδώ ένα σχετικά σοβαρό γεγονός, το οποίο συνέβη στο Μαρόκο εις βάρος μίας Γαλλίδας υπηκόου, της κυρίας Danze-Serfaty.
<P>
Τα γεγονότα συνέβησαν έπειτα από τη νόμιμη κατάθεση των ψηφισμάτων κατεπείγοντος και για τον λόγο αυτό το συζητώ μαζί σας σήμερα. Η κυρία Danze-Serfaty είναι η σύζυγος του κ. Abraham Serfaty, ο οποίος ήταν έγκλειστος για 17 χρόνια στις φυλακές του Tazmamart ως πολιτικός κρατούμενος, και ο οποίος έγινε δεκτός εδώ με όλες τις τιμές μετά την απελευθέρωσή του, χάρη κυρίως στις παρεμβάσεις και τα ψηφίσματα του Κοινοβουλίου μας. Όμως, ο κ. Serfaty δεν μπορεί να επιστρέψει πια στο Μαρόκο, για να μην κατηγορηθεί πάλι για οτιδήποτε.
<P>
Η κυρία Danze-Serfaty πήγε στο Μαρόκο για να μεσολαβήσει στις αρχές της χώρας, προκειμένου ο σύζυγός της να μπορέσει να επιστρέψει στη χώρα του και να περάσει εκεί το τέλος της ζωής του. Απελάθηκε μόλις έφθασε στο αεροδρόμιο. Ζητώ από τον Πρόεδρο του Κοινοβουλίου να απευθυνθεί στις μαροκινές αρχές για να διαμαρτυρηθεί γι' αυτή την απέλαση μίας γαλλίδας υπηκόου και για να απαιτήσει το δικαίωμα επιστροφής του Abraham Serfaty.

<SPEAKER ID=163 NAME="Πρόεδρος">
Κυρία Pailler, όπως γνωρίζετε, η συζήτηση επί επικαίρων θεμάτων προϋποθέτει κάποιες προθεσμίες βάσει του Κανονισμού. Εσείς δεν μπορέσατε, για προφανείς λόγους, να τηρήσετε αυτήν την προθεσμία. Τα λόγια σας θα συμπεριληφθούν στα πρακτικά, αλλά δεν μπορώ να υποσχεθώ τίποτα περισσότερο αυτή τη στιγμή.

<CHAPTER ID=5>
Συζήτηση επί επικαίρων και επειγόντων θεμάτων
<SPEAKER ID=164 NAME="Πρόεδρος">
Η ημερήσια διάταξη προβλέπει συζήτηση επί επικαίρων, επειγόντων και σημαντικών θεμάτων.

<SPEAKER ID=165 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0459 του βουλευτή Newens και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, -B4-0467 των βουλευτών Μaes και Dupuis, εξ ονόματος της Ομάδας της Ευρωπαϊκής Ριζοσπαστικής Συμμαχίας, -B4-0470 του βουλευτή Pastry και άλλων, εξ ονόματος της Ομάδας Ένωση για την Ευρώπη, -B4-0474 του βουλευτή Miranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/ Αριστεράς των Πρασίνων των Βόρειων Χωρών, -B4-0478 του βουλευτή Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -B4-0494 του βουλευτή Cunha και άλλων, εξ ονόματος της Ομάδας του Ευρωπαϊκού Λαϊκού Κόμματος, -B4-0510/99 της βουλευτή Hautala και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κατάσταση στο Ανατολικό Τιμόρ.

<SPEAKER ID=166 LANGUAGE="EN" NAME="Newens">
Αν και υπήρχαν πολλές ελπίδες μετά από την παραίτηση του Προέδρου Suharto ότι επιτέλους θα άνοιγε ο δρόμος για μια ειρηνική επίλυση των προβλημάτων του Ανατολικού Τιμόρ, μετά από αιματοχυσία που κράτησε ένα τέταρτο του αιώνα και κατά την οποία το ένα τρίτο του πληθυσμού έχασε τη ζωή του ως αποτέλεσμα της ινδονησιακής εισβολής του 1975, οι ελπίδες αυτές διαψεύσθηκαν.
<P>
Πολιτοφυλακές που αντιτίθενται στην ανεξαρτησία και εξοπλίζονται από τον ινδονησιακό στρατό προκάλεσαν καταστροφές και σκότωσαν πολλούς ανθρώπους σε μια έσχατη προσπάθεια να ανατρέψουν το αίτημα για αυτοδιοίκηση. Η παρουσία του ινδονησιακού στρατού όχι μόνο δεν αποτελεί εγγύηση κατά της βίας, αλλά αντίθετα εξακολουθεί να είναι μία από τις αιτίες του προβλήματος. Για να γίνει δεκτό το αποτέλεσμα του δημοψηφίσματος σχετικά με την αυτονομία του Ανατολικού Τιμόρ, που έχει προγραμματιστεί να διεξαχθεί στις 8 Αυγούστου με υποστήριξη των Ηνωμένων Εθνών, η ψηφοφορία πρέπει να διεξαχθεί σε συνθήκες ελευθερίας και δικαιοσύνης, και δεν μπορούμε να βασιστούμε στις ινδονησιακές δυνάμεις για να εγγυηθούν τις συνθήκες αυτές.
<P>
Δυστυχώς, φαίνεται ότι η βία αυξάνεται συνεχώς σε ολόκληρη την περιοχή, και αναφορές για μία ακόμα σφαγή που έλαβε χώρα αυτή την εβδομάδα από τον ινδονησιακό στρατό επιβεβαιώνουν για μια ακόμα φορά τη φήμη του για αδίστακτη βία. Απαιτείται μια ανεξάρτητη δύναμη υποστηριζόμενη από τον ΟΗΕ, προκειμένου να διασφαλίσει ότι το δημοψήφισμα στο Ανατολικό Τιμόρ θα διεξαχθεί χωρίς βία και εκφοβισμό.
<P>
Οι πολιτικοί κρατούμενοι δεν έχουν απελευθερωθεί ακόμα, ο κ. Xanana Gusmγo, ένας από τους ηγέτες του κινήματος για την ανεξαρτησία που εξακολουθεί να βρίσκεται υπό κατ' οίκον περιορισμό, πρέπει να αφεθεί ελεύθερος χωρίς κανέναν περιοριστικό όρο. Το δικαίωμα του λαού του Ανατολικού Τιμόρ να απορρίψει την αυτονομία και να ζητήσει πλήρη ανεξαρτησία πρέπει να διασφαλιστεί πλήρως.
<P>
Στο Ευρωπαϊκό Κοινοβούλιο καταγγέλλουμε ανελλιπώς όλα αυτά τα χρόνια την καταπίεση του λαού του Ανατολικού Τιμόρ και τα βάσανα που υφίσταται από το ινδονησιακό καθεστώς.
<P>
Στο τέλος της θητείας αυτού του Κοινοβουλίου είναι σημαντικό να επιβεβαιώσουμε εκ νέου την υποστήριξή μας σε αυτούς τους ανθρώπους και τα δικαιώματά τους, και είμαι υπερήφανος που η τελευταία ομιλία μου εδώ έχει αυτόν ακριβώς τον στόχο.

<SPEAKER ID=167 NAME="Πρόεδρος">
Ευχαριστώ πολύ, κύριε Newens. Είμαστε βέβαιοι ότι, παρ' όλο που αυτή είναι η τελευταία ομιλία σας εδώ, το έργο σας θα συνεχίσει να είναι τόσο θετικό, όσο και κατά τη διάρκεια αυτής της κοινοβουλευτικής περιόδου, όπως μπόρεσε να διαπιστώσει η Προεδρία.

<SPEAKER ID=168 LANGUAGE="PT" NAME="Girγo Pereira">
Κύριε Πρόεδρε, κύριοι βουλευτές, νομίζω πως το παρόν Κοινοβούλιο μπορεί να αισθάνεται υπερήφανο για τον ρόλο που διαδραμάτισε στη διάρκεια της τρέχουσας κοινοβουλευτικής περιόδου, με τη σημαντική του συμβολή στην εξεύρεση λύσης για το πρόβλημα του Ανατολικού Τιμόρ. Καθ' όλη την κοινοβουλευτική περίοδο ασχοληθήκαμε εδώ πολλές φορές με το πρόβλημα του Τιμόρ, και ίσως μάλιστα αυτό να αποτελεί ένα από τα θέματα διεθνούς πολιτικής και υπεράσπισης των ανθρωπίνων δικαιωμάτων που απασχόλησαν περισσότερο το παρόν Κοινοβούλιο.
<P>
Πιστεύω πως κατ' αυτόν τον τρόπο το Κοινοβούλιο απέκτησε κύρος και συγχρόνως προσέφερε τις υπηρεσίες του στην υπόθεση του Τιμόρ. Και το περίεργο είναι ότι, ακριβώς τη στιγμή που φθάνουμε στο τέλος της κοινοβουλευτικής περιόδου, διαφαίνεται ένα φως στην άκρη του τούνελ για τη διευθέτηση του προβλήματος του Ανατολικού Τιμόρ. Η συμφωνία μεταξύ Πορτογαλίας και Ινδονησίας, που υπεγράφη χθες στη Νέα Υόρκη υπό την αιγίδα των Ηνωμένων Εθνών, γεννά κάποιες μικρές ελπίδες για επίλυση των προβλημάτων αυτού του μαρτυρικού λαού.
<P>
Παρ' όλα αυτά, αν και κατέστη σαφές ότι για πρώτη φορά - και οφείλουμε να συγχαρούμε γι' αυτό την Ινδονησία - αναγνωρίζεται το δικαίωμα του Τιμόρ για αυτοδιάθεση και ανεξαρτησία και μολονότι υπογραμμίζω αυτή την εξέλιξη διότι σηματοδοτεί μια αξιοσημείωτη μεταβολή πολιτικής στάσης απέναντι στο Ανατολικό Τιμόρ, την οποία ειλικρινά χαιρετίζω, δεν παύουμε ωστόσο να διαβλέπουμε και κάποια δόση υποκριτικής συμπεριφοράς, που άλλωστε έχει ήδη επισημανθεί εδώ μέσα.
<P>
Πρόκειται για υποκριτική συμπεριφορά διότι, εκ παραλλήλου με τη συγκεκριμένη πολιτική στάση, ο ινδονησιακός στρατός, οι πολιτοφυλακές και οι δυνάμεις ασφαλείας συνεχίζουν να εξοπλίζουν ορισμένα άτομα που επιδιώκουν πάση θυσία να παρεμποδίσουν την πορεία προς την αυτοδιάθεση. Εάν συνεχίσουν να δολοφονούνται ηγέτες, εάν ο πληθυσμός εξαναγκασθεί να διαφύγει στα βουνά και φοβηθεί να προσέλθει στις κάλπες, εάν τα χιλιάδες άτομα φιλοϊνδονησιακών φρονημάτων που μεταφέρθηκαν στο Τιμόρ στη διάρκεια του τελευταίου έτους αποκτήσουν δικαίωμα ψήφου, εάν ηγέτες όπως ο Xanana Gusmγo παραμείνουν στις φυλακές, τότε πιστεύω πως θα είναι ανέφικτη η διενέργεια ενός αμερόληπτου και δίκαιου δημοψηφίσματος στο Ανατολικό Τιμόρ.
<P>
Εκεί ακριβώς βρίσκεται η μεγάλη πρόκληση για τη διεθνή κοινότητα. Στο πλαίσιο της συμφωνίας που υπεγράφη εχθές η Ινδονησία δεσμεύθηκε να αναλάβει η ίδια την ευθύνη για την ασφάλεια του πληθυσμού και για τη διενέργεια του δημοψηφίσματος υπό ασφαλείς συνθήκες, κάτι για το οποίο εκφράζω τις αμφιβολίες μου. Η συμπεριφορά της Ινδονησίας τον τελευταίο καιρό δεν μας αφήνει πολλά περιθώρια για ελπίδες. Θα πρέπει τα Ηνωμένα Έθνη και η Ευρωπαϊκή Ένωση, κύριε Επίτροπε, να παίξουν σημαντικό ρόλο, ώστε να εξευρεθεί οριστικά μια δίκαιη λύση για το πρόβλημα του Τιμόρ.

<SPEAKER ID=169 LANGUAGE="PT" NAME="Ribeiro">
Κύριε Πρόεδρε, η υποστήριξη του Ευρωπαϊκού Κοινοβουλίου στην υπόθεση του τιμοριανού λαού και στο αναφαίρετο δικαίωμά του για αυτοδιάθεση και ανεξαρτησία υπήρξε πάντοτε αδιαμφισβήτητη και ανέκαθεν το Κοινοβούλιο συνέβαλλε ουσιαστικά, ώστε ο αγώνας αυτού του λαού να μην περιπέσει σε λήθη. Επομένως, το Κοινοβούλιο εκφράζει την ικανοποίησή του για το γεγονός ότι, με την ολοκλήρωση της τρέχουσας κοινοβουλευτικής περιόδου οι θέσεις που προέβαλλε επιβεβαιώνονται και οδεύουν προς την έμπρακτη υλοποίησή τους. Αισθανόμαστε ιδιαίτερη χαρά, επειδή μας δίδεται η δυνατότητα να εκφράσουμε αυτή την ικανοποίηση σε μια κρίσιμη στιγμή της διαδικασίας, κατά την υπογραφή δηλαδή της συμφωνίας που επιτεύχθηκε στο πλαίσιο των Ηνωμένων Εθνών και ανοίγει τον δρόμο, ώστε να μπορεί ο λαός του Τιμόρ να αποφασίσει ελεύθερα για το μέλλον του.
<P>
Χαιρετίζουμε αυτή την κατάκτηση του τιμοριανού λαού και χαιρόμαστε για την ταπεινή μεν, αλλά επίμονη και αλληλέγγυα συνεισφορά μας στην εξέλιξη της συγκεκριμένης υπόθεσης, την οποία μερικοί ασπάστηκαν όψιμα, με ευκαιριακό και οπορτουνιστικό τρόπο, επειδή έκριναν ότι ίσως φανεί χρήσιμη. Εγκαταλείπουμε το παρόν Κοινοβούλιο με την αίσθηση ότι, τουλάχιστον στην προκειμένη περίπτωση, ανταποκριθήκαμε πράγματι στο χρέος μας ως εκλεγμένοι εκπρόσωποι. Η υπόθεση του τιμοριανού λαού αποτελεί παράδειγμα ενός αγώνα ο οποίος αξίζει τον κόπο να διεξαχθεί και αποδεικνύει ότι η αντίσταση φέρνει αποτελέσματα. Εντούτοις, το αίσθημα ικανοποίησης μετριάζεται λόγω της έλλειψης εμπιστοσύνης στην πολιτική της Ινδονησίας και των φόβων που γεννά η συγκεκριμένη πολιτική. Δεν θα πρέπει να εφησυχάζουμε και δεν πρέπει να ξεχνάμε ότι η προσφυγή στη λαϊκή ετυμηγορία, πέρα από μια αίσια έκβαση, δεν σηματοδοτεί παρά μόνο ένα επιπλέον βήμα, καθοριστικό βεβαίως, της μακράς πορείας που διανύει εδώ και καιρό ο λαός του Ανατολικού Τιμόρ και που θα τον οδηγήσει, μετά από αιώνες πορτογαλικής αποικιοκρατίας και μετά από ένα τέταρτο του αιώνα ωμής και βάναυσης ινδονησιακής κατοχής, να γίνει επιτέλους κύριος της μοίρας του.
<P>
Είναι αναγκαίο να συνεχίσουμε να προβάλλουμε προς τη μεριά των ινδονησιακών αρχών την απαίτηση να συνοδευθεί η παρούσα διπλωματική απόφαση με τη λήψη μέτρων προς την ίδια κατεύθυνση. Θα πρέπει να ξεκινήσει αμέσως η διαδικασία αφοπλισμού και διάλυσης των πολιτοφυλακών που υποστηρίζουν την ενσωμάτωση και είναι απαραίτητο να προβεί η Ινδονησία σε αποστρατικοποίηση της συγκεκριμένης εδαφικής επικράτειας, ούτως ώστε το δημοψήφισμα να μπορέσει να διενεργηθεί υπό συνθήκες ελευθερίας και δημοκρατίας, που θα διασφαλισθούν και θα πιστοποιηθούν από τα Ηνωμένα Έθνη. Πρέπει να απαιτήσουμε την απελευθέρωση των Τιμοριανών αντιστασιακών που βρίσκονται ακόμη στις φυλακές, και συγκεκριμένα του Xanana Gusmγo, εξασφαλίζοντας ταυτόχρονα τη συμμετοχή τους στην παρούσα διαδικασία και παρέχοντας εγγυήσεις για ασφαλή επαναπατρισμό όλων όσων βρίσκονται στην εξορία. Είναι ακόμη αναγκαίο να συνεχίσουμε να καταγγέλλουμε και να καταδικάζουμε τις χώρες που, αν και συνεχίζουν υποκριτικά να κόπτονται για τα ανθρώπινα δικαιώματα, δεν διστάζουν να πωλούν όπλα σε ένα καθεστώς το οποίο ευθύνεται για τη γενοκτονία ενός λαού. Αυτή τη δέσμευση αναλαμβάνουμε εμείς τόσο εντός, όσο και εκτός του Κοινοβουλίου.

<SPEAKER ID=170 LANGUAGE="NL" NAME="Bertens">
Κύριε Πρόεδρε, δεν έχει περάσει πολύς καιρός από τότε που συζητήσαμε στο Συμβούλιο για το θέμα της Ινδονησίας. Τότε δήλωσα ότι δεν είναι μόνο το Ανατολικό Τιμόρ, αλλά και διάφορες άλλες περιοχές της μεγαλύτερης ισλαμικής χώρας του κόσμου που μας δημιουργούν σοβαρές ανησυχίες. Ελπίζω ότι η Ευρωπαϊκή Ένωση και τα Ηνωμένα Έθνη θα βοηθήσουν οποιαδήποτε κυβέρνηση στην Ινδονησία.
<P>
Βεβαίως, λόγω του παρελθόντος του και της ιδιαίτερης θέσης του, η κατάσταση στο Τιμόρ είναι εκρηκτική. Ίσως όμως αυτός να είναι και ο λόγος που μειώθηκε κάπως η ανησυχία που είχαμε με τη συμφωνία της Νέας Υόρκης μεταξύ Πορτογαλίας και Ινδονησίας, η οποία αναφέρθηκε σε επανειλημμένες περιπτώσεις. Το δημοψήφισμα της 8ης Αυγούστου έχει καθοριστική σημασία, και η Ευρωπαϊκή Ένωση και τα Ηνωμένα Έθνη οφείλουν να κάνουν ό, τι μπορούν, ώστε να διεξαχθεί σε κλίμα δικαιοσύνης και ομαλότητας. Φαίνεται ότι η άμεση παρουσία μιας αστυνομικής δύναμης των Ηνωμένων Εθνών είναι απολύτως απαραίτητη. Το Σώμα αυτό δεν θα προσφέρει μόνο σταθερότητα στο Ανατολικό Τιμόρ, αλλά ενδεχομένως να επηρεάσει επίσης θετικά την περιοχή, τουλάχιστον την άμεση περιφέρεια των νήσων Μικρών Σούνδων, τμήμα των οποίων είναι και το Ανατολικό Τιμόρ.

<SPEAKER ID=171 LANGUAGE="PT" NAME="Mendes Bota">
Κύριε Πρόεδρε, η συμφωνία που υπεγράφη εχθές μεταξύ Πορτογαλίας και Ινδονησίας στη Νέα Υόρκη υπό την αιγίδα των Ηνωμένων Εθνών και προσβλέπει στη διενέργεια δημοψηφίσματος στο Ανατολικό Τιμόρ με στόχο την αυτοδιάθεση του τιμοριανού λαού αποτελεί ένα ιστορικό γεγονός το οποίο οφείλουμε να χαιρετίσουμε. Η εν λόγω συμφωνία συνιστά το αποκορύφωμα δεκαπενταετών διπλωματικών προσπαθειών και συνάπτεται εικοσιτρία χρόνια μετά από τη βίαιη προσάρτηση αυτής της πρώην πορτογαλικής αποικίας, περίοδος κατά την οποία χιλιάδες άνθρωποι έχασαν τη ζωή τους πέφτοντας θύματα του εμφυλίου πολέμου και της βάρβαρης καταστολής εκ μέρους του ινδονησιακού στρατού. Παρά ταύτα η παγκόσμια ιστορία βρίθει συμφωνιών και Συνθηκών οι οποίες αθετήθηκαν και δεν μπόρεσαν ποτέ να υλοποιηθούν.
<P>
Μετά από επίμονη άρνηση της ινδονησιακής κυβέρνησης τα ζητήματα που συνδέονται με την ασφάλεια ή που αφορούν την εγκαθίδρυση ενός κλίματος ηρεμίας και απουσίας καταναγκασμού ενάντια στον πληθυσμό δεν μπόρεσαν τελικώς να διευθετηθούν δεόντως. Η εξακοσαμελής αντιπροσωπεία του ΟΗΕ με αποστολή τη διοργάνωση και την παρακολούθηση της διενέργειας του δημοψηφίσματος απαρτίζεται από άοπλους πολίτες και σε αυτή θα προστεθεί ενδεχομένως μια δύναμη εποπτείας αποτελούμενη από 250 επίσης άοπλους άνδρες, δίχως καμία δυνατότητα υπεράσπισης είτε του εαυτού τους είτε οποιουδήποτε άλλου από την ασύδοτη δράση των πολιτοφυλάκων που υποστηρίζουν την ενσωμάτωση και σπέρνουν τον τρόμο στο Dνli και σε άλλα σημεία της εδαφικής επικράτειας.
<P>
Όπως κατήγγειλε εγκαίρως ο φυσικός ηγέτης του Ανατολικού Τιμόρ, ο Xanana Gusmγo, η αντιμετώπιση των ινδονησιακών ενόπλων δυνάμεων ως ουδέτερης δύναμης συνιστά ιστορική παραδοξολογία. Όλοι ανεξαιρέτως οι ανεξάρτητοι παρατηρητές κατηγορούν τον ινδονησιακό στρατό ότι ενεργεί με απόλυτη σύμπνοια προς τις φιλοϊνδονησιακές ένοπλες πολιτοφυλακές και επιπλέον ότι αποτελεί τον κύριο εμπνευστή και προμηθευτή τους σε όπλα και πολεμοφόδια. Σε περίπτωση που δεν διασφαλισθεί η παρουσία μιας ουδέτερης στρατιωτικής δύναμης στο Τιμόρ, η πραγματική επιλογή που θα τεθεί στο δημοψήφισμα δεν θα είναι μεταξύ αυτονομίας και ανεξαρτησίας, αλλά μεταξύ ενσωμάτωσης ή επιβίωσης. Κατά τα άλλα η προεκλογική εκστρατεία εκφοβισμού έχει ήδη αρχίσει: τα σπίτια στο Ανατολικό Τιμόρ είναι πνιγμένα σε ινδονησιακές σημαίες που μόλις τώρα τοποθετήθηκαν, ενώ οι κάτοικοι εξαναγκάζονται να φορούν διακριτικά σήματα με τα χρώματα της Ινδονησίας και να υπογράφουν δηλώσεις υπέρ της ενσωμάτωσης. Όταν έχεις ένα πιστόλι στον κρόταφο, δεν υπάρχει καμία δυνατή επιλογή.
<P>
Ο ΟΗΕ, η Ευρωπαϊκή Ένωση και όλη η διεθνής κοινότητα θα πρέπει να συνεχίσουν να ασκούν πιέσεις επί της Ινδονησίας, ώστε η χώρα αυτή να αποδεχθεί την παρουσία μιας στρατιωτικής δύναμης η οποία θα εγγυηθεί την ουδετερότητα κατά τη διεξαγωγή του δημοψηφίσματος, αποτρέποντας ταυτόχρονα το ενδεχόμενο να μετατραπεί η συγκεκριμένη αναμέτρηση σε φάρσα που θα οδηγήσει σε απρόβλεπτη έξαρση της βίας.
<P>
Κύριε Πρόεδρε, αγαπητοί συνάδελφοι, έτσι ολοκληρώνω την εκατοστή πεντηκοστή μου παρέμβαση σε αυτή την Ολομέλεια, που θα είναι και η τελευταία. Την ώρα αυτή των αποχαιρετισμών, επιτρέψτε μου να ευχηθώ σε όλους εσάς που, όπως και εγώ, δεν θα ξανακαθήσετε στα έδρανα του Ευρωπαϊκού Κοινοβουλίου, κάθε ευτυχία στην προσωπική, στην επαγγελματική και στην πολιτική σας ζωή. Και σε όσους θα παραμείνουν σε αυτό το Σώμα εύχομαι να έχουν τη χαρά να πανηγυρίσουν τον ερχόμενο Σεπτέμβριο μια σημαντική νίκη του τιμοριανού λαού, ο οποίος θα έχει την ευκαιρία να εκφράσει στις 8 Αυγούστου ελεύθερα τη βούλησή του σχετικά με το ίδιο του το μέλλον στο δημοψήφισμα που θα διενεργηθεί την ημέρα εκείνη.

<SPEAKER ID=172 NAME="Πρόεδρος">
Ευχαριστώ πολύ, κύριε Mendes Bota. Είμαι βέβαιος ότι όλοι μας επιθυμούμε επίσης να μπορέσουμε να γιορτάσουμε τον Σεπτέμβριο αυτό που επισημάνατε στο τελευταίο τμήμα της παρέμβασής σας και, δεδομένου ότι ανακοινώσατε πως η παρέμβαση αυτή πρόκειται να είναι η τελευταία σε τούτο το ημικύκλιο, επιτρέψτε μου να σας ευχηθώ ό, τι καλύτερο για το μέλλον και να ευχηθώ επίσης να συνεχίσουμε να έχουμε καλή σχέση, ώστε να μπορούμε, όπου κι αν βρισκόμαστε, να συνεργαζόμαστε τόσο για τον αγώνα με στόχο την ολοκλήρωση της διαδικασίας της Ευρωπαϊκής Ένωσης, όσο και για την αλληλεγγύη με όλους τους λαούς που την έχουν ανάγκη. Καλή τύχη, κύριε Mendes Bota.

<SPEAKER ID=173 LANGUAGE="FI" NAME="Hautala">
Αξιότιμε κύριε Πρόεδρε, αυτή τη χρονιά έχουν συμβεί σαφείς διεθνείς τομές στο ζήτημα του Ανατολικού Τιμόρ. Είναι αλήθεια, όπως ανέφεραν οι συνάδελφοι εδώ, ότι και η αποφασιστικότητα του Ευρωπαϊκού Κοινοβουλίου συνέβαλε έως έναν βαθμό σε αυτά τα αποτελέσματα. Σήμερα όμως οφείλουμε να διαπιστώσουμε ότι η κατάσταση είναι περισσότερο εκρηκτική από πριν, γιατί το επικείμενο δημοψήφισμα κινδυνεύει από την εντεινόμενη παραστρατιωτική δραστηριότητα. Θέλουμε ασφαλώς όλοι μαζί να απευθύνουμε έκκληση προς την Ευρωπαϊκή Επιτροπή να κάνει ό, τι είναι δυνατόν για να ηρεμήσει η κατάσταση στο Ανατολικό Τιμόρ, ώστε το δημοψήφισμα της 8ης Αυγούστου να μπορέσει να διεξαχθεί ειρηνικά. Αυτό θα απαιτούσε τη συμμετοχή της Ευρωπαϊκής Ένωσης στις διεθνείς διεργασίες που σκοπό έχουν να εγγυηθούν τη διεθνή παρουσία στο Ανατολικό Τιμόρ. Η Αυστραλία έχει αναλάβει γι' αυτό το θέμα σημαντικές πρωτοβουλίες προς την κατεύθυνση του ΟΗΕ και υποσχέθηκε να χρηματοδοτήσει τη διεθνή παρουσία. Έχουμε χρέος να σκεφτούμε τη μορφή αυτής της παρουσίας, μια αστυνομική δύναμη υπό τον ΟΗΕ ή ίσως ειρηνευτικές δυνάμεις, και θα ήταν εξαιρετικά ενδιαφέρον να ακούσω τις απόψεις του Επιτρόπου για το συγκεκριμένο θέμα.
<P>
Ένα άλλο σημαντικό θέμα είναι ότι στην Ινδονησία θα διεξαχθούν σύντομα βουλευτικές εκλογές και εκεί προετοιμάζονται για το δημοψήφισμα του Ανατολικού Τιμόρ. Είναι σίγουρα ανάγκη να στείλουμε επίσης παρατηρητές εκλογών για αυτά τα γεγονότα και, εκτός από επίσημους παρατηρητές, αντιπροσώπους των μη κυβερνητικών οργανώσεων. Θα ήθελα να ακούσω αν η Επιτροπή έχει προετοιμαστεί γι' αυτό.
<P>
Τέλος, θα ήθελα να επισημάνω ότι η συνεργασία των ευρωβουλευτών για το θέμα του Ανατολικού Τιμόρ υπήρξε καλή και ελπίζω αυτό να συνεχιστεί και κατά την επόμενη κοινοβουλευτική περίοδο, ώστε το Ανατολικό Τιμόρ να αποκτήσει την ανεξαρτησία του.

<SPEAKER ID=174 LANGUAGE="NL" NAME="Maes">
Κύριε Πρόεδρε, το Ανατολικό Τιμόρ είναι μία από τις περιπτώσεις σύμβολα για τα ανθρώπινα δικαιώματα, όπου διαπιστώνουμε καθημερινά ότι η στέρηση των δικαιωμάτων των εθνικών μειονοτήτων και η μη αναγνώριση του δικαιώματος αυτοδιάθεσης των λαών οδηγούν σε δραματικές καταστάσεις. Ελπίζω η νέα συμφωνία να αλλάξει ριζικά την κατάσταση, ταυτόχρονα όμως θα ήθελα να συμφωνήσω με την προηγούμενη ομιλήτρια και να απευθύνω άμεση έκκληση για τη θέσπιση πολύ συγκεκριμένων μέτρων, και εκ μέρους της Ευρωπαϊκής Ένωσης, έτσι ώστε να ασκηθεί η κατάλληλη πίεση. Είναι σημαντικό να σταλούν παρατηρητές, εξίσου σημαντικό είναι όμως να είναι παρόντα και τα Ηνωμένα Έθνη με μια εντολή προσαρμοσμένη στις συνθήκες, δεδομένου ότι αυτό λείπει καμιά φορά και προξενεί μεγάλες απογοητεύσεις.
<P>
Ελπίζω ότι μετά από τόσα πολλά χρόνια δυστυχίας θα επιστρέψει επιτέλους η νομιμότητα, ότι το δικαίωμα αυτοδιάθεσης θα καταστεί πραγματικότητα και ότι εν όψει του δημοψηφίσματος θα υπάρξει πραγματικά η δυνατότητα να επικρατήσει η δημοκρατία αντί της βίας, όπως διαπιστώνουμε σήμερα σε πολλές περιοχές της Ινδονησίας.
<P>
Κύριε Πρόεδρε, δεν ξέρω αν αυτή θα είναι για μένα η τελευταία περίοδος θητείας στο Κοινοβούλιο ούτε γνωρίζω αν η ομιλία αυτή θα είναι η τελευταία μου, θα ήθελα όμως να συνεχίσω να αγωνίζομαι από όπου κι αν βρίσκομαι μαζί με όλους αυτούς που προσπαθούν να προωθήσουν το δικαίωμα αυτοδιάθεσης των λαών και τα ανθρώπινα δικαιώματα, δεδομένου ότι το Ανατολικό Τιμόρ είναι μόνο μία από αυτές τις περιοχές. Δεν πρόκειται παρά για μία από τις πολλές χώρες όπου δεν μπορέσαμε να αποφύγουμε τον πόλεμο. Ελπίζω ότι το Ανατολικό Τιμόρ θα αποτελέσει εξαίρεση και θα αποκτήσει την ανεξαρτησία του.

<SPEAKER ID=175 LANGUAGE="PT" NAME="Barros Moura">
Κύριε Πρόεδρε, αγαπητοί συνάδελφοι, θεωρώ ότι οφείλουμε πρώτα απ' όλα να χαιρετίσουμε τη συμφωνία για το Ανατολικό Τιμόρ που επετεύχθη εχθές στη Νέα Υόρκη μεταξύ της πορτογαλικής κυβέρνησης και της Ινδονησίας. Πράγματι, η πράξη αυτή σηματοδοτεί την κορύφωση μιας μακράς πορείας όπου το Κοινοβούλιο και η Ευρωπαϊκή Ένωση διαδραμάτισαν κάποιον ρόλο και όπου ο λαός του Ανατολικού Τιμόρ διαδραμάτισε προφανώς με τον αγώνα του καθοριστικό ρόλο. Οφείλουμε παρ' όλα αυτά να υπογραμμίσουμε τη σημασία της διπλωματικής νίκης που πέτυχε εχθές στη Νέα Υόρκη η πορτογαλική κυβέρνηση.
<P>
Με βάση τη συγκεκριμένη συμφωνία και την έμπρακτη εφαρμογή της οφείλουμε στη συνέχεια να εξασφαλίσουμε την επίτευξη των επιθυμητών αποτελεσμάτων, τη δυνατότητα δηλαδή να μπορεί πράγματι ο λαός του Ανατολικού Τιμόρ να ασκήσει υπό συνθήκες πλήρους ελευθερίας το δικαίωμά του για αυτοδιάθεση και ανεξαρτησία. Γι' αυτόν τον λόγο δεν μπορούμε να μη λάβουμε υπόψη μας - σε αντίθεση με ορισμένους συναδέλφους - τη δέσμευση που ανελήφθη εχθές και που συνίσταται στη διενέργεια του δημοψηφίσματος της 8ης Αυγούστου υπό την αιγίδα των Ηνωμένων Εθνών και του Συμβουλίου Ασφαλείας του ΟΗΕ, όπως επίσης ότι, πέρα από την αστυνομική δύναμη για την οποία έγινε λόγος, θα προβλεφθεί ενδεχομένως και η παρουσία μιας δύναμης ασφαλείας.
<P>
Πιστεύω ακόμη ότι στην προκειμένη περίπτωση διατρανώνεται η ορθότητα της αξιοποίησης σε διπλωματικό επίπεδο ενός επιχειρήματος το οποίο παρουσιάστηκε προσφάτως στη διεθνή πολιτική σκηνή, ότι δηλαδή η διεθνής κοινότητα δεν μπορεί να χρησιμοποιεί δύο μέτρα και δύο σταθμά. Η διεθνής κοινότητα, από τη στιγμή που απαιτεί τον σεβασμό των ανθρωπίνων δικαιωμάτων στο Κοσσυφοπέδιο, οφείλει να είναι συνεπής και να προβάλλει παρόμοιες αξιώσεις και σε άλλα μέρη του πλανήτη. Γνωρίζω ότι η πορτογαλική κυβέρνηση αξιοποίησε πολύ σωστά αυτό το επιχείρημα, και έτσι πρέπει να συνεχίσει να πράττει, όπως και εμείς θα πρέπει να συνεχίσουμε να το αξιοποιούμε, ώστε να παρέμβει η Ευρωπαϊκή Ένωση χρησιμοποιώντας στο έπακρο τις δυνατότητές της όσον αφορά την άσκηση πολιτικής επιρροής και τη χρηματοδοτική στήριξη, για να προχωρήσει η διαδικασία στο Ανατολικό Τιμόρ και να οδηγηθεί σε αίσια κατάληξη.
<P>
Σήμερα το πρόβλημα του Τιμόρ έρχεται για νιοστή φορά προς συζήτηση στο Ευρωπαϊκό Κοινοβούλιο. Είμαι ωστόσο της άποψης ότι τούτη τη φορά διεξάγουμε τη συζήτηση μέσα σε κλίμα ιδιαίτερης πολιτικής σημασίας, μια και δεν πρόκειται απλώς για μια υπόθεση ανθρωπίνων δικαιωμάτων, αλλά για συγκεκριμένο πολιτικό θέμα. Θα ήθελα να ευχαριστήσω τον συνάδελφό μου της Ομάδας του Ευρωπαϊκού Σοσιαλιστικού Κόμματος κύριο Stanley Newens για την εμμονή του, που κατέστησε δυνατή τη συμπερίληψη αυτού του ζητήματος στη σημερινή ημερήσια διάταξη.

<SPEAKER ID=176 LANGUAGE="NL" NAME="Van Bladel">
Κύριε Πρόεδρε, πρέπει να αντικρούσω όσα ανέφερε ο κ. Barros Moura. Στη συμφωνία που έχει συναφθεί στα Ηνωμένα Έθνη δεν γίνεται αναφορά σε δυνάμεις ασφαλείας, αλλά σε πολιτική αστυνομία.
<P>
Το δημοψήφισμα της 8ης Αυγούστου στο Ανατολικό Τιμόρ θα πραγματοποιηθεί με μια νέα κυβέρνηση. Σε περίπτωση απόρριψης της αυτονομίας και της ενσωμάτωσης, ερχόμαστε πιο κοντά στην προοπτική της ανεξαρτησίας. Αυτό το θέλει πάρα πολύ ο Xanana Gusmγo, όπως όλοι, και δήλωσε ήδη ότι θα ζητήσει μεγάλη βοήθεια. Διερωτώμαι από ποιον, ίσως από την Αυστραλία, η οποία εξορύσσει ήδη πρώτες ύλες από τα χωρικά ύδατα της χώρας.
<P>
Το ερώτημα είναι εάν η κατάσταση αυτή θα εξυπηρετήσει μακροπρόθεσμα περισσότερο τους κατοίκους του Τιμόρ. Σε περίπτωση ανεξαρτητοποίησης της χώρας, μου φαίνεται εύλογο ότι θα επανέλθει πρώτα η κατάσταση που υπήρχε πριν από το 1975, με την Πορτογαλία να αναλαμβάνει την ευθύνη για το νησί που εγκαταλείφθηκε στη μοίρα του και να προσφέρει στο Ανατολικό Τιμόρ το καθεστώς ενός υπερπόντιου διαμερίσματος , όπως συμβαίνει με τη Γουαδελούπη και τη Μαρτινίκα. Κατ' αυτόν τον τρόπο το Τιμόρ μπορεί έμμεσα να επωφεληθεί και από την Ευρωπαϊκή Ένωση.
<P>
Έρχομαι τώρα σε μερικές γενικές παρατηρήσεις. Μετά τη διάλυση της Γιουγκοσλαβίας, την επιθυμία των Κούρδων, τη σαφή αναβίωση των μειονοτήτων και των εθνοτήτων, δεν θα πρέπει να τρέφουμε αυταπάτες σχετικά με το τί θα σημαίνει η ανεξαρτησία του Ανατολικού Τιμόρ στο ινδονησιακό αρχιπέλαγος και την ασιατική περιφέρεια. Εάν η νέα κυβέρνηση της Ινδονησίας δεν καταφέρει να διατηρήσει τη συσπείρωση των νησιών, είναι αναπόφευκτο ότι θα υπάρξει αστάθεια, με αποτέλεσμα να προβληθεί η Κίνα ως καθοριστικός παράγοντας στην περιοχή, οι χώρες της οποίας θα αρχίσουν να εξοπλίζονται περισσότερο. Εν ολίγοις, κύριε Πρόεδρε, η προοπτική ενός ανεξάρτητου Τιμόρ μοιάζει αρκετά ρομαντική. Πιστεύω ότι θα πρέπει να δικαιωθεί ο λαός του Τιμόρ, όμως από γεωπολιτική και στρατηγική άποψη η κατάσταση δεν είναι ισορροπημένη. Δεν πρέπει να ξεχνάτε ότι το μεγαλύτερο νεκροταφείο των συμμάχων βρίσκεται στο ινδονησιακό αρχιπέλαγος, στο Dili, και αυτό καταδεικνύει τη στρατηγική σημασία του νησιού. Και εγώ πιστεύω ότι ο λαός του Τιμόρ πρέπει να μπορεί να απολαμβάνει των δικαιωμάτων του, και νομίζω πάνω απ' όλα ότι μετά από όλα αυτά τα ψηφίσματα το Κοινοβούλιο πρέπει να στείλει παρατηρητές στην περιοχή.

<SPEAKER ID=177 LANGUAGE="PT" NAME="Barros Moura">
Σας ευχαριστώ πολύ, κύριε Πρόεδρε, για την υπενθύμιση που μου κάνατε σχετικά με το συγκεκριμένο άρθρο του Κανονισμού. Πράγματι, η κυρία van Bladel έθιξε ένα σημείο της παρέμβασής μου όπου αναφέρθηκα στον χαρακτήρα της δύναμης που θα αναπτύξουν τα Ηνωμένα Έθνη στην εδαφική εκείνη επικράτεια. Πρόκειται όντως για μια αστυνομική δύναμη. Θα ήθελα ωστόσο να επισημάνω ότι η ανάπτυξη της όλης επιχείρησης που αφορά τη διεξαγωγή της εκλογικής αναμέτρησης υπό την ευθύνη του Συμβουλίου Ασφαλείας των Ηνωμένων Εθνών θα οδηγήσει κατ' ανάγκη στην παρέμβαση ενδεδειγμένων δυνάμεων ασφαλείας, σε περίπτωση που η Ινδονησία αθετήσει το καθήκον της να αφοπλίσει τις πολιτοφυλακές και να εγγυηθεί ταυτόχρονα ότι η διαδικασία θα διεξαχθεί δίχως την επέμβαση τρομοκρατικών και ενόπλων ομάδων. Αυτό ακριβώς με οδηγεί να ερμηνεύω θετικά - και νομίζω πως όλοι μας πρέπει να κάνουμε το ίδιο - την επιτευχθείσα συμφωνία. Ως προς το σημείο αυτό θα ήθελα να ξεκαθαρίσω τη θέση μου προς την αγαπητή συνάδελφο van Bladel.

<SPEAKER ID=178 NAME="Marνn">
Κύριε Πρόεδρε, η Επιτροπή εκφράζει φυσικά την ικανοποίησή της για το ιστορικό βήμα που επιτεύχθηκε από τις κυβερνήσεις της Πορτογαλίας και της Ινδονησίας κατά το τελευταίο στάδιο των τριμερών συνομιλιών που διεξήχθησαν στη Νέα Υόρκη υπό την αιγίδα των Ηνωμένων Εθνών και αποσκοπούσαν στη διευθέτηση του παλιού, λεπτού και δραματικού προβλήματος του Ανατολικού Τιμόρ.
<P>
Όπως όλοι εσείς, έτσι και η Επιτροπή χαιρετίζει τη συμφωνία που υπεγράφη σήμερα, τις πρώτες πρωινές ώρες, και καθορίζει το πλαίσιο επίτευξης της αυτονομίας της συγκεκριμένης εδαφικής έκτασης, τον τρόπο προσφυγής στη λαϊκή ετυμηγορία και τη διοργάνωση του δημοψηφίσματος, αλλά και όλες τις ρυθμίσεις που αφορούν την ασφάλεια.
<P>
Από αυτή την άποψη, η Επιτροπή θεωρεί ότι η αποδοχή εκ μέρους του Προέδρου της Ινδονησίας Habibie της παρουσίας παρατηρητών των Ηνωμένων Εθνών, με αποστολή να εποπτεύσουν τη διεξαγωγή του δημοψηφίσματος που διενεργείται στο Ανατολικό Τιμόρ από τις ινδονησιακές αρχές, συνιστά ένα θετικό βήμα και πιστεύει ότι αυτή η παρουσία των παρατηρητών αποτελεί εγγύηση για τη διεξαγωγή της συγκεκριμένης αναμέτρησης σε κλίμα ηρεμίας, αμεροληψίας, ελευθερίας και ασφάλειας.
<P>
Η Επιτροπή θεωρεί επίσης θετική την έγκριση από τα Ηνωμένα Έθνη μιας μεταφοράς πιστώσεων για τη συγκεκριμένη εκλογική αναμέτρηση, και οφείλω να σας ενημερώσω σχετικά ότι μέχρι το τέλος της εβδομάδας, κατά πάσα πιθανότητα αύριο, θα εγκριθεί οριστικά η χρηματοδοτική συμμετοχή της Ευρωπαϊκής Ένωσης σε αυτή τη μεταφορά πιστώσεων, το ύψος της οποίας θα φθάνει σίγουρα το ένα εκατομμύριο ευρώ και η οποία θα διατεθεί συγκεκριμένα για τη μελέτη του τρόπου συμμετοχής της Ευρωπαϊκής Ένωσης στην όλη διαδικασία. Θέσατε το ερώτημα εάν το Ευρωπαϊκό Κοινοβούλιο θα συμμετάσχει, όπως γίνεται συνήθως, ή όχι ως παρατηρητής στη διαδικασία διεξαγωγής του δημοψηφίσματος. Αναμένεται ότι το ζήτημα αυτό θα ρυθμιστεί κατ' αρχήν από το Συμβούλιο των Υπουργών, το οποίο θα καθορίσει τον τρόπο με τον οποίο θα προωθηθεί η συγκεκριμένη συμμετοχή στο πλαίσιο των Ηνωμένων Εθνών και δυνάμει της συμφωνίας μεταξύ Ινδονησίας και Πορτογαλίας. Ούτως ή άλλως, η χρηματοδοτική συμμετοχή της Ευρωπαϊκής Ένωσης στην προαναφερθείσα μεταφορά πιστώσεων είναι ήδη εξασφαλισμένη.
<P>
Επίσης, κύριε Mendes Bota - το επισημάνατε και εσείς και άλλοι βουλευτές, ειδικότερα ο κ. Newens -, βεβαίως συμμεριζόμαστε τις ανησυχίες σας για τη συνεχιζόμενη παρουσία ενόπλων πολιτοφυλακών, οι οποίες παρεμβαίνουν προφανώς στη συγκεκριμένη πολιτική διαδικασία που πρέπει να καταλήξει στη διενέργεια του δημοψηφίσματος. Όπως επεσήμανε κάποιος ομιλητής, θα πρέπει να εξετάσουμε τον τρόπο επίλυσης αυτού του προβλήματος, παρ' όλο που - επιμένω - το ίδιο το κείμενο της συμφωνίας περιέχει διατάξεις που αφορούν τον τρόπο επίτευξης και κατοχύρωσης της ασφάλειας. Πρόκειται για αρμοδιότητα των Ηνωμένων Εθνών, και φαντάζομαι πως μέσω του διαλόγου, της οργάνωσης και της ίδιας της πορείας της πολιτικής υλοποίησης της συμφωνίας θα καταστεί δυνατή η εξεύρεση του τρόπου με τον οποίο η συγκεκριμένη συμμετοχή θα εγγυάται την ασφάλεια.
<P>
Πώς; Μία από τις δεσμεύσεις που ανελήφθησαν με τη συμφωνία που υπεγράφη στο πλαίσιο των Ηνωμένων Εθνών συνίσταται ακριβώς στον αφοπλισμό των πολιτοφυλακών, όπως μας υπενθύμισε ο κ. Barros Moura. Ο αφοπλισμός των πολιτοφυλακών αποτελεί δέσμευση στο πλαίσιο της της ασφάλειας. Είμαστε πεπεισμένοι ότι η Ινδονησία θα κληθεί να καταβάλει κάθε προσπάθεια για τον αφοπλισμό των πολιτοφυλακών και, αναλόγως πώς θα αξιολογηθούν διεθνώς οι εν λόγω προσπάθειες, θα εκτιμηθεί προφανώς εν ευθέτω χρόνω εάν χρειάζονται ή όχι διορθωτικά μέτρα, κρίνοντας π.χ. ότι η αστυνομική δύναμη που αναπτύχθηκε είναι ανεπαρκής, ότι πρέπει να αποσταλούν και άλλες δυνάμεις ή μεγαλύτερη διεθνής αποστολή. Τέλος πάντων, επί του παρόντος είναι δύσκολο να προβλεφθεί πώς θα εξελιχθεί μέχρι τις 8 Αυγούστου η εφαρμογή της συμφωνίας που υπεγράφη σήμερα τα χαράματα στη Νέα Υόρκη.
<P>
Εν πάση περιπτώσει, σε ό, τι αφορά την Ευρωπαϊκή Ένωση, σας έχω ήδη επισημάνει ότι έχουν ληφθεί όλα τα αναγκαία μέτρα. Επιπλέον, θέλω να σας ενημερώσω ότι κατόπιν αιτήματος της πορτογαλικής κυβέρνησης έχουμε ήδη αρχίσει να εξετάζουμε, οποιαδήποτε κι αν είναι η έκβαση, το ενδεχόμενο ανάπτυξης της συνεργασίας με την εδαφική επικράτεια σε όλους τους τομείς, σεβόμενοι βεβαίως το αποτέλεσμα της λαϊκής ετυμηγορίας.

<SPEAKER ID=179 NAME="Πρόεδρος">
Ευχαριστώ, κύριε Marνn.
<P>
Το λόγο έχει η κ. Maes επί διαδικαστικού θέματος.

<SPEAKER ID=180 LANGUAGE="NL" NAME="Maes">
Κύριε Πρόεδρε, θα ήθελα να ρωτήσω τον Επίτροπο Marνn εάν αναφέρεται στις αιτιολογικές σκέψεις για τον προϋπολογισμό έχοντας κατά νου μια ενδεχόμενη προετοιμασία της ανεξαρτησίας, σε περίπτωση που αυτό αποφασίσει η πλειοψηφία του πληθυσμού.

<SPEAKER ID=181 NAME="Πρόεδρος">
Κυρία Maes, επιτρέψτε μου να σας υπενθυμίσω ότι η παρέμβασή σας δεν αφορούσε διαδικαστικό θέμα. Πρόκειται για μία συμπληρωματική ερώτηση. Ελπίζω ότι ο κ. Marνn, γνωστός για την ευγένειά του, θα απαντήσει στην ερώτησή σας, όπως ακριβώς και το προεδρείο επέτρεψε, χάριν φιλοφρονήσεως, μία παρέμβαση επί διαδικαστικού θέματος να μετατραπεί σε συμπληρωματική ερώτηση.
<P>
Κύριε Marνn, σας παρακαλώ να απαντήσετε στην ερώτηση της κυρίας Maes.

<SPEAKER ID=182 NAME="Marνn">
Κύριε Πρόεδρε, προσωπικά γι' αυτό το Κοινοβούλιο θα έδινα και την ίδια μου τη ζωή.
<P>
Γέλια
<P>
Δεν βλέπω κανένα πρόβλημα. Έχουμε δύο αποφάσεις και η πρώτη αφορά τη μεταφορά πιστώσεων που αποφασίστηκε από τον Kofi Annan με σκοπό τη δρομολόγηση της όλης διαδικασίας του δημοψηφίσματος βάσει της συμφωνίας που υπεγράφη μεταξύ Ινδονησίας και Πορτογαλίας. Το Συμβούλιο Υπουργών ζήτησε από την Επιτροπή να καταρτίσει ένα σχέδιο χρηματοδοτικής συμμετοχής έκτακτης ανάγκης. Το ύψος της εν λόγω συμμετοχής έκτακτης ανάγκης καθορίσθηκε σε ένα εκατομμύριο ευρώ και το σχέδιο θα υποβληθεί την ερχόμενη εβδομάδα, ούτως ώστε να καταστεί λειτουργικό. Φαντάζομαι ότι θα υπάρξουν επίσης χρηματοδοτικές εισφορές από μεμονωμένα κράτη μέλη, από τις Ηνωμένες Πολιτείες, από την Ιαπωνία, τέλος πάντων, από άλλες χώρες. Η συγκεκριμένη μεταφορά πιστώσεων θα χρησιμοποιηθεί για την εγγύηση της ασφάλειας, για τη διοργάνωση του δημοψηφίσματος, για την κατάρτιση των εκλογικών καταλόγων και για τη δρομολόγηση του έργου των διεθνών παρατηρητών. Σε περίπτωση που τα Ηνωμένα Έθνη εκτιμήσουν ότι απαιτείται η παρουσία Ευρωπαίων παρατηρητών, η παρουσία τους θα μπορέσει να χρηματοδοτηθεί μέσω της συγκεκριμένης μεταφοράς πιστώσεων.
<P>
Από την άλλη πλευρά, στη διάρκεια των τελευταίων δύο ετών και με βάση την κοινή θέση που καθόρισε το Συμβούλιο των Υπουργών εκπονήθηκε ένα πρόγραμμα παροχής ανθρωπιστικής βοήθειας και δράσεων αποκατάστασης έκτακτης ανάγκης, το οποίο δρομολογήθηκε υπό την ευθύνη της Cαritas, δεδομένου του σημαντικού ρόλου που διαδραματίζει στο Ανατολικό Τιμόρ η Ρωμαιοκαθολική Εκκλησία, και ειδικότερα ο βραβευθείς με Νόμπελ Αρχιεπίσκοπος Belo. Επρόκειτο για ένα πρόγραμμα που προέβλεπε αποκλειστικά δράσεις ανθρωπιστικής βοήθειας και δράσεις αποκατάστασης έκτακτης ανάγκης. Όποια κι αν είναι η έκβαση της αναμέτρησης της 8ης Αυγούστου, η Επιτροπή ήδη από τώρα εξετάζει πιθανό πρόγραμμα συνεργασίας που θα ενισχύσει τη συμμετοχή μας.

<SPEAKER ID=183 NAME="Πρόεδρος">
Σας ευχαριστώ, κύριε Marνn, για την πασίγνωστη γενναιοδωρία σας.
<P>
Γνωρίζω πολύ καλά, κύριε Marνn, ότι είσαστε διατεθειμένος να δώσετε και την ίδια τη ζωή σας προς χάριν αυτού του Κοινοβουλίου. Αυτό που διακινδυνεύετε όμως δεν είναι η ζωή σας, αλλά το τομάρι σας. Υπάρχουν κοινοβούλια ικανά καμιά φορά να περιλάβουν κάποιον και να τον γδάρουν. Οπότε, κύριε Marνn, με τη μεγάλη πείρα που κουβαλάω, θα σας συμβούλευα να προσέχετε. Να είσαστε προσεκτικός, κύριε Marνn.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=184 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β4-0460/99 των βουλευτών Colajanni και Swoboda, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0479/99 του βουλευτή Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -Β4-0486/99 του βουλευτή Pasty, εξ ονόματος της Ομάδας Ένωση για την Ευρώπη, -Β4-0488/99 του βουλευτή Wurtz και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/ Αριστεράς των Πρασίνων των Βορείων Χωρών, -Β4-0495/99 του βουλευτή von Habsburg και άλλων, εξ ονόματος της Ομάδας του Ευρωπαϊκού Λαϊκού Κόμματος, -Β4-0503/99 του βουλευτή Gahrton και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την ειρηνευτική διαδικασία στη Μέση Ανατολή και την καταληκτική ημερομηνία της 4ης Μαΐου 1999.

<SPEAKER ID=185 LANGUAGE="IT" NAME="Colajanni">
Κύριε Πρόεδρε, Επίτροπε κύριε Marνn, θέλω πρώτα απ' όλα να αποτίσω φόρο τιμής στο Εθνικό Παλαιστινιακό Συμβούλιο, το οποίο μετέθεσε την ημερομηνία της 4ης Μαΐου που προβλεπόταν για τη μονομερή διακήρυξη ανεξαρτησίας. Κατά τον τρόπο αυτό έκανε μια κίνηση πολιτικής διορατικότητας και μονομερούς γενναιοδωρίας προς την ειρηνευτική διαδικασία, απέφυγε ένα δραματικό σημείο, μια αρνητική επίδραση στις ισραηλινές εκλογές και μια σοβαρή κρίση της ειρηνευτικής διαδικασίας, με κίνδυνο να επαναληφθούν οι στρατιωτικές συγκρούσεις.
<P>
Αυτό είχε ζητήσει το Ευρωπαϊκό Κοινοβούλιο στο ψήφισμα που εξέδωσε στις 11 Μαρτίου, στο οποίο έκρινε βασικό - αναγνωρίζοντας το θεμελιώδες δικαίωμα του παλαιστινιακού λαού να ιδρύσει το δικό του κράτος - να επαναδιατυπώσουν επίσημα οι διεθνείς εγγυητές των συμφωνιών του Όσλο τη δέσμευσή τους για την πραγματοποίηση όλων των στόχων της ειρηνευτικής διαδικασίας, εξασφαλίζοντας έτσι στην εθνική παλαιστινιακή αρχή την υποστήριξη που χρειάζεται για να δικαιολογήσει μια παράταση της περιόδου εφαρμογής της προσωρινής συμφωνίας πέρα από την ημερομηνία της 4ης Μαΐου 1999.
<P>
Αυτό ακριβώς έκανε και το Εθνικό Παλαιστινιακό Συμβούλιο, και το έκανε γιατί - πέρα από το αίτημα του Ευρωπαϊκού Κοινοβουλίου - υπήρξε η δέσμευση του Ευρωπαϊκού Συμβουλίου του Βερολίνου. Αναφέρω κατά λέξη: «Χαιρόμαστε για τη διακήρυξη του Ευρωπαϊκού Συμβουλίου του Βερολίνου σχετικά με την ειρηνευτική διαδικασία, και ιδιαίτερα όσον αφορά το ανεπιφύλακτο δικαίωμα των Παλαιστινίων για αυτοδιάθεση, στο οποίο περιλαμβάνεται το δικαίωμα της δημιουργίας ενός κράτους του οποίου η Ευρωπαϊκή Ένωση είναι διατεθειμένη να προβλέψει την αναγνώριση εν ευθέτω χρόνο, καθώς και για τις δεσμεύσεις που ανέλαβε η Ευρωπαϊκή Ένωση όσον αφορά τη μελλοντική επίλυση της σύγκρουσης».
<P>
Θεωρώ ότι όλα αυτά είναι σημαντικά. Πιστεύω ότι αυτές οι δεσμεύσεις είναι υποχρεωτικές, και πρέπει να το θυμόμαστε. Πρέπει να μείνουμε πιστοί σε αυτές, καθώς θα χρειαστούν μια ισχυρή πολιτική πρωτοβουλία της Ευρωπαϊκής Ένωσης και των Ηνωμένων Πολιτειών μετά από τις ισραηλινές εκλογές.

<SPEAKER ID=186 LANGUAGE="NL" NAME="Bertens">
Κύριε Πρόεδρε, οι παλαιστινιακές αρχές είναι αξιέπαινες για την απόφασή τους να αποδεχθούν τη μεταβατική περίοδο έως και μετά τις 4 Μαΐου. Με την απόφαση αυτή οι Παλαιστίνιοι επιβεβαίωσαν για άλλη μια φορά την πίστη τους στις συμφωνίες του Όσλο και στο μνημόνιο του Wye Plantation. Επίσης, οι Παλαιστίνιοι προσπάθησαν να αποφύγουν το ενδεχόμενο να καθηλωθεί η ειρηνευτική διαδικασία. Ήταν πάρα πολύ πιθανό να υπάρξει κλιμάκωση της διένεξης, και η απόφαση των Παλαιστινίων μπορεί ενδεχομένως να προαγάγει την αμοιβαία εμπιστοσύνη η οποία είναι απαραίτητη για τη διαρκή ειρήνη. Εκφράζουμε επίσης την ικανοποίησή μας για τις δηλώσεις του Ευρωπαϊκού Συμβουλίου του Βερολίνου, όπως δήλωσε ήδη και ο κ. Colajanni, καθώς τέτοιου είδους σαφή πολιτικά μηνύματα θα μπορούσαν να αυξήσουν την επιρροή της Ευρωπαϊκής Ένωσης στη Μέση Ανατολή. Στο παρελθόν λόγω των εσωτερικών συγκρούσεων που υπήρχαν η πολιτική επιρροή που ασκούσε η Ευρωπαϊκή Ένωση στην περιοχή αυτή ήταν περιορισμένη. Από την άλλη πλευρά, η Ευρωπαϊκή Ένωση είναι εδώ και πολύ καιρό ο σημαντικότερος χορηγός, αλλά όπως φαίνεται η προσφορά χρημάτων είναι πολύ πιο εύκολη από την εξεύρεση μιας κοινής πολιτικής γραμμής. Ένα άλλο σημαντικό στοιχείο είναι ότι η συμφωνία της 23ης Οκτωβρίου 1998 απέδειξε την ανάγκη για μια σταθερή εξωτερική πίεση επί των ενδιαφερομένων πλευρών, προκειμένου να διατηρηθεί η ειρηνευτική προσπάθεια. Από τότε που συνάφθηκε η προσωρινή συμφωνία υπήρξαν πολλά αρνητικά μηνύματα εκ μέρους και των δύο πλευρών, τα περισσότερα από τα οποία προήλθαν ομολογουμένως από την πλευρά του Ισραήλ, με σχετικά παραδείγματα τη χορήγηση έγκρισης για την ανέγερση περισσότερων κατοικιών στη Har Homa και στη Χεβρώνα.
<P>
Τέλος, κύριε Πρόεδρε, θα ήθελα να ρωτήσω την Επιτροπή, και στην προκειμένη περίπτωση τον Επίτροπο Marνn, πώς έχουν τα πράγματα όσον αφορά την ανέγερση του νοσοκομείου στη Γάζα με ευρωπαϊκά κονδύλια. Σε προηγούμενη συζήτηση η Επιτροπή δήλωσε ότι είχε αποσταλεί ομάδα διαχείρισης για να εγκαινιάσει το νοσοκομείο. Ήμουν εκεί πρόσφατα, κύριε Επίτροπε, αλλά δεν αντιλήφθηκα τίποτα από όλα αυτά.

<SPEAKER ID=187 LANGUAGE="NL" NAME="Van Bladel">
Κύριε Πρόεδρε, κατ' αρχάς θα ήθελα και εγώ να ακούσω την απάντηση στην ερώτηση του κ. Bertens, τί έχει γίνει δηλαδή με το νοσοκομείο, γιατί το είδα και εγώ να είναι εδώ και αρκετό καιρό άδειο χωρίς να μπορεί κανείς να το χρησιμοποιήσει. Νομίζω ότι αυτό είναι κάτι που δεν μπορούμε να το δικαιολογήσουμε στους ψηφοφόρους μας.
<P>
Χαίρομαι ιδιαιτέρως για το γεγονός ότι οι Παλαιστίνιοι τήρησαν λογική στάση και αποφάσισαν να μην ανακηρύξουν στις 4 Μαΐου ανεξάρτητο κράτος. Σε γενικές γραμμές διαπιστώνει κανείς ότι τις τελευταίες εβδομάδες έχουν περιοριστεί σημαντικά οι βιαιοπραγίες στην περιοχή και έχουν πάψει οι βομβιστικές επιθέσεις της Χαμάς. Η κλιμάκωση της βίας στα Βαλκάνια φαίνεται να παρακολουθείται με κομμένη την ανάσα από τις διάφορες πλευρές στη Μέση Ανατολή, και όλοι αντιλαμβάνονται ότι μια παρόμοια κατάσταση μπορεί να έχει εντελώς απρόσμενη εξέλιξη. Εν ολίγοις, προς το παρόν και οι δύο πλευρές τηρούν σώφρονα στάση.
<P>
Ωστόσο, η στάση των Παλαιστινίων απαιτεί επειγόντως την άμεση συνέχεια των διαπραγματεύσεων με τους Ισραηλινούς μετά από τις εκλογές. Παρεμπιπτόντως, εμμένω στην άποψη ότι, για να επιτευχθεί ένα πραγματικό θετικό αποτέλεσμα μεταξύ των δύο αυτών ομάδων, πρέπει να προηγηθούν συμφωνίες μεταξύ Συρίας και Λιβάνου.
<P>
Εξάλλου, κύριε Πρόεδρε, την εβδομάδα αυτή υπέβαλα γραπτή ερώτηση με την οποία ζήτησα να δοθεί αμνηστεία σε 250 ανθρώπους που κρατούνται χωρίς να έχουν δικαστεί στη χώρα της Παλαιστίνης, οι υπηρεσίες σας όμως μας πληροφόρησαν ότι δεν πρόκειται να δοθεί πλέον απάντηση στην ερώτηση ούτε και πρόκειται να δημοσιευθεί. Ελπίζω τώρα ότι ο εκπρόσωπος των παλαιστινιακών περιοχών στο θεωρείο μπορεί να ακούσει την ομιλία μου και ότι οι άνθρωποι αυτοί θα μπορέσουν να δικαιωθούν.
<P>
Τον τελευταίο καιρό επισκεφτήκαμε συχνά με επικεφαλής τον κ. Colajanni τα παλαιστινιακά εδάφη. Έχουν γίνει θετικά βήματα, δυστυχώς όμως αυτό δεν αρκεί. Πρέπει σύντομα μετά από τις εκλογές να αναληφθεί νέα πρωτοβουλία, προκειμένου να βελτιωθεί περαιτέρω η κατάσταση.

<SPEAKER ID=188 LANGUAGE="FR" NAME="Εlmalan">
Κύριε Πρόεδρε, θα συμφωνούσα με τους συναδέλφους μου ότι, για να διασφαλίσουν την ειρηνευτική διαδικασία, οι Παλαιστίνιοι δέχθηκαν σε ένδειξη καλής θέλησης να αναβάλουν την ημερομηνία διακήρυξης του παλαιστινιακού κράτους, την οποία οι συμφωνίες του Όσλο είχαν ορίσει για τις 4 Μαΐου. Ταυτόχρονα η ισραηλινή κυβέρνηση συνεχίζει να παραβιάζει τις δεσμεύσεις της και να πολλαπλασιάζει τις προκλήσεις απέναντι στους Παλαιστίνιους. Έτσι, αποφάσισε να κλείσει τον Οίκο της Ανατολής, στην ανατολική Ιερουσαλήμ και ενθαρρύνει ανοικτά τον εποικισμό, ιδιαίτερα στη Δυτική Όχθη του Ιορδάνη. Ο ίδιος ο Υπουργός Εξωτερικών Ariel Sharon δεν ήταν αυτός που κάλεσε τους εποίκους «να καταλάβουν τους λόφους για να δημιουργήσουν τετελεσμένα γεγονότα»; Εισακούσθηκε, καθώς ο εποικισμός συνεχίζεται.
<P>
Παραβιάζοντας εν γνώση της τη συμφωνία του Wye Plantation, που συνήφθη τον Οκτώβριο του 1998 και απαγορεύει όλα τα μονομερή μέτρα που θα μπορούσαν να περιπλέξουν τη διαπραγμάτευση για το τελικό καθεστώς των εδαφών, η ισραηλινή κυβέρνηση ακολουθεί μια συνειδητή στρατηγική με στόχο να καταστούν άνευ ουσίας οι μελλοντικές διαπραγματεύσεις και να μην υπάρξει εδαφική συνέχιση στη Δυτική Όχθη του Ιορδάνη, εμποδίζοντας έτσι τη βιωσιμότητα ενός μελλοντικού παλαιστινιακού κράτους.
<P>
Η Ευρωπαϊκή Ένωση δεν μπορεί να παραμείνει αδιάφορη σε αυτή την κατάσταση. Συμμερίζομαι την ικανοποίηση των συναδέλφων μου για το γεγονός ότι το Ευρωπαϊκό Συμβούλιο του Βερολίνου αναγνώρισε στους Παλαιστίνιους το δικαίωμα αυτοδιάθεσης και δημιουργίας κράτους. Όμως θα πρέπει να προχωρήσουμε μακρύτερα, να χρησιμοποιήσουμε όλα τα πολιτικά, οικονομικά και εμπορικά μέσα για να ασκήσουμε πίεση στο Ισραήλ και να αναγκάσουμε την κυβέρνησή του να σεβασθεί τις δεσμεύσεις της, ώστε τελικά τα δύο κράτη να ζήσουν ειρηνικά.

<SPEAKER ID=189 LANGUAGE="DE" NAME="von Habsburg">
Κύριε Πρόεδρε, θα ήθελα να μιλήσω εδώ κυρίως από τη θέση κάποιου που πιστεύει ότι είναι αληθινός φίλος του ισραηλινού κράτους. Ένας Ευρωπαίος που έζησε τον Δεύτερο Παγκόσμιο Πόλεμο και τον χιτλερισμό πάντα θα έχει βαθιά συναισθήματα για τους κατατρεγμένους Εβραίους, ειδικά επειδή είχα πάρα πολλούς φίλους που χάθηκαν σε αυτή την καταστροφή.
<P>
Από την άλλη μεριά όμως θέλω να πω ότι η πολιτική μου προσανατολίζεται προς μία και μοναδική σκέψη: ότι δεν πρέπει να ξανασυμβεί κάτι τέτοιο στη Μέση Ανατολή, και αυτό ποτέ δεν θα το επιτύχουμε με τη βία. Πρέπει λοιπόν να κάνουμε τα πάντα για να συμφιλιωθούν οι Εβραίοι και οι Αραβες. Αυτό ασφαλώς και είναι εφικτό, καθώς υπάρχει μια ολόκληρη σειρά αραβικών κρατών, όπως π.χ. το Μαρόκο, όπου η συνεννόηση Εβραίων και Αράβων είναι τέλεια. Έχω διαπιστώσει προσωπικά ότι ο μεγάλος αριθμός των Εβραίων του Μαρόκου που ζουν στο Ισραήλ είναι σήμερα η καλύτερη γέφυρα προς το ισλαμικό κράτος του Μαρόκου. Ως εκ τούτου, είναι πολύ λογικό να συντάσσουμε σήμερα ένα τέτοιο ψήφισμα.
<P>
Είχε συζητηθεί πάρα πολύ το γεγονός ότι στις 4 Μαΐου θα γινόταν η ανακήρυξη του παλαιστινιακού κράτους, και αισθάνομαι ευτυχής που ο κ. Αραφάτ, ο οποίος στη συγκεκριμένη κατάσταση επέδειξε εξαιρετικές ηγετικές ικανότητες, δήλωσε πρόθυμος να την αναβάλει. Από την άλλη πλευρά όμως δεν πρέπει να ξεχνάμε ότι στο Ισραήλ επίκεινται και οι εκλογές, που θα είναι αποφασιστικής σημασίας για το μέλλον. Υπάρχουν Ισραηλινοί πολιτικοί άνδρες που κατάλαβαν πραγματικά ότι το Ισραήλ δεν μπορεί να ζήσει χωρίς τη φιλία με τους Αραβες και ότι, αν δεν την επιτύχει, αργά ή γρήγορα θα καταστραφεί. Στο σημείο αυτό άνθρωποι όπως π.χ. ο Simon Peres ή άλλοι συνεργάτες του στο Εργατικό Κόμμα πραγματικά εκπροσώπησαν μια ξεκάθαρη πολιτική, και συνεπώς θα πρέπει τώρα να εκφράσουμε την ελπίδα ότι και η ισραηλινή πλευρά θα δηλώσει καθαρά πως θέλει αυτή την ειρήνη και πως δεν θα συνεχιστούν τα διάφορα μέτρα καταπίεσης που δυστυχώς υπήρξαν επανειλημμένα από τότε που ανέλαβε την πρωθυπουργία ο Netanjahu. Ελπίζουμε ότι στο Ισραήλ θα αναλάβουν την εξουσία άνθρωποι που μέσα από αυτή την κατάσταση θα επεξεργασθούν πραγματικά και δυναμικά μια συμφιλίωση μεταξύ Ισραηλινών και Παλαιστινίων, γιατί εκεί βρίσκεται το μέλλον της περιοχής!
<P>
Όποιος γνωρίζει την περιοχή πιστεύω ότι γνωρίζει επίσης πως, αν επιτευχθεί αυτή η συμφιλίωση, η περιοχή θα ανθήσει, και έτσι στο μέλλον οι διάφορες αυτές εντάσεις που υπάρχουν σήμερα θα είναι μια θλιβερή ανάμνηση του παρελθόντος.
<P>
Χειροκροτήματα

<SPEAKER ID=190 LANGUAGE="SV" NAME="Gahrton">
Κύριε Πρόεδρε, απέχοντας τώρα από την ανακήρυξη του κράτους τους, το οποίο, βάσει των συμφωνιών που συνήφθησαν, έχουν κάθε δικαίωμα να το κάνουν, οι Παλαιστίνιοι επιδεικνύουν μία πραγματικά αξιοθαύμαστη υπομονή. Πέρασαν περισσότερα από 50 χρόνια από τότε που οι Παλαιστίνιοι υποβλήθηκαν στην ίδια περίπου μεταχείρηση με αυτή στην οποία υποβάλλονται σήμερα οι αλβανοί του Κοσσυφοπεδίου, δηλαδή, εκατοντάδες χιλιάδες εκδιώχθηκαν παρά τη θέλησή τους. Δεν τους επετράπη ποτέ να επιστρέψουν και δεν απέκτησαν ποτέ το κράτος που ο ΟΗΕ το 1974 αποφάσισε ότι θα αποκτούσαν δίπλα στο Ιουδαϊκό κράτος του Ισραήλ.
<P>
Επί δεκαετίες, οι Παλαιστίνιοι ζούσαν με την ψευθαίσθηση ότι η απελευθέρωσή τους θα ερχόταν μέσω της παρέμβασης στρατών ξένων χωρών, ή μέσω του δικού τους μακροχρόνιου στρατιωτικού αγώνα. Αυτό απέτυχε. Μόνο όταν οι Παλαιστίνιοι υιοθέτησαν μη στρατιωτικές μεθόδους, την πολιτική ανυπακοή μέσω της Ιντιφάντα και τις υπομονετικές διαπραγματεύσεις με έναν εχθρό τον οποίο θεωρούσαν ως φασιστικό και ρατσιστικό, μόνο όταν τα έκαναν αυτά άρχισαν να επιτυγχάνουν πρόοδο και έθεσαν σε κίνηση μία ειρηνευτική διαδικασία η οποία είχε τώρα ως αποτέλεσμα να είναι έτοιμες οι περισσότερες χώρες του κόσμου να υποστηρίξουν το δίκαιο αίτημά τους για τη δημιουργία ανεξάρτητου κράτους.
<P>
Πιστεύω ότι μπορούμε να θυμόμαστε αυτά τα διδάγματα και να ελπίζουμε ότι και στο μέλλον η διαδικασία απελευθέρωσης των μικρών λαών θα ακολουθεί τη μέθοδο των Παλαιστινίων - αυτή να είναι η φυσιολογική μέθοδος και η μέθοδος του Κοσσυφοπεδίου να είναι μία λυπηρή εξαίρεση στην παγκόσμια ιστορία.
<P>
Το Παλαιστινιακό ζήτημα είναι ένα από τα ζητήματα τα οποία, εγώ που η στάση μου απέναντι στην ΕΕ είναι επικριτική, θεωρώ ότι η ΕΕ χειρίστηκε με εποικοδομητικό και θετικό τρόπο. Σημειώνω με ικανοποίηση ότι τώρα έχει ουσιαστικά διακηρυχθεί ότι θα αναγνωριστεί το παλαιστινιακό κράτος. Ελπίζω ότι αυτό θα γίνει επίσης μόλις επιλέξουν οι ίδιοι οι Παλαιστίνιοι να ανακηρύξουν τη δημιουργία αυτού του κράτους.

<SPEAKER ID=191 LANGUAGE="DE" NAME="Swoboda">
Κύριε Πρόεδρε, οι Παλαιστίνιοι έλαβαν μια γενναία απόφαση, και θα ευχόμουν να λάβει παρόμοιες γενναίες αποφάσεις και η ισραηλινή κυβέρνηση - η σημερινή και ελπίζω και η μελλοντική, γιατί χρειαζόμαστε ένα κυρίαρχο παλαιστινιακό κράτος, χρειαζόμαστε τον πλήρη σεβασμό της ανεξαρτησίας του Λιβάνου και της Συρίας, και φυσικά την ανεξαρτησία και την ασφάλεια του Ισραήλ με την έννοια της συμφιλίωσης, όπως είπε και ο Otto von Habsburg, με τον οποίο πάντα συμφωνώ, σήμερα όμως συμφωνώ απόλυτα.
<P>
Ζήτησα ωστόσο τον λόγο για να ευχαριστήσω εξ ονόματος της Ομάδας μου δύο άνδρες που βρίσκονται σε αυτή την αίθουσα και οι οποίοι εργάστηκαν ακούραστα υπέρ των δικαιωμάτων των Παλαιστινίων, σύμφωνα ακριβώς με αυτό το πνεύμα. Ο πρώτος είναι ο Αντιπρόεδρος Marνn, που δεν τον διευκολύναμε πάντοτε εδώ στο Σώμα - ούτε το Συμβούλιο το έκανε. Εκείνος όμως έλαβε ξεκάθαρες αποφάσεις και βάδισε τον δικό του δρόμο, και θέλω να τον ευχαριστήσω θερμότατα γι' αυτό.
<P>
Θέλω να ευχαριστήσω ιδιαίτερα και τον Luigi Colajanni, που έπραξε εξ ονόματος της Ομάδας μου πάρα πολλά για τους Παλαιστινίους, που θα μας λείψει, ιδιαίτερα εξαιτίας της δέσμευσής του υπέρ των Παλαιστινίων, και στον οποίο εύχομαι εξ ονόματος της Ομάδας μου καλή τύχη στη μελλοντική του εργασία!
<P>
Χειροκροτήματα

<SPEAKER ID=192 LANGUAGE="ES" NAME="Vallvι">
Κύριε Πρόεδρε, χαιρετίζω πολύ θερμά την παρούσα δήλωση, όπως επίσης χαιρετίζω την απόφαση που έλαβε η παλαιστινιακή κυβέρνηση να μην προχωρήσει στη μονομερή ανακήρυξη της δημιουργίας ενός κράτους στις αρχές Μαΐου 1999.
<P>
Πιστεύω πως μια τέτοια ενέργεια θα ισοδυναμούσε με σοβαρή παρέμβαση στην εκλογική διαδικασία που λαμβάνει χώρα στο κράτος του Ισραήλ. Ας ελπίσουμε ότι αυτή η εκλογική διαδικασία θα οδηγήσει στην ανάδειξη μιας δημοκρατικής κυβέρνησης παρόμοιας με αυτή που μέχρι τώρα διοικούσε τη συγκεκριμένη χώρα, ούτως ώστε να μπορέσει να προωθήσει παραπέρα τις διαπραγματεύσεις που θα οδηγήσουν σε αίσια έκβαση την υπό εξέλιξη ειρηνευτική διαδικασία.
<P>
Είμαι πεπεισμένος πως η απόφαση του Ευρωπαϊκού Συμβουλίου του Βερολίνου υπήρξε θετική από αυτή την άποψη και ανοίγει τον δρόμο ώστε να μπορεί η Ευρωπαϊκή Ένωση να συνεχίσει να ασκεί επιρροή σε αυτή την περιοχή. Είναι όμως επίσης αναγκαίο να διενεργηθούν πολύ σύντομα νέες εκλογές και στην Παλαιστίνη - η ίδια η Ευρωπαϊκή Ένωση ήταν παρούσα κατά τις εκλογές του 1996 - μια και θα έχει περάσει μία τετραετία. Μόνο σε μια τέτοια περίπτωση θα μπορεί πράγματι να γίνεται λόγος για γνήσιο διάλογο μεταξύ δημοκρατικών κρατών.

<SPEAKER ID=193 NAME="Marνn">
Κύριε Πρόεδρε, η Ευρωπαϊκή Επιτροπή συμμερίζεται επίσης την άποψη ότι οι Παλαιστίνιοι ηγέτες έλαβαν μια ορθή απόφαση, μια απόφαση που εξυπηρετεί τα συμφέροντα του παλαιστινιακού λαού, μεταθέτοντας την ημερομηνία ανακήρυξης του παλαιστινιακού κράτους, που είχε εξαγγελθεί για τις 4 Μαΐου. Πέραν τούτου, η Επιτροπή θεωρεί ότι η θετική αυτή εξέλιξη κατέστη εφικτή εν μέρει χάρη στη σωφροσύνη που επέδειξε το Ευρωπαϊκό Συμβούλιο, εγκρίνοντας την αποκαλούμενη Δήλωση του Βερολίνου για τη Μέση Ανατολή. Η κοινή μας Εξωτερική Πολιτική και Πολιτική Ασφαλείας λειτούργησε σωστά στην προκειμένη περίπτωση, εφόσον η προαναφερόμενη δήλωση ήταν σημαντική για τη διασφάλιση της ειρηνικής και εποικοδομητικής συνέχισης της ειρηνευτικής διαδικασίας, παρά το γεγονός ότι η πρώτη μεταβατική περίοδος που είχε καθορισθεί από τις Συμφωνίες του Όσλο έφθανε στο τέλος της.
<P>
Όπως γνωρίζετε, η Επιτροπή έχει ήδη συνηγορήσει, στο πλαίσιο της ανακοίνωσης που εξέδωσε τον Ιανουάριο του 1998, υπέρ της ενίσχυσης του πολιτικού και οικονομικού πρωταγωνιστικού ρόλου της Ένωσης στη Μέση Ανατολή. Παρά ταύτα, είναι σαφές ότι η σιωπηρή παράταση της μεταβατικής περιόδου δεν οδηγεί στην επίλυση του προβλήματος μακροπρόθεσμα. Επί του προκειμένου, η Ευρωπαϊκή Ένωση εξέφρασε την πεποίθησή της πως η δημιουργία ενός κυρίαρχου, δημοκρατικού, βιώσιμου και φιλειρηνικού παλαιστινιακού κράτους, με βάση τις ισχύουσες συμφωνίες και μέσω της διαπραγματευτικής οδού, θα αποτελούσε την καλύτερη εγγύηση για την ασφάλεια του Ισραήλ, καθώς και εχέγγυο για την αποδοχή του στην περιοχή, και για τον λόγο αυτό εξέφρασε την προθυμία της να αναγνωρίσει εν ευθέτω χρόνω την ύπαρξη ενός παλαιστινιακού κράτους.
<P>
Για το εγγύς μέλλον - όπως επισημαίνεται και στη Δήλωση του Βερολίνου - η Ευρωπαϊκή Ένωση εκφράζει ανησυχίες για την τελμάτωση της ειρηνευτικής διαδικασίας και από αυτή την άποψη έχει ουσιαστική σημασία να επανέλθουν μετά από τις εκλογές στο Ισραήλ τα εμπλεκόμενα μέρη στην απόλυτη τήρηση των αντίστοιχων δεσμεύσεων που ανέλαβαν με την υπογραφή του Μνημονίου του Wye River. Κάτι τέτοιο θα έδινε τη δυνατότητα ταυτόχρονης έναρξης διαπραγματεύσεων με ταχείς ρυθμούς αναφορικά με ζητήματα που αφορούν το μόνιμο καθεστώς, ούτως ώστε να επιτευχθεί συγκεκριμένο αποτέλεσμα εντός της προβλεπόμενης προθεσμίας του ενός έτους.
<P>
Υπό την προϋπόθεση ότι τα εμπλεκόμενα μέρη θα επιδείξουν την αναγκαία πολιτική βούληση να επιτύχουν θετικά βήματα, η Ευρωπαϊκή Ένωση θα συνεχίσει να παρέχει βοήθεια, ώστε να διευκολυνθεί η διευθέτηση όλων των εκκρεμών ζητημάτων. Θα πρέπει να χρησιμοποιήσουμε όλα τα διαθέσιμα μέσα, ώστε να αποφύγουμε να μετατραπεί η Συμφωνία του Wye River σε ακόμα μία ισραηλινοπαλαιστινιακή συμφωνία που πέφτει στο κενό.
<P>
Σε αυτό το πλαίσιο δεν θα πρέπει να επιδιώκουμε την επιβολή νέων όρων. Εκτός αυτού, συμφωνούμε με την άποψη των Ηνωμένων Πολιτειών, που δηλώνουν ότι η παλαιστινιακή αρχή έχει τηρήσει και συνεχίζει να τηρεί τις περισσότερες δεσμεύσεις της. Κατά συνέπεια, αναμένουμε με ενδιαφέρον την υλοποίηση των επόμενων σταδίων απόσυρσης στρατευμάτων από τη Δυτική Όχθη, καθώς και την απελευθέρωση σημαντικού αριθμού κρατουμένων. Επιπλέον, συνεχίζουμε να συνιστούμε στο Ισραήλ να επιδεικνύει ευελιξία όσον αφορά τον χειρισμό των θεμελιωδών ζητημάτων, η διευθέτηση των οποίων αναβάλλεται διαρκώς εδώ και πολύ καιρό, όπως είναι π.χ. η ασφαλής διάβαση από τους οδικούς άξονες που συνδέουν τη Δυτική Όχθη με τη Γάζα καθώς και η ανάπτυξη, έναρξη λειτουργίας και κατασκευή του ίδιου του λιμένος της Γάζας. Από αυτή την πλευρά η Επιτροπή συνεχίζει να συνεργάζεται στενά με τον κ. Moratinos, ειδικό απεσταλμένο της Ευρωπαϊκής Ένωσης υπεύθυνο για την υλοποίηση του κοινού διαλόγου.
<P>
Πιστεύουμε ότι η αναθέρμανση της ισραηλινοπαλαιστινιακής πτυχής της ειρηνευτικής διαδικασίας θα συμβάλει επίσης στην προσδοκώμενη επανέναρξη της πολυμερούς πτυχής αυτής της διαδικασίας. Σχετικά με το εν λόγω θέμα η Ευρωπαϊκή Ένωση, παρ' ότι γνωρίζει πόσο δύσκολο είναι, θα συνεχίσει να καταβάλλει προσπάθειες με στόχο την αναζωογόνηση και τη δρομολόγηση αυτής της συνεργασίας. Αυτό σημαίνει επίσης ότι θα αντιμετωπίζαμε με ιδιαίτερο ενδιαφέρον και την ταχεία επανέναρξη του σκέλους της ειρηνευτικής διαδικασίας που αφορά τη Συρία και τον Λίβανο.
<P>
Όσον αφορά την ερώτηση που έθεσαν ο κ. Bertens και η κ. Van Bladel σχετικά με το νοσοκομείο της Γάζας, πρόκειται για ένα νοσοκομείο της UNRAC και όχι για νοσοκομείο που ανήκει ή κατασκευάστηκε από την Ευρωπαϊκή Επιτροπή. Παρ' όλα αυτά, στον ανταρτοπόλεμο που μαίνεται τους τελευταίους μήνες για όλα τα στραβά του κόσμου καταλογίζονται ευθύνες στην Ευρωπαϊκή Επιτροπή. Όχι, πρόκειται για ένα νοσοκομείο που οικοδομήθηκε από την UNRAC με μια μικρή απλώς συμμετοχή του κοινοτικού προϋπολογισμού.
<P>
Εκτός τούτου, υπάρχουν επιπλέον συμμετοχές από πόρους των εθνικών προϋπολογισμών της Δανίας, της Γερμανίας, της Αυστρίας, της Ισπανίας, της Σουηδίας και του Βελγίου. Τί ακριβώς συνέβη; Σημειώθηκε καθυστέρηση δώδεκα μηνών ως προς την έναρξη λειτουργίας του νοσοκομείου. Πρόκειται για ένα πρόβλημα το οποίο έχει ήδη επιλυθεί, και εσείς οφείλετε να είσαστε συνεπείς ως προς τις αξιώσεις σας προς την Επιτροπή και να θυμηθείτε πως αποφασίσαμε να μη συμμετέχουμε πλέον στις τρέχουσες λειτουργικές δαπάνες. Η Ευρωπαϊκή Επιτροπή οφείλει να πράττει αυτά που έχει τη δυνατότητα να κάνει σωστά. Η Ευρωπαϊκή Επιτροπή δεν ασχολείται με τη διαχείριση νοσοκομείων και δεν είναι δυνατόν να μπορεί να διαχειρίζεται ένα μεγάλο νοσοκομείο που βρίσκεται σε απόσταση χιλιάδων χιλιομέτρων. Επομένως, αυτό που κάναμε ήταν να παράσχουμε τεχνική βοήθεια στην Παλαιστινιακή Αρχή, φορέας της οποίας είναι μια διεθνής ομάδα που θα συνεργαστεί επί μία διετία με τις παλαιστινιακές αρχές, με απώτερο στόχο να αναλάβει η Παλαιστινιακή Αρχή την πλήρη ευθύνη για τη διαχείριση του νοσοκομείου. Ευτυχώς, το ζήτημα αυτό έχει πλέον διευθετηθεί.

<SPEAKER ID=194 NAME="Πρόεδρος">
Ευχαριστώ πολύ, κύριε Marνn.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=195 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β4-0461/99 του βουλευτή Swoboda και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0473/99 του βουλευτή Dupuis και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, -Β4-0047/99 του βουλευτή Manisco, εξ ονόματος της Συνομοσπονδιακής Oμάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, -Β4-0480/99 του βουλευτή Cars, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -Β4-0496/99 των βουλευτών Lenz, Soulier και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, -Β4-0502/99 των βουλευτών Aglietta και Orlando, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη θανατική ποινή και τη θέσπιση ενός οικουμενικού μνημόνιο αναστολής για την εκτέλεση θανατικών ποινών·
<P>
Β4-0465/99 του βουλευτή Swoboda, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0481/99, του βουλευτή Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -Β4-0490/99 των βουλευτών Vinci και άλλων, εξ ονόματος της Συνομοσπονδιακής Oμάδας της Ευρωπαϊκής Ενωτικής Αριστεράς/ Αριστεράς των Πρασίνων των Βορείων Χωρών, -Β4-0493 των βουλευτών Pasty και van Bladel, εξ ονόματος της Ομάδας Ένωση για την Ευρώπη, -Β4-0509/99 των βουλευτών Aelvoet, Tamino και Ceyhun, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη δίκη του κ. Οτσαλάν και τη μελλοντική πορεία του κουρδικού ζητήματος στην Τουρκία·
<P>
Β4-0462/99 του βουλευτή Harrison και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0491/99 των βουλευτών Pasty και van Bladel, εξ ονόματος της Ομάδας Ένωση για την Ευρώπη, -Β4-0506/99 του κ. Telkδmper, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την πολιτική χειραγώγηση των δικών στη Μαλαισία·
<P>
Β4-0463/99 των βουλευτών Berθs και Vecchi, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0468/99 των βουλευτών Pradier και Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, -Β4-0477/99 του βουλευτή Wurtz, εξ ονόματος της Συνομοσπονδιακής Oμάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, -Β4-0482/99 του βουλευτή Fassa, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -Β4-0497/99 του βουλευτή Lehideux, εξ ονόματος της Ομάδας του Ευρωπαϊκού Λαϊκού Κόμματος, -Β4-0504/99 των βουλευτών Telkδmper και Aelvoet, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κατάσταση των ανθρωπίνων δικαιωμάτων στο Τζιμπουτί·
<P>
Β4-0466/99 του βουλευτή Swoboda και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0469/99 του βουλευτή Dupuis και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, -Β4-0476/99 της βουλευτή Sierra Gonzαlez, εξ ονόματος της Συνομοσπονδιακής Oμάδας της Ευρωπαϊκής Ενωτικής Αριστεράς/ Αριστεράς των Πρασίνων των Βορείων Χωρών, -Β4-0483/99 του βουλευτή Cars, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -Β4-0492, -Β4-0498/99 του βουλευτή Oostlander και άλλων, εξ ονόματος της Ομάδας του Ευρωπαϊκού Λαϊκού Κόμματος, -Β4-0501/99, της βουλευτή Aglietta και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κύρωση του καταστατικού λειτουργίας του Διεθνούς Ποινικού Δικαστηρίου.
<P>
Θανατική ποινή

<SPEAKER ID=196 LANGUAGE="IT" NAME="Imbeni">
Κύριε Πρόεδρε, τις προάλλες έλαβα μια επιστολή από μια επιτροπή που δημιουργήθηκε για τη στήριξη μιας πρωτοβουλίας με σκοπό να σωθεί η ζωή του Greg Sommer, ενός από τους τόσους καταδικασμένους σε θάνατο που αναμένουν την εκτέλεσή τους. Εγώ φυσικά, όπως φαντάζομαι και πολλοί από τους συναδέλφους μου, θα είχα απαντήσει θετικά και σε αυτή την περίπτωση, όπως και στην περίπτωση άλλων καταδικασμένων σε θάνατο στην Κίνα, στο Ιράν, και, εκτός από τις Ηνωμένες Πολιτείες, σε πολλές άλλες χώρες. Πιστεύουμε ωστόσο ότι έφτασε η στιγμή για μια εξαιρετική ενέργεια: να χρησιμοποιήσουμε αυτό το περίφημο έτος 2000 - ένα έτος μεγάλης συμβολικής σημασίας για όλες τις χώρες του κόσμου, και όχι μόνο για αυτές που έχουν κάποια παράδοση, ιστορία και θρησκεία - για να πραγματοποιήσουμε μια εξαιρετική ενέργεια.
<P>
Εάν το 2000 έχει πράγματι μια μεγάλη συμβολική αξία, ας το χρησιμοποιήσουμε αληθινά, σοβαρά, για να στείλουμε αυτό το μήνυμα παγκόσμιου χαρακτήρα: ένα μνημόνιο αναστολής για όλες τις περιπτώσεις στις οποίες υπάρχει ήδη μια απόφαση για θανατική καταδίκη. Ας αναστείλουμε δηλαδή όλες τις θανατικές καταδίκες!
<P>
Αυτό είναι το αίτημα που υποβάλλουμε με την παρούσα πρόταση ψηφίσματος, η οποία πιστεύω ότι θα εγκριθεί από όλες τις Oμάδες του Ευρωπαϊκού Κοινοβουλίου. Η Ομάδα μας πάντως τη στηρίζει πλήρως. Θα θέλαμε ωστόσο να στείλουμε ένα σαφές μήνυμα προς το Ευρωπαϊκό Συμβούλιο της Κολωνίας: να ζητήσει η γερμανική Προεδρία να εγγραφεί αυτό το θέμα στην ημερήσια διάταξη της επόμενης Γενικής Συνέλευσης των Ηνωμένων Εθνών και να αναλάβει η φιλανδική Προεδρία να εκτελέσει αυτή την απόφαση, ώστε μέσα στον Αύγουστο αυτό το θέμα να εγγραφεί στην ημερήσια διάταξη και στην επόμενη Γενική Συνέλευση των Ηνωμένων Εθνών να καταστεί δυνατή η ουσιαστική εξέτασή του. Εάν στην επόμενη Γενική Συνέλευση των Ηνωμένων Εθνών ληφθεί πραγματικά αυτή η απόφαση για μνημόνιο αναστολής, πιστεύω ότι θα στείλουμε ένα θετικό μήνυμα σε όλες τις χώρες του κόσμου, εγείροντας ένα πρόβλημα και στις χώρες εκείνες που αρνούνται να αντιμετωπίσουν αποφασιστικά αυτό το θέμα.
<P>
Η ποινή του θανάτου δεν αποτελεί δικαιοσύνη, αλλά εκδίκηση! Χρειάζεται επιτέλους να γίνει αυτό αντιληπτό σε όλες τις χώρες του κόσμου.

<SPEAKER ID=197 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, πιστεύω ότι ο συνάδελφος κ. Imbeni συνόψισε πολύ καλά την έννοια αυτού του ψηφίσματος. Θα πρέπει να υπενθυμίσουμε ότι η Επιτροπή Ανθρωπίνων Δικαιωμάτων των Ηνωμένων Εθνών ενέκρινε τρεις φορές διαδοχικά - το 1997, το 1998 και το 1999 - ψηφίσματα προς αυτή την κατεύθυνση.
<P>
Όπως υπενθύμισε πριν από λίγο ο συνάδελφος κ. Imbeni, έφθασε πλέον η στιγμή να χρησιμοποιήσουμε επίσης τη χρονιά του 2000 για να πραγματοποιήσουμε το ποιοτικό αυτό άλμα και να παρουσιάσουμε στη Γενική Συνέλευση των Ηνωμένων Εθνών μια πρόταση για παγκόσμιο μνημόνιο αναστολής. Υπάρχει μια πλειοψηφία 101 χωρών από τις 190 της διεθνούς κοινότητας που τάσσεται υπέρ της θέσπισης ενός παγκόσμιου μνημόνιο αναστολής - και δεν πρόκειται για θεωρητική πλειοψηφία, εφόσον αποδεικνύεται από τις Συνθήκες που συνάπτουν και από τις θεσμικές τροποποιήσεις που πραγματοποιούν πολλές χώρες.
<P>
Πληρούνται επομένως όλες οι προϋποθέσεις για να περάσουμε σε μια επίθεση η οποία δεν θα είναι κατά πάσα πιθανότητα τελική, αλλά που θα μπορούσε να αποτελέσει ένα αποφασιστικό βήμα προς την κατεύθυνση της οριστικής κατάργησης της θανατικής ποινής στον κόσμο. Απευθύνω εδώ μια πιεστική έκκληση προς το Συμβούλιο και την Επιτροπή να δράσουν προς αυτή την κατεύθυνση.
<P>
Επιτρέψτε μου να επισημάνω ένα λάθος - εν προκειμένω περισσότερο τυπικό παρά πολιτικό - στο κείμενο του ψηφίσματος. Ζητώ συγγνώμη και θα καταθέσω μία προφορική τροπολογία με στόχο τη διαγραφή από την αιτιολογική σκέψη Ε της φράσης «σε αντίθεση με τα ψηφίσματα που έχουν ήδη εγκριθεί από την Επιτροπή των Ανθρωπίνων Δικαιωμάτων», επειδή αυτό δεν είναι τυπικά ακριβές. Εάν οι συνάδελφοι δεν έχουν αντίρρηση, θα καταθέσω αυτή την προφορική τροπολογία σε λίγο, κατά την ψηφοφορία.

<SPEAKER ID=198 LANGUAGE="SV" NAME="Cars">
Κύριε Πρόεδρε, η Ευρώπη είναι τώρα μία ήπειρος απαλλαγμένη από τη θανατική ποινή, κάτι που εγώ το βλέπω ως μεγάλη πρόοδο του πολιτισμού. Είναι μία εξέλιξη η οποία δεν θα ήταν δυνατή χωρίς τη σαφή τοποθέτηση της Ευρωπαϊκής Ένωσης και αυτό αξίζει να επισημανθεί σε παγκόσμιο επίπεδο. Είναι ένα μήνυμα το οποίο η Ευρώπη πρέπει να κομίσει με υπερηφάνεια.
<P>
Στον υπόλοιπο πέραν της Ευρώπης κόσμο, η εξέλιξη οδεύει επίσης προς τη σωστή κατεύθυνση, ειδικά στη Λατινική Αμερική. Αντιθέτως, σε χώρες μη δημοκρατικές όπως η Κίνα, η Σαουδική Αραβία, το Ιράν και το Ιράκ η θανατική ποινή είναι συχνό φαινόμενο. Αλλά, άνθρωποι εκτελούνται, όμως και εκτελούνται ολοένα και περισσότεροι σε μία μεγάλη δημοκρατία επίσης. Αυτό είναι ένα σοβαρό ζήτημα αφ' εαυτού, είναι όμως σοβαρό και λόγω των συνεπειών που έχει, διότι χώρες όπως η Κίνα και οι άλλες που ανέφερα μπορούν να δηλώσουν ότι «όσο συνεχίζουν στην Αμερική να εκτελούν, μπορούμε να αδιαφορούμε για το τι σκέφτονται οι Ευρωπαίοι».
<P>
Σε εμάς τους Ευρωπαίους δεν αρέσει να επικρίνουμε την Αμερική και έχουμε καλούς λόγους να το κάνουμε αυτό. Στο θέμα, όμως, της θανατικής ποινής πρέπει να το κάνουμε. Πρέπει να υψώσουμε τη φωνή μας, να επιχειρηματολογήσουμε με αυξημένο σθένος και ισχύ υπέρ της θέσης μας, ποτέ όμως και αυτό είναι κάτι που θέλω να τονίσω με έμφαση, με μία στάση ηθικής ανωτερότητας, αλλά, ως φίλοι που είναι προβληματισμένοι και ενδιαφέρονται.

<SPEAKER ID=199 LANGUAGE="DE" NAME="Lenz">
Κύριε Πρόεδρε, σήμερα το απόγευμα, σε αυτή τη συζήτηση της Πέμπτης επί επειγόντων θεμάτων, πολλοί από εμάς αγορεύουν προφανώς για τελευταία φορά σχετικά με το θέμα των ανθρωπίνων δικαιωμάτων. Μιλήσαμε για το θέμα αυτό για παραπάνω από είκοσι χρόνια, και ήταν μια καλή συνεργασία. Αποτελεί ίσως μια μικρή ικανοποίηση - και εδώ συμφωνώ με όσα είπαν οι συνάδελφοι - ότι ειδικά εδώ στο θέμα της θανατικής ποινής είδαμε και πάλι ένα θετικό αποτέλεσμα. Ίσως μάλιστα να συμβάλαμε και στο αίτημα που προβάλλεται τώρα για τρίτη φορά στη Γενεύη με στόχο ένα παγκόσμιο μνημόνιο αναστολής για τη θανατική ποινή.
<P>
Αποτελεί πραγματικά επιθυμία και της δικής μας Ομάδας να θέσει το Συμβούλιο ένα τέτοιο αίτημα στην ημερήσια διάταξη της Γενικής Συνέλευσης των Ηνωμένων Εθνών. Γιατί μόνο τότε θα καταλάβουν ίσως και οι χώρες που μόλις ανέφερε ο κ. Cars ότι η θανατική ποινή είναι πραγματικά το χειρότερο μέσο για να δώσει κανείς και πάλι στους ανθρώπους την αξιοπρέπειά τους, επειδή κάθε άνθρωπος πρέπει να έχει και την ευκαιρία να επανορθώσει όσα έκανε, ευκαιρία που χάνεται ανεπιστρεπτί - ακόμη κι αν παραβλέψουμε ότι σε πολλές περιπτώσεις γίνεται κατάχρηση της θανατικής ποινής.
<P>
Αν εμείς εδώ στο Ευρωπαϊκό Κοινοβούλιο συμβάλαμε στην ενίσχυση αυτής της συνειδητοποίησης, όχι μόνο με τις προτροπές του κ. Dupuis να περιλαμβάνεται η θανατική ποινή κάθε φορά στην ημερήσια διάταξη, αλλά και γενικά διασαφηνίζοντας κατ' αυτόν τον τρόπο επανειλημμένα εξ ονόματος του Κοινοβουλίου μια σειρά γεγονότων, τότε ίσως προσθέσαμε κάτι στα ανθρώπινα δικαιώματα.
<P>
Κύριε Πρόεδρε, επιτρέψτε μου να κλείσω με αυτά. Εύχομαι - εσείς θα το δείτε άλλωστε - το επόμενο Κοινοβούλιο να συνεχίσει τη συζήτηση αυτή, να μην την αφήσει να χαθεί μέσα στα οικονομικά θέματα, μέσα στα θέματα της διεύρυνσης, όσο σημαντικά κι αν είναι, παρά να αντιμετωπίσει το ζήτημα των ανθρωπίνων δικαιωμάτων ως ένα πολιτικό μέλημα που πρέπει να προωθηθεί με την πολιτική της Ευρωπαϊκής Ένωσης, με την εξωτερική της πολιτική και με την πολιτική της για τη διεύρυνση. Εκτός από τη θανατική ποινή υπάρχουν πολλά άλλα θέματα, εύχομαι όμως το θέμα αυτό να αντιμετωπισθεί δεόντως.
<P>
Χειροκροτήματα

<SPEAKER ID=200 NAME="Πρόεδρος">
Σας ευχαριστώ, κυρία Lenz, για αυτά τα λόγια σας. Σας ευχαριστώ και εξ ονόματος των συναδέλφων για τη δέσμευση και την ικανότητα με την οποία προεδρεύσατε στο παρελθόν της υποεπιτροπής για τα ανθρώπινα δικαιώματα και με την οποία συνεχίσατε να προσφέρετε τη σημαντική βοήθεια σας σε αυτή την υποεπιτροπή. Πιστεύω πραγματικά ότι η εμπειρία σας θα μπορέσει να μας είναι χρήσιμη καθ' όλη τη διάρκεια της μελλοντικής μας εργασίας. Ευχαριστώ, κυρία Lenz!

<SPEAKER ID=201 LANGUAGE="SV" NAME="Holm">
Κύριε Πρόεδρε, ο στόχος είναι φυσικά η κατάργηση της θανατικής ποινής. Η θανατική ποινή δεν θα έπρεπε να υπάρχει σε καμία χώρα στον κόσμο. Πρέπει όλοι να κατακρίνουμε τόσο τις ΗΠΑ και την Κίνα όσο και πολλές άλλες χώρες οι οποίες τόσο απροκάλυπτα παραβιάζουν την ανθρώπινη αξιοπρέπεια συνεχίζοντας να επιτρέπουν την θανατική ποινή. Εδώ, έχουν έναν σημαντικό ρόλο να παίξουν πολλά κράτη μέλη της ΕΕ. Είμαστε όλοι υπέρμαχοι της κατάργησης της θανατικής ποινής. Ένα βήμα προς τη σωστή κατεύθυνση είναι φυσικά το αίτημα για ένα οικουμενικό μνημόνιο αναστολής το οποίο θα οδηγήσει στην πλήρη κατάργηση της θανατικής ποινής.
<P>
Το Συμβούλιο πρέπει να ανοίξει τον δρόμο για να τεθεί αυτό το θέμα στην επόμενη σύνοδο της Γενικής Ολομέλειας του ΟΗΕ. Τόσο η Γερμανική, όσο και η Φινλανδική Προεδρία πρέπει να δραστηριοποιηθούν ώστε να πραγματοποιηθεί αυτό, για να δούμε το τέλος της θανατικής ποινής.

<SPEAKER ID=202 LANGUAGE="FR" NAME="Pailler">
Κύριε Πρόεδρε, είμαι χαρούμενη που πραγματοποιώ αυτή την τελευταία παρέμβαση σχετικά με το εν λόγω θέμα υπό την προεδρία σας, επειδή μας έχετε βοηθήσει επίσης πολύ. Θα πρέπει να συνειδητοποιήσουμε τη μακρόχρονη εργασία που απομένει να πραγματοποιηθεί προς την κατεύθυνση του εξανθρωπισμού του ανθρώπου, καθώς βρισκόμαστε στο 1999 και εξακολουθούμε ακόμη να ζητάμε ένα παγκόσμιο μνημόνιο αναστολής για τις εκτελέσεις θανατικών ποινών.
<P>
Θα ήθελα να σας μιλήσω για την Αμερική, γι' αυτή τη μεγάλη χώρα που αξιώνει να είναι ο χωροφύλακας του κόσμου και το πρότυπο της δημοκρατίας, της ελευθερίας και του εκσυγχρονισμού. Ήμουν η πρώτη βουλευτής στην ιστορία του Ευρωπαϊκού Κοινοβουλίου που εισήλθε στις πτέρυγες των θανατοποινιτών, στις 21 Απριλίου, πριν από δεκαπέντε μέρες, για να συναντήσω τον Mumia Abu Jamal, πολιτικό κρατούμενο που έχει καταδικαστεί σε θάνατο και υπέρ του οποίου το Κοινοβούλιό μας έχει εκδώσει συχνά ψηφίσματα. Κάτι από τον εαυτό μου έμεινε σε αυτή τη φυλακή του Greene, όπου 111 από τους 600 κρατούμενους περιμένουν να εκτελεσθούν.
<P>
Κάποιο κομμάτι του εαυτού μου έμεινε στη φυλακή. Δεν πρόκειται για μια εικόνα, παρά για κάτι πολύ πραγματικό, κάτι οδυνηρό. Η ιδέα της εκτέλεσής του μου είναι ανυπόφορη, όπως και εκείνη της εκτέλεσης χιλιάδων θανατοποινιτών, μερικούς από τους οποίους είδα να περνούν με τα άσπρα και μπλε ρούχα του καταδίκου πίσω από τον Mumia Abu Jamal.
<P>
Ο Mumia Abu Jamal μου μίλησε καταρχήν για το δράμα του Ντένβερ - συνέβη την προηγούμενη - για το Κοσσυφοπέδιο, για τον πολιτισμό του θανάτου που υπονομεύει την αμερικανική κοινωνία. Θέτω λοιπόν σήμερα ένα ερώτημα στην Αμερική. Σήμερα τα παιδιά σας σκοτώνονται από τα παιδιά σας. Θα τα εκπαιδεύσετε βάζοντάς τα στην ηλεκτρική καρέκλα; Όχι. Αυτή η βία είναι ακριβώς η απάντηση στην κρατική βία σας, που είναι η ποινή του θανάτου, αλλά και στη ρατσιστική και ταξική δικαιοσύνη που καταδίκασε τον Mumia.
<P>
Για να πείσω το Συμβούλιο και όλους τους συναδέλφους μου να μην υποχωρήσουν ποτέ σε αυτό το θέμα, επιτρέψτε μου να περιγράψω ένα μικρό περιστατικό. Το πρωί, πριν από την άφιξή μου στη φυλακή, στις πτέρυγες των θανατοποινιτών, έδωσα μια συνέντευξη Τύπου. Ένας δημοσιογράφος σηκώθηκε και μου είπε: «Μόλις μάθαμε μέσω τηλεγραφήματος ότι δόθηκαν πριν από λίγο τρία ονόματα με την εντολή να εκτελεσθούν τον Μάιο. Θεωρείτε ότι αυτό αποτελεί απάντηση στη σημερινή σας δράση στην Αμερική; »
<P>
Στην αρχή ένιωσα να πνίγομαι από έναν λυγμό, στη συνέχεια συνήλθα, όμως μου ήταν ανυπόφορο να φαντασθώ κάτι τέτοιο. Σας το λέω σήμερα αυτό για να σας βεβαιώσω ότι ο λυγμός δεν θα επανέλθει, αλλά αυτή η συγκίνηση θα παραμείνει μέχρι να κατορθώσουμε να επιτύχουμε αυτό το μνημόνιο αναστολής, να εγκαταλείψουμε τον δρόμο του παρελθόντος, τον δρόμο της βαρβαρότητας, και να προχωρήσουμε προς την κατεύθυνση του μέλλοντος και του εξανθρωπισμού.
<P>
Θα ολοκληρώσω αυτή την τελευταία παρέμβαση, αυτή την ύστατη κραυγή της φωνής όσων δεν έχουν φωνή, με τη συνθηματική χειρονομία των μαύρων που αγωνίζονται σήμερα στις Ηνωμένες Πολιτείες ενάντια στη θανατική ποινή - και είναι πολλοί - μαζί με τους λευκούς, τους Ινδιάνους, τους Αμερικανούς Ινδιάνους και τους Λατινοαμερικανούς, φωνάζοντας: "On the move!» .
<P>
Κούρδοι

<SPEAKER ID=203 LANGUAGE="DE" NAME="Swoboda">
Κύριε Πρόεδρε, κυρίες και κύριοι, κύριε Επίτροπε, συζητούμε και πάλι στο Σώμα για την Τουρκία, και αυτή τη φορά με πολύ ανάμικτα συναισθήματα, διότι υπάρχουν αρνητικά και πολύ λίγα θετικά δείγματα και δεν ξέρουμε ακόμη ποιον δρόμο θα ακολουθήσει η Τουρκία. Πρώτον, εκδικάζεται η υπόθεση Οτσαλάν. Βασικά, έχουμε την αίσθηση ότι δεν πρόκειται για μια δίκαιη, ανοιχτή και διαφανή διαδικασία. Έχουμε ένα δυσάρεστο προαίσθημα, και αυτό σχετίζεται με το προηγούμενο θέμα, ότι δηλαδή η θανατική ποινή ξαναγίνεται αυτόν τον καιρό δημοφιλής και ξανακερδίζει εκτίμηση στην Τουρκία, ειδικά κατά τη δικαστική διαδικασία υπέρ ή κατά του Οτσαλάν. Δεύτερον, μας δυσαρεστεί πολύ το γεγονός ότι ένα άκρως εθνικιστικό κόμμα ενισχύθηκε πάρα πολύ στις τελευταίες εκλογές, ένα κόμμα που το πρόγραμμά του δεν είναι υπέρ, αλλά ουσιαστικά κατά της συμφιλίωσης με τον κουρδικό λαό.
<P>
Τρίτον, το Δημοκρατικό Λαϊκό Κόμμα της Τουρκίας σημείωσε επιτυχία στις εκλογές, ιδιαίτερα στην περιοχή των Κούρδων, με την εκλογή 41 δημάρχων. Όμως, διατηρούμε αμφιβολίες κατά πόσον οι συγκεκριμένοι δήμαρχοι θα μπορέσουν πραγματικά να ασκήσουν το δημοκρατικό τους δικαίωμα ως εκλεγμένοι αντιπρόσωποι του λαού. Αυξάνονται ήδη οι πληροφορίες ότι ουσιαστικά θέλουν να τους το αφαιρέσουν. Ξέρουμε ότι πολλές δεκάδες ή μάλλον εκατοντάδες ατόμων εξακολουθούν να βρίσκονται στις φυλακές, ειδικά δε αξιωματούχοι του συγκεκριμένου κόμματος, χωρίς δικαστική διαδικασία, χωρίς δίκη και χωρίς καταδικαστική απόφαση. Τί θα γίνει με αυτούς; Πότε θα απελευθερωθούν επιτέλους; Πότε θα δικαστούν από τακτικό δικαστήριο; Γιατί δεν τολμούν να κινήσουν δικαστική διαδικασία κατά των προσώπων αυτών; Προφανώς δεν υπάρχουν στην πραγματικότητα στοιχεία εναντίον τους.
<P>
Τέταρτον, ο Akin Birdal, τον οποίο είχα την ευκαιρία να επισκεφθώ λίγες μέρες μετά από την επίθεση εναντίον του στην Αγκυρα και τον οποίο όλοι ή πολλοί από εμάς γνωρίζουν πολύ καλά, είναι ένας τίμιος υπερασπιστής των ανθρωπίνων δικαιωμάτων. Φαίνεται ότι έχει αναρρώσει τόσο, ώστε να μπορούν να τον φυλακίσουν, και λέγεται ότι η κράτησή του θα αρχίσει σε μερικές ημέρες. Από την άλλη όμως γνωρίζουμε ότι η φροντίδα και η περίθαλψη, η θεραπεία που είναι απαραίτητη για να μπορέσει μελλοντικά να ζήσει υγιής είναι σχεδόν αδύνατον να του παρασχεθεί στις τουρκικές φυλακές. Αυτό αποτελεί ένα σοβαρό ερωτηματικό!
<P>
Πέμπτον, και ίσως το πιο θετικό στην όλη εξέλιξη είναι ότι ένας Πρόεδρος του συνταγματικού δικαστηρίου δήλωσε ξεκάθαρα μόλις πριν από λίγες μέρες ότι πολλές νομοθετικές διατάξεις της Τουρκίας πρέπει να τροποποιηθούν, επειδή αντιτίθενται στα ανθρώπινα δικαιώματα, στα δικαιώματα που πρέπει να υπάρχουν σε ένα δημοκρατικό κράτος. Ελπίζω ότι οι συγκεκριμένες τάσεις θα μπορέσουν να επικρατήσουν σταδιακά. Πρόκειται για μια δύσκολη αντιπαράθεση και ελπίζω, κύριε Επίτροπε και κύριε Αντιπρόεδρε, ότι θα βοηθήσετε σαφώς και εξ ονόματος της Επιτροπής, εξ ονόματος της Ευρωπαϊκής Ένωσης, στην επικράτηση των συγκεκριμένων τάσεων, γιατί αυτόν τον καιρό η Τουρκία απομακρύνεται από την Ευρώπη, αντί να την προσεγγίζει. Αν ειδικά το Ευρωπαϊκό Κοινοβούλιο και η Ευρωπαϊκή Ένωση κάνουν κάτι υπέρ των Κούρδων, το κάνουν ουσιαστικά για χάρη της Τουρκίας και της προσέγγισής της στην Ευρώπη.

<SPEAKER ID=204 LANGUAGE="NL" NAME="Bertens">
Κύριε Πρόεδρε, στις 24 Φεβρουαρίου είχαμε στις Βρυξέλλες μια συζήτηση με αφορμή τη σύλληψη του κ.Οτσαλάν. Με την ευκαιρία αυτή επικρίναμε την τρομοκρατική οργάνωση ΡΚΚ και τον ίδιο τον κ.Οτσαλάν. Εμείς προσωπικά δεν συμφωνήσαμε ποτέ με τις πράξεις και τις προθέσεις του. Ελπίζουμε μόνο ότι η τουρκική κυβέρνηση θα φροντίσει για τη διεξαγωγή μιας ανοικτής και δίκαιας δίκης, δυστυχώς όμως τα άσχημα προαισθήματα που έχουμε δεν μας καθησυχάζουν καθόλου. Οι δικηγόροι του κ.Οτσαλάν δεν έχουν σχεδόν καμία πρόσβαση στη δίκη, ενώ έχω τη γνώμη ότι το Δικαστήριο Κρατικής Ασφάλειας δεν είναι το κατάλληλο μέρος για να διεξαχθεί η δίκη αυτή, και δεν επιτρέπεται επίσης η παρουσία διεθνών παρατηρητών. Ας ελπίσουμε ότι η νέα κυβέρνηση της Τουρκίας θα αντιληφθεί ότι, εάν θέλει να λύσει το κουρδικό πρόβλημα, θα πρέπει να προσφέρει στον Οτσαλάν τουλάχιστον μια δίκαιη δίκη.
<P>
Κύριε Πρόεδρε, αυτή είναι μια ημέρα, μια εβδομάδα αποχωρισμού. Δυστυχώς δεν μπορούμε να αποχωριστούμε τους προβληματισμούς και τα θέματα τα οποία εθίγησαν κατά τη διάρκεια των συζητήσεων επικαίρων θεμάτων. Ελπίζω ότι δεν θα αποχωριστείτε τη συζήτηση των επικαίρων θεμάτων, γιατί δέκα χρόνια που βρίσκομαι σε αυτό το Κοινοβούλιο άκουγα σχεδόν κάθε μήνα ότι είναι η τελευταία φορά που πραγματοποιούμε συζήτηση επικαίρων θεμάτων. Θέλω να σας πω ότι υπολόγισα ότι έλαβα περίπου 428 φορές τον λόγο στα πλαίσια της συζήτησης επικαίρων θεμάτων. Δεν ξέρω εάν με αυτό κατόρθωσα ποτέ κάτι, θα ήθελα όμως αυτοί που θα ακολουθήσουν εμένα, εσάς και τον Επίτροπο να γνωρίζουν ότι πρόκειται για τη μοναδική δυνατότητα που διαθέτουμε ως Ευρωπαϊκό Κοινοβούλιο να δείξουμε έμπρακτα ότι νιώθουμε και κάτι για τους ανθρώπους εκτός του Σώματος και εκτός της Ευρώπης και ότι υπάρχουν και άλλα πράγματα που μας αγγίζουν εκτός από τον μισθό και τις συντάξεις μας. Σας ευχαριστώ και σας εύχομαι καλή τύχη. Στο σημείο αυτό θα ήθελα να ολοκληρώσω την ομιλία μου.
<P>
Χειροκροτήματα

<SPEAKER ID=205 NAME="Πρόεδρος">
Κύριε Bertens, εσείς συνήθως είστε πολύ ήρεμος και ατάραχος κατά τη διάρκεια των παρεμβάσεών σας, ακόμα και στα πιο ευαίσθητα θέματα. Πιστεύω ότι συμμερίζομαι την ψυχική σας κατάσταση και κατανοώ τους λόγους για τους οποίους αυτή τη φορά υψώσατε λίγο παραπάνω τη φωνή σας για μια διεκδίκηση που σίγουρα υποστηρίζεται από όλους τους συναδέλφους, ή τουλάχιστον από όλους όσους βρίσκονται στην αίθουσα αυτή τη στιγμή.

<SPEAKER ID=206 NAME="Παπαγιαννάκης">
Κύριε Πρόεδρε, ο Οτσαλάν δεν θα έχει ανοικτή και δίκαιη δίκη όπως την ευχόμαστε στα ψηφίσματά μας. Έχω μαζί μου την ανακοίνωση τύπου της εισαγγελίας του Δικαστηρίου Κρατικής Ασφάλειας στην Αγκυρα με την υπογραφή του εισαγγελέα κ. Τζερντέτ Βολκάν, η οποία αποκλείει τη συμμετοχή στη δίκη «παρατηρητών από οποιοδήποτε ίδρυμα ή οργανισμό» και προβλέπει συμμετοχή απλών πολιτών, λαμβανομένης υπόψη μόνο της χωρητικότητας της αίθουσας, μετά από άδεια ειδικού γραφείου του Δικαστηρίου και για όχι για όλες τις ημέρες της δίκης.
<P>
Φυσικά, κ. Πρόεδρε, η Τουρκία δεν υπέστη καμία σοβαρή πίεση - και δεν εννοώ βέβαια τους αποτρόπαιους βομβαρδισμούς που γνωρίζουν άλλοι - για να συμμορφωθεί με τους κανόνες ενός σύγχρονου ευρωπαοκού κράτους δικαίου. Για λόγους που το Συμβούλιο Υπουργών, τόσο ευαίσθητο και άτεγκτο σε άλλες περιπτώσεις, δεν έχει καταφέρει να μας εξηγήσει!
<P>
Αυτή η αδυναμία δεν έχει σχέση μόνο με τον Οτσαλάν, αλλά και με το σημαντικότερο ζήτημα των δικαιωμάτων του ανθρώπου και του πολίτη για όλους τους Τούρκους, και ειδικότερα για την μεγάλη κουρδική μειονότητα της Τουρκίας. Δεν αναγνωρίζεται η ταυτότητά της, η γλώσσα της, η παιδεία της, η πολιτική της έκφραση. Το κόμμα HADEP διώκεται άγρια, η Λεολά Ζάνα, που της δώσαμε το βραβείο Ζαχάρωφ, είναι στην φυλακή, κ. Πρόεδρε, και δεν κάνουμε τίποτα.
<P>
Μπορεί το Συμβούλιο ίσως να εκφράσει, όπως κάνει σε άλλες περιπτώσεις, την καταδίκη του για την καταπίεση αυτή των πολιτικών και πολιτιστικών δικαιωμάτων των Κούρδων; Πώς σκοπεύει να ασκήσει την επιρροή του το Συμβούλιο - και η Επιτροπή εξάλλου -, κ. Πρόεδρε, ώστε να υπάρξουν μεταρρυθμίσεις και βελτιώσεις του καθεστώτος που εφαρμόζεται εναντίον των Κούρδων;
<P>
Στο κάτω-κάτω, κ. Πρόεδρε, η Τουρκία και ο λαός της, κάθε εθνικής και γλωσσικής προέλευσης, ανήκουν στην ευρωπαοκή προοπτική και τους αφορούν και αυτούς οι «ανθρωπιστικές» και «φιλελεύθερες» διακηρύξεις που οι περισσότερες κυβερνήσεις της Ευρωπαοκής Ένωσης, που ανήκουν και στο ΝΑΤΟ, ισχυρίζονται ότι θέλουν να εφαρμόσουν στην ευρύτερη περιοχή μας.
<P>
Θα μας πει κανείς από το Συμβούλιο ή την Επιτροπή κάτι το πειστικό για τα ζητήματα αυτά, κ. Πρόεδρε;

<SPEAKER ID=207 LANGUAGE="NL" NAME="Van Bladel">
Κύριε Πρόεδρε, σήμερα το πρωί οι δικηγόροι του Οτσαλάν δήλωσαν στο Κοινοβούλιο ότι δεν μπορούν σε καμία περίπτωση να κάνουν τη δουλειά τους και ότι δέχονται ακόμη και απειλές. Ορθώς επιμένει το Κοινοβούλιο στην εξασφάλιση μιας δίκαιης δίκης στον κ. Οτσαλάν. Δεν πρέπει όμως να λησμονούμε ότι μεταφέραμε τον άνθρωπο αυτό από τη μια χώρα στην άλλη, επειδή εμείς οι ίδιοι δεν είμαστε σε θέση να τον δικάσουμε στα πλαίσια του κράτους δικαίου - ας μη λησμονείτε ότι είχε εκδοθεί ένταλμα σύλληψης.
<P>
Εκτός αυτού όμως, εάν κοιτάξουμε την πορεία της τελωνειακής ένωσης από τότε που ελήφθη η σχετική απόφαση, θα διαπιστώσουμε ότι η Τουρκία έχει απομακρυνθεί από εμάς και ότι οι πρόσφατες εκλογές απέδειξαν ότι γίνεται ολοένα και περισσότερο εσωστρεφής, δηλαδή ολοένα και περισσότερο εθνικιστική, ενώ βάσει των εμπειριών στα Βαλκάνια δεν πρόκειται να υπάρξουν και πολλά περιθώρια για τα συναισθήματα και τα δικαιώματα των Κούρδων. Θα μπορούσε όμως να συμβεί και το αντίθετο. Ίσως να υπάρχει ένας γνωστικός άνθρωπος στην Αγκυρα ο οποίος να σκέφτεται ότι είναι προτιμότερο να διεξαχθούν τώρα διαπραγματεύσεις με τους Κούρδους για να μεταβληθούν οι σχέσεις. Γι' αυτό όμως χρειάζεται να χαραχθεί ένα διεθνές σχέδιο εμπιστοσύνης με προθεσμίες, κάτι για το οποίο δεν ακούω να λέγεται τίποτα. Πιστεύω ότι υπάρχει κάπου ένας πολιτικός ή ένας πρώην Επίτροπος που να είναι σε θέση να χαράξει ένα παρόμοιο σχέδιο και να προσπαθήσει μετά από τη θητεία του να βοηθήσει επιτέλους τους Κούρδους με ένα σχέδιο το οποίο μπορεί να τους φέρει πιο κοντά με τους Τούρκους. Καταλαβαίνετε τι εννοώ, κύριε Πρόεδρε. Αναφέρομαι σε ένα σχέδιο με προθεσμίες το οποίο μπορεί να αποκαταστήσει την εμπιστοσύνη, δεδομένου ότι η υποδοχή καθημερινά ενός Κούρδου στο γραφείο μας είναι πολύ ευχάριστη, εγώ προσωπικά το απολαμβάνω, αλλά δεν αποφέρει τίποτα στον κουρδικό λαό.

<SPEAKER ID=208 LANGUAGE="DE" NAME="Ceyhun">
Κύριε Πρόεδρε, το θέμα δεν είναι μόνο ο Οτσαλάν και εάν θα δικαστεί ή όχι. Είμαι από τη Γερμανία και στην πατρίδα μου ο Οτσαλάν θα περνούσε επίσης από δίκη. Το θέμα είναι ότι δικαίως περιμένουμε από την Τουρκία να δούμε να διεξάγεται εκεί κατά τις επόμενες ημέρες ή μήνες μια δίκη σύμφωνα με τους κανόνες του κράτους δικαίου. Αυτή είναι η ορθή προσδοκία της Ευρώπης σχετικά με την Τουρκία, μια χώρα που ενδιαφέρεται πολύ για την ένταξή της στην Ευρωπαϊκή Ένωση.
<P>
Αν η Τουρκία πραγματικά θέλει να γίνει μέλος της Ευρωπαϊκής Ένωσης, πρέπει να μας παρουσιάσει την αντιμετώπιση ενός κατηγορουμένου σύμφωνα με το κράτος δικαίου. Αυτό είναι το ζητούμενο αυτής της πρότασης ψηφίσματος για την οποία συζητούμε σήμερα και προφανώς θα ψηφίσουμε αύριο. Αυτή η προσδοκία της Ευρώπης δεν πρέπει να παρερμηνευθεί στην Τουρκία. Οι τουρκικές δικαστικές υπηρεσίες και οι τουρκικές αρχές που έχουν σχέση με τη συγκεκριμένη διαδικασία έχουν τελικά τώρα μια πολύ σημαντική αποστολή. Αν θέλουν πραγματικά να υλοποιήσουν μια ειρηνική λύση του κουρδικού προβλήματος, πρέπει τώρα να αντιμετωπίσουν τον κ.Οτσαλάν πραγματικά ως κατηγορούμενο. Όσο αυτό δεν έχει αποδειχθεί από κάποιο δικαστήριο, δεν μπορεί να λέγεται ότι είναι ένοχος. Πρέπει οπωσδήποτε να έχει δίκαιη μεταχείριση και δεν επιτρέπεται να ταλαιπωρούνται οι συνήγοροί του, επειδή τον εκπροσωπούν.
<P>
Εφόσον η Τουρκία ισχυρίζεται ότι είναι ευρωπαϊκό κράτος, ένα κράτος κατάλληλο για την Ευρωπαϊκή Ένωση, πρέπει να εφαρμοστούν και εκεί αυτές οι ευρωπαϊκές αξίες, οι ευρωπαϊκοί κανόνες. Δεν ζητούμε περισσότερα, γι' αυτό και παρακαλώ η Τουρκία να μην παρερμηνεύσει την προσπάθεια αυτή του Ευρωπαϊκού Κοινοβουλίου.
<P>
Μαλαισία

<SPEAKER ID=209 LANGUAGE="SV" NAME="Holm">
Κύριε Πρόεδρε, το δικαστικό σύστημα της Μαλαισίας είναι εντελώς απροκάλυπτα σάπιο. Αυτά που γίνονται εκεί δεν αρμόζουν σε μία δημοκρατία, καθώς είναι σαφές ότι στη χώρα δεν υπάρχει σεβασμός των θεμελιωδών ανθρωπίνων δικαιωμάτων. Το γεγονός ότι φυλακίζονται και συλλαμβάνονται και δεν παρέχεται ουσιαστική νομική ασφάλεια σε άτομα που εκφράζουν με ειρηνικό τρόπο τις πολιτικές ή θρησκευτικές πεποιθήσεις τους, δεν αρμόζει σε μία δημοκρατία όπως υποτίθεται ότι είναι η Μαλαισία.
<P>
Αυτό το ζήτημα πρέπει φυσικά να τεθεί και να προσπαθήσουμε να συμβάλουμε στην κατανόηση του από πλευράς των αρχών της Μαλαισίας. Επίσης, πρέπει να θέσουμε το θέμα της αντιμετώπισης των ομοφυλόφιλων στη Μαλαισία. Το γεγονός ότι μπορεί κάποιος να καταδικαστεί έως και σε 20ετή ποινή επειδή είχε ομοφυλοφιλική σχέση δεν είναι αρμόζον. Πρόκειται για καταπάτηση των θεμελιωδών ανθρωπίνων δικαιωμάτων. Εφόσον πρόκειται για δύο άτομα που έχουν συναινέσει να έχουν μία ομοφυλοφιλική σχέση, δεν υπάρχει λόγος να καταδικαστεί κάποιος για μία τέτοια σχέση. Πρέπει να συνεχίσουμε να επιχειρηματολογούμε υπέρ αυτής της αντίληψης και να φροντίσουμε να μην αντιμετωπίζονται οι ομοφυλόφιλοι κατ' αυτόν τον τρόπο.
<P>
Σ' αυτό το πλαίσιο, είναι λυπηρό το γεγονός ότι δεν μπορέσαμε να δούμε την περίφημη έκθεση Ecce homo εδώ στο Κοινοβούλιο - ακριβώς για να δείξουμε μεγαλύτερη κατανόηση για τις ομοφυλοφιλικές σχέσεις.

<SPEAKER ID=210 LANGUAGE="EN" NAME="Ford">
Κύριε Πρόεδρε, υποστηρίζοντας εξ ονόματος της Ομάδας του Ευρωπαϊκού Σοσιαλιστικού Κόμματος την κοινή πρόταση ψηφίσματος σχετικά με τις πολιτικές καταχρήσεις της δικαιοσύνης στη Μαλαισία οφείλω να πω στις αρχές της Μαλαισίας ότι είναι πάρα πολύ δύσκολο για όλους μας να δείξουμε οποιαδήποτε κατανόηση για τις πρόσφατες ενέργειές τους.
<P>
Πρώτον, εξακολουθούν να διατηρούν τον νόμο τους περί εσωτερικής ασφάλειας, ο οποίος, παραβιάζοντας κάθε έννοια ανθρωπίνων δικαιωμάτων, επιτρέπει να συλλαμβάνονται όσοι εκφράζουν ειρηνικά τόσο θρησκευτικές, όσο και πολιτικές απόψεις αντίθετες με τις κυβερνητικές χωρίς να τους δίδεται το δικαίωμα κατάλληλης νομικής εκπροσώπησης ή έστω μιας δίκαιης δίκης.
<P>
Δεύτερον, ο ποινικός τους κώδικας - όπως είπε ο κ. Holm προηγουμένως - καταδικάζει τις ομοφυλοφυλικές πράξεις μεταξύ συναινούντων ενηλίκων και προβλέπει ποινή ραβδισμού και φυλάκιση μέχρι και 20 χρόνια.
<P>
Τρίτον, όλες οι ενδείξεις οδηγούν στο συμπέρασμα ότι οι δίκες τόσο του Anwar Ibrahim, όσο και του Lim Guan Eng, είχαν πολιτικό κίνητρο. Γνωρίζουμε ότι ο Anwar Ibrahim υπέστη σωματική κακοποίηση πριν από τη δίκη του. Καταδικάστηκε σε φυλάκιση έξι ετών για διαφθορά μετά από μια δίκη η οποία, σύμφωνα με τους περισσότερους εξωτερικούς παρατηρητές, ήταν φάρσα και παρωδία κάθε έννοιας δικαιοσύνης. Και όμως εξακολουθούν ακόμα να τον καταδιώκουν με απειλές για άλλες δίκες.
<P>
Συμπερασματικά, πρέπει να πιέσουμε τις αρχές της Μαλαισίας να αναγνωρίσουν ότι η ανάπτυξη περαιτέρω πολιτικής και οικονομικής συνεργασίας μεταξύ της Ευρωπαϊκής Ένωσης και της Μαλαισίας θα εξαρτηθεί σε μεγάλο βαθμό από την έναρξη ενός σοβαρού διαλόγου που θα οδηγήσει σε ενέργειες στη Μαλαισία για τον σεβασμό των θεμελιωδών ανθρωπίνων δικαιωμάτων στη χώρα αυτή.
<P>
Τζιμπουτί

<SPEAKER ID=211 LANGUAGE="IT" NAME="Vecchi">
Κύριε Πρόεδρε, όπως τον Δεκέμβριο του 1997, πρέπει δυστυχώς να ασχοληθούμε και πάλι με τις παραβιάσεις των ανθρωπίνων δικαιωμάτων στο Τζιμπουτί, και ιδιαίτερα με την κατάσταση των πολιτικών κρατουμένων, που υποβάλλονται όχι μόνο σε παράνομη κράτηση - την οποία θεωρούμε απαράδεκτη - αλλά και σε κάθε είδους βασανισμό, που σε κάποιες περιπτώσεις προκάλεσε τον θάνατο ορισμένων από αυτούς. Αυτό αποτελεί δυστυχώς μόνο μία από τις πλευρές μιας στρατηγικής εθνικής και πολιτικής καταπίεσης η οποία στερεί τα θεμελιώδη δικαιώματα από το μεγαλύτερο μέρος του πληθυσμού αυτής της χώρας. Με την πρόταση ψηφίσματός μας σκοπεύουμε κατά συνέπεια να απευθυνθούμε στις αρχές του Τζιμπουτί, και πρώτα απ' όλα στον Πρόεδρο Guelleh, ούτως ώστε να διορθωθεί αυτή η απαράδεκτη κατάσταση.
<P>
Θέλω να θυμίσω ότι ολόκληρο το Κέρας της Αφρικής αφανίζεται από συγκρούσεις κάθε είδους. Τώρα εναπόκειται στις αρχές του Τζιμπουτί να αποφασίσουν εάν θα αφήσουν τη χώρα τους να βυθιστεί στη βία, στην αστάθεια και στην παρανομία ή, αντίθετα, εάν θα δημιουργήσουν πάνω σε νέες βάσεις τις συνθήκες που είναι απαραίτητες για τη συμβίωση.
<P>
Πιστεύουμε ότι από αυτό εξαρτάται εν μέρει και η επανάληψη μιας διαδικασίας ειρήνευσης και σταθερότητας για ολόκληρη την περιοχή. Για τον λόγο αυτό ζητάμε να τεθεί τέλος σε κάθε κακομεταχείριση των πολιτικών κρατουμένων, να τους παρασχεθεί η φροντίδα και η θεραπεία που χρειάζονται και να μπορέσουν να υποβληθούν σε μια δίκαιη δίκη και να απελευθερωθούν. Ο σεβασμός των ανθρωπίνων δικαιωμάτων όμως πρέπει να αποκατασταθεί και να εξασφαλιστεί για όλους, και πάνω απ' όλα χρειάζεται να πάψει κάθε είδους διάκριση βάσει εθνικότητας.
<P>
Η κυβέρνηση του Τζιμπουτί είχε δεσμευτεί για τον σεβασμό αυτών των αρχών και μέσω της συμμετοχής της στη Σύμβαση Λομέ, το άρθρο 5 της οποίας προβλέπει την υποχρέωση κάθε συμβαλλόμενου μέρους να τηρεί τις αρχές του σεβασμού των ανθρωπίνων δικαιωμάτων και του εκδημοκρατισμού της χώρας του. Πιστεύω ότι το εν λόγω άρθρο 5 πρέπει να ληφθεί υπόψη γιατί, εάν δεν δοθεί λύση κατ' αρχάς στη συγκεκριμένη κατάσταση των πολιτικών κρατουμένων και γενικότερα στην κατάσταση των ανθρωπίνων δικαιωμάτων, η εφαρμογή αυτού του άρθρου και των μέτρων που απορρέουν από αυτό θα πρέπει να αποτελέσει μια πιθανότητα που θα χρειαστεί να μελετήσουμε.

<SPEAKER ID=212 NAME="Πρόεδρος">
Σας ευχαριστώ, αξιότιμε κύριε Vecchi, για τα λόγια σας, για την αφοσίωση με την οποία παρακολουθείτε τα προβλήματα των χωρών ΑΚΕ και για τη δέσμευση που επιδείξατε στα πλαίσια της επιτροπής η οποία παρακολουθεί όλες τις πτυχές της συνεργασίας και της ανάπτυξης.

<SPEAKER ID=213 LANGUAGE="NL" NAME="Maes">
Κύριε Πρόεδρε, πριν από δέκα χρόνια μιλούσαμε στο Κοινοβούλιο για τις παραβιάσεις των ανθρωπίνων δικαιωμάτων στο Κοσσυφοπέδιο, και σήμερα διεξάγεται στην περιοχή αυτή πόλεμος. Σήμερα μιλάμε για το Τζιμπουτί και για άλλες χώρες. Είμαι βέβαιη ότι, εάν λάβουμε σήμερα τα κατάλληλα μέτρα, μπορούμε να βοηθήσουμε τις χώρες αυτές να προωθήσουν την ειρηνική ανάπτυξή τους χωρίς πολέμους.
<P>
Στο Τζιμπουτί εξελέγη ένας νέος Πρόεδρος. Η στιγμή είναι κατάλληλη να θυμηθούμε ότι πρέπει να τερματιστούν οι παραβιάσεις των ανθρωπίνων δικαιωμάτων, η απάνθρωπη μεταχείριση των πολιτικών κρατουμένων και η στέρηση κάθε δικαιώματος από τους κρατούμενους, που πρέπει να πάψουν να κρατούνται στις φυλακές χωρίς καμία περίθαλψη. Δεν πρόκειται βεβαίως να ισχυριστούμε ότι στο Τζιμπουτί δεν υπάρχει ένοπλη αντιπολίτευση, υπάρχουν όμως και άοπλοι πολιτικοί αντιφρονούντες, οι οποίοι φυλακίζονται μόνο και μόνο επειδή είναι αντίθετοι στο καθεστώς, γεγονός βεβαίως ανεπίτρεπτο.
<P>
Το Τζιμπουτί συγκαταλέγεται στις χώρες της Σύμβασης Λομέ. Ας θεωρήσουμε ότι η Σύμβαση αυτή αποτελεί συμβόλαιο και ας υπενθυμίσουμε στις ενδιαφερόμενες χώρες τις υποχρεώσεις τους. Θα πρέπει να τους καταστήσουμε σαφές ότι δεν υπάρχει περίπτωση να τους προσφέρουμε οικονομική βοήθεια, εάν πρόκειται να τη χρησιμοποιήσουν για να εξοπλιστούν και για να χρησιμοποιήσουν τα όπλα αυτά είτε για να διεξαγάγουν πόλεμο είτε για να καταπιέσουν τους λαούς τους, και πιο συγκεκριμένα τους Afar.
<P>
Γνωρίζουμε τη δυστυχία που προξενεί ο πόλεμος. Παρ' όλο που το Τζιμπουτί είναι μακριά από την περιοχή μας, εμείς δεν πρέπει να το λησμονήσουμε, γιατί διαφορετικά θα είναι και εκεί πολύ αργά.

<SPEAKER ID=214 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, ήδη μερικοί από τους συναδέλφους που προηγήθηκαν υπενθύμισαν το άρθρο 5 της Σύμβασης Λομέ, την οποία έχει υπογράψει και το Τζιμπουτί, όπου θεσπίζεται μια πραγματική και ουσιαστική σχέση αμοιβαίας αλληλεξάρτησης και λειτουργικής αλληλεπίδρασης μεταξύ του σεβασμού και της άσκησης των πολιτικών και ατομικών δικαιωμάτων, των θεμελιωδών ανθρώπινων ελευθεριών και της βοήθειας για την ανάπτυξη.
<P>
Πιστεύω ότι πρέπει να τονίσουμε με ιδιαίτερη έμφαση αυτό το σημείο. Δεν μπορούμε να αρκούμαστε στην απάντηση ότι είναι ακριβώς οι δυσχερείς οικονομικές συνθήκες μιας χώρας αυτές που εμποδίζουν την πλήρη εγκαθίδρυση της δημοκρατίας. Μάλλον το αντίθετο συμβαίνει! Στις αναπτυσσόμενες χώρες, στις χώρες που έχουν υπογράψει τη Σύμβαση Λομέ, υπάρχουν πάρα πολλά εξαιρετικά παραδείγματα χωρών που μπήκαν σε έναν δρόμο οικονομικής ανάπτυξης ακριβώς χάρη στην αποκατάσταση των δημοκρατικών κανόνων, και γι'αυτό ακριβώς πρέπει να επαναλάβουμε ακόμα πιο δυναμικά στο Τζιμπουτί ότι πρέπει να σεβαστεί αυτή την πραγματικά συμβατική συμφωνία που σύναψε με τους Ευρωπαίους εταίρους του.

<SPEAKER ID=215 LANGUAGE="FR" NAME="Lehideux">
Κύριε Πρόεδρε, μερικές φορές είναι δύσκολο να βρούμε διαφορετικές ή καινούριες λέξεις για να εκφράσουμε αυτό που σκεπτόμαστε για αυτές τις παραβιάσεις των δικαιωμάτων του ανθρώπου, για τις οποίες μιλάμε σε κάθε συνεδρίαση του Κοινοβουλίου.
<P>
Συμμεριζόμαστε όλοι αυτά που είπαν προ ολίγου οι προηγούμενοι ομιλητές, σε οποιαδήποτε Ομάδα κι αν ανήκουν. Σκέπτομαι, πράγματι, όπως είπε και η κυρία Maes, ότι θα πρέπει να εκμεταλλευθούμε την πρόσφατη εκλογή του νέου Προέδρου Guelleh για να καταδείξουμε με μεγάλη σαφήνεια και σθένος τη θέση της Ένωσης και να δηλώσουμε ότι θα επαγρυπνούμε για την ταχεία εφαρμογή του περιβόητου αυτού άρθρου 5.
<P>
Η σύλληψη εκτός των συνόρων του Τζιμπουτί ορισμένων πρωτεργατών της αντιπολίτευσης, κυρίως στην Αιθιοπία και την Υεμένη, η έκδοσή τους στο Τζιμπουτί και η φυλάκισή τους, οι συνθήκες υπό τις οποίες φυλακίσθηκαν, η απουσία δίκης, η απουσία συνηγόρων, οι εξαιρετικά δύσκολες και επώδυνες συνθήκες κράτησής τους: όλα αυτά μας είναι γνωστά, και είναι προφανές ότι δεν μπορούμε να τα αποδεχθούμε. Οι ιθύνοντες του Τζιμπουτί θα πρέπει να γνωρίζουν καλά ότι θα δράσουμε γρήγορα και θα επικαλεσθούμε τα κείμενα που έχει υπογράψει η χώρα τους.
<P>
Κύριε Πρόεδρε, πιστεύω πραγματικά ότι, εάν καθυστερήσουμε, κινδυνεύουμε να αντιμετωπίσουμε σε μερικούς μήνες μια ακόμη πιο επώδυνη και ακόμη πιο δύσκολη κατάσταση, εάν υποθέσουμε ότι αυτό είναι δυνατόν βλέποντας την τύχη των ανθρώπων για τους οποίους μιλάμε.
<P>
Κατά συνέπεια, ζητώ εξ ονόματος της Ομάδας μου από την Επιτροπή και το Συμβούλιο σθεναρή και άμεση δράση το ταχύτερο δυνατόν, ούτως ώστε οι προθέσεις μας να γίνουν γνωστές χωρίς καθυστέρηση.
<P>
Διεθνές Ποινικό Δικαστήριο

<SPEAKER ID=216 LANGUAGE="PT" NAME="Barros Moura">
Κύριε Πρόεδρε, νομίζω ότι όλοι μας αναγνωρίζουμε το γεγονός ότι η θέσπιση του καταστατικού του Διαρκούς Διεθνούς Ποινικού Δικαστηρίου, που εγκρίθηκε από τη Διάσκεψη της Ρώμης στις 18 Ιουλίου 1998, αποτελεί πρόοδο στο πλαίσιο των διεθνών οργανισμών και της διεθνούς έννομης τάξης στον τομέα των ανθρωπίνων δικαιωμάτων. Εντούτοις, η έμπρακτη έναρξη λειτουργίας του εν λόγω Δικαστηρίου προϋποθέτει την κύρωση του καταστατικού του από 60 τουλάχιστον χώρες. Μέχρι στιγμής όμως, εάν εξαιρέσουμε τις αξιέπαινες περιπτώσεις της Σενεγάλης, της Τρινιντάντ και Τομπάγκο και του Αγίου Μαρίνου, καμία άλλη χώρα της διεθνούς κοινότητας δεν έχει επικυρώσει επί του παρόντος αυτό το καταστατικό, παρ' όλο που ορισμένες έχουν ήδη ξεκινήσει τη διαδικασία κύρωσης.
<P>
Επομένως, η πρόταση ψηφίσματος που καταθέσαμε θέτει ως στόχο την κύρωση του εν λόγω καταστατικού από 60 τουλάχιστον χώρες μέχρι τα τέλη του έτους 2000, ούτως ώστε το Διεθνές Ποινικό Δικαστήριο να αρχίσει να λειτουργεί εκείνη τη χρονιά, και ζητά από το Συμβούλιο να συμπεριλάβει αυτόν τον στόχο στην ημερήσια διάταξη του Ευρωπαϊκού Συμβουλίου της Κολωνίας. Πιστεύω συνεπώς ότι σε μια χρονική στιγμή που διεξάγονται συζητήσεις για το δικαίωμα ανθρωπιστικής επέμβασης, σε μια στιγμή που αναγνωρίζεται ότι η διεθνής έννομη τάξη πρέπει να διαθέτει μέσα παρέμβασης τα οποία θα καθιστούν δυνατή την προάσπιση των θεμελιωδών ανθρωπίνων δικαιωμάτων εκεί όπου σημειώνονται κρούσματα ωμής και κατάφωρης καταπάτησης αυτών των δικαιωμάτων, είναι αναμφισβήτητα παράδοξο το γεγονός ότι διαπιστώνονται καθυστερήσεις στην εγκαθίδρυση ενός θεσμού που θα μπορούσε να θεωρηθεί δικαστικό όργανο για την κατοχύρωση του συγκεκριμένου δικαιώματος επέμβασης, κάτι ακριβώς που καλείται να γίνει αυτό το Δικαστήριο. Είναι επίσης παράδοξο το γεγονός ότι μια σειρά χωρών που δρομολογούν εμπράκτως τη λεγόμενη «ανάμειξη για ανθρωπιστικούς σκοπούς» είναι εκείνες ακριβώς που εκφράζουν τις περισσότερες επιφυλάξεις σχετικά με την έγκριση του καταστατικού λειτουργίας αυτού του Διεθνούς Ποινικού Δικαστηρίου. Είναι δε αξιοσημείωτο ότι το εν λόγω καταστατικό περιέχει μια απαράδεκτη ρήτρα αποκλεισμού. Είμαι επομένως της άποψης ότι οφείλουμε να απευθύνουμε μια βαρυσήμαντη έκκληση, ιδίως προς τα κράτη μέλη και τις μεγάλες χώρες του πλανήτη, να προχωρήσουν στην κύρωση του καταστατικού και να παραιτηθούν ρητώς από τη ρήτρα αποκλεισμού όσον αφορά τα εγκλήματα πολέμου, ούτως ώστε να ανοίξει ο δρόμος για την εγκαθίδρυση ενός γνήσιου δικαστικού οργάνου που θα λαμβάνει αποφάσεις υποχρεωτικής εφαρμογής και μέσω του οποίου θα νομιμοποιείται το δικαίωμα παρέμβασης.

<SPEAKER ID=217 LANGUAGE="ES" NAME="Sierra Gonzαlez">
Κύριε Πρόεδρε, οι υπάρχουσες δυσκολίες να επιβληθεί τιμωρία σε όσους διέπραξαν εγκλήματα, όπως γενοκτονίες ή εγκλήματα πολέμου, και εν γένει εγκλήματα κατά της ανθρωπότητας, κατέδειξαν με το παραπάνω την αναγκαιότητα εγκαθίδρυσης ενός Διεθνούς Ποινικού Δικαστηρίου, το οποίο πρέπει να αρχίσει να λειτουργεί το συντομότερο δυνατόν και να διώκει αποτελεσματικά τους υπαίτιους των προαναφερθέντων εγκλημάτων, ώστε αυτοί να μην παραμένουν πλέον ατιμώρητοι.
<P>
Σε αυτό το πλαίσιο είναι λυπηρό το γεγονός ότι κανένα κράτος μέλος της Ευρωπαϊκής Ένωσης δεν έχει επί του παρόντος επικυρώσει το καταστατικό λειτουργίας του εν λόγω Δικαστηρίου, ιδίως εάν σκεφθούμε πως η Ένωση προσδοκούσε να χαρακτηρισθεί όχι μόνον ως χώρος πλουραλισμού και πολυμορφίας, αλλά πρώτα και κύρια ως μία κοινότητα δικαίου. Η κύρωση του καταστατικού του Δικαστηρίου χωρίς καμία ρήτρα αποκλεισμού στη λειτουργία του θα αποδείξει ότι η δέσμευση για προσήλωση στους κανόνες δικαίου, καθώς και για προάσπιση των ελευθεριών και της ανθρώπινης ζωής τίθεται από την Ένωση ως στόχος προτεραιότητας εξίσου σημαντικός με τους εμπορικούς στόχους.
<P>
Για τον λόγο αυτό απευθύνω σήμερα έκκληση προς το Συμβούλιο και την Επιτροπή να συμπεριλάβουν την κύρωση του καταστατικού λειτουργίας του Ποινικού Δικαστηρίου μεταξύ των πολιτικών στόχων της Ένωσης. Διότι όταν γίνεται λόγος για δικαίωμα παρέμβασης, φαίνεται ότι το εν λόγω δικαίωμα νομιμοποιείται στο πλαίσιο του Ευρωπαϊκού Κοινοβουλίου αποκλειστικά και μόνον όταν εξυπηρετούνται στρατιωτικοί σκοποί και για κανέναν άλλο λόγο.

<SPEAKER ID=218 LANGUAGE="SV" NAME="Cars">
Κύριε Πρόεδρε, ο σκοπός του ψηφίσματος του Κοινοβουλίου είναι να τονισθεί η σημασία που εμείς στο Κοινοβούλιο αποδίδουμε στην ταχεία επικύρωση του Διεθνούς Δικαστηρίου Εγκλημάτων Πολέμου, ώστε αυτό να λειτουργήσει σύντομα. Τίποτα απ' όσα έχουν συμβεί, στο Κοσσυφοπέδιο ή αλλού, δεν έχουν μειώσει τη σημασία αυτού του γεγονότος. Η Ομάδα του ΦΙΛ στηρίζει ομόφωνα το αίτημα για τη δημιουργία αυτού του Δικαστηρίου.
<P>
Σε τρείς ομιλίες μου αυτήν την εβδομάδα - οι οποίες ήταν οι τελευταίες μου στο Ευρωπαϊκό Κοινοβούλιο - είχα την ικανοποίηση να αναφερθώ στην ελευθερία και στην ειρήνη στο Κοσσυφοπέδιο, στον αγώνα της ΕΕ ενάντια στη θανατική ποινή και στο Δικαστήριο για τα Εγκλήματα Πολέμου. Σ' αυτά τα τρία θέματα εμπεριέχονται επίσης κάποιες από τις βασικές αξίες που διαπνέουν την Ένωση μας: ελευθερία για τους καταπιεσμένους, κράτος δικαίου, λαϊκή κυριαρχία και ανθρωπισμός.
<P>
Ως σπουδαστής από μία χώρα που δεν συμμετείχε στον πόλεμο, τρομοκρατήθηκα από το μίσος που δημιούργησε ο πόλεμος. Η Ευρωπαϊκή ενοποίηση ήταν και για εμένα το μέσο να υπερνικηθεί το μίσος και να δημιουργηθεί ένα νέο και καλύτερο σύστημα μίας ενιαίας και επουλωμένης Ευρώπης. Σ' αυτό το Κοινοβούλιο συνάντησα πολλούς που αισθάνονται κατά τον ίδιο τρόπο και που γι' αυτόν τον λόγο έγιναν φίλοι μου.
<P>
Στη διάρκεια της ζωής μου είδα να υλοποιούνται πολύ περισσότερα απ' όσα ως νέος τολμούσα ακόμη και να ονειρευτώ. Ωστόσο, εξακολουθούν να υπάρχουν πολλά που πρέπει να γίνουν. Θέλω να πιστεύω ότι πάντοτε θα υπάρχουν άνθρωποι με όνειρα και ελπίδες για μία καλύτερη Ευρώπη και έναν καλύτερο κόσμο - και με αποφασιστικότητα και σθένος να μετατρέπουν τα όνειρα σε πραγματικότητα.

<SPEAKER ID=219 LANGUAGE="DE" NAME="Habsburg-Lothringen">
Κύριε Πρόεδρε, ουσιαστικά πιστεύω πως είναι πολύ χαρακτηριστικό το γεγονός ότι το παρόν Κοινοβούλιο, που ασχολήθηκε τόσο πολύ με ζητήματα ανθρωπίνων δικαιωμάτων, περιλαμβάνει και πάλι το ζήτημα του Διεθνούς Ποινικού Δικαστηρίου στην ημερήσια διάταξη ως τελευταίο επείγον ζήτημα σχετικά με τα ανθρώπινα δικαιώματα κατά την τρέχουσα κοινοβουλευτική περίοδο. Πιστεύω ότι το παρόν Κοινοβούλιο εργάσθηκε επίσης πάρα πολύ μέσω αυτής της διακομματικής ομάδας του Ευρωπαϊκού Κοινοβουλίου προς την κατεύθυνση που χαρακτηρίζεται από το σύνθημα No peace without justice (δεν υπάρχει ειρήνη χωρίς δικαιοσύνη)! Στο σημείο αυτό θεωρώ ότι πρέπει να είναι για μας σαφές ότι αυτή η διακομματική ομάδα που ασχολείται με το Διεθνές Ποινικό Δικαστήριο - ο συνάδελφός μου Dell'Alba είναι ένας από τους επικεφαλής της εν λόγω ομάδας - υποστηρίζει ξεκάθαρα ότι πρέπει να υπάρχει δικαιοσύνη στηριζόμενη σε μια νομική βάση. Δυστυχώς, στις περισσότερες περιπτώσεις έχουμε μια νομική βάση για διάφορες επεμβάσεις, όπως βλέπουμε και τώρα στο Κοσσυφοπέδιο. Την έχουμε σε διεθνές επίπεδο με τα Ηνωμένα Έθνη ή και με οργανισμούς τύπου NATO, την έχουμε σε εθνικό επίπεδο, την έχουμε σε περιφερειακό επίπεδο, όπου πραγματικά μπορεί να επιβληθεί τέτοιου είδους δίκαιο.
<P>
Ένας τομέας όπου αυτό δυστυχώς μας λείπει εντελώς είναι εκείνος των εθνοτικών ομάδων και των μειονοτήτων. Θεωρώ ότι αυτός είναι ένας από τους λόγους για τους οποίους πολλές συγκρούσεις των τελευταίων 10 ή 15 ετών διεξάγονται συνήθως με το όπλο στο χέρι και όχι σε επίπεδο ενός δικαστηρίου και ενός ποινικού δικαστηρίου. Γι' αυτό πιστεύω ότι έχει ιδιαίτερη σημασία να προπορευθούμε δυναμικά ως Ευρωπαϊκή Ένωση και να πούμε ότι τα κράτη μέλη μας πρέπει να είναι από τους πρώτους που θα υπογράψουν εδώ την επικύρωση του Διεθνούς Ποινικού Δικαστηρίου, που θα δραστηριοποιηθούν για να υλοποιηθεί και δεν θα το αφήσουν σε ορισμένα άλλα κράτη που το αντιμετώπισαν με πολύ αξιέπαινο ενθουσιασμό, όπως ο Αγιος Μαρίνος, η Σενεγάλη και άλλα. Πρέπει να δώσουμε εδώ το παράδειγμα. Το Ευρωπαϊκό Κοινοβούλιο με την παράδοση που έχει στον τομέα των ανθρωπίνων δικαιωμάτων μπορεί εδώ πραγματικά να κάνει πολλά.

<SPEAKER ID=220 LANGUAGE="SV" NAME="Holm">
Κύριε Πρόεδρε, η σύσταση ενός Διεθνούς Ποινικού Δικαστηρίου επείγει περισσότερο από κάθε άλλη φορά. Οι εξελίξεις των τελευταίων ετών έδειξαν ότι αυτά στα οποία αναφερθήκαμε τόσες πολλές φορές εδώ στο Κοινοβούλιο είναι σημαντικότερα από κάθε άλλη φορά.
<P>
Χρειάζεται ένας πραγματικά διεθνής οργανισμός που θα αναλαμβάνει αυτά τα ζητήματα ώστε να τα προλαβαίνουμε πριν γίνει χρήση στρατιωτικών μέσων και να διευθετούνται με τον αρμόζοντα τρόπο. Ήταν ένα σημαντικό θετικό βήμα όταν τον Ιούλιο του περασμένου έτους εγκρίθηκε αυτό το κανονιστικό πλαίσιο. Είναι λυπηρό το γεγονός ότι κανένα από τα κράτη μέλη της ΕΕ δεν το έχει επικυρώσει ακόμη, κάτι που θα έπρεπε να είχε γίνει με πολύ γρηγορότερο ρυθμό από αυτόν που έγινε. Είναι θετικό το γεγονός ότι 82 χώρες έχουν ήδη υπογράψει αυτό το κανονιστικό πλαίσιο, όμως, είναι λυπηρό το ότι το έχουν επικυρώσει μόνον 3.
<P>
Ελπίζω πράγματι ότι όλοι εμείς εδώ θα πάμε στα αντίστοιχα κράτη μέλη μας και θα φροντίσουμε να εγκρίνουν και να επικυρώσουν οι αντίστοιχες κυβερνήσεις μας αυτό το κανονιστικό πλαίσιο το συντομότερο δυνατόν. Πρέπει να το κάνουμε αυτό για την επόμενη χιλιετία.

<SPEAKER ID=221 LANGUAGE="IT" NAME="Dell'Alba">
Κύριε Πρόεδρε, είμαι ιδιαίτερα ικανοποιημένος που η τελευταία μου παρέμβαση κατά τη διάρκεια αυτής της κοινοβουλευτικής περιόδου αναφέρεται στο Διεθνές Ποινικό Δικαστήριο. Ευχαριστώ πολύ τον Karl Habsburg που υπενθύμισε τον ρόλο της διακομματικής ομάδας που συγκροτήσαμε με πολλούς συναδέλφους. Η δράση «δεν υπάρχει ειρήνη χωρίς δικαιοσύνη» του διεθνικού Ριζοσπαστικού Κόμματος συνέβαλε εν μέρει στην προώθηση αυτού που αποτελεί κατά τη γνώμη μου ένα από τα πιο σημαντικά μηνύματα που μπορούμε να δώσουμε στο τέλος ενός αιώνα που υπήρξε ο πιο αιματηρός της ιστορίας. Τρεις μόνο χώρες έχουν επικυρώσει ήδη το καταστατικό του Δικαστηρίου, αλλά και άλλες πρόκειται να το κάνουν. Η χώρα μας, κύριε Πρόεδρε, είναι πιθανόν να το επικυρώσει στο τέλος Μαΐου και η Γαλλία βρίσκεται σε καλό σημείο. Στην Κολωνία χρειάζεται πραγματικά να κληθούν οι Δεκαπέντε, οι οποίοι έπαιξαν καθοριστικό ρόλο στην επιτυχία της Διάσκεψης της Ρώμης, να στείλουν ένα μήνυμα και στις άλλες χώρες επικυρώνοντας πρώτοι το καταστατικό.
<P>
Δεν είναι τυχαίο που πρώτη το έπραξε μια αφρικανική χώρα, μια χώρα της Καραϊβικής και ο Αγιος Μαρίνος. Η Ευρώπη έχει κάπως καθυστερήσει, αλλά πρέπει να στείλει αυτό το μήνυμα! Ελπίζω ότι το Κοινοβούλιο θα το κάνει, και μάλιστα με δυναμικό τρόπο στη συνέχεια.

<SPEAKER ID=222 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, μιλώντας σήμερα για δικαιοσύνη και ασφάλεια μπορούμε να αρχίσουμε με παράδειγμα εμάς τους ίδιους. Πριν από μερικές εβδομάδες δολοφονήθηκε μια γυναίκα μπροστά στην είσοδο του Κοινοβουλίου στις Βρυξέλλες. Είναι σημαντικό να συλληφθεί γρήγορα ο δράστης, να δικαστεί και να του επιβληθεί η δίκαιη τιμωρία του. Έτσι συμβαίνει και με τα διεθνή ανθρώπινα δικαιώματα. Δεν μπορούμε σε καμία περίπτωση να ανεχθούμε και να αποδεχθούμε την προσβολή των ανθρωπίνων δικαιωμάτων. Είναι απαραίτητο οι δράστες να προσάγονται στο δικαστήριο και να λογοδοτούν. Σε τελευταία ανάλυση η δικαιοσύνη και η ασφάλεια είναι από τους σημαντικούς πυλώνες που στηρίζουν την Ευρώπη μας, όχι όμως μόνο την Ευρώπη, αλλά και τις χώρες που επιθυμούν την ένταξη και τον υπόλοιπο κόσμο. Πρέπει να αγωνιστούμε για την αναγνώριση αυτού του δικαστηρίου από τα 15 κράτη μέλη μας και επίσης για να αναγνωρίσουν και τα υπόλοιπα κράτη του πλανήτη τις αρχές αυτές της δικαιοσύνης και της ασφάλειας.

<SPEAKER ID=223 NAME="Marνn">
Κύριε Πρόεδρε, θα επιθυμούσα να σας απαντήσω εκ μέρους της Ευρωπαϊκής Επιτροπής στα διάφορα ζητήματα που θίχθηκαν κατά την παρούσα συζήτηση επί επειγόντων θεμάτων σχετικά με τα ανθρώπινα δικαιώματα.
<P>
Σε ό, τι αφορά τη θανατική ποινή και την καθιέρωση ενός διεθνούς μνημονίου αναστολής της εκτέλεσης θανατικών ποινών, όπως θα γνωρίζετε, στις 28 Απριλίου, η Ευρωπαϊκή Ένωση συγκεκριμένα πήρε την πρωτοβουλία να υποβάλει στην Επιτροπή Ανθρωπίνων Δικαιωμάτων ένα σχέδιο ψηφίσματος σχετικά με το θέμα της θανατικής ποινής.
<P>
Το εν λόγω ψήφισμα εγκρίθηκε από 30 εκ των 53 κρατών μελών της εν λόγω επιτροπής, ενώ συνυπεβλήθη από 72 κράτη, 7 περισσότερα από ό, τι στην προηγούμενη συνεδρίαση της επιτροπής. Αυτό σημαίνει ότι η παγκόσμια κοινότητα αρχίζει να συνειδητοποιεί την κατάσταση σχετικά με αυτή την υπόθεση, και δεν πρέπει να απελπιζόμαστε, διότι σε τέτοιου είδους μάχες, όπως αυτή που επισημάνατε, σε τελευταία ανάλυση, ακριβώς όπως συμβαίνει και με όλα τα προβλήματα που απασχολούν την ανθρωπότητα, τα απτά αποτελέσματα έρχονται μετά από καθημερινό και επίμονο αγώνα.
<P>
Κατά συνέπεια, σε σύγκριση με προγενέστερες καταστάσεις δεν υπάρχει ουδεμία αμφιβολία πως σημειώνουμε πρόοδο. Βεβαίως, η έγκριση ή όχι από τη Γενική Συνέλευση των Ηνωμένων Εθνών ενός σχετικού ψηφίσματος προϋποθέτει την ανάληψη πρωτοβουλίας εκ μέρους των κρατών μελών. Εάν η συγκεκριμένη υπόθεση περνούσε από το χέρι της Επιτροπής, δεν θα είχαμε κανένα πρόβλημα να την προωθήσουμε.
<P>
Σχετικά με το κουρδικό ζήτημα και την υπόθεση Οτσαλάν, έχω να πω το εξής: όπως γνωρίζετε, η Ευρωπαϊκή Ένωση προέβη σε δήλωση σχετικά με την κράτηση του Αμπντουλάχ Οτσαλάν και την επικείμενη δίκη του. Και φυσικά η Επιτροπή συμμερίζεται πλήρως το περιεχόμενο αυτής της δήλωσης που ενέκρινε η Ένωση.
<P>
Ειδικότερα, η Επιτροπή εμμένει στη θέση ότι η δίκη θα πρέπει να διεξαχθεί δημοσίως, σύμφωνα με τους κανόνες του κράτους δικαίου, ενώπιον ενός ανεξάρτητου δικαστηρίου, με τη συμμετοχή ενός συνηγόρου υπεράσπισης τον οποίο θα επιλέξει ο κ. Οτσαλάν και παρουσία διεθνών παρατηρητών. Η Επιτροπή εκφράζει τη λύπη της για την απάντηση που έλαβε από τις τουρκικές αρχές, οι οποίες ανακοίνωσαν ότι δεν θα ανεχθούν την παρουσία διεθνών παρατηρητών, και ζητά εγγυήσεις αναφορικά με τη δημόσια διεξαγωγή της δίκης. Εκφράζουμε επίσης τη βαθιά μας θλίψη για το αίτημα θανατικής ποινής που υπέβαλαν οι κατήγοροι του ειδικού διακαστηρίου. Η Επιτροπή προτίθεται να παρακολουθήσει από κοντά τη δίκη και όλες τις διαδικασίες που αφορούν τη διενέργειά της.
<P>
Αναφορικά με τη Μαλαισία, η Επιτροπή συμμερίζεται την άποψη που εκφράσατε, ότι δηλαδή θα πρέπει οι αρχές της Μαλαισίας να βεβαιωθούν πως το δικαστικό τους σύστημα δεν παρεκτρέπεται προς την εξυπηρέτηση πολιτικών σκοπιμοτήτων. Και με βάση αυτή την άποψη, λαμβάνοντας επιπλέον υπόψη της το γεγονός ότι ο κ. Anwar Ibrahim πέρασε σχεδόν επτά μήνες στη φυλακή δίχως δυνατότητα εξαγοράς της ποινής του με την καταβολή χρηματικής εγγύησης, η Επιτροπή φρονεί ότι η συγκεκριμένη δίκη, τη διενέργεια της οποίας ήδη εξήγγειλαν οι συνήγοροι υπεράσπισης, θα πρέπει να διεξαχθεί σύμφωνα με τους διεθνώς παραδεδεγμένους κανόνες, ώστε να θεωρηθεί δίκαιη.
<P>
Η Επιτροπή πιστεύει επίσης να ληφθούν όλα τα αναγκαία έννομα μέτρα ώστε να καταλογισθούν ευθύνες στους υπαίτιους για λεκτική ή σωματική κακομεταχείριση του κ. Anwar Ibrahim. Όλα αυτά δείχνουν επίσης ότι το συγκεκριμένο περιστατικό συνδέεται με τη συζήτηση που διεξάγεται σήμερα στη Μαλαισία και αφορά ακριβώς τη μεταρρύθμιση της αστυνομίας.
<P>
Η Επιτροπή συνεχίζει να εκφράζει ανησυχίες για το ενδεχόμενο να δημιουργηθεί στη Μαλαισία ένα κλίμα αστάθειας και κοινωνικής αναταραχής σε περίπτωση που παραταθούν οι περιορισμοί που επιβάλλονται στην άσκηση των θεμελιωδών ανθρωπίνων δικαιωμάτων, όπως το δικαίωμα ειρηνικής συνάθροισης και τις ελευθερίες έκφρασης και γνώμης.
<P>
Όσον αφορά το Τζιμπουτί, η Επιτροπή γνωρίζει ότι κάποια πολιτικά πρόσωπα κρατούνται στις φυλακές του Gabodι και συμμερίζεται πλήρως τις ανησυχίες που εκφράσατε σχετικά με την τύχη των πολιτικών κρατουμένων. Σε όλες τις επαφές της με τις αρχές της χώρας η Επιτροπή επέμενε στη θέση της σχετικά με τον σεβασμό των θεμελιωδών ανθρωπίνων ελευθεριών και των αρχών του κράτους δικαίου. Η Επιτροπή σημείωσε επίσης τις πρόσφατες προτάσεις της κυβέρνησης του Τζιμπουτί με στόχο να δοθεί άδεια για επισκέψεις εποπτείας των φυλακών από αντιπροσώπους του Ερυθρού Σταυρού ή οποιουδήποτε άλλου ανεξάρτητου οργανισμού, και προφανώς είναι ευπρόσδεκτη η συγκεκριμένη αυτή θέση της νέας κυβέρνησης του Τζιμπουτί.
<P>
Έχουμε ξεκινήσει επαφές με τη Διεθνή Επιτροπή του Ερυθρού Σταυρού και με τα κράτη μέλη με σκοπό την έναρξη της επιστροφής όλων των εκτοπισμένων πληθυσμών και των προσφύγων βάσει του σεβασμού του δικαιώματος καταγωγής τους.
<P>
Περνώντας στο θέμα της κύρωσης του καταστατικού λειτουργίας του Διεθνούς Ποινικού Δικαστηρίου, πιστεύω βεβαίως ότι επισημάνατε ένα ζήτημα που έχει να κάνει με την κοινή λογική: όσο το συντομότερο αρχίσει να λειτουργεί το εν λόγω Δικαστήριο, τόσο ευκολότερη θα είναι η ενασχόληση και η έναρξη της διευθέτησης προβλημάτων όπως αυτά που απασχολούν τα Βαλκάνια - και συγκεκριμένα αυτά του Κοσσυφοπεδίου, για να αναφέρω την πιο επίκαιρη υπόθεση - όπως και άλλων προβλημάτων που μαστίζουν σήμερα τον πλανήτη.
<P>
Σαφέστατα όμως θεωρούμε επίσης ότι ειδικότερα τα δικά μας κράτη μέλη θα πρέπει να δώσουν το καλό παράδειγμα, επιταχύνοντας τις αντίστοιχες διαδικασίες κύρωσης σια διάφορα εθνικά κοινοβούλια.
<P>
Θα ήθελα ακόμη να επιστήσω την προσοχή σας στο γεγονός ότι το Διεθνές Δικαστήριο που συστήθηκε για να εξετάσει τα εγκλήματα που διεπράχθησαν στην πρώην Γιουγκοσλαβία λαμβάνει εδώ και πολλά χρόνια χρηματοδοτική ενίσχυση από τον κοινοτικό προϋπολογισμό. Και η Επιτροπή προτίθεται να συνεχίσει να παρέχει αυτή την ενίσχυση βάσει του Κανονισμού που εκδόθηκε από το Συμβούλιο, ούτως ώστε να δημιουργηθεί το νομικό υπόβαθρο που θα δίδει τη δυνατότητα υλοποίησης και ανάπτυξης δραστηριοτήτων στον τομέα των ανθρωπίνων δικαιωμάτων.

<SPEAKER ID=224 NAME="Πρόεδρος">
Σας ευχαριστώ, Επίτροπε Marνn.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=225 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β4-0487/99 των βουλευτών Pasty, Andrews και Girγo Pereira, εξ ονόματος της Ομάδας Ένωση για την Ευρώπη, -Β4-0507/99 του βουλευτή Corrie, εξ ονόματος της Ομάδας του Ευρωπαϊκού Λαϊκού Κόμματος, -Β4-0508/99, του βουλευτή Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση στα νησιά Κομόρες.

<SPEAKER ID=226 LANGUAGE="FR" NAME="Lehideux">
Kύριε Πρόεδρε, θα ήθελα να διατυπώσω μια δυο παρατηρήσεις αναφορικά με την πρόταση κοινού ψηφίσματος σχετικά με τα νησιά Κομόρες, η οποία αρχίζει προφανώς με την καταδίκη του πρόσφατου πραξικοπήματος, του νέου πραξικοπήματος, επειδή μόνο ο Θεός ξέρει πόσα πραξικοπήματα έζησαν οι Κομόρες από την ανεξαρτησία τους, το 1975 - ο αριθμός τους ανέρχεται σε 18.
<P>
Εκφράστηκαν ορισμένα σχόλια για την ευθύνη που θα μπορούσε να καταλογισθεί στην αποσχιστική ομάδα του νησιού Εντζουάνι (Ανζουάν) για τις σημερινές δυσκολίες. Το πρόβλημα μοιάζει κάπως με εκείνο της κότας και του αυγού. Με άλλα λόγια, το ερώτημα είναι να μάθουμε ποιος είναι ο πρώτος υπεύθυνος για τις δυσκολίες που έχουν προκύψει. Δεν υπάρχει αμφιβολία ότι μπορέσαμε κατά πάσα πιθανότητα να εξακριβώσουμε την επιδείνωση και την επανάληψη ορισμένων προβλημάτων σε όλα τα νησιά Κομόρες, επειδή δεν λάβαμε επαρκώς υπόψη την ύπαρξη κάποιων πληθυσμών που αντιμετωπίζουν τις δικές τους δυσκολίες και τα δικά τους προβλήματα, κυρίως στο νησί Εντζουάνι, αλλά και στο νησί Μοΐλι (Μοέλι).
<P>
Κύριε Πρόεδρε, ορισμένοι εδώ γνωρίζουν - ξέρω ότι ο κ. Hory θα λάβει τον λόγο σε λίγο - απείρως καλύτερα από μένα αυτόν τον τομέα και τα προβλήματα που τίθενται. Αυτό που μπορούμε να ελπίζουμε είναι να βρεθεί πραγματικά - και η Ένωση θα πρέπει να συμβάλει σε αυτό - μια λύση που θα καταστήσει δυνατή τη σταθεροποίηση των σχέσεων μεταξύ των τριών νησιών, εάν αυτό είναι δυνατόν, και εν πάση περιπτώσει αυτό είναι που ευχόμαστε, και θα λαμβάνει υπόψη τις συγκεκριμένες, ιδιαίτερες ανάγκες του πληθυσμού του κάθε νησιού, νησιά τα οποία, μολονότι δεν απέχουν πολύ μεταξύ τους, έχουν τα ιδιαίτερα χαρακτηριστικά για τα οποία μίλησα.
<P>
Προσωπικά, κύριε Πρόεδρε, λυπάμαι, και θέλω να το πω, που η αιτιολογική πρόταση Ζ αυτής της πρότασης κοινού ψηφίσματος αφήνει να πλανάται η αμφιβολία σχετικά με τα σχόλια που θα μπορούσε να κάνει το παρόν Κοινοβούλιο αναφορικά με τις πρωτοβουλίες που ανέλαβε ο κ. Michel Rocard, Πρόεδρος της Επιτροπής Ανάπτυξης και Συνεργασίας, πρωτοβουλίες τις οποίες εγώ προσωπικά ενέκρινα και υποστήριξα.

<SPEAKER ID=227 LANGUAGE="FR" NAME="Hory">
Κύριε Πρόεδρε, βλέποντας την πολιτική αποσύνθεση στις Κομόρες θα μπορούσαμε να πιστέψουμε ότι τα εν λόγω νησιά είναι τα θύματα κάποιου πεπρωμένου. Στην πραγματικότητα δεν υπάρχει τίποτε το μοιραίο και, εάν θέλουμε όντως να εξετάσουμε αντικειμενικά την κατάσταση, θα μπορέσουμε να δούμε καθαρά τρία επίπεδα ευθύνης.
<P>
Κατ' αρχάς - και παρ' όλο που δεν συνηθίζεται καθόλου εδώ να εκφράζουμε τέτοια λόγια - η ευθύνη των ίδιων των κατοίκων των νησιών Κομόρες, ή ακριβέστερα των κυβερνώντων τους. Τον 19ο αιώνα αποκαλούσαν τις Κομόρες το αρχιπέλαγος των φιλόμαχων σουλτάνων, επειδή η Μεγάλη Κομόρα και το Εντζουάνι εξουσιάζονταν από ορισμένα οικογενειακά δίκτυα, υποτίθεται ευγενή, τα οποία φιλονικούσαν για την εξουσία εδώ και αιώνες και επέβαλλαν τα προνόμιά τους στην τεράστια πλειοψηφία του πληθυσμού συντηρώντας τις τεράστιες κοινωνικές ανισότητες, τα αδικαιολόγητα οικονομικά μονοπώλια και μια κοινωνική οργάνωση πραγματικά μεσαιωνική. Αυτή είναι η πρώτη ευθύνη.
<P>
Έπειτα, θα πρέπει να υπογραμμισθεί κατά την παρούσα κρίση - και ούτε αυτό είθισται να λέγεται εδώ - η ευθύνη του Οργανισμού Αφρικανικής Ενότητας, ο οποίος είναι θεωρητικά επιφορτισμένος με τη συμφιλίωση του πληθυσμού της Μεγάλης Κομόρας με τον πληθυσμό του Εντζουάνι ύστερα από την απόσχιση του τελευταίου.
<P>
Όμως, η μοναδική δραστηριότητα του ΟΑΕ, αν όχι ο μόνος λόγος ύπαρξής του, φαίνεται ότι είναι η υπεράσπιση της γραμμής των παλαιών αποικιακών συνόρων ενάντια σε όλα, ενάντια σε όλους, ακόμη και ενάντια στο προφανές. Ο ΟΑΕ κατηγορήθηκε συνεπώς πολύ λογικά για μεροληψία, επειδή φάνηκε αδιάφορος στις πλέον νόμιμες διεκδικήσεις του Εντζουάνι και του Μοΐλι.
<P>
Τέλος, και δεν θα επιμείνω καθόλου σε αυτό το σημείο, η ευθύνη της Γαλλίας, η οποία διεφάνη τελείως ξεκάθαρα με τη σύμπτωση μεταξύ των δεκαοκτώ πραξικοπημάτων στις Koμόρες και την έναρξη στο Παρίσι της δίκης του μισθοφόρου Bob Denard, πρωταιτίου τεσσάρων πραξικοπημάτων στο Μορόνι, το 1975, το 1978, το 1989 και το 1995, και υπόπτου για φόνο δύο αρχηγών κρατών των Κομόρες. Μαθαίνουμε σήμερα ότι ένας πρώην Γάλλος Υπουργός Συνεργασίας θα έρθει σε αυτή τη δίκη να καταθέσει υπέρ του. Μου φαίνεται ότι το θέμα έληξε.
<P>
Εφόσον καταδείχθηκαν αυτές οι ευθύνες, φαίνεται ότι η Ευρωπαϊκή Ένωση έχει καθήκον να μετριάσει την ανικανότητα των συνήθων πρωταγωνιστών στο προσκήνιο των Κομόρες, εγκαινιάζοντας μια πολιτική πρωτοβουλία για τη συμφιλίωση μεταξύ των νησιών, μια σημαντική ανθρωπιστική βοήθεια ιδιαίτερα προς το Εντζουάνι και ένα πρωτότυπο σχέδιο επείγουσας οικονομικής βοήθειας για το κράτος των Κομόρες.
<P>
Εγώ από την πλευρά μου επιθυμώ - και με αυτό ολοκληρώνω - να υπογραμμίσω το επείγον αυτού του ζητήματος από μια ιδιαίτερη άποψη. Όπως είχε την καλωσύνη να αναφέρει ο κ. Lehideux, η τύχη μού δίνει την ευκαιρία να παρέμβω για τελευταία φορά σε αυτό το Σώμα σχετικά με ένα θέμα που με αφορά προσωπικά. Από το 1997 η κρίση στις Κομόρες δημιουργεί στο Μαγιότ, το οποίο ευτυχώς παραμένει γαλλικό, ένα μαζικό και τεχνητό κύμα προσφύγων, τους οποίους ούτε οι δημόσιες υπηρεσίες ούτε η τοπική οικονομία ούτε καν ο πληθυσμός της περιοχής θα μπορούσε να υποστηρίξει πλέον. Η αποκατάσταση της σταθερότητας στις Κομόρες αποτελεί συνεπώς την προϋπόθεση για την ειρήνη σε όλη την περιοχή.

<SPEAKER ID=228 LANGUAGE="IT" NAME="Vecchi">
Κύριε Πρόεδρε, είμαι κάπως συγκινημένος που παρεμβαίνω για τελευταία φορά στο Ευρωπαϊκό Κοινοβούλιο.
<P>
Η Ισλαμική Δημοκρατία των Κομόρες είναι ένα κράτος που εδώ και πολλά χρόνια, ουσιαστικά από την ανεξαρτητοποίησή της, βιώνει μια πολύ σοβαρή θεσμική και πολιτική κρίση, όπως υπενθύμισαν οι προηγούμενοι συνάδελφοι. Και είναι η ίδια η ενότητα της χώρας, των τριών νησιών δηλαδή που την αποτελούν, που διακυβεύεται συνεχώς.
<P>
Πριν από λίγες ημέρες είχε επιτευχθεί μια συμφωνία πλαίσιο - στην οποία συνέβαλε και μια διακριτική, αλλά πολύ σημαντική δράση του προέδρου Michel Rocard, την οποία χαιρετίζουμε - η οποία αποτελούσε και αποτελεί μια καλή βάση για την αποκατάσταση των συνθηκών που θα επιτρέψουν τη συμβίωση μεταξύ των διαφόρων νησιών και την ίδια την ύπαρξη ενός κράτους στις Κομόρες.
<P>
Το στρατιωτικό πραξικόπημα, το οποίο σίγουρα καταδικάζουμε, έλαβε χώρα κατά τη διάρκεια σοβαρών επεισοδίων που έγιναν στη Μεγάλη Κομόρα εναντίον ατόμων προερχόμενων από το νησί Εντζουάνι και εξαιτίας επίσης της αντικειμενικής ανικανότητας των πολιτικών αρχών να εγγυηθούν τη διαδικασία επανένωσης και ειρήνευσης του κράτους.
<P>
Θεωρώ συνεπώς αναγκαίο να πραγματοποιηθούν δύο πράγματα: πρώτα απ' όλα πρέπει σίγουρα να αποκατασταθεί η συνταγματική και πολιτική τάξη και να τερματιστεί το πραξικόπημα, το οποίο - όπως υπενθύμισαν οι συνάδελφοι - είναι το δέκατο όγδοο από τα μέσα της δεκαετίας του «70, και, δεύτερον και εκ παραλλήλου, χρειάζεται να συνεχίσουμε τη διαδικασία για την επίτευξη μιας εθνικής συμφωνίας, και απέναντι στις δυνάμεις εκείνες που δεν είναι μόνο στρατιωτικές και οι οποίες θέλουν να διατηρήσουν την υπεροχή που έχουν κάποιες ομάδες πληθυσμού του ενός νησιού σε σχέση με τα άλλα.
<P>
Για τον λόγο αυτό είναι σημαντικό να επιτραπεί στους αντιπροσώπους του νησιού Εντζουάνι να διαβουλευθούν με τον πληθυσμό και να προσχωρήσουν στη συμφωνία εκείνη στην οποία όλοι οι άλλοι είχαν ήδη προσχωρήσει πριν από το πραξικόπημα. Χρειάζεται επιπλέον η διεθνής κοινότητα, και μέσω του Οργανισμού Αφρικανικής Ενότητας, αλλά και με τον ενεργό ρόλο της Ευρωπαϊκής Ένωσης, να εγγυηθεί τη συμφωνία εκείνη και να ενεργήσει για την προετοιμασία ενός προγράμματος οικονομικών ενισχύσεων, τόσο επείγουσας ανάγκης, όσο και μακροπρόθεσμων, που θα επιτρέψουν μια ανοικοδόμηση του νησιού που θα είναι και οικονομικής φύσεως. Αυτή η συμφωνία, στην περίπτωση που έχει αίσια έκβαση, θα αποτελέσει εξάλλου ένα θετικό παράδειγμα και για άλλες αφρικανικές χώρες που διέρχονται μια παρόμοια θεσμική και πολιτική κρίση.

<SPEAKER ID=229 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, όπως υπενθυμίστηκε στην πρώτη παράγραφο της εισαγωγής της πρότασης ψηφίσματος και από τον συνάδελφο κ. Lehideux, βρισκόμαστε στο δέκατο όγδοο πραξικόπημα στα νησιά Κομόρες κατά τη διάρκεια των τελευταίων είκοσι τεσσάρων ετών: γίνεται δηλαδή κατά μέσο όρο ένα πραξικόπημα κάθε δέκα έξι μήνες. Θα αρκούσε αυτό το στατιστικό δεδομένο για να μας κάνει να καταλάβουμε τις δυσκολίες της κατάστασης μιας περιοχής στην οποία θα ενυπήρχαν αντίθετα όλες οι δυνατότητες για το ξεκίνημα μιας σωστής πορείας προς τη δημοκρατία και την ανάπτυξη. Ας σκεφτούμε, για παράδειγμα, την περίπτωση της νήσου Μαυρίκιος, που παρουσιάζει πολλά ανάλογα πολιτιστικά και γεωπολιτικά χαρακτηριστικά.
<P>
Για τον λόγο αυτό καθίσταται αναγκαία, σύμφωνα με την ταπεινή γνώμη τόσο τη δική μου, όσο και της Ομάδας που εκπροσωπώ, μια ξεκάθαρη, ακριβής και συντονισμένη δράση της Ευρωπαϊκής Ένωσης. Οι προσωπικές δράσεις, οι δράσεις των μεμονωμένων πολιτικών ανδρών ή των μεμονωμένων χωρών είναι βέβαια σημαντικές, αλλά μόνο μια συλλογική προσπάθεια της Ένωσης θα μπορέσει να εξυγιάνει μια κατάσταση που αυτή τη στιγμή βρίθει ατελειών και δυσκολιών.
<P>
Με αυτήν ακριβώς την ευχή επιτρέψτε μου, κύριε Πρόεδρε, να ευχαριστήσω στο πρόσωπό σας το Προεδρείο για το έργο που επιτέλεσε κατά τη διάρκεια αυτών των πέντε ετών καθώς και τους συναδέλφους, εκείνους κυρίως που συμμετέχουν στις συνεδριάσεις σχετικά με τα ανθρώπινα δικαιώματα και τα επείγοντα θέματα, για την εργασία που επιτελέσθηκε εδώ και για όσα μπόρεσα να μάθω από αυτούς.

<SPEAKER ID=230 NAME="Marνn">
Κύριε Πρόεδρε, η Ευρωπαϊκή Επιτροπή συμμερίζεται τις ανησυχίες του Ευρωπαϊκού Κοινοβουλίου σχετικά με την κατάσταση που διαμορφώθηκε στις νήσους Κομόρες μετά το πραξικόπημα που έλαβε χώρα στις 30 Απριλίου 1999.
<P>
Όπως γνωρίζετε, η Επιτροπή αντέδρασε αμέσως στο συμβάν, διαβιβάζοντας την αποδοκιμασία της Ευρωπαϊκής Ένωσης στον αρχηγό του επιτελείου των ενόπλων δυνάμεων, τον Συνταγματάρχη Azali Assoumani, εφιστώντας συγχρόνως την προσοχή του στις αρχές στις οποίες θεμελιώνεται η συνεργασία μας, ουσιαστικές πτυχές των οποίων αποτελούν ο σεβασμός των ανθρωπίνων δικαιωμάτων και των θεσμών της δημοκρατίας και του κράτους δικαίου. Πέραν τούτου, η Ευρωπαϊκή Επιτροπή απηύθυνε πρόταση στα κράτη μέλη να κινήσουν τη διαδικασία που προβλέπεται από το άρθρο 366 της Σύμβασης Λομέ και να προβούν ενδεχομένως σε πάγωμα των σχέσεων συνεργασίας με τις Κομόρες.
<P>
Από την άλλη πλευρά, η Επιτροπή μελετά από κοινού με τα κράτη μέλη το ενδεχόμενο να ξεκινήσει διαβήματα σε διπλωματικό επίπεδο με στόχο την εφαρμογή της συμφωνίας που υπεγράφη στη Μαδαγασκάρη την 29η Απριλίου 1999 υπό την αιγίδα του ΟΑΕ. Ήδη από το 1998 η Επιτροπή χρηματοδοτεί προγράμματα ανθρωπιστικής βοήθειας ύψους περίπου ενός εκατομμυρίου ευρώ που αποβλέπουν στη βελτίωση της επισιτιστικής και υγειονομικής κατάστασης του πληθυσμού στο νησί Εντζουάνι. Επιπλέον, η Επιτροπή μόλις ενέκρινε ένα νέο πρόγραμμα χρηματοδότησης ύψους 730.000 ευρώ το οποίο αποσκοπεί στην παροχή πρωτογενούς υγειονομικής βοήθειας, ενώ εξετάζεται η σκοπιμότητα έγκρισης ενός πρόσθετου προγράμματος ανθρωπιστικής βοήθειας, λαμβανομένων υπόψη των αναγκών που ανέκυψαν στα τρία νησιά λόγω της πολιτικής αστάθειας.
<P>
Το γραφείο της Επιτροπής στις Κομόρες παρακολουθεί από κοντά την εξέλιξη της κατάστασης και, σύμφωνα με τις τελευταίες πληροφορίες, επικρατεί κλίμα ηρεμίας και ο στρατός άρχισε τις πρώτες επαφές με σκοπό την εγκαθίδρυση μιας μεταβατικής κυβέρνησης, όπως ορίζει η συμφωνία που υπεγράφη στη Μαδαγασκάρη.

<SPEAKER ID=231 NAME="Πρόεδρος">
Σας ευχαριστώ, Επίτροπε Marνn.

<SPEAKER ID=232 LANGUAGE="FR" NAME="Ηοry">
Κύριε Πρόεδρε, θα ήθελα να επικαλεσθώ τον κανονισμό για να διευκρινίσω, όμως όλοι θα το έχουν μαντέψει, ότι ο πρώην Γάλλος Υπουργός Συνεργασίας που θα καταθέσει υπέρ του μισθοφόρου Bob Denard δεν είναι ο κ. Jean-Pierre Cot.

<SPEAKER ID=233 NAME="Πρόεδρος">
Σας ευχαριστώ για τη διευκρίνιση.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=234 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
(B4-0457/99), της κυρίας Stenzel και άλλων, -(B4-0458/99), του κυρίου Pompidou, εξ ονόματος της Ομάδας Ένωση για την Ευρώπη, -(B4-0464/99), του κυρίου Swoboda και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, -(B4-0484/99), των κυρίων Frischenschlager και Eisma, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -(B4-0489/99), των κυρίων Manisco και Marset Campos, εξ ονόματος της Ομάδας της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών, -(B4-0499/99), του κυρίου Chichester και άλλων, εξ ονόματος της Ομάδας του Ευρωπαϊκού Λαϊκού Κόμματος, -(B4-0500/99), των κυρίων Weber και Hudghton, εξ ονόματος της Ομάδας της Ευρωπαϊκής Ριζοσπαστικής Συμμαχίας, -(B4-0505/99), του κυρίου Voggenhuber και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τον πυρηνικό σταθμό του Τεμελίν.

<SPEAKER ID=235 LANGUAGE="DE" NAME="Flemming">
Κύριε Πρόεδρε, σε μερικές μέρες η κυβέρνηση της Τσεχίας θα αποφασίσει για την αποπεράτωση του πυρηνικού σταθμού στο Τεμελίν. Σας παραθέτω απόσπασμα της έκθεσης της διεθνούς επιτροπής για το Τεμελίν: Αυτή τη στιγμή υπάρχει πλεόνασμα παραγωγικής ικανότητας και η ηλεκτρική ενέργεια από τον πυρηνικό σταθμό Τεμελίν μπορεί απλώς να αποκλείσει την παραγωγή από άλλους ενεργειακούς πόρους. Κάθε λύση για το σχέδιο του Τεμελίν έχει ήδη σήμερα περισσότερες αρνητικές παρά θετικές πτυχές. Η αποπεράτωση μπορεί να επιφέρει ακόμη μεγαλύτερες οικονομικές απώλειες από εκείνες που θα επέφερε η παύση των εργασιών κατασκευής. Από οικονομική άποψη, επομένως, αυτό είναι πολύ προβληματικό έως άσκοπο. Παρ' όλα αυτά, κάποιες δυτικές βιομηχανίες προσπαθούν να κάνουν εδώ επιχειρήσεις και δεν ντρέπονται να οδηγήσουν ενδεχομένως σε δυσκολίες ένα νεαρό δημοκρατικό κράτος που, όπως ελπίζω, πολύ σύντομα θα ανήκει στην Ευρωπαϊκή Ένωση.
<P>
Η Διεθνής Οργάνωση για την ατομική ενέργεια διατυπώνει ως προς τις απαιτήσεις ασφαλείας των πυρηνικών σταθμών εκάστοτε προδιαγραφές που μπορούν να εκπληρώσουν ακόμη και οι πυρηνικοί σταθμοί του Τρίτου Κόσμου. Αυτό είναι γνωστό. Το απόφθεγμα αυτό δεν είναι δικό μου, αλλά διπλωματών και επιστημόνων πολύ υψηλού κύρους. Το θεωρώ προσβλητικό για την κυβέρνηση της Τσεχίας, αλλά και για τον τσεχικό λαό. Το Συμβούλιο, στα συμπεράσματά του για την πυρηνική ασφάλεια, στις 7 Δεκεμβρίου 1998, διαχωρίζοντας τη θέση του από την Διεθνή Οργάνωση για την ατομική ενέργεια, μιλά για υψηλό επίπεδο πυρηνικής ασφάλειας. Αυτό είναι κάτι εντελώς διαφορετικό!
<P>
Παραθέτω ένα ακόμη απόσπασμα από την έκθεση για το Τεμελίν: «Η απελευθέρωση ραδιενεργών ουσιών σε περίπτωση πυρηνικού ατυχήματος εμποδίζεται από ένα απλό περίβλημα από μπετόν.» Τόσο απλό! «Η μόνιμη εναπόθεση των ραδιενεργών αποβλήτων θα διασφαλιστεί αργότερα» Πότε παρακαλώ και πού; Εγώ πάντως θέλω να ευχαριστήσω όλους τους συναδέλφους, κυρίως εκείνους της Ομάδας μου, που θα εγκρίνουν σήμερα τη συγκεκριμένη πρόταση ψηφίσματος.

<SPEAKER ID=236 LANGUAGE="DE" NAME="Graenitz">
Κύριε Πρόεδρε, αγαπητοί συνάδελφοι, η πυρηνική ασφάλεια πάντα ήταν ένα πολύ σημαντικό θέμα γι' αυτό το Σώμα, αφού όλοι γνωρίζουμε ότι ένα ατύχημα σε έναν πυρηνικό σταθμό δεν πλήττει μόνο όσους εργάζονται εκεί ή κατοικούν στην περιοχή, αλλά όλους τους ανθρώπους που ζουν στην Ευρώπη, και ότι γι' αυτό πρέπει να δώσουμε ιδιαίτερη προσοχή στην ασφάλεια.
<P>
Όπως ήδη είπε η προηγούμενη ομιλήτρια, η κυβέρνηση της Δημοκρατίας της Τσεχίας αυτές τις εβδομάδες θα πρέπει να αποφασίσει αν θα αποπερατωθεί ή όχι η κατασκευή του πυρηνικού σταθμού του Τεμελίν. Πρόκειται για ένα πυρηνικό εργοστάσιο που, από τότε που άνοιξαν τα σύνορα της Τσεχίας προς τη χώρα μου, προκάλεσε πολλές απορίες, επειδή θα έπρεπε η κατασκευή του να είχε τελειώσει εδώ και χρόνια. Διαρκώς λεγόταν ότι ασφαλώς θα γίνει, διαρκώς όμως αυτό δεν συνέβαινε. Πιστεύω ότι πρέπει κανείς να εξετάσει με μεγάλη ακρίβεια όλα αυτά τα σημεία και ότι δεν πρέπει να αποτελειώνει κάτι για χάρη των χρημάτων που ήδη ξόδεψε γι' αυτό, αν πρόκειται για κάτι που δεν είναι ούτε ασφαλές ούτε οικονομικά αποδοτικό.
<P>
Θέλω όμως να επισημάνω εδώ κάτι ακόμη. Η Ομάδα μου δεν θέλει μόνο να εκφράσει την ανησυχία της για την ασφάλεια των ανθρώπων στην Ευρωπαϊκή Ένωση, τη Δημοκρατία της Τσεχίας και τις όμορες χώρες, αλλά επίσης να προσφέρει βοήθεια για να γίνει αλλαγή, για ένα άλλο είδος παραγωγής ενεργείας, ένα άλλο είδος ενεργειακής απόδοσης από εκείνο που μπορεί κανείς να επιτύχει με έναν πυρηνικό σταθμό και την αντίστοιχη σπατάλη ηλεκτρικής ενέργειας.
<P>
Θέλουμε να προτείνουμε λύσεις που θα προσφέρουν τόσο οικολογικό όσο και οικονομικό κέρδος και θα παρέχουν μόνιμα ενέργεια στους ανθρώπους. Εφόσον αυτή είναι η τελευταία μου αγόρευση στο Σώμα, επιτρέψτε μου να επισημάνω ότι αυτό το ξεκίνησα η ίδια με μια πρωτοβουλία που λέγεται «οικοδόμηση με τον ήλιο στην Ανω Αυστρία και τη Νότια Βοημία» και καλεί δημάρχους, διαχειριστές, μηχανικούς και αρχιτέκτονες να εκπονήσουν από κοινού σχέδια καλύτερης οικοδόμησης «με τον ήλιο» που είναι, άλλωστε, ο κοινός μας δότης ενέργειας, αντί να οικοδομούμε έτσι ώστε να χρειαζόμαστε πάρα πολύ ηλεκτρικό ρεύμα παραγόμενο από πυρηνική ενέργεια προκειμένου να θερμάνουμε τα κτίρια.

<SPEAKER ID=237 LANGUAGE="NL" NAME="Eisma">
Κύριε Πρόεδρε, στις περισσότερες χώρες της Κεντρικής και της Ανατολικής Ευρώπης η πυρηνική ενέργεια είναι πλέον πλήρως αποδεκτή ως μέσο για την κάλυψη των ενεργειακών αναγκών τους. Αυτό το γνωρίζουμε. Γνωρίζουμε όμως και ότι εμείς στη Δυτική Ευρώπη κοιτάμε την κατάσταση με λίγο διαφορετικό τρόπο. Πρέπει βεβαίως να επισημάνουμε ότι οι πεπαλαιωμένες ρωσικές πυρηνικές εγκαταστάσεις πρέπει να κλείσουν. Όμως, το πυρηνικό εργοστάσιο για το οποίο συζητάμε, στο Τεμελίν, είναι ένα σύγχρονο ρωσικό πυρηνικό εργοστάσιο, το οποίο πρέπει ωστόσο να αναβαθμιστεί για να ανταποκριθεί στα διεθνή πρότυπα ασφάλειας. Πιστεύω ότι στην ουσία πρέπει να εξετάσουμε ανά χώρα ποια προοπτική είναι η καλύτερη. Ορισμένες φορές υπάρχουν άλλες εναλλακτικές λύσεις αντί για τη χρήση ενός πυρηνικού εργοστασίου. Εάν μπορεί να βρεθεί ένας τρόπος για να καλυφθούν οι ανάγκες με την εφαρμογή μιας μεθόδου περισσότερο αποδοτικής ως προς το κόστος αυτή είναι η επιλογή που πρέπει να προτιμηθεί. Αν όμως προκύψει ότι η μοναδική επιλογή που έχουμε είναι η αναβάθμιση των πεπαλαιωμένων πυρηνικών σταθμών, η Ευρωπαϊκή Ένωση πρέπει να συνεργαστεί με το υποψήφιο κράτος μέλος, που στην προκειμένη περίπτωση είναι η Τσεχία. Επειδή έχουν τεθεί ερωτηματικά όσον αφορά την οικονομική βιωσιμότητα του Τεμελίν, πιστεύω ότι δεν μπορεί να είναι αυτή η επιλογή μας. Αντίθετα, πρέπει να συνεργαστούμε με την τσεχική κυβέρνηση και να αναζητήσουμε την ορθή απάντηση. Ελπίζω ότι οι προσπάθειες που θα καταβάλει η Επιτροπή στο άμεσο μέλλον θα είναι επικεντρωμένες σε αυτό το στόχο.

<SPEAKER ID=238 LANGUAGE="DE" NAME="Mombaur">
Κύριε Πρόεδρε, αποτελεί δικαίωμα κάθε ανεξάρτητου κράτους να αποφασίζει ποιες θα είναι οι πρωταρχικές πηγές ενέργειας για το ίδιο. Αυτό ισχύει και για την Τσεχία. Όμως το Ευρωπαϊκό Κοινοβούλιο πρέπει να επισημάνει το εξής: Όλα αυτά έχουν και μια σχέση με την Κοινότητα, και μας αφορούν όλους. Έχουν σχέση με τις προδιαγραφές ασφαλείας των ενεργειακών εγκαταστάσεων, ιδίως των πυρηνικών σταθμών, ως προς την κατασκευή, τη λειτουργία, τον κύκλο καυσίμων και τη διάθεση των αποβλήτων, και όλα αυτά είναι επίσης σημαντικά για τις συμβάσεις της διεύρυνσης, διότι δεν μπορούμε να δεχθούμε κράτη που τηρούν προδιαγραφές ασφαλείας κατώτερες από εκείνες που αποφασίζονται σε πολιτικό επίπεδο στην Δυτική Ευρώπη. Δεύτερον, πρόκειται για την ελεύθερη αγορά ενέργειας και εκείνους που θα συμμετάσχουν μελλοντικά σε αυτήν. Φυσικά, δεν θα μπορέσουμε να ανεχθούμε ελεύθερο ενεργειακό εφοδιασμό από παραγωγούς που λειτουργούν με προδιαγραφές κατώτερες από τις κοινές μας προδιαγραφές ασφαλείας και αποκτούν έτσι πλεονεκτήματα στον ανταγωνισμό με τρόπο που δεν μπορούμε να ανεχθούμε. Αυτές είναι οι δύο κοινοτικές πτυχές που πρέπει να συζητηθούν εδώ στο Κοινοβούλιο. Γι' αυτό, άλλωστε, είναι σωστό το ψήφισμα. Γι' αυτό είναι σωστό να γνωμοδοτήσει η Επιτροπή και για τις εκθέσεις που έχουν υποβληθεί, γιατί έχουμε υποχρέωση απέναντι στην ευρωπαϊκή κοινή γνώμη να δημιουργήσουμε δημοσίως διαφάνεια για την Ευρώπη στο σημαντικό αυτό ζήτημα. Επομένως, το θέμα δεν είναι καθόλου μόνο η Τσεχία και η Αυστρία, αλλά και η ευρωπαϊκή κοινή γνώμη, και με τον τρόπο αυτόν θα ανταποκριθούμε στην εντολή των ψηφοφόρων μας.

<SPEAKER ID=239 LANGUAGE="FR" NAME="Weber">
Κύριε Πρόεδρε, επισκέφθηκα τον υπό κατασκευή πυρηνικό σταθμό στο Τεμελίν. Τον επισκέφθηκα ως υπήκοος μίας χώρας που έχει τέσσερεις μεγάλους πυρηνικούς σταθμούς στα σύνορά της, και κυρίως αυτόν του Cattenom που βρίσκεται στη γαλλική επικράτεια. Στην πραγματικότητα, οι γάλλοι μηχανικοί να προσπαθούσαν πάντα να μας πείσουν ότι οι γαλλικοί πυρηνικοί σταθμοί ήταν εντελώς σίγουροι και ότι προσέφεραν ένα πολύ υψηλό επίπεδο ασφάλειας. Όμως, αποδείχθηκε ότι δεν είναι έτσι τα πράγματα. Υπάρχει πάντοτε ένας κίνδυνος, ένας κίνδυνος τον οποίο οι Λουξεμβούργιοι δεν θέλουν.
<P>
Θεωρώ ότι οι Αυστριακοί, οι οποίοι γειτνιάζουν με τους Τσέχους, δεν πρέπει να είναι εκτεθειμένοι στους κινδύνους ενός πυρηνικού σταθμού ακόμη πιο επιρρεπούς σε ατυχήματα. Θεωρώ ότι η Ευρωπαϊκή Ένωση πρέπει να βοηθήσει την Τσεχία να εξοπλισθεί με ένα άλλο σύστημα παραγωγής ενέργειας, το οποίο θα βασίζεται σε ήπιες μορφές ενέργειας, αλλά δεν πρέπει να αποδεσμεύσει πόρους για έναν πυρηνικό σταθμό του σοβιετικού συστήματος WER 1000, το οποίο, κατά την άποψή μου, παρουσιάζει πολλούς κινδύνους.

<SPEAKER ID=240 LANGUAGE="DE" NAME="Voggenhuber">
Κύριε Πρόεδρε, η πιο σημαντική συμβολή της Αυστρίας στο κοινό μέλλον της Ευρώπης υπήρξε κατά τις τελευταίες δεκαετίες η απόφαση του λαού της κατά της ατομικής ενέργειας. Αυτό που τότε ορισμένοι από εσάς είχαν απορρίψει ως στάση εχθρική προς την πρόοδο, αποδείχθηκε εδώ και καιρό ότι αποτελεί επίγνωση του ότι τα προβλήματα που δημιουργεί η ατομική ενέργεια, τα ζητήματα ασφαλείας, εναπόθεσης των αποβλήτων και επίσης το ζήτημα του κόστους, δεν μπορούν να λυθούν.
<P>
Τα τελευταία χρόνια, το Ευρωπαϊκό Κοινοβούλιο αποδείχθηκε όλο και περισσότερο σύμμαχος κατά την αναζήτηση νέων, μελλοντοστραφών μορφών ενέργειας. Αναγνώρισε ότι οι κίνδυνοι από την πυρηνική ενέργεια στην Κεντρική και Ανατολική Ευρώπη λαμβάνουν μια εντελώς νέα διάσταση, αναγνώρισε όμως επίσης ότι οι ενταξιακές διαπραγματεύσεις μάς προσφέρουν μια νέα ευκαιρία. Ο πυρηνικός σταθμός Τεμελίν είναι η λυδία λίθος για την αξιοπιστία του Σώματος. Όμως, οι Ομάδες παραμένουν διχασμένες. Η επίδραση της ομάδας πίεσης για την πυρηνική ενέργεια εξακολουθεί να είναι εδώ στο Σώμα ανυπόφορα μεγάλη. Θα ήθελα κάποιοι που υπέβαλαν σήμερα πρόταση ψηφίσματος, κυρίως το ΕΛΚ, να μας είχαν υποστηρίξει πιο αποφασιστικά κατά το παρελθόν και ορισμένοι από εκείνους που υπογράφουν το ψήφισμα να είχαν εργαστεί με μεγαλύτερη επιτυχία για να πείσουν την Ομάδα τους. Έτσι, η σημερινή συζήτηση δεν θα είχε το ελαφρό άρωμα του προεκλογικού αγώνα.
<P>
Δυστυχώς, όμως, αυτό το Κοινοβούλιο δεν κατάφερε μέχρι σήμερα να αντλήσει τα απαιτούμενα συμπεράσματα από τις εμπειρίες του και να αναγάγει την αποδέσμευση της Ευρώπης από την ατομική ενέργεια σε μία από τις ύψιστες προτεραιότητές του. Ένα πράγμα όμως δεν μπορεί σήμερα να αποφύγει το Σώμα: να καταστήσει δυνατή στις χώρες της Κεντρικής και Ανατολικής Ευρώπης τη μετάβαση σε εναλλακτικές ενεργειακές πολιτικές αντί για την επικίνδυνη και παράλογη αύξηση και προσαρμογή της χρήσης της πυρηνικής ενέργειας.

<SPEAKER ID=241 LANGUAGE="NL" NAME="Oostlander">
Κύριε Πρόεδρε, μαζί με πολλούς άλλους χαίρομαι για την επικείμενη προσχώρηση των νέων κρατών μελών στην Ευρωπαϊκή Ένωση, και ιδιαιτέρως της Τσεχίας. Ταυτόχρονα πιστεύω ότι πρέπει να τηρήσουμε μια ρεαλιστική και σε πολλές περιπτώσεις αυστηρή στάση όσον αφορά την κάλυψη των πολιτικών και οικονομικών κριτήριων που έχουν συμφωνηθεί. Σε τελευταία ανάλυση πρόκειται για την καλή λειτουργία της διευρυμένης Ένωσης. Αυτή η ρεαλιστική επιμέλεια δεν πρέπει ωστόσο να μας οδηγήσει στο σημείο να επιβάλλουμε τη ρύθμιση διμερών προβλημάτων ασκώντας πίεση ή παραπέμποντας έμμεσα στην ενταξιακή διαδικασία. Στη σχέση τους με την Ευρωπαϊκή Ένωση, τα υποψήφια κράτη μέλη ευρίσκονται σε ασθενέστερη θέση και νομίζω ότι δεν χρειάζεται να προσπαθήσω να σας πείσω για το ότι η δυσκολότερη αποστολή της πολιτικής είναι να φροντίσει για τον σεβασμό των δικαιωμάτων της ασθενέστερης πλευράς. Εάν το θέμα είναι οι αντιρρήσεις που προβάλλονται κυρίως εκ μέρους της Αυστρίας κατά των πυρηνικών σταθμών εν γένει και πιο συγκεκριμένα κατά του Τεμελίν, θα ήθελα να παρατηρήσω ότι υπάρχουν ήδη διάφοροι νεώτεροι πυρηνικοί σταθμοί στην Κεντρική και την Ανατολική Ευρώπη, πολλοί από τους οποίους είναι πολύ πιο επικίνδυνοι απ' ό, τι αυτός στο Τεμελίν. Επιπλέον, θα πρέπει να παρατηρήσουμε ότι το Τεμελίν ανταποκρίνεται τουλάχιστον στις διεθνείς στοιχειώδεις προδιαγραφές, πράγμα το οποίο δεν μπορεί σε καμία περίπτωση να λεχθεί για πολλά άλλα πυρηνικά κέντρα. Για το λόγο αυτό ένα μεγάλο μέρος των μελών της πολιτικής μου Ομάδας θεωρεί ότι δεν είναι σκόπιμο να τα βάλουμε τώρα με την Τσεχία, επειδή άλλωστε το θέμα αυτό έχει ήδη εξεταστεί σε ένα πολύ ευρύτερο πλαίσιο με την έκθεση Adam. Δεν υπάρχει κανένας ιδιαίτερος λόγος για να ασχοληθούμε ιδιαιτέρως με την Τσεχία για το Τεμελίν. Έτσι θα υποτιμούσαμε τους κινδύνους που εγκυμονούν πολλοί άλλοι πυρηνικοί σταθμοί. Πρέπει να δείξουμε κατανόηση στην τσεχική κυβέρνηση η οποία δεν έχει πολλές εναλλακτικές λύσεις για την παραγωγή ενέργειας. Δεν θα ήθελα ούτε καν να σκεφτώ τη δυνατότητα χρήσης γαιάνθρακα για την παραγωγή ενέργειας, γιατί ακριβώς αυτή η μέθοδος έχει επιφέρει σοβαρότατες περιβαλλοντικές ζημιές. Συνεπώς, θα πρέπει να έχουμε μια περισσότερο θετική αντιμετώπιση της τσεχικής προσέγγισης.

<SPEAKER ID=242 LANGUAGE="IT" NAME="Amadeo">
Κύριε Πρόεδρε, η ασφάλεια των πυρηνικών σταθμών που υπάρχουν και αυτών που βρίσκονται υπό κατασκευή, με την προοπτική της ένταξης, αποτελεί έναν πρωταρχικό στόχο, όπως εξάλλου τονίστηκε επανειλημμένως από το Κοινοβούλιο και την Επιτροπή, επ' ευκαιρία του πακέτου που αφορά την Ατζέντα 2000, αλλά και από το Συμβούλιο στα πλαίσια της πυρηνικής ασφάλειας σχετικά με τη μελλοντική διεύρυνση της Ένωσής μας.
<P>
Στην περίπτωση του τσέχικου σταθμού του Τεμελίν, δεν έχουμε κανένα αξιόπιστο στοιχείο που να δείχνει ότι είναι δυνατή η επίτευξη των υψηλών επιπέδων ασφάλειας που απαιτείται από τις υποψήφιες προς ένταξη χώρες σε θέματα πυρηνικών σταθμών, κυρίως λόγω του ότι οι αρχές της Δημοκρατίας της Τσεχίας προβλέπεται να καταφύγουν στη χρήση αντιδραστήρων σοβιετικού τύπου - των VVER 100- που τους παρουσιάζουν μεν σαν εξοπλισμό της τελευταίας γενιάς, αλλά είναι μοντέλα που τώρα πια δεν είναι τόσο αξιόπιστα.
<P>
Δεν πιστεύουμε ότι αυτός ο εξοπλισμός εξασφαλίζει το μέγιστο επίπεδο ασφάλειας που πρέπει να απαιτήσουμε σε αυτό το σημείο και μας δημιουργούν αμφιβολίες σχετικά με την αποδοτικότητά τους σε επίπεδο ενεργειακής αποτελεσματικότητας, για την οποία έχουν ειπωθεί τόσα πολλά.
<P>
Δεδομένου ότι η έκθεση Adam σχετικά με την πυρηνική ασφάλεια, που εγκρίθηκε τον περασμένο Μάρτιο από το Σώμα μας, είχε μεταξύ άλλων ζητήσει να περιοριστεί η χρήση των αντιδραστήρων RBMK, αλλά και των φορέων θερμότητας VVER, που τώρα οι τσεχικές αρχές προβλέπουν να χρησιμοποιήσουν στο Τεμελίν, επαναλαμβάνουμε τα πορίσματα που παρουσιάστηκαν από την επικεφαλής της αντιπροσωπίας της Εθνικής Συμμαχίας και συντάκτρια γνωμοδότησης, τα οποία συνόδευαν την έκθεση Adam: πρώτον, η ασφάλεια αποτελεί το βασικό σημείο της προενταξιακής στρατηγικής, δεύτερον, πρέπει να ενισχυθούν οι διεθνείς κανονισμοί σχετικά με τα συστήματα ασφαλείας, και τρίτον, η εφαρμογή αυτών των κανονισμών πρέπει να υπόκειται στον έλεγχο ενός ανεξάρτητου οργάνου.
<P>
Υπ' αυτό το πρίσμα, εγκρίνουμε το κοινό ψήφισμα που παρουσιάστηκε σήμερα, ενδιαφερόμενοι κυρίως για τους κανόνες περιβαλλοντικής προστασίας, που αποτελούν άλλωστε τη μοναδική εγγύηση για τη διαφύλαξη και την προστασία της υγείας των πολιτών.

<SPEAKER ID=243 LANGUAGE="DE" NAME="Sichrovsky">
Κύριε Πρόεδρε, επικροτούμε αυτήν την κοινή πρόταση ψηφίσματος και θα την υποστηρίξουμε, μολονότι αυτή η ευρεία υποστήριξη κατά τη γνώμη ενός από τους προηγούμενους ομιλητές θυμίζει ότι βρισκόμαστε στην προεκλογική εκστρατεία. Εμείς στην Αυστρία που γειτονεύει άμεσα με την Τσεχία πληττόμαστε ιδιαίτερα από τον επικίνδυνο αυτόν πυρηνικό αντιδραστήρα που σχεδιάζεται να λειτουργήσει. Υπερβαίνοντας πάντως τα όρια αυτής της πρότασης ψηφίσματος, εκπροσωπούμε την άποψη πως η ΕΕ στο πλαίσιο της προς ανατολάς διεύρυνσης πρέπει να πει ξεκάθαρα κατά τις διαπραγματεύσεις ότι δεν είναι νοητή ένταξη χωρίς πλήρη μεταβολή της επικίνδυνης πολιτικής των υποψηφίων χωρών για τα πυρηνικά ζητήματα.
<P>
Παραπέμπω π.χ. στο ότι μετά την επανένωση έπαυσε η λειτουργία παρόμοιας κατασκευής αντιδραστήρων της πρώην Ανατολικής Γερμανίας. Είμαστε της γνώμης ότι η χρηματοδότηση ή η δανειοδότηση του συγκεκριμένου αντιδραστήρα από κονδύλια της Ένωσης ισοδυναμεί τόσο για οικονομικούς όσο και για οικολογικούς λόγους με κατάχρηση.
<P>
Παρέμβαση
<P>
Τίποτε άλλο δεν σας έρχεται στον νου για τον πυρηνικό σταθμό; Τόσο σημαντικό είναι για σας το ζήτημα; Πάντως, είναι θεμιτό να δίδεται στα κράτη αυτά οικονομική ενίσχυση για τη δημιουργία ενός βιώσιμου ενεργειακού συστήματος. Σας ευχαριστώ, κύριε Πρόεδρε, και ευχαριστώ τον κύριο που ούρλιαξε εδώ μέσα ότι για ένα ζήτημα τόσο σημαντικό πρέπει να κάνει δήλωση, προκειμένου να τον γράφουν οι αυριανές εφημερίδες.

<SPEAKER ID=244 NAME="Marνn">
Κύριε Πρόεδρε, θα είμαι σύντομος. Η Επιτροπή φρονεί ότι οι αντιδραστήρες του σταθμού του Τεμελίν ανήκουν σε έναν τύπο που καταρχήν επιδέχεται βελτιώσεις ούτως ώστε να επιτευχθούν αποδεκτά επίπεδα ασφαλείας. Επίσης, όπως αναφέρεται στην Ατζέντα 2000 και στην ανακοίνωση που εξεδώθη το Μάρτιο του 1998, γενικός στόχος της Επιτροπής όσον αφορά τους αντιδραστήρες αυτού του τύπου είναι η παροχή εγγυήσεων, από μεριάς των ενδιαφερόμενων χωρών, ότι οι εργασίες βελτίωσης θα δρομολογηθούν σύντομα και αποτελεσματικά ώστε να επιτευχθούν ικανοποιητικά αποτελέσματα.
<P>
Παρά ταύτα, οφείλουμε να λάβουμε υπόψη μας δύο στοιχεία. Η ευθύνη για την πυρηνική ασφάλεια των πυρηνικών εγκαταστάσεων βαρύνει τις αρχές της χώρας όπου λειτουργούν οι εν λόγω εγκαταστάσεις. Η επίτευξη υψηλού βαθμού πυρηνικής ασφάλειας συνιστά προτεραιότητα στο πλαίσιο της ενταξιακής διαδικασίας, και η Επιτροπή προτίθεται να συνεργαστεί με όλες τις υποψήφιες χώρες ώστε να τις βοηθήσει να βελτιώσουν το επίπεδο πυρηνικής ασφάλειας, εξασφαλίζοντας ότι τα επίπεδα τεχνολογικής ασφάλειας και ασφάλειας λειτουργίας είναι ισότιμα με τα αντίστοιχα επίπεδα που ισχύουν και εφαρμόζονται σήμερα στην Ένωση. Χορηγήθηκαν ενισχύσεις στην Τσεχική Δημοκρατία στο πλαίσιο του προγράμματος PHARE, οι οποίες διατέθηκαν στις αρμόδιες για την πυρηνική ασφάλεια αρχές με στόχο τη βελτίωση του επιπέδου ασφαλείας του πυρηνικού σταθμού του Duckovani.
<P>
Σε ό, τι αφορά τη συγκεκριμένη περίπτωση του Τεμελίν, η Επιτροπή δεν διαθέτει επαρκή πληροφόρηση σχετικά με τη σημερινή κατάσταση των έργων. Επί του παρόντος δεν υπάρχει καμία ρητή συμφωνία με τις τσεχικές αρχές στο πλαίσιο του PHARE, που θα παρείχε τη δυνατότητα πραγματοποίησης μίας συνολικής αξιολόγησης σε θέματα ασφαλείας από τις αρμόδιες επί θεμάτων ασφαλείας τεχνικές υπηρεσίες της Ευρωπαϊκής Ένωσης. Η Επιτροπή σημείωσε προσεκτικά την άποψη που εκφράστηκε σχετικά με το Τεμελίν στην έκθεση που δημοσιοποίησαν οι επιθεωρητές της WENRA. Η έκθεση αυτή δεν παρέχει επαρκή στοιχεία που θα μας επέτρεπαν να καταλήξουμε σε ένα τελικό συμπέρασμα αναφορικά με το βαθμό ασφαλείας που επιτεύχθηκε.
<P>
Όσον αφορά τις οικονομικές πτυχές του έργου του Τεμελίν, η Επιτροπή στηρίζει τη χάραξη μίας στρατηγικής επί ενεργειακών θεμάτων όπου θα λαμβάνεται δεόντως υπόψη η ενεργειακή απόδοση και η διαφοροποίηση των πηγών ενέργειας. Και στο πλαίσιο του PHARE, ο παραπάνω προσανατολισμός προωθήθηκε στην περίπτωση πολλών έργων.

<SPEAKER ID=245 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί εντός ολίγου.

<SPEAKER ID=246 LANGUAGE="EN" NAME="Κατηφόρης">
Κύριε Πρόεδρε, σας ζητώ συγνώμη. Δεν πρόκειται για διαδικαστικό θέμα με την αυστηρή έννοια του όρου, αλλά αφορά γεγονότα που συνέβησαν από σήμερα το πρωί. Ζητώ να βρεθεί κάποιος τρόπος να τα λάβουμε υπόψη μας.
<P>
Ίσως γνωρίζετε ότι οι Υπουργοί της Ομάδας των 8 εξέδωσαν μία ανακοίνωση για την επίλυση της κρίσης στο Κοσσυφοπέδιο, η οποία περιέχει όρους πολύ λιγότερο αδιάλλακτους από τις πέντε προϋποθέσεις στις οποίες επέμειναν οι μέχρι τώρα μεσολαβητικές προσπάθειες και προβλέπει εκ νέου τη σημαντική συμμετοχή του Συμβουλίου Ασφαλείας. Εν όψει αυτού του γεγονότος, οι προτάσεις ψηφίσματος που καταθέσαμε προς ψήφιση αυτήν την εβδομάδα είναι πολύ πίσω σε σχέση με τις εξελίξεις και δίνουν την εντύπωση ότι το Κοινοβούλιο δεν έχει επαφή με όσα συμβαίνουν.
<P>
Κύριε Πρόεδρε, δεν γνωρίζω τι πρέπει να γίνει από την άποψη της διαδικασίας, αλλά σας ζητώ, με τις ανώτερες γνώσεις που έχετε εσείς σχετικά με τη διαδικασία, να βρείτε κάποιον τρόπο με τον οποίο θα μπορέσουμε να λάβουμε υπόψη μας αυτό το γεγονός και να δείξουμε ότι παρακολουθούμε τις πραγματικές εξελίξεις αντί να παραμένουμε προσκολλημένοι σε δογματικές θέσεις οι οποίες δεν προσφέρουν τίποτα το καινούριο και δεν συμβάλλουν καθόλου στην επίλυση αυτής της τραγωδίας.

<SPEAKER ID=247 NAME="Πρόεδρος">
Φοβάμαι ότι δεν υπάρχει διαδικασία η οποία θα μας επέτρεπε να επιστρέψουμε σε αυτό το ζήτημα. Αν άλλαξε η κατάσταση πριν την ψηφοφορία, δεν μπορούμε να κάνουμε τίποτα γι' αυτό.

<CHAPTER ID=6>
Ψηφοφορίες (συνέχεια)
<SPEAKER ID=248 NAME="Wolf">
Πρέπει να συμφωνήσουμε με την εισηγήτρια ότι το προκείμενο αποτέλεσμα των διαπραγματεύσεων μεταξύ των κοινωνικών εταίρων παρουσιάζει τόσο σοβαρές ελλείψεις, ώστε ανακινεί πολύ σοβαρά μέσω του κοινωνικού διαλόγου το ζήτημα του δημοκρατικού ελλείμματος της νομοθεσίας.
<P>
Η αρχή της μη διάκρισης που δεν τηρήθηκε, μια πολύ στενή προσωπική και αντικειμενική περιοχή ισχύος καθώς και η έλλειψη δεσμευτικότητας αποτελούν επαρκείς λόγους για να τεθεί το ερώτημα πώς μπορεί το Ευρωπαϊκό Κοινοβούλιο να παίξει έναντι των ενεχομένων τον ρόλο του εγγυητή ελαχίστων προδιαγραφών και ελαχίστης δέσμευσης τη στιγμή που αποτυγχάνουν οι διαπραγματεύσεις των εκπροσώπων των συμφερόντων τους.
<P>
Αυτό δεν αποτελεί λόγο να προτιμήσουμε τώρα να μην έχουμε τίποτα αντί για εκείνο το λίγο που προέκυψε από αυτά. Και δεν αποτελεί καθόλου λόγο να ενθαρρυνθούν τα κράτη μέλη που ακόμη και αυτό το θεωρούν ακόμη «υπερβολικά δεσμευτικό». Η Επιτροπή και το Κοινοβούλιο πρέπει να καλύψουν επειγόντως τα κενά της ευρωπαϊκής νομοθεσίας πλαισίου για τα κοινωνικά ζητήματα, τα οποία είναι η αιτία των κενών στην προστασία εκείνων που βρίσκονται σε άτυπη εργασιακή σχέση, και να αντιμετωπίσουν γρήγορα το δημοκρατικό έλλειμμα στο συγκεκριμένο θέμα μέσω μιας διοργανικής συμφωνίας που θα προηγηθεί της επόμενης τροποποίησης της Συνθήκης!
<P>
Κατά τα άλλα, και τα ευρωπαϊκά συνδικάτα θα πρέπει επειγόντως να μάθουν να εκπροσωπούν καλύτερα και περισσότερο δυναμικά τα συμφέροντα των γυναικών που είναι μέλη τους!

<CHAPTER ID=7>
Αναγνώριση των διπλωμάτων για απελευθερωμένες επαγγελματικές δραστηριότητες
<SPEAKER ID=249 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0253/99) της κ. Gebhardt, εξ ονόματος της Αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου, που αφορά τη θέσπιση συστήματος αναγνώρισης των διπλωμάτων, όσον αφορά επαγγελματικές δραστηριότητες που καλύπτονται από τις οδηγίες ελευθέρωσης και μεταβατικών μέτρων και τη συμπλήρωση του γενικού συστήματος αναγνώρισης των διπλωμάτων (3612/99 - C4-0209/99-96/0031(COD))

<SPEAKER ID=250 NAME="Gebhardt">
Κύριε Πρόεδρε, αγαπητοί συνάδελφοι, χαίρομαι που η τελευταία αγόρευσή μου γι' αυτήν την κοινοβουλευτική περίοδο περιέχει μια καλή είδηση. Η οδηγία αναγνώρισης των διπλωμάτων για τα επαγγέλματα τα σχετικά με το εμπόριο, τη βιοτεχνία και τη βιομηχανία είναι έτοιμη. Μπορούμε με ήσυχη συνείδηση να εγκρίνουμε το αποτέλεσμα της συνδιαλλαγής μεταξύ Κοινοβουλίου και Συμβουλίου, που επιτεύχθηκε με εντατικές διαπραγματεύσεις. Ακόμη κι αν το Ευρωπαϊκό Κοινοβούλιο δεν μπόρεσε να επιβάλει σε όλη τους την έκταση τις αποφάσεις που είχε λάβει με μεγάλη πλειοψηφία σε δύο αναγνώσεις, πετύχαμε ωστόσο τον βασικό μας στόχο.
<P>
Ο πρωταρχικός αυτός στόχος είναι ο εξής: ένα επαγγελματικό δίπλωμα που αποκτήθηκε σε ένα κράτος μέλος πρέπει να έχει την ίδια αξία και στα υπόλοιπα κράτη της ΕΕ. Αυτό θα ισχύει μελλοντικά, ακόμη κι αν έχουμε υποστεί κάποιες ήττες στο ζήτημα της πιστοποίησης της ικανότητας άσκησης του επαγγέλματος. Είναι όμως σημαντικό ότι κάναμε κάτι για την ελεύθερη κυκλοφορία των εργαζομένων που ασχολούνται με το εμπόριο, τη βιοτεχνία και τη βιομηχανία και για την ελευθερία εγκατάστασης μέσα στην ΕΕ. Η οδηγία δεν θα προξενήσει κανένα μεγάλο μεταναστευτικό ρεύμα. Όμως έχει μεγάλη αξία, ιδίως για τους νέους. Σε έναν στόχο όπου η ανεργία μας πιέζει όσο σχεδόν κανένα άλλο πρόβλημα, η δίκαιη κατανομή της εργασίας που υπάρχει παίζει τεράστιο ρόλο.
<P>
Με την τρίτη οδηγία αναγνώρισης των διπλωμάτων συμβάλλουμε στη δίκαιη κατανομή της εργασίας. Τώρα μπορούν, ιδίως όσοι ξεκινούν την επαγγελματική τους ζωή και δεν δεσμεύονται από την οικογένειά τους σε συγκεκριμένο τόπο, να πάνε εκεί όπου χρειάζεται η εργασία τους. Δεν είναι αναγκασμένοι να μείνουν εκεί όπου έμαθαν το επάγγελμά τους, αλλά δεν υπάρχει προς στιγμήν ζήτηση. Πιστεύω ότι μπορούμε να κάνουμε κάποιους μικρούς συμβιβασμούς για χάρη της ενίσχυσης του δικαιώματος των πολιτών στην ελεύθερη κυκλοφορία και της διασφάλισης της ελευθερίας εγκατάστασης. Οι συμβιβασμοί είναι ότι ο μετανάστης δεν έχει πάντα απόλυτη ελευθερία στη χώρα υποδοχής σχετικά με τον τρόπο πιστοποίησης των γνώσεών του. Δεν μπορεί να επιλέξει πάντα μεταξύ πρακτικής άσκησης προσαρμογής και δοκιμασίας επάρκειας.
<P>
Εμείς ως Κοινοβούλιο θέλαμε να παράσχουμε χωρίς περιορισμό την ελευθερία αυτή στους απασχολούμενους στο εμπόριο, τη βιοτεχνία και τη βιομηχανία. Αποψή μας ήταν και είναι ότι ο καθένας ξέρει καλύτερα ποιος είναι ο καλύτερος τρόπος για να αποδείξει τις ικανότητές του. Κάθε περιοριστικός κανόνας είναι για μας ένα περιττό γραφειοκρατικό εμπόδιο. Το Συμβούλιο το βλέπει διαφορετικά και μόνο με δυσκολία πείσθηκε εξάλλου για τον συμβιβασμό, που απαίτησε μακρές, εντατικές διαπραγματεύσεις. Είναι οφθαλμοφανές ότι δεχόταν σημαντική πίεση από εκπροσώπους επαγγελματικών συνδέσμων. Αυτοί προφανώς θα προτιμούσαν, στην αρχή της νέας χιλιετίας, να επιφέρουν την αναβίωση μεσαιωνικών συντεχνιακών διατάξεων.
<P>
Η αντιπροσωπεία του Κοινοβουλίου στις διαπραγματεύσεις με τη συνεπή, αλλά και συμβιβαστική στάση της προφύλαξε τους συνομιλητές από το Συμβούλιο από μια επιστροφή στο παρελθόν. Δεν θεωρώ δεδομένο ότι το Συμβούλιο θα μας το ανταποδώσει αυτό στην επόμενη ευκαιρία που θα δοθεί, επιδεικνύοντας μεγαλύτερη ευελιξία. Όμως είμαι βέβαιη ότι αυτό το Κοινοβούλιο θα εγκρίνει όσα επιτύχαμε για τους νέους και την επαγγελματική τους εξέλιξη. Μια μεγάλη πλειοψηφία θα αποτελούσε για τους πολίτες ένα μήνυμα που θα τους αγγίξει, ότι δηλαδή με την τρίτη οδηγία αναγνώρισης θέλουμε να κάνουμε σύντομα κάτι για το επαγγελματικό τους μέλλον.
<P>
Χειροκροτήματα

<SPEAKER ID=251 LANGUAGE="FR" NAME="Caudron">
Κύριε Πρόεδρε, κυρία εισηγήτρια, αγαπητοί συνάδελφοι, επιθυμώ καταρχάς να συγχαρώ την Επιτροπή Νομικών Θεμάτων και Δικαιωμάτων των Πολιτών, και πιο συγκεκριμένα, τη συνάδελφό μας κυρία Gebhardt για την εξαίρετη εργασία που πραγματοποίησαν από κοινού και για την επιμονή την οποία επέδειξαν κατά τη διαδικασία συνδιαλλαγής. Πράγματι, οι διαπραγματεύσεις με το Συμβούλιο δεν ήταν εύκολες. Ωστόσο, κατέληξαν σε έναν συμβιβασμό, τον οποίο προσωπικά κρίνω μάλλον ικανοποιητικό.
<P>
Στον τομέα αυτό, θα πρέπει στην πραγματικότητα να αναγνωρίσουμε ότι μολονότι εδώ και τριάντα χρόνια έχει σημειωθεί πρόοδος εφόσον περάσαμε από τομεακές οδηγίες σε οριζόντιες, πιο γενικές οδηγίες - ιδιαίτερα στις σημαντικότατες οδηγίες του 1989 και 1992 - υπήρχε και μένει ακόμη πολύς δρόμος να διανύσουμε. Υποστηρίζω λοιπόν, βεβαίως, τις προτάσεις που στοχεύουν στην κατάργηση των τομεακών οδηγιών, οι οποίες υποτίθεται ότι ήταν μεταβατικές και οι οποίες, σε πολλές περιπτώσεις, έχουν διαρκέσει περισσότερο από όσο ήταν απαραίτητο, επιφέροντας σοβαρούς περιορισμούς στην ελεύθερη κυκλοφορία και την ελεύθερη εγκατάσταση των ευρωπαίων πολιτών στην επικράτεια της Ένωσης.
<P>
Σε ό, τι αφορά γενικότερα το σύστημα αναγνώρισης των διπλωμάτων, τάσσομαι ομοίως υπέρ της βελτίωσης και ενίσχυσης της αναγνώρισης των γνώσεων και ικανοτήτων, διότι στην πραγματικότητα, μολονότι η αναγνώριση των διπλωμάτων ισχύει θεωρητικά με ικανοποιητικό τρόπο, στην πράξη δεν εφαρμόζεται επαρκώς. Οι ευρωπαίοι πολίτες πολύ συχνά αντιμετωπίζουν δυσκολίες, όταν θέλουν να αξιοποιήσουν τις γνώσεις και ικανότητές τους, και βρίσκονται συχνά στην κατάσταση να τους αρνούνται μία δουλειά εξαιτίας των υποτιθέμενα ανεπαρκών γνώσεων και ικανοτήτων τους. Επειδή εκλέγομαι σε μία παραμεθόρια περιοχή, είμαι σε θέση να μιλώ για αυτό το ζήτημα, εφόσον βρίσκομαι αντιμέτωπος, σχεδόν καθημερινά, στο Βέλγιο και στη Γαλλία, με προβλήματα αυτού του είδους.
<P>
Για να ολοκληρώσω λέγω ότι αυτές οι καταστάσεις είναι σοβαρές, εφόσον βλάπτουν και την ίδια την ιδέα της ιθαγένειας. Είναι αδύνατον να πείσουμε τους Ευρωπαίους ότι υφίσταται η ευρωπαϊκή ιθαγένεια, όταν στην πραγματικότητα τους αρνούνται καθημερινά ένα θεμελιώδες δικαίωμα, αυτό της εργασίας. Για τον λόγο αυτό κύριε Πρόεδρε θέλω να συγχαρώ και πάλι την εισηγήτρια, να επισημάνω την πρόοδο που έχει επιτευχθεί, αλλά και να δηλώσω ότι ο αγώνας μας, και σε αυτόν τον τομέα, απέχει πολύ από την ολοκλήρωσή του.

<SPEAKER ID=252 LANGUAGE="DE" NAME="Malangrι">
Κύριε Πρόεδρε, αξιότιμοι συνάδελφοι, αρχίζοντας την αγόρευσή μου θέλω επίσης να εκφράσω τις ευχαριστίες, την εκτίμηση και την αναγνώρισή μου για την εργασία της κυρίας εισηγήτριας. Με μια πολύ καλή συνεργασία και με την Πρόεδρο των συνεδριάσεων της συνδιαλλαγής κ. Fontaine, με έναν πολύ έξυπνο τρόπο εργασίας, με σταθερότητα και ακούραστη επιμονή, κατόρθωσε την επίτευξη αυτού του συμβιβασμού. Εδώ έγινε πολύ καλή εργασία.
<P>
Όλοι εκείνοι που παρακολούθησαν τις συνεδριάσεις, διαπίστωσαν πόσο δύσκολο είναι να πείσει κανείς το Συμβούλιο να μετακινηθεί έστω και ελάχιστα από τις θέσεις του. Είναι πραγματικά μεγάλο επίτευγμα αυτό που κατόρθωσε η εισηγήτριά μας. Ουσιαστικά πρόκειται, όπως ήδη υπογραμμίστηκε, για την ελεύθερη κυκλοφορία στην Κοινότητα. Η ελεύθερη αυτή κυκλοφορία θα ήταν στην πραγματικότητα παρωδία εάν δεν υπήρχε η δυνατότητα άσκησης επαγγέλματος στο εκάστοτε νέο κράτος που θα επέλεγε ο εργαζόμενος. Δεν πρέπει η ελεύθερη κυκλοφορία να συνδέεται με τη χαμηλή ποιότητα, αντίθετα, η επιτυχία της Κοινής Αγοράς και των πολιτών της Ένωσης που εργάζονται εκεί εξαρτάται από το να συνδέεται η ελεύθερη κυκλοφορία με υψηλές προδιαγραφές. Αυτός είναι ο πυρήνας της παρούσας οδηγίας.
<P>
Πρέπει τα άτομα να μπορούν να αποκτήσουν επαγγελματικά προσόντα και να μπορούν επίσης να τα χρησιμοποιήσουν. Τελικά μπορέσαμε να βρούμε τον δρόμο για να γίνει αυτό, όχι βέβαια με τέλειο τρόπο, όμως δικαίως λέχθηκε ότι βρέθηκε ένας βιώσιμος συμβιβασμός που καθιστά δυνατό έναν κοινό δρόμο που θα μπορούν να τον ακολουθήσουν όλοι. Ως εκ τούτου, η Ομάδα μου ευχαρίστως θα υποστηρίξει και θα εγκρίνει την έκθεση. Ευχαριστώ και πάλι για την εργασία που έγινε!

<SPEAKER ID=253 NAME="Marνn">
Κύριε Πρόεδρε, η Επιτροπή εκφράζει την ικανοποίησή της για την έγκριση, στο πλαίσιο της Επιτροπής Συνδιαλλαγής, ενός κοινού σχεδίου αναφορικά με την αναγνώριση των διπλωμάτων. Θα επιθυμούσα, εξ ονόματος της Επιτροπής, να εκφράσω τις ευχαριστίες μου ιδιαίτερα στην κ. Gebhardt, καθώς και στον πρόεδρο και τα μέλη της αντιπροσωπείας του Κοινοβουλίου στην Επιτροπή Συνδιαλλαγής, για όλες τις προσπάθειες που κατέβαλαν στη διάρκεια των τελευταίων τεσσάρων μηνών ώστε να μπορέσουμε να καταλήξουμε σε αυτή την κοινή θέση. Μπράβο και συγχαρητήρια!

<SPEAKER ID=254 NAME="Πρόεδρος">
Η συζήτηση έληξε.
<P>
Η ψηφοφορία θα δεξαχθεί αύριο, στις 9.00.

<CHAPTER ID=8>
Στατιστικές των συναλλαγών αγαθών μεταξύ των κρατών μελών
<SPEAKER ID=255 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0226) της κ. Lulling, εξ ονόματος της Αντιπροσωπείας του Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο κανονισμού του Ευρωπαϊκού Κοινοβουλίου και του Συμβουλίου που αφορά την τροποποίηση του κανονισμού (ΕΟΚ) αριθ. 3330/91 του Συμβουλίου για τις στατιστικές των συναλλαγών αγαθών μεταξύ κρατών μελών, προκειμένου να μειωθούν τα στοιχεία που πρέπει να παρέχονται (3608/99 - C4-0172/99-97/0155(COD))

<SPEAKER ID=256 NAME="Lulling">
Κύριε Πρόεδρε, η θέση σε ισχύ το 1993 της ενιαίας αγοράς και η κατάργηση των ελέγχων στα σύνορα είχαν ως συνέπεια την κατάργηση, στις δηλώσεις ΦΠΑ, των στατιστικών σχετικά με τις συναλλαγές αγαθών μεταξύ των κρατών μελών, των οποίων η αξιοπιστία διασφαλιζόταν από τις τελωνειακές αρχές. Επειδή έχουμε πάντοτε ανάγκη από στατιστικές για τις ενδοκοινοτικές συναλλαγές αγαθών, δημιουργήθηκε το Intrastat και οι επιχειρήσεις υποχρεώθηκαν να παρέχουν τα απαραίτητα στοιχεία που θα επιτρέπουν σε αυτόν τον οργανισμό να καταρτίζει τις εν λόγω στατιστικές. Βεβαίως, οι επιχειρήσεις - κυρίως οι ΜΜΕ - δεν ενθουσιάστηκαν.
<P>
Τον Ιούνιο του 1997, η Επιτροπή μάς παρουσίασε δύο προτάσεις για την απλοποίηση του κανονισμού του 1991, και το έκανε αυτό με σκοπό να ελαφρύνει τις υποχρεώσεις των επιχειρήσεων, κυρίως των ΜΜΕ, σε ό, τι αφορά τις δηλώσεις και για να μειώσει το κόστος για όσους υποχρεούνται να παράσχουν πληροφορίες. Ήδη κατά τη διάρκεια της πρώτης ανάγνωσης οφείλαμε να διαπιστώσουμε ότι στο Συμβούλιο τα κράτη μέλη δεν ήταν διατεθειμένα ούτε καν να ακολουθήσουν αυτές τις προτάσεις, παρόλο που ήταν λιγότερο επαχθείς σε σχέση με τα αποτελέσματα της πρώτης μελέτης που διεξήχθη στο πλαίσιο της πρωτοβουλίας SLIM.
<P>
Εντούτοις, είχαμε παρουσιάσει, σε πρώτη ανάγνωση, τροπολογίες για να περιορίσουμε το βάρος των δηλώσεων, για να καταργήσουμε τα άσχετα στοιχεία, επί παραδείγματι τον τρόπο μεταφοράς, και τα προαιρετικά στοιχεία, για να περιορίσουμε τον αριθμό των ΜΜΕ που υποχρεούνται να παρέχουν λεπτομερή στατιστικά στοιχεία και, επίσης, για να απλοποιήσουμε τη χρήση της συνδυασμένης ονοματολογίας, διατηρώντας παράλληλα μία ενιαία ονοματολογία για τις ενδοκοινοτικές συναλλαγές και τις συναλλαγές με τις τρίτες χώρες.
<P>
Είχαμε επισημάνει ότι όλα αυτά δεν αντιπροσώπευαν παρά ένα πρώτο βήμα προς τη σωστή κατεύθυνση, εν αναμονή μίας πιο ριζικής απλοποίησης, πόσο μάλλον δε εφόσον η αξιοπιστία των στατιστικών του Intrastat είναι δυστυχώς αντιστρόφως ανάλογη με το κόστος που βαρύνει τις 450.000 επιχειρήσεις που υποχρεούνται να παρέχουν τα στοιχεία.
<P>
Για τις τροπολογίες μας που εγκρίθηκαν ομόφωνα κατά την πρώτη ανάγνωση, είχαμε την ευλογία της Επιτροπής σε όλα εκτός από μία λεπτομέρεια. Ωστόσο, το Συμβούλιο μάς διαβίβασε τότε μία κοινή θέση, η οποία εξασθενούσε ακόμα περισσότερο την αρχική πρόταση της Επιτροπής, μία πρόταση η οποία ήταν ήδη εξασθενημένη σε σχέση με τα αποτελέσματα των μελετών στο πλαίσιο της SLIM και την οποία επιθυμούσαμε να ενισχύσουμε με τις τροπολογίες μας. Εξάλλου, αυτή η κοινή θέση είχε ως αποτέλεσμα να επιβαρύνει το βάρος των δηλώσεων των επιχειρήσεων. Το Συμβούλιο έφθασε μέχρι του σημείου να αρνηθεί άνευ όρων την έγκριση της κοινής θέσης, αναφορικά με την πρόταση κανονισμού που αφορά την ονοματολογία.
<P>
Απέναντι σε αυτή την τόσο αρνητική στάση του Συμβουλίου αρνηθήκαμε να εγκαταλείψουμε την προσπάθεια. Διατηρήσαμε τις τροπολογίες μας στη δεύτερη ανάγνωση και πήγαμε σε διαδικασία συνδιαλλαγής. Καταλήξαμε στον ακόλουθο συμβιβασμό: επειδή δεν υπάρχει κοινή θέση για την ονοματολογία, καταφέραμε να αποσπάσουμε μία δήλωση του Συμβουλίου, στην οποία υπόσχεται να εξετάσει τη θέση για την ονοματολογία, λαμβάνοντας υπόψη τις τροπολογίες του Ευρωπαϊκού Κοινοβουλίου και τα αποτελέσματα των συζητήσεων που διεξάγονται αυτή τη στιγμή στο πλαίσιο μίας δεύτερης άσκησης SLIM.
<P>
Επιτύχαμε αυτό το αποτέλεσμα επειδή, κατά τη διαδικασία συνδιαλλαγής, έφερα αντιμέτωπη την αντιπροσωπεία του Συμβουλίου με τις αποφάσεις του Συμβουλίου ECOFIN της 18ης Ιανουαρίου 1999, οι οποίες επισημαίνουν - τι ειρωνεία της τύχης - ότι το παρόν σύστημα Intrastat περιέχει περισσότερες λεπτομέρειες από όσες χρειάζονται, ότι θα πρέπει να απλοποιηθεί, ότι θα πρέπει να περιοριστούν τα κόστη και να τροποποιηθούν οι κανονισμοί του 1991.
<P>
Νόμιζα ότι ονειρεύομαι όταν τα διάβαζα αυτά, επειδή το Συμβούλιο μάς είχε διαβιβάσει, πέρυσι τον Ιούλιο, μία κοινή θέση «ντεκαφεινέ» αναφορικά με την πρόταση για τροποποίηση του κανονισμού του 1991. Τον Δεκέμβριο του 1998, διατηρήσαμε τις τροπολογίες μας ενάντια στην κοινή θέση και να που τον Ιανουάριο του 1999, το Συμβούλιο ανακαλύπτει ότι θα πρέπει να τροποποιηθεί ο κανονισμός 330/91, ενώ η τροποποίηση που είχε προτείνει η Επιτροπή βρισκόταν στο τραπέζι από τις 2 Ιουνίου του 1997 και ενώ είχαμε πραγματοποιήσει εδώ δύο αναγνώσεις.
<P>
Μήπως στο Συμβούλιο δεν γνωρίζει η δεξιά τι ποιεί η αριστερά; Μήπως πρόκειται για ένδειξη μίας έκδηλης πολιτικής δυσλειτουργίας στους κόλπους του Συμβουλίου; Πώς είναι δυνατόν το Συμβούλιο να ζητά τον Ιανουάριο του 1999 μία πολύ πιο προωθημένη απλοποίηση του κανονισμού Intrastat, την οποία είχε αρνηθεί τον Ιούλιο του 1998, υποχρεώνοντάς μας να πάμε σε διαδικασία συνδιαλλαγής; Αντε να βρεις άκρη! Εν πάση περιπτώσει, χαίρομαι που επέμεινα κατά τη δεύτερη ανάγνωση και χαίρομαι επίσης για τη δήλωση της Επιτροπής, με την οποία μας υπόσχεται ότι θα μας υποβάλει μία έκθεση για το σύστημα Intrastat.
<P>
Εάν θα έπρεπε να υπολογίσω το κόστος των εργασιών από το 1997, αυτό θα ήταν βέβαια αντιστρόφως ανάλογο με τα αποτελέσματα, τα οποία είναι ακόμα πολύ ισχνά σε σχέση με τις φιλοδοξίες της πρώτης μελέτης SLIM και με τις δικές μας για μείωση των βαρών των επιχειρήσεων. Όμως, τουλάχιστον, οι αντιφάσεις στο Συμβούλιο μάς επέτρεψαν να κάνουμε ένα νέο ξεκίνημα, το οποίο ελπίζουμε ότι θα είναι περισσότερο υποσχόμενο από αυτό που υποχρεωθήκαμε να ζήσουμε τα τελευταία χρόνια αναφορικά με το εν λόγω ζήτημα.

<SPEAKER ID=257 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμοι κύριοι συνάδελφοι, θα ήθελα να συγχαρώ την εισηγήτρια και την αντιπροσωπεία του Κοινοβουλίου στην Επιτροπή Συνδιαλλαγής για την πολύ επιτυχημένη δουλειά. Αυτό είναι πολύ ευχάριστο να το λέει κανείς μία τέτοια μέρα, τη μέρα της προτελευταίας συνεδρίασης. Κατά τη γνώμη μου, κατά τη συνδιαλλαγή επετεύχθη ένας τέτοιος συμβιβασμός, ο οποίος δείχνει τόσο τη λειτουργικότητα της διαδικασίας συναπόφασης όσο και τη δύναμη του Κοινοβουλίου, το οποίο έδρασε καλώς εδώ.
<P>
Η οδηγία που προέκυψε από τη συνδιαλλαγή είναι σημαντική για τις μικρές επιχειρήσεις και μέσω αυτών για την απασχόληση. Στην Ευρωπαϊκή Ένωση έχουμε περίπου 18 εκατομμύρια μικρομεσαίες επιχειρήσεις και σχεδόν 17 εκατομμύρια ανέργους. Αυτή η εξίσωση δηλώνει ήδη ότι θα πρέπει να κάνουμε ό, τι μπορούμε, προκειμένου να απαλλαχθεί ο τομέας των μικρομεσαίων επιχειρήσεων από το βάρος της γραφειοκρατίας και της πολυπλοκότητας. Η μείωση του αριθμού των παρεχομένων στατιστικών στοιχείων για τις συναλλαγές αγαθών είναι σημαντική ακριβώς για αυτές τις μικρές και μεσαίες επιχειρήσεις που δεν έχουν τους πόρους για τη σύνταξη και διατήρηση πολύπλοκων στατιστικών στοιχείων. Ο συμβιβασμός που εγκρίθηκε κατά τη συνδιαλλαγή μειώνει το βάρος των μικρών επιχειρήσεων, γεγονός που θα μπορούσε να τις κάνει να χρησιμοποιήσουν αυτό το τμήμα για καλύτερους σκοπούς και για σκοπούς που προάγουν την απασχόληση.
<P>
Στην Ευρωπαϊκή Ένωση και στα κράτη μέλη ιδιαίτερα ο ρόλος των μικρών επιχειρήσεων με ένταση εργασίας θεωρείται κεντρικός για την προώθηση της απασχόλησης. Θα είναι καλό αν μπορέσουμε να συνεχίσουμε την απλοποίηση αυτών των ενεργειών σχετικά με τα κατώτατα όρια και τα εμπόδια των μικρών επιχειρήσεων. Το ευρώ είναι ένα σημαντικό γεγονός για τις μικρές επιχειρήσεις, διότι εξαλείφει τις αμοιβαίες μετατροπές συναλλάγματος στην επικράτεια της εσωτερικής μας αγοράς. Συνήθως οι μικρές επιχειρήσεις δεν έχουν ούτε τα μέσα ούτε την εξειδίκευση να παρακολουθούν την πορεία του συναλλάγματος, έτσι ώστε να μπορούν να παρακολουθήσουν τη συμπεριφορά των νομισμάτων με αρκετή σιγουριά, συνεπώς το κοινό νόμισμα θα είναι μεγάλο πλεονέκτημα για τις μικρές και μεσαίες επιχειρήσεις αν υπολογίσουμε τους κινδύνους που θα συναντήσουν κατά τις δραστηριότητές τους στην εσωτερική αγορά.
<P>
Κατά τη διαδικασία συνδιαλλαγής, το Κοινοβούλιο είχε επίσης τη δυνατότητα να στείλει ένα πολιτικό μήνυμα στην Επιτροπή από τη πλευρά ενός άλλου υπό προετοιμασία θέματος, και αυτό δείχνει τη δύναμη της διαδικασίας συναπόφασης. Τώρα που η Συνθήκη του Αμστερνταμ έχει τεθεί σε ισχύ περίπου εδώ και μία εβδομάδα και ο ρόλος της διαδικασίας συναπόφασης αυξάνεται σημαντικά, έχουμε ίσως το λόγο να συγχαρούμε επίσης τους εαυτούς μας, το Κοινοβούλιο και τη νίκη της δημοκρατίας.

<SPEAKER ID=258 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, πρώτα θέλω να ευχαριστήσω θερμά την κ. Lulling που έδωσε πραγματικά εδώ έναν ένθερμο αγώνα υπέρ της μέσης τάξης και των επιχειρήσεων. Διέγνωσε ορθά ότι το ζητούμενο είναι να απαλλαγούν οι επιχειρήσεις από τη γραφειοκρατία, προκειμένου να έχουν χρόνο για τον πελάτη, και ότι έτσι δίδεται η ευκαιρία δημιουργίας νέων θέσεων εργασίας. Θέλω να ευχαριστήσω και τον κ. Paasilinna που υποστήριξε σταθερά αυτήν την πρωτοβουλία και μας έδειξε τη σωστή κατεύθυνση. Θέλω όμως επίσης να ευχαριστήσω θερμά την Επιτροπή, επειδή η εξέταση που μας υποσχέθηκε για τον τομέα της πρωτοβουλίας SLIM - Intrastat, με ιδιαίτερη προσοχή στην ποιότητα και τις επιβαρύνσεις για τη βιομηχανία, είναι εξαιρετικά σημαντική.
<P>
Κύριε Επίτροπε, η εξέταση αυτή είναι σημαντική για μας στην Ευρώπη! Διαρκώς μιλάμε για απαλλαγή από τις επιβαρύνσεις, από τη γραφειοκρατία, για υποστήριξη των ενεργειών που δημιουργούν νέες θέσεις εργασίας. Εδώ παρουσιάζεται πραγματικά μια ευκαιρία για νέους δρόμους. Θεωρώ επίσης πολύ σημαντικό ότι αποφασίσαμε τον περιορισμό εκείνων που υποχρεούνται να δίνουν στατιστικές πληροφορίες, όχι μόνο τη μείωση της επιβάρυνσης, αλλά γενικά τον αριθμό των υπόχρεων σε παροχή πληροφοριών. Πέρα από αυτό θέλουμε, φυσικά, ένα αποδεκτό επίπεδο πληροφοριών, δηλαδή θέλουμε μια καλή σχέση κόστους-ωφελείας. Η σχέση αυτή σχετίζεται επίσης με την αποδοτικότητα. Στην Αυστρία θα διαμορφώσουμε προσεχώς την Κεντρική Στατιστική Υπηρεσία και θα την μετατρέψουμε σε μία αυτόνομη και αποδοτικά οργανωμένη επιχείρηση. Όσοι χρειάζονται τα δεδομένα, μπορούν να πληρώσουν και κάτι γι' αυτά. Γιατί αν τα δεδομένα έχουν κάποια αξία, τότε αξίζουν και το τίμημά τους.
<P>
Ακόμη, θα ήθελα να υπογραμμίσω ότι καταβάλαμε μεγάλες προσπάθειες να δώσουμε στο εσωτερικό και εξωτερικό εμπόριο μια ενιαία ονοματολογία, να μειώσουμε τα ψηφία από οκτώ σε έξι. Αυτό το θεωρώ πολύ σημαντικό. Χρειαζόμαστε δεδομένα που να μπορούμε να τα επισκοπήσουμε. Δεν πρέπει να έχουν τόσο λεπτομερή διάρθρωση, αλλά παρά ταύτα πρέπει να μας δίνουν μια εικόνα της αγοράς.
<P>
Πρέπει επίσης να επαινέσουμε τη διαγραφή των συνδυασμένων μεταφορών και των όρων παράδοσης. Μας ενδιαφέρει να λάβουμε γρήγορα πραγματικά αποδοτικά δεδομένα. Η συλλογή τους πρέπει να γίνει με όσο το δυνατόν μεγαλύτερη αυτοματοποίηση. Αν είναι δυνατόν, πρέπει να είναι επίσης εθελοντική, με τη μορφή συστημάτων παροχής κινήτρων και όχι επιβολής ποινών, και θα πρέπει να φροντίσουμε να χρησιμοποιήσουμε τις πιο σύγχρονες στατιστικές μεθόδους, όπως είναι η δειγματοληψία, η έρευνα αγοράς και η δημοσκόπηση. Πιστεύω ότι τότε θα πλησιάσουμε πολύ περισσότερο τον πολίτη, θα έχουμε την αποδοχή των επιχειρήσεων, θα έχουμε μεγαλύτερα περιθώρια δράσης στην παγκόσμια αγορά και έτσι θα δημιουργήσουμε νέες θέσεις εργασίας.

<SPEAKER ID=259 NAME="Marνn">
Κύριε Πρόεδρε, στις 30 Μαΐου 1997, η Επιτροπή υπέβαλε, στο πλαίσιο της πρωτοβουλίας SLIM, δύο προτάσεις κανονισμού με στόχο την απλούστευση της βασικής νομοθεσίας του συστήματος INTRASTAT. Σκοπός αυτών των προτάσεων ήταν η μείωση των βαρών που αναλογούν στα άτομα που υποχρεούνται να υποβάλλουν δήλωση.
<P>
Με την πρώτη πρόταση, μειωνόταν ο αριθμός των μεταβλητών που έπρεπε να προσκομίζονται στις δηλώσεις, ενώ με τη δεύτερη προτείναμε την απλούστευση της ονοματολογίας των προϊόντων που χρησιμοποιείται για την ταξινόμηση των αγαθών που αποτελούν αντικείμενο συναλλαγών.
<P>
Όσον αφορά την πρώτη πρόταση, με την οποία μειώνεται ο αριθμός των υποχρεωτικών μεταβλητών, η διαδικασία συνδιαλλαγής επέτρεψε να φθάσουμε σε ικανοποιητικό αποτέλεσμα σε σχέση με την αρχική πρόταση της Επιτροπής. Το συγκεκριμένο αποτέλεσμα επιτεύχθηκε χάρη στις συνδυασμένες προσπάθειες των δύο θεσμικών μας οργάνων, του Κοινοβουλίου και της Επιτροπής, κάτι για το οποίο εκφράζουμε την ικανοποίησή μας.
<P>
Το κείμενο της κοινής θέσης, που με τον τρόπο αυτόν επιτύχαμε, αντιπροσωπεύει έναν σημαντικό σταθμό στο πλαίσιο των προσπαθειών μας να μειώσουμε τα βάρη που αναλογούν στις επιχειρήσεις, και ειδικότερα στις μικρομεσαίες επιχειρήσεις. Συγκεκριμένα, από την 1η Ιανουαρίου 2001, οι μικρές και μεσαίες επιχειρήσεις δεν θα καλούνται πλέον να προσκομίσουν πέντε μεταβλητές, παρ' όλο που τα κράτη μέλη θα διατηρήσουν την ευχέρεια να ζητούν την προσκόμιση των μεταβλητών «όροι παράδοσης», «τρόπος μεταφοράς» και «στατιστικό καθεστώς» από τις επιχειρήσεις που υπερβαίνουν κάποιο κατώτατο όριο.
<P>
Όσον αφορά την πρόταση σχετικά με την απλούστευση της ονοματολογίας, η Επιτροπή διαπιστώνει με ικανοποίηση ότι όλα ανεξαιρέτως τα θεσμικά όργανα αναγνωρίζουν τη σημασία της απλούστευσης της συνδυασμένης ονοματολογίας. Μία σημασία η οποία καταγράφεται στο κείμενο της κοινής θέσης, στο οποίο συμπεριελήφθη μία ειδική αιτιολογική σκέψη προς αυτό το σκοπό.
<P>
Κατά τ' άλλα, η Επιτροπή υπενθυμίζει την πρόθεση που εξέφρασε το Συμβούλιο στη δήλωσή του, να επανεξετάσει την πρόταση κανονισμού προς τη συγκεκριμένη κατεύθυνση.
<P>
Εν κατακλείδι, η Ευρωπαϊκή Επιτροπή εκφράζει την ικανοποίησή της για τις συγκεκριμένες απλουστεύσεις που επιτεύχθηκαν, από τις οποίες θα ωφεληθούν πρώτα και κύρια οι επιχειρήσεις, και συγχαίρει ιδιαίτερα την εισηγήτρια, την κυρία Lulling, για την εξαίρετη έκθεσή της.
<P>
Παρά ταύτα, αυτό δεν αποτελεί παρά μόνον ένα πρώτο βήμα. Η Επιτροπή δεσμεύθηκε να συνεχίσει να προωθεί την πρωτοβουλία SLIM/INTRASTAT και τις δραστηριότητες EDICOM προς όφελος των επιχειρήσεων, στο πνεύμα της θέσης που καθόρισε το Συμβούλιο σχετικά με την ανάγκη παροχής πληροφοριών στο πλαίσιο της Οικονομικής και Νομισματικής Ένωσης.

<SPEAKER ID=260 NAME="Lulling">
Κύριε Πρόεδρε, διαμαρτυρήθηκα σήμερα το πρωί ενάντια στο γεγονός ότι αυτή η έκθεση τίθεται σε συζήτηση απόψε και ότι θα ψηφίσουμε σε τρίτη ανάγνωση αύριο Παρασκευή.
<P>
Γνωρίζω ότι η Παρασκευή θα έπρεπε να ήταν μία μέρα πλήρους απασχόλησης για όλους τους βουλευτές, αλλά δυστυχώς οι απουσίες των βουλευτών τα πρωινά της Παρασκευής είναι θρυλικές. Θέλω να επισημάνω ότι εδώ και δέκα χρόνια που είμαι πάλι βουλευτής αυτού του Κοινοβουλίου - ήμουν και παλαιότερα, από το 1965 μέχρι το 1974 - ήμουν παρούσα σε όλες τις συνεδριάσεις της Παρασκευής και ότι σε περίπτωση που επανεκλεγώ στις 13 Ιουνίου, θα επιδείξω την ίδια πειθαρχία.
<P>
Εφόσον τα πράγματα είναι έτσι, λυπάμαι ωστόσο που αυτό το Κοινοβούλιο δημιουργεί ένα δυσάρεστο προηγούμενο ψηφίζοντας, μία Παρασκευή πρωί, σε τρίτη ανάγνωση, η οποία θα έπρεπε κατά τη γνώμη μου να πραγματοποιείται με ειδική πλειοψηφία για να σταθεί στο ύψος αυτής της αρμοδιότητας την οποία απέσπασε δύσκολα αυτό το Κοινοβούλιο. Γνωρίζω ότι προβλέπεται απλή πλειοψηφία, όμως αυτό είναι εντελώς παράλογο. Εάν ψηφίζουμε με ειδική πλειοψηφία κατά τη δεύτερη ανάγνωση, για ένα λόγο περισσότερο θα έπρεπε να το πράττουμε κατά την τρίτη ανάγνωση. Στο σημείο αυτό υπολείπεται ακόμη δουλειά να κάνουμε σε ό, τι αφορά τον Κανονισμό μας και θεωρώ πραγματικά ότι δεν προσφέρουμε και πάρα πολλά δημιουργώντας αυτό το προηγούμενο αύριο. Ελπίζω ότι σύντομα δεν θα γίνεται έτσι. Γνωρίζω ότι πρόκειται μόνο για στατιστικές, όμως, κύριε Πρόεδρε, οι 450.000 επιχειρήσεις οφείλουν ωστόσο να πληρώνουν περισσότερα από 500 εκατ. ευρώ για να παρέχουν τα δεδομένα και αυτό είναι εντούτοις μία πρόκληση τόσο σημαντική όσο και όταν πραγματοποιούνται άλλες διαδικασίες συνδιαλλαγής.

<SPEAKER ID=261 NAME="Πρόεδρος">
Καταλαβαίνω αυτό που λέτε, αλλά η Συνθήκη είναι αυτή που ορίζει ότι για την τρίτη ανάγνωση απαιτείται απλή πλειοψηφία, και όχι ο Κανονισμός. Το δέχομαι αυτό που λέτε σχετικά με την Παρασκευή, αλλά, όσον αφορά το χρονοδιάγραμμα του Κοινοβουλίου, είναι μία κανονική ημέρα εργασίας.

<SPEAKER ID=262 LANGUAGE="FR" NAME="Lulling">
Κύριε Πρόεδρε, ελπίζω, όταν θα τεθεί επί τάπητος μία διαδικασία συνδιαλλαγής πολύ αμφισβητούμενη, την επόμενη φορά να ψηφίσουμε πάλι Παρασκευή πρωί, με 20 ψήφους υπέρ και 18 κατά, ή κάτι τέτοιο!

<SPEAKER ID=263 NAME="Πρόεδρος">
Είμαι ένας ταπεινός υπηρέτης του Σώματος. Εγώ απλώς ακολουθώ την ημερήσια διάταξη.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=9>
Διαδικασίες αφερεγγυότητας
<SPEAKER ID=264 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0234/99) του κ. Mallangrι, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με τις διαδικασίες αφερεγγυότητας.

<SPEAKER ID=265 NAME="Malangrι">
Κύριε Πρόεδρε, αξιότιμοι συνάδελφοι, αυτή η έκθεση πρωτοβουλίας είναι μια συμβολή του Κοινοβουλίου στην κάλυψη ενός ευαίσθητου κενού στη νομοθεσία της εσωτερικής αγοράς. Πολλά μέρη αυτού του νομοθετικού πεδίου που λέγεται «ελεύθερη εσωτερική αγορά της Κοινότητας» έχουν προχωρήσει πολύ, όπως γνωρίζετε - ευτυχώς! Όμως, τρεις φορές απέτυχε η προσπάθεια να βρεθεί λύση για ένα κοινοτικό δίκαιο για την αφερεγγυότητα. Αυτό όμως αποτελεί τον απαραίτητο αντίποδα της επιτυχίας της εσωτερικής αγοράς. Όπως ξέρουμε και όπως διαπιστώνουμε με ικανοποίηση, δικαίως πολλοί επιχειρηματίες χρησιμοποιούν τη μεγάλη αυτή αγορά για να δράσουν διασυνοριακά και εν τω μεταξύ έχουν αποκτήσει σημαντικά περιουσιακά στοιχεία σε διάφορες χώρες της Ένωσης.
<P>
Όμως σε περίπτωση αφερεγγυότητας, το συγκεχυμένο νομικό καθεστώς με τις 15 διαφορετικές σημερινές διατάξεις περί πτωχεύσεως αφήνει μεγάλα περιθώρια επιτήδειων χειρισμών, δημιουργεί τεράστια έξοδα από περίπλοκες διαδικασίες και δυσχεραίνει σημαντικά μια δίκαιη κατανομή της περιουσίας του οφειλέτη. Όπως διαπιστώνουμε και τονίζουμε, κι εδώ απέτυχε η πρόθεση να λυθεί το πρόβλημα μέσω κρατικών συμβάσεων και με αποκλεισμό του Κοινοβουλίου. Εδώ δεν θέλω να κρύψω ότι βλέπω με μεγάλη συμπάθεια την προσπάθεια της Επιτροπής στην αρχή της δεκαετίας του '80. Ως προς το περιεχόμενο, ναι, αλλά όχι μέσω κρατικών συμβάσεων.
<P>
Το σχέδιο αυτό της Επιτροπής είναι ένα θαυμάσιο νομικό κείμενο που συντάχθηκε με μεγάλη πραγματογνωμοσύνη, δεν έγινε όμως δεκτό. Και οι μετέπειτα προσπάθειες, η σύμβαση της Κωνσταντινούπολης ή η τελευταία, που απέτυχε το 1995, δοκίμασαν να χαράξουν άλλους δρόμους. Ούτε αυτές οδήγησαν στην επίτευξη του στόχου. Όπως και να είναι, χρειαζόμαστε μια κοινοτική λύση και συνεπώς στην πρόταση που υπέβαλα τώρα ζητούμε την υποβολή πρότασης οδηγίας ή κανονισμού, και μάλιστα πολύ σύντομα! Είναι επειγόντως απαραίτητο να υποβληθεί αυτό. Η προεργασία ουσιαστικά έχει άλλωστε γίνει στα τρία σχέδια που υπάρχουν. Αν προχωρήσουμε κατ' αυτόν τον τρόπο, ζητώντας οδηγίες και κανονισμούς, διασφαλίζουμε τη συνεργασία του Κοινοβουλίου και τη λύση μέσω της κατά πλειοψηφία ψηφοφορίας. Βάσει των μέχρι τώρα εμπειριών μας με το ζήτημα αυτό, τούτο είναι προφανώς αναγκαίο.
<P>
Η έκθεση που υποβάλλω περιέχει και ορισμένες αντικειμενικές προτάσεις βελτίωσης της σύμβασης που έληξε το 1995, που παρακαλούμε να προσέξετε. Θεωρώ ότι πρόκειται για σημαντικές βελτιώσεις που μπορούν να συμπεριληφθούν στην επεξεργασία. Θέλω να ευχαριστήσω την Επιτροπή Νομικών Θεμάτων για τον ζήλο και τη συνεργασία της. Κάναμε μία ακρόαση που είχε σαφές αποτέλεσμα και όπου ζητήθηκε ομόφωνα να δοθεί επειγόντως λύση στο πρόβλημα της αφερεγγυότητας.
<P>
Θέλω τώρα να αναφέρω ακόμη ότι στην επιτροπή έγιναν πολλές προτάσεις για αλλαγές, που ήταν θετικές και υποστήριζαν τη γραμμή της έκθεσης. Ως εκ τούτου, τις συμπεριέλαβα ευχαρίστως και τώρα είμαι σε θέση να σας υποβάλω μία πρόταση που υποστηρίζεται από ολόκληρη την Επιτροπή Νομικών Θεμάτων. Σας παρακαλώ να την αξιολογήσετε θετικά και να την εγκρίνετε αύριο.

<SPEAKER ID=266 LANGUAGE="EN" NAME="Oddy">
Σας ευχαριστώ, κύριε Πρόεδρε. Συμφωνώ με τον εισηγητή ότι πρόκειται για μία σημαντική έκθεση και συμφωνώ και με τις προτάσεις του. Λυπάμαι κι εγώ που δεν έχει κυρωθεί η σύμβαση από όλα τα κράτη μέλη και θα ήθελα να τονίσω ότι πρέπει να βρούμε μία λύση σε αυτό το σοβαρότατο πρόβλημα. Συμφωνώ με το αίτημα του εισηγητή να εκπονηθεί σχέδιο κανονισμού ή οδηγίας σχετικά με τις διασυνοριακές διαδικασίες αφερεγγυότητας.
<P>
Θα ήθελα ωστόσο να επισημάνω ότι χρειαζόμαστε μία λύση με την οποία θα επιτυγχάνεται μία δίκαιη ισορροπία τόσο για τους πιστωτές και τους εργοδότες όσο και για τους εργαζομένους. Οι εργαζόμενοι χρειάζονται μια κάποια προστασία όσον αφορά τους μισθούς που συσσωρεύονται και οι πιστωτές χρειάζονται μία ευαίσθητη λύση η οποία θα τους παρέχει την καλύτερη δυνατή αποπληρωμή των χρεών, λαμβανομένων υπόψη των συνθηκών.
<P>
Θα ήθελα επίσης να επισημάνω ένα ζήτημα στο οποίο αναφέρθηκε ο συνάδελφος κ. Falconer: είμαι βέβαιη ότι δεν τον πειράζει να το πω αυτό. Τον απασχολεί ιδιαίτερα, σε καταστάσεις αφερεγγυότητας όπου κάποιος αργότερα παρουσιάζει μία βιομηχανική νόσο, να βρίσκεται μία λύση με την οποία να μπορεί να αποζημιώνεται για τα προβλήματα της βιομηχανικής νόσου.
<P>
Συμφωνώ ότι πρόκειται για επείγουσα έκθεση και ότι έχει ζωτική σημασία να βρεθεί λύση σύντομα. Πράγματι, για να σας δείξω πόσο επείγουσα είναι η υπόθεση, αρκεί να σας πω ότι δέχτηκα πιέσεις για το ζήτημα αυτό σε ένα διεθνές συνέδριο τραπεζιτών, στο Παρίσι, την άνοιξη του 1994. Το γεγονός αυτό δείχνει σε ποιο βαθμό έχει χρονίσει το πρόβλημα αυτό.
<P>
Μιλώ εξ ονόματος της Σοσιαλιστικής Ομάδας. Η Σοσιαλιστική Ομάδα, η Ομάδα μου, θα υποστηρίξει την έκθεση και θα ήθελα να ευχαριστήσω τον εισηγητή που εργάστηκε τόσο σκληρά. Η συνεργασία με τον κ. Mallangrι ήταν εξαιρετικά ευχάριστη, όλα αυτά τα χρόνια που είμαστε και οι δύο στο Κοινοβούλιο.
<P>
Χειροκροτήματα

<SPEAKER ID=267 LANGUAGE="NL" NAME="Wijsenbeek">
Κύριε Πρόεδρε, θα μπορούσα να αρχίσω εκεί που σταμάτησε η προηγούμενη ομιλήτρια και να εκφράσω την εξαιρετική εκτίμηση που τρέφω προς τον κ. Malangrι, ο οποίος εκπόνησε μια άψογη έκθεση. Έχω μια κάποια προσωπική σχέση με το θέμα που εξετάζουμε. Η πρώτη έκθεση που εκπόνησα, σχετικά με μία τροποποίηση της Συνθήκης ΕΚΑΧ, αφορούσε την πτώχευση της Ferrovie San'Anna, κάτι που τότε ήταν πάρα πολύ ασυνήθιστο, μιας επιχείρησης παραγωγής χάλυβα που κήρυξε πτώχευση. Η ανώτατη αρχή, στην οποία καταβάλλονταν οι κοινωνικές εισφορές ήταν η τελευταία στη σειρά, μετά το κράτος, τις υπηρεσίες κοινωνικής ασφάλισης, τους υπεργολάβους, τις τράπεζες, και όλους τους άλλους οι οποίοι διεκδίκησαν πρώτοι αυτά που απέμειναν από την πτώχευση. Δήλωσα τότε στον Επίτροπο Cristoffersen ότι αυτό δεν μπορούσε να συνεχιστεί γιατί υπήρχαν τόσα πολλά συστήματα πτώχευσης στην Ευρωπαϊκή Ένωση ώστε ήταν πλέον καιρός, οποτεδήποτε είχαμε τη δυνατότητα, να ιδρύσουμε ευρωπαϊκές ΑΕ και να ρυθμίσουμε όχι μόνο την ίδρυση των ευρωπαϊκών ΑΕ αλλά και την παύση της λειτουργίας τους.
<P>
Κύριε Πρόεδρε, στην τελευταία παρέμβασή μου σε αυτή την τελευταία συνεδρίαση στην οποία συμμετέχω ως μέλος του Κοινοβουλίου συνεχίζουμε να συζητάμε για περιπτώσεις πτώχευσης οι οποίες δεν έχουν ακόμα ρυθμιστεί. Όπως ανέφερε και ο κ. Malangrι στην αιτιολογική έκθεσή του η οποία είναι άψογη από κάθε πλευρά: είναι καιρός να γίνει κάτι σε ευρωπαϊκή κλίμακα για τις περιπτώσεις πτώχευσης. Το λέω αυτό επειδή υπάρχουν δώδεκα διαφορετικά συστήματα νομικών διακανονισμών στην Ιταλία, ενώ στη Δανία όλοι οι πιστωτές, συμπεριλαμβανομένου του κράτους και των οργανισμών κοινωνικής ασφάλισης, τυγχάνουν της ίδιας μεταχείρισης. Πρέπει να υπάρξει μια ενιαία πολιτική, διαφορετικά θα υπονομευθεί κάθε πρωτοβουλία για την ίδρυση ευρωπαϊκών διασυνοριακών επιχειρήσεων. Υποστηρίζω την έκθεση Malangrι, στην οποία μπόρεσα να προσφέρω μια μικρή συμβολή με ορισμένες τροπολογίες που κατέθεσα στην Επιτροπή Νομικών Θεμάτων, οι οποίες και εγκρίθηκαν. Συνιστώ ανεπιφύλακτα την έκθεση και η πολιτική μου Ομάδα την υποστηρίζει απόλυτα.

<SPEAKER ID=268 NAME="Marνn">
Κύριε Πρόεδρε, η Επιτροπή εκφράζει την ικανοποίησή της για την πρωτοβουλία του κοινοβουλίου να υποστηρίξει τη θέσπιση νομοθετικών διατάξεων σε κοινοτικό επίπεδο, οι οποίες θα επιτρέπουν τον προσδιορισμό των νομικών και οικονομικών επιπτώσεων της πτώχευσης επιχειρήσεων που δραστηριοποιούνται στους κόλπους της εσωτερικής αγοράς. Επί του παρόντος δεν υπάρχει καμία σχετική νομοθεσία. Οι συνέπειες μίας διαδικασίας αφερεγγυότητας, που κινείται σε συγκεκριμένο κράτος μέλος, επί των αγαθών και των προσώπων που βρίσκονται σε άλλο κράτος μέλος εξαρτώνται από τις διατάξεις της εθνικής νομοθεσίας και από τις διμερείς συμφωνίες μεταξύ κρατών μελών.
<P>
Η Κοινότητα κατέβαλλε ανέκαθεν προσπάθειες για να καλύψει αυτό το κενό με στόχο την ομαλή λειτουργία της εσωτερικής αγοράς και, προς το σκοπό αυτό, στη δεκαετία του '80 προωθήθηκαν δύο ειδών πρωτοβουλίες:
<P>
Από τη μια, τα κράτη μέλη ξεκίνησαν διαπραγματεύσεις, βάσει του πρώην άρθρου 220 της Συνθήκης ΕΚ, με στόχο τη σύναψη συμβάσεως που απέβλεπε στην οριζόντια ρύθμιση των ενδοκοινοτικών επιπτώσεων των πτωχεύσεων, ορίζοντας την δικαστική αρχή που είναι αρμόδια και τη νομοθεσία που εφαρμόζεται για το χαρακτηρισμό της αφερεγγυότητας μίας επιχείρησης. Οι εν λόγω διαπραγματεύσεις κατέληξαν στην υπογραφή της Συμβάσεως του 1995 περί διαδικασιών αφερεγγυότητας, βάσει της οποίας διεξάγουμε τη σημερινή συζήτηση.
<P>
Από την άλλη, η Επιτροπή υπέβαλε δύο οδηγίες με αντικείμενο την πτώχευση ασφαλιστικών εταιρειών και πιστωτικών ιδρυμάτων. Οι εν λόγω προτάσεις θεμελιώνονται στην αρχή της αρμοδιότητας των αρχών της χώρας προέλευσης στην οποία οι συγκεκριμένες εταιρείες λαμβάνουν την άδεια λειτουργίας.
<P>
Η Επιτροπή εκφράζει την επιθυμία να μπορέσουν οι δύο οδηγίες να εκδοθούν όσο το δυνατόν συντομότερα. Μέχρι στιγμής, ωστόσο, καμία από τις δύο οδηγίες δεν είχε επιτυχία, εφόσον η έκδοσή τους ακόμη εκκρεμεί.
<P>
Η Σύμβαση του 1995 περί διαδικασιών αφερεγγυότητας δεν έχει μέχρι στιγμής υπογραφεί από το σύνολο των κρατών μελών, πριν την έναρξη ισχύος της Συνθήκης του Αμστερνταμ, και επομένως δεν μπορεί να εφαρμοστεί.
<P>
Επιφυλασσόμενη να ασκήσει το δικαίωμα πρωτοβουλίας που της ανήκει, η Επιτροπή μελετά τον τρόπο με τον οποίο θα μπορούσε να τεθεί σε ισχύ, στο πλαίσιο της Συνθήκης του Αμστερνταμ, το κείμενο που συμφωνήθηκε από τα κράτη μέλη το 1995.

<SPEAKER ID=269 LANGUAGE="NL" NAME="Wijsenbeek">
Κύριε Πρόεδρε, λυπάμαι που πρέπει να πιέσω λίγο τον Επίτροπο. Ο Επίτροπος μας λέει: υπάρχει η συμφωνία του 1995, η οποία δεν έχει υπογραφεί από όλα τα κράτη μέλη, και η Επιτροπή σκέφτεται τώρα να αναλάβει πρωτοβουλία. Θα μπορούσε ο Επίτροπος να επιβεβαιώσει ότι η Επιτροπή θα αναλάβει πρωτοβουλία, είτε με την έκδοση οδηγίας είτε με την έκδοση κανονισμού - αυτό είναι δικό της θέμα - έτσι ώστε να μην χρειάζεται πλέον να περιμένουμε να άρουν τους δισταγμούς τους τα κράτη μέλη;

<SPEAKER ID=270 NAME="Πρόεδρος">
Κύριε Wijsenbeek, έδειξα πολύ μεγάλη ανοχή αλλά δεν μπορώ να επιτρέψω να συνεχιστεί ο διάλογος. Πρέπει να ολοκληρωθεί η συζήτηση. Θα ήθελα να ευχαριστήσω κι εγώ προσωπικά τον κ. Mallangrι για το έργο που επιτέλεσε σε αυτό το Σώμα και να του ευχηθώ καλή επιτυχία σε ό, τι κάνει στο μέλλον.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=10>
Νόμιμη παρακολούθηση των τηλεπικοινωνιών
<SPEAKER ID=271 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0243/99) του κ. Schmid, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με το σχέδιο ψηφίσματος του Συμβουλίου που αφορά τη νόμιμη παρακολούθηση των τηλεπικοινωνιών σε σχέση με τις νέες τεχνολογίες (10951/2/98 - C4-0052/99-99/0906(CNS))

<SPEAKER ID=272 NAME="Schulz">
Κυρία Πρόεδρε, αξιότιμοι κυρίες και κύριοι, πριν ασχοληθώ με το αντικείμενο, θα απευθύνω δυο λόγια σ' εσάς, συνάδελφε Malangrι. Αποχωρείτε από αυτό το Κοινοβούλιο μετά από είκοσι χρόνια. Γνωρίζετε ότι έχω έναν προσωπικό λόγο που απευθύνομαι σ' εσάς. Είμαστε, αν θέλετε, αντίπαλοι ανταγωνιστές στην πολιτική, αφού και οι δύο καταγόμαστε από την περιφέρεια του Aachen. Εσείς υπήρξατε για 16 χρόνια δήμαρχος της σημαντικής ευρωπαϊκής πόλης Aachen και παράλληλα επί 20 χρόνια βουλευτής του Ευρωπαϊκού Κοινοβουλίου. Εγώ ήμουν μόνο λίγα χρόνια δήμαρχος της μικρής γειτονικής σας πόλης που προσπαθούσε φιλότιμα να σας αφαιρέσει φόρους επαγγελματικών δραστηριοτήτων κλέβοντάς σας μεγάλες βιομηχανικές επιχειρήσεις. Αυτό δεν έβλαψε τη φιλία μας και την κοινή μας εργασία για την Ευρώπη. Πιστεύω ότι μπορώ να πω εξ ονόματος πολλών συναδέλφων της Ομάδας μου ότι είσαστε ένας από τους πιο έντιμους εταίρους και τους πιο αξιόπιστους Ευρωπαίους εδώ στο Σώμα. Ευχαριστούμε πολύ για το έργο σας!
<P>
Χειροκροτήματα
<P>
Η έκθεση Schmid θίγει ένα εξαιρετικά ευαίσθητο θέμα, και συγκεκριμένα εκείνο της σύγχρονης κοινωνίας της επικοινωνίας στο κατώφλι του 21ου αιώνα. Η ιδιωτική σφαίρα των ανθρώπων είναι ένα πολύτιμο αγαθό. Σε όλα τα δημοκρατικά κράτη, η νομοθεσία προστατεύει τους πολίτες από αυθαίρετες κρατικές παρεμβάσεις στην ιδιωτική τους σφαίρα. Για τον λόγο αυτόν, η αστυνομία μπορεί μόνο βάσει νόμου - και μόνο σε αυστηρά περιορισμένες περιπτώσεις και με δικαστική άδεια - να παρακολουθεί τηλέφωνα και να διαβάζει φάξ ή γράμματα. Οι προϋποθέσεις για τέτοιες ενέργειες καθορίζονται από το εθνικό δίκαιο, και αυτό είναι σωστό.
<P>
Αλλωστε, ούτε η πρόταση ψηφίσματος του Συμβουλίου για την νόμιμη παρακολούθηση των τηλεπικοινωνιών δεν επεμβαίνει σ' αυτό το εθνικό δίκαιο. Γιατί τα ψηφίσματα στον τομέα του τρίτου πυλώνα έχουν αυτόν τον χαρακτήρα που μόλις περιγράψαμε - ας παρακάμψουμε το αν κανείς λυπάται γι' αυτό ή το θεωρεί σωστό. Στο μέλλον θα ονομάζονται βέβαια βάσει της Συνθήκης του Αμστερνταμ ακριβέστερα «κοινή θέση», όμως θα εξακολουθήσουν να μην αποτελούν δεσμευτικές νομικές πράξεις. Αντίθετα, σημαίνουν ότι τα κράτη μέλη συμφωνούν σε κοινή δράση. Το 1995 αποφασίστηκε σε ένα τέτοιο ψήφισμα τι θα πρέπει να εννοείται με τον όρο παρακολούθηση από τεχνολογική σκοπιά, π.χ. αν καταγράφεται μόνο το περιεχόμενο μιας τηλεφωνικής συνομιλίας ή και η ώρα και ο αριθμός του τηλεφώνου.
<P>
Οι συμφωνίες αυτές μεταξύ των κρατών μελών για το τηλέφωνο και το φαξ έχουν δύο λόγους. Η δημιουργία των προϋποθέσεων για παρακολούθηση επιβαρύνει οικονομικά τον χρήστη του τηλεφωνικού δικτύου. Στην εσωτερική αγορά όμως θα πρέπει η επιβάρυνση να διαμορφωθεί με παρόμοιο τρόπο προκειμένου να αποφευχθεί στρέβλωση του ανταγωνισμού. Δεν είναι λοιπόν δυνατόν ένα κράτος να επιβαρύνει τους χρήστες με δαπάνες που δεν επιβάλλει κάποιο άλλο κράτος.
<P>
Δεύτερον: αναφορικά με τις περιπτώσεις διασυνοριακής δικαστικής συνδρομής πρέπει να διασαφηνιστεί τι εννοούμε λέγοντας «παρακολούθηση». Η πρόταση ψηφίσματος που έχει υποβληθεί επεκτείνει τη συμφωνία στα κινητά τηλέφωνα και στην επικοινωνία μέσω Internet. Και μ' αυτό φθάνουμε σε ένα εξαιρετικά ευαίσθητο σημείο. Η επέκταση είναι λογική, γιατί προστατεύουμε την ιδιωτική σφαίρα των ανθρώπων, όχι όμως ένα συγκεκριμένο τεχνικό μέσο επικοινωνίας. Αυτό πρέπει να το διακρίνει κανείς σαφώς!
<P>
Βέβαια, υπάρχει αντίδραση σ' αυτές τις συμφωνίες και στις σχεδιαζόμενες διαδικασίες, η οποία είναι ενδιαφέρουσα και πρέπει να την εξετάσουμε καλά! Υπάρχουν ορισμένοι φανατικοί του Internet που ανησυχούν και πιστεύουν ότι κάποιοι θέλουν να τους χαλάσουν μελλοντικά την ελεύθερη επικοινωνία, ότι αυτή η ελεύθερη επικοινωνία διατρέχει κίνδυνο. Σ' αυτούς λέμε ότι το Internet δεν βρίσκεται εκτός νόμου και ότι ειδικά σε δημοκρατικές κοινωνίες δεν μπορεί να υπάρχουν ζώνες όπου μπορεί κανείς να κάνει ό, τι θέλει. Υπήρξα εισηγητής εδώ στο Σώμα κατά τη διαμόρφωση κοινών μέτρων για την καταπολέμηση της παιδικής πορνογραφίας. Μπορώ να σας πω ότι όσα συμβαίνουν εκεί στο Internet απαιτούν άμεση ρύθμιση, όσο δύσκολη και αν θα είναι η επιβολή της!
<P>
Από την άλλη, οι φορείς παροχής υπηρεσιών έχουν ενδοιασμούς γιατί έτσι προκύπτουν γι' αυτούς δαπάνες. Μια τροπολογία της έκθεσης λαμβάνει υπόψη τους ενδοιασμούς αυτούς. Πέραν τούτου δεν υπάρχει σταθερό χρονικό πλαίσιο για τη μεταφορά της οδηγίας, πράγμα που αποτελεί αδυναμία. Υπάρχει επίσης αντίσταση από τους κύκλους που ενδιαφέρονται για το ξέπλυμα χρήματος και τη φοροδιαφυγή. Ο εισηγητής της Επιτροπής Νομικών Θεμάτων και Δικαιωμάτων των Πολιτών, ο συνάδελφος Florio, εξέφρασε παρόμοιες αμφιβολίες. Εξέφρασε την ανησυχία, και τον ευχαριστούμε γι' αυτό, ότι μια εντολή παρακολούθησης θα μπορούσε να αναφέρεται και σε τραπεζικές συναλλαγές στο Internet. Το Handelsblatt, που δεν μπορεί να έχει κανείς την υπόνοια ότι είναι σοσιαλιστική εφημερίδα, έγραψε τον Δεκέμβριο του περασμένου χρόνου, παραθέτω: «Το Internet είναι το ιδανικό μέσο για φοροδιαφυγή. Έτσι, μια εταιρία που ονομάζεται Privacy Solutions παρουσιάζει ανοιχτά στο Internet την εξής διαφήμιση: «Το γραφείο σας βρίσκεται στον κυβερνοχώρο και καμία εφορία δεν πρόκειται να το βρει!» Υπάρχει το δικαίωμα του πολίτη για προστασία της ιδιωτικής του σφαίρας, δεν υπάρχει όμως δικαίωμα του πολίτη στην εγκληματικότητα, στο ξέπλυμα χρήματος, ούτε και στην φοροδιαφυγή!
<P>
Όποιος απορρίπτει εντελώς τη νόμιμη παρακολούθηση της σύγχρονης επικοινωνίας, πράγμα που ακούστηκε σε ορισμένες αγορεύσεις, γίνεται ασυνείδητα ίσως, ωστόσο με συνέπεια, συνεργός των εγκληματιών. Όσο δύσκολο κι αν είναι να καταλήξουμε από κοινές συμφωνίες σε συγκεκριμένα, υλοποιήσιμα βήματα και ενέργειες, τόσο απαραίτητο είναι παράλληλα να αναγνωρίσουμε ότι η ελευθερία που δίνουν οι νέες δυνατότητες τηλεπικοινωνίας εξακολουθεί να είναι μια ελευθερία που μπορεί κάποιοι να καταχρασθούν. Αυτό αποτελεί από τη μια μία επίκληση στη συναίσθηση ευθύνης εκείνων που μπορούν να χρησιμοποιήσουν την ελευθερία αυτή, από την άλλη όμως είναι και μια παρότρυνση προς τα κρατικά όργανα να βρουν έξυπνες λύσεις περιορισμού της κατάχρησης αυτών των ελευθεριών που δίνουν τη δυνατότητα να βλαφθεί το κοινό και κυρίως οι φόροι και η είσπραξή τους. Ο συνάδελφος Schmid προσπάθησε να συμβάλει με την έκθεσή του στη λύση του προβλήματος.
<P>
Χειροκροτήματα

<SPEAKER ID=273 LANGUAGE="SV" NAME="Cederschiφld">
Κυρία Πρόεδρε, το θέμα της παρακολούθησης των τηλεπικοινωνιών είναι ευαίσθητο, διότι σχετίζεται με την ακεραιότητα του πολίτη. Πρέπει να συνεκτιμηθεί η διαρκής εξισορρόπηση μεταξύ της αποτελεσματικότητας στην καταπολέμηση του εγκλήματος και της προστασίας της προσωπικής ακεραιότητας του ατόμου. Κανείς δεν επιθυμεί ένα «Οργουελλιανό κράτος ελέγχου», λίγοι θα ήθελαν, όμως, να έρχονται οι πολίτες αντιμέτωποι με έναν απεριόριστο αριθμό εγκλημάτων. Το θέμα εδώ αφορά τον εκσυγχρονισμό μόνο ενός ψηφίσματος που είναι εν ισχύ για την παρακολούθηση των τηλεπικοινωνιών που προσαρμόζεται στη σύγχρονη τεχνολογία, δηλαδή, δεν πρόκειται στην πραγματικότητα για νέα νομοθεσία. Πρόκειται για ένα πολύ ισχνό νομοθετικό περιεχόμενο. Δεν παραβιάζει την εθνική νομοθεσία και τα κράτη μέλη το εφαρμόζουν μόνο αν και όπως το επιθυμούν.
<P>
Είναι καθήκον του κράτους να καταπολεμήσει το έγκλημα που διαπράττεται εντός των συνόρων της χώρας. Το κράτος έχει την ευθύνη για όλες τις δραστηριότητες που αφορούν την καταπολέμηση του εγκλήματος και έχει, επίσης, την ευθύνη για τις δαπάνες που προκύπτουν σε συνάρτηση μ' αυτό. Αυτή είναι η λύση που έχει επιλεγεί και στις ΗΠΑ. Το κράτος αναλαμβάνει και πρέπει να αναλαμβάνει τις δαπάνες που προκύπτουν στα πλαίσια της παρακολούθησης των τηλεπικοινωνιών. Αυτό είναι ιδιαίτερα σημαντικό να επισημανθεί, τώρα που ιδιωτικοποιούνται οι αγορές των τηλεπικοινωνιών, διότι οι αυξημένες δαπάνες θα προκαλούσαν δυσκολίες στους μικρούς προμηθευτές του Internet και αυτό θα έβλαπτε την ευρωπαϊκή μας ανταγωνιστικότητα. Οι προμηθευτές του Internet μπορούν φυσικά να εγκατασταθούν οπουδήποτε στον κόσμο και δεν πρέπει να εκδιωχθούν από την Ένωση λόγω αυξημένων δαπανών.
<P>
Η πρόοδος στην τεχνολογία υψηλού επιπέδου είναι καθοριστικής σημασίας για την ανάπτυξη στην Ευρώπη. Δεν πρέπει να επιδεινωθούν οι οικονομικές προϋποθέσεις για την ανάπτυξη στη βιομηχανία της πληροφορικής. Η βιομηχανία της πληροφορικής έχει δυνατότητες ανάπτυξης. Αυτό ισχύει κυρίως για τις μικρές και μικρομεσαίες επιχειρήσεις - αυτές ακριβώς που θα πλήττονταν αν χρειαζόταν να αναλάβουν το κόστος μίας γενικευμένης αποθήκευσης.
<P>
Όταν συζητούνται τα μέτρα που πρέπει να ληφθούν κατά του εγκλήματος, ένας ολοένα και πιο σημαντικός παράγοντας πρέπει να είναι η προσωπική ακεραιότητα, π.χ. με τη μορφή μίας ισχυρής υπηρεσίας επόπτευσης των προσωπικών δεδομένων. Ωστόσο, απαιτούνται επίσης προληπτικά μέτρα για να αποτραπεί το ενδεχόμενο μετατροπής του Internet σε μία ελεύθερη ζώνη για εγκληματίες.
<P>
Η γενικευμένη αποθήκευση όλων των πληροφοριών οδηγεί, φυσικά, τη σκέψη στον Όργουελ, ωστόσο, η κρατική ευθύνη της ανάληψης του κόστους συμβάλει στη διατήρηση μόνο των απολύτως απαραίτητων πληροφοριών. Πρέπει να απαιτείται δικαστική απόφαση, προσδιορισμός των πληροφοριών που αναζητούνται, θα πρέπει, φυσικά, να χρησιμοποιούνται μόνο όταν υπάρχουν πολύ ισχυρές υποψίες για τέλεση πολύ σοβαρών εγκλημάτων και δεν θα πρέπει να μπορούν να χρησιμοποιηθούν πλεονάζουσες πληροφορίες. Σε όλες τις χώρες όπου υπάρχει αυτό το θέμα οι ρυθμίσεις είναι δικαιολογημένα πολύ αυστηρές. Κατά συνέπεια, δεν βλέπω να έχει το Κοινοβούλιο κανένα λόγο να το εμποδίσει. Αντιθέτως, θεωρώ ότι το Κοινοβούλιο θα πρέπει να τεθεί επικεφαλής όσον αφορά την εξισορρόπηση μεταξύ της κοινωνίας της ελεύθερης πληροφόρησης, χωρίς ωστόσο να επιτρέψει, όπως ανέφερε ο κ. Schulz, να γίνει το Internet μία αγορά του εγκλήματος. Έτσι, λοιπόν, για την καταπολέμηση του εγκλήματος τάσσομαι υπέρ αυτής της πρότασης.

<SPEAKER ID=274 LANGUAGE="EN" NAME="McKenna">
Το σύστημα παρακολούθησης τηλεπικοινωνιών ΕΕ-FBI αναπτύσσεται γρήγορα μέσω δύο ξεχωριστών πρωτοβουλιών οι οποίες όμως συνδέονται σε μεγάλο βαθμό μεταξύ τους. Πρώτον, το Συμβούλιο έχει προτείνει ένα νέο σχέδιο κανονισμού του Συμβουλίου με το οποίο επεκτείνεται το ψήφισμα του 1995 σχετικά με τις απαιτήσεις έτσι ώστε να καλύπτει τις νέες τεχνολογίες, το Internet και τις δορυφορικές τηλεπικοινωνίες. Και δεύτερον, το Συμβούλιο είναι έτοιμο να καταλήξει σε συμφωνία σχετικά με μία φόρμουλα η οποία θα παρέχει τη νομική βάση για την εκ του μακρόθεν πρόσβαση σε δορυφορικό σταθμό εδάφους στην Ιταλία, μέσω ενός νέου όρου στο σχέδιο σύμβασης για την αμοιβαία νομική συνδρομή σε περιπτώσεις εγκληματικών ενεργειών.
<P>
Το σχέδιο σύμβασης θα παρέχει το νομικό πλαίσιο για την παρακολούθηση όλων των μορφών τηλεπικοινωνιών στην Ευρωπαϊκή Ένωση· το νομικό αυτό πλαίσιο απαιτείται προκειμένου να τεθεί σε εφαρμογή το σύστημα παρακολούθησης ΕΕ-FBI. Και τα δύο μέτρα αναμένεται ότι θα εγκριθούν στο Συμβούλιο Δικαιοσύνης και Εσωτερικών Υποθέσεων στις 27 και 28 Μαΐου.
<P>
Το κείμενο επί του οποίου συζητούμε σήμερα εδώ, με τη μορφή που συζητείται στο Ευρωπαϊκό Κοινοβούλιο, τροποποιεί το ψήφισμα του 1995 σχετικά με τις απαιτήσεις έτσι, ώστε να περιλαμβάνονται σε αυτό και στοιχεία σχετικά με τους χρήστες του Internet όπως η διεύθυνση IP, η ηλεκτρονική διεύθυνση που εκχωρείται σε πρόσωπο ή εταιρεία, ο αριθμός λογαριασμού και η διεύθυνση του ηλεκτρονικού ταχυδρομείου (ENFOPOL 10951/98 αναθ.2).
<P>
Στην πραγματικότητα, αυτό έχει αλλάξει. Αυτό για το οποίο συζητούμε σήμερα δεν έχει την ίδια διατύπωση, γιατί αντίθετα αναφέρεται στη «διεύθυνση IP» και αντί για τον «αριθμό λογαριασμού» αναφέρεται σε «αριθμό πιστωτικής κάρτας και διεύθυνση του ηλεκτρονικού ταχυδρομείου».
<P>
Είναι πολύ ενοχλητικό το γεγονός ότι ένα τέτοιο θέμα συζητείται μία Πέμπτη βράδυ, όταν έχουν μείνει ελάχιστοι βουλευτές εδώ· η ψηφοφορία θα διεξαχθεί αύριο το πρωί, και δεν έχει γίνει η συζήτηση που θα έπρεπε στα εθνικά κοινοβούλια σχετικά με το θέμα αυτό. Το θέμα σίγουρα δεν έχει συζητηθεί στο κοινοβούλιο της Ιρλανδίας και δεν νομίζω να έχει συζητηθεί σε πολλά άλλα κοινοβούλια.
<P>
Αν μπορούμε να παρακολουθούμε τις επικοινωνίες κατά τέτοιο τρόπο ώστε να μπορούμε να γνωρίζουμε πού βρίσκεται ένα πρόσωπο, πότε μεταβαίνει εκεί, ποια sites του Internet διαβάζει, ποια ηλεκτρονικά μηνύματα στέλνει, ποιες ηλεκτρονικές πληρωμές κάνει, τότε ουσιαστικά γνωρίζουμε τα πάντα για την ιδιωτική ζωή του προσώπου αυτού.
<P>
Η Ομάδα των Πρασίνων θεωρεί ότι κάτι τέτοιο αποτελεί σοβαρό πλήγμα στην προστασία της ιδιωτικής ζωής και δεν υπάρχουν αρκετές διασφαλίσεις όσον αφορά την προστασία των δεδομένων και τον δημοκρατικό έλεγχο. Πράγματι, το θέμα αυτό τέθηκε από την Επιτροπή Νομικών Θεμάτων, η οποία τήρησε πολύ επικριτική στάση ως προς αυτό. Κρίμα που δεν είναι εδώ ο συντάκτης γνωμοδότησης, διότι είναι εξαιρετικά σημαντικό να τονιστεί το εν λόγω ζήτημα.
<P>
Οι κανόνες σχετικά με την καταγραφή των τηλεφωνικών συνομιλιών ελέγχονται, παραδείγματος χάρη, σε εθνικό επίπεδο. Ακολουθούνται οι κατάλληλες διαδικασίες και απαιτείται άδεια. Η πρόταση αυτή ουσιαστικά αγνοεί την Ευρωπαϊκή Σύμβαση για την Προστασία των Ανθρωπίνων Δικαιωμάτων και των Θεμελιωδών Ελευθεριών και τη διάταξη για την προστασία της ιδιωτικής ζωής στο άρθρο 8. Όλα αυτά παραγράφονται εδώ και η παρέμβαση μίας δημόσιας αρχής πρέπει να υπόκειται σε εξαιρετικά αυστηρές προϋποθέσεις. Η άποψη της Επιτροπής Νομικών Θεμάτων θα πρέπει να ληφθεί υπόψη.
<P>
Το άλλο θέμα στο οποίο θα ήθελα να αναφερθώ είναι ότι το όλο ζήτημα συζητήθηκε σε μία διαδικασία ανταλλαγής γραπτών μηνυμάτων, και όχι σε σύνοδο των υπουργών δικαιοσύνης και εσωτερικών. Στο ζήτημα αυτό, απ' όσο γνωρίζω, δεν ακολουθήθηκαν οι κατάλληλες δημοκρατικές διαδικασίες. Δεν συζητήθηκε στα εθνικά κοινοβούλια. Επίσης νομίζω ότι είναι πολύ δυσοίωνο το γεγονός ότι η ημερήσια διάταξη προέβλεπε να συζητηθεί το ζήτημα αυτό την Πέμπτη το βράδυ, όταν όλοι γυρίζουν πίσω στην πατρίδα τους για να επιδοθούν στην προεκλογική τους εκστρατεία. Δεν έχει μείνει κανένας απολύτως εδώ να ακούσει τι γίνεται. Αυτό αποτελεί σοβαρό πλήγμα στο δικαίωμα των ανθρώπων στην προστασία της ιδιωτικής τους ζωής και στο δικαίωμα στην ελευθερία.
<P>
Ανέκαθεν, στα κράτη μέλη σε ολόκληρη την Ευρωπαϊκή Ένωση, αλλά και σε ολόκληρο τον κόσμο, όσοι θέλουν να περάσουν καταπιεστική νομοθεσία επικαλούνται το επιχείρημα ότι έχουμε να καταπολεμήσουμε σοβαρά εγκλήματα. Παραδείγματος χάρη, ένας από τους ομιλητές ανέφερε την παιδεραστία και άλλα παρόμοια στο Internet. Αυτό δεν σημαίνει ότι παραγράφεται το θεμελιώδες δικαίωμα των ανθρώπων στην προστασία της ιδιωτικής ζωής. Αυτό γίνεται εδώ. Χρειάζεται να γίνουν πολύ περισσότερες συζητήσεις για το θέμα αυτό, όχι μόνον εδώ, στο Ευρωπαϊκό Κοινοβούλιο, αλλά και στα εθνικά κοινοβούλια. Θα ήθελα να μάθω γιατί ασκήθηκε πίεση να διεκπεραιωθούν τα θέματα αυτά με τέτοιο τρόπο χωρίς τον κατάλληλο δημοκρατικό έλεγχο και τη δημόσια συζήτηση που έπρεπε να γίνει.

<SPEAKER ID=275 LANGUAGE="DE" NAME="Nassauer">
Κυρία Πρόεδρε, κυρίες και κύριοι, η αναφορά και μόνο του όρου «παρακολούθηση των τηλεπικοινωνιών» αρκεί για να εμφανισθούν στους ανάλογους κύκλους έννοιες όπως το αστυνομευόμενο κράτος και το κράτος παρακολούθησης, όπως εμφανίζονται τα σάλια στον διάσημο σκύλο του Παυλώφ. Αυτό που κατασκεύασε εδώ η Επιτροπή Νομικών Θεμάτων είναι μια τόσο ανεγκέφαλη βλακεία, που θα την συγχωρούσε κανείς το πολύ-πολύ σε έναν πρωτοετή φοιτητή στο πρώτο εξάμηνο. Από το δεύτερο εξάμηνο κι ύστερα, κάτι τέτοιο είναι καθαρή κακοήθεια. Ο συνάδελφος Schulz το επεσήμανε με απόλυτα επιτυχημένο τρόπο και ο συνάδελφος Schmid το έγραψε, ότι η σύσταση αυτή του Συμβουλίου δεν αλλάζει απολύτως τίποτα στο νομικό καθεστώς των κρατών μελών.
<P>
Οι νομικές προϋποθέσεις για μια επέμβαση στην τηλεφωνική επικοινωνία, για την παρακολούθηση, για τον έλεγχο της πρόσβασης στο Internet, μεταγράφονται τόσο πριν όσο και μετά το συγκεκριμένο ψήφισμα αποκλειστικά στην ευθύνη του εθνικού δικαίου. Το συγκεκριμένο ψήφισμα σκοπεύει στην ενοποίηση των τεχνικών προδιαγραφών, κι αυτό είναι αναγκαίο προκειμένου να υπάρξουν οι δυνατότητες παρακολούθησης για την πρόληψη του οργανωμένου εγκλήματος.
<P>
Θα σας δώσω ένα παράδειγμα. Είναι δυνατόν, π.χ., με τη βοήθεια ενός εικονικού τραπεζικού λογαριασμού να εισπράξει κανείς χρήματα από εκβιασμούς. Ο εκβιαστής ανοίγει έναν εικονικό τραπεζικό λογαριασμό και εισπράττει με τον τόπο αυτόν τα χρήματα, και όταν η πρόσβαση δεν μπορεί να ελεγχθεί, δεν μπορεί κανείς να τον καταστήσει υπόλογο και να του αποδώσει ευθύνη. Για τον λόγο αυτόν, είναι επιτακτική ανάγκη να αποκτήσουμε τώρα αυτές τις δυνατότητες. Το Συμβούλιο διατύπωσε μία σύσταση και έχει υποβληθεί εδώ ένα ψήφισμα, που είναι απαραίτητο για την καταπολέμηση του οργανωμένου εγκλήματος.
<P>
Ασφαλώς, τα κράτη μέλη θα τηρήσουν όλες τις προδιαγραφές κράτους δικαίου που πρέπει να υπάρχουν προκειμένου να καταγραφεί κάτι τόσο ευαίσθητο όσο η επέμβαση σε μια τηλεφωνική συνομιλία ή η πρόσβαση στο Internet. Όμως, πρέπει να λάβουμε υπ' όψιν τις δυνατότητες καταπολέμησης του οργανωμένου εγκλήματος.

<SPEAKER ID=276 NAME="Schulz">
Κυρία Πρόεδρε, δεν θέλω εδώ να ξεπεράσω χωρίς λόγο τον χρόνο, αλλά η κ. McKenna είπε δύο πράγματα, στα οποία πρέπει να αναφερθώ πολύ σύντομα. Ο συνάδελφος Schmid, τον οποίο αντικαθιστώ, δεν είναι απών από κακή πρόθεση. Η έκθεσή του προβλεπόταν για τις διαβουλεύσεις σήμερα το πρωί κι εκείνος σήμερα το απόγευμα δεν έχει κάποια πολιτική, αλλά μία ιδιωτική συνάντηση που δεν μπορεί να αναβληθεί. Σας παρακαλώ να τον συγχωρήσετε γι' αυτό και θεωρώ δεδομένο ότι η κριτική που άσκησε η κ. McKenna για την απουσία του ήταν απόρροια της άγνοιάς της για τη συγκεκριμένη περίσταση.
<P>
Το δεύτερο σημείο είναι ότι πρέπει να απορρίψω με αποφασιστικότητα ένα πράγμα: η αρμοδία επί της ουσίας επιτροπή αυτού του Κοινοβουλίου ονομάζεται Επιτροπή Πολιτικών Ελευθεριών και Εσωτερικών Υποθέσεων. Θεωρώ ότι κανένα άλλο Κοινοβούλιο σε ολόκληρο τον κόσμο δεν εργάζεται τόσο εντατικά όπως γίνεται όταν συζητούνται οι επεμβάσεις στις πολιτικές ελευθερίες κατά τη δημιουργία ενός νομικού χώρου στην Ευρώπη, πουθενά δεν δίδεται τόση προσοχή στον κατάλογο των θεμελιωδών και των ανθρωπίνων δικαιωμάτων όσο σ' αυτό το Κοινοβούλιο, και γνωρίζετε, κ. McKenna, ότι παράλληλα με το γεγονός ότι είμαι ο εκπρόσωπος της Ομάδας μου για τις εσωτερικές υποθέσεις, είμαι και αναπληρωτής πρόεδρος της υποεπιτροπής για τα ανθρώπινα δικαιώματα. Αρνούμαι κατηγορηματικά ότι η προσεκτική εργασία μας, αδιάφορο αν πρόκειται για τον συνάδελφο Nassauer, για μένα τον ίδιο ή για τον συνάδελφο Schmid, έχει ως στόχο να περάσει με το ζόρι κάτι που αντιτίθεται στη διασφάλιση των θεμελιωδών δικαιωμάτων μεμονωμένων ανθρώπων στην Ευρωπαϊκή Ένωση. Θεωρώ ότι αυτό πάει πολύ και θα σας παρακαλούσα, ακριβώς επειδή σας εκτιμώ πολύ ως συνάδελφο, μελλοντικά να σκεφτόσαστε καλύτερα αν μπορείτε να στηρίξετε αυτά που λέτε στη μορφή που τα λέτε.

<SPEAKER ID=277 LANGUAGE="EN" NAME="McKenna">
Κυρία Πρόεδρε, πρόκειται για ένα θέμα διαδικασίας. Εγώ δεν επέκρινα τον κ. Schmid επειδή δεν είναι εδώ. Δεν ανέφερα το όνομά του. Μιλούσα για τον κ. Florio, επειδή αυτός ήταν ο συντάκτης γνωμοδότησης της Επιτροπής Νομικών Θεμάτων. Η Επιτροπή Νομικών Θεμάτων έχει αντίθετη άποψη από την Επιτροπή Πολιτικών Ελευθεριών.

<SPEAKER ID=278 NAME="Marνn">
Κυρία Πρόεδρε, θα επιθυμούσα καταρχάς να συγχαρώ τον κ. Schmid για την εξαιρετική του έκθεση με θέμα τη νόμιμη παρακολούθηση των τηλεπικοινωνιών.
<P>
Η Επιτροπή συμφωνεί με το Κοινοβούλιο στο ότι το συγκεκριμένο θέμα είναι ιδιαίτερα σημαντικό, ιδίως εάν συνυπολογίσουμε το γεγονός ότι, στην Ευρώπη, ο κόσμος των τηλεπικοινωνιών σημειώνει διαρκώς γοργές και επαναστατικές αλλαγές.
<P>
Από τη μια, θα πρέπει να λάβουμε υπόψη μας τις εύλογες ανησυχίες των αστυνομικών αρχών. Η ανάπτυξη των τηλεπικοινωνιών μέσω Internet δεν θα πρέπει να μειώσει την ικανότητα των κρατών μελών να καταπολεμούν την εγκληματικότητα και να προασπίζουν την εθνική τους ασφάλεια. Από την άλλη, παρατηρείται μία εντυπωσιακή ανάπτυξη των υπηρεσιών τηλεπικοινωνιών, κυρίως του Internet. Οι εταιρείες πληροφορικής ήδη παράγουν άνω του 5 % του Ακαθάριστου Εγχωρίου Προϊόντος της Ευρωπαϊκής Ένωσης. Προσφέρουν εργασία σε πάνω από τέσσερα εκατομμύρια άτομα και δημιουργούν νέες θέσεις απασχόλησης με ρυθμούς κατά πολύ μεγαλύτερους από οποιονδήποτε άλλον τομέα της οικονομίας της Ευρωπαϊκής Ένωσης. Κατά συνέπεια, εκδηλώνεται στην Ένωση έντονο και εύλογο ενδιαφέρον ώστε, στην εποχή των πληροφοριών, να διατηρηθεί η Ευρωπαϊκή Ένωση στην πρωτοπορία.
<P>
Επιπλέον, η ικανότητά μας να κατοχυρώσουμε την εμπιστοσύνη των χρηστών στις υπηρεσίες τηλεπικοινωνιών αποτελεί θεμελιώδη παράγοντα ώστε ο συγκεκριμένος τομέας να συνεχίσει να επεκτείνεται. Επομένως, η Ευρωπαϊκή Επιτροπή θεωρεί νευραλγικής σημασίας υπόθεση την επίτευξη μίας σωστής ισορροπίας ανάμεσα στα διάφορα συμφέροντα που διακυβεύονται. Εμείς πιστεύουμε πως μια τέτοια ισορροπία θα μπορέσει να επιτευχθεί μόνον μέσω του ειλικρινούς διαλόγου μεταξύ των αστυνομικών αρχών, των παρόχων υπηρεσιών και του κλάδου.
<P>
Όπως επισημαίνεται τόσο στην έκθεση του κ. Schmid όσο και στη γνωμοδότηση της Επιτροπής Νομικών θεμάτων και Δικαιωμάτων των Πολιτών, υπάρχουν μια σειρά ζητήματα στα οποία πρέπει να εμβαθύνουμε. Όπως, λόγου χάρη, είναι αναγκαίο να αποσαφηνίσουμε ποιες είναι οι υποχρεώσεις των παρόχων υπηρεσιών και να διασφαλίσουμε την εμπιστευτικότητα των τηλεπικοινωνιών.
<P>
Η Επιτροπή θα επιθυμούσε να ξεκινήσει μία ευρεία συζήτηση σχετικά με τις αναγκαίες προδιαγραφές και σχετικά με τον πιο αποδοτικό τρόπο τήρησης αυτών των προδιαγραφών. Η Επιτροπή θα είχε τη δυνατότητα να υποβάλει διάφορες σχετικές προτάσεις στο πλαίσιο μιας τέτοιας συζήτησης, αξιοποιώντας εξ ολοκλήρου τις νέες δυνατότητες που παρέχει η Συνθήκη του Αμστερνταμ. Μόνον έτσι θα μπορέσουμε να διαφυλάξουμε την ανάπτυξη της κοινωνίας των πληροφοριών.

<SPEAKER ID=279 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.
<P>
Η συνεδρίαση λήγει στις 19.00.

