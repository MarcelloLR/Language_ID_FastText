<CHAPTER ID="017">
Πράξη Ενιαίας Αγοράς (συζήτηση) 
<SPEAKER ID="164" NAME="Πρόεδρος">
Το επόμενο σημείο στην ημερήσια διάταξη είναι η δήλωση της Επιτροπής με θέμα: Πράξη Ενιαίας Αγοράς.
<SPEAKER ID="165" NAME="Michel Barnier" LANGUAGE="FR">
Κυρία Πρόεδρε, κυρίες και κύριοι, είμαι στην ευχάριστη θέση να παρουσιάσω επισήμως στους βουλευτές του Σώματος την ανακοίνωση της Επιτροπής σχετικά με την Πράξη για την Ενιαία Αγορά που εγκρίθηκε στις 27 Οκτωβρίου, και να τη συζητήσω εδώ μαζί σας. Ξεκινήσαμε μάλιστα τις συζητήσεις μας χθες, με την προτροπή του κ. Harbour και του κ. Grech, αλλού μεν, αλλά με πολλές εκατοντάδες πολιτικούς, οικονομικούς και κοινωνικούς φορείς που δραστηριοποιούνται σε ευρωπαϊκό, εθνικό και περιφερειακό επίπεδο.
<P>
Πρόκειται για ένα σημαντικό έγγραφο. Είναι σημαντικό, κυρίες και κύριοι, διότι πιστεύουμε πως η Ευρώπη καλείται να λογοδοτήσει σε πολλά μέτωπα. Ο εξωτερικός κόσμος αναρωτιέται για τους λόγους στους οποίους οφείλονται οι κρίσεις. Βιώνουμε μια απίστευτα σκληρή χρηματοπιστωτική κρίση τα τελευταία δύο χρόνια, και οι πολλές οικονομικές, κοινωνικές και ανθρώπινες επιπτώσεις της εξακολουθούν να γίνονται αισθητές σε όλες τις χώρες μας. Υπάρχει αφενός η οικονομική κρίση γενικά, και αφετέρου άλλες κρίσεις που δεν έχουμε την πολυτέλεια να παραβλέψουμε, παρότι μιλάμε λιγότερο για αυτές, όπως η επισιτιστική κρίση. Περίπου ένα δισεκατομμύριο άνθρωποι κινδυνεύουν να πεθάνουν από την πείνα ή τη λειψυδρία. Έπειτα, υπάρχει και η περιβαλλοντική κρίση, που είναι πιθανότατα η χειρότερη.
<P>
Πρέπει να απαντήσουμε σε αυτές τις ερωτήσεις· εκτός, όμως, από αυτές τις ερωτήσεις εξωτερικής φύσεως, υπάρχουν και ερωτήσεις εσωτερικής φύσεως. " σημαντικότερη από αυτές είναι αδιαμφισβήτητα η ερώτηση που θέτουν οι ευρωπαίοι πολίτες, οι οποίοι δεν καταλαβαίνουν, οι οποίοι συχνά ανησυχούν και μερικές φορές θυμώνουν, οι οποίοι δεν έχουν πειστεί ακόμη και έχουν απορίες όσον αφορά αυτήν τη μεγάλη ενιαία αγορά που αποτελούσε και αποτελεί τον ακρογωνιαίο λίθο από τη σύσταση της Ευρωπαϊκής Κοινότητας Άνθρακα και Χάλυβα το 1950 - αυτήν τη μεγάλη ευρωπαϊκή αγορά που οικοδομούμε μαζί υπομονετικά.
<P>
Το ερώτημα που τίθεται από τους πολίτες μας, από τις μικρομεσαίες επιχειρήσεις, είναι το εξής: τι έχει να μας προσφέρει αυτή η ενιαία αγορά; Τι κάνει η Ευρώπη για εμάς; Πρέπει να δώσουμε θετική απάντηση σε αυτό το ερώτημα, πράγμα που δεν συμβαίνει πάντοτε.
<P>
Αυτό ήταν το συμπέρασμα του Mario Monti στην έκθεση που του ανέθεσε ο Πρόεδρος Barroso, μια έκθεση που συζητήσατε πολλές φορές και η οποία περιλαμβάνει πολλά χρήσιμα πορίσματα. Παραδείγματος χάρη, ο Mario Monti αναφέρει ότι η ενιαία αγορά είναι πιο αναγκαία από ποτέ και παρόλα αυτά λιγότερο δημοφιλής από ποτέ. Κυρίες και κύριοι, είμαστε πολιτικοί, ο καθένας με τη δική του εντολή, και όταν ακούμε τέτοιου είδους συμπεράσματα, πρέπει να πασχίζουμε να διασφαλίσουμε ότι το αναγκαίο θα γίνει δημοφιλές και, εν πάση περιπτώσει, ότι θα λάβει υποστήριξη και θα γίνει καλύτερα αντιληπτό.
<P>
Για αυτό, ενόψει όλων αυτών των κρίσεων και των ερωτημάτων και σύμφωνα με την εντολή μας, θέλαμε να παράσχουμε μια πρακτική συνέχεια στα πορίσματα του Mario Monti, και στα συνεπή πράγματι πορίσματα στα οποία κατέληξε επίσης το παρόν Κοινοβούλιο, υπό την καθοδήγηση του κ. Grech, τον οποίο ευχαριστώ, όσον αφορά την ατελή, ελλιπή και περιστασιακά απογοητευτική λειτουργία αυτής της μεγάλης ενιαίας αγοράς.
<P>
Ως εκ τούτου, το έγγραφο που σας παρουσιάζουμε σήμερα, κυρία Πρόεδρε, κυρίες και κύριοι, είναι ένα πρωτότυπο έγγραφο. Δεν είναι κάτι που μπορεί να γίνει αποδεκτό ή να απορριφθεί. Περιέχει ένα σχέδιο δράσης αντί για μια νομοθετική πρόταση, ένα σχέδιο δράσης το οποίο επί του παρόντος περιλαμβάνει 50 προτάσεις τις οποίες θέτουμε υπό συζήτηση, που αποσκοπούν όλες στη βελτίωση του τρόπου λειτουργίας της ενιαίας αγοράς προς όφελος των μικρομεσαίων επιχειρήσεων, της ανάπτυξης και των πολιτών. Όπως έχω αναφέρει συχνά και στο παρελθόν, η αγορά αυτή συνιστά ένα μέσο προώθησης της ανάπτυξης και της κοινωνικής προόδου, όχι το αντίστροφο.
<P>
Πριν από λίγο συζητούσαμε για την οδηγία για τα αμοιβαία κεφάλαια κινδύνου και τα κεφάλαια ιδιωτικών συμμετοχών. Επιτρέψτε μου να πω ότι διαθέτουμε μια πολύ σαφή στρατηγική, την οποία σκοπεύω να ακολουθήσω πεισματικά για πέντε χρόνια. Όπως σας δήλωσα στις 13 Ιανουαρίου, θέλουμε και προτιθέμεθα να διασφαλίσουμε ότι οι χρηματοπιστωτικές υπηρεσίες και οι χρηματοπιστωτικές αγορές, που συνιστούν στοιχεία ζωτικής σημασίας, θα τεθούν και πάλι στην υπηρεσία της πραγματικής οικονομίας, όχι το αντίστροφο. Κατ' αυτόν τον τρόπο, θα διασφαλίσουμε ότι η πραγματική οικονομία και η ενιαία αγορά που την υποστηρίζει εξυπηρετούν την ανάπτυξη και την κοινωνική πρόοδο.
<P>
" στρατηγική μας για την ανάπτυξη, που συνάδει με τη στρατηγική 2020, είναι σχεδιασμένη με γνώμονα τη βελτίωση της λειτουργίας της ενιαίας αγοράς. " αγορά αυτή πρέπει να γίνει αισθητή ως η πλατφόρμα πάνω στην οποία χτίζεται η ευρωπαϊκή οικονομία. Είμαστε πεπεισμένοι ότι αν αυτή η πλατφόρμα μπορέσει να λειτουργήσει καλύτερα από ό,τι σήμερα -που αυτός είναι ο στόχος του σχεδίου δράσης- τότε και όλα όσα έχουν χτιστεί επάνω της -ιδιωτικές και δημόσιες πρωτοβουλίες, τοπικές, περιφερειακές, εθνικές και ευρωπαϊκές πρωτοβουλίες, οι δραστηριότητες των ενώσεων και όλων των υπολοίπων φορέων της αγοράς- θα λειτουργούν επίσης καλύτερα.
<P>
Θέλουμε να ανταποκριθούμε σε αυτά τα ερωτήματα και τις προκλήσεις συνεργαζόμενοι με τις επιχειρήσεις, ώστε να επιτύχουμε ισχυρή, βιώσιμη και δίκαιη ανάπτυξη. Προτείνουμε διάφορα μέτρα που επικεντρώνονται ειδικά στην καινοτομία και στις μικρομεσαίες επιχειρήσεις.
<P>
" Πράξη για την Ενιαία Αγορά περιλαμβάνει το μείζον ζήτημα του διπλώματος ευρεσιτεχνίας, που συζητάμε επί του παρόντος στο Συμβούλιο Ανταγωνιστικότητας υπό τη βελγική Προεδρία - εξού και οι επιπλοκές στο πρόγραμμά μου, κυρία Πρόεδρε. Γενικότερα, θέλουμε να καταστήσουμε το όλο κανονιστικό και φορολογικό περιβάλλον περισσότερο ευέλικτο για τις επιχειρήσεις και να διευκολύνουμε την πρόσβαση στη χρηματοδότηση που χρειάζονται για να υποστηρίξουν τις επενδύσεις τους.
<P>
Τέλος, όσον αφορά την προώθηση της ευρωπαϊκής ανταγωνιστικότητας, θέλουμε να ενισχύσουμε την εξωτερική στρατηγική μας σε πνεύμα αμοιβαιότητας και κοινού οφέλους.
<P>
Προκειμένου να διασφαλιστεί ότι οι ευρωπαίοι πολίτες βρίσκονται στο επίκεντρο της ενιαίας αγοράς, η Επιτροπή θέλει να δείξει ότι η αγορά δεν συνιστά φραγμό στην ανάπτυξη υπηρεσιών κοινής ωφέλειας και μειζόνων υποδομών. Θα καταρτίσουμε μια ανακοίνωση που σίγουρα θα υποστηριχθεί, θα ενισχυθεί και θα βελτιωθεί με τη συνεισφορά του Κοινοβουλίου: μια ανακοίνωση για τις υπηρεσίες κοινής ωφέλειας και τις δημόσιες υπηρεσίες. Θέλουμε να καταστήσουμε σαφές ότι η ενιαία αγορά σέβεται τα κοινωνικά δικαιώματα που κατοχυρώνονται στον Χάρτη των Θεμελιωδών Δικαιωμάτων, ότι μπορεί να προσφέρει νέες ευκαιρίες ανάπτυξης σε κοινωνικά καινοτόμες επιχειρήσεις που εξυπηρετούν τους ευρωπαίους εργαζόμενους και καταναλωτές εξίσου.
<P>
Περνάμε τώρα στο τρίτο κεφάλαιο της Πράξης για την Ενιαία Αγορά. Αυτή η ολοκληρωμένη προσέγγιση έχει νόημα μόνον όταν εντάσσεται στο πλαίσιο της βελτίωσης της διακυβέρνησης, μέσω της αύξησης του διαλόγου και της συνεργασίας με τις επιχειρήσεις και τους συμπολίτες μας, αλλά και μεταξύ των ευρωπαϊκών θεσμικών οργάνων, των κρατών μελών, των περιφερειακών και τοπικών αρχών και μέσω της βελτίωσης του κοινωνικού διαλόγου. Πεποίθησή μας, καθ' όλη τη διάρκεια της συνεργασίας μας μαζί σας, είναι ότι η ανταπόκρισή μας στην πρόκληση της ανταγωνιστικότητας, στην πρόκληση της επίτευξης της ανάπτυξης που προσδοκούν οι ευρωπαίοι πολίτες, απαιτεί τη βοήθεια κάθε πολίτη και κάθε επιχείρησης ανεξαιρέτως. Απαιτεί τη βοήθεια κάθε κοινότητας ανεξαιρέτως.
<P>
Αυτός είναι, επομένως, ο στόχος της ευρωπαϊκής δημόσιας συζήτησης διάρκειας τεσσάρων μηνών που θέλουμε να διεξαγάγουμε μαζί σας. Πολλοί Επίτροποι, 13 εξ ημών, εργάστηκαν για την Πράξη για την Ενιαία Αγορά -και τους ευχαριστώ για αυτό- η οποία εγκρίθηκε από την Επιτροπή έπειτα από μακρές εσωτερικές συζητήσεις. Το ζήτημα αυτό αποτελεί μία από τις ύψιστες προτεραιότητές μας και θέτουμε υπό συζήτηση αυτές τις 50 προτάσεις. Θα ακούσουμε προσεκτικά ό,τι έχουν να πουν τα διάφορα θεσμικά όργανα και οι διάφοροι εταίροι μας, και όταν ολοκληρωθούν οι διαβουλεύσεις μας, πιθανόν τον Φεβρουάριο, θα οριστικοποιήσουμε τον κατάλογο των δεσμεύσεων επί των οποίων οι αρμόδιοι Επίτροποι θα αναλάβουν να υποβάλουν προτάσεις το αργότερο εντός δύο ετών. Ως εκ τούτου, το 2012, όταν θα γιορτάζουμε την 20ή επέτειο της ενιαίας αγοράς, 20 χρόνια μετά τις δεσμεύσεις και τις προτάσεις του Jacques Delors, η επέτειος αυτή δεν θα σηματοδοτηθεί από νοσταλγία ή μελαγχολία -δεν έχει καμία θέση τώρα η νοσταλγία- αλλά μάλλον από προνοητικότητα και δυναμισμό.
<P>
Για αυτό θέτουμε σε κίνηση τις καταστάσεις σήμερα, όπως κάναμε και χθες. Για τέσσερις μήνες, οι συνάδελφοί μου και εγώ θα συντονίζουμε την ευρωπαϊκή δημόσια συζήτηση που ξεκίνησε σήμερα στο Ευρωπαϊκό Κοινοβούλιο. Θα επιδιώξουμε να διαδραματίσουμε εποικοδομητικό και ιδιαίτερα εμφατικό ρόλο σε αυτήν.
<SPEAKER ID="166" NAME="Andreas Schwab" LANGUAGE="DE">
Κυρία Πρόεδρε, κύριε Επίτροπε, κυρίες και κύριοι, αυτήν την εβδομάδα, στο λεγόμενο Φόρουμ Ενιαίας Αγοράς, συζητήσαμε την πρόταση της Ευρωπαϊκής Επιτροπής που αποσκοπεί να οδηγήσει σε μια άκρως ανταγωνιστική κοινωνική οικονομία της αγοράς στην Ευρώπη. Και οι τρεις έννοιες -ανταγωνιστικότητα, κοινωνική οικονομία και οικονομία της αγοράς- είναι σημαντικές για εμάς στο πλαίσιο αυτό και επικροτούμε ρητά το γεγονός ότι ο αρμόδιος για την εσωτερική αγορά Επίτροπος, κ. Michel Barnier, έχει κατορθώσει να αναζωογονήσει την οριζόντια ή, όπως την περιέγραψε στην έκθεσή του ο κ. Grech, ολιστική προσέγγιση που επιθυμούμε για την ενιαία αγορά. Πιστεύουμε ότι πρόκειται για ένα μεγάλο βήμα, αλλά πιστεύουμε επίσης ότι απαιτούνται περαιτέρω μικρά βήματα για να ολοκληρωθεί πραγματικά η οριζόντια προσέγγιση αυτού του νομοθετικού σχεδίου. Σε αυτό το σημείο υπεισέρχεται το Ευρωπαϊκό Κοινοβούλιο.
<P>
" συμμετοχή αυτή του Ευρωπαϊκού Κοινοβουλίου θα στεφθεί με επιτυχία μόνον αν βρεθούμε σε θέση που θα μπορούμε να ξεπεράσουμε τις τεχνικές, θεσμικές και πολιτικές διαφορές που συνεπάγεται ένα τέτοιου είδους νομοθετικό σχέδιο, διότι μόνο τότε θα κατορθώσουμε να εκμεταλλευτούμε στο έπακρο τις νομοθετικές δυνατότητες που ενυπάρχουν σε αυτήν την πρόταση. Αυτό θέλουμε να κάνουμε.
<P>
Είμαι βέβαιος ότι η δημόσια ακρόαση με τη συμμετοχή των πολιτών και των ενδιαφερόμενων μερών μπορεί να βοηθήσει ώστε να συνεισφέρουν όλοι σε αυτήν τη νομοθετική πρόταση και να αισθάνονται ότι μπορούν να διαδραματίσουν τον δικό τους ρόλο στη λήψη αποφάσεων σχετικά με το τελικό αποτέλεσμα αυτής της νομοθετικής πρότασης. Επίτροπε Barnier, το Κοινοβούλιο θα διαδραματίσει τον δικό του ρόλο στην επίτευξη αυτού του στόχου. Θέλουμε να αναθεωρήσουμε το πρόγραμμα των 50 προτάσεων, θέλουμε να θέσουμε προτεραιότητες, θέλουμε να συμβάλουμε στη διασφάλιση της συμμετοχής όλων των επιτροπών του Ευρωπαϊκού Κοινοβουλίου και της επίτευξης της θεσμικής συναίνεσης που απαιτεί η εν λόγω νομοθετική πράξη.
<P>
Σε τελική ανάλυση, κυρίες και κύριοι, πρέπει να κατορθώσουμε να διασφαλίσουμε ότι όλοι θα έχουν τη θέση τους σε αυτήν την ενιαία αγορά και ότι θα μπορούμε όλοι να επωφεληθούμε από κοινού από τη συνεργασία στο πλαίσιο αυτής της ενιαίας αγοράς. Θέλουμε να το καταστήσουμε φανερό αυτό μέχρι το 2012 -για την 20ή επέτειο της ενιαίας αγοράς- και θα εργαστούμε σκληρά για να το επιτύχουμε.
<SPEAKER ID="167" NAME="Evelyne Gebhardt" LANGUAGE="DE">
Κυρία Πρόεδρε, σας ευχαριστώ, Επίτροπε Barnier, για το έργο που επιτελέσατε. Δεν ήταν εύκολη η δουλειά σας και συμπεριλάβατε μέρος των όσων περιέγραψε ο καθηγητής Monti στην έκθεσή του και συνέταξε ο κ. Grech για το Ευρωπαϊκό Κοινοβούλιο. Βλέπουμε επίσης στοιχεία των εκθέσεων αυτών εδώ, καθώς και την προσπάθεια υιοθέτησης της ολιστικής προσέγγισης, που δεν έχει αποβεί τόσο επιτυχής όσο φανταζόμασταν, αλλά ακολουθεί, ωστόσο, τον σωστό δρόμο. Είναι επίσης πολύ σημαντικό το γεγονός ότι καταστήσατε απολύτως σαφές ότι επιχειρείτε να κάνετε πραγματικότητα τα κοινωνικά δικαιώματα των πολιτών, τα οποία πρέπει, ασφαλώς, να βρίσκονται στο επίκεντρο της νομοθεσίας της Ευρωπαϊκής Ένωσης. Εντούτοις, εξ ονόματος της Ομάδας μου, οφείλω να ομολογήσω ότι θεωρούμε πως ορισμένα σημεία του κειμένου είναι υπερβολικά αόριστα, υπερβολικά απλά ή υπερβολικά επουσιώδη, ή ελλείπουν εντελώς, διότι μία από τις καίριες απαιτήσεις που είχαμε διατυπώσει, με την οποία συμφωνήσατε και εσείς, ήταν να συμπεριληφθεί μια κοινωνική ρήτρα σε όλους τους σημαντικούς τομείς της ευρωπαϊκής πολιτικής. Δεν μπορούμε να εντοπίσουμε αυτήν την κοινωνική ρήτρα. Θα μπορούσε να μας ικανοποιήσει μια δέσμευση για τη διεξαγωγή εκτιμήσεων των κοινωνικών επιπτώσεων. Εντούτοις, μια κοινωνική ρήτρα σημαίνει πολλά περισσότερα από αυτά που βλέπουμε εδώ σε αυτό το κείμενο. Θα προσπαθήσουμε να σας βοηθήσουμε ώστε να σημειωθεί πρόοδος προς τη σωστή κατεύθυνση, καθώς αυτό είναι πολύ σημαντικό για εμάς.
<P>
Υπάρχει άλλο ένα σημείο που θεωρώ αρκετά προβληματικό και το οποίο ήταν εξίσου σημαντικό για την Ομάδα μας. Ζητούμε μέσα συλλογικής έννομης προστασίας. Θέλουμε μέσα συλλογικής έννομης προστασίας για τους πολίτες, ώστε να είναι επίσης πραγματικά σε θέση να ασκούν τα δικαιώματά τους στο πλαίσιο της προστασίας των καταναλωτών. Αναγγείλατε εξ ονόματος της Ευρωπαϊκής Επιτροπής ότι πρόκειται να διεξαχθούν περαιτέρω μελέτες. Μελέτες διεξάγονται εδώ και τρία χρόνια στον τομέα αυτόν. Πιστεύω ότι είναι καιρός να προχωρήσουμε και να λάβουμε πράγματι μια νομοθετική πρόταση από εσάς, όχι απλώς άλλη μία πρόταση για τη διεξαγωγή μιας μελέτης, προκειμένου να δούμε πώς μπορούμε να προχωρήσουμε από εδώ και πέρα.
<P>
Όπως βλέπετε, υπάρχουν ορισμένα πράγματα με τα οποία είμαστε ικανοποιημένοι· με κάποια άλλα πράγματα, όμως, δεν είμαστε και τόσο ευχαριστημένοι και θα εργαστούμε σκληρά μαζί με εσάς, με το Συμβούλιο και τους συναδέλφους βουλευτές των υπόλοιπων Ομάδων για να διασφαλίσουμε ότι θα καταλήξουμε τελικά σε ένα πραγματικά ικανοποιητικό κείμενο.
<SPEAKER ID="168" NAME="Jürgen Creutzmann" LANGUAGE="DE">
Κυρία Πρόεδρε, Επίτροπε Barnier, κυρίες και κύριοι, η μεγαλύτερη ενιαία αγορά στον κόσμο από άποψη οικονομικής ισχύος έχει εξελιχθεί στην εποχή της παγκοσμιοποίησης σε καίριο γεωγραφικό πλεονέκτημα για την Ευρωπαϊκή Ένωση. Για αυτό είναι τόσο σημαντικό να αντισταθούμε στις τάσεις προστατευτισμού και να επεκτείνουμε περαιτέρω την ενιαία αγορά. Δεδομένων των υπερβολικά χρεωμένων εθνικών προϋπολογισμών, το μόνο που απομένει να κάνει η Ευρώπη είναι να ενισχύσει την οικονομία μέσω διαρθρωτικών μεταρρυθμίσεων. Από τη σύστασή της το 1992, η ενιαία αγορά έχει δημιουργήσει ήδη πρόσθετη ανάπτυξη της τάξεως του 1,85%. " υλοποίηση των μέτρων που έχουν αναγγελθεί αποσκοπεί στην επίτευξη περαιτέρω ανάπτυξης 2 έως 4%.
<P>
Μπορούμε να χωρίσουμε τις 50 προτάσεις της Επιτροπής για πρωτοβουλίες της ενιαίας αγοράς σε τρεις κατηγορίες: πρώτον, στις πολλές συγκεκριμένες προτάσεις που θα ενισχύσουν, σε κάθε περίπτωση, την ενιαία αγορά για τις επιχειρήσεις και τους πολίτες. Οι προτάσεις αυτές περιλαμβάνουν την υλοποίηση μιας πλήρως λειτουργικής εσωτερικής αγοράς ενέργειας, η οποία είναι ιδιαίτερα σημαντική για την Ευρώπη ως οικονομικό και βιομηχανικό κέντρο. Έπειτα είναι η ευρωπαϊκή επαγγελματική ταυτότητα και το ευρωπαϊκό διαβατήριο δεξιοτήτων για τη διευκόλυνση της κινητικότητας στην Ευρωπαϊκή Ένωση, που θα αποκτούν ολοένα και μεγαλύτερη σημασία στο μέλλον για τη διατήρηση της ανταγωνιστικότητας της Ευρώπης σε έναν παγκοσμιοποιημένο κόσμο, καθώς και η ενίσχυση του ηλεκτρονικού εμπορίου μέσω καλύτερης διαχείρισης των δικαιωμάτων πνευματικής ιδιοκτησίας και νέων κατευθυντήριων γραμμών για την αποτελεσματική εφαρμογή της οδηγίας για τις υπηρεσίες με στόχο τη δημιουργία νέων θέσεων εργασίας.
<P>
Δεύτερον, υπάρχουν, ωστόσο, και πολλές προτάσεις των οποίων η διατύπωση είναι υπερβολικά αόριστη με αποτέλεσμα να μην είμαστε ακόμη σε θέση να τις αξιολογήσουμε. Ως εκ τούτου, θα πρέπει να περιμένουμε τις συγκεκριμένες προτάσεις της Επιτροπής. Συμπεριλαμβάνω σε αυτές την αναθεώρηση των κανόνων της ΕΕ για τις δημόσιες συμβάσεις, τα μέτρα για τις υπηρεσίες κοινής ωφέλειας καθώς και -κυρία Gebhardt- τις διαβουλεύσεις για μια ευρωπαϊκή προσέγγιση στο ζήτημα των μέσων συλλογικής έννομης προστασίας. Δεν ξέρω κατά πόσον θα πρέπει να ακολουθήσουμε τον ίδιο εσφαλμένο δρόμο που ακολούθησαν οι "νωμένες Πολιτείες.
<P>
Τρίτον, η ανακοίνωση περιέχει επίσης προτάσεις οι οποίες, κατά τη γνώμη μου, είναι αντιπαραγωγικές όσον αφορά την ενίσχυση της ενιαίας αγοράς, διότι επιβαρύνουν τις επιχειρήσεις με πρόσθετη γραφειοκρατία. Πρέπει, επομένως, να συζητήσουμε αυτές τις προτάσεις και είμαστε έτοιμοι να το πράξουμε.
<SPEAKER ID="169" NAME="Emilie Turunen" LANGUAGE="EN">
Κυρία Πρόεδρε, συζητούμε σήμερα τη σημαντικότερη ίσως, κατά την άποψή μου, πράξη της ΕΕ για τα προσεχή έτη. Στο πλαίσιο της μεταρρύθμισης της ενιαίας αγοράς, μας δίνεται μια πραγματική ευκαιρία να μεταμορφώσουμε την Ευρώπη σε μια πιο κοινωνική και βιώσιμη Ένωση· επομένως, το ερώτημα είναι το εξής: κατορθώνει η ανακοίνωση αυτή να μας κατευθύνει προς μια πιο οικολογική και κοινωνικά δίκαιη εσωτερική αγορά;
<P>
Πιστεύω πως δεν έχουμε φτάσει ακόμη εκεί. Επιτρέψτε μου να αναφέρω δύο παραδείγματα· καταρχάς, την πρόταση 29. Στο σημείο αυτό, πρέπει να σας ρωτήσω, κύριε Barnier, πού διασφαλίζεται το δικαίωμα στην απεργία; Πού διασφαλίζεται ότι τα θεμελιώδη κοινωνικά δικαιώματα δεν θα ανατραπούν από τις ελευθερίες της αγοράς; Γνωρίζω ότι υπάρχουν διαφορετικές θέσεις στην Επιτροπή επί του θέματος αυτού και θα ήθελα να σας ρωτήσω πολύ ευθέως: αληθεύει ότι, μεταξύ άλλων, οι Επίτροποι της Δανίας, της Σουηδίας, της Γερμανίας και του "νωμένου Βασιλείου εναντιώθηκαν στην πρότασή σας για την εισαγωγή μιας κοινωνικής ρήτρας; Αν ισχύει κάτι τέτοιο, κύριε Επίτροπε, θα πρέπει να γνωρίζετε ότι έχετε την υποστήριξη αυτού του Σώματος, διότι η επίτευξη αυτών των διασφαλίσεων θα επέφερε πραγματική συμφιλίωση.
<P>
Ένα δεύτερο παράδειγμα σημείου που χρήζει βελτίωσης είναι η πρόταση 19, η θέσπιση κοινής ενοποιημένης φορολογικής βάσης για τις εταιρείες. Εμείς στην Ομάδα των Πρασίνων το ζητούμε αυτό εδώ και πολύ καιρό· θα έπρεπε, επομένως, να είμαστε ικανοποιημένοι. Το πρόβλημα, όμως, για εμάς προκύπτει όταν διαβάζουμε το κείμενο. Λέει ότι η ΚΕΦΒΕ θα πρέπει να αποσκοπεί στην εξάλειψη του κατακερματισμού για τις επιχειρήσεις. Ακούστε. Πιστεύω πως το μείζον πρόβλημα σε σχέση με τη φορολογία των επιχειρήσεων στην Ευρώπη δεν είναι ο κατακερματισμός, αλλά ο διαρκής και μη υγιής ανταγωνισμός προς τα κάτω μεταξύ των κρατών μελών. Αυτό συμβαίνει εδώ και 15 χρόνια. Δεν είναι παράξενο που αντιμετωπίζουμε προβλήματα με τη χρηματοδότηση της ευημερίας μας σήμερα.
<P>
Πιστεύω ότι ο στόχος της ΚΕΦΒΕ θα πρέπει να είναι η εξάλειψη του μη υγιούς ανταγωνισμού στην Ευρώπη. Αυτό είναι το πραγματικό πρόβλημα. Επιπλέον, θεωρώ ότι πρέπει να προχωρήσουμε πέρα από την πρόταση αυτήν τη στιγμή, καθιστώντας την εσωτερική αγορά πιο οικολογική, χρησιμοποιώντας, για παράδειγμα, "πράσινες" συμβάσεις. Πιστεύω ότι μπορούμε να επιτύχουμε πολλά περισσότερα έτσι. Επομένως, κύριε Barnier, πιστεύω ότι έχουμε πολλή δουλειά μπροστά μας. Ανυπομονώ για αυτό και σας ευχαριστώ που μας καλέσατε να συμμετάσχουμε σε αυτήν την πολύ ευρεία συζήτηση. Το εκτιμούμε.
<SPEAKER ID="170" NAME="Malcolm Harbour" LANGUAGE="EN">
Κυρία Πρόεδρε, πιστεύω πως είναι σημαντικό να αναλογιστούμε ότι το σκεπτικό ενός φιλόδοξου προγράμματος για την αντιμετώπιση της ολοκλήρωσης της ενιαίας αγοράς -ή των κινήσεών μας προς την ολοκλήρωση, καθώς θεωρώ ότι πρόκειται για ένα εγχείρημα που δεν πρόκειται ποτέ να ολοκληρωθεί- δεν υπήρχε στη στρατηγική ΕΕ 2020. Ούτε και στο πρόγραμμά σας υπήρχε όταν βρεθήκατε εδώ για την ακρόασή σας πέρυσι. Πιστεύω ότι αυτό αντικατοπτρίζει την πολιτική ώθηση που κρύβεται πίσω από την ανάγκη ολοκλήρωσης της ενιαίας αγοράς και αύξησης του κύρους της που δημιουργήθηκε από την απόφαση του Προέδρου Barroso να ζητήσει από τον κ. Mario Monti να εξετάσει το ζήτημα και να ζητήσει από την επιτροπή μας, υπό την ηγεσία του κ. Louis Grech, να εξετάσει ταυτόχρονα το ζήτημα.
<P>
Χαιρόμαστε πραγματικά που αναλάβατε την πρωτοβουλία να προχωρήσετε το θέμα. Πήρατε μια γεύση από κάποιες από τις συζητήσεις που θα ακολουθήσουν. Πιστεύω ότι πρέπει να το θεωρήσουμε αυτό μια κατάλληλη ευκαιρία για να καταπιαστούμε με ό,τι χρειάζεται απεγνωσμένα η Ευρώπη: οικονομική ανάπτυξη, θέσεις εργασίας, έναν δυναμικό τομέα μικρών επιχειρήσεων, περισσότερη καινοτομία, αποδοτικότερες δημόσιες συμβάσεις - αυτά είναι τα στοιχεία βάσει των οποίων θα μας κρίνουν οι πολίτες μας. Αν κατορθώσουμε να προσφέρουμε δουλειά στους περισσότερους από όσους την έχασαν και να δημιουργήσουμε περισσότερες εταιρείες, αυτό θα είναι το μεγαλύτερο κοινωνικό επίτευγμα που θα επιφέρει αυτή η πράξη.
<SPEAKER ID="171" NAME="Κυριάκος Τριανταφυλλίδης">
εξ ονόματος της Ομάδας GUE/NGL. - Κυρία Πρόεδρε, το νέο έγγραφο της Ευρωπαϊκής Επιτροπής για την ενιαία αγορά πιστεύουμε ότι ακολουθεί τη λογική της στρατηγικής της Λισαβόνας που είναι παραδεκτό ότι απέτυχε. Στη δική μας αντίληψη ο ανταγωνισμός θα πρέπει να υπόκειται σε αυστηρούς κανόνες και επίσης, όπως απέδειξε η κρίση, σε κρατικό παρεμβατισμό. Οι καταναλωτές πρέπει να προστατεύονται από την αισχροκέρδεια που δημιουργεί ο έλεγχος των αγορών από το ολιγοπώλιο και οι αποτελεσματικές δημόσιες υπηρεσίες πρέπει να αντισταθμίζουν τις ελλείψεις της αγοράς.
<P>
" πρόταση της Επιτροπής επιλέγει να αγνοεί το έλλειμμα ουσιαστικής κοινωνικής προστασίας και παραβλέπει τις πραγματικές συνθήκες σε πολλές από τις χώρες της Ευρώπης σήμερα. Ενώ για τις επιχειρήσεις η Ευρωπαϊκή Επιτροπή είναι έτοιμη να προχωρήσει σε σωρεία μέτρων για διευκόλυνσή τους, στον τομέα της προστασίας των καταναλωτών δεν σημειώνει καμία πρόοδο αφού επαναλαμβάνει προηγούμενες διατυπώσεις για ανάγκη διεξαγωγής μελετών αντίκτυπου. Άρα καμία πρόοδος δεν έχει επιτευχθεί για τους καταναλωτές. Πώς λοιπόν θα πεισθούν οι πολίτες ότι αυτή η οδηγία τους αφορά; Τι έχει αλλάξει σε σχέση με το παρελθόν;
<P>
" προστασία του καταναλωτή και των εργαζομένων πρέπει να αποτελεί κεντρικό σημείο αναφοράς κάθε νομοθετικής πρωτοβουλίας της Ευρωπαϊκής Ένωσης. Ειδικότερα οι υπηρεσίες κοινής ωφέλειας γενικού οικονομικού ενδιαφέροντος δεν πρέπει να καλύπτονται από το δίκαιο περί ανταγωνιστικότητας, τη νομοθεσία της ενιαίας αγοράς ή τους κανόνες για τη ρύθμιση των επιδοτήσεων ή την απελευθέρωση των δημοσίων συμβάσεων. " καθολική πρόσβαση σε δημόσιες υπηρεσίες υψηλής ποιότητας θα πρέπει να αποτελέσει το βασικό πολιτικό κριτήριο.
<SPEAKER ID="172" NAME="Matteo Salvini" LANGUAGE="IT">
Κυρία Πρόεδρε, κυρίες και κύριοι, θα ήθελα να ευχαριστήσω τον Επίτροπο και ελπίζω να λάβει υπόψη του το γεγονός ότι οι άνθρωποι της Ευρώπης δεν είναι στην υπηρεσία της αγοράς, αλλά ότι η αγορά είναι στην υπηρεσία των ανθρώπων -παρά τα όσα ανέφεραν οι προηγούμενοι ομιλητές- και ως εκ τούτου, η αγορά πρέπει να ανταποκρίνεται στις ανάγκες των ανθρώπων.
<P>
Μιλώ εξ ονόματος της μίας από τις τέσσερις κινητήριες δυνάμεις της ευρωπαϊκής οικονομίας, της Λομβαρδίας. Εκεί, οι μικρομεσαίες επιχειρήσεις αντιπροσωπεύουν πολλά εκατομμύρια θέσεις εργασίας. Ελπίζω το φιλόδοξο σχέδιο που υπογράφηκε από τον κ. Barnier και το οποίο διαβάσαμε να μην συγκρουστεί με τις προτάσεις ορισμένων συναδέλφων του στην Επιτροπή. Αναφέρομαι στην κατάργηση των δασμών επί των υφαντουργικών προϊόντων που προέρχονται από το Πακιστάν, που θα επέφερε την απώλεια εκατοντάδων χιλιάδων θέσεων εργασίας, στη Λομβαρδία και στην υπόλοιπη Ευρώπη.
<P>
Είμαστε διαθέσιμοι να συνεργαστούμε για τη δημοσιοποίηση του γεγονότος αυτού, αλλά δεν ξέρω αν τέσσερις μήνες είναι αρκετοί. Σκέφτομαι τις επιχειρήσεις στο Βένετο που βρίσκονται αυτήν τη στιγμή κάτω από το νερό. Δεν ξέρω αν θα μπορέσουν να συμμετάσχουν επαρκώς από σήμερα μέχρι τον Φεβρουάριο σε ένα οπωσδήποτε φιλόδοξο σχέδιο, στο οποίο ελπίζω πως εμείς, ως η Ομάδα "Ευρώπη Ελευθερίας και Δημοκρατίας" και η Λίγκα του Βορρά, θα μπορέσουμε να βοηθήσουμε και να συμβάλουμε ώστε να βελτιωθεί.
<SPEAKER ID="173" NAME="Lara Comi" AFFILIATION="PPE">
(IT) Κυρία Πρόεδρε, κύριε Επίτροπε, κυρίες και κύριοι, η ενιαία αγορά αντιπροσωπεύει ένα θεμελιώδη στρατηγικό στόχο για την Ευρώπη, έναν στόχο που πρέπει να επιδιώξουμε με ανανεωμένη πολιτική αποφασιστικότητα. Οι στόχοι που επιτεύχθηκαν με την πάροδο των ετών αντιπροσωπεύουν εξαιρετικά αποτελέσματα· σήμερα, όμως, πρέπει οπωσδήποτε να κοιτάξουμε στο μέλλον. " Ευρώπη δεν είναι πλέον η Ευρώπη του 1985. Μάλιστα, οι νέες πραγματικότητες που διαμορφώνονται απαιτούν απόλυτα νέες απαντήσεις.
<P>
Το σημερινό ευρωπαϊκό και διεθνές πλαίσιο, που χαρακτηρίζεται από την παγκοσμιοποίηση του εμπορίου, την τεχνολογική εξέλιξη και την εμφάνιση νέων παραγόντων στην παγκόσμια σκηνή, απαιτεί ασφαλώς μια σοβαρή επανεκκίνηση της ενιαίας αγοράς, για την επίτευξη της σωστής ισορροπίας μεταξύ της προστασίας όλων των εμπλεκόμενων μερών: των επιχειρήσεων, των καταναλωτών και των εργαζομένων. Το έγγραφο που έχει κατατεθεί είναι μια καλή αρχή· πρέπει, όμως, τώρα να προωθηθεί και να δημοσιοποιηθεί όσο το δυνατόν περισσότερο.
<P>
Από τους πολλούς στόχους που θέτει το έγγραφο, θα ήθελα να τονίσω τη σημασία τριών συγκεκριμένων πτυχών. Καταρχάς, συμφωνώ απόλυτα με την ανάγκη ενίσχυσης του κανονιστικού πλαισίου μέσω τυποποίησης η οποία θα επιτευχθεί με μελλοντικές αναθεωρήσεις. Πράγματι, η πλήρης υλοποίηση της ευρωπαϊκής ενιαίας αγοράς απαιτεί τυποποίηση, η οποία, τα τελευταία χρόνια έχει αποδειχθεί αποφασιστικής σημασίας για την ελεύθερη κυκλοφορία των εμπορευμάτων και έχει συμβάλει στην εξάλειψη των φραγμών στο ελεύθερο εμπόριο.
<P>
Ο συντονισμός των εθνικών δημοσιονομικών πολιτικών είναι εξίσου σημαντικός, με τον προσδιορισμό μιας φορολογητέας βάσης. Το έργο μου κατά τους προσεχείς μήνες θα είναι η όσο το δυνατόν εκτενέστερη αύξηση της ευαισθητοποίησης για αυτό το σημαντικό έγγραφο και οι συνομιλίες με όλα τα ενδιαφερόμενα μέρη προκειμένου να εγκριθεί μια στρατηγική ικανή να ανταποκριθεί στις ανάγκες και στις προσδοκίες των επιχειρήσεων και των πολιτών μας.
<SPEAKER ID="174" NAME="Louis Grech" AFFILIATION="S&amp;D">
(EN) Κυρία Πρόεδρε, η επανεκκίνηση της ενιαίας αγοράς πρέπει να τυγχάνει πολιτικής στήριξης, να είναι οικονομικά βιώσιμη και κοινωνικά αποδεκτή από τους ευρωπαίους πολίτες. " αναζωογόνηση της ενιαίας αγοράς δεν πρόκειται να στεφθεί με επιτυχία αν δεν πείσουμε τους πολίτες ότι η ενιαία αγορά εκπροσωπεί πραγματικά τα συμφέροντά τους. Στο πλαίσιο αυτό, εκτιμώ ιδιαιτέρως την ισχυρή δέσμευση του Επιτρόπου Barnier να λάβει υπόψη του τις ανησυχίες και τις προσδοκίες των πολιτών. Μάλιστα, ο Επίτροπος Barnier έκανε τα αδύνατα δυνατά για να συμβιβάσει αντικρουόμενες απόψεις και εντάσεις και να ενσωματώσει τις διαφορετικές προτεραιότητες των διαφόρων ενδιαφερόμενων μερών.
<P>
Εντούτοις, στην τρέχουσα μορφή της, η Πράξη για την Ενιαία Αγορά δεν αντιμετωπίζει επαρκώς την κοινωνική διάσταση που θα διασφάλιζε τη σωστή ισορροπία μιας ανοικτής οικονομίας, τονώνοντας την ανάπτυξη και τη δημιουργία θέσεων εργασίας, αλλά και διαφυλάσσοντας, παράλληλα, την προστασία των καταναλωτών και τα δικαιώματα των πολιτών. Δεν πρέπει να παραβλέψουμε το ολιστικό όραμα της ενιαίας αγοράς, ούτε να προσεγγίσουμε αυτήν την πράξη με ηττοπάθεια, και στο σημείο αυτό συμφωνώ με τον Επίτροπο Barnier ότι θα πρέπει να αντιμετωπίσουμε την "κόπωση της ενιαίας αγοράς", ειδικά όταν η κόπωση αυτή πηγάζει από τα θεσμικά όργανα.
<P>
Κατά τη γνώμη μου, η ενιαία αγορά δεν λαμβάνει την πολιτική στήριξη που επειγόντως χρειάζεται προκειμένου να διασφαλιστεί ότι δεν θα καταστεί επιχείρηση του χθες. Εντονότερη πολιτική ηγεσία στην ενιαία αγορά από τους Προέδρους της Επιτροπής και του Συμβουλίου θα συνεισέφερε σημαντικά στην επίτευξη μιας βιώσιμης ενιαίας αγοράς με καταλυτικό ρόλο για την οικονομική ανάκαμψη. Είμαστε βέβαιοι ότι ο Επίτροπος Barnier θα αναγνωρίσει τις ανησυχίες μας κατά τις σοβαρές συζητήσεις που θα πραγματοποιηθούν τους προσεχείς μήνες. Δεν πρέπει να χάσουμε αυτήν την πολιτική δυναμική και αυτήν τη μοναδική ευκαιρία για να αναζωογονήσουμε την ενιαία αγορά. Επαναλαμβάνω ότι η ολοκλήρωση της αγοράς δεν είναι μια μη αναστρέψιμη διαδικασία και δεν πρέπει να θεωρείται δεδομένη· μια αδύναμη και ευαίσθητη ενιαία αγορά θα οδηγούσε περισσότερο σε διάλυση παρά σε ολοκλήρωση του ευρωπαϊκού σχεδίου.
<SPEAKER ID="175" NAME="Olle Schmidt" AFFILIATION="ALDE">
(SV) Κυρία Πρόεδρε, η εσωτερική αγορά της ΕΕ είναι ίσως το σημαντικότερο μέσο που θα μπορούσε να δώσει νέα ώθηση στην Ευρώπη. Όσοι προσπαθούν να κάνουν την παγκοσμιοποίηση να μοιάζει απειλή κάνουν μεγάλο λάθος. " παγκοσμιοποίηση αποτελεί μια ευκαιρία για την Ευρώπη. Αν δεν θέλουμε να καταστεί η Ευρώπη μια απομονωμένη ήπειρος, πρέπει να συνεχίσουμε να γκρεμίζουμε τους φραγμούς και τα σύνορα. Σε αυτό το έργο έχετε την πλήρη στήριξή μου και τη στήριξη της Ομάδας της Συμμαχίας Φιλελεύθερων και Δημοκρατών για την Ευρώπη. Πρέπει να κάνουμε περισσότερα για να γκρεμίσουμε τους φραγμούς. Αυτό αποτελεί κοινή ευθύνη όλων μας.
<P>
Θα ήθελα να σας είχα δει να προχωρείτε ακόμη πιο πέρα και το έργο να πλησίαζε περισσότερο στα όσα παρουσίασε ο κ. Monti τις προάλλες. Ανέλυσε με μεγάλη λεπτομέρεια τι θα μπορούσε να κάνει η Ευρώπη. " Επιτροπή πρέπει να γίνει πιο τολμηρή· το ίδιο όμως πρέπει να κάνουμε και εμείς στο Ευρωπαϊκό Κοινοβούλιο. Πρέπει να βλέπουμε καθαρά. " Ευρώπη μπορεί να ξεπεράσει την κρίση, όχι όμως αν παραμένουμε στάσιμοι εκεί που βρισκόμαστε σήμερα.
<SPEAKER ID="176" NAME="Edvard Kožušník" AFFILIATION="ECR">
(CS) Ο κ. Harbour μίλησε για φιλοδοξία· εγώ θα ήθελα να μιλήσω για θάρρος. Όταν ο κ. Monti συνέταξε μια εξαίσια έκθεση -τουλάχιστον εγώ έτσι την αποκάλεσα- τον ρώτησα αν πίστευε πως οι πολιτικοί θα είχαν το θάρρος να εφαρμόσουν τις συστάσεις του σε ευρωπαϊκό επίπεδο, αλλά και στα κράτη μέλη. Απάντησε πολύ έξυπνα, καθώς είναι έξυπνος πολιτικός: από εσάς εξαρτάται - είστε πολιτικός. Θα ήθελα επίσης να αναφερθώ στο θάρρος που χρειάζεται για την προώθηση των πραγμάτων που θεωρώ ότι είναι σημαντικά για την Ευρώπη, διότι η εσωτερική αγορά είναι ένα από τα σημαντικότερα μέσα δημιουργίας ανταγωνιστικότητας, αλλά και διατήρησης θέσεων εργασίας, στο πλαίσιο μιας παγκόσμιας Ευρώπης. Δεδομένων αυτών, θα ήθελα απλώς να ζητήσω από τον Επίτροπο να επιδείξει θάρρος κατά τις επαφές του με τα κράτη μέλη, τα εθνικά κοινοβούλια και με εμάς, καθώς η συζήτηση αυτή σίγουρα δεν θα είναι εύκολη. Υπάρχουν ασφαλώς ζητήματα εν προκειμένω στα οποία θα υπάρχει ταύτιση απόψεων επί των θεμάτων στα οποία μπορούμε να συμφωνήσουμε, αλλά θα υπάρχουν και ζητήματα για τα οποία θα διεξαχθούν πολύ έντονες συζητήσεις.
<SPEAKER ID="178" NAME="Anna Maria Corazza Bildt" AFFILIATION="PPE">
(EN) Κύριε Πρόεδρε, η γερμανίδα καγκελάριος, Angela Merkel, δήλωσε χθες στην εφημερίδα Financial Times ότι "ο μεγαλύτερος κίνδυνος που μας απειλεί είναι ο προστατευτισμός". Στο πλαίσιο αυτό, η πρωτοβουλία της Επιτροπής έρχεται τη σωστή στιγμή, σε μια εποχή που καλούμαστε να εστιάσουμε εκ νέου στην πραγματική οικονομία για να εξέλθουμε από την κρίση.
<P>
" Πράξη για την Ενιαία Αγορά συνιστά μια ιστορική πρωτοβουλία. Κατά την άποψή του, θα πρέπει να λάβει το ίδιο καθεστώς με αυτό που δόθηκε στη Λευκή Βίβλο Delors πριν από 20 χρόνια. Ελπίζω πραγματικά ότι θα προσελκύσει τη μέγιστη πολιτική προσοχή στην Επιτροπή, στο Συμβούλιο και στα κράτη μέλη.
<P>
Είμαι ευγνώμων στη βελγική Προεδρία που χθες ανταποκρίθηκε στην έκκλησή μου εξ ονόματος της Ομάδας PPE να συγκληθεί το Συμβούλιο Ανταγωνιστικότητας σε υπουργικό επίπεδο και να ασχοληθεί με την Πράξη για την Ενιαία Αγορά. Συγχαίρω, επίσης, τον Επίτροπο Barnier για το όραμά του όσον αφορά την ανάπτυξη μιας αγοράς με επίκεντρο τον πολίτη. Θα απαιτηθεί συνεργασία και επιμερισμός των ευθυνών για να επιτευχθεί αυτό. Μπορείτε να βασίζεστε σε εμάς στην Ομάδα PPE, στην Επιτροπή Εσωτερικής Αγοράς και Προστασίας των Καταναλωτών για αυτό. Θα απαιτηθεί συνεργασία εκ μέρους όλων των θεσμικών οργάνων της ΕΕ.
<P>
" δέσμευση της επιχειρηματικής κοινότητας είναι εξίσου σημαντική, ενώ κλειδί της επιτυχίας είναι η αυτορρύθμιση. Οι τέσσερις προσεχείς μήνες πρέπει να αξιοποιηθούν κατά τη δημόσια συζήτηση για την οικοδόμηση πολιτικής στήριξης και την ανάπτυξη του σχεδιαγράμματος των 50 προτάσεων της Πράξης για την Ενιαία Αγορά μαζί με τους πολίτες και τα ενδιαφερόμενα μέρη.
<P>
Είναι καιρός για δράση. Σήμερα, θα ήθελα πολύ να εντυπωθεί σε όλους μας μια αίσθηση επείγοντος. Οι άνεργοι δεν μπορούν να περιμένουν άλλο για θέσεις εργασίας, οι πολίτες για καλύτερες επιλογές και χαμηλότερα έξοδα, οι επιχειρήσεις για καλύτερο ανταγωνισμό. Ως εισηγήτρια για μια αποδοτικότερη και δικαιότερη λιανική αγορά, θα ήθελα να τονίσω ότι ο τομέας της λιανικής συνιστά πυλώνα της ενιαίας αγοράς και της βελτίωσης της ζωής των πολιτών μας.
<P>
Εξακολουθούν να υπάρχουν εθνικοί κανόνες που παρακωλύουν την ελεύθερη κυκλοφορία· εξακολουθούν να υπάρχουν αθέμιτες εμπορικές πρακτικές και περιορισμοί όσον αφορά την πρόσβαση στην αγορά· εξακολουθούν να υπάρχουν παιχνίδια που πρέπει να δοκιμαστούν εκ νέου ενώ έχουν ήδη πιστοποιηθεί σε κάποιο άλλο κράτος μέλος. Εν προκειμένω, θα ήθελα να ευχαριστήσω τη βελγική Προεδρία για τη δέσμευση που επέδειξε ως προς τη μεταφορά της νομοθεσίας. Το φως στην άκρη του τούνελ δεν είναι ο προστατευτισμός, είναι η ελεύθερη κυκλοφορία, και η νέα Πράξη για την Ενιαία Αγορά μπορεί να εξοπλίσει την Ευρώπη ώστε να διαδραματίσει τον παγκόσμιο ρόλο της.
<SPEAKER ID="179" NAME="Stephen Hughes" AFFILIATION="S&amp;D">
(EN) Κύριε Πρόεδρε, η επιστολή ανάθεσης αποστολής του περασμένου έτους από τον Πρόεδρο Barroso προς τον καθηγητή Monti ζητούσε από τον τελευταίο να αναλάβει "μια νέα θεώρηση του τρόπου με τον οποίο η αγορά και οι κοινωνικές διαστάσεις μιας ολοκληρωμένης Ευρωπαϊκής οικονομίας μπορούν να ενισχυθούν αμοιβαία". Με τη σειρά του, στην έκθεσή του, ο καθηγητής Monti απηύθυνε έντονη έκκληση για πολιτική συναίνεση, λέγοντας ότι "η επίτευξη συναίνεσης [...] θα είναι σημαντικό στοιχείο μιας νέας στρατηγικής για τη νέα αγορά. " προσπάθεια επίτευξης συναίνεσης θα πρέπει να επιδείξει πλήρη επίγνωση των βασικών ανησυχιών σε σχέση με την ενιαία αγορά σήμερα".
<P>
Για εμάς, η επίτευξη αυτής της συναίνεσης απαιτεί μια νέα ισορροπία μεταξύ των κοινωνικών και οικονομικών πυλώνων της στρατηγικής για την εσωτερική αγορά. Τώρα ξέρω, Επίτροπε Barnier, ότι πράγματι το συνειδητοποιείτε αυτό και σας συγχαίρω για τις προσωπικές σας προσπάθειες όσον αφορά την επίτευξη αυτής της ισορροπημένης συναίνεσης. Δυστυχώς, όμως, άλλα μέλη του Σώματος των Επιτρόπων δεν συμμερίστηκαν αυτήν τη διαπίστωση και επομένως, ενώ υπάρχουν θετικά στοιχεία στην εν λόγω ανακοίνωση, όπως είπαν οι συνάδελφοί μου, δεν θεωρούμε ότι αποτελεί, προς το παρόν, τη βάση για αυτήν τη συναίνεση. Ελπίζω οι πολιτικές Ομάδες σε αυτό το Σώμα να μπορέσουν να συνεργαστούν αποτελεσματικά προσπαθώντας να επιτύχουν τη σωστή ισορροπία και αυτήν τη συναίνεση και ελπίζω πως στο τέλος της περιόδου διαβούλευσης το Σώμα των Επιτρόπων θα το λάβει αυτό υπόψη του και θα δημιουργήσει μια ισορροπημένη και συναινετική δέσμη μέτρων.
<P>
Θα ήθελα πραγματικά, κύριε Επίτροπε, να δω το κείμενο με την παρακολούθηση αλλαγών όσον αφορά τις προτάσεις 29 και 30· θα ήταν ενδιαφέρον, νομίζω, να δούμε ποιος είναι υπεύθυνος για τις αλλαγές και την πολύ ιδιαίτερη γλώσσα που χρησιμοποιείται σε αυτό το σημείο. Ορισμένοι βουλευτές αναφέρθηκαν στην κοινωνική ρήτρα, στην πρόταση 29 και πιστεύω ότι η πρόταση 30 είναι πολύ σημαντική. Παρατηρώ στο σημείο εκείνο την αναφορά στην ανάγκη να θεσπιστεί μια "νομοθετική πρόταση η οποία θα μπορεί να συμπεριλάβει ή να συμπληρωθεί από διευκρίνιση της άσκησης των θεμελιωδών κοινωνικών δικαιωμάτων στο πλαίσιο των οικονομικών ελευθεριών της ενιαίας αγοράς". Ένας πιθανός τρόπος ανάγνωσης του σημείου αυτού, κύριε Επίτροπε, είναι να ερμηνευθεί ως αναφορά στον λεγόμενο κανονισμό Monti II. Ελπίζω πως έτσι είναι, καθώς θα αντιμετώπιζε άμεσα την ανησυχία μας για την κοινωνική ρήτρα. Θα συνεργαστούμε μαζί σας τους προσεχείς μήνες επί αυτού του θέματος.
<SPEAKER ID="180" NAME="Kay Swinburne" AFFILIATION="ECR">
(EN) Κύριε Πρόεδρε, από τους 50 στόχους της Επιτροπής που περιλαμβάνονται στην ανακοίνωση σχετικά με την Πράξη για την Ενιαία Αγορά, μέτρησα 13 που αφορούν την εργασία μου στην επιτροπή ECON του Κοινοβουλίου· όμως και οι 50 αφορούν τους πολίτες της εκλογικής μου περιφέρειας και τους ανθρώπους που εξελέγην για να εκπροσωπήσω. Ουσιαστικά, πολλά από αυτά τα έργα της ΕΕ, αν υλοποιηθούν σωστά, θα έχουν εξαιρετικά θετικό αντίκτυπο για όλους τους πολίτες της εκλογικής μου περιφέρειας στην Ουαλία. Συγκεκριμένα, οι ΜΜΕ διαδραματίζουν καίριο ρόλο στην οικονομία της Ουαλίας και της Ευρώπης συνολικά. Ως εκ τούτου, επικροτώ τις προτάσεις που αφορούν τόσο την πρόσβαση σε χρηματοδότηση μέσω των κεφαλαιαγορών όσο και τη διασφάλιση της ελεύθερης λειτουργίας και των ελεύθερων επενδύσεων των ταμείων επιχειρηματικών κεφαλαίων που συγκροτούνται σε οποιοδήποτε κράτος μέλος στις εταιρείες της ΕΕ.
<P>
Ο Mario Monti κατέστησε σαφές στο πρόσφατο έργο του ότι η ενιαία αγορά έχει βαλτώσει. Πρέπει να ανατροφοδοτήσουμε τη διαδικασία και, κατ' αυτόν τον τρόπο, να υπενθυμίσουμε στους ψηφοφόρους μας ότι η ΕΕ δεν επιφέρει απλώς κανονισμούς και γραφειοκρατία με τεράστιο κόστος, αλλά πρέπει και μπορεί πράγματι να επιφέρει απτά οφέλη για τις επιχειρήσεις και το εμπόριο, καθώς και για τους καταναλωτές και τους πολίτες. Εκεί έγκειται η πραγματική προστιθέμενη αξία της ΕΕ.
<SPEAKER ID="181" NAME="Sandra Kalniete" AFFILIATION="PPE">
(EN) Κύριε Πρόεδρε, η Ομάδα PPE υποστήριζε ανέκαθεν έντονα την ενιαία αγορά και μπορώ να σας διαβεβαιώσω ότι θα καταβάλουμε κάθε δυνατή προσπάθεια για να δούμε αυτήν την πρωτοβουλία να γίνεται πραγματικότητα, ούτως ώστε το 2012 να μπορέσουμε να γιορτάσουμε την επέτειο της ενιαίας αγοράς με υπερηφάνεια, και όχι με απογοήτευση.
<P>
Θα ήθελα να επαναλάβω τα όσα είπε ο καθηγητής Monti χθες, κατά τη διάρκεια του πρώτου Φόρουμ Ενιαίας Αγοράς. Δήλωσε ότι η ενιαία αγορά δεν συνιστά πρωτοβουλία-ναυαρχίδα, καθώς δεν είναι πλοίο. Είναι η θάλασσα και ο άνεμος που επιτρέπει στα σκάφη να πλέουν. Είμαι βέβαιη ότι το Κοινοβούλιο, στην έκθεσή του σχετικά με την Πράξη για την Ενιαία Αγορά, θα επιδιώξει τη σωστή ισορροπία μεταξύ της κοινωνικής διάστασης της αγοράς και της προώθησης των επιχειρήσεων και της ανάπτυξης.
<P>
" Ομάδα PPE θα δώσει ιδιαίτερη προσοχή στο επιχειρηματικό περιβάλλον για τις μικρομεσαίες επιχειρήσεις και θα συμβάλει στην ανάπτυξη συγκεκριμένων ιδεών για τη διακυβέρνηση της ενιαίας αγοράς. Ευχαριστώ τον Επίτροπο Barnier για αυτήν την εξαιρετικά επίκαιρη πρωτοβουλία και για το όραμά του. Έχει την αμέριστη υποστήριξή μας.
<SPEAKER ID="182" NAME="Małgorzata Handzlik" AFFILIATION="PPE">
(PL) " Πράξη για την Ενιαία Αγορά είναι κάτι θετικό για την εσωτερική αγορά, καθώς και για τις επιχειρήσεις, τους καταναλωτές και τους πολίτες. Χαίρομαι που Επιτροπή παρουσίασε ένα τόσο φιλόδοξο πρόγραμμα για την ολοκλήρωση της οικοδόμησης της κοινής αγοράς. Στο Φόρουμ Ενιαίας Αγοράς, το οποίο πραγματοποιήθηκε χθες και κατά τη διάρκεια του οποίου ο Επίτροπος παρουσίασε για πρώτη φορά ένα πρόγραμμα 50 προτάσεων, εκφράστηκαν διάφορες απόψεις για την Πράξη. Μεταξύ αυτών επικράτησε η άποψη ότι απαιτείται ένα ολιστικό όραμα για την οικοδόμηση της κοινής αγοράς το οποίο θα συμβάλει στην ολοκλήρωση του έργου αυτού, που ξεκίνησε πάνω από 20 χρόνια πριν. Είναι σημαντική η δημιουργία μιας πραγματικά ενιαίας, φιλικής προς τους πολίτες αγοράς, όπου οι άνθρωποι δεν θα αντιμετωπίζουν προβλήματα με το άνοιγμα τραπεζικών λογαριασμών, την ταξινόμηση αυτοκινήτων, την αναγνώριση των προσόντων τους, τη μεταφορά συνταξιοδοτικών δικαιωμάτων ή την παραγγελία αγαθών και υπηρεσιών από άλλα κράτη μέλη μέσω του διαδικτύου.
<P>
Για εμένα, ωστόσο, παραμένει προτεραιότητα η επίτευξη της ελεύθερης κυκλοφορίας των υπηρεσιών, και αυτή, με τη σειρά της, απαιτεί περαιτέρω προσπάθεια για την εφαρμογή της οδηγίας για τις υπηρεσίες. Εντούτοις, οφείλω να συμφωνήσω με τη δήλωση στην οποία προέβη χθες ο καθηγητής Mario Monti. Είπε ότι γνωρίζουμε εδώ και πολύ καιρό πολλές από τις πρωτοβουλίες που περιλαμβάνονται στην Πράξη για την Ενιαία Αγορά, επομένως δεν συνιστούν ούτε νέα προβλήματα ούτε νέες λύσεις. Καλώ, λοιπόν, την Ευρωπαϊκή Επιτροπή, τα κράτη μέλη και τους συναδέλφους βουλευτές του Ευρωπαϊκού Κοινοβουλίου να επισπεύσουν τη διαδικασία και να εφαρμοστεί νομοθεσία που είναι ουσιώδους σημασίας για τους πολίτες, τους καταναλωτές και τις επιχειρήσεις.
<SPEAKER ID="183" NAME="Regina Bastos" AFFILIATION="PPE">
(PT) Θα ήθελα καταρχάς να συγχαρώ τον Επίτροπο Barnier για την παρουσίαση αυτού του σημαντικού εγγράφου. Όπως έχει διαπιστωθεί, ο αντίκτυπος της κρίσης που βιώνουμε σήμερα γίνεται αισθητός σε κάθε τομέα της κοινωνίας και της οικονομίας μας, προκαλώντας απογοήτευση και δυσπιστία στο κοινό για την ενιαία αγορά.
<P>
Εντούτοις, η ίδια ενιαία αγορά είναι ένα από τα ισχυρότερα όπλα της Ευρώπης για την καταπολέμηση της τρέχουσας κρίσης. Επικροτούμε, λοιπόν, θερμά την ανακοίνωση αυτή, που επιδεικνύει νέα φιλοδοξία για τις πολιτικές της ενιαίας αγοράς, επιτρέποντάς μας να αποκαταστήσουμε την εμπιστοσύνη στο μοντέλο μας για την κοινωνική οικονομία της αγοράς. Έτσι όπως έχουν τώρα τα πράγματα, η Ευρωπαϊκή Ένωση θα πρέπει να δώσει ιδιαίτερη προσοχή στις 20 εκατομμύρια μικρομεσαίες επιχειρήσεις της. Δεδομένου αυτού, μία από τις προτεραιότητες της ΕΕ θα πρέπει να είναι η δημιουργία μηχανισμών για την επίλυση του προβλήματος της πρόσβασης σε πιστώσεις για τις εν λόγω εταιρείες.
<P>
Θα θέλαμε επίσης να επισημάνουμε την πρόταση της Επιτροπής για την αξιολόγηση της πρωτοβουλίας σχετικά με τις ΜΜΕ ("Small Business Act" - νόμος περί μικρών επιχειρήσεων) έως το τέλος του 2010, ώστε να διευκολυνθούν οι εταιρείες αυτές, ειδικότερα μέσω της απλούστευσης των γραφειοκρατικών και φορολογικών ζητημάτων και της απόδοσης μεγαλύτερης έμφασης στην κοινωνική ευθύνη. Ελπίζουμε ότι τα 50 μέτρα που προτείνονται εδώ μπορούν να συμβάλουν στην περαιτέρω ανάπτυξη της εσωτερικής αγοράς και στην πλήρη αξιοποίησή της, καθώς μπορεί να αποδειχθεί πηγή πρόσθετης ανάπτυξης για την ευρωπαϊκή οικονομία.
<SPEAKER ID="184" NAME="Sophie Auconie" AFFILIATION="PPE">
(FR) Κύριε Πρόεδρε, κύριε Επίτροπε, κυρίες και κύριοι, τη στιγμή που οι ευρωπαίοι πολίτες χρειάζονται, περισσότερο από ποτέ, μια Ευρώπη η οποία να επιδεικνύει αλληλεγγύη και φιλοδοξία, μια κοινωνική και συνάμα δυναμική Ευρώπη, θα ήθελα εδώ να αποτίσω φόρο τιμής στην προσέγγιση του κ. Barnier. " προσέγγιση αυτή, η Πράξη για την Ενιαία Αγορά, είναι μια ολοκληρωμένη, συνολική προσέγγιση της ενιαίας αγοράς, μια συλλογική προσέγγιση. Κατορθώσατε, κύριε Barnier, να συγκεντρώσετε γύρω από ένα τραπέζι συζητήσεων πολλούς ευρωπαίους Επιτρόπους που ενδιαφέρονται για το σύνολο του εγγράφου αυτού και για μια ανοικτή προσέγγιση, καθώς έχετε έρθει εδώ σήμερα για να ξεκινήσετε τη συζήτηση επί του εγγράφου, ούτως ώστε καθένας από εμάς να μπορέσει να το ενισχύσει με τις δικές του σκέψεις· μια προσέγγιση των πολιτών, καθώς θέλετε να φέρετε και πάλι τον πολίτη στο επίκεντρο της εσωτερικής αγοράς, όπως και τις επιχειρήσεις, και πιστεύω ότι ο στόχος αυτός θα αποτελέσει τη μείζονα πρόκληση κατά τους προσεχείς μήνες και τα προσεχή έτη.
<P>
Επιπλέον, η προσέγγιση αυτή βασίζεται στην πολιτική, και πιστεύω ότι η Ευρώπη, πάνω από όλα, χρειάζεται περισσότερη πολιτική και αυτό συγκαταλέγεται, ασφαλώς, στις αρμοδιότητες του Κοινοβουλίου μας. Όσον αφορά το περιεχόμενο, κύριε Barnier, θα ήθελα να εστιάσω στο σημείο που αφορά τις υπηρεσίες κοινής ωφέλειας. Όπως και εσείς, θεωρώ ότι η ασφάλεια δικαίου μας είναι πιο απαραίτητη από ένα νομοθετικό πλαίσιο. Στη γνωμοδότηση της Επιτροπής Οικονομικής και Νομισματικής Πολιτικής, που πρόκειται να παρουσιάσω, κάνω λόγο για έναν χάρτη πορείας για τις οργανωτικές αρχές· εσείς κάνετε λόγο για μια εργαλειοθήκη. Ήδη συγκλίνουμε, παρότι, σε σημασιολογικό επίπεδο, θα πρέπει να κάνουμε και οι δύο ένα βήμα. Πιστεύω πως θα πρέπει να εργαστούμε συγκεκριμένα για αυτήν την εργαλειοθήκη, πράγμα που θα αποτελέσει πραγματική πρόκληση, καθώς και για τη διαφάνεια για όλους εκείνους που χρησιμοποιούν και επιδιώκουν να παράσχουν υπηρεσίες κοινής ωφέλειας.
<SPEAKER ID="185" NAME="Damien Abad" AFFILIATION="PPE">
(FR) Κύριε Πρόεδρε, η Ευρώπη βρίσκεται σε σημείο καμπής και έχει καθήκον να αντιμετωπίσει με φιλόδοξο και προορατικό τρόπο την οικονομική και χρηματοπιστωτική κρίση που πλήττει, ασφαλώς, σε μεγάλο βαθμό τους ευρωπαίους πολίτες. Θα ήθελα να επικροτήσω την πρωτοβουλία του Επιτρόπου Barnier· του αξίζουν συγχαρητήρια για τη μέθοδο που χρησιμοποίησε και που σκοπεύει να αναπτύξει κατά τα προσεχή έτη. Επικροτώ επίσης την αλλαγή προσέγγισης της Επιτροπής όσον αφορά την εσωτερική αγορά. Είναι αισθητή η βούληση για την επίτευξη του στόχου, η θέληση συνεργασίας για την επιτυχία αυτού του εξαιρετικού σχεδίου που αντιπροσωπεύει η εσωτερική αγορά.
<P>
Όσον αφορά το περιεχόμενο, με χαροποιεί το γεγονός ότι λαμβάνεται επιτέλους υπόψη η εξωτερική διάσταση της εσωτερικής μας αγοράς, τόσο από την άποψη της προώθησης των βιομηχανιών μας όσο και από την άποψη της υπεράσπισης των πολιτών μας. Μόνον αν είμαστε δυνατοί εσωτερικά θα είμαστε σε θέση να επηρεάσουμε τις καταστάσεις εξωτερικά. Βλέπετε, όπως και εσείς, πιστεύω και εγώ ακράδαντα στην εσωτερική αγορά, αλλά όχι σε οποιαδήποτε παλαιά αγορά, και για αυτό θα κλείσω παραθέτοντας τα λόγια του Jacques Delors, ο οποίος είπε: "Απορρίπτω μια Ευρώπη που θα ήταν απλώς μια αγορά, ένας χώρος ελεύθερων συναλλαγών, χωρίς ψυχή, χωρίς συνείδηση, χωρίς πολιτική βούληση και χωρίς κοινωνική διάσταση". Με την Πράξη για την Ενιαία Αγορά, έχουμε αυτήν την πολιτική βούληση και αυτήν την ψυχή.
<SPEAKER ID="186" NAME="Marc Tarabella" AFFILIATION="S&amp;D">
(FR) Κύριε Πρόεδρε, κύριε Επίτροπε, επιτρέψτε μου να επικροτήσω αυτήν την Πράξη για την Ενιαία Αγορά, ιδίως δε τη συμπερίληψη κοινωνικών εννοιών και εννοιών κοινωνικής οικονομίας. Φαντάζομαι ότι αυτό δεν ήταν εύκολο για την παρούσα Επιτροπή. Επιτρέψτε μου, ωστόσο, να παραθέσω τρία παραδείγματα σχετικά με τα οποία εξακολουθώ να έχω μεγάλες προσδοκίες, αλλά από τα οποία, στο παρόν στάδιο, δεν έχω μείνει ικανοποιημένος.
<P>
Πρώτον, και όπως ανέφερε η κ. Gebhardt: τα μέσα συλλογικής έννομης προστασίας. Πραγματοποιούμε διαβουλεύσεις εδώ και 20 χρόνια. Από την πρωτοβουλία του Επιτρόπου Van Miert και έπειτα, η Επιτροπή πραγματοποιεί διαβουλεύσεις. Προφανώς, ελπίζω ότι θα επιλυθεί κάποτε αυτό το ζήτημα.
<P>
Ένα άλλο παράδειγμα έχει να κάνει με τους επιβάτες. Αναφέρετε την έκρηξη του ισλανδικού ηφαιστείου ως αιτιολογία για να τροποποιηθεί επιτέλους ο κανονισμός για τους επιβάτες αεροπορικών μεταφορών· εδώ και 10 χρόνια, όμως, εμείς ζητούμε έναν ολοκληρωμένο κανονισμό για τα δικαιώματα όλων των επιβατών. Πότε θα τον αποκτήσουμε; Πιστεύω ότι εν προκειμένω, η υπομονή δικαίως αρχίζει να εξαντλείται.
<P>
Για να μην αναφερθούμε καν στο ζήτημα των υπηρεσιών κοινής ωφέλειας. Περιμένουμε μια οδηγία πλαίσιο. Τι θα λάβουμε; Λέτε ότι θα υπάρξει μια ανακοίνωση και δράσεις.
<P>
Κύριε Επίτροπε, βασίζομαι στον πραγματισμό σας και πιστεύω ότι θα μετατρέψετε αυτήν την Πράξη για την Ενιαία Αγορά σε κάτι περισσότερο από έναν κατάλογο καλών προθέσεων.
<SPEAKER ID="187" NAME="Róża Gräfin von Thun und Hohenstein" AFFILIATION="PPE">
(PL) Θα ήθελα να μοιραστώ μαζί σας την εμπειρία μου από μια συνάντηση που είχα σήμερα με έναν νεαρό δημοσιογράφο σχετικά με τη χθεσινή ακρόαση για την Πράξη για την Ενιαία Αγορά. Ο δημοσιογράφος εντυπωσιάστηκε πολύ και μίλησε με μεγάλη έκπληξη για το έγγραφο. Είπε ότι πρόκειται για ένα εντυπωσιακό και επαναστατικό έγγραφο και ρώτησε για ποιον λόγο δεν συζητείται ευρύτερα και γιατί δεν βρίσκεται στο επίκεντρο των ευρωπαϊκών συζητήσεων.
<P>
Για την ακρίβεια, είναι δικό μας καθήκον να φέρουμε τα 50 σημεία του εγγράφου σχετικά με την κοινή αγορά που παρουσιάστηκαν από τον Επίτροπο στο επίκεντρο των ευρωπαϊκών συζητήσεων του Κοινοβουλίου μας, των υπόλοιπων θεσμικών οργάνων, των κρατών μελών και των μέσων ενημέρωσης. Το έγγραφο είναι πολύ σημαντικό και πολύ συγκεκριμένο. Όλοι γνωρίζουμε ότι τα σημαντικότερα ζητήματα είναι η ειρήνη, η δημοκρατία και τα ανθρώπινα δικαιώματα, αλλά για όλους μας, πιο άμεση συνάφεια έχει κάτι που διευκολύνει την καθημερινή μας ζωή - η κοινή αγορά. Λέγεται ότι πρόκειται για τη ναυαρχίδα των προγραμμάτων μας. Ο καθηγητής Monti, ωστόσο, είπε ότι δεν είναι πλοίο, αλλά η θάλασσα και ο άνεμος. Εμείς πρέπει να βοηθήσουμε τους πολίτες μας, κάνοντας ούριους τους ανέμους και γαλήνια τα νερά.
<SPEAKER ID="188" NAME="Bernadette Vergnaud" AFFILIATION="S&amp;D">
(FR) Κύριε Πρόεδρε, κύριε Επίτροπε, κυρίες και κύριοι, λίγους μήνες μετά την έκθεση του καθηγητή Monti, που έκανε έκκληση για αναγκαία ανάκαμψη της εσωτερικής αγοράς με προσανατολισμό προς τον πολίτη, επικροτώ την απάντηση της Επιτροπής. Αυτό που ξεχωρίζει ιδιαίτερα στο μυαλό μου είναι η βελτίωση της αναγνώρισης των επαγγελματικών προσόντων, η ενίσχυση των ΜΜΕ, η νέα νομοθεσία για τις δημόσιες συμβάσεις και τις παραχωρήσεις δικαιωμάτων παροχής υπηρεσιών, καθώς και η ασφάλεια δικαίου για την κοινωνική οικονομία. Επικροτώ, επομένως, αυτήν τη φιλοδοξία.
<P>
Εντούτοις, με λυπεί το γεγονός ότι δεν υπάρχει σαφής ορισμός προτεραιοτήτων στις 50 προτάσεις. Με ανησυχεί η αποσπασματική στρατηγική των διαφόρων Γενικών Διευθύνσεων και Επιτρόπων και καλώ τον κ. Barroso να εμπλακεί περισσότερο προς αποφυγή αντιφατικών προτάσεων.
<P>
Τέλος, καταγγέλλω την απουσία πραγματικής δέσμευσης για τις υπηρεσίες κοινής ωφέλειας δεδομένου ότι, επί σειρά ετών, ζητούμε προστατευτική νομοθεσία, η οποία είναι πλέον δυνατή δυνάμει της Συνθήκης της Λισαβόνας. Για τον λόγο αυτόν, κύριε Barnier, περιμένω να δω τα τελικά κείμενα προτού αποφασίσω να σας υποστηρίξω ενδεχομένως σε αυτή τη μείζονα πρόκληση για το μέλλον της Ευρώπης και όλων των πολιτών της.
<SPEAKER ID="189" NAME="Pablo Arias Echeverría" AFFILIATION="PPE">
(ES) Κύριε Επίτροπε, θα ήθελα να εκμεταλλευτώ αυτήν την ευκαιρία για να επικροτήσω την ανακοίνωση που μας παρουσιάσατε. Πιστεύω πως είναι μια καλή πρωτοβουλία για να συνεχίσουμε να εργαζόμαστε για τη βελτίωση της ενιαίας ευρωπαϊκής αγοράς. Θεωρώ καίριας σημασίας τη συζήτηση επί των 50 προτάσεων στις οποίες αναφερθήκατε στην ομιλία σας. Ελπίζω ότι στο Κοινοβούλιο θα είμαι σε θέση να διαδραματίσω ενεργό ρόλο και να συμβάλω όσον αφορά την υπέρβαση των φραγμών του ηλεκτρονικού εμπορίου στην Ευρώπη.
<P>
Έχουν ήδη εντοπιστεί πολλοί από τους τωρινούς φραγμούς του ηλεκτρονικού εμπορίου και υπάρχουν, μάλιστα, και συγκεκριμένες προτάσεις για να ξεπεραστούν. Θα λέγαμε ότι βασιζόμαστε στην πολιτική βούληση για την άρση αυτών των εμποδίων. Πιστεύω πως αυτή η ανακοίνωση συνιστά μια καλή αφετηρία και θεωρώ, επομένως, ότι θα πρέπει να την υποστηρίξουμε διαδραματίζοντας ενεργό ρόλο.
<SPEAKER ID="190" NAME="Michel Barnier" LANGUAGE="FR">
Κύριε Πρόεδρε, σας ευχαριστώ για το μήνυμά σας. Θα προσπαθήσω να απαντήσω, χωρίς να ισχυρίζομαι ότι θα απαντήσω λεπτομερώς σε καθέναν από εσάς. Είμαι βέβαιος ότι θα έχουμε την ευκαιρία να ξανασυναντηθούμε. Θα ξεκινήσω την απάντησή μου με όσα είπε ο πρώτος ομιλητής, ο κ. Schwab, όταν επεσήμανε την αρχική φιλοδοξία: ότι πρέπει να αναζωογονήσουμε και να παραμείνουμε πιστοί, δηλαδή, στην κοινωνική οικονομία της αγοράς. Πρόσθεσε, και συμφωνώ μαζί του, ότι εκτιμούμε καθεμία από αυτές τις τρεις λέξεις: κοινωνική οικονομία της αγοράς. Αυτό είναι σημαντικό, και φυσικά, η Συνθήκη της Λισαβόνας περιλαμβάνει αυτές τις τρεις λέξεις και προσθέτει σε αυτές τη φιλοδοξία για μια πανίσχυρη ανταγωνιστικότητα.
<P>
Αξιότιμοι βουλευτές, πράγματι αυτή η Πράξη για την Ενιαία Αγορά στηρίζεται στη φιλοδοξία, σε μια πολύ ανταγωνιστική κοινωνική οικονομία της αγοράς, και για να επιτευχθεί αυτό, πεποίθησή μας, και δική μου προσωπικά, είναι ότι -επαναλαμβάνω- η επίτευξη ανταγωνιστικότητας και ανάπτυξης απαιτεί τη βοήθεια κάθε πολίτη, κάθε επιχείρησης και κάθε κοινότητας.
<P>
Όλα αυτά δεν θα πέσουν από τον ουρανό· παρότι πρέπει να θεσπίσουμε νομοθεσία και να δημιουργήσουμε πλαίσια, εναπόκειται στους πολίτες, στις επιχειρήσεις και στις κοινότητες να εκμεταλλευτούν τις ευκαιρίες αυτής της εσωτερικής αγοράς. Αυτή είναι η φιλοδοξία. Φυσικά, θα έλεγα στον κ. Schwab και σε πολλούς άλλους από εσάς ότι, στο τέλος της συζήτησης αυτής, θα κληθούμε σίγουρα να αποφασίσουμε για σημαντικότερες ή πιο συγκεκριμένες προτεραιότητες από αυτές που κατορθώσαμε να θέσουμε μόνοι μας, παρότι έχουμε ήδη εντοπίσει 29 ή 30 κύριες προτεραιότητες από τις 50. Θα ήθελα να προσθέσω ότι υπάρχουν ακόμη πολλές περισσότερες ιδέες στην έκθεση του Mario Monti.
<P>
Εντούτοις, θα ήθελα επίσης να δηλώσω ότι συμφωνώ με τα όσα είπαν νωρίτερα ο κ. Creutzmann και η κ. Corazza Bildt. Απηχώντας κατά κάποιον τρόπο την ανάλυση στην οποία προέβην νωρίτερα στην ομιλία μου, είπαν ότι θα έπρεπε να κοιτάξουμε τι συμβαίνει σε πολλές από τις χώρες μας λόγω της κρίσης, λόγω της έλλειψης κατανόησης, διότι στο ερώτημα "τι μας προσφέρει η αγορά;" η απάντηση είναι "όχι και πολλά". Το γεγονός αυτό δημιουργεί μια αίσθηση φόβου και έλλειψης κατανόησης και, πίσω από όλα αυτά, παρατηρούμε άνοδο του λαϊκισμού και του προστατευτισμού.
<P>
Πράγματι, το πρώτο θύμα του προστατευτισμού θα ήταν η ενιαία αγορά. Για αυτό πρέπει με δράση, με δυναμισμό και με πρωτοβουλίες να αντιταχθούμε σε αυτές τις απόπειρες προστατευτισμού και στους πειρασμούς.
<P>
Ο κ. Harbour επεσήμανε ότι πρόκειται για μια νέα δέσμευση. Κύριε Πρόεδρε, κατά την ακρόασή μου στις 13 Ιανουαρίου, θυμάμαι συγκεκριμένα να λέω ότι, για την πενταετία που θα περάσουμε μαζί, θα δεσμευτώ να συμβιβάσω, μαζί με ορισμένους συναδέλφους μου -καθώς δεν είμαι ο μοναδικός Επίτροπος, αλλά μάλλον ένας από τους 15 ή 16 Επιτρόπους που κληρονόμησαν ένα αρκετά μεγάλο τμήμα της νομοθεσίας- 1.500 κείμενα που πρέπει να εφαρμοστούν και να εφαρμοστούν έξυπνα στην αγορά.
<P>
Χίλια πεντακόσια κείμενα! Εντούτοις, κύριε Harbour, ανέφερα ότι πράγματι σκοπεύω να εργαστώ για να συμφιλιώσω τους πολίτες και τις επιχειρήσεις με την εσωτερική αγορά, και έχετε δίκιο που τονίζετε την ευκαιρία που μπορούμε να προσφέρουμε στον εαυτό μας με αυτήν τη συζήτηση και με τις προτάσεις της Επιτροπής επί ενός ολοκληρωμένου και ολιστικού σχεδίου δράσης, για να επαναλάβω τα ενθαρρυντικά λόγια του κ. Grech.
<P>
Ο κ. Harbour αναφέρθηκε στην ανάπτυξη της ανταγωνιστικότητας. Σε αυτήν την Πράξη για την Ενιαία Αγορά θα βρείτε πολλές πρακτικές προτάσεις επί των οποίων θα εργαστούμε στο νομικό και φορολογικό περιβάλλον για τις επιχειρήσεις και, ειδικότερα, για τις μικρές επιχειρήσεις, την αναθεώρηση των λογιστικών οδηγιών εντός του 2011, μια κοινή ενοποιημένη φορολογική βάση για τη φορολόγηση των επιχειρήσεων -ο συνάδελφός μου, ο κ. Šemeta, εργάζεται επ' αυτού- νέες στρατηγικές για τον ΦΠΑ και τη διασύνδεση των μητρώων επιχειρήσεων.
<P>
Αυτές είναι ορισμένες πρακτικές προτάσεις για την απλούστευση του κανονιστικού, δημοσιονομικού και οικονομικού περιβάλλοντος των μικρομεσαίων επιχειρήσεων. Πέραν τούτου, υπάρχει το ψηφιακό θεματολόγιο, με το οποίο ασχολούμαι σε συνεργασία με τη συνάδελφό μου, την κ. Neelie Kroes, που εργάζεται με μεγάλη αποφασιστικότητα. Υπάρχει επίσης ο τομέας της λιανικής και πολλές άλλες ιδέες που έθιξε νωρίτερα η κ. Handzlik.
<P>
Θα ήθελα να διευκρινίσω κάτι σχετικά με τα ζητήματα που αφορούν την κοινωνική διάσταση, στην οποία είμαι εξίσου προσηλωμένος. Ο κ. Τριανταφυλλίδης και ο κ. Hughes αναφέρθηκαν σε αυτά στην αρχή της συζήτησής μας, όπως και η κ. Gebhardt και η κ. Turunen. Κυρία Turunen, πραγματοποιήσαμε συζητήσεις επί του θέματος αυτού και εγκρίναμε θέσεις οι οποίες, επιτρέψτε μου να προσθέσω, δεν είναι απαραίτητα αυτές που αναφέρθηκαν στις εφημερίδες. Κατά τη γνώμη που, μια τέτοια συζήτηση στο Σώμα των Επιτρόπων είναι φυσιολογική, απόλυτα φυσιολογική. Βασικά, το αντίθετο θα ήταν αφύσικο.
<P>
Είμαστε 27 και έχουμε διαφορετικές απόψεις, παραδόσεις και εθνικότητες· συνεργαστήκαμε, όμως, όλοι μαζί και είμαστε ενωμένοι όσον αφορά αυτές τις προτάσεις. Προσπαθούμε να βρούμε το κέντρο βάρους του ευρωπαϊκού γενικού συμφέροντος για τις προτάσεις που θα συζητηθούν στη συνέχεια από εσάς στο Κοινοβούλιο, και στο Συμβούλιο Υπουργών, προκειμένου να συμπληρωθούν ή να βελτιωθούν.
<P>
Πραγματοποιήσαμε, λοιπόν, συζητήσεις, πράγμα φυσιολογικό, για να καταλήξουμε στη σωστή ισορροπία μεταξύ των οικονομικών ελευθεριών που ορίζονται στη Συνθήκη, της ελεύθερης κυκλοφορίας και των θεμιτών ελευθεριών και δικαιωμάτων των κοινωνικών εταίρων, ιδιαίτερα όσον αφορά τις συλλογικές προσφυγές.
<P>
Θεωρώ απολύτως σωστό να υπάρχει ένα σαφές και αξιόπιστο πλαίσιο στο οποίο να μπορούν να απασχολούνται οι εργαζόμενοι, όπως και οι επιχειρήσεις.
<P>
Σε αυτό το πνεύμα, λοιπόν συντονίζονται τα μέτρα της Επιτροπής. Θα διασφαλίσουμε, βάσει της νέας στρατηγικής για την εφαρμογή του Χάρτη των Θεμελιωδών Δικαιωμάτων, ότι λαμβάνονται υπόψη τα δικαιώματα που κατοχυρώνονται στον Χάρτη, συμπεριλαμβανομένου του δικαιώματος των συλλογικών προσφυγών. " Επιτροπή θα εφαρμόσει κατά γράμμα την οριζόντια κοινωνική ρήτρα που προβλέπεται στο άρθρο 9 της Συνθήκης, διενεργώντας μια πρότερη εμπεριστατωμένη ανάλυση του κοινωνικού αντικτύπου όλων αυτών των νομοθετικών προτάσεων στην ενιαία αγορά. Εν πάση περιπτώσει, εξακολουθώ να τάσσομαι υπέρ της εισαγωγής, όπου απαιτείται, μιας διάταξης η οποία να ορίζει πώς θα διασφαλίζονται τα συλλογικά δικαιώματα στο πλαίσιο της νέας νομοθεσίας.
<P>
Με άλλα λόγια, θα χρειαστεί να πραγματοποιηθεί αξιολόγηση, κατά περίπτωση, της ανάγκης ύπαρξης μιας τέτοιας ρήτρας. Θα συζητήσουμε αυτό το θέμα μαζί σας τους προσεχείς μήνες προκειμένου να βελτιώσουμε, κατά το δυνατόν, περαιτέρω τις προτάσεις της Επιτροπής. Το ίδιο θα συμβεί, κυρία Vergnaud και κυρία Auconie, για το πλαίσιο ποιότητας για το οποίο δεσμεύτηκε ο Πρόεδρος Barroso όσον αφορά τις υπηρεσίες κοινής ωφέλειας.
<P>
Θα ήθελα επίσης να πω στον κ. Grech ότι οι προτάσεις για τους καταναλωτές δεν έχουν ολοκληρωθεί ακόμη· ασχολούμαστε με αυτό μαζί με τον κ. Dalli. Δικαίως, κύριε Grech, προειδοποιείτε για την ευπάθεια της εσωτερικής αγοράς: τίποτα δεν είναι λαξευμένο σε πέτρα. Για αυτό χρειαζόμαστε αυτήν την οικειοποίηση, αυτήν την υποστήριξη από τους πολίτες, για να εδραιώσουμε αυτήν την εσωτερική αγορά κατά τρόπο διαρκή, διότι πρόκειται για μια ευκαιρία· πρέπει να συνιστά ευκαιρία και όχι περιορισμό.
<P>
Κυρία Gebhardt και κύριε Tarabella, θίξατε το ζήτημα των μέσων συλλογικής έννομης προστασίας. Δεν θα εγκαταλείψουμε αυτό το ζήτημα. Αξίζει να διερευνηθεί ουσιαστικά, όπως έχουν δείξει αρκετές συζητήσεις που πραγματοποιήθηκαν στο Κοινοβούλιο, καθώς επίσης και στην Επιτροπή. Οι τρεις συνάδελφοί μου, ο κ. Dalli, η κ. Reding και ο κ. Almunia, εργάζονται επ' αυτού και θα αντλήσουν συμπεράσματα από τη διαβούλευση που έχουμε ξεκινήσει σχετικά με τη θέσπιση μέσων συλλογικής έννομης προστασίας την κατάλληλη στιγμή, και το συντομότερο δυνατόν.
<P>
Θα ήθελα επίσης να πω στην κ. Comi ότι συμφωνώ μαζί της όσον αφορά τη σχέση που πρέπει να δημιουργήσουμε μεταξύ της Πράξης για την Ενιαία Αγορά και της ανακοίνωσης του κ. Tajani για τη βιομηχανική πολιτική. Συνεργαζόμαστε επ' αυτού, ιδίως στον τομέα της τυποποίησης.
<P>
Ο κ. Salvini αναφέρθηκε στις περιφέρειες, και ειδικότερα στη δική του περιφέρεια. Εντούτοις, θα ήθελα να εκφράσω την πεποίθησή μου ότι η συζήτηση που ξεκινάμε εδώ θα πρέπει να μεταφερθεί στις περιφέρειες· αυτό είναι το φυσιολογικό. Θα στείλω το έγγραφο αυτό στις 23 γλώσσες της Ένωσης σε κάθε εθνικό εκλεγμένο αντιπρόσωπο, σε κάθε χώρα ανεξαιρέτως. Θα το στείλουμε στις περιφέρειες, στις ενώσεις και στις επαγγελματικές και επιχειρηματικές οργανώσεις, ούτως ώστε να αποκεντρωθεί όσο το δυνατόν περισσότερο αυτή η συζήτηση. Ακούγοντας τον κ. Salvini, μου ήρθε στο μυαλό και μια μεγάλη δέσμευση που είχε αναλάβει ο τότε Πρόεδρος Delors, ακριβώς την εποχή της δημιουργίας της ενιαίας αγοράς. Ήταν μια δέσμευση για την πολιτική συνοχής, την οποία υποστηρίζω μακροπρόθεσμα, προς αποφυγή τυχόν περιφερειακών διαφορών στο πλαίσιο αυτής της εσωτερικής αγοράς. Αυτά τα πράγματα, λοιπόν, πάνε μαζί.
<P>
" κ. Thun Und Hohenstein ανέφερε αυτήν τη συζήτηση· είναι αφοσιωμένη σε αυτήν, και ιδιαίτερα στην ιδέα του φόρουμ, που οφείλουμε στην ίδια. Κάθε χρόνο, θα διοργανώνεται αυτό το φόρουμ για την εσωτερική αγορά και θα ενημερώνεται το top 20, οι είκοσι, δηλαδή, περιοχές στις οποίες σημειώθηκε πραγματική πρόοδος. Ελπίζω ότι δεν θα είναι συνεχώς οι ίδιες για πέντε χρόνια, ότι θα αλλάζουν και ότι θα κατορθώσουμε να αποκλείσουμε μερικές και να σημειώσουμε πρόοδο, αλλά εν πάση περιπτώσει, θα διοργανώνουμε αυτό το φόρουμ.
<P>
Θα ήθελα επίσης να επαναλάβω τα όσα είπε ο κ. Abad για την εξωτερική διάσταση. Αναμφίβολα, πρέπει να έχουμε εσωτερική δύναμη, αλλά και τη δύναμη να κατακτήσουμε άλλες αγορές, να ανταποκριθούμε σε άλλες ανάγκες του υπόλοιπου κόσμου, χωρίς να είμαστε αφελείς και διαθέτοντας θέληση για ευθύτητα και αμοιβαιότητα. Ο συνάδελφός μου, ο κ. De Gucht, έκανε επίσης ορισμένες πολύ σθεναρές δηλώσεις χθες, με τις οποίες συμφωνώ, σε σχέση με την απαίτηση αμοιβαιότητας που θα πρέπει να υπάρχει στις επαφές μας με τις περιφέρειες και τις χώρες που συνιστούν μείζονες εταίρους της Ευρωπαϊκής Ένωσης.
<P>
Τέλος, δυο λόγια σχετικά με τα όσα είπε νωρίτερα ο κ. Kožušník, όταν μας ζήτησε να επιδείξουμε θάρρος. Ναι, κύριε Kožušník, θα ηγηθώ αυτής της συζήτησης με όλες τις δυνάμεις που διαθέτω, αλλά δεν μπορώ να το κάνω μόνος μου, παντού, σε κάθε χώρα. Θα την συντονίσω αύριο στη χώρα σας, καθώς θα βρισκόμαστε στην Πράγα μαζί, και θα το κάνω όσο καλύτερα μπορώ σε όλες τις χώρες. Δεν μπορούμε να επιτύχουμε μόνοι μας· εδώ το ζητούμενο είναι η συνεργασία. Μαζί με εμάς θα συμμετάσχουν και οι 13 Επίτροποι που θα δεσμευτούν τον Φεβρουάριο να εκπονήσουν αυτές τις προτάσεις, καθώς και όλοι οι άλλοι. Το Κοινοβούλιο, οι περιφέρειες, οι οικονομικοί και κοινωνικοί εταίροι και οι εκλεγμένοι αντιπρόσωποι των χωρών πρέπει να εμπλακούν σε αυτήν τη συζήτηση.
<P>
Αυτό το έγγραφο δεν μπορεί να γίνει αποδεκτό ή να απορριφθεί ως έχει, κυρίες και κύριοι. Επιδέχεται ακόμη βελτίωση. Είμαστε της άποψης ότι μπορούμε να το βελτιώσουμε, να του δώσουμε προτεραιότητα και, πάνω από όλα, να το πραγματοποιήσουμε μαζί σας, καθώς πρέπει επειγόντως να αποκαταστήσουμε την ανάπτυξη και την ανταγωνιστικότητα μαζί με τους πολίτες και τις επιχειρήσεις.
<SPEAKER ID="191" NAME="Πρόεδρος">
" συζήτηση έληξε.
<SPEAKER ID="192" NAME="António Fernando Correia De Campos" LANGUAGE="PT">
1. Ήταν εντυπωσιακή η προσπάθεια για τη συγκέντρωση 1.500 διάσπαρτων νομοθετικών πράξεων. 2. " ανακοίνωση παρέχει μια επισκόπηση των 50 μέσων για την οικοδόμηση της ενιαίας αγοράς, τα οποία μέχρι σήμερα χρησιμοποιούνταν με αποσπασματικό και μη εστιασμένο τρόπο. Αυτή είναι η πρώτη φορά που έχουμε επίγνωση όλων των μέσων που έχουμε στη διάθεσή μας. 3. " αποκτηθείσα εμπειρία θα πρέπει να καθορίσει το μέλλον. Ορισμένα μέτρα στέφθηκαν με μεγάλη επιτυχία, ενώ άλλα βρίσκονται ακόμη στα μισά του δρόμου ή ακόμη και στην αρχή. Για άλλα μπορεί να θεωρηθεί ότι απέτυχαν σε σύγκριση με τους στόχους τους. Μπορούμε τώρα, περισσότερο από ποτέ, να χρησιμοποιήσουμε αυτό που στην επιστήμη αποκαλείται "φυσικό πείραμα". 4. Δεν μπορούμε να παραπονιόμαστε για έλλειψη τεχνολογικών πόρων· το ηλεκτρονικό εμπόριο, οι ηλεκτρονικές συμβάσεις και ό,τι αφορά το ψηφιακό θεματολόγιο για την Ευρώπη και την ψηφιακή ενιαία αγορά συνιστούν εργαλεία που χρησιμοποιούνται όλο και περισσότερο. " τεχνολογία υπάρχει, το ίδιο και η ανάγκη για αυτήν. Μόνο η πρωτοβουλία λείπει. 5. Αυτή η περίπτωση είναι μοναδική: η στρατηγική "Ευρώπη 2020", με δείκτες και στόχους. Πρέπει να είναι αξιοποιηθεί σωστά. " κρίση επιδεινώνεται και η ενίσχυση της εσωτερικής αγοράς μπορεί να συνεισφέρει στη λύση. 6. Πρόκειται για ένα πολύ φιλόδοξο σχέδιο. Είναι η Επιτροπή έτοιμη να αξιοποιήσει στο έπακρο αυτήν τη δυναμική; Είναι διατεθειμένη να αναγνωρίσει ότι αυτό το σχέδιο θα πρέπει να προχωρήσει ως έχει, χωρίς να επιβαρυνθεί με προσαρτήματα;
<SPEAKER ID="193" NAME="João Ferreira" LANGUAGE="PT">
Οι όροι υπό τους οποίους ξεκίνησε ο Επίτροπος Barnier αυτήν τη συζήτηση μας διαφωτίζουν και μας ενημερώνουν, από διάφορες απόψεις. Σε τελική ανάλυση, η αγορά είναι, πράγματι, ο βασικός λόγος και ο απώτερος σκοπός της διαδικασίας της ευρωπαϊκής ολοκλήρωσης, όπως φρόντισε να μας υπενθυμίσει. Το όραμα αυτό, που εκφράστηκε εδώ με τόσο άμεσο και σαφή τρόπο, αποκαλύπτει σε μεγάλο βαθμό τον καπιταλιστικό χαρακτήρα αυτής της διαδικασίας ολοκλήρωσης, που θεσμοθέτησε και ενίσχυσε η Συνθήκη της Λισαβόνας. Τη στιγμή που οι Ευρωπαίοι πλήττονται πραγματικά από τις επιπτώσεις της καπιταλιστικής κρίσης, στη δημιουργία της οποίας συνέβαλε η ΕΕ και οι πολιτικές της, η Επιτροπή έρχεται εδώ να παρουσιάσει ως λύση στην κρίση μια συνέχεια στον ίδιο δρόμο που μας έφερε σε αυτήν τη δεινή κατάσταση. " ενίσχυση της εσωτερικής αγοράς, διασφαλίζοντας μεγαλύτερα κέρδη για τους μεγάλους οικονομικούς και χρηματοπιστωτικούς ομίλους των ευρωπαϊκών δυνάμεων, είναι η ρίζα των αυξανόμενων ανισοτήτων εντός της ΕΕ, μεταξύ των κρατών και στο εσωτερικό κάθε κράτους. Οδηγεί στη συνέχιση της αποδυνάμωσης των ευπαθέστερων οικονομιών, στην ιδιωτικοποίηση καίριων τομέων της οικονομίας, στην εμπορευματοποίηση ακόμη περισσότερων τομέων της κοινωνικής ζωής και στην εξαπόλυση επίθεσης κατά των δημόσιων υπηρεσιών. "Πεπατημένη": αυτό είναι το σύνθημα που επικρατεί στην ΕΕ. " "συνοχή" μετατρέπεται ολοένα και περισσότερο σε απλό σλόγκαν, χωρίς κανένα πρακτικό νόημα.
<SPEAKER ID="992" NAME="Lidia Joanna Geringer de Oedenberg" LANGUAGE="PL">
" ανακοίνωση της Ευρωπαϊκής Επιτροπής με τίτλο "Προς μια Πράξη για την Ενιαία αγορά", που βασίστηκε στην έκθεση του καθηγητή Monti, είναι ένα εξαιρετικά σημαντικό έγγραφο που περιγράφει τα μέτρα που πρόκειται να ληφθούν από την ΕΕ στον τομέα της εσωτερικής αγοράς για τα επόμενα δώδεκα περίπου έτη. Μεταξύ των πρωτοβουλιών που παρουσιάζονται από την Επιτροπή, θα ήθελα να επιστήσω ιδιαιτέρως την προσοχή σε αυτές που σχετίζονται με τη δημιουργία μιας "ψηφιακής" εσωτερικής αγοράς, καθώς πιστεύω ότι αυτό είναι το μέλλον της ευρωπαϊκής οικονομίας. Χωρίς να θέλω να υποτιμήσω τις καλές προθέσεις της Επιτροπής, έχω την εντύπωση ότι έχει επικεντρωθεί περισσότερο στην "προστασία" της δημιουργικότητας παρά στην άρση των φραγμών όσον αφορά την ανάπτυξη εμπορικών υπηρεσιών στο διαδίκτυο. Παράδειγμα εν προκειμένω αποτελεί ο αριθμός των προγραμματιζόμενων νομικών σχεδίων. " ανακοίνωση περιέχει τουλάχιστον 50 πρωτοβουλίες που αφορούν την εσωτερική αγορά υπό την ευρύτερή της έννοια· παρ' όλα αυτά, δεν κατόρθωσα να εντοπίσω καμία αναφορά σε ένα ζήτημα με το οποίο ασχολούμαι εδώ και αρκετά χρόνια, και το οποίο αφορά τη δημιουργία ομοιόμορφων συνθηκών για την πρόσβαση σε υπηρεσίες μέσων ενημέρωσης στην κοινή αγορά. Αναφέρομαι στην προώθηση του υποτιτλισμού τηλεοπτικών προγραμμάτων σε επίπεδο ΕΕ, που διευκολύνει σημαντικά την πρόσβαση των κωφών στα μέσα ενημέρωσης και διευκολύνει επίσης την εκμάθηση ξένων γλωσσών. Ελπίζω η Ευρωπαϊκή Επιτροπή να στρέψει την προσοχή της στο ζήτημα αυτό στο εγγύς μέλλον.
<SPEAKER ID="991" NAME="Othmar Karas" LANGUAGE="DE">
Είναι γεγονός ότι η Πράξη για την Ενιαία Αγορά αποτελεί επανάσταση. Είναι το πιο χειροπιαστό πρόγραμμα εργασίας της Επιτροπής. Είναι το τρίτο μεγάλο έργο μας μετά την εισαγωγή του ευρώ και τη διεύρυνση της ΕΕ. Χρειαζόμαστε περισσότερο δυναμισμό, αποφασιστικότητα, θάρρος και ευρωπαϊκή λογική για να μπορέσουμε να εφαρμόσουμε τις 50 προτάσεις. " ενιαία αγορά πρέπει να καταστεί η εγχώρια αγορά 500 εκατομμυρίων ανθρώπων, διότι αντιπροσωπεύει το δυναμικό ανάπτυξης, απασχόλησης και ανταγωνιστικότητάς μας. Απομένουν ακόμη πολλοί θησαυροί ανεξερεύνητοι. " ενιαία αγορά θα μετατρέψει επίσης τους λεγόμενους καθαρούς συνεισφέροντες, όπως η Αυστρία και η Γερμανία, σε μεγάλους καθαρούς αποδέκτες. " αξιοποίηση του δυναμικού σημαίνει ελευθέρωση της ενιαίας αγοράς από τα δεσμά της, υπέρβαση του προστατευτισμού και του εθνικισμού και επιλογή θεώρησης της ΕΕ ως ηπείρου. Κατά πόσον θα επιτευχθεί αυτό εξαρτάται πρωτίστως από εμάς τους πολιτικούς. Ας πιάσουμε, λοιπόν, δουλειά!
<SPEAKER ID="194" NAME="Alajos Mészáros" LANGUAGE="HU">
Όλοι συμφωνούμε με την πρόθεση της Ευρωπαϊκής Επιτροπής για την επίτευξη μιας ανταγωνιστικής κοινωνικής οικονομίας της αγοράς. Οι εκθέσεις της Επιτροπής περιέχουν συγκεκριμένες προτάσεις για την ενίσχυση της ενιαίας αγοράς. Είμαστε βέβαιοι ότι θα εφαρμοστούν. Σύμφωνα με τον Επίτροπο Barnier, πρέπει να εκμεταλλευτούμε τις ευκαιρίες της ενιαίας αγοράς που δεν έχουν αξιοποιηθεί ακόμα. Πράγματι, μπορούμε να παραθέσουμε πολλά επιτεύγματα που έχουν απλουστεύσει τη ζωή μας στην ΕΕ. Εντούτοις, οι αλλαγές που συμβαίνουν στον κόσμο απαιτούν περαιτέρω μέτρα. " ενιαία αγορά μπορεί να καταστεί ακόμη περισσότερο ενοποιημένη. Εκτιμώ την ιδέα ότι οι αγορές πρέπει να υπηρετούν ταυτόχρονα τόσο την οικονομία όσο και τους πολίτες της ΕΕ. Τα δικαιώματα των πολιτών και τα οικονομικά ζητήματα εξετάζονται σε χωριστά έγγραφα. Ελπίζω αυτό να οφείλεται στην ανάγκη εξισορρόπησης αυτών των δύο πόλων της αγοράς. Ο ρόλος της ΕΕ ως πρωτοστάτη και συντονιστή της ενίσχυσης της ενιαίας αγοράς είναι αδιαμφισβήτητος. Ωστόσο, χωρίς τη δέσμευση των κρατών μελών για την εφαρμογή, θα χρειαστεί να περιμένουμε πολύ καιρό προτού υπάρξει ένα καλό κοινωνικό σύστημα, υψηλά πρότυπα εκπαίδευσης και ανταγωνιστικές θέσεις εργασίας. Παρότι ορισμένοι αμφισβητούν τη σημασία της ανοικτής διαβούλευσης, πιστεύω ότι όλα τα ενδιαφερόμενα μέρη θα πρέπει να έχουν τη δυνατότητα να εκφράσουν τη γνώμη τους. Ομοίως, πιστεύω ότι η πρωτοβουλία συζήτησης των θεμάτων που αφορούν την ενιαία αγορά στο πλαίσιο ενός ετήσιου φόρουμ είναι θετική. Οι συμμετέχοντες σε αυτόν τον διάλογο είναι λογικά τα θεσμικά όργανα, τα κράτη μέλη, οι επιχειρήσεις και οι πολίτες, με άλλα λόγια, όλοι όσοι εμπλέκονται στην ενιαία αγορά. Το φόρουμ θα συμβάλει επίσης στην αύξηση της ευαισθητοποίησης ως προς το γεγονός ότι η ενιαία αγορά αποτελεί μέρος της καθημερινής μας ζωής.
<SPEAKER ID="990" NAME="Alfredo Pallone" LANGUAGE="IT">
Υποστηρίζω πλήρως το περιεχόμενο και το χρονοδιάγραμμα της πράξης για τις μικρές επιχειρήσεις. " ενιαία αγορά είναι η πιο ολοκληρωμένη μορφή της κοινής αγοράς, καθώς εστιάζει περισσότερο στην εξάλειψη των εμποδίων -φυσικών εμποδίων (συνόρων), τεχνικών εμποδίων (προτύπων) και δημοσιονομικών εμποδίων- μεταξύ των κρατών μελών. Αυτό είναι το κλειδί για την ολοκλήρωση και τη βιώσιμη ανάπτυξη στην Ευρώπη. " τρέχουσα οικονομική κρίση έχει υπογραμμίσει για άλλη μία φορά τη σημασία της ενιαίας αγοράς όσον αφορά την επιτυχία του ευρωπαϊκού σχεδίου. Ζητούμε επίσης ανανεωμένη πολιτική βούληση προκειμένου να αντισταθούμε στους πειρασμούς του οικονομικού εθνικισμού και να εκμεταλλευτούμε τις πλήρεις δυνατότητες όλων. " κρίση έχει αυξήσει τον κίνδυνο κατάχρησης των κρατικών ενισχύσεων που είναι σχεδιασμένες έτσι ώστε να βοηθήσουν τις σημαντικότερες εθνικές επιχειρήσεις. Απεναντίας, η λύση στο πρόβλημα της αναζωογόνησης ολόκληρης της ευρωπαϊκής οικονομίας προϋποθέτει (και αυτή είναι η λύση της ενιαίας αγοράς) την εξάλειψη των εμποδίων που συνεχίζουν να υπάρχουν όσον αφορά την ελεύθερη κυκλοφορία των εμπορευμάτων, των ατόμων και των υπηρεσιών, καθώς και όσον αφορά την ίση μεταχείριση των οικονομικών φορέων και των πολιτών σε ολόκληρη την ΕΕ.
<SPEAKER ID="195" NAME="Olga Sehnalová" LANGUAGE="CS">
" Πράξη για την Ενιαία Αγορά είναι μια πρωτοβουλία που επικροτώ και υποστηρίζω θερμά. Εντούτοις, θα ήθελα να αναφέρω ένα πρόβλημα που διαισθάνομαι ότι υπάρχει εδώ, και το οποίο δεν είναι περιθωριακό. Πρόκειται για τη μακροπρόθεσμη στρατηγική επικοινωνιών όχι μόνο για αυτό το έγγραφο, αλλά και για την ενιαία αγορά γενικά. Στο σημείο 48 της έκθεσης, η Επιτροπή δηλώνει ότι έχει ενισχύσει τη διαβούλευση και το διάλογο με την κοινωνία των πολιτών, ενώ ιδιαίτερη προσοχή θα δοθεί στο να λαμβάνονται υπόψη οι απόψεις των καταναλωτών. Αν η Επιτροπή πράγματι υπερασπίζεται τις απόψεις των απλών καταναλωτών, πρέπει να κάνει πολύ περισσότερα από πριν για να προωθήσει αυτήν την έκθεση στα μέσα ενημέρωσης. Στην Τσεχική Δημοκρατία και στη Σλοβακία, για παράδειγμα, η εισαγωγή αυτού του θεμελιώδους εγγράφου δυστυχώς απουσιάζει εντελώς από τα μέσα ενημέρωσης. Φαίνεται ότι εκεί πρόκειται για θέμα ανάξιο λόγου. " ενημερωτική εκστρατεία σχετικά με τα οφέλη της ενιαίας εσωτερικής αγοράς θα πρέπει, συνεπώς, να πραγματοποιηθεί όχι μόνο σε επίπεδο ευρωπαϊκών θεσμικών οργάνων, αλλά να είναι και πιο αποκεντρωμένη τόσο σε εθνικό όσο και σε περιφερειακό επίπεδο. " εστίαση θα πρέπει να εντοπίζεται κυρίως στα οφέλη που προσφέρει η ενιαία αγορά και στην επίλυση των καθημερινών προβλημάτων των καταναλωτών στην εσωτερική αγορά, όπως, για παράδειγμα, οι τραπεζικές χρεώσεις, η σύγκριση των τιμών των αγαθών και ούτω καθεξής. Θα ήθελα, λοιπόν, να καλέσω την Επιτροπή να βελτιώσει τη στρατηγική επικοινωνιών της προς τους τελικούς χρήστες, έτσι ώστε οι πολίτες να είναι καλύτερα ενημερωμένοι για τα οφέλη της ενιαίας αγοράς.
