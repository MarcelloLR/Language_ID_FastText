<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Αν δεν υπάρχουν παρατηρήσεις θεωρώ ότι εγκρίνονται.

<SPEAKER ID=2 LANGUAGE="EN" NAME="Miller">
Κύριε Πρόεδρε, το σχόλιό μου έχει σχέση με τα πρακτικά. Αναφέρομαι σε μία παρέμβαση του κ. Macartney, όπου ανέφερε ότι υπήρξε σύγχυση και παρατηρήθηκε κάποιο λάθος στη μετάφραση από το πρωτότυπο κείμενο, που ήταν στη γαλλική, προς τα αγγλικά. Έλεγξα την πρωτότυπη γαλλική έκδοση και είναι σαφές ότι υπάρχει η φράση "la viande britannique». Από όσο ξέρω "britannique» σημαίνει βρετανικός, και όχι αγγλικός, οπότε η παραπάνω φράση αναφέρεται στο βόειο κρέας που παράγεται σε όλη τη Βρετανία, συμπεριλαμβανομένης της Σκοτίας.

<SPEAKER ID=3 LANGUAGE="EN" NAME="Macartney">
Κύριε Πρόεδρε, εκτιμώ το ενδιαφέρον του συναδέλφου μου για γλωσσική ακρίβεια αλλά, όπως ξέρετε, προεδρεύων εκείνης της συνεδρίασης ήταν ο David Martin που επίσης κατάγεται από τη Σκοτία. Έχουμε εξετάσει το πρωτότυπο κείμενο που υπεγράφη από την ομάδα, όπου αναφερόταν η λέξη "anglaise». Για αυτό και αναφέρθηκα σ&#x02BC; αυτό το διαδικαστικό θέμα, απλώς για να το επισημάνω.

<SPEAKER ID=4 NAME="Πρόεδρος">
Ευχαριστώ που διαλευκάναμε όλες τις λεπτομέρειες αυτού του θέματος, οπότε τώρα πρέπει να είναι σαφές πώς έχει το ζήτημα.
<P>
(Εγκρίνονται τα συνοπτικά πρακτικά)

<CHAPTER ID=2>
Απόφαση κατεπείγοντος
<SPEAKER ID=5 LANGUAGE="DE" NAME="Kittelmann">
Κύριε Πρόεδρε, η Επιτροπή Εξωτερικών Οικονομικών Σχέσεων σας παρακαλεί να απορρίψετε την αίτηση κατεπείγοντος. Η Επιτροπή είχε ζητήσει στις 17 Νοεμβρίου την πραγματοποίηση διαβούλευσης με τη διαδικασία του κατεπείγοντος σύμφωνα με το άρθρο 97. Η Επιτροπή Εξωτερικών Οικονομικών Σχέσεων συζήτησε την αίτηση στη συνεδρίασή της στις 18 Νοεμβρίου και την απέρριψε για τυπικούς και ουσιαστικούς λόγους. Ως προς τη διαδικασία: όταν κατατέθηκε η αίτηση κατεπείγοντος η επιτροπή είχε στη διάθεσή της μόνο ένα αντίγραφο του εξωφύλλου του βασικού εγγράφου που περιελάμβανε την πρόταση της Επιτροπής. Κάτω από τέτοιες προϋποθέσεις δεν μπορεί να απαιτείται από εμάς να εξετάσουμε σοβαρά την πρόταση της Επιτροπής -όσο και αν συντρέχουν λόγοι κατεπείγοντος. Παρ' όλα αυτά θα μπορούσε κανονικά να γίνει μια εξαίρεση όσον αφορά τα οικονομικά θέματα της Ουκρανίας. Ακόμα και αν πρόκειται για την εκταμίευση μιας δόσης ύψους 100 εκατομμυρίων Ecu, δεν πιστεύουμε πως δεν μπορεί να απορριφθεί για οικονομικούς λόγους. Είναι απαραίτητες οι διαβουλεύσεις για το θέμα αυτό, γι' αυτό παρακαλούμε να απορριφθεί η αίτηση κατεπείγοντος.
<P>
(Το Σώμα απορρίπτει τη συζήτηση επί κατεπείγοντος)

<CHAPTER ID=3>
Οργανωμένο έγκλημα
<SPEAKER ID=6 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων πέντε εκθέσεων εξ ονόματος της Επιτροπής Πολιτικών Ελευθεριών και Εσωτερικών Υποθέσεων:
<P>
έκθεση της κ. Cederschiφld (Α4-0333/97/97) σχετικά με σχέδιο δράσης για την καταπολέμηση του οργανωμένου εγκληματος (7421/97 - C4-0199/97)-έκθεση του κ. Bontempi (Α4-0348/97) σχετικά με το σχέδιο κοινής δράσης που αφορά το αδίκημα της δωροδοκίας στον ιδιωτικό τομέα (10017/97 - C4-0478/97-97/0914(CNS))-έκθεση του κ. Bontempi (Α4-0351/97/97) σχετικά με την κοινή δράση για τη δημιουργία ευρωπαϊκού δικαστικού δικτύου (9804/9 - C4-0428/97-97/0911(CNS))-έκθεση του κ. Orlando (Α4-0349/97) σχετικά με το σχέδιο κοινής δράσης που εγκρίθηκε από το Συμβούλιο βάσει του άρθρου Κ3 της Συνθήκης για την Ευρωπαϊκή Ένωση, σχετικά με το αξιόποινο της συμμετοχής σε εγκληματική οργάνωση στα κράτη μέλη της Ευρωπαϊκής Ένωσης (10407/97 - C4-0480/97-97/0913(CNS))
<SPEAKER ID=7 NAME="Cederschiφld">
 - (SV) Κύριε Πρόεδρε, η οργανωμένη εγκληματικότητα κινείται υπεράνω των συνόρων όπως ακριβώς γίνεται και με τους περιβαλλοντικούς ρύπους. Απαιτούνται κοινά μέτρα. Απαιτούνται συντονισμένες ενέργειες σε παγκόσμιο, ευρωπαϊκό, εθνικό, περιφερειακό και τοπικό επίπεδο, αλλά επίσης και στην κοινωνία των πολιτών και σε ατομικό επίπεδο. Το ευρωπαϊκό επίπεδο πρέπει να ενισχυθεί, χωρίς όμως να αποδυναμωθούν τα άλλα επίπεδα.
<P>
Το συνδικάτο των ναρκωτικών δεν γνωρίζει σύνορα. Μέσω οργανώσεων γίνεται λαθραία εισαγωγή ανθρώπων, μεταξύ διαφόρων ηπείρων. Δραστηριοποιούνται σε ολόκληρη τη γη. Εκατοντάδες μαφιόζικες οργανώσεις έχουν ήδη συμφέροντα μέσα στην Ένωσή μας. Πρέπει να αυξήσουμε την συνεργασία εντός των συνόρων της Ένωσης, αλλά και εκτός αυτών των συνόρων επίσης προς Ανατολάς και Δυσμάς.
<P>
Τα σχέδια για να αρχίσει ένα περισσότερο εκτεταμένο έργο σ' αυτόν τον τομέα ξεκίνησαν, σε διεθνές επίπεδο, πριν κανά δυό χρόνια. Πριν από ένα χρόνο, στο Δουβλίνο, ετέθησαν οι βάσεις για το πρόγραμμα μέτρων, η επεξεργασία του οποίου έγινε στο Αμστερνταμ το περασμένο καλοκαίρι, με 30 διαφορετικές προτάσεις για την καταπολέμηση του οργανωμένου εγκλήματος. Σήμερα θα επεξεργαστούμε τις απόψεις του Κοινοβουλίου επ' αυτού του θέματος. Έχουμε επίσης έναν αριθμό νομικών εγγράφων με λεπτομερή θέματα η επεξεργασία των οποίων γίνεται επίσης ταυτόχρονα.
<P>
Αυτό για το οποίο πρόκειται είναι το να ορθώσουμε φραγμούς, φραγμούς νομικής ασφάλειας, που να είναι τόσο σαφείς ώστε παρ' όλα αυτά να καταφέρουμε να λάβουμε μεθοδικά και αρκετά σθεναρά μέτρα κατά της εγκληματικότητας, διότι εδώ ισορροπούμε μεταξύ του κράτους του δικαίου, της ακεραιότητας αλλά επίσης και της αποτελεσματικότητας των μέτρων.
<P>
Στις προτάσεις μου ανέπτυξα μερικά σημεία, προχώρησα παραπέρα από όσο θέλει το Συμβούλιο. Κάποια σημεία τα προσδιορίζω περισσότερο. Δημιουργώ υψηλότερο δίχτυ ασφαλείας για κάποια σημεία, ενώ ταυτόχρονα προσπαθώ να αυξήσω την αποτελεσματικότητα. Έχω απορρίψει ακόμη κάποιες από τις θέσεις του Συμβουλίου. Πέραν αυτού έχω προσθέσει στην έκθεση μερικές νέες απόψεις που δεν συμπεριλαμβάνονταν, δηλαδή τομείς που δεν είχαν επεξεργαστεί.
<P>
Φυσικά, η έκθεση είναι αρκετά μακροσκελής. Θα ήθελα να τονίσω ιδιαιτέρως το πρακτικό έργο, διότι πιστεύω ότι είναι πολύ σημαντικό. Προσπάθησα να ακούσω με προσοχή τους συναδέλφους μου και να κατανοήσω επίσης τις απόψεις τους. Νομίζω ότι ήταν μια πολύ καλή συνεργασία.
<P>
Το κέρδος είναι η καρδιά του οργανωμένου εγκλήματος. Γι' αυτό, πολλές προτάσεις προσανατολίζονται στο κέρδος, αλλά επίσης στα θέματα των αποδείξεων, καθώς σ' αυτήν την περίπτωση αυτός είναι ο λεπτός τομέας. Αφορά την εξεύρεση διαφόρων νέων δυνατοτήτων για να προχωρήσουμε, όσον αφορά τις αποδείξεις. Διότι είναι πολύ δύσκολο σ' αυτές τις περιπτώσεις. Η οργανωμένη εγκληματικότητα δουλεύει συχνά, βέβαια, κατά τέτοιο τρόπο ώστε να μην αφήνει αυτούς, που στην πραγματικότητα αναλαμβάνουν το κέρδος, να εκτελούν τις εγκληματικές πράξεις, αλλά είναι άλλα τα άτομα που το κάνουν αυτό, κάτι που πολλές φορές καθιστά δύσκολο το να φέρουμε σε πέρας το αποδεικτικό μέρος.
<P>
Πιστεύω ότι τα δίκτυα, η πρακτική συνεργασία, είναι από τα πιο σημαντικά. Θα μας βοηθήσει να δημιουργήσουμε εν καιρώ έναν τομέα για την νομική ασφάλεια στην Ένωση. Θέλω εδώ επί τη ευκαιρία να επισημάνω την συνεργασία των σκανδιναβικών χωρών. Στην Σκανδιναβία έχουμε επί μακρόν μια τέτοια πρακτική συνεργασία, η οποία συνεπάγεται ότι το ένα Κοινοβούλιο επωφελείται από τις εμπειρίες του άλλου πριν υλοποιήσουμε νέες προτάσεις. Έχουμε επίσης μια καθημερινή συνεργασία, η οποία πιστεύω ότι είναι από τις πλέον σημαντικές για περαιτέρω ανάπτυξη. Πρέπει να αποκτήσουμε συμβατά νομικά συστήματα στην Ευρώπη, και πρέπει να επιτύχουμε την εναρμόνιση σε τομείς όπου δεν μπορούμε αλλιώς να προχωρήσουμε.
<P>
Θέλω επ' ευκαιρία να απονείμω έναν έπαινο στον υπουργό κ. Fischbach, που ήλθε στο Κοινοβούλιο, συζητά μαζί μας και μας συμβουλεύει για πρώτη φορά σ' αυτά τα θέματα, ώστε να έχουμε την δυνατότητα να εκφράσουμε τις θέσεις του Κοινοβουλίου σε ένα σημαντικό θέμα του τρίτου πυλώνα, στην πραγματικότητα σύμφωνα με ό, τι αποφασίστηκε στο Αμστερνταμ, παρ' ότι δεν έχει επικυρωθεί ακόμη. Θέλω να τον ευχαριστήσω ιδιαιτέρως γι' αυτό.
<P>
Πιστεύω ότι η οργανωμένη εγκληματικότητα είναι ένα θέμα όπου έχουμε πολλές διαφορετικές απόψεις όσον αφορά το περί τίνος πράγματος πρόκειται στην πραγματικότητα. Πρέπει να βρούμε έναν ορισμό. Για να μπορούμε να λαμβάνουμε σθεναρά μέτρα, τότε πρέπει να γνωρίζουμε για τι μιλάμε. Γι' αυτό πιστεύω ότι ο ορισμός είναι πολύ σημαντικός. Θα το επεξεργαστούμε και αυτό επίσης, όπως ακριβώς και τα νομικά έγγραφα, στις 3 και 4 Δεκεμβρίου στο Συμβούλιο Υπουργών. Θα είναι ενδιαφέρον τότε για εμάς να δούμε τι πραγματικά θα συμβεί, και αν θα εισακουστούν οι θέσεις του Κοινοβουλίου σ' αυτά τα ζητήματα.
<P>
Ελπίζω να αρχίσουν επίσης να ασχολούνται λίγο περισσότερο με τις ιδιαίτερες μεθόδους έρευνας, τις περισσότερο μυστικές μεθόδους. Είναι πολύ ευαίσθητες, αλλά ελπίζω ότι το Συμβούλιο θα τις θίξει. Στηνν έκθεσή μου θίγω αυτά τα ζητήματα σε μεγαλύτερη έκταση απ' όσο ήθελε το Συμβούλιο να θίξει προηγουμένως&#x02D9; πρόκειται φυσικά για ευαίσθητα ζητήματα.
<P>
Σημαντικά επίσης να θίξουμε είναι τα ζητήματα της τεχνολογίας των πληροφοριών. Πρέπει να δράσουμε προληπτικά σε σχέση μ' αυτό που συμβαίνει στην τεχνολογία των πληροφοριών όταν αρχίζει να την εκμεταλλεύεται το έγκλημα. Πρέπει επίσης να φροντίσουμε να έχει η αστυνομία, με σωστό τρόπο, την δυνατότητα να εκμεταλλευτεί την τεχνολογία των πληροφοριών για να παρεμποδίσει την εγκληματικότητα. Πιστεύω ότι και σ' αυτά τα ζητήματα επίσης χρειάζεται να ριχτεί περισσότερο φως απ' όσο γινόταν πριν.
<P>
Η επιτροπή ενέκρινε το 90 % της έκθεσης. Στα σημεία όπου υπήρχαν άλλες απόψεις υποβάλαμε τώρα συμβιβαστικές προτάσεις. Θέλω να εκφράσω ιδιαιτέρως την ευγνωμοσύνη μου προς τους συναδέλφους που συμμετείχαν στις συζητήσεις, διότι θεωρώ ότι έιχαμε μια πολύ ευχάριστη, αποδοτική και ενδιαφέρουσα συνεργασία. Εγώ ο ίδιος έμαθα πάρα πολλά και γι' αυτό ελπίζω να στηρίξει το Σώμα αυτήν την πρόταση στην ολότητά της. Αν δεν το κάνει, θα είναι κατά κάποιον τρόπο ένα όνειδος για το Κοινοβούλιο, αν δεν καταφέρουμε να εκμεταλλευτούμε την δυνατότητα που μας δίνει ο κ. Fischbach με το να μπορούμε να υποβάλουμε τώρα τις απόψεις μας, κάτι που δίνει επίσης σ' αυτήν την υπόθεση ένα κύρος που δεν είχε αλλιώς. Γι' αυτό νομίζω ότι το Κοινοβούλιο πρέπει να ανταπεξέλθει στο να υποβάλει τις θέσεις του. Το μακρύ έργο που έχουμε πίσω μας ελπίζω, και πιστεύω επίσης, ότι οδηγεί στο ότι υπάρχουν καλές πιθανότητες να προβληθεί αυτό το ζήτημα, έστω και αν δεν εγκριθούν λεπτομερώς όλες οι θέσεις όλων.
<P>
Γι' αυτόν τον λόγο θα αναφερθώ επίσης στην Ιταλία. Υπάρχουν κάποιες προτάσεις τροπολογιών της Ομάδας ΕΕυρ για τις οποίες είχαμε λίγες συζητήσεις. Η οργανωμένη εγκληματικότητα μπορεί να έχει διάφορες μορφές. Έχω συνεργαστεί με πολλούς Ιταλούς και είναι σαφές ότι οι εμπειρίες σ' αυτόν τον τομέα στην Σουηδία και την Ιταλία διαφοροποιούνται έντονα. Όμως έχουμε πάρα πολλά να μάθουμε από την Ιταλία, καθώς οι Ιταλοί έχουν λάβει πολύ δραστικά μέτρα. Απευθύνομαι ιδιαίτερα στην Ομάδα ΕΕυρ όταν λέω αυτό: πρέπει ωστόσο να θυμόμαστε -και αυτή επίσης είναι η εμπειρία μου από την Ιταλία- ότι το ιταλικό παράδειγμα δείχνει πόσο σημαντικό είναι να διατηρούνται οι αρχές του κράτους δικαίου σ' αυτές τις περιστάσεις, να δίνουμε μεγάλο βάρος στον αγώνα για τα ανθρώπινα δικαιώματα και την ατομική ακεραιότητα και να μην το ξεχνάμε, όταν θέλουμε να λάβουμε πολύ σθεναρά μέτρα.
<P>
Προσβλέπω με έντονο ενδιαφέρον στο Συμβούλιο Υπουργών τον Δεκέμβριο, όπου θα δούμε αν οι αρχηγοί των κυβερνήσεων μπορούν να ανταποκριθούν στις προσδοκίες που δημιούργησαν στους πολίτες της Ένωσης, συγκεκριμένα να κάνουν αυτήν την Ένωση ένα αποτελεσματικό εργαλείο κατά του οργανωμένου εγκλήματος.

<SPEAKER ID=8 NAME="Bontempi">
Κύριε Πρόεδρε, είναι κατά τη γνώμη μου θετική η τάση συγκεντρωτικής συζήτησης, σε μία και μοναδική συνεδρίαση, όλου του πακέτου πρωτοβουλιών για την καταπολέμηση του οργανωμένου εγκλήματος. Το γεγονός αυτό αποτελεί σημαντική καινοτομία. Εδώ και πολύ καιρό διαιωνίζονται οι συζητήσεις γύρω από την απόλυτη ανεπάρκεια των μέτρων καταπολέμησης, σε διεθνές και ευρωπαϊκό επίπεδο, των εκδηλώσεων του οργανωμένου εγκλήματος. Σήμερα επιτέλους, πιστεύω ότι μπορούμε να ανακοινώσουμε με ικανοποίηση την ύπαρξη πραγματικά πρωτότυπων δεδομένων.
<P>
Η πρώτη ενδιαφέρουσα καινοτομία είναι το πρόγραμμα δράσης. Για πρώτη φορά μας δίνεται δυνατότητα εμβάθυνσης και γνωμοδότησης, αν και δυστυχώς όψιμα, γύρω από ένα καθολικό σχέδιο συντονισμένης και συνεκτικής προσέγγισης σχετικά με την πάταξη του οργανωμένου εγκλήματος. Το μεγαλύτερο ενδιαφέρον προσελκύεται από τις καινοτομίες του σχεδίου δράσης, δεδομένων των προσπαθειών που καταβάλλονται εκ μέρους του Συμβουλίου από τον μήνα Ιούλιο του 1997, για να θεσπιστούν επίσης οι νομοθετικές και ουσιαστικές πρωτοβουλίες. Πράγματι, σήμερα η εξέτασή μας αφορά τόσο το σχέδιο όσο και πέντε κοινές δράσεις.
<P>
Τέλος, οφείλουμε να αναγνωρίσουμε στην λουξεμβουργιανή προεδρία την επιτυχία της υιοθέτησης της ιδιαίτερης σημασίας καινοτομίας της προκαταρκτικής διαβούλευσης με το Κοινοβούλιο γύρω από τις εν λόγω δράσεις. Θα ήθελα να υπενθυμίσω στην Προεδρία ότι επιβάλλεται στο μέλλον μια ρύθμιση αυτής της σχέσης, λαμβανομένης υπόψη της ανάγκης προσαρμογής σε ταχύτατους ρυθμούς, που υποβάλλουν σε επίπονες δοκιμασίες τις δυνατότητες του Κοινοβουλίου για έγκαιρη και εμπεριστατωμένη γνωμοδότηση. Ωστόσο, ανταποκριθήκαμε, για να αποδειχθεί η απεριόριστη θέληση συμμετοχής και συνεισφοράς μας.
<P>
Μετά από τη θετική αυτή γνωμοδότηση σχετικά με το σχέδιο δράσης, θα ήθελα να περιοριστώ στην επισήμανση προς το Συμβούλιο κάποιων ανεπαρκειών, ώστε να ληφθούν υπόψη κατά τη θέσπιση των επομένων πρωτοβουλιών. Κατά τη γνώμη μου, επί παραδείγματι, δεν εστιάστηκε το πρόβλημα της εγκληματικότητας των πόλεων. Γνωρίζουμε ότι αποτελεί ξεχωριστό φαινόμενο, που ωστόσο είναι συνδεδεμένο με το οργανωμένο έγκλημα: αναφέρομαι σε κάποιες περιοχές της χώρας μου και, συγκεκριμένα, στην πόλη της Νάπολης ή σε άλλες πόλεις του Νότου αλλά και του Βορρά, όπου υπάρχει κοινή μικρής ακτινοβολίας εγκληματικότητα, που εξαπλώνεται και συνδέεται με τη διακίνηση ναρκωτικών και με το οργανωμένο έγκλημα. Το πρόβλημα αυτό χρήζει ειδικής μνείας για την υπόδειξη της κατάλληλης παρέμβασης τόσο στο επίπεδο της κοινωνικής πρόληψης όσο και στο συγκεκριμένο επίπεδο της αξιοποίησης των παρεμβάσεων. Μπορεί να διεξαχθεί η συζήτησή του με την ευκαιρία της ανάπτυξης του ζητήματος των επιχειρήσεων στις πόλεις, ωστόσο θα ήθελα να επισημαίνω ότι, παρ' όλη τη ζωτική του σημασία, δεν αντιμετωπίστηκε επαρκώς.
<P>
Εκτός από τα κοινωνικά μέτρα πρόληψης, υπενθυμίζω και το ευαίσθητο ζήτημα του οργανωμένου εγκλήματος στον χρηματιστικό τομέα, των λεγόμενων φορολογικών παραδείσων. Η πρωτοβουλία σχετικά με τους φορολογικούς παραδείσους είναι αναμφισβήτητα επίπονη, καθώς επιβαρύνεται και με τους δικούς μας δισταγμούς στον προγραμματισμό συγκεκριμένων πρωτοβουλιών μείωσης ή παρεμπόδισης του ζωτικής σημασίας χρηματιστικού τομέα του οργανωμένου εγκλήματος, που ενσαρκώνεται στους φορολογικούς παραδείσους. Όπως γνωρίζουμε, οι φορολογικοί παράδεισοι δεν υφίστανται αποκλειστικά στις υπερπόντιες χώρες αλλά επίσης, κάτω από ποικίλες μορφές, και στις δικές μας χώρες. Αποκτούν τη μορφή ανώνυμων λογαριασμών στην Αυστρία, ή του υπερβολικά προστατευμένου τραπεζικού απόρρητου. Στα πλαίσια ενός προγράμματος, κατά τη γνώμη μου, εξαιρετικής πολιτικής, λειτουργικής και θεσμικής καινοτομίας, πιστεύω ότι τα σημεία αυτά δεν πρέπει να παραγκωνιστούν.
<P>
Με την ευκαιρία αυτή, πιστεύω ότι πρέπει να επισημανθεί ένα σημαντικό μεταβατικό σημείο. Στις τροπολογίες και στη συζήτηση, όπου καμιά φορά αντηχούν αναπόφευκτα αλλά και υπερβολικά οι συζητήσεις εθνικού επιπέδου, θα πρέπει να εκλείψει η αντίθεση μεταξύ της αποτελεσματικής δράσης του κράτους στην κατεύθυνση της καταπολέμησης του εγκλήματος μαζί με τις εκλεπτυσμένες και πολύπλοκες σημερινές εκδηλώσεις του, κυρίως διεθνούς επιπέδου, και της απαράβατης ιερής αρχής της διασφάλισης των δικαιωμάτων των πολιτών.
<P>
Αυτή η στατική και αναχρονιστική αντιπαράθεση κατά τη γνώμη μου δεν ωφελεί και δεν μας ικανοποιεί πλέον. Αντιθέτως, οφείλουμε να εμπνευστούμε από το διαφορετικό κίνητρο της υλοποίησης, ή πάντως της αναγνώρισης, του θεμελιώδους δικαιώματος της νομιμότητας, σαν αναπόσπαστη πτυχή των ανθρωπίνων δικαιωμάτων και υποχρεωτικό αντικείμενο της προσοχής μας λόγω της σημερινής ποικιλομορφίας του, στα πλαίσια της πολυσύνθετης κοινωνίας των μεγάλων αλλαγών.
<P>
Το δικαίωμα νομιμότητας συνεπάγεται αναμφισβήτητα κράτος δικαίου, εγγύηση του πολίτη ενώπιον του νόμου, του κράτους και του δικαστή, αλλά κυρίως απαλλαγή του εδάφους του από την εγκληματικότητα, από τη στρευλωμένη από το έγκλημα οικονομία, ακόμη και από τον κίνδυνο αναγκαστικής παραίτησης εκ μέρους των πολιτών του δικαιώματος και της άσκησης της δημοκρατίας, εξαιτίας της εξάπλωσης και της ικανότητας διείσδυσης του οργανωμένου εγκλήματος.
<P>
Κάτω από αυτό το πρίσμα, προβάλλει ως πραγματικά επιτακτική ανάγκη η διαμόρφωση νέας ισορροπίας και νέων πρωτοβουλιών. Παρατηρώ με ικανοποίηση ότι, στις κοινές δράσεις, όποιος δοκιμάστηκε από πολύ οδυνηρές εμπειρίες, όπως η χώρα μας, μπόρεσε να πειραματιστεί έμπρακτα με αυτές τις νέες ρυθμίσεις. Η έννοια του πειραματισμού διευρύνεται και στην υιοθέτηση αυτών των ρυθμίσεων και στο οργανωμένο έγκλημα που, αν αποκτήσει τον χαρακτήρα του κοινού αδικήματος, θα αποτελέσει ισχυρό μοχλό για την προώθηση της νομοθετικής συνεργασίας. Αναφέρομαι στη διάρθρωση του δικαστικού δικτύου, που δεν είναι άλλο από ένα σύνολο δικαστών που, μαζί με τους διαμεσολαβητές που θεσπίστηκαν ήδη πριν από ένα ή δυο χρόνια, θα σχηματίσουν τη βάση για αστραπιαία δικαστική συνεργασία.
<P>
Όλα αυτά πηγάζουν από το γεγονός ότι οφείλουμε να απαντήσουμε με τη μεγαλύτερη σαφήνεια στο πρόβλημα του πολίτη, με την υπεράσπιση του δικαιώματός του ενώπιον του κράτους -αυτό το σημείο πρέπει πάντα να τονιστεί και να διευκρινιστεί- σε περίπτωση παραβίασης. Οφείλουμε επίσης να γνωρίζουμε ότι απαιτούνται νέες ρυθμίσεις και για τον λόγο αυτό κρίνω επικίνδυνη και λανθασμένη την υποτίμηση των δυνατοτήτων αυτών των ρυθμίσεων, ενώ πρέπει να εκτιμηθεί η λειτουργικότητά τους, η έμπρακτη εφαρμογή τους, η διαχείριση και η αποτελεσματικότητά τους.
<P>
Κάτω από αυτό το πρίσμα, αν η Ευρώπη υλοποίησει τον επικείμενο προγραμματισμό της καταπολέμησης του οργανωμένου εγκλήματος με προσπάθεια αναπαραγωγής των συνθηκών εγγύησης του κράτους δικαίου και μεταφοράς τους στον πρώτο πυλώνα, ή πάντως με την ψήφιση όλων των πρωτοβουλιών που δίνουν τη δυνατότητα ελέγχου στο Κοινοβούλιο και παρέμβασης στο ανώτερο δικαιοδοτικό όργανο, δηλαδή στο Δικαστήριο, που δυστυχώς δεν εφαρμόζονται ακόμη, πιστεύω ότι κατά τη θεσμοθέτηση αυτών των ρυθμίσεων οφείλουμε να τονίσουμε, παράλληλα με την έκθεση και με έντονη επικριτική ανησυχία, την ανάγκη εισαγωγής ενός συστήματος προστασίας της νέας αρχής της νομιμότητας. Επαναλαμβάνω ότι αυτή η νέα αρχή νομιμότητας θα πρέπει να εστιάζεται γύρω από την αμείλιτκη απάντηση εκ μέρους του δημοκρατικού συστήματος στην καταστροφή ανθρώπινων ζωών και δημοκρατικών θεσμών που επιδιώκεται από το οργανωμένο έγκλημα, με απόλυτη διασφάλιση των δικαιωμάτων και της προστασίας του πολίτη.
<P>
Πρέπει, συνεπώς, να ενστερνιστούμε την άποψη του πολίτη. Πιστεύω ότι μερικά στοιχεία μπορούν να μας αποδείξουν ότι η ανησυχία για την εγκληματικότητα, τόσο της ευρύτατης και οργανωμένης μορφής όσο και της ποικιλόμορφα διαδεδομένης μορφής, είναι εκείνη που κυριαρχεί στις χώρες της Ένωσης. Συνεπώς, η Ένωση οφείλει να συμβάλει στην επίλυση του προβλήματος. Πιστεύω ότι, ακριβώς τη στιγμή που μας συνεπαίρνει η ζωηρή συζήτηση στους κόλπους του Κοινοβουλίου γύρω από τη δυνατότητα γνωμοδότησης, μπορούμε συγχρόνως να καταβάλουμε κάθε προσπάθεια για τη διατράνωση του δικαιώματος της νομιμότητας στο σύνολό του, σαν νέα πρωταρχικής σημασίας κατηγορία ανθρωπίνων δικαιωμάτων. Για την επίτευξη αυτού του στόχου, η σημασία του ρόλου μας έγκειται, κατά τη γνώμη μου, τόσο στη συζήτηση όσο και στην αδιάσειστη στήριξη των καινοτομιών που θα μας επιτρέψουν να προωθήσουμε την καταστολή του εγκλήματος, όχι μόνο με λόγια αλλά με σαφείς, ουσιαστικές και δημοκρατικά εγγυημένες πράξεις, και της ανησυχητικής επίθεσής του στο δημοκρατικό σύστημα.

<SPEAKER ID=9 NAME="Orlando">
Κύριε Πρόεδρε, αγαπητοί συνάδελφοι, επιθυμώ να ολοκληρώσω τις αγορεύσεις των συναδέλφων κ.κ. Cederschiφld και Bontempi, με την προβολή της σημασίας αυτής της συζήτησης σχετικά με τη διατράνωση της νομιμότητας στην ευρωπαϊκή της διάσταση. Θα ήθελα να εκφράσω την εκτίμησή μου για την ευαισθησία που επέδειξε το Συμβούλιο και η λουξεμβουργιανή προεδρία και την ικανοποίησή μου για τη συζήτηση που διεξάχθηκε στα πλαίσια της Επιτροπής Πολιτικών Ελευθεριών. Παρ' όλη την πενιχρότητα του διάθεσιμου χρόνου, προσπάθησαμε ολόψυχα να ανταποκριθούμε στις ανειλημμένες δεσμεύσεις, για να πρωταγωνιστούμε στην κρίσιμη αυτή στιγμή της ζωής της Ένωσης.
<P>
Πρόκειται για οργανική παρέμβαση και ανέλαβα προσωπικά την υποχρέωση να αναφερθώ σε τρεις ρυθμίσεις. Η πρώτη αφορά τους μηχανισμούς αξιολόγησης και υλοποίησης των μέτρων καταστολής του οργανωμένου εγκλήματος, η δεύτερη αφορά το αξιόποινο της συμμετοχής σε εγκληματική οργάνωση, η τρίτη αφορά το λεγόμενο πρόγραμμα "Falcone». H τρίτη ρύθμιση δεν συμπεριλαμβάνεται στην ημερήσια διάταξη του Κοινοβουλίου. Τα σχετικά έγγραφα του Συμβουλίου διαβιβάστηκαν μόλις στις 6 Νοεμβρίου. Προσωπικά εκπλήρωσα το δικό μου καθήκον και συμμερίζομαι την παράκληση της Προεδρίας για τυχόν αναβολή αποκλειστικά της πτυχής αυτής, ώστε να δοθεί στο Κοινοβούλιο η δυνατότητα να διατυπώσει τη δική του τοποθέτηση. Πάντως, εκτέλεσα το χρέος μου ως προς την παρουσίαση των τοποθετήσεων επί της πρότασης του Συμβουλίου.
<P>
Από τα δυο έγγραφα που διαβιβάζονται για εξέταση στο Κοινοβούλιο, το πρώτο αναφέρεται στον μηχανισμό αξιολόγησης της εφαρμογής μέτρων καταπολέμησης του οργανωμένου εγκλήματος. Από πολιτικής άποψης, το έγγραφο αυτό είναι κατά τη γνώμη μου κεφαλαιώδους σημασίας, καθώς υιοθετεί γνώμονα συνέπειας στις συμπεριφορές των κρατών μελών απέναντι στο πρωταρχικό ζήτημα της καταπολέμησης του οργανωμένου εγκλήματος και αποτελεί από μόνο του ίσως την πλέον εμφανή αναγνώριση της ευρωπαϊκής διάστασης του θέματος. Στους κόλπους της επιτροπής, προσπαθήσαμε να εκθειάσουμε τον ρόλο της Επιτροπής και του Κοινοβουλίου και εκπονήσαμε κάποιες τροπολογίες, που απέσπασαν την ευρύτατη αποδοχή της επιτροπής, στην προσπάθεια αποσαφήνισης κάποιων δυσνόητων σημείων.
<P>
Πάντα σχετικά με το πρώτο εκ των δύο προαναφερθέντων εγγράφων, πρέπει να τονιστεί ότι, κατόπιν της τοποθέτησης της Επιτροπής Πολιτικών Ελευθεριών, το Συμβούλιο επέφερε τροποποιήσεις, μερικές από τις οποίες, όπως θα διευκρινίσω τη στιγμή της ψηφοφορίας, απορρόφησαν κατά κάποιο τρόπο τις προτάσεις της Επιτροπής Πολιτικών Ελευθεριών.
<P>
Σχετικά με το δεύτερο έγγραφο, παρατηρείται η αξιέπαινη αν και όψιμη προσπάθεια επίτευξης ενιαίου προσδιορισμού του θέματος της καταπολέμησης του οργανωμένου εγκλήματος, με τη θέσπιση του αξιόποινου της συμμετοχής σε εγκληματική οργάνωση.
<P>
Η ευρωπαϊκή συνεργασία στην καταπόλεμηση του οργανωμένου εγκλήματος δεν μπορεί να αποδειχθεί αποτελεσματική αν δεν διαμορφωθεί κοινό πλαίσιο αναφοράς στην εγκληματική οργάνωση, με άλλα λόγια αν δεν συνειδητοποιηθεί από όλους η ύπαρξη οργανώσεων εγκλήματος με ποικίλες μορφές συμμετοχής. Επί του προκειμένου, είναι απαραίτητη προϋπόθεση η προσαρμογή των κρατών και των ποινικών τους νομοθεσιών στις μεταβολές της εγκληματικότητας. Στις αλλαγές της εγκληματικότητας οφείλουν να αντιστοιχήσουν προσαρμογές των νομοθετικών ρυθμίσεων, ειδ' άλλως, σε αντίθετη περίπτωση, θα οδηγηθούμε στην τελμάτωση και στη διευκόλυνση της εγκληματικότητας.
<P>
Το βασικό ερώτημα σήμερα είναι αν η διεύρυνση του αρχικά ιταλικού χαρακτήρα του οργανωμένου εγκλήματος δημιούργησε ειδικό εγκληματικό φαινόμενο που απαιτεί ιδιαίτερη αντιμετώπιση. Αν συνεχίσουμε να αμφισβητούμε την ύπαρξη ξεχωριστού εγκληματικού φαινομένου και να αγνοούμε την επιτακτική ανάγκη καταστολής αυτού του ειδικού φαινομένου, θα καταπολεμάμε το έγκλημα με πανάρχαια συστήματα, χωρίς φυσικά κανένα αποτέλεσμα.
<P>
Η ευρύτατη πλειοψηφία της επιτροπής πίστεψε και συνεχίζει να πιστεύει στην ύπαρξη ειδικού τύπου εγκληματικής οργάνωσης, στην οποία τα άτομα συμμετέχουν με ποικιλόμορφους τρόπους. Η δραματική εμπειρία της χώρας μου απέδειξε ότι η εγκληματική οργάνωση δεν διακλαδώνεται αποκλειστικά στο παραδοσιακό εγκληματικό φαινόμενο της ληστείας παρά της κλοπής, αλλά και σε τομείς της Εκκλησίας, του κράτους και του πολιτικού κόσμου. Συνεπώς, πιστεύω ότι τα όργανα ποινικής δίωξης πρέπει να επικεντρώσουν την προσοχή τους στις ιδιαιτερότητες αυτές, καθώς, στην αντίθετη περίπτωση, κινδυνεύουμε να καταπολεμάμε ανύπαρκτη πια οργάνωση ή εκείνη που δεν είναι πια η πραγματικά επικίνδυνη. Για τον λόγο αυτό πιστεύουμε ότι στην πρόταση του Συμβουλίου υπάρχουν σημαντικότατα και αξιόλογα στοιχεία, με τα οποία οφείλουν να συμβαδίσουν οι τροπολογίες που υποβλήθηκαν από την Επιτροπή.
<P>
Όπως τονίστηκε επανειλημμένα, πρέπει να διατυμπανιστεί σθεναρά ο σεβασμός των θεμελιωδών δικαιωμάτων στις τροπολογίες που υποβλήθηκαν από την Επιτροπή στο Κοινοβούλιο, χωρίς να παραβλεφθεί το γεγονός ότι νομιμότητα, δημοκρατία, άμεμπτα θεσμικά όργανα και ελεύθερη οικονομία αποτελούν υποκειμενικές θέσεις και δικαιώματα που πρέπει να προστατεύονται. Οπωσδήποτε, είναι απαραίτητη η ανεύρεση ισορροπίας, με πάγια πεποίθηση ότι επιβάλλεται η διασφάλιση του συνειρμού μεταξύ δικαιώματος στη νομιμότητα και δικαιώματος στην ατομική ελευθερία.
<P>
Στις προτάσεις της Επιτροπής αναφέρεται ειδικά η ανάγκη προβολής του γεγονότος ότι η οργάνωση του εγκλήματος τείνει να μετατρέπεται από στρατιωτική σε χρηματιστική. Καταφεύγει όλο και περισσότερο σε στοιχεία συνδεδεμένα με την οικονομική διαχείριση και την ανακύκλωση του βρώμικου χρήματος, ενώ το στρατιωτικής φύσεως ένοπλο φαινόμενο των σφαγών τείνει συνεχώς να εξασθενεί, χωρίς να συνεπάγεται εξαφάνιση της οργάνωσης του εγκλήματος που, αντιθέτως, γίνεται όλο και πιο διεισδυτική και επικίνδυνη.
<P>
Οι προτάσεις που υποβλήθηκαν είναι λίαν ενδιαφέρουσες και προτίθεμαι να απευθύνω έκκληση στο Κοινοβούλιο ώστε να αποδεχθεί την πρόσκληση που του απευθύνθηκε από τη συντριπτική πλειοψηφία της Επιτροπής Πολιτικών Ελευθεριών με στόχο την πρόοδο της Ευρωπαϊκής Ένωσης και ολόκληρης της Ευρώπης, όπως επίσης την προώθηση της καταπολέμησης του οργανωμένου εγκλήματος, ώστε να αποφευχθεί η μόλυνση ολόκληρης της Ευρώπης από αρνητικά σχήματα. Ειδικά σχετικά με την εγκληματική οργάνωση της μαφίας, συνειδητοποιήσαμε όλοι ότι δυστυχώς το φαινόμενο δεν περιορίζεται πια ούτε στην Ιταλία ούτε στη Σικλεία, αλλά ότι τείνει να εξαπλωθεί σε ευρωπαϊκό επίπεδο. Το ομολογώ με τη θλιβερή συνείδηση ότι προέρχομαι από τη χώρα που είναι πηγή της μόλυνσης, με την ειλικρίνεια όμως εκείνου που γνωρίζει ότι οφείλει να κρούσει στους άλλους τον κώδωνα του κινδύνου απέναντι στο φαινόμενο αυτό.
<P>
Η εγκληματική οργάνωση της μαφίας αναζητά την επίσημη αγνόηση της ύπαρξής της. Ανάμεσα στις διάφορες θεωρίες γύρω από την προέλευση του όρου "μαφία» υπάρχει και η εκδοχή της αραβικής ετυμολογίας. Στην αραβική γλώσσα, η λέξη "ma fiiha» σημαίνει "δεν υπάρχει». Είναι ζωτική ανάγκη της μαφίας να αγνοηθεί από τον κόσμο. Όταν σε μια χώρα που δεν είναι η Ιταλία ή σε μια πόλη που δεν είναι το Παλέρμο, διαχέεται η δήλωση ότι η μαφία δεν υπάρχει, ισοδυναμεί με πρόσκληση προς τη μαφία να εγκατασταθεί σε εκείνη τη χώρα και σε εκείνη την πόλη.

<SPEAKER ID=10 NAME="Πρόεδρος">
Θα ήθελα να ευχαριστήσω τους τρεις εισηγητές για τις εξαιρετικές εκθέσεις τους. Τώρα θα περάσουμε στις γνωμοδοτήσεις άλλων επιτροπών.

<SPEAKER ID=11 NAME="Bφsch">
Κύριε Πρόεδρε, θέλω να ευχαριστήσω θερμά τους εισηγητές για την εργασία τους και κυρίως την κυρία Cederschiφld, για τη σύνταξη της έκθεσης της οποίας επεξεργάστηκα αυτή τη γνωμοδότηση της Επιτροπής Ελέγχου του Προϋπολογισμού. Θεωρώ πολύ θετική τη συγκυρία κατά την οποία συζητούμε ειδικά αυτές τις εκθέσεις, σε μια εβδομάδα, στην αρχή της οποίας είχαμε εδώ τον πρόεδρο του Ελεγκτικού Συνεδρίου και συζητήσαμε διεξοδικά την έκθεσή του για την οικονομική κατάσταση και τα τρωτά σημεία του ευρωπαϊκού προϋπολογισμού.
<P>
Ένα από τα πρωταρχικά καθήκοντα, με τα οποία έχει επιφορτισθεί αυτό το Κοινοβούλιο, είναι να βρίσκεται πάντα σε επαγρύπνηση ώστε να διασφαλίζονται τα συμφέροντα των πολιτών και των φορολογουμένων μας.
<P>
Το Ελεγκτικό Συνέδριο επεσήμανε και τα τρωτά σημεία του ευρωπαϊκού προϋπολογισμού όσον αφορά τις επιδοτήσεις. Πιστεύω ότι αυτό είναι πολύ σπουδαίο. Εάν τώρα κοιτάξουμε καλύτερα αυτά τα τρωτά σημεία, θα διαπιστώσουμε ότι σε ποσοστό δύο προς ένα περίπου οι μεγαλύτερες απάτες σημειώνονται στον τομέα των ιδίων πόρων. Γνωρίζουμε πλέον, τουλάχιστον μετά τα αποτελέσματα που εξήγαγε η εξεταστική επιτροπή για τις απάτες στο διαμετακομιστικό εμπόριο, τι σημαίνει αυτό. Πρόκειται για απώλειες δισεκατομμυρίων Ecu για τους φορολογούμενούς μας κάθε χρόνο. Ο τρόπος με τον οποίο λειτουργεί όλο αυτό το σύστημα, όπου εξαφανίζονται ολόκληρα φορτία τσιγάρων ή κρέατος, σαφώς δεν είναι διαφορετικός από το οργανωμένο έγκλημα.
<P>
Μας ενδιαφέρει πραγματικά να καταπολεμήσουμε τέτοια φαινόμενα. Είναι απαράδεκτο, όπως είπε και ο κύριος Πρόεδρος, το πόσο λίγο συνεργάζονται τα κράτη μέλη σε αυτόν τον τομέα. Πιστεύω πως είναι καθήκον του Ευρωπαϊκού Κοινοβουλίου να επισημαίνει πάντα τέτοια αρνητικά φαινόμενα. Αυτό συνέβη και στις εκθέσεις σας, και γι'΄αυτό σας συγχαίρω θερμά.

<SPEAKER ID=12 NAME="Fischbach">
Κύριε Πρόεδρε, κυρίες και κύριοι, με μεγάλο ενδιαφέρον παρακολουθώ τη συζήτηση αυτή. Θα ήθελα πρώτα απ' όλα να υπογραμμίσω ότι τελικά είναι η πρώτη φορά που το Κοινοβούλιο καλείται να συζητήσει επτά θέματα που άπτονται του τομέα των εσωτερικών υποθέσεων και της δικαιοσύνης. Κατά την πρωινή αυτή συζήτηση το Κοινοβούλιο ετοιμάζεται να ασχοληθεί με έξι εκθέσεις, εκ των οποίων οι πέντε συνδέονται άμεσα με το οργανωμένο έγκλημα, καθώς επίσης και με το σχέδιο δράσης, όπως εκπονήθηκε από την ομάδα υψηλού επιπέδου.
<P>
Διάβασα με το μεγαλύτερο ενδιαφέρον την έκθεση που εκπόνησε η κ. Cederschiφld. Θα ήθελα να την συγχαρώ για την εργασία αυτή, η οποία είναι εξαιρετικά εμπεριστατωμένη. Η έκθεση αυτή, σχετικά με την καταπολέμηση του οργανωμένου εγκλήματος, υπαινίσσεται το έργο που επιτελέστηκε από την ομάδα υψηλού επιπέδου, ένα έργο που αντικατοπτρίζει τη βούληση και την αποφασιστικότητα του Συμβουλίου να σημειώσει προόδους στο ζήτημα αυτό. Ούτε λίγο ούτε πολύ, πρόκειται για ένα σύνολο συνεκτικό, με ορθή διάρθρωση και συγκεκριμένο, κι αυτό χάρη κυρίως στο χρονοδιάγραμμα που προβλέπει ημερομηνίεςστόχους για την υλοποίηση διαφορετικών μέτρων. Είναι πράγματι λυπηρό το ότι οι χρονικοί περιορισμοί, οι εξαιρετικά μικρές προθεσμίες που επιβλήθηκαν στην ομάδα υψηλού επιπέδου για να παρουσιάσει την έκθεσή της στο Ευρωπαϊκό Συμβούλιο, δεν επέτρεψαν τη διαβούλευση με το Κοινοβούλιο.
<P>
Θα ήθελα ωστόσο να πω ότι αυτό ίσως να σας επέτρεψε να εκπληρώσετε το έργο σας εν πλήρη ηρεμία, ένα έργο -επαναλαμβάνω- εξαιρετικής ποιότητας. Έχω επίσης συγκρατήσει από την έκθεση της κ. Cederschiφld έναν συγκεκριμένο αριθμό προτάσεων που θα μπορούσαν κατά τρόπο εποικοδομητικό να εμπλουτίσουν, αργότερα, το σχέδιο δράσης της ομάδας υψηλού επιπέδου. Είναι προφανές ότι αυτό το σχέδιο δράσης παρουσιάζει ορισμένα κενά που θα μπορούσαν να καλυφθούν εγκαίρως, όμως εκείνο που θα έπρεπ ε να έχει τη μεγαλύτερη σημασία θα ήταν να ξεκινήσουμε χωρίς περιστροφές τον αποφασιστικό αγώνα ενάντια στο φαινόμενο του οργανωμένου εγκλήματος.
<P>
Για τον λόγο αυτό, κύριε Πρόεδρε, η προεδρία του Λουξεμβούργου έσπευσε να υποβάλει στο Συμβούλιο τέσσερις προτάσεις κοινής δράσης, οι οποίες αποτελούν και αντικείμενο των σημερινών συζητήσεων. Θα ήθελα να αναφέρω τις εξαιρετικές εκθέσεις τoυ κ. Βontempi, τη μία για τη δημιουργία ενός ευρωπαϊκού δικαστικού δικτύου και την άλλη σχετικά με το αδίκημα της δωροδοκίας στον ιδιωτικό τομέα, καθώς επίσης και τις πολύ καλές εκθέσεις του κ. Orlando σχετικά με την αξιολόγηση των διεθνών υποχρεώσεων που έχουν αναληφθεί στον τομέα της καταπολέμησης του οργανωμένου εγκλήματος και το αξιόποινο της συμμετοχής σε εγκληματική οργάνωση στα κράτη μέλη.
<P>
Είχα κατ' επανάληψη εξηγήσει στην Επιτροπή Πολιτικών Ελευθεριών και στην Επιτροπή Νομικών Θεμάτων ότι η προεδρία του Λουξεμβούργου είχε σκοπό να παραβλέψει το σχέδιο συνθήκης του Αμστερνταμ, διαπραγματευόμενη από εδώ και στο εξής με το Κοινοβούλιο σχετικά με όλες τις σημαντικές αποφάσεις που θα λαμβάνονταν.
<P>
Γνωρίζετε ότι στο σχέδιο της Συνθήκης του Αμστερνταμ, η διαβούλευση αυτή γίνεται υποχρεωτική όχι μόνο για τα μέσα που άπτονται του τρίτου πυλώνα, με άλλα λόγια της δικαστικής συνεργασίας -οι συμβάσεις, όπως καταλαβαίνετε- αλλά και για τα νέα μέσα όπως οι αποφάσεις και οι αποφάσεις-πλαίσια. Εξετίμησα ιδιαιτέρως την ικανότητα αντίδρασης του Κοινοβουλίου, το οποίο έδειξε διάθεση, το οποίο ανέλαβε την υποχρέωση να εξετάσει εγκαίρως τις προτάσεις κοινής δράσης που του υπεβλήθησαν από την προεδρία.
<P>
Δεν θα υπεισέλθω στις λεπτομέρειες των τεσσάρων δράσεων που θα συζητηθούν στην πρωινή συνεδρίαση. Θα πω μονάχα πως θα τις εξετάσουμε με τη μεγαλύτερη δυνατή προσοχή και πως θα προσπαθήσουμε να συμπεριλάβουμε έναν ορισμένο αριθμό προτάσεων που θα μπορούσαν να ενταχθούν στα κείμενα που θα παρουσιάσουμε στο Συμβούλιο Υπουργών Δικαιοσύνης και Εσωτερικών Υποθέσεων» της 4ης και 5ης Δεκεμβρίου στις Βρυξέλλες. Ευελπιστώ ότι, σχετικά με τις τέσσερις αυτές κοινές δράσεις που συζητάμε σήμερα, τουλάχιστον δύο θα ψηφιστούν από το Συμβούλιο Υπουργών Εσωτερικών Υποθέσεων και Δικαιοσύνης επ' ευκαιρία της ερχόμενης συνάντησής τους στις 4 και 5 Δεκεμβρίου στις Βρυξέλλες.
<P>
Ας μου επιτραπεί, εντός του ιδίου πλαισίου, -παρενθετικά- να εκφράσω τη λύπη μου ενώπιόν σας, κύριε Πρόεδρε, και ενώπιον του Κοινοβουλίου, για το ότι, για λόγους που είναι συνυφασμένοι με τις πιέσεις που επιβάλλει το χρονοδιάγραμμα, δεν μπορέσατε να γνωμοδοτήσετε επί της πρότασης κοινής δράσης που θεσπίζει ένα πρόγραμμα ανταλλαγής, ένα πρόγραμμα κατάρτισης, ένα πρόγραμμα συνεργασίας τα οποία προορίζονται πιο συγκεκριμένα για τους αρμοδίους του αγώνα κατά του οργανωμένου εγκλήματος. Εννοώ βέβαια το πρόγραμμα Falcone, το οποίο είναι πραγματικά ένα από τα απαραίτητα συμπληρώματα των περισσοτέρων μέτρων που προβλέπονται στο πλαίσιο του σχεδίου δράσης σχετικά με την οργανωμένη εγκληματικότητα.
<P>
Τέλος, θα ήθελα να πω, απευθυνόμενος στον κ. Νassauer, ότι εκτιμήσαμε ιδιαίτερα την παρουσίαση της έκθεσής του σχετικά με τις προτεραιότητες που θα προσδιοριστούν, όσον αφορά τη συνεργασία, στον τομέα της δικαιοσύνης και των εσωτερικών υποθέσεων από 1ης Ιανουαρίου 1998, μέχρι την οριστική έναρξη ισχύος του σχεδίου της Συνθήκης του Αμστερνταμ. Είναι η πρώτη φορά, πράγματι, που ψηφίζουμε ένα τέτοιο σχέδιο δράσης, το οποίο εμπλουτίζεται από νέα ζητήματα τα οποία θα εμφανιστούν στη λίστα προτεραιοτήτων μας. Το Συμβούλιο προβλέπει την ψήφιση του συγκεκριμένου σχεδίου ψηφίσματος το αργότερο στις 4 Δεκεμβρίου στις Βρυξέλλες, εν αναμονή της έναρξης ισχύος της Συνθήκης του Αμστερνταμ, την οποία ευχόμαστε το συντομότερο δυνατόν.
<P>
Κύριε Πρόεδρε, κυρίες και κύριοι, θα ήθελα για μια ακόμη φορά να σας εκφράσω το πόσο εκτίμησα την αντίδραση του Ευρωπαϊκού Κοινοβουλίου σχετικά με τις προτάσεις κοινής δράσης. Θα παρακολουθήσω προσεκτικά ό, τι πρόκειται να λεχθεί κατά τη διάρκεια της πρωινής συνεδρίασης.
<P>
(Χειροκροτήματα)

<SPEAKER ID=13 NAME="Gradin">
 - (SV) Κύριε Πρόεδρε, αν ρωτήσει κανείς τους πολίτες της Ευρωπϊκής Ένωσης τι τους ανησυχεί περισσότερο, η συντριπτική πλειοψηφία απαντά ότι η Ένωση πρέπει να δώσει προτεραιότητα στην διεθνώς οργανωμένη εγκληματικότητα. Γι' αυτό καλωσορίζω την έκθεση του βουλευτή κ. Cederschiφld και τις εκθέσεις που υπέβαλαν οι βουλευτές κ.κ. Bontempi και Orlando.
<P>
Ένα από τα πιό σημαντικά σημεία της Διάσκεψης Κορυφής του Δουβλίνου ήταν η οργανωμένη εγκληματικότητα. Γι' αυτό συνεστήθη μια ομάδα υψηλού επιπέδου με εκπροσώπους των κρατών μελών και της Επιτροπής. Στην ομάδα ανετέθη το έργο της εκπόνησης ενός σχεδίου δράσης. Η Επιτροπή προωθούσε συνεχώς το έργο του σχεδίου δράσης. Η Διάσκεψη Κορυφής του Αμστερνταμ ενέκρινε το σχέδιο. Μπορεί να ειδωθεί ως ένα πρώτο βήμα στο έργο μας να αντιμετωπίσουμε τις σοβαρές εγκληματικές απειλές και να ανταποκριθούμε στην ανησυχία των πολιτών μας. Γι'αυτό μας χαροποιεί που το Συμβούλιο Υπουργών στηρίζει την ισχυροποίηση, τόσο από τα κράτη μέλη όσο και από τα θεσμικά όργανα της Ένωσης, των προϋποθέσεων του σχεδίου δράσης και το να καταστεί ο αγώνας κατά του οργανωμένου εγκλήματος πραγματικά αποτελεσματικός. Η Επιτροπή έχει μια σημαντική ευθύνη να γίνουν οι 20 από τις 30 συστάσεις του σχεδίου πολιτική πραγματικότητα. Η σημερινή συζήτηση δείχνει ότι όλα τα θεσμικά όργανα της Ένωσης πρέπει να αναλάβουν την δική τους ευθύνη στον αγώνα κατά του οργανωμένου εγκλήματος.
<P>
Επιτρέψτε μου επίσης να πώ κάτι και για τα ίδια τα ζητήματα. Η οργανωμένη εγκληματικότητα δεν είναι κάτι νέο, πράγμα που και ο κ. Cederschiφld υπογράμμισε, αλλά με την νέα τεχνολογία, το αυξημένο εμπόριο και τα διαρκώς ταχύτερα μεταφορικά μέσα, πήρε διαστάσεις και άλλαξε μορφή. Η οργανωμένη εγκληματικότητα έχει υιοθετήσει ολοένα και περισσότερο εκλεπτυσμένες μεθόδους και έχει γίνει σε ολοένα αυξανόμενο βαθμό ένα διεθνές φαινόμενο. Η ανάπτυξη στον τομέα των επικοινωνιών έχει επιφέρει πολλά καλά. Ταυτόχρονα όμως το Internet και άλλα ηλεκτρονικά επικοινωνιακά δίκτυα για δουλειές και χρηματικές συναλλαγές δίνουν νέες δυνατότητες στο οργανωμένο έγκλημα.
<P>
Η γλώσσα της πραγματικότητας είναι σαφής. Σήμερα στην ΕΕ έχουμε 15 διαφορετικά νομικά συστήματα. Έχουμε διαφορετικούς ορισμούς της απάτης, και έχουμε μεγάλες διαφορές στους κανόνες για τις τράπεζες και τις οικονομικές δραστηριότητες. Αυτήν την κατακερματισμένη κατάσταση φροντίζει να εκμεταλλεύεται η οργανωμένη εγκληματικότητα. Ταυτόχρονα αυτό θέτει αυστηρές προϋποθέσεις αυξημένης συνεργασίας και μεγαλύτερης αποτελεσματικότητας στην καταπολέμηση του εγκλήματος στην Ένωση. Παρατηρούμε επίσης με ολοένα μεγαλύτερη σαφήνεια την διείσδυση του οργανωμένου εγκλήματος εντός των τομέων συνεργασίας της ίδιας της Ένωσης. Μπορεί να αφορά τις αγροτικές επιδοτήσεις και τις επιδοτήσεις εξαγωγών, τις δημόσιες προμήθειες ή το εμπόριο με επικίνδυνα για το περιβάλλον προϊόντα, για να μην μιλήσουμε για το εκτεταμένο εμπόριο με ναρκωτικά και ανθρώπους.
<P>
Ακριβώς τώρα η ΟΣΚΠΑ βρίσκεται στην διαδικασία διερεύνησης της λαθραίας εισαγωγής περιβαλλοντικά επικίνδυνων ουσιών που διασπούν το στρώμα του όζοντος. Αυτό είναι ένα παράδειγμα των νέων προβλημάτων που πρέπει να αντιμετωπίσουμε. Η έκθεση Cederschiφld υπογραμμίζει ότι το σχέδιο δράσης αφορά αφενός τον ορισμό του προβλήματος, αφετέρου την πρόταση μέτρων. Νομίζω ότι είναι σημαντικό επίσης να αποκτήσουμε εμπεριστατωμένες γνώσεις για τα διάφορα φαινόμενα της εγκληματικότητας.
<P>
Για να σημειώσουμε πρόοδο στον αγώνα κατά του οργανωμένου εγκλήματος πρέπει να έχουμε πρώτα μια κοινή άποψη για το πόσο αποτελεσματικά θα ενεργήσουμε σ' αυτά τα ζητήματα. Αυτό ισχύει τόσο υπό την τωρινή Συνθήκη του Μάαστριχτ όσο και υπό την νέα Συνθήκη του Αμστερνταμ. Δυστυχώς, φαίνεται ότι τα κράτη μέλη θέλουν υπερβολικά συχνά να υποστηρίζουν την δική τους κυριαρχία σ' αυτά τα ζητήματα. Γι' αυτό, συμφωνώ πως πρέπει να προχωρήσουμε βήμα προς βήμα στην βάση μιας κοινής αντίληψης για το πώς θα χειριστούμε τα νέα προβλήματα της εγκληματικότητας. Μπορεί να αφορά την ταχέως αυξανόμενη εγκληματικότητα με τα ηλεκτρονικά βοηθητικά μέσα, την διείσδυση σε βάσεις δεδομένων, το ξέπλυμα χρήματος και άλλα παρόμοια.
<P>
Η έκθεση Cederschiφld τάσσεται επίσης μάλλον υπέρ της συνεργασίας των αστυνομικών και δικαστικών αρχών των κρατών μελών, παρά της εναρμόνισης της νομοθεσίας σε επίπεδο ΕΕ. Συμμερίζομαι την άποψη ότι η συνεργασία πρέπει να προέχει. Γι' αυτό επίσης πρότεινα πρόσφατα το πολυετές πρόγραμμα δράσης Falcone. Το πρόγραμμα προσανατολίζεται στην εκπαίδευση και ανταλλαγή μεταξύ αυτών που ασχολούνται σε διάφορες εθνικές υπηρεσίες με τον αγώνα κατά του οργανωμένου εγκλήματος.
<P>
Για τον ίδιο λόγο στηρίζω την πρόταση στην έκθεση Bontempi για την δημιουργία δικτύου για νομικούς επαΐοντες των κρατών μελών. Μια άλλη καλή πρόταση προς την ίδια κατεύθυνση είναι η σκέψη για μια ειδική ομάδα συντονισμού για νομικούς από τα κράτη μέλη εντός της ΟΣΚΠΑ. Η πρόταση ετέθη από τον βουλευτή κ. Tomlinson στην έκθεση για το καθεστώς διαμετακόμισης που συζητήσαμε ήδη την περασμένη άνοιξη.
<P>
Ωστόσο, δεν αρκεί μόνον η αυξημένη συνεργασία. Απαιτούνται επίσης ξεκάθαροι και σαφείς κανόνες για να μπορούν να λειτουργούν από κοινού τα διάφορα νομικά συστήματα. Μεταξύ άλλων σκέφτομαι την ανάγκη αμοιβαίας βοήθειας σε δικαστικές υποθέσεις, συμπεριλαμβανομένων αμοιβαίων κανόνων για την αποδεικτική διαδικασία. Δεν πρόκειται περί εναρμόνισης των ποινικών συστημάτων. Πέραν αυτού, είναι απαραίτητο να κλείσουν όλα τα παραθυράκια στο νομικό σύστημα της Ένωσης που η οργανωμένη εγκληματικότητα εκμεταλλεύεται. Αφορά την δημιουργία στα κράτη μέλη μιας αποτελεσματικής και ισότιμης προστασίας. Ο στόχος πρέπει να είναι να μην μπορούν οι εγκληματίες να διαφεύγουν εξ αιτίας των διαφορών που υπάρχουν στα διάφορα νομικά συστήματά μας.
<P>
Εν προκειμένω η έκθεση Bontempi περί ενός κοινού μέτρου κατά της διαφθοράς στον ιδιωτικό τομέα είναι ένα καλό παράδειγμα. Πρέπει να μπορούμε να έχουμε αποτελέσματα, έστω και αν τα κράτη μέλη δεν έχουν τις ίδιες ποινές για την ιδιωτική διαφθορά. Πρέπει όμως να ορίζουμε αυτά τα εγκλήματα κατά τον ίδιο τρόπο και πρέπει να υπάρχουν σχετικά όμοιες ελάχιστες ποινές γι' αυτά.
<P>
Στην ίδια έκθεση, ο βουλευτής κ. Bontempi εκφράζει την λύπη του για το ότι το κοινό μέτρο κατά της διαφθοράς δεν επιτρέπει να υπάρχει κάποιος ρόλος για το Δικαστήριο. Συμφωνώ απολύτως. Πρέπει να επανέλθουμε σ' αυτό, όταν κυρωθεί η Συνθήκη του Αμστερνταμ. Τα προβλήματα με τις ελλειπείς αρμοδιότητες του Δικαστηρίου ετέθησαν επίσης στην έκθεση Orlando περί ενός κοινού συστήματος αξιολόγησης και εφαρμογής διεθνών δεσμεύσεων στον αγώνα κατά του οργανωμένου εγκλήματος. Στην ίδια έκθεση προτείνεται να δοθεί ένας ενεργός ρόλος σ' αυτό το έργο στην Επιτροπή. Φυσικά, στηρίζω αυτήν την πρόταση.
<P>
Η έκθεση Cederschiφld τονίζει επίσης την ανάγκη λήψης προληπτικών μέτρων, κάτι που τίθεται επίσης στο σχέδιο δράσης. Συμμερίζομαι την άποψη ότι τα προληπτικά μέτρα κατά του εγκλήματος απαιτούν τόσο στήριξη σε μια άμεμπτη νομοθεσία όσο και μια αποτελεσματική εφαρμογή σε καλά υπολογισμένες μεθόδους. Λυπάμαι που το σχέδιο δράσης δεν προέβαλε αρκετά τους κοινωνικούς και οικονομικούς παράγοντες οι οποίοι συχνά είναι η ρίζα της εγκληματικότητας, πέραν των άλλων, στις μεγαλουπόλεις. Ωστόσο το σχέδιο κάνει την σύνδεση με τα διαρθρωτικά ταμεία ως ένα μέσο για την καλύτερη καταπολέμηση της εγκληματικότητας των μεγαλουπόλεων. Είναι κάτι που θεωρώ ότι είναι καίριο να το αναπτύξουμε. Η κοινωνική εξαθλίωση στις μεγαλουπόλεις είναι το έδαφος που φύεται η οργανωμένη εγκληματικότητα. Από πλευράς μου δεν βλέπω καμία αντίθεση μεταξύ του έργου της πρόληψης από την μία και του έργου της καταστολής από την άλλη στον αγώνα κατά της εγκληματικότητας. Χρειαζόμαστε και τα δύο.
<P>
Η έκθεση Orlando θέτει το ζήτημα της συμμετοχής σε εγκληματικές οργανώσεις. Κατά την άποψή μου το βασικό για να μπορεί να δικαστεί ένα άτομο για συμμετοχή σε μια εγκληματική οργάνωση είναι οι πράξεις του. Νομίζω ότι είναι πολύ σημαντικό να καταστεί σαφές αυτό.
<P>
Η έκθεση Cederschiφld θέτει επίσης το πρόβλημα που σχετίζεται με την ανταλλαγή πληροφοριών πάνω στην ίδια υπόθεση μεταξύ των δικαστηρίων στα διάφορα κράτη μέλη. Έχω γίνει μάρτυρας η ίδια τού πως μπορεί η καθυστέρηση της ανταλλαγής πληροφοριών μεταξύ των διαφόρων νομικών συστημάτων να ευνοήσει άμεσα τους εγκληματίες. Μπορεί να πάρει τόσο πολύ χρόνο ώστε οι εγκληματίες απλούστατα αφήνονται ελεύθεροι. Προς το παρόν το Συμβούλιο Υπουργών συζητά μια συνθήκη για την βελτίωση των δυνατοτήτων της αμοιβαίας νομικής βοήθειας. Το έργο έχει προχωρήσει πολύ και ελπίζω ότι μια πολιτική απόφαση μπορεί να ληφθεί κατά την διάρκεια του επόμενου έτους. Επί του προκειμένου η πρόταση του Κοινοβουλίου για μια ευρωπαϊκή εισαγγελική αρχή είναι ενδιαφέρουσα.
<P>
Θέλω, πέραν αυτού, να πω λίγα λόγια για την διεύρυνση της Ένωσης προς την Ανατολική και Κεντρική Ευρώπη. Είναι προφανές ότι ο αγώνας ενάντια στο οργανωμένο έγκλημα και την διαφθορά θα είναι ένα σημαντικό στοιχείο στις προσεχείς ενταξιακές διαπραγματεύσεις. Γι' αυτό, το σχέδιο δράσης προτείνει ένα ειδικό σύμφωνο συνεργασίας κατά του οργανωμένου εγκλήματος, και ότι αυτό θα συναφθεί μεταξύ των υποψηφίων χωρών και των κρατών μελών της ΕΕ. Η Επιτροπή, μαζί με την Προεδρία, βρίσκεται τώρα στην διαδικασία μελέτης για την διαμόρφωση ενός τέτοιου συμφώνου. Κατά την άποψή μου ένα τέτοιο σύμφωνο συνεργασίας πρέπει να δώσει σαφείς κατευθυντήριες γραμμές για το πώς θα χειριστούμε το οργανωμένο έγκλημα εντός του πλαισίου μιας προενταξιακής στρατηγικής. Οι προτάσεις μέτρων πρέπει να παρουσιαστούν αρκετά πριν την Διάσκεψη Κορυφής στο Κάρντιφ, το επόμενο έτος. Ο στόχος θα πρέπει να είναι να συμπεριληφθούν κατόπιν στις συμφωνίες εταιρικής σχέσης που θα συναφθούν με κάθε κράτος μέλος.
<P>
Επιτρέψτε μου, τέλος, να υπογραμμίσω το πόσο σημαντικό είναι να χρησιμοποιήσουμε όλα τα εργαλεία μας στον αγώνα κατά του οργανωμένου εγκλήματος. Στο ενεργητικό των κρατών μελών βρίσκεται ήδη ένας αριθμός συνθηκών. Σκέφτομαι την Europol, την Συνθήκη Έκδοσης και την Συνθήκη για τις Απάτες και τις Ατασθαλίες. Θέλω να απευθύνω έκκληση στα μέλη του Κοινοβουλίου ώστε να αξιοποιήσουν τις επαφές τους στις αντίστοιχες χώρες τους για να φροντίσουν να κυρωθούν το συντομότερο δυνατόν αυτές οι συνθήκες.

<SPEAKER ID=14 NAME="Πρόεδρος">
Σας ευχαριστώ πολύ, κυρία Επίτροπε, για τη σαφέστατη παρουσίασή σας και για την κριτική που ασκήσατε στις κυβερνήσεις μας.

<SPEAKER ID=15 LANGUAGE="DE" NAME="Schulz">
Κύριε Πρόεδρε, αγαπητές κυρίες και κύριοι συνάδελφοι, θέλω να ευχαριστήσω θερμά εξ΄ονόματος της Σοσιαλδημοκρατικής Ομάδας όλους τους εισηγητές για την εντατική εργασία τους κατά τις τελευταίες εβδομάδες και τους τελευταίους μήνες. Θα ξεκινήσω με τη συνάδελφό μου κυρία Cederschiφld, η οποία ήταν επιφορτισμένη με ένα δύσκολο έργο: να θέσει κάτω από έναν κοινό παρονομαστή όλες τις τόσο διαφορετικές αντιλήψεις, τις τόσο διαφορετικές έννοιες, τις διαφορετικές προσεγγίσεις για τον ορισμό του οργανωμένου εγκλήματος και τον καθορισμό των αναγκαίων δράσεων για την καταπολέμησή του. Πιστεύω πως ανταποκρίθηκε σε αυτό το έργο με αξιοθαύμαστο τρόπο. Αυτό δεν αλλάζει το γεγονός ότι αναμφίβολα θα εξακολουθήσουν να υπάρχουν διαφορετικές αντιλήψεις για το ένα ή το άλλο ζήτημα. Παρ' όλα αυτά μπορούμε να συμφωνήσουμε με τη βασική ιδέα και με τα κύρια στοιχεία της έκθεσης της κυρίας Cederschiφld.
<P>
Αυτό ισχύει βεβαίως και για την εργασία του συναδέλφου μου κυρίου Rinaldo Bontempi, όπως και για τη συμβολή του συναδέλφου Leoluca Orlando. Σε όλες τις εκθέσεις, στη γνωμοδότηση της κυρίας Cederschiφld επί της έκθεσης της ομάδας υψηλού επιπέδου και στις προτάσεις που έγιναν επί των μεμονωμένων μέτρων από τους συναδέλφους Orlando και Bontempi, εμφανίζεται πάντα το ίδιο πρόβλημα. Το ότι -όπως είπε η κυρία επίτροπος- το Κοινοβούλιο διαδραματίζει σημαντικό ρόλο είναι βάλσαμο για τις ψυχές μας, μόνο που δυστυχώς, θα συμπληρώσω, κυρία Επίτροπε, δεν αναλαμβάνουμε τον ρόλο μας στα σωστά σημεία. Το Ευρωπαϊκό Κοινοβούλιο πρέπει μακροπρόθεσμα να γίνει ένας καταλυτικός νομοθέτης για την καταπολέμηση του οργανωμένου εγκλήματος στην Ευρώπη -και αυτό θα το τεκμηριώσω σήμερα. Δεν έχει νόημα να απευθύνουμε εκκλήσεις στους συναδέλφους μας των εθνικών κοινοβουλίων και να τους λέμε: επισπεύσατε την επικύρωση της υποβληθείσας σύμβασης. Αυτό είναι μεν σωστό, αλλά δεν αλλάζει τίποτε στο γεγονός ότι σε ορισμένους τομείς εγκληματικότητας πρέπει να προχωρήσουμε σε μια μεταβίβαση αρμοδιοτήτων στην Κοινότητα, στη δικαιοδοσία της Ευρωπαϊκής Ένωσης για την καταπολέμηση της εγκληματικότητας. Θα προσπαθήσω να το καταστήσω σαφές αυτό, με τη βοήθεια ορισμένων πρακτικών παραδειγμάτων.
<P>
Στη σύσταση 19, επί της οποίας τοποθετήθηκε η συνάδελφος κυρία Cederschiφld στην έκθεσή της, η ομάδα υψηλού επιπέδου επιδιώκει τη διασύνδεση των διωκτικών αρχών μεταξύ τους. Η κυρία Cederschiφld είπε ότι η συνεργασία δεν θα πρέπει να είναι συγκεντρωτική, αλλά να διεξάγεται με άμεσο τρόπο μεταξύ των διωκτικών αρχών. Προτείνει επίσης ένα πολύγλωσσο λεξικό για τους διάφορους νομικούς όρους. Αυτή είναι πραγματικά μια πολύ καλή ιδέα. Θα ήθελα κάποια μέρα να συμβουλευθώ αυτό το έργο, ακόμη και από περιέργεια. Μετά την ομιλία του κυρίου Orlando εδώ, αναρωτιέμαι μήπως σκοπεύει και η μαφία να εκδόσει ένα πολύγλωσσο λεξικό για τους διάφορους νομικούς όρους. ΄Ή μήπως έχει ήδη αρχίσει να δουλεύει προς αυτό το σκοπό εφόσον εμείς μιλάμε εδώ μέσα. Αυτό είναι το πραγματικό πρόβλημα, και είναι το πρόβλημα, κύριε Fischbach, που πρέπει να αντιμετωπίσουμε μετά το Αμστερνταμ. Η εμπειρία του Αμστερνταμ -και αυτό το είπα και χθες στους συναδέλφους μου κατά τη συζήτηση της έκθεσης Mιndez de Vigo και Τσάτσουαποτελεί έναν σταθμό. Το Αμστερνταμ σηματοδοτεί την έναρξη μιας νέας φάσης και όχι τη συνέχιση της φάσης του Μάαστριχτ. Και αυτό γιατί η ολοένα μεγαλύτερη εμβάθυνση της ολοκλήρωσης στον οικονομικό τομέα, που συμπληρώνεται τώρα από ένα ενιαίο νόμισμα, δεν συμβαδίζει με την απαιτούμενη ανάλογη εμβάθυνση στη -θαρραλέα θα έλεγα- de facto κατάσταση των κρατών στον τομέα της εσωτερικής ασφάλειας, διότι στην τελευταία παίζουν πρωταρχικό ρόλο οι εθνικές επιφυλάξεις. Σε ορισμένους τομείς μπορεί να προχωρήσαμε, όπως για παράδειγμα στην πολιτική ασύλου. Βέβαια, εγώ προσωπικά έχω την εντύπωση ότι σε αυτό συνέδραμαν περισσότερο εσωτερικοί καιροσκοπικοί λόγοι, για να σπρώξουμε δηλαδή αυτό το δυσάρεστο θέμα κάπου αλλού και να το βγάλουμε από το σβέρκο μας. ΄Όμως σε άλλα ζητήματα εμβάθυνσης της ολοκλήρωσης είδαμε στο Αμστερνταμ ότι έχουμε την προθεσμία των πέντε ετών, στο τέλος της οποίας θα απαιτηθεί ομόφωνη απόφαση για την υιοθέτηση του κοινοτικού πλαισίου. Και θα ήθελα πραγματικά να δω εάν στο τέλος αυτής της προθεσμίας δεν θα γίνει χρήση και από τα 15 κράτη μέλη του δικαιώματος διατύπωσης εθνικής επιφύλαξης.
<P>
Φθάνουμε λοιπόν στο σημείο να έχουμε μπροστά μας μια έκθεση που χρειάστηκε να συντάξει ο συνάδελφος Orlando -κάτι για το οποίο επίσης λυπούμαι- και της οποίας τον τίτλο θα πρέπει να έχετε μπροστά σας. Καλούμαστε να γνωμοδοτήσουμε επί της επεξεργασίας ενός εγγράφου για την αναθεώρηση της ενσωμάτωσης από τα κράτη μέλη των δράσεων που είχαν χαρακτηριστεί ως κοινοτικά αναγκαίες. Μπορώ να προφητεύσω σήμερα ότι σύντομα θα μας κατατεθεί αίτηση διαβούλευσης για τα μέτρα που θα λάβει η Ευρωπαϊκή Ένωση προκειμένου να αντιμετωπίσει την ανεπαρκή ενσωμάτωση των δράσεων που είχαν χαρακτηριστεί ως κοινοτικά αναγκαίες σε εθνικό επίπεδο. Πιστεύω πως έτσι δεν θα προχωρήσουμε στην καταπολέμηση του οργανωμένου εγκλήματος. Χρειαζόμαστε κατά τη γνώμη μου μια θαρραλέα απόφαση, σύμφωνα με την οποία εάν μπορούμε να εντοπίσουμε κάποιους τομείς εγκληματικότητας, οι οποίοι σε εθνικό επίπεδο δεν μπορούν να αντιμετωπιστούν ούτε από αστυνομικής πλευράς ούτε από διωκτικής πλευράς, τότε το έργο αυτό να ανατίθεται στην Ευρωπαϊκή Ένωση, υπό την αρμοδιότητα μιας ή ενός επιτρόπου με τη νομοθετική δικαιοδοσία του Ευρωπαϊκού Κοινοβουλίου. Αυτό είναι το πρώτο σαφές σημείο.
<P>
Το δεύτερο σημείο είναι ότι αυτά είναι περισσότερο λόγια του μέλλοντος, αλλά θεωρώ ότι πρέπει σήμερα να τα προωθήσουμε με συγκεκριμένους τρόπους. Το δεύτερο σημείο είναι, ακόμη, ότι στο μεσοδιάστημα θα πρέπει να συμβιβαστούμε με την ιδέα ότι τα πράγματα δεν είναι έτσι όπως θα τα θέλαμε και ότι θα πρέπει να τα συντονίσουμε κάπως. Θα πρέπει όμως και στο πλαίσιο του συντονισμού, δηλαδή στην επιλογή όσων είναι εφικτά προς το παρόν, να επιδείξουμε περισσότερο θάρρος. Περισσότερο θάρρος σημαίνει για μένα να επιδιώξουμε μια όσο το δυνατόν στενότερη διασύνδεση στο επίπεδο της διακρατικής συνεργασίας -και αυτό προσπάθησε να το καταδείξει η κυρία Cederschiφld στην έκθεσή της. Αυτό όμως δεν μπορεί να γίνει με τον τρόπο που ακολουθείται στην Europol -και με αυτό απευθύνομαι σε εσάς, κύριε Πρόεδρε του Συμβουλίου.
<P>
Όταν στα εθνικά κοινοβούλια -και αυτό το γνωρίζω από τη συζήτηση που διεξάγεται στο ομοσπονδιακό Κοινοβούλιο καθώς και στη Βουλή των κρατιδίων- ασχολούμαστε, όσον αφορά το θέμα του πρωτοκόλλου ασυλίας των αξιωματικών που συγκροτούν έναν ευρωπαϊκό αστυνομικό οργανισμό, περισσότερο με τους φόβους των λαϊκών αντιπροσώπων στα κράτη μέλη πως με τη σύσταση αυτής της αστυνομικής δύναμης μπορεί να καταστρατηγούνται θεμελιώδη δικαιώματα του δημοκρατικού κράτους δικαίου, όταν συζητούμε περισσότερο γιατί οι υπάλληλοι της Europol χρειάζονται καθολική ασυλία, αντί να συζητούμε για το ποιες τεχνικές δυνατότητες και εκπαίδευση χρειάζονται ώστε να κυνηγούν τους εγκληματίες, τότε πρέπει να σας πω ότι η όλη προσέγγιση του Συμβουλίου είναι λανθασμένη.
<P>
(Χειροκροτήματα) Θέλω συγχρόνως να επισημάνω και το ακόλουθο: οι συλλογισμοί που τέθηκαν στην έκθεση για την Europol, οι οποίοι επανέρχονται σε όλες τις άλλες κοινές δράσεις, όπως για παράδειγμα στην έκθεση της ομάδας υψηλού επιπέδου, αφορούν την ανάγκη να αναγνωρίσουμε πως η κατάργηση των τελωνειακών ελέγχων εντός της Ευρωπαϊκής Ένωσης, η άρση των τελωνειακών εμποδίων, η ίδια η Ευρωπαϊκή Ένωση με τα τεράστια πεδία οικονομικής δραστηριότητας, προσφέρουν όλο και περισσότερες δυνατότητες για τους κύκλους εγκληματιών και το οργανωμένο έγκλημα. Η κυρία επίτροπος επεσήμανε ότι και στους δικούς μας τομείς αρμοδιοτήτων ακόμη παρεισφρέει η απάτη, η διαφθορά. Κατά τη γνώμη μου όμως δεν έχουμε αναγνωρίσει ακόμα πόσο σημαντικό είναι να δώσουμε μεγαλύτερο βάρος στην κατάρτιση των αξιωματικών και των οργανισμών που θα καταπολεμούν αυτά τα φαινόμενα.
<P>
Αναφερθήκατε στο πρόγραμμα Falcone, κυρία Επίτροπε. Εγώ το θεωρώ αναπόφευκτο. Χρειαζόμαστε αξιωματικούς που να μπορούν να χειρίζονται τα σύγχρονα τεχνολογικά μέσα. Χρειαζόμαστε διωκτικά όργανα που να μπορούν να κατανοούν τη λειτουργία των σύγχρονων οικονομικών συστημάτων. Είμαι βέβαιος ότι στο μέλλον θα είναι πιο σημαντικό, αντί των γρήγορων αυτοκινήτων με σειρήνα, να έχουμε καλύτερους αξιωματικούς που θα δουλεύουν με τις πλέον σύγχρονες εγκαταστάσεις ηλεκτρονικών υπολογιστών και θα ξέρουν να τις χειρίζονται. Γι' αυτό, το βάρος που δίνεται τώρα στην ολοκληρωμένη εκπαίδευση και κατάρτιση αποτελεί ένα από τα πιο ορθά βήματα που έχουν γίνει τα τελευταία χρόνια.
<P>
Έχουμε πίσω μας μια μακρόχρονη περίοδο εντατικής συνεργασίας. Θέλω, τελειώνοντας, να ευχαριστήσω εξ΄ονόματος της ομάδας μου όχι μόνο τους εισηγητές, αλλά και τον Πρόεδρο του Συμβουλίου. Κύριε Fischbach, μας διαβεβαιώσατε στο Αμστερνταμ ότι θα τηρηθούν όλα τα θετικά για το Κοινοβούλιο αποτελέσματα, μεταξύ άλλων και η δεσμευτική διαβούλευση με το Ευρωπαϊκό Κοινοβούλιο, σε όλες τις δράσεις του τρίτου πυλώνα. Αυτό το κάνατε στις παρούσες περιπτώσεις. Θέλουμε να σας παρακαλέσουμε να μεταβιβαστεί κατά το δυνατό και στις επόμενες προεδρίες, διότι το Ευρωπαϊκό Κοινοβούλιο -όπως βλέπετε στη συζήτηση σήμερα και όπως παρατηρήσατε και εσείς ο ίδιος- έχει πολλά να προσφέρει.

<SPEAKER ID=16 LANGUAGE="DE" NAME="Pirker">
Κύριε Πρόεδρε, αγαπητές κυρίες και κύριοι συνάδελφοι, ο κύριος Schulz επεσήμανε ότι το οργανωμένο έγκλημα δρα ανενόχλητο. Η οργανωμένη εγκληματικότητα διαθέτει χρήματα σε απεριόριστες σχεδόν ποσότητες και τα χρησιμοποιεί για την αγορά σύγχρονων μέσων επικοινωνίας, τα οποία η αστυνομία δεν έχει δει ούτε στο όνειρό της. Τα χρησιμοποιεί ακόμη για την εξαγορά και την εκπαίδευση προσωπικού, ενώ έχει στη διάθεσή της τα καλύτερα και πιο σύγχρονα μέσα διοικητικής οργάνωσης καθώς και ένα σημαντικό πλεονέκτημα: η οργανωμένη εγκληματικότητα δεν χρειάζεται να τηρεί τους νόμους μας. Όλα αυτά τα προνόμια οδήγησαν στην εξάπλωση του οργανωμένου εγκλήματος στην κονωνία μας, στο κράτος μας, με αποτέλεσμα να την υποσκάπτει.
<P>
Κάποιοι ειδικοί που ασχολούνται με την καταπολέμηση του οργανωμένου εγκλήματος με πληροφόρησαν για τη διαπίστωσή τους ότι κάθε τρίτο έγκλημα μπορεί να καταταχθεί στον χώρο του οργανωμένου εγκλήματος. Είναι λοιπόν επιτέλους καιρός να ληφθούν αποτελεσματικά μέτρα! Γι' αυτό, θέλω να ευχαριστήσω ιδιαιτέρως όλους εκείνους οι οποίοι δραστηριοποιούνται με εντατικά μέτρα συνεργασίας, που προχωρούν πέρα από τα εθνικά συμφέροντα, για την αποτελεσματική καταπολέμηση του οργανωμένου εγκλήματος προς όφελος των πολιτών.
<P>
Ιδιαίτερα θέλω να ευχαριστήσω τους εισηγητές, και κυρίως την κυρία Cederschiφld, για την εκτενή έκθεσή της, καθώς και τους κυρίους Bontempi και Orlandο για τις πολύ σημαντικές εκθέσεις τους για τον τομέα της δικαστικής συνεργασίας. Ενώ είχαμε ήδη σημαντικές επιτυχίες στον τομέα της αστυνομικής συνεργασίας -παραπέμπω μόνο στην Europol και στη Συνθήκη Schengen- στον τομέα της δικαστικής συνεργασίας βρισκόμαστε ακόμα στην αρχή. Εδώ πρέπει λοιπόν να καθοριστούν συμπληρωματικά βασικά μέτρα, διότι η αστυνομία μπορεί να εκπληρώνει επιτυχώς το έργο της μόνο στο μέτρο που το επιτρέπει ένα κοινό νομικό πλαίσιο που δεν αφορά μόνο τη δίωξη αλλά και τον από κοινού προσδιορισμό των αξιόποινων πράξεων.
<P>
Αξιολογώ λοιπόν εξονόματος της ομάδας μου ως απόλυτα θετικό το δίκτυο που προτείνει ο κύριος Bontempi, το οποίο θα φέρει κοντά τις δικαστικές αρχές και τους ειδικούς μεταξύ τους, προκειμένου να έχουν ένα κοινό επίπεδο γνώσης και να αναπτύξουν κοινές νομικές παραδόσεις. Έτσι θα μπορέσουν να γίνουν τα πρώτα βήματα προς μια νομοθετική εναρμόνιση που θα καταστεί δυνατή ιδιαίτερα στους τομείς που αφορούν την αντιμετώπιση νέων αξιόποινων πράξεων.
<P>
Είναι όμως απαραίτητο να υπάρξει αυτός ο προσδιορισμός των αξιόποινων πράξεων στον τομέα του οργανωμένου εγκλήματος και της συνεργασίας για την καταπολέμησή του. Διαφορετικά θα παραμείνει ανεπιτυχής ο αγώνας μας κατά του οργανωμένου εγκλήματος. Οφείλουμε ως αιρετοί εκπρόσωποι του λαού να λάβουμε εδώ όλα τα μέτρα, γιατί οι πολίτες δεν επιθυμούν να απολαμβάνουν μόνο οι εγκληματίες τον ελεύθερο αυτό χώρο -έναν ελεύθερο ευρωπαϊκό χώρο που όμως δεν οδηγεί σε μεγαλύτερη ασφάλεια για τους ίδιους τους πολίτες. Καλώ λοιπόν το Συμβούλιο να εξετάσει όλα αυτά τα αιτήματα και πιστεύω πως η εντατική ανάπτυξη αυτής της συνεργασίας βρίσκεται σε καλά χέρια, εφόσον πρόκειται για τον υπουργό κύριο Fischbach και τους συναδέλφους του.

<SPEAKER ID=17 LANGUAGE="IT" NAME="Caccavale">
Kύριε Πρόεδρε, αγαπητοί συνάδελφοι, πρώτα απ' όλα πιστεύω ότι δεν υπάρχει πια ούτε ένας παρανοϊκός στην Ευρώπη που μπορεί να αμφισβητήσει την ύπαρξη του οργανωμένου εγκλήματος, της μαφίας, όταν έχουμε κραυγαλέες αποδείξεις για το αντίθετο. Είναι πανίσχυρη, τέλεια οργανωμένη και αποτελεί πλέον διεθνές και διεθνικό φαινόμενο, που διαθέτει πολύ πιο αποτελεσματικά μέσα από τα απηρχαιωμένα που διαθέτουν τα μικρά μας κράτη μέλη της Ευρωπαϊκής Ένωσης και μάλλον και οι χώρες εκτός της Ευρωπαϊκής Ένωσης. Σήμερα, η οργανωμένη εγκληματικότητα προβάλλει απειλητικά στο κράτος δικαίου και για τη λειτουργία της δημοκρατίας σε πολλές χώρες. Επιτίθεται στους οικονομικούς και παραγωγικούς πυρήνες πολλών χωρών και θύματα της επίθεσης αυτής συνιστού και πολλές νεοπαγείς Δημοκρατίες μέσω της ανακύκλωσης του βρώμικου χρήματος, μέσω της διεθνούς διακίνησης ναρκωτικών, όπλων και παρεμφερών εμπορίων.
<P>
Υπάρχουν απτές αποδείξεις για όλα αυτά και κανείς δεν μπορεί πια να τα παραγνωρίσει. Συνεπώς, είναι απόλυτη ανάγκη να δημιουργηθεί ευρωπαϊκό δικαστικό δίκτυο, με ισχυρότερη διασύνδεση και συντονισμό ανάμεσα στους αρμοδίους για την πρόληψη και καταστολή αυτού του φαινομένου. Δεν μπορούμε, ωστόσο, να παραβλέψουμε ότι, πίσω από την εύλογη ανάγκη αποτελεσματικότερων πρωτοβουλιών, μπορεί να καραδοκεί ο πειρασμός της μόλυνσης της Ευρώπης, μετά από το μίασμα των αρνητικών σχημάτων που την κατέκλυσε, από τον ιό της άτυπης δικαιοσύνης, των δικαστικών σύντομων δρόμων, που εκδηλώνεται με έκτακτους νόμους, αναστολές και περιορισμό του δικαιώματος προάσπισης των ατομικών δικαιωμάτων.
<P>
Είναι και δική μας επιδίωξη η ικανοποίηση του αιτήματος της ισορροπίας, στα πλαίσια πλήρους ατομικής εγγύησης των δικαιωμάτων υπεράσπισης, όπως για παράδειγμα είναι η άμεση σχέσης μεταξύ εγκληματικής ενέργειας και κατηγορούμενου, που ήδη αμφισβητείται. Εμείς θεωρούμε απαραίτητη την έκδοση αντικειμενικών καταδικαστικών ποινών και όχι καταγγελιών σε αντάλλαγμα ιδιαίτερα προνομιούχων συνθηκών ζωής. Αυτή είναι, κατά τη γνώμη μας, η έννοια της ισορροπίας. Σε αντίθετη περίπτωση, η καταπολέμηση της εγκληματικότητας είναι αντιπραγωγική, καθώς η λύση θα αποδειχθεί χειρότερη από το πρόβλημα, όταν στραφεί εναντίον αθώων πολιτών που αντιτίθενται στην υπερεξουσία του κράτους, ενώ θα παραμείνουν ατιμώρητοι οι πραγματικοί, μεγάλοι εγκληματίες.

<SPEAKER ID=18 LANGUAGE="FR" NAME="Goerens">
Κύριε Πρόεδρε, κύριε Πρόεδρε του Συμβουλίου, αγαπητοί συνάδελφοι, η εντεταλμένη από το Ευρωπαϊκό Συμβούλιο του Δουβλίνου ομάδα εμπειρογνωμόνων κατέθεσε σε χρόνο ρεκόρ τα αποτελέσματα του προβληματισμού της, υπό μορφή σχεδίου δράσης κατά του οργανωμένου εγκλήματος. Δεκαπέντε πολιτικές κατευθύνσεις καθώς και τριάντα συστάσεις ανοίγουν από εδώ και πέρα το δρόμο που σηματοδοτείται από ένα ρυθμό εργασίας που υποστηρίζεται ιδιαίτερα, αλλά αγνοείται ακόμη ως προς τις σημαντικότερες πτυχές του, από το ευρύ κοινό.
<P>
Μ' αυτήν την αφορμή, επιβάλλονται οι εξής παρατηρήσεις. Πρώτον, πρέπει να ενεργήσουμε έτσι ώστε στον αγώνα κατά του οργανωμένου εγκλήματος οι κοινές δράσεις, εκ των οποίων οι πρώτες ήδη θα ψηφιστούν στην αρχή του ερχόμενου μήνα υπό μορφή κοινών δράσεων, να μεταφερθούν στο εθνικό δίκαιο σε λογική προθεσμία. Η κατάσταση της κύρωσης -μου φαίνεται περισσότερο ενδεδειγμένο να κάνω λόγο για μη κύρωση- των συμβάσεων Europol, ή της σύμβασης για την έκδοση εγκληματιών, για παράδειγμα, δικαιολογούν τον επείγοντα χαρακτήρα της έκκλησης προς τα κράτη μέλη.
<P>
Δεύτερον, όσον αφορά τον αγώνα κατά του οργανωμένου εγκλήματος και των μέτρων που θα υλοποιηθούν στον τομέα αυτόν, είναι προφανές ότι στο σημείο αυτό θίγουμε έναν τομέα εξαιρετικά ευαίσθητο, κυρίως σε ό, τι έχει να κάνει με το σεβασμό των δικαιωμάτων υπεράσπισης. Περιττό βέβαια να πούμε ότι η Ομάδα των Φιλελευθέρων, την οποία έχω το προνόμιο να εκπροσωπώ, δίνει ιδιαίτερη σημασία στο ζήτημα αυτό.
<P>
Τρίτον, η βελτίωση του κοινοβουλευτικού ελέγχου, για τον οποίο υπάρχουν αρμοδιότητες οι οποίες εντάσσονται στον τρίτο πυλώνα, που διεκδικείται επιμόνως και δικαιολογημένα από το Κοινοβούλιό μας, απέκτησε νέα διάσταση κατά τη διάρκεια της παρούσας προεδρίας του Συμβουλίου. Θα ήθελα επ' ευκαιρία να απευθύνω ειδικό έπαινο στον κ. Marc Fischbach, νυν πρόεδρο του Συμβουλίου Υπουργών Δικαιοσύνης και Εσωτερικών Υποθέσεων, για το ότι έδωσε στην κοινοβουλευτική συμμετοχή τέτοια ώθηση που οι διάδοχοί του δεν θα μπορέσουν -κι ελπίζω ότι μπορώ να προσθέσω- δεν θα θελήσουν να αγνοήσουν.
<P>
Τέταρτον, θα ήθελα επίσης να επαινέσω ιδιαίτερα τους εισηγητές Cederschiφld, Orlando και Bontempi διότι κατάφεραν να συνθέσουν τις εργασίες μας σε προθεσμίες που επιτρέπουν στο Συμβούλιο να εμπνέεται από αυτές στο μέλλον.

<SPEAKER ID=19 LANGUAGE="ES" NAME="Mohamed Alν">
Κύριε Πρόεδρε, εξετάζουμε σήμερα το σχέδιο κοινής δράσης για την καταπολέμηση του οργανωμένου εγκλήματος, το οποίο υιοθέτησε το Ευρωπαϊκό Συμβούλιο του Αμστερνταμ, και διάφορα σχέδια κοινής δράσης που αναπτύσσουν διάφορες συστάσεις οι οποίες συγκαταλέγονται στο εν λόγω σχέδιο.
<P>
Παρ' ότι σε αυτή τη συζήτηση έχουν ειπωθεί πολλά πράγματα ιδιαίτερου ενδιαφέροντος, θα ήθελα να επισημάνω ορισμένες πτυχές, επίσης σημαντικές, τις οποίες δεν πρέπει να ξεχνάμε αν θέλουμε να επιτύχουμε μια συνεκτική και συντονισμένη δράση της Ευρωπαϊκής Ένωσης για την καταπολέμηση του οργανωμένου εγκλήματος.
<P>
Ωστόσο, σε όλες αυτές τις δραστηριότητες, η Ένωση πρέπει να προσέχει πάντα ώστε να γίνονται σεβαστές οι νομικές και δημοκρατικές αρχές και τα ανθρώπινα δικαιώματα. Και ιδίως, οι βασικές ελευθερίες καθώς και όπως τις ερμηνεύει το Δικαστήριο των Δικαιωμάτων του Ανθρώπου του Στρασβούργου.
<P>
Προκειμένου να εξασφαλισθεί αυτός ο σεβασμός, είναι ουσιαστικής σημασίας να εξασφαλισθεί ο δημοκρατικός και δικαστικός έλεγχος των διαφόρων δράσεων που λαμβάνονται. Αρκεί να υπενθυμίσουμε, αυτή τη στιγμή, το δημοκρατικό έλλειμμα που υπάρχει στην Ευρωπαϊκή Ένωση όσον αφορά αυτά τα θέματα. Ας μην πάμε πολύ μακριά, δεν υπήρξε διαβούλευση με το Ευρωπαϊκό Κοινοβούλιο σχετικά με το σχέδιο δράσης, πράγμα που έρχεται σε αντίφαση με τις διατάξεις της Συνθήκης.
<P>
Από την άλλη πλευρά, θα ήθελα να επισημάνω τη σημασία μιας γενικής και συνεκτικής πολιτικής στον χώρο της κοινωνίας, των νέων και της εκπαίδευσης για την πρόληψη του οργανωμένου εγκλήματος.
<P>
Η κοινωνική εστίαση του σχεδίου δράσης είναι πολύ μειωμένη. Υπάρχει μεγαλύτερη εγκληματικότητα σε εκείνες τις περιοχές όπου δεν υπάρχει αποκατάσταση των βλαβών που έχει υποστεί ο δημόσιος χώρος. Το σχέδιο δράσης θα έπρεπε να επιληφθεί κοινωνικών πτυχών όπως είναι η κοινωνική ασφάλιση, η αυξανόμενη ένδεια, η μειωμένη δύναμη ενσωμάτωσης των παραδοσιακών κοινωνικών συστημάτων, τα λάθη στον αστικό προγραμματισμό -τενεκεδουπόλεις, γκέτο, κ.λπ.- και η αμέλεια των δήμων και των πόλεων.

<SPEAKER ID=20 LANGUAGE="DE" NAME="Roth">
Κύριε Πρόεδρε, αγαπητές κυρίες και κύριοι συνάδελφοι, για να μην παρεξηγούμαστε: βεβαίως και υπάρχει μια πραγματικά σοβαρή απειλή από το διεθνές έγκλημα, η οποία μπορεί να αντιμετωπιστεί και με τη διεθνή αστυνομική συνεργασία. Αλλά κάθε βήμα στο πλαίσιο του δικαίου προϋποθέτει να γνωρίζει κανείς επακριβώς το φαινόμενο του οργανωμένου εγκλήματος και ποιον θέλει να αντιμετωπίσει.
<P>
Ένας ανώτερος αξιωματικός είχε πει κάποτε: "Ξέρω τι είναι, αλλά δεν μπορώ να το περιγράψω με ακρίβεια». Αυτό δεν αρκεί για να δράσει κανείς. Αυτή είναι η βασική κριτική που ασκώ στον ολότελα ασαφή ορισμό του οργανωμένου εγκλήματος. Στην έκθεση της κυρίας Cederschiφld περιγράφεται η εγκληματικότητα των συμμοριών, η συναυτουργία, όμως δεν γίνεται λόγος για ένα βασικό χαρακτηριστικό και συστατικό μέρος αυτής: τη διείσδυση και παρείσφρηση της εγκληματικότητας στον κρατικό μηχανισμό.
<P>
Ο ασαφής και αόριστος ορισμός επιτρέπει τη χρήση κάθε μέσου εκεί όπου τα πράγματα είναι επικίνδυνα. Έτσι όμως, ο όρος "οργανωμένη εγκληματικότητα» χρησιμοποιείται σαν πασπαρτού, σαν το κλειδί που τα ανοίγει όλα, κάθε ταμπού, κάθε θεμελιώδες δικαίωμα, υπονομεύοντας έτσι το σύστημα έννομης προστασίας. Χαρακτηριστικό παράδειγμα γι' αυτό αποτελεί η Europol, της οποίας οι αρμοδιότητες διευρύνονται στο σχέδιο δράσης, χωρίς να αυξάνεται η νομική προστασία. Δεν χρειάζεται να αναφερθώ στον δημοκρατικό και δικαστικό έλεγχο ή στο γεγονός ότι δεν υπάρχει καμία ευρωπαϊκή εισαγγελική αρχή.
<P>
Είμαι κάθετα αντίθετη προς τη λογική της χρησιμοποίησης ανάλογων όπλων. Το κράτος δεν μπορεί και δεν επιτρέπεται να εφαρμόζει εγκληματικές μεθόδους και μέσα. Ο σκοπός δεν αγιάζει τα μέσα! Αυτή είναι μια υπερτροφία των θεμελιωδών δικαιωμάτων όπως την παρουσιάζουν οι επικριτές τους, που υποστηρίζουν ότι η υπέρμετρη επίκληση των θεμελιωδών δικαιωμάτων δεν είναι υγιές φαινόμενο και ότι θα πρέπει να αποτολμήσει κανείς λιγότερη δημοκρατία. Η δημοκρατία και τα θεμελιώδη δικαιώματα αποτελούν τη βάση και δεν βρίσκονται απλώς στη διάθεσή μας, ακόμα -και ειδικά- όσον αφορά την καταπολέμηση της εγκληματικότητας.
<P>
Υποστηρίζω ρητά αυτό που είπε η κυρία Gradin. Πιστεύω πως το πρόγραμμα δράσης στερείται κυρίως του τμήματος που αφορά την πρόληψη και την αναζήτηση των αιτίων. Αναζήτηση των αιτιών σημαίνει αντιμετώπιση του εγκλήματος από τη ρίζα, αντί να προσπαθούμε να γιατρέψουμε τα συμπτώματα. Τις θερμές μου ευχαριστίες στην κυρία Gradin, στο Συμβούλιο και -παρ'όλες τις αντιπαραθέσεις ή και εξαιτίας ακριβώς των αντιπαραθέσεων- σε όλους του εισηγητές εξίσου, περισσότερο όμως στον συνάδελφο κύριο Orlando.
<P>
(Χειροκροτήματα)

<SPEAKER ID=21 LANGUAGE="FR" NAME="Pradier">
Κύριε Πρόεδρε, νομίζω ότι εν πρώτοις πρέπει πράγματι να συγχαρώ in solidum τους τρεις εισηγητές, την κ. Cederschiφld, τον κ. Bontempi και τον κ. Οrlando για την ποιοτική εργασία τους.
<P>
Αυτό το σχέδιο κοινής δράσης έχει το μειονέκτημα ότι δεν διαθέτει δύναμη επιβολής και ενθαρρύνει τις χαλαρές συναινέσεις τις οποίες όλοι μας φοβόμαστε λίγο.Έχει όμως το πλεονέκτημα ότι προσδιορίζει μακροπρόθεσμους στόχους, πράγμα για το οποίο μπορούμε να εκφράσουμε τα συγχαρητήριά μας.
<P>
Τα κείμενα ενδεχομένως να πάσχουν κάπως λόγω του γεγονότος ότι προέρχονται βασικά από την Ιταλία, την πρώτη χώρα που καταπιάστηκε με το σύνολο των προβλημάτων αυτών. Ωστόσο, θα έπρεπε ίσως να αποφύγουμε να δούμε όλη την ευρωπαϊκή πραγματικότητα μέσα από το ιταλικό πρίσμα.
<P>
Οι εν λόγω εκθέσεις θίγουν σε βάθος ορισμένες πλευρές, σε πολλά σημεία μάλιστα και με το παραπάνω, όμως δεν θίγουν επαρκώς κάποιες άλλες. Εάν οι συντάκτες κάνουν διαρκώς λόγο για τη διακίνηση της ηρωίνης, τη φοροδιαφυγή στο εμπόριο καπνού, την εκμετάλλευση των ανθρώπων, το ξέπλυμα βρώμικου χρήματος, παραμένουν ιδιαίτερα διακριτικοί στο ζήτημα της θανατηφόρας πολιτικής τρομοκρατίας η οποία αντιπροσωπεύει ωστόσο ένα πολύ καλά οργανωμένο έγκλημα. Κι αυτό είναι το σημείο που μας καίει: ο ορισμός που δίνεται είναι υπερβολικά ασαφής, επομένως τα δικαιώματα υπεράσπισης και προστασίας των ατόμων μπορούν κάποτε να απειληθούν.
<P>
Ένας ορισμένος αριθμός επαγγελμάτων πιθανόν να εμπλέκονται άμεσα, κι έχω συγκεκριμένα στο μυαλό μου τους δικηγόρους και τους συμβολαιογράφους. Τα ειδικά ανακριτικά μέσα θα πρέπει να χρησιμοποιηθούν με μεγάλη προσοχή. Τέλος, πιθανόν πάλι να πρέπει να αποσαφηνίσουμε το ρόλο της Europol, τις αρμοδιότητες και τον έλεγχό της.
<P>
Η έκθεση που πραγματεύεται το ευρωπαϊκό δικαστικό δίκτυο, η έκθεση Bontempi, έτυχε της πλήρους αποδοχής μας. Ως προς τις υπόλοιπες εκθέσεις, είμαστε περισσότερο επιφυλακτικοί για τους λόγους που μόλις ανέφερα. Εκείνο που τελικά λείπει, κατά την άποψή μας, είναι τα τεχνικά μέτρα με πολιτική πνοή, μια πνοή την οποία ίσως να πρέπει για πολύ καιρό ακόμα να αναμένουμε.

<SPEAKER ID=22 LANGUAGE="FR" NAME="Buffetaut">
Kύριε Πρόεδρε, συζητάμε σήμερα μία σειρά εκθέσεων που είναι αφιερωμένες στην καταπολέμηση του οργανωμένου εγκλήματος και στη δικαστική συνεργασία στην Ευρώπη.
<P>
Για την Ομάδα μας, τα σοβαρά αυτά ζητήματα, που αφορούν την άσκηση της δικαιοσύνης, των πολιτικών ελευθεριών, της δημόσιας τάξης, άπτονται εξ ορισμού της αρμοδιότητας των κρατών, με τη δικαιοσύνη να κατέχει θέση βασιλικού δικαιώματος. Επιπλέον, για να ασκηθεί κατά τρόπο αποτελεσματικό, σεβόμενη ταυτόχρονα τα ανθρώπινα δικαιώματα, θα πρέπει να στέκεται στο πλευρό των πολιτών. Επομένως, το κρατικό επίπεδο μας φαίνεται περισσότερο προσαρμοσμένο. Είναι γεγονός ότι απέναντι στην εγκληματικότητα που ολοένα και παγκοσμιοποιείται, που δρα χάρη στα οργανωμένα δίκτυα, χάρη στα γνήσια συνδικάτα του εγκλήματος, η διακρατική συνεργασία και η ενίσχυσή της αποτελούν αναγκαιότητα: μια αναγκαιότητα με στόχο την αποτελεσματικότητα και μια αναγκαιότητα για εξασφάλιση τήρησης της έννομης τάξης και ασφάλειας. Αλλωστε οι δικαστές του Εφετείου της Γενεύης το είχαν σαφώς υπογραμμίσει.
<P>
Οι εκθέσεις που μας υποβλήθηκαν σήμερα το πρωί είναι ως επί το πλείστον μεγάλου ενδιαφέροντος και εξαιρετικής ποιότητας. Εμπεριέχουν προτάσεις που αξίζει να μελετηθούν. Εντούτοις, δεν μας μένει παρά να εκφράσουμε τη λύπη μας γιατί προς το τέλος των κειμένων αυτών προτείνεται στις περισσότερες περιπτώσεις η μεταφορά αρμοδιοτήτων στην Κοινότητα όσον αφορά τον τομέα της δικαιοσύνης και της εσωτερικής δημόσιας τάξης των κρατών. Κάτι τέτοιο μας φαίνεται επικίνδυνο για τα ανθρώπινα δικαιώματα και τη δημοκρατία. Μπορούμε τελικά να το συζητήσουμε το συγκεκριμένο θέμα. Και πρέπει να το κάνουμε με κάθε διαφάνεια και ενώπιον των πολιτών.
<P>
Η δημιουργία ευρωπαϊκής ποινικής δικαστικής τάξης δεν μπορεί να επιτευχθεί από τη μια στιγμή στην άλλη. Δεν μπορεί να επιτευχθεί χωρίς επίσημες διαβουλεύσεις με τα ενδιαφερόμενα κράτη. Από την άποψη αυτή, το σχέδιο της Συνθήκης του Αμστερνταμ, στο τέλος του πρωτοκόλου για την αρχή της επικουρικότητας, επαναβεβαιώνει έμμεσα την αρχή, μέχρι στιγμής μονάχα νομολογιακή, της υπεροχής του κοινοτικού δικαίου απέναντι σε κάθε εθνικό δίκαιο, συμπεριλαμβανομένων και των συνταγματικών δικαίων.
<P>
Θεωρούμε ότι το πρόβλημα αυτό πρέπει να συζητηθεί ενώπιον των λαών της Ευρώπης και για τους λόγους λοιπόν αυτούς, που αφορούν τη δημοκρατία στο ευρωπαϊκό οικοδόμημα, δεν μπορούμε να ψηφίσουμε όλα τα προγράμματα που μας προτάθηκαν σήμερα το πρωί.

<SPEAKER ID=23 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, από τεχνικής πλευράς, το σχέδιο δράσης και οι εκθέσεις του Ευρωπαϊκού Κοινοβουλίου προσφέρουν ένα θετικό στοιχείο στην καταπολέμηση του οργανωμένου εγκλήματος. Παρ' όλα αυτά, δεν είμαι σίγουρος για το ότι η δράση θα είναι πράγματι αποτελεσματική, διότι το ζήτημα δεν είναι αποκλειστικά τεχνικό αλλά συνάμα πολιτικό, ηθικό, ακόμη και θρησκευτικό. Υπάρχουν προφανείς αντιφάσεις, για παράδειγμα μεταξύ της πολιτικής βούλησης εξάλειψης των συνόρων και της βούλησης καταπολέμησης του διεθνούς εγκλήματος. Κυρίως όμως είναι η κυρίαρχη ιδεολογία στη Δύση, η οποία είναι υπερβολικά επιεικής, επιδιώκει την ισότητα και είναι κοσμοπολίτικη, και ενθαρρύνει εντέλει την εγκληματικότητα. Τα κράτη, το γνωρίζουμε, δείχνουν αρκετά συχνά συγκαταβατικότητα, ακόμη κι αν, στα λόγια, είναι δήθεν κατά της μαφίας. Όλα αυτά δεν είναι καινούρια. Σήμερα, γνωρίζουμε από την Ιστορία, ότι μετά το 1945 στην Ιταλία, για παράδειγμα, οι Αμερικανοί είχαν διευκολύνει την επιστροφή της μαφίας.
<P>
Ο φιλόσοφος Χέγκελ είχε γράψει: "Όταν ο άνθρωπος καταργεί το Θεό και θεωρεί τον εαυτό του απόλυτο επικυρίαρχο, δημιουργεί εκείνες τις ηθικές προϋποθέσεις ώστε να μη σέβεται τους συνανθρώπους του». Αναμφίβολα, η φιλοσοφική αυτή εξέλιξη της Δύσης εξηγεί σήμερα την άνοδο του οργανωμένου εγκλήματος.
<P>
Χωρίς κριτική της σημερινής φύσης της εξουσίας, τα κυκλώματα της μαφίας με συνενόχους τους ορισμένα πολιτικά όργανα ή ακόμη και κρατικά όργανα, δεν θα καταπολεμηθούν πραγματικά ακόμη κι αν ισχυριζόμαστε το αντίθετο.

<SPEAKER ID=24 LANGUAGE="EN" NAME="Elliott">
Κύριε Πρόεδρε, επιτρέψτε μου να πω ότι το όλο θέμα που συζητάμε σήμερα το πρωί δείχνει πόσο λίγη πρόοδο έχουμε κάνει, ως Ευρωπαϊκή Ένωση, σε όλο τον τομέα των νομικών και εσωτερικών υποθέσεων, σε σύγκριση με τα σημαντικά βήματα προόδου που έχουμε κάνει σε ορισμένους άλλους τομείς, όπως στον οικονομικό και χρηματοοικονομικό τομέα, και σε πολλές άλλες πτυχές της ζωής. Γίνεται πλέον όλο και πιο εμφανές πόσο σημαντικό είναι να αντιμετωπίσουμε πολλά από αυτά τα θέματα. Υπάρχει, για παράδειγμα, το θέμα της κηδεμονίας των παιδιών όσων είναι πολίτες διαφορετικών κρατών μελών. Υπάρχει θέμα έκδοσης. Υπάρχει θέμα εναρμόνισης των νομικών κυρώσεων, ένα θέμα που δημιουργεί μεγάλα προβλήματα. Υπάρχει θέμα διακανονισμών όσον αφορά τις εγγυήσεις και πολλά άλλα. Αυτά τα θέματα θα πρέπει να αντιμετωπισθούν επειγόντως και τρέφω πολλές ελπίδες ότι η βρετανική προεδρία, που αναλαμβάνει καθήκοντα στις αρχές του επόμενου χρόνου, θα βοηθήσει στην επίτευξη προόδου σ' αυτό τον τομέα.
<P>
Ανησυχώ επίσης για τη δύσκολη θέση στην οποία βρίσκονται όσοι συλλαμβάνονται και προφυλακίζονται - εν αναμονή δίκης- σε κράτη μέλη άλλα από εκείνα της καταγωγής τους, και που συνήθως κρατούνται για υπερβολικά μεγάλο χρονικό διάστημα, λόγω καθαρά τεχνικών προβλημάτων που σχετίζονται με τη μετάφραση εγγράφων ή με διαφορές ανάμεσα στις νομικές διαδικασίες κάθε κράτους μέλους. Φυσικά, αν είναι ένοχοι, θα πρέπει να τιμωρούνται, αλλά δεν θα πρέπει να βρίσκονται σε χειρότερη κατάσταση από ό, τι αν είχαν συλληφθεί στη χώρα τους.
<P>
Προχωρώντας, αν μου επιτρέπετε, στο ρόλο της Europol - που είναι ουσιώδης και πρέπει να τον υποστηρίξουμε- είναι πολύ σημαντικό να κυρωθεί η σύμβαση όσο το δυνατόν πιο σύντομα από όλα τα κράτη μέλη, έτσι ώστε να είναι δυνατόν να σημειωθεί πρόοδος. Οι οργανωμένες διεθνείς εγκληματικές οργανώσεις έχουν ένα εγγενές πλεονέκτημα: δεν ασχολούνται στην ουσία με τα σύνορα, την επικουρικότητα, τις εθνικές νομικές διαφορές κ.λπ. Λειτουργούν ελεύθερα, και οι υπηρεσίες των κρατών μελών, που είναι αρμόδιες για την επιβολή του νόμου, δουλεύουν πολύ συχνά με τα χέρια δεμένα. Στην Επιτροπή Πολιτικών Ελευθεριών και Εσωτερικών Υποθέσεων, μερικούς μήνες πριν, πήραμε πληροφορίες από κάποιους Ιταλούς εισαγγελείς που ενέχονταν σε δίκες περί διαφθοράς στην Ιταλία. Ανέφεραν ότι, για να πάρουν πληροφορίες από άλλα κράτη μέλη για τις υποθέσεις που ερευνούσαν, μερικές φορές διαπίστωναν ότι χρειαζόταν να γράψουν μία δωδεκάδα γράμματα και να περιμένουν μήνες ή ακόμη και χρόνια προτού πάρουν αποφάσεις. Μπορείτε να φανταστείτε το διευθυντή μίας διεθνούς εγκληματικής οργάνωσης να περιμένει ένα χρόνο ή να έχει γράψει 26 γράμματα, προτού λάβει απάντηση από κάποιο από τα τσιράκια του; Δεν πιστεύω ότι το συγκεκριμένο τσιράκι θα παρέμενε στην υπηρεσία του αφεντικού για πολύ, αν δεν απαντούσε στο πρώτο του γράμμα! Πρέπει να διασφαλίσουμε ότι οι διαδικασίες και τα συστήματα εφαρμογής του νόμου μπορούν να ανταγωνιστούν, επί ίσων όρων, αυτές τις διεθνείς εγκληματικές δομές που υπάρχουν σήμερα.
<P>
Ωστόσο, πρέπει να πω ότι δεν θα μπορούσα να υποστηρίξω τη διαδραμάτιση ενός πιο σημαντικού ρόλου, συμπεριλαμβανομένων των λειτουργικών ενεργειών της Europol, μέχρι να δημιουργηθούν οι κατάλληλες δομές για ανάληψη δημοκρατικής πολιτικής ευθύνης των ενεργειών της -είναι σαφές ότι δεν υπάρχουν για την ώρα. Πρέπει επίσης να διαθέτουμε ένα σύστημα στα πλαίσια του οποίου να διεξάγεται έρευνα από ένα σώμα μηνύσεων ιδιωτικής αστυνομίας για τυχόν μηνύσεις που μπορεί να υποβάλλουν οι πολίτες των κρατών μελών για τις ενέργειες της Europol. Αυτό το σώμα δεν θα πρέπει να είναι λιγότερο αποτελεσματικό από εκείνα που ήδη υπάρχουν στα κράτη μέλη. Ελπίζουμε μάλιστα ότι θα είναι πολύ πιο αποτελεσματικό.
<P>
Τέλος, επιτρέψτε μου να πω ότι τα μέλη αυτού του Κοινοβουλίου που ανήκουν στο βρετανικό Εργατικό Κόμμα θα είναι σε θέση να υποστηρίξουν όλες αυτές τις εκθέσεις, με μοναδική εξαίρεση τη δεύτερη έκθεση του κ. Orlando, στην περίπτωση της οποίας θα πρέπει να απέχουμε. Έχουμε κάποια προβλήματα όσον αφορά τον αυξημένο ρόλο που προβλέπεται να αναλάβει η Επιτροπή, ενώ υπάρχουν επίσης επιπλοκές σχετικά με τη νομική κατάσταση που έχει προταθεί για το Ηνωμένο Βασίλειο. Υπάρχουν προβλήματα για τα οποία θα χρειαστεί να διεξαχθεί έρευνα.

<SPEAKER ID=25 LANGUAGE="ES" NAME="Palacio Vallelersundi">
Κύριε Πρόεδρε, από τότε που το 1957 η τότε εξ αρχής διαδικασία ευρωπαϊκής ολοκλήρωσης διακήρυττε ως στόχο μια ολοένα και στενότερη ενότητα ανάμεσα στους λαούς της Ευρώπης, έχουμε προχωρήσει πολύ. Έχουμε προχωρήσει πολύ και έχουμε το προνόμιο να βρίσκεται σήμερα ανάμεσά μας ένας εξαιρετικός μάρτυρας, ο υπουργός κ. Fischbach ο οποίος, ως εκπρόσωπος της προεδρίας του Συμβουλίου -κάτι στο οποίο δυστυχώς το Συμβούλιο δεν μας έχει συνηθίσει, στις συζητήσεις ζητημάτων που παρουσιάζουν ενδιαφέρον- μπορεί να προσφέρει τη μαρτυρία της μακράς του εμπειρίας -παρά το νεαρό της ηλικίας του- στην Ομάδα του Trevi.
<P>
Και έχουμε προχωρήσει πολύ από εκείνη την αρχική στιγμή όπου είχε τεθεί ως στόχος η ένωση των λαών της Ευρώπης. Σήμερα, ο στόχος που θέτει η Συνθήκη του Αμστερνταμ είναι η επίτευξη ενός χώρου ελευθερίας, ασφάλειας και δικαιοσύνης. Εντούτοις όμως -και το είπαν και άλλοι συνάδελφοι πριν από εμένα- αυτός ο χώρος ελευθερίας είναι περισσότερο ένας χώρος ελεύθερης κυκλοφορίας αγαθών και υπηρεσιών παρά προσώπων. Και όταν υπάρχει ελευθερία κυκλοφορίας των προσώπων τότε υπάρχει εν μέρει ελευθερία κυκλοφορίας εγκληματιών και δεν έχουν θεσπισθεί ακόμη επαρκή μέτρα προκειμένου να καταστεί δυνατή, όπως αρμόζει, η καταπολέμηση αυτής της ελεύθερης κυκλοφορίας των εγκληματιών.
<P>
Για αυτόν τον λόγο, πέρα από την ευχαρίστησή μας για την νέα σύνταξη των άρθρων 29, 30 και 31 της Συνθήκης, δηλαδή, την ουσιαστική τροποποίηση των παλαιών άρθρων Κ.1, Κ.2 και Κ.3, γιατί σε αυτά τα άρθρα τίθεται αυτός ο στόχος της επίτευξης του χώρου ελευθερίας, ασφάλειας και δικαιοσύνης, μπορούμε να κάνουμε την εξής σκέψη: τώρα που έχουμε πια επιτύχει πολλά στον οικονομικό τομέα, φτάνουμε στο κόκαλο, στο κόκαλο της ευρωπαϊκής οικοδόμησης, ένα πολύ σκληρό κόκαλο που είναι ο τομέας των αξιών. Δεν μπορούμε να συνεχίζουμε να προχωρούμε -και το είπε ο κ. Bontempi και το υπογράμμισε ο κ. Orlandoχωρίς να υπάρχει συμφωνία για ζητήματα τα οποία, δεδομένου ότι έχουν επιπτώσεις επί των βασικών δικαιωμάτων των πολιτών, αφορούν τις αξίες. Πρέπει να γνωρίζουμε τι είναι το οργανωμένο έγκλημα και, όπως πολύ καλά το επεσήμανε ο κ. Pradier, την καταπολέμησή του πρέπει να την προσαρμόσουμε στις σημερινές περιστάσεις, γιατί δεν πρόκειται μόνο για το οικονομικό οργανωμένο έγκλημα, αλλά επίσης και για το πολιτικό εντός της Ευρωπαϊκής Ένωσης, ήτοι πρόκειται για την τρομοκρατία.
<P>
Και από αυτή την άποψη, σε αυτές τις τέσσερις κοινές δράσεις που τίθενται -επιπλέον της εξαιρετικής έκθεσης της κυρίας Cederschiφld, η οποία έκθεση δυστυχώς, σε αυτό το σημείο, διατηρεί την ασαφή φύση του σχεδίου δράσης-, η λουξεμβουργιανή προεδρία είχε το θάρρος να προχωρήσει πέρα από το στενό πλαίσιο που ακόμη μας θέτει το ισχύον Δίκαιο της Συνθήκης του Μάαστριχτ, και να κάνει χρήση αυτού που αποτελεί πλέον την τάση στην Συνθήκη του Αμστερνταμ. Δεν πρόκειται επ' ουδενί για "μεταφορά αρμοδιοτήτων στην Κοινότητα», αλλά για τον προβληματισμό σχετικά με το ποιες είναι αυτές οι αξίες και, έχοντας αυτό σαν αφετηρία, σχετικά με τον τρόπο καταπολέμησης αυτού του μεγάλου κακού που μαστίζει τους ευρωπαίους πολίτες.

<SPEAKER ID=26 LANGUAGE="FR" NAME="Schaffner">
Κύριε Πρόεδρε, θα ήθελα πρώτα απ' όλα να κάνω μία πρώτη παρατήρηση λέγοντας ότι, για μία φορά, το Συμβούλιο συμβουλεύθηκε το Κοινοβούλιο στο πλαίσιο του τρίτου πυλώνα, καθώς επίσης και ότι χαίρομαι γι' αυτό.
<P>
Όσον αφορά το σχέδιο δράσης σχετικά με το οργανωμένο έγκλημα, δεν έχουμε παρά να επιδοκιμάσουμε την αναζήτηση συντονισμένης και συνεκτικής κοινοτικής αντίδρασης, και την ενίσχυση των αστυνομικών, δικαστικών και τελωνειακών συνεργασιών.
<P>
Βέβαια, αρμόζει να ενθαρρύνουμε τη δημιουργία άμεσων δεσμών μεταξύ των διωκτικών αρχών των κρατών μελών, ως πρώτο στάδιο προς την κατεύθυνση ενός χώρου κοινής δικαιοσύνης. Είναι ωστόσο σημαντικό να διατηρήσουμε τη δίαυλο των εθνικών οργάνων που εργάζονται με την Europol, για να αποφύγουμε το διασκορπισμό των πληροφοριών.
<P>
Ως προς το κεντρικό σύστημα δικαστικού ελέγχου που απαιτείται, θα πρέπει να διευκρινίσουμε τι ακριβώς σημαίνει κάτι τέτοιο. Δεν πρέπει να ξεχνάμε ότι η Europol είναι πάνω απ' όλα ένα αστυνομικό όργανο. Ωστόσο, είμαστε σύμφωνοι για την έγκαιρη εναρμόνιση των ειδικών μεθόδων έρευνας.
<P>
Αντίθετα, η πλειοψηφία της Ομάδας μου δεν συμμερίζεται φυσικά την ιδέα που διατυπώνεται στην τροπολογία αριθ. 14, που κατέθεσε η ομάδα των Πρασίνων. Η νομιμοποίηση της πώλησης ναρκωτικών δεν θα ήταν σίγουρα επαρκές μέτρο για να επωφεληθούμε όσο γίνεται περισσότερο από τη διακίνηση που διεξάγουν οι εγκληματικές ομάδες. Ο καπνός, τα οινοπνευματώδη πωλούνται ελεύθερα, κι όμως! Εάν μια τέτοια τροπολογία εγκρινόταν, θα απορρίπταμε την έκθεση στο σύνολό της.
<P>
Αντίθετα, συμμεριζόμαστε το φόβο του κ. Βοntempi για το ότι οι δεσμοί που υπάρχουν μεταξύ του οργανωμένου εγκλήματος και της δωροδοκίας εμπεριέχουν κινδύνους για το κράτος δικαίου και τη σταθερότητα των δημοκρατικών θεσμών.
<P>
Διαπιστώνουμε με ικανοποίηση ότι αναγνωρίζεται η πολιτική σπουδαιότητα της συζήτησης περί της δικαστικής συνεργασίας και της θέσπισης στην Ευρώπη οργάνων που θα επιτρέπουν στους ανακριτές την εδραίωση άμεσης επικοινωνίας με τους συναδέλφους άλλων χωρών, ενάντια στα προβλήματα που συνδέονται με το οργανωμένο έγκλημα. Υποστηρίζουμε τα πρώτα αυτά βήματα προς την κατεύθυνση θέσπισης πρακτικών οργάνων που θα αποσκοπούν στη βελτίωση της αποτελεσματικότητας της διεθνούς δικαστικής συνεργασίας.
<P>
Αντίθετα, η κύρια πρόταση που εμπεριέχεται στην έκθεση Οrlando σχετικά με τις διεθνείς υποχρεώσεις που έχουν αναληφθεί στον τομέα της καταπολέμησης του οργανωμένου εγκλήματος αφορά τον κεντρικό ρόλο που θα πρέπει να αποδίδεται στην Επιτροπή στην ενδιάμεση διαδικασία αξιολόγησης, ρόλος που ανατέθηκε από το Συμβούλιο στα κράτη μέλη. Η Ομάδα μας δεν μπορεί να την αποδεχθεί και θα απορρίψουμε την έκθεση στο σύνολό της, εάν γίνει αποδεκτή αυτή η διάταξη.

<SPEAKER ID=27 LANGUAGE="SV" NAME="Thors">
Κύριε Πρόεδρε, ο αγώνας ενάντια στο οργανωμένο έγκλημα βρίσκεται στις πρώτες θέσεις της πολιτικής ημερήσιας διάταξης στην Ευρώπη σήμερα. Είναι καλό το ότι επικεντρώνουμε τις δυνάμεις μας στον αγώνα ενάντια σε μια τέτοια διασυνοριακή εγκληματικότητα την οποία δεν μπορεί να αντιμετωπίσει η κάθε χώρα μεμονωμένα. Πάντοτε όμως όταν η Ευρώπη λαμβάνει σθεναρά μέτρα κατα της εγκληματικότητας υπάρχει κίνδυνος υπερβολών. Αυτό ισχύει και για αυτήν την πρόταση περί ποινικοποίησης της συμμετοχής σε ορισμένες οργανώσεις. Παρ' ότι αυξάνουν οι δραστηριότητες, πρέπει πάντοτε να φροντίζουμε να υπάρχει το δικαίωμα της αποτελεσματικής υπεράσπισης, δηλαδή ότι είναι κανείς αθώος μέχρι αποδείξεως του αντιθέτου, και ότι είναι κανείς υπεύθυνος γι' αυτό που θα βρεθεί ότι έγινε σκοπίμως. Γι' αυτό, η Ομάδα μας θα στηρίξει την πρόταση τροπολογίας. αριθ. 18 της Ομάδας της ΕΡΣ.
<P>
Θέλουμε να τονίσουμε την αρχή του κράτους δικαίου. Η ΕΕ θέλει βέβαια να σέβονται αυτή την αρχή οι χώρες που ζητούν να προσχωρήσουν στην Ευρώπη. Τότε δεν πρέπει, τουλάχιστον εμείς, να την ξεχνάμε&#x02D9; διότι εν τοιαύτη περιπτώσει θα είμασταν πολύ κακοί δάσκαλοι. Ένα σκέλος της αρχής του κράτους δικαίου είναι και η αρχή της νομιμότητας στο ποινικό δίκαιο, ότι οι ποινές που καθορίζονται θα πρέπει να είναι ακριβείς, και ότι θα πρέπει να διαπιστώνεται ακριβώς ποιες είναι οι καταστάσεις στις οποίες θεωρείται ότι διέπραξε κάποιος μια τόσο επιλήψιμη πράξη ώστε να μπορεί να εκδοθεί ποινή.
<P>
Ο κατάλογος π.χ. των παράνομων δραστηριοτήτων στην πρόταση για κοινά μέτρα δεν είναι εξαντλητικός και επομένως δεν εκπληροί σωστά τις προϋποθέσεις της αρχής του κράτους δικαίου. Επίσης αναρωτιέμαι αν δεν επεκτείνουμε, στην πρόταση τροπολογίας αριθ. 12 της επιτροπής, την ποινική ευθύνη υπερβολικά, που συνεπάγεται ότι μπορεί να επιβληθούν ποινές σε άτομα αν είχαν συμμετοχή σε ένα ορισμένο είδος οργανώσεων, ακόμη και αν δεν ανήκαν μόνιμα ή σε βάθος στην δομή της οργάνωσης. Αν το συγκρίνουμε αυτό με τις προτάσεις που υπάρχουν, να ισχύει π.χ. αυτή η δυνατότητα επιβολής ποινών για άτομα που συμμετείχαν επί παραδείγματι σε εγκληματικές πράξεις που σχετίζονται με ηλεκτρονικούς υπολογιστές, μπορεί τότε να υπάρξει αυστηρή ποινικοποίηση.

<SPEAKER ID=28 NAME="Εφραιμίδης">
Κύριε Πρόεδρε, το κοινό πρόγραμμα, οι τέσσερις-πέντε εκθέσεις, νομίζω, και το σύνολο των ομιλιών, έχουν πραγματικά σε ορισμένες περιπτώσεις ενδιαφέρουσες ιδέες και προτάσεις, αλλά έχουν όμως και μια κοινή βάση, κοινή λογική. Αντιμετωπίζουν το πρόβλημα «οργανωμένο έγκλημα» σε εθνική και ευρωπαϊκή κλίμακα μονόπλευρα , μόνο με τη μεθοδολογία, την φιλοσοφία, την πρακτική επομένως, της καταστολής .
<P>
Κύριε Πρόεδρε, νομίζω ότι είναι ματαιοπονία. Μ'αυτήν την μεθοδολογία συζητείται και εδώ επί δεκαετίες, και δεν εξαλείφθηκε, ούτε περιορίστηκε αποφασιστικά το οργανωμένο έγκλημα, αλλά αναπτύχθηκε, γιγαντώθηκε στις μέρες που συζητάμε τώρα. Το πρόβλημα είναι λοιπόν να εξετάζεται συνδυασμένα και να ρίχνεται αν θέλετε το κύριο βάρος στην πρόληψη . Να δούμε δηλαδή ότι το θερμοκήπιο που μέσα του γεννιέται το οργανωμένο έγκλημα είναι το οικονομικό, το κοινωνικό, το πολιτικό καθεστώς που επικρατεί στις χώρες μας. Μέσα απ'αυτό φυτρώνει, ανδρώνεται, γιγαντώνεται αυτό το οργανωμένο έγκλημα σε ευρωπαϊκή, σε εθνική κλίμακα. Μη το ξεχνάμε αυτό. Βάσει αυτού πρέπει να ερευνιέται το πρόβλημα. Ακόμη, να μην ξεχάσουμε ότι είναι αυτό το έγκλημα συνδεδεμένο, σε διαπλοκή με αστυνομικές, δικαστικές, διοικητικές αρχές, ακόμα και πολιτικές ηγεσίες και κυβερνήσεις. Μην ξεχνάμε ποιά είναι η δύναμη του κυκλώματος των ναρκωτικών, του λαθρεμπορίου των όπλων, της μετανάστευσης, της σύγχρονης δουλείας, δηλαδή.
<P>
Εμείς πιστεύουμε, κύριε Πρόεδρε, στον συνδυασμό αυτών των δύο μεθόδων. Πρόληψη αμέσως και, φυσικά, και τα επιβαλλόμενα μέτρα καταστολής, αλλά με προσοχή. Διότι η επέκταση που εισηγείσθε, φοβούμαι ότι θα είναι πρόσχημα για να δημιουργήσετε δεσμοφύλακα των ελευθεριών και φρουρό των συμφερόντων των λίγων, μιας ελάχιστης κερδοσκοπικής μειοψηφίας κατεστημένων συμφερόντων.

<SPEAKER ID=29 LANGUAGE="SV" NAME="Gahrton">
Κύριε Πρόεδρε, για την καταπολέμηση της διεθνούς εγκληματικότητας υπάρχει η Ιντερπόλ. Γι'αυτό είναι αρκετά περίεργο το ότι η έκθεση Cederschiφld δεν αναφέρει ούτε μία λέξη για την Ιντερπόλ. Μου δίνεται δυστυχώς η εντύπωση ότι είχε δίκιο ο πρώην Πρόεδρος της Ιντερπόλ, επίσης πρώην αρχηγός της σουηδικής αστυνομίας, Carl Persson, όταν δήλωνε δημοσίως την προηγούμενη εβδομάδα ότι οι ενέργειες της ΕΕ κατά της διεθνούς εγκληματικότητας είναι εν μέρει μια περιττή διπλή δουλειά.
<P>
Η έκθεση Cederschiφld απαιτεί μεταξύ άλλων μιά κεντρικά αποφασισμένη, εναρμονισμένη ποινική νομοθεσία, δηλαδή ένα ενιαίο, κεντρικά κατευθυνόμενο κράτος ενός είδους που πιστεύαμε ότι είχε καταλήξει στον σκουπιδοτενεκέ της ιστορίας. Έτσι δεν δομείται ούτε ένα ομοσπονδιακό κράτος -η ποινική νομοθεσία στις ίδιες τις ΗΠΑ δεν είναι απολύτως εναρμονισμένη.
<P>
Υπάρχουν φυσικά μερικές καλές προτάσεις στην έκθεση τις οποίες θα στηρίξουμε. Όμως θα καταψηφίσουμε την έκθεση Cederschiφld στην τελική ψηφοφορία, διότι είμαστε οπαδοί ενός σοβαρού αγώνα κατά της διεθνούς εγκληματικότητας, μιας ενισχυμένης συνεργασίας σε επίπεδο Ιντερπόλ. Δεν θέλουμε, ωστόσο, να συμβάλουμε στο να γίνει η ΕΕ ένα κεντρικά ελεγχόμενο αστυνομικό κράτος.

<SPEAKER ID=30 LANGUAGE="IT" NAME="Dupuis">
Κύριε Πρόεδρε, θα ήθελα να επιστήσω την προσοχή σας στο γεγονός ότι ο συνάδελφος κ. Orlando, με τα ωραία επιχειρήματά του για εκσυγχρονισμό και προσαρμογή στις νέες συνθήκες, προτείνει την άρνηση του υπόβαθρου του δικαιώματος υπεράσπισης των δικαιωμάτων μας. Πράγματι, όλες οι εθνικές νομοθεσίες μας προβλέπουν το αδίκημα της συμμετοχής σε εγκληματική οργάνωση, ενώ εκείνο που μας προτείνει ο κ. Orlando είναι η προσπάθεια αναγνώρισης του αδικήματος δίχως να υφίσταται πια αδίκημα. Αυτό αποτελεί κυνήγι των μαγισσών και συνεπάγεται τη διεύρυνση σε ευρωπαϊκό επίπεδο του ιταλικού συστήματος δικαιοσύνης, που αποδείχθηκε καταστροφικό, καθώς οδήγησε πολλά άτομα στη φυλακή για πολλούς μήνες, ακόμη και χρόνια.
<P>
Οι προτάσεις αυτές είναι εμπνευσμένες από το πολιτικό σύστημα του Perσn και θα οδηγήσουν την Ευρώπη στην καταστροφή. Συνεπώς, η Ομάδα μας δεν θα εγκρίνει αυτή την έκθεση, στην οποία προτείνεται ένας πολύ βολικός τρόπος για την εξάλειψη του ουσιαστικού προβλήματος των ναρκωτικών και της διακίνησής τους, που αντιπροσωπύει σήμερα το 80 % των εισοδημάτων του οργανωμένου εγκλήματος. Συνεπώς, εφιστούμε την προσοχή των συναδέλφων στην επείγουσα ανάγκη νομιμοποίησης αυτού του είδους business, για να καταργηθεί το 80 % των εισπράξεων της μαφίας.
<P>
Θα ήθελα επίσης να προσκαλέσω τον συνάδελφο κ. Orlando να με καταγγείλει για συμμετοχή σε εγκληματική οργάνωση. Μαζί με τον Marco Pannella και άλλους συναδέλφους του κόμματός μου, στη διάρκεια των περασμένων εβδομάδων, μοίρασα χασίσι στους δρόμους της Ρώμης. Το έκανα δημοσίως, θα το κάνω ξανά μαζί με πολλούς άλλους, γιατί σήμερα το πραγματικό πρόβλημα είναι η νομιμοποίηση του εμπορίου, της παραγωγής και της διανομής όλων των ναρκωτικών ουσιών.

<SPEAKER ID=31 LANGUAGE="DE" NAME="Schmid">
Κύριε Πρόεδρε, είναι καλό που συζητούμε σήμερα διεξοδικά για την οργανωμένη εγκληματικότητα, και θα έπρεπε να το κάνουμε πιο συχνά. Κι αυτό γιατί φαίνεται πως εκείνοι που οργανώνουν το έγκλημα εξακολουθούν να έχουν υψηλότερο επίπεδο αναλυτικής σκέψης για τις πράξεις τους από εκείνους που δημαγωγούν εδώ στο Σώμα.
<P>
Μέρος της συζήτησής μας θα πρέπει να είναι και μια κοινή αποδοχή του τι εννοούμε με οργανωμένη εγκληματικότητα. Θα σας δώσω ένα παράδειγμα για αυτό. Πίσω από έναν τσαντάκια σε μια μεγαλούπολη μπορεί να κρύβονται δύο πράγματα. Από τη μία μπορεί να πρόκειται για μια μεμονωμένη πράξη ενός ναρκομανή που θέλει να εξασφαλίσει χρήματα για τη δόση του. Αυτό δεν είναι οργανωμένο έγκλημα. Μπορεί όμως να πρόκειται για μια ομάδα ειδικών που καταφθάνει αεροπορικώς και χτυπάει συστηματικά την πόλη κλέβοντας πιστωτικές κάρτες, ενώ το βράδυ βρίσκεται πάλι στο αεροπλάνο πάνω από τον Ατλαντικό, καθώς ειδικοί διεκπεραιωτές διοχετεύουν τις κάρτες αυτές σε άλλα σημεία του πλανήτη για να χρησιμοποιηθούν εκεί. Μπορεί κανείς να κερδίσει 25.000 Ecu με αυτόν τον τρόπο. Τα κλοπιμαία μετατρέπονται πάλι σε χρήμα μέσω μιας επαγγελματικής οργάνωσης κλεπταποδόχων, το χρήμα συγκεντρώνεται και διοχετεύεται πάλι μέσα από πρακτικές ξεπλύματος στην ομαλή οικονομική κυκλοφορία. Σε αυτή την περίπτωση έχουμε να κάνουμε με οργανωμένη εγκληματικότητα, και θα πρέπει να δοθεί προσοχή σε αυτή τη διαφορά.
<P>
Μέρος της συζήτησής μας θα πρέπει ακόμη να είναι η διευκρίνηση ότι υπάρχουν σημεία τομής ανάμεσα στη λεγόμενη κανονική κοινωνία και το οργανωμένο έγκλημα. Τι εννοώ με αυτό; Αυτό που καθιστά τον αγώνα ενάντια στο ξέπλυμα χρημάτων τόσο δύσκολο είναι το γεγονός ότι οι πρακτικές που εφαρμόζονται σε αυτό δεν διαφέρουν σε τίποτα από αυτό που κάνουν οι φοροφυγάδες όταν θέλουν να "ξερπύνουν» τα μαύρα χρήματά τους. Γι' αυτό υπάρχει και στην πολιτική μια ομάδα ανθρώπων που εμποδίζουν τη θέσπιση μιας αυστηρότερης νομοθεσίας, περιφρουρώντας έτσι τα συμφέροντα της πελατείας τους. Αυτοί είναι οι άνθρωποι για τους οποίους το τραπεζικό απόρρητο είναι σημαντικότερο από το απόρρητο της εξομολόγησης, παρ' όλο που οι ίδιοι πηγαίνουν κάθε Κυριακή στην εκκλησία.
<P>
Μέρος αυτής της συζήτησης πρέπει να είναι επίσης η συνειδητοποίηση των υπαρχουσών αδυναμιών. Μια σαφής αδυναμία, κύριε Πρόεδρε του Συμβουλίου, είναι το γεγονός ότι μόλις τώρα συστάθηκε η ομάδα μελέτης της εγκληματικότητας με μέσα υψηλής τεχνολογίας, καθώς και της εφαρμογής της σύγχρονης τεχνολογίας στο οργανωμένο έγκλημα. Σε τι κόσμο ζούσαν μέχρι τώρα οι υπουργοί; Εφόσον γνωρίζουμε ήδη ότι η οργανωμένη εγκληματικότητα διαθέτει πολλά χρήματα και επιχειρηματικές δομές, είναι αυτονόητο ότι οι οργανώσεις αυτές μπορούν να αποκτούν ειδικούς και τεχνικούς καθώς και σύγχρονα τεχνολογικά μέσα. Αυτό κάνουν άλλωστε, και το κάνουν εδώ και χρόνια! Είναι καιρός επιτέλους να αρχίσουμε να σκεπτόμαστε πώς μπορούμε να εξασφαλίσουμε κάποιες τεχνολογίες από την καταχρηστική εφαρμογή τους. Θα πρέπει να γίνει μια συζήτηση σε αυτόν τον τομέα ανάλογη με αυτή που είχαμε διεξαγάγει στον τομέα των εξοπλισμών για τα επονομαζόμενα προϊόντα διπλής χρήσης. Πρόκειται και εδώ για προϊόντα που μπορούν να χρησιμοποιηθούν για διάφορους σκοπούς και που πρέπει να μεριμνήσουμε για την ασφαλή χρήση τους.
<P>
Θα αναφέρω δύο παραδείγματα: τα μηχανήματα τα οποία χρησιμοποιούνται για την πλαστογράφηση πιστωτικών καρτών μπορεί κανείς να τα αγοράσει χωρίς καμία άδεια στην ελεύθερη αγορά. Κανείς δεν ενδιαφέρεται για το πού πηγαίνουν αυτά τα μηχανήματα. Ενώ λαμβάνουμε επιμελώς μέτρα ώστε να μην μπορεί κανείς να προμηθευθεί το χαρτί στο οποίο μπορούν να τυπωθούν χαρτονομίσματα, δεν νοιάζεται κανείς για το πλαστικό χρήμα. Εδώ έχουμε μια αντίφαση! Ένα δεύτερο παράδειγμα: μας υποβλήθηκε τώρα μια πρόταση της Επιτροπής σχετικά με την κρυπτογράφηση. Οι οικονομικοί κλάδοι δεν θέλουν περιορισμούς. Διαβάζοντας αυτό το έγγραφο βλέπω ότι οι θέσεις των οικονομικών κλάδων έχουν υπερισχύσει απόλυτα στην πρόταση της Επιτροπής, ενώ τα ζητήματα της ασφάλειας καταλαμβάνουν δευτερεύουσα θέση. Αυτό δεν πρέπει να το επιτρέψουμε.

<SPEAKER ID=32 LANGUAGE="IT" NAME="Αmadeo">
Κύριε Πρόεδρε, το εμπόριο ανθρώπινης σάρκας, η παιδεραστία και οι κακοποιήσεις παιδιών, η παράνομη διακίνηση όπλων και ναρκωτικών, η διαφθορά, η ανακύκλωση βρώμικου χρήματος, οι απάτες, είναι τα χαρακτηριστικά της σύγχρονης κοινωνίας, που έχασε τις ύψιστες αξίες της και πεθαίνει, όπως έλεγε ο Paul Valιry, με τον θάνατο των ενστίκτων της, των ίδιων των αρχών που θεμελίωσαν την πολιτισμένη ζωή, των ανθρώπινων σχέσεων. Επιβάλλεται επείγουσα κοινή παρέμβαση, που να δείξει την πορεία της δικής μας δέσμευσης για να απαντήσουμε στις προκλήσεις της τρίτης χιλιετίας.
<P>
Πρέπει να οικοδομηθούν στέρεα και αξιόλογα θεμέλια για την καταπολέμηση θλιβερά επικαίρων φαινομένων όπως η δουλεία, που αντιπροσωπεύει το αδίστακτο οργανωμένο έγκλημα σε παγκόσμια κλίμακα και που, σήμερα, με τις μαζικές μεταναστεύσεις, προσπαθεί να εισαγάγει στην Ευρώπη τόσους δυστυχισμένους, θύματα πρώτα της απάτης και στη συνέχεια του χλευασμού του επαναπατρισμού, όπως η παιδεραστία και οι κακοποιήσεις παιδιών, όπου καθρεφτίζεται η πιο άθλια πραγματικότητα του ξεσπάσματος άγριων και κτηνωδών ενστίκτων στα πλέον αδύναμα και απροστάτευτα πλάσματα της γης.
<P>
Επιτέλους, καταβάλλονται προσπάθειες έμπρακτης εφαρμογής των μεγαλόπνοων δηλώσεων ενώ η Ένωση επιχειρεί ταυτόχρονα να συντάξει γραπτώς το σύστημα συνεργασίας της αστυνομίας, με στόχο την κατάρτιση κοινών πολιτικών σε ποινικά θέματα. Δυστυχώς, οι ενέργειές της δεν συνοδεύονται από την απαραίτητη σύμπραξη του Κοινοβουλίου, ενώ παράλληλα δεν βρέθηκε μέχρι σήμερα η ιδανική επιλογή μεταξύ της διακυβερνητικής συνεργασίας, κατά τη γνώμη μας πλέον ξεπερασμένης, και του απάτητου ακόμη δρόμου της εναρμόνισης των ποινικών νομοθεσιών που ισχύουν στα κράτη μέλη.
<P>
Η οργανωμένη εγκληματικότητα αντιπροσωπεύει μια πραγματική παραεξουσία. Για την αποτελεσματική καταπολέμησή της πρέπει να εκπονηθεί έγκυρο και καθολικά αναγνωρισμένο σύστημα κοινή αποδοχής, με δικαστική συνεργασία που, από τον διακυβερνητικό περνάει στον κοινοτικό τομέα και με αποτελεσματικές ποινικές κυρώσεις, συμπεριλαμβανομένης της ποινικής ευθύνης, συνεπώς της φυλάκισης και της έκδοσης. Η αποτελεσματικότητα του υπό εξέταση κατασταλτικού συστήματος εξαρτάται από τη δυνατότητα κατάρτισης συστήματος απόλυτων αξιών, προσαρμοσμένου στις απαιτήσεις της σύγχρονης εποχής.

<SPEAKER ID=33 LANGUAGE="ES" NAME="De Esteban Martνn">
Κύριε Πρόεδρε, κυρίες και κύριοι Βουλευτές, καταρχάς θέλω και εγώ να συγχαρώ τους εισηγητές αυτών των εκθέσεων. Όπως έχει ήδη επισημανθεί σε αυτή την συζήτηση, από κανέναν δεν διαφεύγει η δυσκολία της καταπολέμησης του οργανωμένου εγκλήματος, το οποίο εκμεταλλεύεται την ελευθερία κυκλοφορίας των αγαθών, των κεφαλαίων, των ατόμων και των υπηρεσιών καθώς και των τεχνολογικών καινοτομιών.
<P>
Κατά τη γνώμη μου, πιστεύω πως έφτασε η στιγμή να εγκαταλείψουμε τα παραδοσιακά πρότυπα καταπολέμησης του εγκλήματος, που βασίζονται σε απαρχαιωμένες ιδέες περί αδιάβλητων συνόρων, και να χρησιμοποιήσουμε μεθόδους που βασίζονται σε μια στενή συνεργασία ανάμεσα στις δικαστικές, τις αστυνομικές και τις τελωνειακές αρχές πέρα από τα εθνικά μας σύνορα.
<P>
Δεν πρέπει να ξεχνάμε το ιδιαίτερο ενδιαφέρον των ευρωπαίων πολιτών για την εξασφάλιση της δημόσιας και ιδιωτικής τους ασφάλειας και για αυτόν τον λόγο, πιστεύω πως αναλογεί στην Ευρωπαϊκή Ένωση η ευθύνη για την καταπολέμηση του οργανωμένου εγκλήματος, μέσω της ενίσχυσης της συνεργασίας των αστυνομικών και δικαστικών αρχών. Έτσι αναφέρεται στις πολιτικές κατευθύνσεις του σχεδίου δράσης, όπου, επιπλέον, καθορίζεται η ανάγκη για βελτίωση της εφαρμογής των ήδη υπαρχόντων μέτρων, στην ουσία αυτών που αφορούν την έκδοση, ευνοώντας την ανάπτυξη μέσων πρόληψης.
<P>
Συμφωνώ με την εισηγήτρια, κυρία Cederschiφld, όσον αφορά την ανάγκη για βελτίωση και εντατικοποίηση των εκστρατειών πληροφόρησης σχετικά με τις επιπτώσεις των δραστηριοτήτων των εγκληματικών οργανώσεων και, ιδιαίτερα, της προώθησης αποτελεσματικών μέτρων κατά των συνθηκών που ευνοούν την άνθιση του οργανωμένου εγκλήματος.
<P>
Ωστόσο, εκφράζω την βαθύτατη λύπη μου, όπως επεσήμανε νωρίτερα η συνάδελφός μου, κυρία Vallelersundi, για την έλλειψη ενός σαφούς ορισμού του σχεδίου δράσης σχετικά με το οργανωμένο έγκλημα.
<P>
Από αυτήν την άποψη, δεν μπορούμε να ξεχνάμε ότι η οργανωμένη εγκληματικότητα συμπεριλαμβάνει πολυάριθμα είδη εγκλήματος. Κατά τη γνώμη μου, ένας πλήρης ορισμός του οργανωμένου εγκλήματος -και ακολουθώντας τα όσα εμπεριέχονται στο άρθρο Κ.3, εδάφιο ε) της Συνθήκης του Αμστερνταμ- πρέπει να συμπεριλαμβάνει τα συστατικά στοιχεία των εγκλημάτων και των ποινών στον χώρο του οργανωμένου εγκλήματος, της τρομοκρατίας και του εμπορίου ναρκωτικών.
<P>
Οι οργανωμένοι εγκληματίες διαπράττουν σοβαρά παραπτώματα, είναι εγκληματίες επικίνδυνοι που βλάπτουν τους δημοκρατικούς θεσμούς και αυξάνουν το αίσθημα της ανασφάλειας στους πολίτες. Η οργανωμένη εγκληματικότητα δεν είναι μόνο αυτό που θα μπορούσαμε να ονομάσουμε "έμποροι εγκληματίες». Στόχος τους δεν είναι μόνο το κέρδος και η επίτευξη οικονομικών οφελών, αλλά και η βία, στην οποία δυστυχώς συμπεριλαμβάνεται η τρομοκρατία.
<P>
Ωστόσο, τελειώνοντας, θεωρώ πως αυτή η συζήτηση, σε γενικές γραμμές, αποτελεί ένα σημαντικό βήμα και μια σημαντική πολιτική ένδειξη, και επιμένω πως οι ευρωπαίοι πολίτες έχουν ανάγκη για μια απάντηση στην επιθυμία τους για μια αποτελεσματική δικαιοσύνη και, επομένως, πρέπει να παρουσιάσουμε στην κοινή γνώμη ένα σύνολο νόμων το οποίο να παρέχει μια αποτελεσματική λύση στα προβλήματα συνεργασίας στον τομέα της καταπολέμησης της οργανωμένης εγκληματικότητας. Και, κυρίες και κύριοι βουλευτές, πιστεύω πως με αυτή την κοινή δράση έχουμε κάνει ένα σημαντικό βήμα παρ' ότι έχουμε ακόμη πολλά να κάνουμε για να καταπολεμήσουμε το οργανωμένο έγκλημα.

<SPEAKER ID=34 LANGUAGE="EN" NAME="Andrews">
Κύριε Πρόεδρε, επιθυμώ να συγχαρώ την εισηγήτρια και να πω ότι αυτή η συζήτηση στο Κοινοβούλιο δεν έγινε νωρίτερα από ό, τι έπρεπε. Όσο περισσότερο όμως συζητάμε, τόσο λιγότερα φαίνεται να καταφέρνουμε πάνω σε θέματα σαν αυτό.
<P>
Η κοινωνία των εγκληματιών διαθέτει τεράστιους πόρους σε ολόκληρη την Ευρωπαϊκή Ένωση -πόρους που φαίνονται απίστευτοι ακόμα και για τον προϋπολογισμό της Ευρωπαϊκής Ένωσης. Τους χρησιμοποιούν για δωροδοκίες, ανέντιμες ενέργειες και για την ελεύθερη διακίνηση ναρκωτικών και παράνομου χρήματος στους κόλπους της Κοινότητας.
<P>
Μερικά χρόνια πριν, δεν υπήρχε η θέληση να αντιμετωπισθεί το πρόβλημα των ναρκωτικών σε ορισμένα τμήματα του κέντρου της πόλης που ανήκει στη δική μου εκλογική περιφέρεια. Μόνο πρόσφατα η ιρλανδική κυβέρνηση έκανε ενέργειες για να αντιμετωπίσει το πρόβλημα σχετικά με τους μεγαλεμπόρους ναρκωτικών. Πιο πριν οι άνθρωποι κατέφευγαν στους δρόμους. Ήξεραν ποιοι νομιμοποιούσαν χρήματα που προέρχονταν από παράνομες δραστηριότητες. Ήξεραν τι ακριβώς συνέβαινε, αλλά δεν φαινόταν να αναλαμβάνουν δράση για να αντιμετωπισθεί αυτή η κατάσταση.
<P>
Τώρα έχει συσταθεί από την κυβέρνηση η Υπηρεσία Περιουσιακών Στοιχείων των Εγκληματιών. Με αυτό τον τρόπο έχουν κατασχεθεί οι περιουσίες και παγώσει σε όλη την Ευρωπαϊκή Ένωση οι τραπεζικοί λογαριασμοί που ανήκουν στην κοινωνία εγκληματιών της Ιρλανδίας. Δυστυχώς, υπάρχει ένα άλλο στοιχείο, το πρόγραμμα προστασίας των μαρτύρων. Μερικοί από τους πιο σκληρούς εγκληματίες γίνονται μάρτυρες και τους επιβάλλονται σήμερα πολύ επιεικείς καταδικαστικές αποφάσεις.
<P>
Το πρόγραμμα προστασίας των μαρτύρων έχει ένα θετικό και ένα αρνητικό. Για να είμαι ειλικρινείς, δεν νομίζω ότι είναι ένα ιδαίτερα δίκαιο σύστημα, αφού μερικοί από τους πιο σκληρούς εγκληματίες απελευθερώνονται. Μπορεί να επιβληθούν πολύ ελαφρές ποινές σε τέσσερις ή πέντε πολύ σκληρούς εγκληματίες, αν φέρουν στοιχεία ώστε να καταδικαστεί κάποιος άλλος. Πρέπει να εξετάσουμε αυτή τη συγκεκριμένη πλευρά της νομοθεσίας.

<SPEAKER ID=35 LANGUAGE="IT" NAME="Formentini">
Κύριε Πρόεδρε, το οργανωμένο έγκλημα διαθέτει άριστες ικανότητες προσαρμογής στις εκάστοτε συνθήκες, για την εξάπλωση των πλοκαμιών του. Τη στιγμή αυτή, ανάμεσα στις πλέον επικερδείς διακινήσεις, συγκαταλέγεται το εμπόριο ανρθώπινων υπάρξεων που, αφενός μεν αποβλέπει στην ενίσχυση των εγκληματικών δικτύων και αφετέρου δε, είναι επίσης πηγή αύξησης εισοδημάτων.
<P>
Η Ιταλία είναι σήμερα ευάλωτο έδαφος, καθώς οι ακτές της εκτείθενται σε άνευ προηγουμένου εισβολές. Κρούω τον κώδωνα κινδύνου στο Κοινοβούλιο, δεδομένης της τάσης ελαχιστοποίησης εκ μέρους της ιταλικής κυβέρνησης της σοβαρότητας της κατάστασης, ενώ οι υπουργοί της διαδίδουν προς πάσα κατεύθυνση ότι επικρατεί πλήρης τάξη, ώστε να επωφεληθεί επίσης από την εφαρμογή της Συνθήκης του Schengen. Όλα αυτά δεν ανταποκρίνονται στην πραγματικότητα, η οποία, αντιθέτως, εμφανίζεται ως μια ανεξέλεγκτη και ασυγκράτητη κατάσταση. Επιπλέον, το ιταλικό κράτος απαντάει με προφορικές εφησυχαστικές δηλώσεις, ενώ ταυτόχρονα οι ουσιαστικές ενέργειές του, όπως η θέσπιση νομοθετικών διατάξεων, ευνοούν έμπρακτα την ετερόκλητη είσοδο ατόμων στην ιταλική επικράτεια. Η Ιταλία αποτελεί πέρασμα για το πλήθος των απελπισμένων, στις αράδες των οποίων κινούνται και πιόνια του οργανωμένου εγκλήματος, που κατακλύζουν πρώτα την Παδανία και στη συνέχεια όλη την Ευρώπη.
<P>
Ως εκ τούτου, επιβάλλεται αδιάλειπτη επαγρύπνηση και για τον λόγο αυτό καλώ το Κοινοβούλιο να καταβάλει κάθε προσπάθεια αποτροπής του φαινομένου.

<SPEAKER ID=36 NAME="d'Ancona">
Κύριε Πρόεδρε, η καταπολέμηση του οργανωμένου εγκλήματος είναι το θέμα επί του οποίου η Επιτροπή Πολιτικών Ελευθεριών και Εσωτερικών Υποθέσεων, της οποίας προεδρεύω, κατάρτισε μία σειρά ψηφισμάτων. Τηρούμε πάντοτε μία ιδιαίτερα κριτική στάση, θα ήθελα όμως σήμερα το πρωί να συγχαρώ τους συναδέλφους για την τόσο καλή συνεργασία που είχαν σε τόσο μικρό χρονικό διάστημα. Θα ήθελα επίσης να συγχαρώ την επίτροπο κ. Anita Gradin, και τον Προεδρεύοντα του Συμβουλίου, τον κύριο Fischbach, επειδή πιστεύω ότι σήμερα ολοκληρώνεται μια πάρα πολύ ικανοποιητική συνεργασία. Ελπίζω δε, ότι θα έχετε και κάποιο όφελος απ' αυτήν. Όπως αντιλήφθηκα από την ομιλία της κυρίας επιτρόπου καθώς και του κυρίου υπουργού, πρόκειται όντως να δοθεί συνέχεια στην γνωμοδότηση του Κοινοβουλίου.
<P>
Δεν θα ήθελα λοιπόν να υπεισέλθω σε βάθος σε όλες τις πτυχές των ψηφισμάτων που προτείνουμε επειδή αυτό το έκαναν ήδη, και με τον καλύτερο τρόπο. Στην ουσία πρόκειται για ένα δυο πράγματα.
<P>
Κατά πρώτον, η οργανωμένη εγκληματικότητα πρέπει να καταπολεμηθεί όχι μόνο στα χαρτιά, αλλά και στην σκληρή κοινωνική πραγματικότητα. Για τον λόγο αυτό θα αναμείνουμε τι πρόκειται να συμβεί με όλες τις καλές προτάσεις που έχουν υποβληθεί τόσο από εμάς, όσο και από το Συμβούλιο και την Επιτροπή.
<P>
Θα ήθελα ακόμη να κάνω δύο παρατηρήσεις. Κατά πρώτον -ο κ. Bontempi αναφέρθηκε ήδη διεξοδικά στο θέμα- θα ήθελα ωστόσο να του επισημάνω για άλλη μια φορά επειδή είναι τόσο δύσκολο, είναι εύκολο να λεχθεί αλλά είναι πολύ δύσκολο να γίνει, ότι σε όλες τις προσπάθειες που καταβάλλουμε για την καταπολέμηση του οργανωμένου εγκλήματος πρέπει βεβαίως να έχουμε πάντοτε στο μυαλό μας ποιος είναι ο καλύτερος και ο περισσότερο υπεύθυνος τρόπος για την προστασία της ατομικής ελευθερίας. Δεν πρέπει να ιδρύσουμε ένα αστυνομικό κράτος, μία Ευρώπη στην οποία οι ατομικές ελευθερίες και η προστασία του ατόμου θα θυσιαστούν στον βωμό του συλλογικού φόνου. Πρόκειται για ένα θέμα το οποίο θα πρέπει να σκεφτούμε για άλλη μια φορά.
<P>
Η δεύτερη παρατήρηση που θα ήθελα να κάνω αφορά τις λεπτές και αδιαφανείς διαφορές που υπάρχουν μεταξύ του οργανωμένου εγκλήματος και της επιχειρηματικής εγκληματικότητας. Υπάρχει μια σχέση μεταξύ αυτών. Πρόκειται για τη διείσδυση της μαφίας στους κύκλους αξιοπρεπών πολιτικών, επιχειρηματιών και άλλων έντιμων πολιτών αλλά και το αντίθετο. Πρόκειται για επιχειρηματίες και πολιτικούς που διατηρούν σχέσεις, και αυτό το γνωρίζουμε όλοι, με τη μαφία.
<P>
Πρέπει να δώσουμε ιδιαίτερη προσοχή σ' αυτόν τον απροσδιόριστο σκοτεινό τομέα. Η δε κατάσταση πρέπει να διασαφηνιστεί περισσότερο απ' ό, τι μέχρι σήμερα. Κατά τα άλλα, κύριε Πρόεδρε, θα ήθελα να επαναλάβω την ελπίδα ότι η προσεχής προεδρία θα μιμηθεί τον παραδειγματικό τρόπο εργασίας που ακολούθησε ο υπουργός Fischbach.

<SPEAKER ID=37 LANGUAGE="FR" NAME="Reding">
Kύριε Πρόεδρε, παρά τις ελλείψεις που επεσήμανε ο εισηγητής, πρέπει να υποδεχθούμε ευνοϊκά το σχέδιο δράσης κατά του οργανωμένου εγκλήματος, που στοχεύει, εν τέλει, στην καταπολέμηση ενός είδους εγκληματικότητας που παίρνει μεγάλες διαστάσεις επωφελούμενη από την ανάπτυξη της εσωτερικής αγοράς.
<P>
Πρέπει πράγματι να προσέξουμε ώστε η ελεύθερη κυκλοφορία προσώπων, αγαθών και κεφαλαίων να μην ευνοήσει, εν αγνοία μας, την ενιαία αγορά των ναρκωτικών, της απάτης, της πορνείας, του παράνομου εμπορίου όπλων, της εκμετάλλευσης των ανθρωπίνων όντων, του ξεπλύματος του χρήματος και ούτω καθεξής.
<P>
Η εναρμόνιση, αν όχι η εισαγωγή σε όλους τους εθνικούς ποινικούς κώδικες ενός νομικού ορισμού της έννοιας του οργανωμένου εγκλήματος, μου φαίνεται προϋπόθεση εκ των ουκ άνευ για την σωστή υλοποίηση ενός τέτοιου σχεδίου δράσης, διότι πώς μπορούμε να στοχεύουμε στην οργάνωση αποτελεσματικού αγώνα κατά ενός εχθρού που δεν είναι σωστά προσδιορισμένος, που δεν έχει επακριβώς αναγνωριστεί;
<P>
Επιπλέον, προτού φανταστούμε νέες μεθόδους καταπολέμησης του οργανωμένου εγκλήματος, δεν θα πρέπει πρώτα απ' όλα να εκμεταλλευτούμε καλύτερα τις ήδη υπάρχουσες μεθόδους; Η έκθεση πολύ σωστά συστήνει να δοθεί προτεραιότητα στην βελτίωση της συνεργασίας μεταξύ των κρατών μελών που δεν έχουν ακόμη υπογράψει τις υπάρχουσες συμβάσεις σχετικά με την καταστολή, την προσέγγιση των ποινικών διαδικασιών, ή που δεν εκμεταλλεύονται στο έπακρο τις δυνατότητες που προσφέρουν οι συμβάσεις αυτές, προβάλλοντας το επιχείρημα της εθνικής κυριαρχίας.
<P>
Σε έναν τομέα όπου, παρά την ενισχυμένη συνεργασία, τα αποτελέσματα αποδειχθούν ανεπαρκή, θα πρέπει να υπάρξει εναρμόνιση. Στην προκειμένη περίπτωση, μία σταδιακή προσέγγιση των ποινικών δικαίων των κρατών μελών και ο προσδιορισμός στοιχειωδών κανόνων θα πρέπει να προβλεφθούν.
<P>
Είναι προφανές ότι οι κακοποιοί που συμμετέχουν στην οργανωμένη εγκληματικότητα εκμεταλλεύονται στο έπακρο κάθε ασυνέπεια μεταξύ των διαφορετικών συστημάτων, όπως και κάθε επιφύλαξη των κρατών μελών για συνεργασία. Είναι επομένως καιρός ο αγώνας κατά αυτής της μορφήςτης εγκληματικότητας, που εξαπλώνεται ακατάπαυστα, να συντονιστεί σε ευρωπαϊκό επίπεδο. Το σχέδιο δράσης που μας προτάθηκε αποτελεί βήμα προς την σωστή κατεύθυνση. Εξάλλου, δύο εκθέσεις υπογράμμισαν ήδη αυτήν την ανάγκη για ενισχυμένη δράση: η έκθεση Schulz σχετικά με την προστασία των παιδιών από τη σεξουαλική εκμετάλλευση και η έκθεση Reding σχετικά με την καταπολέμηση της τρομοκρατίας.
<P>
Παρά τις ενδιαφέρουσες αιχμές που περιλαμβάνει η Συνθήκη του Αμστερνταμ, η συνεργασία μεταξύ των δυνάμεων τάξης και των ποινικών συστημάτων απέχει πολύ από τον χαρακτηρισμό ικανοποιητική, γιατί πολύ συχνά, η πρόοδος προσκρούει σε επιχειρήματα εθνικής κυριαρχίας, και ξεχνάμε ότι η έλλειψη αποτελεσματικής συνεργασίας σε επίπεδο Ένωσης δεν εξυπηρετεί τους πολίτες, αλλά τους εγκληματίες αποκλειστικά. Μόνον όταν καταλάβουμε ότι διογκώνεται ο αριθμός των εθνικών προβλημάτων που δεν μπορούν πλέον να επιλυθούν παρά σε ευρωπαϊκό επίπεδο, θα μπορέσουμε πράγματι να καταπολεμήσουμε αποτελεσματικά την οργανωμένη εγκληματικότητα.

<SPEAKER ID=38 LANGUAGE="NL" NAME="Vanhecke">
Πρόεδρε, ο χρόνος ομιλίας ενός λεπτού δεν προσφέρει βεβαίως υπερβολικά περιθώρια για την συζήτηση τεσσάρων ή πέντε εκθέσεων, με αποτέλεσμα να είμαι υποχρεωμένος να περιοριστώ σε μία μοναδική παρατήρηση. Η εμπειρία που έχω από την χώρα μου είναι ότι το κράτος υποκύπτει συστηματικά στους εγκληματίες. Σε μεγάλες πόλεις όπως οι Βρυξέλλες υπάρχουν δρόμοι και συνοικίες όπου η αστυνομία δεν μπορεί να εισέλθει, όπου δεν είναι δυνατόν να διέλθουν ακόμα και τα δημόσια μέσα συγκοινωνίας και όπου οι έντιμοι πολίτες που εξακολουθούν να κατοικούν εκεί, αυτοί που δεν έχουν τα μέσα για να δραπετεύσουν, έχουν εγκαταλειφθεί στο νόμο της ζούγκλας.
<P>
Διερωτώμαι συνεπώς πώς θα μπορούσε το κράτος να αντιμετωπίσει τη διεθνή οργανωμένη εγκληματικότητα, εφόσον δεν τολμά να αντιμετωπίσει παρόμοια μικρά προβλήματα τοπικού χαρακτήρα.
<P>
Εν ολίγοις, το σημαντικότερο πρόβλημα όσον αφορά την καταπολέμηση του εγκλήματος δεν είναι σε καμία περίπτωση το γεγονός ότι η Ευρώπη δεν διαθέτει σχεδόν καμία αρμοδιότητα -και παρεμπιπτόντως δεν τάσσομαι σε καμία περίπτωση υπέρ μιας παρόμοιας ανάθεσης αρμοδιοτήτων στην Κοινότητα αλλά απλώς υποστηρίζω μια προωθημένη συνεργασία μεταξύ των κρατών μελών- αλλά πρόκειται μάλλον για ένα πρόβλημα νοοτροπίας και για την έλλειψη πολιτικής βούλησης για την καταπολέμηση της εγκληματικότητας. Παρατηρώ, δυστυχώς, ότι σήμερα δεν υπάρχει στην Ευρώπη ούτε η πολιτική βούληση, ούτε η νοοτροπία που απαιτείται, τη στιγμή μάλιστα που, για παράδειγμα, σε μία πόλη-κράτος όπως η Σιγκαπούρη οι αρχές έχουν κατορθώσει να εξαλείψουν την εγκληματικότητα.

<SPEAKER ID=39 LANGUAGE="IT" NAME="Filippi">
Κύριε Πρόεδρε, με μερικές σύντομες παρατηρήσεις θα ήθελα να εκφράσω την επιδοκιμασία μου για την πολύτιμη εργασία των εισηγητών και για την επιμελή παρουσίασή της. Πρώτα απ' όλα, θέλω να τονίσω ότι παρόμοια ζητήματα, και κυρίως η εκ μέρους μας σχετική διατύπωση, συνδέονται άμεσα με γενικότερα θέματα, αντικείμενο επίσης της χθεσινής μας συνεδρίασης επί της γνωμοδότησης για τη Συνθήκη του Αμστερνταμ. Στα πλαίσια γενικού περιεχομένου συζητήσεων, επιδεικνύεται εκ μέρους μας μεγάλη ευαισθησία στα θέματα που συσχετίζονται με την πολιτική ολοκλήρωση της Ευρωπαϊκής Ένωσης, όμως η πραγματική ικανότητα και θέληση προώθησης της πολιτικής ένωσης της Ευρώπης αναδύονται από τη συζήτηση παρόμοιων θεμάτων.
<P>
Κάτω από αυτό το πρίσμα, προβάλλεται, κατά τη γνώμη μου και κατά τη γνώμη των κυβερνητικών φορέων της χώρας μου, τόσο η σημασία της εργασίας που εκτελέστηκε όσο και η ταυτόχρονη ανάγκη θαρραλέων τοποθετήσεων. Η συνεργασία μεταξύ των κρατών μελών δεν επαρκεί πλέον. Απαιτείται περισσότερο σθένος στην αντιμετώπιση των θεμάτων των εσωτερικών πολιτικών ασφάλειας, της καταπολέμησης της εγκληματικότητας, όπως και άλλων σημαντικών θεμάτων, μεταξύ των οποίων συγκαταλέγεται η φορολόγηση που, καθώς βαδίζει σταθερά προς την εναρμόνιση, συνεπάγεται μεγαλύτερη ομοιογένεια κανόνων για την ουσιαστική αντιμετώπιση και επίλυση των πραγματικών προβλημάτων.
<P>
Πιστεύω ότι αυτή είναι η κατευθυντήρια γραμμή πλεύσης μας, με ταυτόχρονη τελειοποίηση των κειμένων και βραχυπρόθεσμη πρόβλεψη, ώστε η δική μας κοινωνική ερμηνεία των φαινομένων να συνοδεύεται από ουσιαστικές ρυθμίσεις στον τομέα της εναρμόνισης.
<P>
Θα ήθελα, στη συνέχεια, να απαριθμήσω ποιες είναι, κατά τη γνώμη μου, οι επιτακτικές προτεραιότητες. Οφείλουμε να καταβάλουμε προσπάθειες εντοπισμού των ζητημάτων με δυνατότητα αντιμετώπισης σε ευρωπαϊκό επίπεδο και να τα διαχωρίζουμε από άλλα ζητήματα που μπορούν να επιλυθούν με τη συνεργασία μεταξύ των κρατών μελών.Ανάμεσα στα τρία θέματα στα οποία θα αναφερθώ, το πρώτο μας αφορά άμεσα και είναι η πάταξη της κοινοτικής απάτης. Στον τομέα αυτόν, επιβάλλεται η εναρμόνιση της νομοθεσίας. Στην Ένωση, η κοινοτική απάτη προβλέπεται στον ποινικό κώδικα μόνο τριών χωρών. Δεδομένων των πολυάριθμων διαβαθμίσεων της απάτης, πρέπει να επιπλήττονται αρχικά εκείνα τα κράτη που επί του προκειμένου αθέτησαν τις υποχρεώσεις τους. Το δεύτερο θέμα αφορά την καταπολέμηση της εγκληματικότητας στον τομέα του εμπορίου ανθρώπων, που εκμεταλλεύεται την παράνομη μετανάστευση. Για το θέμα αυτό, δεν μπορούμε να ενστερνιστούμε τους εμπαιγμούς του κ. Formentini, καθώς το πρόβλημα αποκτά πια γενικό χαρακτήρα. Κάποτε η οργανωμένη εγκληματικότητα εισήγαγε τσιγάρα, στη συνέχεια ναρκωτικά, ενώ σήμερα εισάγει ναρκωτικά και ανθρώπους. Το τρίτο θέμα συσχετίζεται με την ανακύκλωση του βρώμικου χρήματος.
<P>
Αυτά είναι τα τρία μεγάλα ζητήματα που απαιτούν μεγαλύτερο σθένος, ως ένδειξη σεβασμού απέναντι στη βαρυσήμαντη εργασία των εισηγητών.

<SPEAKER ID=40 LANGUAGE="DE" NAME="Hager">
Κύριε Πρόεδρε, η διαφθορά απειλεί την κοινωνία, η οργανωμένη εγκληματικότητα την απειλεί επίσης, άρα λοιπόν προκύπτει εκ των πραγμάτων ένας συσσωρευμένος κίνδυνος από τη συνύπαρξη διαφθοράς και οργανωμένου εγκλήματος. Εμείς οι φιλελεύθεροι στην Αυστρία δραστηριοποιούμασταν πάντα και με όλους τους τρόπους κατά της διαφθοράς και είμαστε γνωστοί για αυτές μας τις ενέργειες.
<P>
Ως εκ τούτου χαιρετίζουμε -εγώ προσωπικά και υπό την ιδιότητα του ποινικού δικαστή- το σχέδιο δράσης, αλλά ιδιαίτερα την προσπάθειά του να θεσμοθετήσει αξιόποινες πράξεις σε όλη την Ένωση για την καταπολέμηση της ενεργητικής και παθητικής δωροδοκίας και στον τομέα των ιδιωτικών εμπορικών δραστηριοτήτων.
<P>
Η διεθνής ανάπτυξη και η ετήσια έκθεση για την απάτη καθιστούν σαφή την ανάγκη για ανάλογες ρυθμίσεις στην ποινική νομοθεσία των κρατών μελών και τη δυνατότητα δίωξης σε διεθνές επίπεδο. Διατηρούμε ωστόσο δογματικές επιφυλάξεις κατά της ποινικής ευθύνης νομικών προσώπων και πιστεύουμε, σε αντίθεση με τον εισηγητή κύριο Bontempi, ότι θα ήταν προτιμότερος ο δρόμος προς μια διακρατική συμφωνία μέσα από δημοκρατικές-πολιτικές συλλογιστικές.

<SPEAKER ID=41 LANGUAGE="IT" NAME="Colombo Svevo">
Κύριε Πρόεδρε, ευελπιστώ στη δυνατότητα αποδοχής της ιδιομορφίας της υπό διεξαγωγή συζήτησης εκ μέρους της κοινής γνώμης, πέρα από τεχνικής και νομικής φύσης ζητήματα και αρμοδιότητες. Πρόθεσή μας είναι η συντονισμένη απάντηση στην ανάγκη ασφάλειας και νομιμότητας των πολιτών μας, που είναι επίσης η κοινή δέσμευση της σημερινής συζήτησης για την καταπολέμηση της εγκληματικότητας, για να μην επωφεληθεί από το δικό μας καθεστώς κανόνων και δημοκρατίας και να το υπονομεύσει στη συνέχεια.
<P>
Αποτελεί, όπως ήδη ανέφερα, θετική απάντηση, καθώς με την παρούσα συζήτηση διαφεύγουμε από το πρόχειρο σχήμα των αποσυντονισμένων ρυθμίσεων και απαντάμε με το πρόγραμμα δράσης των 30 συστάσεων, μερικές από τις οποίες μετατράπηκαν ήδη σε συγκεκριμένες κοινές δράσεις και αποτελούν πολλές ψηφίδες του κοινού σχεδίου. Αυτό είναι το νόημα της επιλογής που αφενός μεν χαρακτηρίζεται στρατηγική, αφετέρου δε αποτελεί δέσμευση που θα εκτιμηθεί και ποσοτικά και ποιοτικά.
<P>
Εμβρίθεια σημαίνει επίσης καταγγελία των ανεπαρκειών και των μειονεκτημάτων του σχεδίου. Βαρυσήμαντη είναι επίσης η έλλειψη απερίσπαστης εναρμόνισης, ενώ η αδυναμία ευκρινούς προσδιορισμού όχι τόσο του εγκλήματος όσο και της οργάνωσής του, αποδυναμώνει κάθε προσπάθεια. Όπως υπογράμμισε η εισηγήτριά μας και στη συνέχεια και η επίτροπος κ. Gradin, δεν πρέπει να παραβλεφθεί και η ανικανότητα εντοπισμού των αιτίων και όλων των προληπτικών στρατηγικών. Το οφείλουμε και σαν απάντηση στους πολίτες που συζήτησαν μαζί μας στους κόλπους της Επιτροπής Πολιτικών Ελευθεριών.
<P>
Θα ήθελα να προσθέσω στον προηγούμενο χαρακτηρισμό της εμβρίθειας και εκείνον της ισορροπίας, που πρέπει να αναζητηθεί και να ενισχυθεί κυρίως στα πλαίσια του Κοινοβουλίου, μεταξύ της ανάγκης ανελεήτης καταστολής της εγκληματικότητας και της πάγιας αποφυγής κάθε προσβολής των βασικών δικαιωμάτων των πολιτών ακριβώς εξαιτίας της εν λόγω καταστολής. Ο κ. Bontempi τόνισε ότι δεν υφίσταται θέμα αντίθεσης αλλά οικοδόμησης συστήματος νομιμότητας. Η εν λόγω ισορροπία πρέπει να παγιωθεί και τα μέτρα που εγκρίνονται σήμερα, από την αμοιβαία αξιολόγηση και τα σημεία επαφής μέχρι την ανάληψη δικαστικών καθηκόντων, συσχετίζονται με τη νομιμότητα. Λόγω της ιταλικής μου καταγωγής, και καθώς η Ιταλία υπήρξε το επίκεντρο της σύζητησης, δηλώνω μόνο ότι δεν επιδιώκουμε τη μετάθεση της κατάστασης έκτακτης ανάγκης στην Ευρώπη, ούτε των νόμων ούτε των προσφύγων, πιστεύουμε ωστόσο ότι ακριβώς από την ουσιαστική συνεργασία σε αυτό τον τομέα θα επωφεληθούμε όλοι, συμπεριλαμβανομένης της Ιταλίας.

<SPEAKER ID=42 LANGUAGE="IT" NAME="Orlando">
Κύριε Πρόεδρε, συμμερίζομαι και ιδιοποιούμαι την άποψη της συναδέλφου κ. Colombo Svevo για την ανάγκη εμπεριστατωμένης και ισορροπημένης απάντησης, καρπού του καταξιωμένου κύκλου συνεργασίας που εγκαθιδρύεται στην παρούσα συνεδρίαση μεταξύ Κοινοβουλίου, Συμβουλίου και Επιτροπής. Στο σημείο αυτό, θα ήθελα να εκφράσω και τα δικά μου συγχαρητήρια στον υπουργό κ. Fischbach και στην επίτροπο κ. Gradin.
<P>
Με την εμπεριστατωμένη και ισορροπημένη απάντηση που προαναφέρθηκε, επιδιώκεται η εφικτή συμβίωση των απαιτήσεων της ευρωπαϊκής συνεργασίας με την τήρηση των μεμονωμένων εθνικών νομοθεσιών, που ενσαρκώνεται στον σεβασμό πρώτα απ' όλα των δικαιωμάτων, της δίκαιης και αμερόληπτης δίκης, της συντόμευσης των χρόνων, του τεκμηρίου της αθωότητας. Δεύτερον, ο προσδιορισμός του αδικήματος του προσεταιρισμού συνεπάγεται άμεση και προσωπική συμμετοχή στο έγκλημα. Ωστόσο, το νευραλγικό ζήτημα δεν είναι η άμεση ή προσωπική συμμετοχή, αλλά ο προσδιορισμός του λεγόμενου αδικήματος του εγκληματικού προσεταιρισμού. Το αδίκημα είναι ο προσεταιρισμός με στόχο το έγκλημα και τη συμμετοχή σε οργάνωση με στόχο τη διάπραξη εγκλήματος. Αυτός είναι ο λόγος της σημερινής συνεδρίασης. Διαφορετικά δεν θα είχαμε λόγο να μιλάμε για εγκληματική οργάνωση.
<P>
Αναφέρομαι, τέλος, στη μνεία γύρω από το φαινόμενο των συνεργατών της δικαιοσύνης, των μετανιωμένων, όπως ήδη ειπώθηκε και συμπεριλαμβάνεται σε τροπολογία. Το κείμενο του Συμβουλίου και της Επιτροπής Πολιτικών Ελευθεριών δεν αναφέρεται στους συνεργάτες της δικαιοσύνης, στους μετανιωμένους, καθώς θεωρείται εκ μέρους μας πολύ σύνθετο και αντιφατικό πρόβλημα, με τόσες διφορούμενες πτυχές ώστε να καθίσταται αδύνατη η εύστοχη αντιμετώπισή του σε τροπολογία. Ας μου επιτραπεί, για τον λόγο αυτό, να κρίνω ακατάλληλη, μέχρι και ανάρμοστη την παρεμβολή αυτού του ζητήματος σε ένα συμπαγές πλαίσιο που στοχεύει στη σοβαρότητα και στην ισορροπία, όπως έλεγε η συνάδελφος κ. Colombo Svevo.

<SPEAKER ID=43 NAME="Nassauer">
Κύριε Πρόεδρε, κυρίες και κύριοι, στο τέλος αυτής της συζήτησης δράττομαι της ευκαιρίας να επισημάνω ότι η οργανωμένη εγκληματικότητα που έχει προοπτικές επιτυχίας μπορεί να καταπολεμηθεί μόνο στο πλαίσιο ενός κοινού ευρωπαϊκού έννομου χώρου. Αυτό επισημαίνεται και από την προτεινόμενη κοινή δράση για τη δημιουργία ενός ευρωπαϊκού δικαστικού δικτύου, την οποία υποστηρίζουμε. Αυτό που χρειαζόμαστε είναι κατά μία έννοια μια ευρωπαϊκή δικαστική εσωτερική αγορά.
<P>
Βλέπουμε ότι η Ευρώπη του δικαίου καρκινοβατεί πίσω από την Ευρώπη της οικονομικής δημιουργίας. Για την εσωτερική οικονομική δραστηριότητα έχουν μειωθεί τα εμπόδια, ενώ σε μεγάλο ποσοστό τα σύνορα έχουν πλήρως εξαλειφθεί. Όμως τα σύνορα του δικαίου στην Ευρώπη προσκρούουν σε σθεναρή αντίσταση. Έτσι, έχουμε ελεύθερη ανταλλαγή αγαθών, υπηρεσιών και κεφαλαίων, με τους νομικούς μηχανισμούς για την προστασία της οικονομικής δραστηριότητας όμως να μπλοκάρονται στα σύνορα. Γιατί συμβαίνει αυτό; Γιατί δεν είναι δυνατόν μια εντολή πληρωμής ενός γερμανικού δικαστηρίου να επιδίδεται απευθείας στη Γαλλία; Γιατί να μην μπορεί να κλητευθεί απευθείας ένας ιταλός μάρτυρας από ένα βελγικό δικαστήριο;
<P>
Λέγεται ότι αυτό αντιβαίνει στην εθνική κυριαρχία. Δεν θέλω να παρερμηνευθούν τα λόγια μου: είμαι υπέρ της ύπαρξης του εθνικού κράτους, θα το χρειαζόμαστε ακόμα επί μακρόν ως οργανωτικό προτυπο για τη διεκπεραίωση δημοσίων υποθέσεων. Όμως η εθνική κυριαρχία πρέπει να υπηρετεί τον πολίτη, να προστατεύει δηλαδή τα δικαιώματα και τις ελευθερίες του. Όπου δεν συμβαίνει αυτό, θα πρέπει να αναθεωρηθεί. Όταν κατά καιρούς η εθνική κυριαρχία επιστρατεύεται κατά της άμεσης νομικής επικοινωνίας, τότε πρόκειται απλώς για μια στρέβλωση της εθνικής κυριαρχίας που δεν έχει καμία σχέση με αυτήν, παρά είναι περισσότερο ένδειξη μιας οπισθοδρομικής sui generis στάσης.
<P>
Καμιά φορά διακρίνει κανείς και στοιχεία ενός δικαστικού ρατσισμού. Είμαστε κατά της ξένης έννομης τάξης απλά και μόνο γιατί είναι ξένη και όχι η δική μας. Και όμως, η αρχή του κράτους δικαίου είναι κατοχυρωμένη σε όλα τα κράτη μέλη της Ευρωπαϊκής Ένωσης. Δεν υπάρχει λοιπόν κανένας λόγος να μην μπορούν Γερμανοί να κληθούν ως μάρτυρες από ένα βρετανικό δικαστήριο, να μην διαβιβάζονται απευθείας δικαστικές αποφάσεις. Σε αυτά τα ζητήματα πρέπει να δοθούν πρακτικές λύσεις. Αυτό είναι δυνατό μέσα σε ένα ευρωπαϊκό δικαστικό δίκτυο, το οποίο υποστηρίζουμε με θέρμη για αυτούς τους λόγους.

<SPEAKER ID=44 NAME="Cederschiφld">
 - (SV) Κύριε Πρόεδρε, κύριε Πρόεδρε του Συμβουλίου, κύριε Επίτροπε και κύριοι συνάδελφοι, θέλω να ευχαριστήσω για την καλή συνεργασία, τα φιλικά λόγια και το αρκετά εκτεταμένο έργο. Ο χρόνος δεν επιτρέπει να συνοψίσω ολόκληρη την συζήτηση. Γι' αυτό θα αναφερθώ σε λίγα μόνο σημεία τα οποία θεωρώ ότι υπάρχει λόγος να επισημάνω.
<P>
Ένα σημείο αφορά την κοινωνία των πολιτών, δηλαδή τα προληπτικά μέτρα που έθιξε η επίτροπος κ. Gradin, και που έχουν αναφερθεί και από πολλούς άλλους επίσης, τις κοινωνικές απόψεις. Δεν συμπεριλαμβάνονταν στα έγγραφα της ομάδας υψηλού επιπέδου, αλλά τα συμπεριέλαβα εγώ στην έκθεσή μου και θέλω να τα τονίσω.
<P>
Στον κ. Gahrton, ο οποίος δεν έδειξε καν ότι ενδιαφερόταν, παραμένοντας εδώ, θέλω εν τάχει να πω ότι νομίζω πως χρησιμοποιεί αυτό το Σώμα για διαλόγους εσωτερικής πολιτικής. Νομίζω ότι δεν αξίζει καν να απαντήσω εδώ στην μονοδιάστατη παρέμβασή του. Θέλω όμως να καταγραφεί αυτό στα πρακτικά.
<P>
Στην κ. Thors, η οποία δυστυχώς δεν είναι εδώ, θέλω να πω ότι οι απόψεις της ικανοποιούνται πλήρως από την έκθεση. Διότι θέτει ακριβώς αυτό που αυτή ζητά, δηλαδή πρόθεση, προαίρεση και ενεργή συμμετοχή όσον αφορά τις εγκληματικές οργανώσεις. Επομένως συμπεριλαμβάνεται.
<P>
Τέλος, θέλω εν συντομία να πω ότι οι έμμεσοι φόροι και οι επιδοτήσεις είναι αυτά που θα πάρουμε μαζί μας απ' αυτήν την συζήτηση. Αυτά τα θέματα πρέπει να τεθούν στο επίκεντρο. Δεν μπορούμε να επιτρέψουμε να καταλήξουν πόροι των φορολογουμένων στις τσέπες των εγκληματιών. Ελπίζω ότι η συζήτηση θα οδηγήσει στο να συνεχίσουμε να προχωρούμε, με σθεναρότερες και εντονότερες προσπάθειες από εδώ, καθώς και με εντατικοποίηση της συνεργασίας με την Επιτροπή και το Συμβούλιο, προς μία, όπως είπε ο κ. Nassauer, "νομική εσωτερική αγορά».

<SPEAKER ID=45 NAME="Βοntempi">
Κύριε Πρόεδρε, κατά την ολοκλήρωση της παρούσας συζήτησης, θα ήθελα να υπογραμμίσω τρία σημεία. Πρώτα απ' όλα, αποκτά ιδιαίτερη σημασία η επιλογή της επίσημης σημερινής συνεδρίασης για να εγκαινιαστεί ένα νέο στάδιο στις πρωτοβουλίες της Ευρωπαϊκής Ένωσης και του Κοινοβουλίου με στόχο την καταπολέμηση της εγκληματικότητας. Πιστεύω ότι η συζήτηση υπήρξε πολύ χρήσιμη και έθεσε τις προϋποθέσεις για την κάλυψη των καθυστερήσεων και για περισσότερο επωφελείς μελλοντικές επεμβάσεις.
<P>
Δεύτερον, πιστεύω ότι δεν διευκρινίστηκε επαρκώς ότι στην εφαρμογή νέων μέτρων, υπάρχουν μέτρα που εισάγονται και από άλλες νομοθεσίες εκτός από την ιταλική. Θα ήθελα να υπενθυμίσω ότι το αξιόποινο της ιδιωτικής διαφθοράς, ως σημαντική πτυχή της καινοτομίας, είναι μεγίστης σημασίας στοιχείο, που δεν συναντιέται σε πολλές νομοθεσίες, ούτε στη δική μας, και συνεπώς η υιοθέτησή του αποδεικνύει ότι η οικοδόμηση της Ευρώπης στηρίζεται στις πιο θετικές διαχρονικές εμπειρίες.
<P>
Τέλος, θα ήθελα να επισημάνω ότι ένα πράγμα είναι η πρωτίστης σημασίας διατήρηση της ισορροπίας, που αναφέρθηκε από τη συνάδελφο κ. Colombo Svevo, μεταξύ των απαιτήσεων ασφάλειας και ελευθερίας, και άλλο η σκόπιμη δυσφήμηση, με εντελώς αναληθείς πληροφορίες, μιας εμπειρίας χάρη στην οποία επιτεύχθηκε η αποτελεσματική καταπολέμηση της διαφθοράς και της μαφίας στη χώρα μας. Προσκαλώ όλους να αποδείξουμε τις σοβαρές μας προθέσεις με την αποδοχή της ισορροπίας και όχι της σκοπιμότητας.

<SPEAKER ID=46 NAME="Fischbach">
Κύριε Πρόεδρε, θα ήθελα πρώτα απ' όλα να ευχαριστήσω όλους τους αξιότιμους βουλευτές που έλαβαν το λόγο προηγουμένως και που με την παρέμβασή τους ζωντάνεψαν και εμπλούτισαν τη συζήτηση την οποία είχα την τιμή και το προνόμιο να παρακολουθήσω σήμερα το πρωί.
<P>
Θα ήθελα να πω σε όλους όσοι μίλησαν με λόγια επικριτικά για έναν αριθμό προτάσεων που διατυπώνονται στις διαφορετικές εκθέσεις των αξιότιμων εισηγητών, ότι το φαινόμενο της οργανωμένης εγκληματικότητας θα πρέπει οριστικά να καταπολεμηθεί από ένα σύνολο μέτρων, δράσεων και πρωτοβουλιών που εκτείνονται πέρα από τον κοινοτικό χώρο, πέρα από τον χώρο της Ευρωπαϊκής Ένωσης. Η οργανωμένη εγκληματικότητα, ως παγκόσμιο φαινόμενο, απαιτεί, σε ευρωπαϊκό επίπεδο, απαντήσεις εκ μέρους του Συμβουλίου της Ευρώπης. Η οργανωμένη εγκληματικότητα, ως παγκόσμιο φαινόμενο, επιζητά, σε παγκόσμιο επίπεδο, απάντηση από τον Οργανισμό Ηνωμένων Εθνών, ο οποίος συγκεντρώνει το σύνολο της διεθνούς κοινωνίας.
<P>
Είναι προφανές ότι, σήμερα το πρωί, κάναμε ένα σημαντικό βήμα προς την σωστή κατεύθυνση, αλλά ας μην τρέφουμε αυταπάτες. Πρέπει να γνωρίζουμε καλά ότι αυτό το βήμα είναι, τελικά, άτολμο σε σχέση με τις φιλοδοξίες μας, εκείνες του Συμβουλίου και εκείνες των κρατών μελών. Γνωρίζουμε σήμερα πολύ καλά ότι κάθε κράτος μέλος, μεμονωμένα, δεν είναι πλέον σε θέση, δεν έχει πλέον την ικανότητα να διασφαλίζει με τα δικά του μόνο μέσα την εσωτερική του ασφάλεια.
<P>
Να, λοιπόν, ποιός είναι ο λόγος που πρέπει όλοι, σε ένα ξέσπασμα γενναιοδωρίας και αλληλεγγύης, να συγκεντρώσουμε τα δικά μας μέτρα, τα μέσα, τα όργανα, για την καταπολέμηση του οργανωμένου εγκλήματος σε ευρωπαϊκό επίπεδο.
<P>
Θα ήθελα να απαντήσω έμμεσα σε έναν συγκεκριμένο αριθμό παρεμβάσεων -εκείνες του κ. Schulz, της κ. Roth, του κ. Nassauer, της κ. Reding- λέγοντάς τους ότι σίγουρα πολλοί λόγοι σήμερα εξηγούν το γιατί δεν σημειώσαμε, τα τελευταία δύο, τρία, τέσσερα χρόνια μετά τη Συνθήκη του Μάαστριχτ, τις προόδους που επιθυμούσαμε τότε. Το ουσιαστικό πρόβλημα οφείλεται στο γεγονός ότι τα ζητήματα ασφάλειας της δημόσιας τάξης θίγουν κατά βάθος τις εθνικές κυριαρχίες. Πρέπει επομένως, αργά, αλλά σταθερά και οριστικά, να αλλάξουμε τις νοοτροπίες στα διαφορετικά κράτη μέλη, να δούμε τα κράτη μέλη να αποφασίζουν οριστικά υπέρ μιας κοινοτικής δράσης στο επίπεδο της δικαστικής συνεργασίας, καθώς και στο επίπεδο της αστυνομικής συνεργασίας, μιας συνεργασίας αρκετά πιο εντατικής, αρκετά πιο στενής.
<P>
Είμαι σύμφωνος με όλους όσους τάχθηκαν σθεναρά υπέρ μιας κοινοτικής δράσης, πρέπει όμως να σας πω, κυρίες και κύριοι, ότι ποτέ δεν μπορούμε να προχωράμε με γοργούς ρυθμούς, διότι προχωρώντας με γοργούς ρυθμούς δεν θα φθάσουμε πουθενά. Να ποιος είναι ο λόγος για τον οποίο πρέπει να αρχίσουμε πρώτα απ' όλα με μια προσέγγιση των νομοθεσιών, όπως τις γνωρίζουμε σήμερα στα διαφορετικά κράτη μέλη. Να προσεγγίσουμε πρώτα απ' όλα τις νομοθεσίες σε επίπεδο προσδιορισμού των παράνομων πράξεων και σε επίπεδο κυρώσεων άμεσα συνδεδεμένων με τις διαφορετικές παραβάσεις, τις διαφορετικές παρανομίες, τα διαφορετικά εγκλήματα. Αυτό είναι το πρώτο βήμα που πρέπει να κάνουμε προτού προχωρήσουμε προς την κατεύθυνση των κοινοτικών νομοθεσιών στον τομέα της δικαστικής και της αστυνομικής συνεργασίας.
<P>
Το πρόβλημα του διττού αδικήματος, ακόμη και το πρόβλημα του προστατευτισμού στους τομείς των δικαστικών υποθέσεων και των εσωτερικών υποθέσεων, δεν θα τίθενται πλέον, εφόσον θα έχουν εναρμονιστεί επαρκώς οι εθνικές νομοθεσίες. Θα μπορούμε έτσι να φροντίσουμε για τη μεταφορά των αρμοδιοτήτων από εθνικό σε υπερεθνικό επίπεδο, σε επίπεδο Ευρωπαϊκής Ένωσης. Κυρίες και κύριοι, κύριε Πρόεδρε, δεν ζητώ τίποτα παραπάνω. Πιστεύω πως τέτοιες θα πρέπει να είναι οι βλέψεις μας, αυτός θα πρέπει να είναι ο στόχος μας.
<P>
Οφείλω να σας πω ότι το corpus juris , όλες οι ιδέες γύρω από μια "κοινοτική εισαγγελία», γύρω από τις αστυνομικές δράσεις που θα έπρεπε να είναι κοινοτικές δράσεις, είναι πράγματι απολύτως αρμόζουσες, όμως στο μέτρο που θα πρέπει να υπερνικήσουμε τα εμπόδια, τα οποία είναι εθνικής τάξεως και τα οποία για μια ακόμη φορά οφείλονται σε παραδόσεις βαθιά ριζωμένες στις νοοτροπίες των κρατών μελών, θα πρέπει να έχουμε την υπομονή, την απαραίτητη και αρκετή υπομονή για να προχωρήσουμε προς την επιθυμητή από το Κοινοβούλιό σας κατεύθυνση.
<P>
Πολλοί βουλευτές θέλησαν να αποδείξουν, με το παράδειγμα της Europol, ότι βρισκόμαστε ακόμη πολύ μακριά από μια κοινή πολιτική σχετικά με την αστυνομική συνεργασία. Και βέβαια, σας επιβεβαιώνω ότι βρισκόμαστε ακόμη πολύ μακριά, αλλά κι αυτό επίσης οφείλεται στο γεγονός ότι η πλειοψηφία των κρατών μελών δεν είναι διατεθειμένη -και ξαναδιαβάζοντας το σχέδιο της Συνθήκης του Αμστερνταμ διαπιστώνετε κι εσείς οι ίδιοι κάτι τέτοιο- να καταργήσει την αστυνομική της δύναμη ή να παραχωρήσει κάποια τμήματα του αστυνομικού πεδίου αρμοδιοτήτων της προς όφελος ενός υπερεθνικού, κοινοτικού πεδίου αρμοδιοτήτων. Όμως ο στόχος εκεί βρίσκεται.
<P>
Ο Γερμανός καγκελάριος Χέλμουτ Κολ είχε την ιδέα της Europol, και πρωταρχική του ιδέα ήταν η δημιουργία μιας ευρωπαϊκής αστυνομίας. Πράγματι, θα πρέπει να περάσουμε από ορισμένα στάδια για να φθάσουμε στο σημείο αυτό, πράγμα που δεν εμποδίζει το ότι, στο σχέδιο της Συνθήκης του Αμστερνταμ, από εδώ και στο εξής παραχωρούμε στην Europol αρμοδιότητες φορέα -και δεν εννοώ εκτελεστικές αρμοδιότητες. Οι φορείς της Europol θα έχουν τη δυνατότητα να παρεμβαίνουν, μέχρι την έναρξη ισχύος της Συνθήκης του Αμστερνταμ, συμπληρωματικά σε σχέση με τις δράσεις που θα αναλαμβάνουν οι αστυνομίες στα πεδία αρμοδιοτήτων των διαφορετικών κρατών μελών. Βλέπετε ότι βρισκόμαστε ακόμη μακριά, πολύ μακριά, από τις εκτελεστικές αρμοδιότητες.
<P>
Να γιατί το πρόβλημα των ασυλιών δεν τίθεται τώρα, τη στιγμή που θα έπρεπε να χρησιμοποιείται ως παράδειγμα κατάχρησης αρμοδιοτήτων. Κάθε άλλο, και πιστεύω ότι η γερμανική κυβέρνηση έπραξε πολύ σωστά λέγοντας ότι, με δεδομένο το ότι αρκούμαστε προς το παρόν στις αρμοδιότητες φορέα, δεν χρειάζεται να συζητάμε σε βάθος την αρχή των μονάδων. Το πρόβλημα όμως αυτό θα ξανατεθεί μόλις η Europol αποκτήσει οριστικά εκτελεστικές αρμοδιότητες.
<P>
Πιστεύω ότι κατευθυνόμαστε προς μία ευρωπαϊκή αρχιτεκτονική στην οποία η ελευθερία και η ασφάλεια θα πηγαίνουν μαζί, στην οποία πράγματι -και νομίζω ότι η κ. Roth δικαιολογημένα το υπενθύμισε- θα πρέπει να είμαστε πολύ προσεκτικοί με τη δίκαιη ισορροπία μεταξύ της νόμιμης προσδοκίας των πολιτών για περισσότερη ελευθερία, μέσα στην δική μας Ευρωπαϊκή Ένωση, και της προσδοκίας τους, όχι λιγότερο νόμιμης, για περισσότερη ασφάλεια. Και πιστεύω πως στο σημείο αυτό πρόκειται για μια άσκηση ισορροπίας, μιας άσκησης ισορροπίας εξαιρετικά ευαίσθητης, την οποία θα πρέπει να προσέξουμε στο μέλλον. Θα πρέπει να εξασφαλίσουμε εν πάση περιπτώσει την ελευθερία των ατόμων, όμως θα πρέπει να βλέπουμε πως η ελευθερία αυτή έχει τα όριά της εκεί όπου αρχίζει η ελευθερία των άλλων. Θα πρέπει επομένως να έχουμε τα μάτια μας ανοιχτά ώστε η ασφάλεια του καθενός, πράγμα που προϋποτίθεται, για την ατομική ελευθερία, να είναι πάντοτε και σε κάθε περίπτωση εξασφαλισμένη. Προς τον σκοπό αυτό ανέλαβε δράση ο κοινοτικός νομοθέτης.
<P>
Τέλος, κυρίες και κύριοι, κύριε Πρόεδρε, δεν ωφελεί να διαπιστώνουμε ότι πάμε καλά, ότι έχουμε σημειώσει προόδους, ότι τελικά το Συμβούλιο και το Κοινοβούλιο έχουν τη διάθεση να προχωρήσουν μαζί, να προοδεύσουν μαζί προς την ίδια κατεύθυνση, εάν υπάρχουν, όπως δείχνει η περίσταση, τόσα δικαστικά όργανα σε κοινοτικό επίπεδο, σε επίπεδο Συμβουλίου της Ευρώπης, σε επίπεδο ΟΗΕ, τα οποία ούτε λίγο ούτε πολύ έγιναν αποδεκτά και επικυρώθηκαν από τα κράτη μέλη, των οποίων όμως η ποιοτική αξιολόγηση, των οποίων η υλοποίηση στα διαφορετικά κράτη μέλη, αναφορικά με τις εγγεγραμμένες αναλήψεις υποχρεώσεων, βρίσκονται πάντα σε εκκρεμότητα.
<P>
Έτσι έχει το ζήτημα που τίθεται σήμερα και μπορώ να σας πω, από εδώ και στο εξής, ότι ένας ορισμένος αριθμός χωρών που περιμένουν να ενωθούν με εμάς, που συγκαταλέγονται ακόμη και στον κατάλογο της πρώτης ομάδας προσχώρησης, θα πρέπει επίσης να συμμορφωθούν με την άσκηση αυτή. Κυρία Επίτροπε, η άσκηση αυτή θα είναι εξαιρετικά δύσκολη και ευαίσθητη και θα εναπόκειται βέβαια στην Επιτροπή και το Συμβούλιο να διαπιστώνουν εάν, σε επίπεδο πρακτικής, σε επίπεδο ισχύος, οι χώρες αυτές είναι έτοιμες να μας συναντήσουν και να ενταχθούν στην Κοινότητά μας, η οποία είναι μια κοινότητα δικαίου και ασφάλειας.
<P>
Κύριε Πρόεδρε, κυρίες και κύριοι, βρέθηκα στην ευχάριστη θέση να παρακολουθήσω αυτή τη συζήτηση υψηλής ποιότητας, η οποία αποδεικνύει ότι το Κοινοβούλιό σας δεν στέκεται μονάχα στο ύψος των υποχρεώσεών του σε έναν τομέα ο οποίος, χωρίς να είναι εκείνος που κατά παράδοση του ανήκει, σε λίγο θα του ανήκει, αλλά και ότι κατανόησε ορθά την πρόκληση που εμπεριέχουν οι υποχρεώσεις αυτές για την Ευρωπαϊκή Ένωση και τους πολίτες της.
<P>
(Χειροκροτήματα)

<SPEAKER ID=47 NAME="Gradin">
 - (SV) Κύριε Πρόεδρε, θέλω και εγώ όπως και ο υπουργός κ. Fischbach να ευχαριστήσω για έναν καλό και ευρύ διάλογο. Για λόγους εξοικονόμησης χρόνου θα συμφωνήσω με τα σχόλια του υπουργού κ. Fischbach, ώστε να προλάβουμε επίσης την επόμενη συζήτηση κατά τη διάρκεια του πρωινού.

<SPEAKER ID=48 NAME="Πρόεδρος">
Ευχαριστώ πολύ, κυρία Επίτροπε Gradin.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=4>
Προτεραιότητες της συνεργασίας στον τομέα της δικαιοσύνης και των
εσωτερικών υποθέσεων
<SPEAKER ID=49 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0367/97) του κ. Nassauer, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την πρόταση ψηφίσματος του Συμβουλίου για τον καθορισμό των προτεραιοτήτων συνεργασίας στον τομέα της δικαιοσύνης και των εσωτερικών υποθέσεων, για την περίοδο από 1ης Ιανουαρίου 1998 μέχρι την ημερομηνία έναρξης ισχύος της Συνθήκης του Αμστερνταμ (10021/1/97 - C4-0426/97-97/0910(CNS)).

<SPEAKER ID=50 NAME="Nassauer">
Κύριε Πρόεδρε, κυρίες και κύριοι, η συζήτηση σχετικά με τη δικαιοσύνη και τις προτεραιότητες της εσωτερικής πολιτικής κινείται αυτή τη φορά σε ένα κάπως διαφορετικό επίπεδο, γιατί δεν διεξάγεται μόνο επί τη βάσει της ισχύουσας ακόμη Συνθήκης του Μάαστριχτ, αλλά συγχρόνως έχουμε μπροστά μας το σχέδιο Συνθήκης του Αμστερνταμ. Γι' αυτό -και είναι απόλυτα κατανοητό- η πρόταση ψηφίσματος του Συμβουλίου θέτει ως τελικό χρονικό όριο για αυτή τη λίστα προτεραιοτήτων τον χρόνο έναρξης ισχύος της Συνθήκης του Αμστερνταμ. Θα ήθελα ωστόσο, κύριε Πρόεδρε του Συμβουλίου, να προτείνω να εξετάσουμε, σε περίπτωση αναβολής της έναρξης ισχύος της Συνθήκης του Αμστερνταμ, τη δυνατότητα τήρησης της προθεσμίας για την επανεξέταση αυτών των προτεραιοτήτων. Διότι, όπως έδειξε η προηγούμενη συζήτηση, πρόκειται εδώ για έναν τομέα ιδιαίτερου βάρους για ολόκληρη την Ευρωπαϊκή Ένωση.
<P>
Το πρώτο συμπέρασμα πρέπει να είναι ότι η εργασία στο πεδίο αυτό πρέπει να συνεχιστεί με εντατικούς ρυθμούς ανεξάρτητα από τη Συνθήκη του Αμστερνταμ. Ωστόσο, θα συναντήσει δυσκολίες στην αντιμετώπιση των νέων νομικών εργαλείων της Συνθήκης του Αμστερνταμ, καθώς μετά την έναρξη ισχύος θα πρέπει προφανώς να δρομολογηθούν ορισμένες εφαρμογές.
<P>
Συμπεριλάβατε, κύριε Πρόεδρε του Συμβουλίου -και τούτο είναι άξιο ιδιαίτερης μνείας- το Ευρωπαϊκό Κοινοβούλιο εγκαίρως και με πολύ δίκαιο τρόπο στις εργασίες σας. Καταθέσατε την αξιοσημείωτη πρόταση να υπάρχει εκ των προτέρων διαβούλευση με το Ευρωπαϊκό Κοινοβούλιο σχετικά με τους κανόνες της Συνθήκης του Αμστερνταμ και όχι μόνο επί των σημαντικότερων πτυχών της δραστηριότητας. Αυτό το εκτιμήσαμε ιδιαιτέρως. Σε αυτό θα ήθελα όμως να προσθέσω μια παρατήρηση προς εμάς τους ίδιους: θα πρέπει να καταβάλουμε προσπάθειες για να οργανώσουμε τις προθεσμίες μας κατά τρόπο ώστε να μην καθυστερεί η πορεία των διαδικασιών.
<P>
Θα ήθελα να κάνω και μια δεύτερη παρατήρηση: μαζί με το Αμστερνταμ θα προκύψει για μας ένα σημαντικό επιπλέον ποσοστό νομοθετικών δικαιωμάτων. Πιστεύω πως πρέπει να αφιερώσουμε περισσότερη προσοχή στην ποιότητα των νομοθετικών κειμένων μας από ό, τι μέχρι τώρα. Αν κοιτάξει κανείς, για παράδειγμα, κάποιες τροπολογίες του Κοινοβουλίου επί νομοθετικών κειμένων, θα δει ότι οδηγούν κατά κανόνα σε μια δραματική διόγκωση των σύντομων και σαφών αρχικών κειμένων, που πηγάζει μεν από υπερβάλλουσα καλή πολιτική βούληση, αλλά έχει ως αποτέλεσμα τα κείμενα να γίνονται μακροσκελή, περίπλοκα και δυσνόητα -κάτι που γίνεται ολοένα και πιο ορατό σε ευρωπαϊκό επίπεδο. Εν ολίγοις, συμβάλλουμε με αυτή τη διαδικασία στην υπερβολική πληθώρα κανόνων και στην έλλειψη κατανόησης του δικαίου, κάτι που συνήθως καταγγέλλουμε εμείς οι ίδιοι. Πρέπει να προσέξουμε πολύ ώστε να γίνουν και τα νομοθετικά κείμενά μας πιο σύντομα και πιο ακριβή. Θέλω ακόμα να αναφερθώ σε κάποιες λεπτομέρειες του καταλόγου προτεραιοτήτων.
<P>
Κύριε Πρόεδρε του Συμβουλίου, θα ήταν θετικό αν μπορούσαμε μέσω του νέου καταλόγου προτεραιοτήτων να μάθουμε τι απέγινε με τις παλιές προτεραιότητες. Ένας στοιχειώδης έλεγχος της επιτυχίας τους θα ήταν χρήσιμος για όλα τα ενεχόμενα μέρη. Θα μπορούσε έτσι να καταγραφεί το τι επετεύχθη, τι δεν επετεύχθη και για ποιους λόγους.
<P>
Επί του συγκεκριμένου θέματος, δυστυχώς, μας δίνεται επανειλημμένα η αφορμή να επισημάνουμε ότι η ελεύθερη διακίνηση προσώπων στην Ευρωπαϊκή Ένωση δεν έχει επιτευχθεί ακόμη στον προβλεπόμενο από τη Συνθήκη βαθμό.
<P>
Η Επιτροπή υπήρξε επιμελής στο μεταξύ, με την υποβολή των προτάσεων Monti. Εναπόκειται πλέον στο Συμβούλιο η εξεύρεση μιας απάντησης προς τις προτάσεις της Επιτροπής.
<P>
Ένα τρίτο σημείο: ασχοληθήκαμε μόλις με το δικαστικό δίκτυο, που αποτελεί μέχρι τώρα τη μοναδική νομοθετική έκφραση για έναν χώρο ελευθερίας, ασφάλειας και δικαίου που επιθυμούμε όλοι. Πρέπει να καταστεί εφικτό να αναπτύξουμε τώρα αυτό το δίκτυο με ορατά αποτελέσματα για τους πολίτες.
<P>
Η Europol προφανώς θα δρομολογηθεί μέσα στο επόμενο έτος και θα μπορέσει να ξεκινήσει τις εργασίες της. Δεν θα πρέπει τότε να μείνει πίσω το έργο της ανάπτυξης νέων επιπέδων της Europol, κι αυτό αποτελεί μια παράκληση προς εσάς, κύριε Πρόεδρε του Συμβουλίου.

<SPEAKER ID=51 NAME="Rothley">
Κύριε Πρόεδρε, και εγώ θέλω να ευχαριστήσω τη λουξεμβουργιανή προεδρία για την καλή συνεργασία. Όσον αφορά αυτό τονκατάλογο, δεν ξέρω αν μπορεί κανείς πραγματικά να κάνει λόγο για προτεραιότητες. Είναι περισσότερο ένα συνονθύλευμα αντιφατικό προς τα αποτελέσματα του Συμβουλίου. Είναι αλήθεια ότι οι στόχοι του Συμβουλίου στον τομέα της δικαιοσύνης πρέπει να είναι πιο φιλόδοξοι. Πρέπει ακόμα να συμβαδίζουν με την ανάπτυξη της εσωτερικής αγοράς, εάν θέλουμε πραγματικά να δημιουργήσουμε έναν χώρο ελευθερίας, ασφάλειας και δικαίου, όπως αναφέρεται στη Συνθήκη του Αμστερνταμ. Γιατί να μην μπορούν στην πράξη να κληθούν διάδικοι, μάρτυρες, κατηγορούμενοι, εμπειρογνώμονες σαν να είμαστε μία και μοναδική χώρα; Γιατί να μην μπορεί να διαταχθεί η αυτοπρόσωπη εμφάνιση ενός διαδίκου σαν να είμαστε μία και μοναδική χώρα; Γιατί να μην γίνεται;
<P>
Επιτρέψτε μου να αναφερθώ σε ένα άλλο σημείο που αφορά τη διάρκεια και το κόστος των διασυνοριακών νομικών διαδικασιών. Υπάρχει σχετικά μια έκθεση της Επιτροπής από το 1995. Το κόστος λοιπόν και η διάρκεια των διασυνοριακών νομικών διαφορών είναι τέτοια, που μπορούμε να πούμε πως επικρατεί ουσιαστικά η άρνηση απονομής της δικαιοσύνης. Εάν ληφθεί υπόψη η διάρκεια και το κόστος μιας νομικής διαμάχης πέρα από τα σύνορα, είναι μάλλον μάταιο να ξεκινήσει κανείς μια διαδικασία.
<P>
Εδώ θεωρώ πως βρίσκεται μια πραγματική προτεραιότητα, διότι αυτό αποτελεί εμπόδιο για την εσωτερική αγορά. Επιτρέψτε μου, τέλος, να πω και το εξής: είναι ιδιαίτερα λυπηρό το ότι στη Συνθήκη του Αμστερνταμ, σε αυτόν τον τομέα της συνεργασίας -στο επίπεδο των πολιτών- η Διακυβερνητική Διάσκεψη επιτρέπει στο Κοινοβούλιο να συναποφασίσει μόνο επί της πολιτικής θεωρήσεων -και αυτό σε πέντε χρόνια! Αυτό δεν δικαιολογείται, αν αναλογιστεί κανείς τα πενιχρά αποτελέσματα που έχει επιτύχει μέχρι τώρα το Συμβούλιο σε αυτόν τον τομέα. Είμαι βέβαιος ότι το Ευρωπαϊκό Κοινοβούλιο θα μπορούσε να συμβάλει στην επίτευξη σημαντικά καλύτερων αποτελεσμάτων.

<SPEAKER ID=52 LANGUAGE="DE" NAME="Schultz">
Κύριε Πρόεδρε, κυρίες και κύριοι, συμφωνώ και εγώ με τον συνάδελφο κύριο Nassauer ότι μπορούμε να ελπίζουμε ενόψει των αποτελεσμάτων της Συνθήκης του Αμστερνταμ και ενόψει της σύμφωνης γνώμης του κυρίου Fischbach -και το είπα αυτό ήδη σήμερα- ότι οι επόμενες προεδρίες θα τηρήσουν τον λόγο του κυρίου Fischbach και θα πουν: θα εφαρμόσουμε το Αμστερνταμ και τη δεσμευτική διαβούλευση με το Ευρωπαϊκό Κοινοβούλιο. Αυτό απαιτεί από το Ευρωπαϊκό Κοινοβούλιο μια συνεπή και εκτενή μεταρρύθμιση του τρόπου λειτουργίας του, διαφορετικά δεν θα μπορέσει να αντεπεξέλθει στο έργο του.
<P>
Το διατυπώσατε πολύ ωραία, κύριε συνάδελφε Nassauer, αλλά εγώ θα το διατυπώσω με τον δικό μου κάπως πιο δραστικό τρόπο: κάποια από τα πράγματα που παράγουμε εδώ ίσως θα ήταν καλύτερο να τα αφήσουμε όπως έχουν. Αυτό δεν αλλάζει τίποτε στο γεγονός ότι στον κατάλογο των προτεραιοτήτων -που ο συνάδελφος Rothley χαρακτήρισε συνονθύλευμα- δεν υπάρχει μια εμφανής γραμμή πλεύσης. Αυτός ο κατάλογος των προτεραιοτήτων μού δημιουργεί την εντύπωση ότι το Συμβούλιο δεν ξέρει πού να εναποθέσει το βάρος. Γι' αυτό θέλω καταρχήν να τονίσω ότι το προφανέστερο είναι αυτό που μπορεί να εφαρμοστεί, σε πολιτικούς τομείς που βρίσκονται στη διαδικασία επικύρωσης με κάποιο ορατό τέλος. Θα επανέλθω για άλλη μια φορά στην Europol, κύριε Υπουργέ Fischbach, για να εκφράσω τη διαφωνία μου μαζί σας. Σας εκτιμώ πολύ και γνωρίζω πως είσαστε συνεπής υποστηρικτής του κράτους δικαίου. Δεν μπορείτε όμως να λέτε, όσον αφορά το πρωτόκολλο ασυλίας, ότι μπορούμε να της παραχωρήσουμε σήμερα αυτή την ασυλία, αφού δεν έχει λειτουργικές αρμοδιότητες. Πράγμα που αν αντιστρέψει κανείς σημαίνει ότι όταν θα αποκτήσει λειτουργικές αρμοδιότητες, άρα τότε θα της την πάρουμε πάλι. Έτσι το ερμηνεύω εγώ.
<P>
Κρίμα που δεν έχετε μικρόφωνο. Θα επαναλάβω αυτό που μόλις είπατε. Ο υπουργός λέει: "Δεν είπα κάτι τέτοιο». Σας ευχαριστώ, κύριε Υπουργέ, αυτό ακριβώς ήθελα να ακούσω. Και σας λέω ότι αυτή την ασυλία δεν χρειάζεται πια σήμερα να την παραχωρήσουμε στους αστυνομικούς. Θα σας πω γιατί. Η συλλογή στοιχείων αποτελεί και παρέμβαση σε μια θεμελιώδη πολιτική ελευθερία. Αυτό τους επιτρέπεται ήδη σήμερα. Θεωρώ λοιπόν ότι όπου συγκροτούνται αστυνομικά όργανα -κύριε συνάδελφε Nassauer, εσείς υπήρξατε και υπουργός των Εσωτερικών- πρέπει να υπάρχουν παράλληλα δύο πράγματα: όταν συγκροτείται ένα αστυνομικό όργανο με τη δυνατότητα παρέμβασης σε μια θεμελιώδη πολιτική ελευθερία, πρέπει να υπάρχει και η διασφάλιση της προσφυγής στη δικαιοσύνη και ο κοινοβουλευτικός έλεγχος. Αυτά δεν υπάρχουν εδώ.
<P>
Επίσης θέλω να σας πω ότι κατά τη συλλογή στοιχείων που αφορούν ιδιωτικές συνήθειες, τη φυλή, την προέλευση, τις σεξουαλικές προτιμήσεις -στοιχεία που μπορούν χωρίς πρόβλημα να συλλέγουν οι αξιωματικοί της Europol- πρόκειται για στοιχεία, τα οποία οι πολίτες οι έχοντες έννομο συμφέρον να ασκήσουν ένδικο μέσο από πράξη της Europol, πρέπει να έχουν τη δυνατότητα να τα πληροφορηθούν και να ελέγξουν πώς χρησιμοποιούνται. Εάν λοιπόν αναζητάτε μια προτεραιότητα, κύριε Υπουργέ, συνιστώ στο Συμβούλιο να θέσει εκτός κυκλοφορίας όσο πιο γρήγορα μπορεί το πρωτόκολλο ασυλίας στην τωρινή μορφή του. Κατά τα άλλα θα μνημονεύσω την έκθεση Nassauer που υπερψηφίστηκε σε αυτό το Κοινοβούλιο με μεγάλη πλειοψηφία: ζητούμε ως Ευρωπαϊκό Κοινοβούλιο να υποβάλλονται για διαβούλευση στο Ευρωπαϊκό Κοινοβούλιο όλα τα συνοδευτικά πρωτόκολλα για την Europol πριν εισέλθουν στη διαδικασία επικύρωσης. Αυτό θα έπρεπε να ξεκινήσει αμέσως, με το πρωτόκολλο περί ασυλίας.
<P>
Πολύ ορθά συμπεριλάβατε στις προτεραιότητες το γεγονός ότι η πολιτική ασύλου τα επόμενα χρόνια θα αποτελέσει σε δραματικό βαθμό αντικείμενο πολιτικών συζητήσεων σε ευρωπαϊκό επίπεδο. Παρακαλώ λοιπόν το Συμβούλιο -και το λέω αυτό εξονόματος της Ομάδας μας, διότι η πολιτική ασύλου θα αποτελέσει ένα από τα κύρια σημεία εργασίας της Ομάδας μας- να μας παρουσιάσει το ερχόμενο έτος συγκεκριμένες ιδέες σχετικά με το πώς σκοπεύει να αντιμετωπίσει, από τεχνικής και ουσιαστικής άποψης, την εναρμόνιση της πολιτικής ασύλου. Επί της ουσίας θέλω να προσθέσω πως όσο τουλάχιστον είσαστε εσείς, κύριε Fischbach, Πρόεδρος του Συμβουλίου, πιστεύω ότι το Συμβούλιο δεν θα υποκύψει στον πειρασμό να πιστέψειεπειδή ακριβώς η πολιτική ασύλου είναι λεπτό και καυτό θέμα, που θέλει κανείς να ξεφορτωθεί το γρηγορότερο- ότι μπορεί να το φορτώσει στην Ευρώπη, για να ορίσει εκεί τα χαμηλότερα ελάχιστα όρια που δεν κατόρθωσε να επιτύχει σε εθνικό επίπεδο. Αυτή είναι μια πολιτική ασύλου που δεν θα ακολουθήσουμε.

<SPEAKER ID=53 LANGUAGE="IT" NAME="Santini">
Κύριε Πρόεδρε, κυρία Επίτροπε, αγαπητοί συνάδελφοι, δεν είμαι τόσο απαισιόδοξος όπως ο συνάδελφος που μόλις αγόρευσε. Μάλιστα, εξ ονόματος της δικής μου Ομάδας, της Ένωσης για την Ευρώπη, επιθυμώ να εκφράσω την πιο ένθερμη ικανοποίηση για την εν λόγω έκθεση, που προσδιορίζει τις προτεραιότητες της συνεργασίας στους τομείς της δικαιοσύνης και των εσωτερικών υποθέσεων, με έναρξη ισχύος από τον μήνα Ιανουάριο του 1998, σημαδιακή ημερομηνία εντός της οποίας θα τεθεί σε ισχύ η Συνθήκη του Αμστερνταμ.
<P>
Η πρόταση ψηφίσματος του Συμβουλίου τονίζει τη σημασία της προώθησης της ελευθερίας, της ασφάλειας και της δικαιοσύνης στην Ευρωπαϊκή Ένωση, σύμφωνα με τις θεμελιώδεις αρχές της δικαίου και της πολιτικής. Συνεπώς, κάθε προσπάθεια οφείλει να δρομολογείται προς την κατεύθυνση αυτή εκ μέρους όλων των κρατών μελών, που πάντα θα είναι οι κύριοι πρωταγωνιστές, σαν τον μοχλό που κινεί κάθε μεταρρύθμιση.
<P>
Θα ήθελα, επιπλεόν, να συγχαρώ την Προεδρία του Συμβουλίου καθώς πρόσφερε στο Ευρωπαϊκό Κοινοβούλιο για πρώτη φορά τη δυνατότητα έκφρασης της δικής του άποψης σχετικά με το περιεχόμενο της πρότασης ψηφίσματος του Συμβουλίου. Η Ομάδα EΕυρ συμμερίζεται την άποψη του Συμβουλίου σχετικά με την ανάγκη να συμπεριληφθεί στον κατάλογο των προτεραιοτήτων η καταπολέμηση της τρομοκρατίας, της απάτης και του οργανωμένου εγκλήματος, και με τη σημασία της λήψης των απαραίτητων μέτρων ώστε η Europol να αναλάβει το συντομότερο τις δικές της αρμοδιότητες επί του προκειμένου.
<P>
Εύχομαι επίσης το Συμβούλιο, ευθυγραμμιζόμενο με την παράγραφο 8 της πρότασης ψηφίσματος, να διασφαλίσει σε όλα τα κράτη μέλη τη βελτίωση της δικαστικής συνεργασίας.
<P>
Τέλος, κύριε Πρόεδρε, θα ήθελα να παρακαλέσω τόσο το Συμβούλιο όσο και την Επιτροπή να διατηρήσουν στενές επαφές με το Κοινοβούλιο, ώστε η υλοποίηση των τριών πυλώνων στους οποίους θεμελιώνεται η Ένωση να πορευθεί με σύμπνοια, παράλληλα και ανεμπόδιστα, αλλά κυρίως σύμφωνα με τις κατευθυντήριες γραμμές που χάραξαν οι πολίτες.

<SPEAKER ID=54 LANGUAGE="NL" NAME="Wiebenga">
Πρόεδρε, συζητώντας τον κατάλογο προτεραιοτήτων που αφορά τον τομέα της δικαιοσύνης και των εσωτερικών υποθέσεων είμαστε υποχρεωμένοι να διαπιστώσουμε ότι τα τελευταία χρόνια έχουν ληφθεί πολλές αποφάσεις στον χώρο αυτό. Αυτό είναι βέβαιο. Ωστόσο, οι αποφάσεις που έχουν ληφθεί έχουν δημιουργήσει ένα σοβαρό πρόβλημα, και αυτό γιατί κατά κύριο λόγο αποτελούν νομοθετική επανάλειψη ή απομίμηση. Δεν πρόκειται για οδηγίες όπως αυτές που συναντάμε στον πρώτο πυλώνα της Ευρωπαϊκής Ένωσης, αλλά για συστάσεις και άλλα παρόμοια. Το πρόβλημα που δημιουργείται είναι συνεπώς ότι παραμένει εντελώς ασαφές εάν και κατά πόσον τα μέτρα που έχουν θεσπιστεί εφαρμόζονται σε εθνική κλίμακα. Πρόεδρε, το Συμβούλιο και η Επιτροπή πρέπει να παρουσιάσουν μία συνοπτική εικόνα της κατάστασης με βάση το ερώτημα σε ποιο βαθμό έχει προχωρήσει η ενσωμάτωση στις εθνικές νομοθεσίες των αποφάσεων που έχουν ληφθεί σε επίπεδο Ευρωπαϊκής Ένωσης. Κατά τη γνώμη μου, η σύνοψη αυτή θα πρέπει να συζητηθεί και στο Κοινοβούλιο.
<P>
Πρόεδρε, έχουν ληφθεί πολλές αποφάσεις. Υπάρχουν όμως και πολλές αποφάσεις που δεν έχουν ληφθεί, στις οποίες συμπεριλαμβάνονται και ορισμένες που είναι πολύ σημαντικές. Στην περίπτωση, για παράδειγμα, του ασύλου και της μεταναστευτικής πολιτικής θα ήθελα να ρωτήσω το Συμβούλιο και την Επιτροπή για ποιο λόγο δεν έχει ληφθεί ακόμη απόφαση σχετικά με μια δίκαιη κατανομή των βαρών για την υποδοχή των προσφύγων. Η Αλγερία πρόκειται σύντομα να εκραγεί, ωστόσο η Ένωση δεν έχει λάβει καμία απόφαση επί του θέματος αυτού. Θα ήθελα επίσης να ξέρω για ποιο λόγο δεν έχουν ακόμη οργανωθεί όπως πρέπει τα εξωτερικά σύνορα της Ευρωπαϊκής Ένωσης. Το θέμα αυτό συζητείται για 6-7 χρόνια. Είτε λοιπόν υπάρχει κατάλογος προτεραιοτήτων είτε δεν υπάρχει, είναι καιρός να ληφθούν αποφάσεις.
<P>
Πρόεδρε, ολοένα και συχνότερα γίνεται λόγος για την καθιέρωση του λειτουργήματος του ευρωπαϊκού εισαγγελέα, δηλαδή δημόσιων κατηγόρων που θα δρουν σε ευρωπαϊκή κλίμακα. Τα πρόσωπα αυτά θα πρέπει, για παράδειγμα, να επιτηρούν τη δράση της Europol και άλλα παρόμοια. Κατά τη γνώμη μου αυτό θα ήταν άσκοπο, επειδή η Europol πρέπει να επιβλέπεται από τις πολιτικές αρχές. Τέλος, το ερώτημα που θα ήθελα να θέσω ολοκληρώνοντας είναι το εξής: έχουν το Συμβούλιο και η Επιτροπή την πρόθεση να καταρτίσουν έκθεση σχετικά με την καθιέρωση του λειτουργήματος του ευρωπαϊκού εισαγγελέα, στην οποία θα περιγράφονται τα πλεονεκτήματα και τα μειονεκτήματα της ενέργειας αυτής;

<SPEAKER ID=55 LANGUAGE="DA" NAME="Krarup">
Κύριε Πρόεδρε, αυτή η έκθεση αφορά ακριβώς, όπως και οι προηγούμενες εκθέσεις, ορισμένα τεχνικά θέματα, με τα οποία μπορούμε να συμφωνήσουμε. Συμφωνώ σε μεγάλο βαθμό με όσα είπε ο κ. Rothley για αυτά τα θέματα. Αυτό όμως που εγώ θεωρώ σημαντικό είναι ότι πρόκειται για ένα στιγμιότυπο μιας εξελικτικής διαδικασίας. Θα μπορούσε κανείς να πει ότι είναι ο δρόμος που οδηγεί από την Κοινή Αγορά προς ένα κοινοτικό δίκαιο ή -όπως είπε και ο κ. Nassauer κατά την προηγούμενη συζήτησηπρος την εσωτερική αγορά του δικαίου. Είναι μια διαδικασία ολοκλήρωσης η οποία -πράγμα που ουσιαστικά παραβλέφθηκε σε αυτή τη συζήτηση- ενέχει μια διάλυση των εθνικών θεσμικών οργάνων και των νομικών παραδόσεων, όπως φερ' ειπείν αυτών στις οποίες στηρίζεται η δανέζικη κοινωνία δικαίου. Αυτό διαφαίνεται τόσο στην έκθεση του κ. Nassauer όσο και στις προηγηθείσες εκθέσεις, ενώ το θεμέλιο λίθο μπορεί κανείς να τον βρει στη Συνθήκη του Αμστερνταμ. Οι υποβληθείσες προτάσεις αφορούν βέβαια μόνο την έναρξη ισχύος της Συνθήκης του Αμστερνταμ. Και στη σελίδα 6 της έκθεσης αναφέρεται ότι "η Συνθήκη του Αμστερνταμ σημαίνει μεγάλες αλλαγές στον μέχρι τώρα τρίτο πυλώνα της Συνθήκης για την Ευρωπαϊκή Ένωση και βασίζει τη συνεργασία μεταξύ των κρατών μελών σε δικαστικά εσωτερικά θέματα σε νέα νομική βάση.» Με αυτή, η προτεραιότητα για την οποία μιλάμε τώρα είναι κατά κάποιο τρόπο σαν να προτρέχουμε αυτού του στόχου, και αυτό που βλέπουμε ως τελικό σημείο αυτής της εξελικτικής διαδικασίας -όταν την εκλαμβάνουμε ως στιγμιότυπο- περιγράφεται και αυτό σαφέστατα στην έκθεση της κυρίας Cederschiφld, η οποία για μένα αποτελεί φόβητρο αλλά για άλλους είναι ενθαρρυντική, όπως για την επίτροπο Gradin, με την έννοια ότι αυτή η έκθεση τίθεται υπέρ μιας εναρμόνισης των ποινικών δικαίων των κρατών μέλων. Αυτό είναι που αποτελεί το τελικό σημείο αυτής της εξελικτικής διαδικασίας, η οποία τελείται, αξίζει να επισημανθεί, χωρίς να έχουν οι εθνικές δημοκρατίες τη δυνατότητα να αντιδράσουν. Κυρίες και κύριοι, θα ήθελα να τονίσω μια θεμελιώδη άποψη, ότι δηλαδή η ποιότητα κάθε δημοκρατίας μετριέται σε εξαιρετικά μεγάλο βαθμό από το κατά πόσο μπορεί να ασκείται ανοιχτός έλεγχος στην αστυνομία και στα ποινικά θεσμικά όργανα. Διαπιστώνω ότι σε πάρα πολλά σημαντικότατα σημεία αυτές οι προτάσεις, αυτές οι προτεραιότητες, όπως και οι προηγούμενες εκθεσεις, καταργούν αυτή τη θεμελιώδη αρχή, όπως για παράδειγμα η Συνθήκη της Europol, η οποία εκχωρεί τον έλεγχο μόνο σε τούτο το Κοινοβούλιο και όχι στα εθνικά κοινοβούλια, και στο Ευρωπαϊκό Δικαστήριο και όχι στα εθνικά δικαστήρια, όπως ορίζει λόγου χάρη το Σύνταγμα της Δανίας.

<SPEAKER ID=56 NAME="Fischbach">
Κύριε Πρόεδρε, νομίζω πως ήδη καταχράστηκα τον προβλεπόμενο χρόνο ομιλίας μου προηγουμένως. Οφείλατε να με διακόψετε. Δεν έδειξα την απαιτούμενη προσοχή, ζητώ συγγνώμη.
<P>
Απλώς ήθελα να πω ότι χαιρετίζω φυσικά την εξαιρετική έκθεση του κ. Νassauer. Πρόκειται πράγματι για ένα σχέδιο απλώς ενδεικτικό, κυρίες και κύριοι. Δεν είναι οριστικό σχέδιο. Αυτό σημαίνει ότι το Συμβούλιο, με το μέγιστο των δράσεων, το μέγιστο των σχεδίων, το μέγιστο των πρωτοβουλιών, επιθυμεί να ασκήσει πράγματι μεγάλη πίεση για να επιτύχει αποτελέσματα όσο το δυνατόν πιο συγκεκριμένα και πιο αποδεικτικά. Πρέπει επομένως να δουλέψουμε, και να δουλέψουμε με ακρίβεια και επιμονή ώστε να καταλήξουμε σε κάποια αποτελέσματα.
<P>
Αυτό τελικά εννοείται με το εν λόγω πρόγραμμα. Υπολοιήσαμε μεγάλο αριθμό εκ των προτάσεων που περιλαμβάνονταν στο πρόγραμμα του 1996, το οποίο ήταν το πρώτο, ήταν όμως διετές. Το συγκεκριμένο, όπως άλλωστε ελπίζω, δεν θα προχωρήσει πέραν του Ιανουαρίου 1999, χρονολογία κατά την οποία ελπίζουμε όλοι ότι το σχέδιο του Αμστερνταμ θα έχει οριστικά κυρωθεί. Σας εκλιπαρώ, όμως, μην κατηγορείτε το Συμβούλιο ότι επιθυμεί να πραγματοποιήσει πολλά, οι προθέσεις μας είναι αγνές και πιστεύω πως θα πρέπει να επαινέσουμε την προσπάθειά μας προς αυτή την κατεύθυνση.

<SPEAKER ID=57 NAME="Gradin">
 - (SV) Κύριε Πρόεδρε, η βασική ιδέα είναι η ελεύθερη κυκλοφορία των προσώπων στην Ευρωπαϊκή Ένωση, αλλά πολλοί φοβούνται ότι θα επιτευχθεί μια ελεύθερη κυκλοφορία για τους εγκληματίες και τους απατεώνες. Γι' αυτό, σε συνάρτηση με την Συνθήκη του Μάαστριχτ, προέκυψε ο τρίτος πυλώνας. Ως εκ τούτου, το καθήκον μου στην Επιτροπή είναι να εργαστώ για την πραγματοποίηση της ελεύθερης κυκλοφορίας των πολιτών μας. Γι' αυτό καλωσορίζω την ιδιαίτερη συζήτηση για την έκθεση του βουλευτή κ. Nassauer για τις προτεραιότητες των θεμάτων δικαιοσύνης και των εσωτερικών υποθέσεων. Αφορά το να μπορούμε να χειριζόμαστε μελλοντικά από κοινού και καλύτερα τα προβλήματα που θα συναντούμε. Μεταξύ άλλων, σκέφτομαι τις καταστάσεις προσφυγιάς, την οργανωμένη εγκληματικότητα, το εμπόριο ναρκωτικών, το δουλεμπόριο γυναικών και παιδιών, καθώς και τις απάτες, την διαφθορά και την αποτελεσματική αστυνομική συνεργασία.
<P>
Όταν τεθεί σε ισχύ η νέα Συνθήκη του Αμστερνταμ θα αποκτήσουμε νέες και αυξημένες δυνατότητες συνεργασίας. Αυτό είναι ένα σημαντικό βήμα προς τα εμπρός. Τόσο η Επιτροπή όσο και το Ευρωπαϊκό Κοινοβούλιο και το Δικαστήριο θα έχουν έναν ισχυρότερο ρόλο στον τομέα του τρίτου πυλώνα. Αυτό είναι σημαντικό για να ανταποκριθούμε στην ανησυχία που νιώθουν οι πολίτες ενόψει των απειλών κατά της σιγουριάς και της ασφάλειάς τους. Είναι απαραίτητη μια αυξημένη διαφάνεια, μια μεγαλύτερη αποτελεσματικότητα καθώς και ένας καλύτερος δημοκρατικός και νομικός έλεγχος για να μπορούν να αισθάνονται οι άνθρωποι ότι τους αφορά.
<P>
Βραχυπρόθεσμα η Επιτροπή θα ολοκληρώσει το έργο με βάση τη Συνθήκη του Μάαστριχτ. Πρόκειται, μεταξύ άλλων, για τις προτάσεις η επεξεργασία των οποίων γίνεται τώρα στο Συμβούλιο Υπουργών. Εδώ θέλω να επισημάνω ιδιαιτέρως την πρόταση της Επιτροπής για την admission , δηλαδή την είσοδο, την προσωρινή προστασία, μέτρα κατά της διαφθοράς, τον αγώνα κατά των συνθετικών ναρκωτικών, τον αγώνα κατά του δουλεμπορίου γυναικών και του αγώνα κατά της σεξουαλικής εκμετάλλευσης των παιδιών. Η Επιτροπή θα συνεχίσει, φυσικά, να εργάζεται ενεργά επίσης για την αποτελεσματική υλοποίηση του σχεδίου δράσης κατά της οργανωμένης εγκληματικότητας, που μόλις συζητήσαμε. Εδώ θέλω επίσης να επισημάνω τα σημαντικά προγράμματα συνεργασίας που ξεκινήσαμε μέσω των πολυετών προγραμμάτων εργασίας, π.χ. το Grotius, που οδηγούν σε ενισχυμένη συνεργασία μεταξύ δικαστών καθώς και των εισαγγελέων, επομένως την συνεργασία στον χώρο της δικαιοσύνης, το Sherlock, που στοχεύει στην συνεργασία για την παρεμπόδιση των πλαστών εγγράφων, και το Oisin, που στοχεύει στην δυνατότητα συνεργασίας των αστυνομικών. Το κάθε ένα από όλα αυτά τα προγράμματα συμβάλλει στην αύξηση της νομικής ασφάλειας στην Ευρώπη. Περαιτέρω έχουμε το πρόγραμμα Stop, που αφορά την συνεργασία μεταξύ των αρχών των κρατών μελών για την καταπολέμηση του δουλεμπορίου γυναικών και παιδιών, καθώς και το πρόγραμμα Daphne, που ενισχύει τις εθελοντικές οργανώσεις που εμπλέκονται ενεργά στον αγώνα κατά της σεξουαλικής εκματάλλευσης και της βίας κατά των γυναικών και των παιδιών. Και τα δύο αυτά προγράμματα βρήκαν πολύ μεγάλη απήχηση. Το Κοινοβούλιο θα συζητήσει αργότερα σήμερα την έκθεση Zimmermann για το πρόγραμμα Odysseus, που απευθύνεται σ' αυτούς που ασχολούνται με υποθέσεις μετανάστευσης και ασύλου.
<P>
Η Επιτροπή θα συνεχίσει, όπως προτείνει η έκθεση Nassauer, να αναλαμβάνει νέες πρωτοβουλίες με τη βοήθεια των νέων μέσων που τώρα βρίσκονται στην διάθεσή μας με βάση τη Συνθήκη του Μάαστριχτ. Προετοιμάζω πέντε διαφορετικές πρωτοβουλίες, συγκεκριμένα μία για την εκτελεσιμότητα των δικαστικών αποφάσεων, μία για νομική αρωγή, μία για εξαφανισμένα παιδιά και την σεξουαλική εκμετάλλευση παιδιών, μία για τις διαδικασίες του ασύλου, κάτι που ζητήθηκε εδώ στην συζήτηση, και μία για τις απάτες με τις πιστωτικές κάρτες και τις κάρτες αμέσου πληρωμής. Φυσικά και εγώ, όπως και το Συμβούλιο, θα φροντίσω να συμβουλευθώ το Κοινοβούλιο γι' αυτές τις ανακοινώσεις.
<P>
Παράλληλα με το συνεχιζόμενο έργο μας υπό την ισχύουσα Συνθήκη, προετοιμαζόμαστε επίσης για την ημέρα που θα τεθεί σε ισχύ η νέα Συνθήκη του Αμστερνταμ. Αυτό το έργο έχει ήδη ξεκινήσει.
<P>
Ένα από τα ζητήματα που πρέπει να επιλυθούν αφορά την ενσωμάτωση της Συνθήκης Σέγκεν στην συνεργασία της Ένωσης. Ως επακόλουθο αυτού, ο κανονισμός θα διευρυνθεί, έστω και αν οι ίδιοι συγκεκριμένοι τομείς εντός του τρίτου πυλώνα δεν διευρύνονται. Υπάρχουν συγκεκριμένες συμφωνίες στην Σενγκέν οι οποίες δεν έχουν ακόμη τις αντίστοιχές τους στην ΕΕ. Αυτό έχει δύο σημαντικές επιπτώσεις. Πρώτον, η Ένωση θα δρά σε ένα ευρύτερο εργασιακό πλαίσιο απ' ότι σήμερα. Δεύτερον, ο διευρυνόμενος κανονισμός θα θέσει μεγαλύτερες απαιτήσεις για ασφάλεια και ελευθερία στις χώρες της Ανατολικής και Κεντρικής Ευρώπης που προετοιμάζονται τώρα για ένταξη. Η Σένγκεν θα είναι μία επιπλέον διάσταση που θα πρέπει να συμπεριληφθεί στις προσεχείς διαπραγματεύσεις. Δύο ομάδες εργασίας είναι τώρα πλήρως απασχολημένες με τις πρακτικές προετοιμασίες. Η μία ομάδα ασχολείται με την ενσωμάτωση στο έργο της Ένωσης, η άλλη με το θέμα της μορφής που θα έχει η συνεργασία με την Νορβηγία και την Ισλανδία.
<P>
Μακροπρόθεσμα, το σημαντικότερο θέμα θα είναι το πώς θα χειριστούμε τις αυξανόμενες προκλήσεις στον τομέα της δικαιοσύνης και των εσωτερικών υποθέσεων. Μία από αυτές αφορά την ανάπτυξη της διεθνώς οργανωμένης εγκληματικότητας στην Ευρώπη. Αφορά στον μέγιστο βαθμό εδώ το να ανταποκριθούμε στις απαιτήσεις των πολιτών για σθεναρή καταπολέμηση των εγκληματικών απειλών. Εδώ θα είναι η Συνθήκη της Europol ένα σημαντικό μέσο παρέμβασης. Ο στόχος είναι να επικυρωθεί αυτή η Συνθήκη πριν το τέλος του έτους. Ελπίζω επίσης ότι τα κράτη μέλη θα επισπεύσουν την επικύρωση της Συνθήκης Έκδοσης και της Συνθήκης για Μέτρα κατά της Απάτης και των Ατασθαλιών. Ταυτόχρονα λυπάμαι, όπως και η επιτροπή, για το ότι δεν έχει επικυρωθεί από όλα τα κράτη μέλη η Συνθήκη της Χάγης περί δικαστικής προσφυγής σε διενέξεις που αφορούν παραβιάσεις συνόρων.
<P>
Όπως είπα προηγουμένως, η Συνθήκη του Αμστερνταμ συνεπάγεται ότι η συνεργασία σε θέματα δικαιοσύνης και εσωτερικών υποθέσεων θα ανέλθει σε ένα νέο επίπεδο. Η Συνθήκη περιλαμβάνει ένα φιλόδοξο πενταετές πρόγραμμα εργασίας όσον αφορά την ενσωμάτωση θεμάτων συνοριακού ελέγχου, μετανάστευσης και ασύλου στον πρώτο πυλώνα. Αστυνομικά και τελωνειακά ζητήματα καθώς και το ποινικό και αστικό δίκαιο θα παραμείνουν στον τρίτο πυλώνα. Όμως και σ' αυτούς τους τομείς επίσης θα αναπτυχθεί η συνεργασία, π.χ. μέσω αποφάσεων πλαίσιο.
<P>
Κατά την άποψή μου χρειάζεται μια πραγματική επισκόπηση των επιπτώσεων της νέας Συνθήκης επί των νομικών ζητημάτων και των εσωτερικών υποθέσεων. Γι' αυτό ξεκίνησα ένα αναλυτικό έργο το οποίο σκέπτομαι να παρουσιάσω στο Συμβούλιο Υπουργών και το Κοινοβούλιο υπό μορφή ανακοίνωσης ευρέος περιεχομένου. Ελπίζω ότι αυτή η ανακοίνωση θα χρησιμεύσει, κατά τον ίδιο τρόπο όπως μια Λευκή Βίβλος, ως ένα σημαντικό υπόβαθρο για μια εκτεταμένη συζήτηση για την υλοποίηση μιας Ευρώπης με ελευθερία, ασφάλεια και δικαιοσύνη.

<SPEAKER ID=58 NAME="Πρόεδρος">
Ευχαριστώ τον επίτροπο.
<P>
Η συζήτηση έληξε.
<P>
Προχωρούμε τώρα κανονικά στην ψηφοφορία, ειδ' άλλως θα την διεξάγουμε απόψε.

<CHAPTER ID=5>
Ψηφοφορίες
<SPEAKER ID=59 NAME="Secchi">
Κυρία Πρόεδρε, στην πραγματικότητα πρόκειται για τρεις προφορικές τροπολογίες, η ανάγνωση των οποίων θα γίνει εντός ολίγου, που συμφωνήθηκαν με τον εισηγητή και τον πρόεδρο της Επιτροπής Προϋπολογισμών, με στόχο την αποσαφήνιση κάποιων πτυχών του προϋπολογισμού και του χρηματοοικονομικού ελέγχου.
<P>
Η πρώτη τροπολογία είναι προσθήκη στο άρθρο 4, παράγραφο 2 και απαγγέλλει: "σε περίπτωση υπεργολαβίας, η επιλογή των υπεργολάβων θα πραγματοποιηθεί με διαγωνισμούς εργολαβίας, που διοργανώνονται σύμφωνα με τις χρηματοοικονομικές ισχύουσες διατάξεις». Πρόκειται, συνεπώς, για προστατευτικό μέτρο γενικού χαρακτήρα.
<P>
Η δεύτερη τροπολογία είναι προσθήκη στο άρθρο 7, που αφορά τη συνεργασία με τις Χώρες της Κεντρικής και Ανατολικής Ευρώπης και την Κύπρο και απαγγελλει: "οι δαπάνες που πηγάζουν από την εν λόγω συμμετοχή προστίθενται στην επιδότηση του προγράμματος».
<P>
Η τρίτη τροπολογία, που αποτελεί τροποποίηση, προς συμπλήρωση, του άρθρου 9, αφορά το γεγονός ότι, καθώς πρόκειται για πενταετές πρόγραμμα, επεκτείνεται σε δυο διαφορετικές δημοσιονομικές προβλέψεις. Συνεπώς, απαγγέλλει: "αυτή η χρηματοοικονομική επιδότηση καλύπτεται εν μέρει από τις δημοσιονομικές προοπτικές 1993-1999».
<P>
Ζήτω συγνώμη από τους συναδέλφους για την απαιτούμενη επίσπευση του χρόνου έγκριης αυτής της ρύθμισης. Πάντως, ολοκληρώθηκε σε συνεργασία και σύμπνοια με την Επιτροπή Προϋπολογισμών και, συνεπώς, επιτεύχθηκε επίσης η περαιτέρω τροποποίηση της ρύθμισης με τις τρεις αυτές προφορικές τροπολογίες, φυσικά με την προϋπόθεση ότι θα εγκριθούν από την Ολομέλεια.

<SPEAKER ID=60 LANGUAGE="ES" NAME="Medina Ortega">
Κυρία Πρόεδρε, δεν βλέπω αυτή την στιγμή τον σοσιαλιστή συντονιστή και εξ ονόματος της Σοσιαλιστικής Ομάδας δεν μπορώ να κάνω δεκτές αυτές τις προφορικές τροπολογίες την τελευταία στιγμή.

<SPEAKER ID=61 LANGUAGE="NL" NAME="Willockx">
Ο αντιπρόεδρος της Επιτροπής Προϋπολογισμών κατέθεσε τις τροπολογίες αυτές κατά τη συζήτησή τους στην Επιτροπή Οικονομικής και Νομισματικής Πολιτικής, όπου επικράτησε συμφωνία απόψεων. Πρόκειται για διευκρινίσεις που αφορούν τεχνικές πτυχές του προϋπολογισμού. Θα ήθελα λοιπόν να καλέσω επιμόνως το Σώμα να τις εγκρίνει. Πρόκειται για μία παράλειψη που συνέβη κατά την ψηφοφορία στην επιτροπή.

<SPEAKER ID=62 NAME="Πρόεδρος">
Ευχαριστώ κύριε Willockx.
<P>
Έγινε κατανοητό ότι οι τρεις αυτές προφορικές τροπολογίες θα μπορούσαν, κατά κάποιον τρόπο, να ληφθούν τουλάχιστον υπόψη. Στρέφομαι λοιπόν προς την Συνέλευσή μας.
<P>
Υπάρχουν αντιρρήσεις στο να ληφθούν υπόψη αυτές οι προφορικές τροπολογίες;
<P>
(Η Συνέλευση συμφωνεί με την κατάθεση των προφορικών τροπολογιών)
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=63 NAME="Οrlando">
Κυρία Πρόεδρε, μετά την παρουσίαση των υπ' αριθ. 3 και 14 τροπολογιών εκ μέρους της Επιτροπής, το Συμβούλιο τροποποίησε το κείμενο στο οποίο αναφέρονταν. Συνεπώς, θεωρώ άκυρες τις ως άνω τροπολογίες, καθώς ακολουθείται το κείμενο που προτάθηκε τελευταία από το Συμβούλιο.

<SPEAKER ID=64 NAME="Πρόεδρος">
Υπάρχουν αντιρρήσεις ως προς το να θεωρούνται άκυρες οι τροπολογίες αριθ. 3 και 14 στο εξής; Εφόσον δεν υπάρχουν αντιρρήσεις, θεωρούνται άκυρες.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=65 NAME="Πρόεδρος">
Υπάρχει διορθωτικό για όλες τις μεταφράσεις. Σας γνωστοποιώ επίσης την ακύρωση των τροπολογιών αριθ. 6, 7, 10 και 11.

<SPEAKER ID=66 LANGUAGE="FR" NAME="Dupuis">
Κυρία Πρόεδρε, υπάρχει πράγματι ένας ορισμένος αριθμός διοιρθωτικών, όμως δεν επαρκούν. Για παράδειγμα, η τροπολογία αριθ. 21 της ομάδας μου διορθώθηκε κατά τρόπο απόλυτα λανθασμένο, σε τέτοιο βαθμό που να εννοεί ακριβώς το αντίθετο από αυτό που επιθυμούσαμε. Και στην καλύτερη των περιπτώσεων, θα ήταν έτσι κι αλλιώς απόλυτα ακατανόητη. Υπάρχουν επίσης μεταφραστικά προβλήματα στη γαλλική μετάφραση. Η τροπολογία μας υπ' αριθ. 20 δεν έχει πλέον την ίδια έννοια και θα ενίσχυε την αντίληψη του κ. Οrlando, η οποία αντιτίθεται απολύτως με τη δική μας. Υπάρχουν και άλλες, δεν είναι μόνο αυτές, θα μπορούσα να συνεχίσω να σας τις απαριθμώ. Σας προτείνω λοιπόν να παραπέμψετε την εν λόγω έκθεση στην επόμενη περίοδο συνόδου διότι δεν μπορεί να ψηφιστεί έτσι όπως έχει σήμερα.

<SPEAKER ID=67 NAME="Πρόεδρος">
Κύριε Dupuis, μας κάνετε αυτήν την πρόταση εξ ονόματος της Ομάδας σας;

<SPEAKER ID=68 LANGUAGE="FR" NAME="Dupuis">
Μάλιστα, κυρία Πρόεδρε.

<SPEAKER ID=69 NAME="Πρόεδρος">
Θα ήθελα να ακούσω τη γνώμη του εισηγητή.

<SPEAKER ID=70 NAME="Orlando">
Κυρία Πρόεδρε, πιστεύω ότι σήμερα το πρωί επιβεβαιώθηκε τόσο απέναντι στην Προεδρία του Λουξεμβούργου όσο και απέναντι στην Επιτροπή η δική μας εκτίμηση για τη δυνατότητα που δόθηκε στο Κοινοβούλιο να γνωμοδοτήσει γύρω από ένα τόσο σημαντικό κείμενο πριν από την περίοδο συνόδου της 4ης-5ης Δεκεμβρίου. Θα ήταν πραγματικά ανήκουστη η εκ μέρους μας παραπομπή της έκθεσης. Συνεπώς, επιμένω ώστε να προχωρήσουμε σύμφωνα με τα αιτήματα της επιτροπής.

<SPEAKER ID=71 NAME="Πρόεδρος">
Νομίζω ότι το θέμα είναι σαφές. Θα θέσω σε ψηφοφορία το αίτημα του κ. Dupuis.
<P>
(Το Σώμα απορρίπτει το αίτημα αναβολής της ψηφοφορίας) Μπορώ να εγγυηθώ στον κ. Dupuis ότι θα ελέγξουμε πολύ προσεκτικά όλες τις μεταφράσεις για να αποφύγουμε κάθε ασάφεια.

<SPEAKER ID=72 LANGUAGE="DE" NAME="Schultz">
Κυρία Πρόεδρε, σας ευχαριστώ που απορρίφθηκε η τροπολογία του κυρίου Dupuis. Οι τροπολογίες της Ομάδας της Ευρωπαϊκής Ριζοσπαστικής Συμμαχίας κινούνταν σε μια εντελώς διαφορετική κατεύθυνση από αυτή του κυρίου Orlando. Πριν όμως προχωρήσουμε στην ψηφοφορία θέλω να επανέλθω στο ερώτημα γιατί υπάρχουν τόσα γλωσσικά λάθη. Υπάρχει εξήγηση για αυτό. Το Συμβούλιο είχε την καλοσύνη να μας διαβιβάσει αυτά τα κείμενα για διαβούλευση πριν από τη Συνθήκη του Αμστερνταμ, σε πολύ μικρό χρονικό διάστημα, κάτι που αποτελεί μεγάλο πρόβλημα σε πολλές μεταφράσεις. Αυτό που έκανε όμως το Συμβούλιο στη συνέχεια είναι πραγματικά απαράδεκτο: Μας στέλνει ένα κείμενο, διεξάγουμε επιμελώς τις διαβουλεύσεις μας και στο μεταξύ το Συμβούλιο αλλάζει το δικό του κείμενο χωρίς να μας ενημερώσει και χωρίς να περιμένει τις γνωμοδοτήσεις μας. Αυτή η διαδικασία είναι ανήκουστη. Δεν μπορεί κανείς να συμπεριφέρεται έτσι προς το Κοινοβούλιο.
<P>
(Χειροκροτήματα) Σας παρακαλώ λοιπόν, κυρία Πρόεδρε, να διαβιβάσετε στο Συμβούλιο αυτά τα ζωηρά χειροκροτήματα του Σώματος. Σας ευχαριστώ!
<P>
(Χειροκροτήματα)
<SPEAKER ID=73 NAME="Πρόεδρος">
Ευχαριστώ, κύριε Schulz. Θα προτιμούσα το Συμβούλιο να μπορούσε να ακούσει απευθείας τις παρατηρήσεις σας. Δυστυχώς δεν συμβαίνει κάτι τέτοιο, όμως θα του τις διαβιβάσουμε ευχαρίστως.

<SPEAKER ID=74 NAME="Orlando">
Κυρία Πρόεδρε, σχετικά με την υπ' αριθ. 12 τροπολογία, θα ήθελα να επισημάνω ότι στους κόλπους της επιτροπής, μετα από την ψηφοφορία της τροπολογίας, είχαν αναδυθεί κάποιοι ενδοιασμοί, που οδήγησαν το Συμβούλιο στη διατύπωση ορθότερου, κατά τη γνώμη μου, κειμένου. Σημειώνω, συνεπώς, την απόρριψη της τροπολογίας της Επιτροπής εξαιτίας της ανακριβούς της διατύπωσης, που μπορούσε να αποτελέσει αφορμή για τυχόν μομφές αυταρχικού τύπου, όπως ακούστηκε κατά την πρωινή συνεδρίαση.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=75 NAME="Rovsing">
Με μεγάλη ικανοποίηση διαπιστώνουμε ότι η Επιτροπή Συνδιαλλαγής κατάφερε να επιτύχει έναν λογικό και εξαιρετικά ικανοποιητικό συμβιβασμό μεταξύ του Συμβουλίου και του Κοινοβουλίου όσον αφορά την έγκριση αυτής της οδηγίας. Είναι πολύ ευχάριστο το γεγονός ότι τόσο το Συμβούλιο όσο και το Κοινοβούλιο συμφώνησαν από την πρώτη στιγμή ότι θα έπρεπε να παρέχεται υψίστου βαθμού προστασία στις πληροφορίες προσωπικού χαρακτήρα στον τομέα των τηλεπικοινωνιών, όπου η τεχνολογική εξέλιξη προχωρά με ταχύτατους ρυθμούς. Παρ' όλα αυτά το Κοινοβούλιο κατάφερε, κατά τη διαδικασία συνδιαλλαγής, να θεσπίσει ένα ακόμη υψηλότερο επίπεδο προστασίας από αυτό που είχε αρχικώς επιθυμήσει το Συμβούλιο. Ως παράδειγμα μπορούμε να αναφέρουμε την επέκταση της οδηγίας ώστε αυτή να περιλαμβάνει πλέον και τα πρόσωπα νομικού δικαίου. Επίσης οι αποφάσεις που αφορούν την ακρόαση και τη μαγνητοφώνηση των τηλεφωνικών συνδιαλέξεων σαφώς βελτιώθηκε στο κείμενο συνδιαλλαγής. Πρέπει να υπογραμμιστεί ότι η υποβληθείσα οδηγία αποτελεί μια ουσιαστικότατη νομοθετική πράξη που αξίζει απόλυτη στήριξη.
<P>
Έκθεση Secchi (Α4-0344/97)
<SPEAKER ID=76 NAME="Rovsing">
Δεν είναι δυνατόν να καθορίσουμε πότε πρέπει η ΕΕ να θεσπίσει πλήρως εναρμονισμένους κανονισμούς για τον ΦΠΑ, αλλά δεν υπάρχει καμία αμφιβολία ότι αν είναι να συμβεί μια τέτοια εναρμόνιση πρέπει τα κράτη μέλη να είναι πολύ καλά προετοιμασμένα για κάτι τέτοιο. Γι' αυτόν τον λόγο το πρόγραμμα FISCALIS είναι μια αναγκαία πρωτοβουλία, που μεταξύ άλλων σημαίνει ότι οι δημόσιοι υπάλληλοι των κρατών θα αποκτήσουν εμπεριστατωμένες γνώσεις του κοινού κοινοτικού δικαίου. Αυτές οι γνώσεις αποτελούν απαραίτητη προϋπόθεση εάν οι δημόσιοι υπάλληλοι θέλουν να συνεχίσουν να παρέχουν σωστές υπηρεσίες στους πολίτες.
<P>
Μια άλλη πτυχή είναι τα πολλαπλά οφέλη που θα προκύψουν μέσω μιας τυποποιημένης συνεργασίας μεταξύ των κρατών μελών σε ολόκληρο τον τομέα της φορολογίας. Το πρόγραμμα FISCALIS θα οικοδομήσει μια γερή και λογική βάση για μελλοντικές εναρμονίσεις του ΦΠΑ και των άλλων φόρων. Αυτό όμως δεν σημαίνει ότι στην παρούσα στιγμή τα κράτη μέλη δεσμεύονται σε κάποιο συγκεκριμένο χρονικό πλαίσιο για μια τέτοια εναρμόνιση.

<SPEAKER ID=77 NAME="Trizza">
Το πρόγραμμα FISCALIS, που αποβλέπει στον καθορισμό συντονισμένων ευρωπαϊκών ενεργειών προς στήριξη των μεμονωμένων εθνικών συστημάτων έμμεσης φορολόγησης, εκπροσωπεί μια ανανεωτική ρύθμιση της ευρωπαϊκής φορολογικής πολιτικής.
<P>
Πράγματι, το FISCALIS όχι μόνο στοχεύει στην εναρμόνιση και στον συντονισμό του υπάρχοντος φορολογικού συστήματος και στη διασφάλιση της ομοιογένειας της λειτουργίας των φορολογικών διοικήσεων στην προοπτική της υιοθέτησης του οριστικού καθεστώτος του ΦΠΑ, αλλά, όπως σωστά διευκρίνισε ο εισηγητής κ. Secchi, προσφέρει επίσης τη δυνατότητα επισήμανσης των αναγκών και των δυσκολιών που συναντούν κάποιες εθνικές διοικήσεις κατά την εκτέλεση των καθηκόντων τους, ενώ μεταφέρει ταυτόχρονα τις θετικές εμπειρίες σε άλλα κράτη μέλη για την αντιμετώπιση των ίδιων προβλημάτων. Υπό την ιδιότητά μου ως δήμαρχος ιταλικού Δήμου και με επάγρυπνο ενδιαφέρον απέναντι σε όλες τις πρωτοβουλίες βελτίωσης της αποτελεσματικότητας των δημοσίων διοικήσεων, εκτιμώ την απόφαση της Ευρωπαϊκής Επιτροπής να θεωρηθεί πρωταρχικός στόχος του προγράμματος η κατάρτιση του ανθρώπινου δυναμικού και συμφωνώ με τη δήλωση του εισηγητή κ. Secchi ότι η κατάρτιση μπορεί να βοηθηθεί και από την ανταλλαγή του αρμοδίου προσωπικού των μεμονωμένων φορολογικών διοικήσεων.
<P>
Επιπλέον, συμφωνώ απολύτως με τον εισηγητή γύρω από την ανάγκη δημιουργίας δικτύου συνεργασίας ανάμεσα στα εθνικά ιδρύματα και ακαδημίες που εξειδικεύονται στον τομέα της κατάρτισης επί θεμάτων φορολογίας. Συνεπώς, μαζί με τα συγχαρητήριά μου προς τον εισηγητή κ. Secchi, εκφράζω την πλήρη αποδοχή μου για την έκθεσή του.
<P>
Έκθεση W.G. van Velzen (A4-0346/97)
<SPEAKER ID=78 NAME="Rovsing">
Η αριθμοδότηση είναι μία από τις πιο προφανείς πτυχές της τηλεφωνίας κι ως εκ τούτου είναι ένας τομέας που αφορά αμεσότατα τους χρήστες. Η Επιτροπή, κατόπιν αίτησης του Κοινοβουλίου, πρότεινε μια ιδιαίτερα εύχρηστη και λογική προσαρμογή της οδηγίας σχετικά με τις διασυνδέσεις. Η φορητότητα αριθμών είναι ένας τομέας μεγάλης σημασίας και είναι σημαντικό να θεσπιστεί σύντομα ένα σύστημα που θα εξασφαλίζει μια διαφανή, δίκαιη και αντικειμενική χορήγηση αριθμών από τα σταθερά δίκτυα. Ο εισηγητής έχει απόλυτο δίκιο όταν τονίζει ότι η ίδια πολιτική, με παρόμοια αποτελέσματα, πρέπει να εφαρμοστεί και στα δίκτυα κινητής τηλεφωνίας. Τα απαραίτητα μέτρα πρέπει να θεσπιστούν το ταχύτερο δυνατόν ώστε να πετύχουμε το επιθυμητό αποτέλεσμα και να δώσουμε στις εταιρείες χρόνο για να πραγματοποιήσουν αλλαγές και ρυθμίσεις. Επίσης δεν πρέπει να υιοθετήσουμε την άποψη της Επιτροπής ότι δεν είναι ακόμη ο κατάλληλος χρόνος για θέσπιση κανόνων όσον αφορά τη φορητότητα αριθμών στα δίκτυα κινητής τηλεφωνίας. Γι' αυτό λοιπόν στηρίζω ένθερμα την έκθεση.
<P>
Έκθεση Cederschiφld (Α4-0333/97)
<SPEAKER ID=79 NAME="Ahlqvist, Andersson, Lφφw, Waidelich και Wibe">
 - (SV) Θεωρούμε ότι η έκθεση περιλαμβάνει έναν απολύτως καίριο τομέα για το μελλοντικό έργο της Ευρωπαϊκής Ένωσης. Μ' αυτήν την επεξήγηση ψήφου θέλουμε να επισημάνουμε ότι θεωρούμε ότι η έκθεση περιέχει, σε έναν αριθμό τομέων, περισσότερο εκτεταμένες απαιτήσεις για εναρμονίσεις απ' ότι μπορεί στην ουσία να θεωρηθεί αιτιολογημένο, με βάση αυτό που επιτρέπει το υπόβαθρο του σχεδίου δράσης για την καταπολέμηση του οργανωμένου εγκλήματος. Θέλουμε, μεταξύ άλλων, να εκφράσουμε τους δισταγμούς μας για τις απαιτήσεις της έκθεσης:
<P>
να επιτελεσθεί μια εναρμόνιση των ποινικών διατάξεων (παράγραφος 12), -να συσταθεί ο θεσμός ενός γενικού εισαγγελέα σε ευρωπαϊκό επίπεδο (παράγραφος 35), -να διευρυνθεί, χωρίς στην πραγματικότητα να γίνει περισσότερο σαφής η ήδη σήμερα ξεκάθαρη ανάγκη ενισχυμένης επίβλεψης και ελέγχου, η θέση της Europol έναντι των εθνικών αστυνομικών δυνάμεων (διάφορες παράγραφοι).
<SPEAKER ID=80 NAME="Blokland">
Στην έκθεση της κ. Cederschiφld εξετάζεται το σχέδιο δράσης για την καταπολέμηση του οργανωμένου εγκλήματος. Το σχέδιο αυτό καταρτίστηκε από την ομάδα υψηλού επιπέδου μετά από απαίτηση του Ευρωπαϊκού Συμβουλίου. Το έργο της ομάδας είναι αξιέπαινο και, εάν ληφθεί υπόψη η συνέχεια που δίνει σε αυτό το θέμα το Συμβούλιο, φαίνεται ότι θα αποδώσει αποτελέσματα. Ωστόσο, το σχέδιο περιλαμβάνει ορισμένες ασάφειες. Μία σημαντική κριτική παρατήρηση της εισηγήτριας, κ. Cederschiφld, είναι ότι στο σχέδιο δεν διευκρινίζεται κατά πόσον η καταπολέμηση του εγκλήματος θα στηριχθεί στην εναρμόνιση των ορισμών των σημαντικότερων παραπτωμάτων, ή θα γίνει μέσω του συστήματος για την βελτίωση της εκατέρωθεν συνεργασίας των κρατών μελών, χωρίς να θιγούν οι διαφορές που υφίστανται μεταξύ των εθνικών ποινικών συστημάτων. Στο σχέδιο δεν γίνεται καμία επιλογή.
<P>
Αυτό είναι και το πρόβλημα που αντιμετωπίζουμε. Παρ' όλο που η έκθεση τείνει προς μία πραγματιστική αντιμετώπιση του προβλήματος, εμπεριέχει και έναν κάποιο απόηχο της επιθυμίας του Ευρωπαϊκού Κοινοβουλίου για την εναρμόνιση του ποινικού δικαίου και τη δημιουργία ενός ευρωπαϊκού δικαστικού χώρου. Με την επιλογή αυτή είναι σαφές ότι γίνεται μια σημαντική παρέμβαση στα κυριαρχικά δικαιώματα των κρατών μελών, στον πυρήνα της ύπαρξής τους. Η προσπάθεια αυτή θα είναι πάρα πολύ δύσκολη, και θα μπορούσε κανείς να διερωτηθεί κατά πόσον θα ήταν χρήσιμο να καταβληθεί τη στιγμή αυτή. Για τον λόγο αυτό, δίνω την προτίμησή μου σε ένα πραγματιστικό σύστημα συνεργασίας, το οποίο θα αφήνει ανέπαφες τις διαφορές που υπάρχουν μεταξύ του ποινικού δικαίου των κρατών μελών. Παρ' όλη τη συμπάθεια που μας προξενούν το σχέδιο δράσης και η έκθεση, αποφασίσαμε να μην υποστηρίξουμε την έκθεση στα σημεία όπου αυτή διαφέρει σαφώς από την επιλογή μας. Και τη θέση μας αυτή θα διαπιστώσετε, παρεπμιπτόντως, στα πλαίσια της ψηφοφορίας για άλλες εκθέσεις που συμπεριλαμβάνονται στο θέμα "καταπολέμηση του οργανωμένου εγκλήματος», το οποίο εξετάζουμε σήμερα το πρωϊ.

<SPEAKER ID=81 NAME="Cushnahan">
Θα ήθελα να υποστηρίξω τις συστάσεις που έγιναν από την κ. Cederschiφld. Στο σχέδιο ψηφίσματός της παρουσιάζει τις εγγενείς ατέλειες και αδυναμίες του τρόπου με τον οποίο η Ευρωπαϊκή Ένωση αντιμετωπίζει επί του παρόντος το οργανωμένη εγκληματικότητα.
<P>
Η οργανωμένη εγκληματικότητα αποτελεί μία εξαιρετικά πολύπλοκη διεθνή επιχειρηματική δραστηριότητα. Οι εγκληματίες δεν αναγνωρίζουν την ύπαρξη εθνικών συνόρων και, επειδή διαθέτουν τεράστιους πόρους, μπορούν να απασχολούν τους πιο ευφυείς ανθρώπους σε νομικούς, χρηματοοικονομικούς και άλλους τεχνικούς τομείς. Αντιθέτως, η προσέγγιση της Ευρωπαϊκής Ένωσης στερείται συντονισμού, είναι διασπασμένη, δεν χρηματοδοτείται επαρκώς και λειτουργεί σε εθνική βάση, λόγω της σοβινιστικής στάσης των υποργείων Εσωτερικών, που επιθυμούν να προστατεύσουν τη δική τους μικρή "αυτοκρατορία», βάσει ξεπερασμένων εννοιών περί εθνικής κυριαρχίας.
<P>
Πρέπει να επιφέρουμε αλλαγές σ' αυτή τη στάση, να επιτύχουμε μεγαλύτερη εναρμόνιση ανάμεσα σε νομικά και δικαστικά συστήματα και σε συστήματα πολιτικής, αν θέλουμε να κερδίσουμε τον πόλεμο κατά του οργανωμένου εγκλήματος.

<SPEAKER ID=82 NAME="Deprez">
Κανείς συνετός άνθρωπος δεν μπορεί να μη σοκαριστεί από την βραδύτητα με την οποία τα κράτη μέλη της Ευρωπαϊκής Ένωσης ανέλαβαν να ενώσουν από κοινού τις δυνάμεις τους και να συντονίσουν τις δράσεις και τις διαδικασίες τους για την καταπολέμηση της οργανωμένης εγκληματικότητας.
<P>
Η παγκοσμιοποίηση της οικονομίας και των χρηματοδοτικών κυκλωμάτων επιτρέπουν στους διάφορους παράγοντες -συμπεριλαμβανομένων και των εγκληματιών- να ανακυκλώνουν, δηλαδή να "ξεπλένουν» χωρίς προβλήματα και χωρίς έλεγχο, τα κολοσσιαία οφέλη από τις πολυποίκιλες εμπορίες: πορνεία, ναρκωτικά, όπλα. Όπως όλοι γνωρίζουν, η κατάρρευση του κομμουνισμού στην Κεντρική και Ανατολική Ευρώπη ενεθάρρυνε την εκκόλαψη, πάνω στα ερείπια των κρατικών δομών, ποικίλων μορφών γκανγκστερισμού, εκβιασμού και διαφθοράς. Η ελεύθερη κυκλοφορία κεφαλαίων και προσώπων στους κόλπους της Ένωσης, σε συνδυασμό με την ανάπτυξη τεχνολογιών, κατάργησε τα σύνορα για όλους, ακόμη και για τους εγκληματίες, ευνοώντας κατ' αυτόν τον τρόπο όλα τα είδη διακινήσεων: αυτοκινήτων, ναρκωτικών και ανθρώπων.
<P>
Υπό αυτές τις συνθήκες, πώς να φανταστούμε ότι τα αμιγώς εθνικά νομικά, δικαστικά και αστυνομικά συστήματα θα είναι σε θέση να αντιμετωπίσουν την πολυμορφία της μεγάλης εγκληματικότητας, που συν τοις άλλοις οργανώνεται όλο και πιο πολύ; Πώς να αποδεχθούμε τις απίστευτες καθυστερήσεις που επηρεάζουν ακόμη τα αιτήματα για πληροφόρηση ή συνεργασία μεταξύ δικαστών των διαφόρων χωρών; Πώς να αποδεχθούμε το ότι η Σύμβαση Europol δεν έχει ακόμη επικυρωθεί από όλες τις συμβαλλόμενες χώρες;
<P>
Για τον λόγο αυτόν χαίρομαι για την έγκριση του σχεδίου δράσης σχετικά με την καταπολέμηση του οργανωμένου εγκλήματος από το Ευρωπαϊκό Συμβούλιο του Αμστερνταμ της 17ης του προηγούμενου Ιουνίου. Είναι το πρώτο βήμα προς την σωστή κατεύθυνση. Εξάλλου, θα ήθελα να χαιρετίσω τις προσπάθειες του Συμβουλίου της Ευρώπης οι οποίες θα καταλήξουν στην επεξεργασία μιας σύμβασης ενάντια στην οργανωμένη διαφθορά που μαστίζει τις διεθνείς αγορές.
<P>
Εάν υπάρχει κάποιος τομέας στον οποίο η Ένωση θα πρέπει να αποδείξει την ικανότητά της να ανταποκρίνεται στις νόμιμες προσδοκίες των πολιτών της, αυτός είναι ο τομέας της ασφάλειας προσώπων και αγαθών. Μια Ευρώπη διαβρωμένη δεν έχει μέλλον. Η κατάσταση επείγει.

<SPEAKER ID=83 NAME="Holm">
 - (SV) Είναι λυπηρό να μην αναφέρεται στην έκθεση που αφορά την διεθνώς οργανωμένη εγκληματικότητα ούτε λέξη για την Ιντερπόλ, η οποία στοχεύει ακριβώς στην διεθνή καταπολέμηση της εγκληματικότητας. Αντ' αυτού η έκθεση προσανατολίζεται μόνον στο να πρεσβεύει, λιγότερο ή περισσότερο εμφανώς, ένα "FBI της ΕΕ», που θα εναρμονίσει τις αστυνομικές και δικαστικές αρχές των χωρών της ΕΕ, σύμφωνα με το corpus iuris που αφορά την δημιουργία ενός μελλοντικού κοινού ευρωπαϊκού ποινικού και νομικού τομέα.
<P>
Δεν πιστεύω ότι αυτή η εξέλιξη είναι λογική, ούτε κάν η αρμόζουσα. Δεν μπορεί να είναι λογικό να δημιουργείται ακόμη μία αστυνομική οργάνωση που θα ανταγωνίζεται την Ιντερπόλ. Αντ' αυτού θα έπρεπε να εντατικοποιηθεί το έργο με την Ιντερπόλ για να μπορεί αυτή η οργάνωση να αντιστέκεται περισσότερο σθεναρά στην διεθνή εγκληματικότητα.
<P>
Περαιτέρω προτείνεται να δοθούν περισσότερες αρμοδιότητες στην Europol, συμπεριλαμβανομένου τού να δρομολογεί η Europol επιχειρησιακή δράση επίσης -αυτό παρ' ότι η Europol υφίσταται έναν ανεπαρκή κοινοβουλευτικό και νομικό έλεγχο καθώς και ότι υπάρχει σοβαρή έλλειψη διαφάνειας και προστασίας όσον αφορά την ιδιωτική ζωή και τα προσωπικά στοιχεία.

<SPEAKER ID=84 NAME="Lindqvist">
 - (SV) Μπορώ να συμφωνήσω με πολλές από τις προτάσεις της έκθεσης. Ο καλύτερος τρόπος για την μακροπρόθεσμη καταπολέμηση της εγκληματικότητας είναι η ενίσχυση των δημοκρατικών βάσεων στην παιδική μέριμνα, το σχολείο, την εργασία κ.ά, . μέσα στους κόλπους της κοινωνίας των πολιτών.
<P>
Θέλω να τονίσω ιδιαίτερα την σημασία της βελτιωμένης συνεργασίας μεταξύ των κρατών μελών για την καταπολέμηση της διασυνοριακής εγκληματικότητας. Πρεσβεύω μια εντατικοποιημένη διακρατική συνεργασία σ' αυτόν τον τομέα, σύμφωνα με το σκανδιναβικό μοντέλο.
<P>
Είναι σημαντικό να μην λάβει χώρα ποινικοποίηση χωρίς την ύπαρξη προθέσεως. Ως εκ τούτου οι προτάσεις περί κυρωσιμότητας μιας αποκαλούμενης εγκληματικής οργάνωσης πρέπει να έχουν αυτό το υπόβαθρο.
<P>
Αντιθέτως, είμαι εναντίον κεντρικά αποφασισμένων μορφών νομικής συνεργασίας, όπου ο κύριος σκοπός είναι η εναρμόνιση της νομοθεσίας. Δεν πρέπει να εξελιχθεί η ΕΕ -με εργαλείο την Europol- σε ένα κεντρικά ελεγχόμενο αστυνομικό κράτος με μεγάλα συστήματα πληροφοριών που υφίστανται ελλειπή δημοκρατικό έλεγχο.
<P>
Λόγω του ότι η έκθεση περιέχει πολλές προτάσεις προς αυτήν την κατεύθυνση, θα την καταψηφίσω στην τελική ψηφοφορία.

<SPEAKER ID=85 NAME="Sindal">
Οι Δανοί σοσιαλδημοκράτες υπερψηφίζουν σήμερα την έκθεση Cederschiφld, δεδομένου ότι πιστεύουμε πως μια αποτελεσματική και βελτιωμένη προσπάθεια είναι αναγκαία για να μπορέσουμε να αντιμετωπίσουμε την αυξανόμενη οργανωμένη εγκληματικότητα που πλήττει τα κράτη μέλη απ' άκρη σ' άκρη. Ωστόσο, είμαστε κάπως επιφυλακτικοί όσον αφορά ορισμένες από τις δηλώσεις που έκανε η εισηγήτρια. Δηλώσεις που έχουν ως στόχο να εμπλέξουν τα υπερεθνικά θεσμικά όργανα, όπως την Επιτροπή και το Ευρωπαϊκό Δικαστήριο, περισσότερο στη δικαστική συνεργασία. Η δικαστική συνεργασία πρέπει να παραμείνει στα πλαίσια του τρίτου πύλωνα, και η Επιτροπή και το Ευρωπαϊκό Δικαστήριο δεν πρέπει να αποκτήσουν περισσότερες αρμοδιότητες. Η εναρμόνιση δεν πρέπει να γίνει αυτοσκοπός, ενώ τα υπάρχοντα διακρατικά όργανα πρέπει πρώτα να ενεργοποιηθούν προτού παρθούν νέες πρωτοβουλίες. Είμαστε υποστηρικτές της αποτελεσματικής και πρακτικής συνεργασίας μεταξύ των κρατών μελών στον δικαστικό τομέα. Μια τέτοια συνεργασία θα καταστεί αποτελεσματική ανταπάντηση στην οργανωμένη εγκληματικότητα.
<P>
Έκθεση Orlando (A4-0355/97)
<SPEAKER ID=86 LANGUAGE="FR" NAME="Buffetaut">
Kυρία Πρόεδρε, δεν μπορέσαμε να εγκρίνουμε την έκθεση του κ. Orlando σχετικά με την υλοποίηση των διεθνών υποχρεώσεων που έχουν αναληφθεί στον τομέα της καταπολέμησης του οργανωμένου εγκλήματος, διότι με αφορμή ένα εξαιρετικό κείμενο του Συμβουλίου, το Κοινοβούλιο επιθυμούσε συστηματικά να μεταφέρει τα προνόμια του Συμβουλίου στην Επιτροπή. Κι όμως, σε έναν τομέα που άπτεται μίας από τις σημαντικότερες και υπέρτατες αρμοδιότητες των κρατών, μας φαίνεται σαφές ότι το Συμβούλιο πρέπει να δράσει και όχι η Επιτροπή, που είναι όργανο διοικητικό με αμφίβολη δημοκρατική νομιμότητα.
<P>
Επιπλέον, ως προς την αποτελεσματικότητα, σε έναν τομέα όπου οι ιδιαιτερότητες, οι παραδόσεις, η φιλοσοφία του δικαίου, οι εθνικές καταβολές, είναι τόσο ισχυρές, ώστε μας φαίνεται σίγουρα σκοπιμότερο να επαφιόμαστε στην δράση των κρατών.

<SPEAKER ID=87 NAME="Ahlqvist και Wibe">
 - (SV) Η έκθεση δίνει στην Επιτροπή έναν πολύ ισχυρότερο ρόλο στο σύστημα αξιολόγησης. Θεωρούμε ότι υπεύθυνη γι' αυτό το έργο και εν συνεχεία επίσης θα πρέπει να είναι η Προεδρία του Συμβουλίου. Το Συμβούλιο είναι και θα πρέπει να είναι η ύπατη αρχή που αποφασίζει στην Ευρωπαϊκή Ένωση. Δεν βρίσκουμε κανέναν λόγο εδώ για την ενίσχυση της Επιτροπής.
<P>
Εξαιτίας αυτού, δηλώνουμε παρών στην ψηφοφορία γι' αυτήν την έκθεση.

<SPEAKER ID=88 NAME="Caudron">
Ο συνάδελφος Orlando επέδειξε μαχητικότητα κατά την εκπόνηση αυτών των διαφορετικών εκθέσεων. Δεν έχουμε παρά να τον συγχαρούμε.
<P>
Τρεις εκθέσεις για μία και μόνη γάγγραινα: την οργανωμένη εγκληματικότητα. Το Ευρωπαϊκό Κοινοβούλιο πρέπει να αποδείξει την αποφασιστικότητά του χωρίς κενά στην καταπολέμηση των μαφιόζικων μεθόδων. Οι μαφίες ενισχύονται στις χώρες που έχουν κατοχυρωμένες αρμόδιες υπηρεσίες όσον αφορά την καταπολέμηση του οργανωμένου εγκλήματος. Μπορούμε να αναρωτιόμαστε για τα κοινοτικά μέτρα που υλοποιήθηκαν για την εξάλειψη αυτής της μάστιγας. Σθένος σημαίνει να διαπιστώνουμε ότι οι ομάδες της μαφίας εξαπλώνονται, όχι μόνο στην Ανατολική Ευρώπη αλλά και στην καρδιά της Ευρωπαϊκής Ένωσης. Συμμερίζομαι τις συστάσεις του εισηγητή όσον αφορά και τους μηχανισμούς εξάπλωσης, και την εξάπλωση των εγκλημάτων και των παρανόμων πράξεων.
<P>
Κάνει επίσης αναφορά και στο ξέπλυμα βρώμικου χρήματος και, στο τελευταίο αυτό σημείο, απαιτώ κι εγώ ο ίδιος να τεθεί ένα τέλος σε όλες τις υποκρισίες. Στην καρδιά της Ευρώπης, ή της Ευρωπαϊκής Ένωσης, οφείλουμε να παρέχουμε στους δικαστές ευρύτερες δυνατότητες στο θέμα των ερευνών, ιδιαίτερα δε για τους ύποπτους τραπεζικούς λογαριασμούς, ειδ' άλλως είναι άσκοπο να νομοθετούμε και να συζητάμε περαιτέρω.
<P>
Η Ευρωπαϊκή Ένωση γίνεται όλο και πιο σχολαστική με τις ενισχύσεις που δίνονται σε ορισμένους τομείς δραστηριότητας. Ελπίζω ότι με την ίδια σχολαστικότητα θα υλοποιήσει γρήγορα τα μέτρα που θα επιτρέψουν την αποτελεσματική καταπολέμηση του οργανωμένου εγκλήματος. Εάν δεν κατορθώσει να σημειώσει επιτυχίες στον πόλεμο αυτόν, η Ευρωπαϊκή Ένωση θα χάσει λίγη ακόμη από την αξιοπιστία της απέναντι στους πολίτες.
<P>
Έκθεση Orlando (A4-0349/97)
<SPEAKER ID=89 NAME="Cushnahan">
Αν αντιμετωπίζουμε σοβαρά το πρόβλημα του οργανωμένου εγκλήματος, πρέπει να διασφαλίσουμε την ύπαρξη πιο αποτελεσματικού συντονισμού στους κόλπους της Ευρωπαϊκής Ένωσης, προτού μπορέσουμε να αρχίσουμε να συνεργαζόμαστε σωστά με τρίτες χώρες.
<P>
Η συνεργασία μεταξύ των κυβερνήσεων και η έλλειψη διαφάνειας δεν είναι ο κατάλληλος τρόπος να πείσουμε τους Ευρωπαίους για την αποφασιστικότητά μας να κερδίσουμε τη μάχη κατά του οργανωμένου εγκλήματος.
<P>
Πιστεύω ότι η έκθεση αυτή περιλαμβάνει πολλές εξαιρετικές προτάσεις, τις οποίες αξίζει τον κόπο να εξετάσουμε, εάν επιθυμούμε να στείλουμε στους διεθνείς εγκληματίες το μήνυμα ότι σκοπεύουμε να αγωνιστούμε για την πάταξη του εγκλήματος.
<P>
Έκθεση Nassauer (A4-0367/97)
<SPEAKER ID=90 LANGUAGE="FR" NAME="Berthu">
Κυρία Πρόεδρε, η έκθεση Nassauer σχετικά με τις προτεραιότητες της συνεργασίας στον τομέα της δικαιοσύνης και των εσωτερικών υποθέσεων επαναλαμβάνει τις συνηθισμένες κοινοτοπίες του Ευρωπαϊκού Κοινοβουλίου όσον αφορά την ελευθερία διακίνησης η οποία, δήθεν, δεν θα υφίστατο στην Ένωση για πολύ καιρό εάν εξακολουθούσε να ισχύει στα εσωτερικά σύνορα έστω και στοιχειώδης έλεγχος των προσώπων.
<P>
Η ιδέα αυτή, που ήδη μας έχει ζημιώσει φοβερά, θα μας ζημιώσει πολύ περισσότερο στο μέλλον, εάν η Συνθήκη του Αμστερνταμ υπογραφεί, αφού το άρθρο Β του Νέου τίτλου 3 Α, στο τμήμα που αφορά κοινοτικά ζητήματα, προβλέπει ότι εντός πέντε ετών το Συμβούλιο θα πρέπει να θεσπίσει τα μέτρα που "στοχεύουν, σύμφωνα με το άρθρο 7 Α, στην εξασφάλιση της εξάλειψης κάθε ελέγχου των ατόμων, δηλαδή των πολιτών της Ένωσης ή υπηκόων τρίτων χωρών, αφού περάσουν τα εσωτερικά σύνορα».
<P>
Ως συνήθως, οι πρωτεργάτες της ομοσπονδιακής Ευρώπης προσπαθούν να κάνουν τους ανθρώπους να πιστέψουν ότι τους ζητούν μονάχα να εφαρμόσουν μια απόφαση που ήδη έχει ληφθεί προηγουμένως και ότι, νομικά και ηθικά, δεν θα είχαν κανένα περιθώριο ελιγμών. Στην πραγματικότητα, όμως, δεν είναι καθόλου έτσι, διότι το άρθρο 7 Α ποτέ δεν ανέφερε ότι η ελευθερία διακίνησης προϋπέθετε την απουσία ελέγχων, και πολύ λιγότερο ότι θα έπρεπε επίσης να εφαρμόζεται στους υπηκόους τρίτων χωρών.
<P>
Επιπλέον, η Συνθήκη του Αμστερνταμ, στο προαναφερθέν άρθρο Β, δεν θέτει καμία προϋπόθεση για την κατάργηση των ελέγχων σε πρόσωπα στα εσωτερικά σύνορα. Η αναφορά στα συνοδευτικά μέτρα γίνεται μόνο στο άρθρο Α, όμως το άρθρο αυτό αφορά ένα νομικά διαφορετικό πρόβλημα, εκείνο της ολοκλήρωσης δια της Σένγκεν, και δεν αναφέρει πουθενά ότι οι όροι που διατυπώνονται σε άλλο σημείο υπό μορφήν υπαινιγμού, θα συνιστούσαν προϋποθέσεις. Έτσι, οι λαοί της Ευρώπης κινδυνεύουν, για μια ακόμη φορά, να ξαναπέσουν στην παγίδα που στήνεται από μια Ευρωπαϊκή Ένωση η οποία εκπληρώνει την αντικειμενική λειτουργία κατεδάφισης της υπεράσπισής τους, ενώ θα έπρεπε να είχε ως στόχο την ενίσχυσή της.
<P>
Αυτή η διαφθορά των ευρωπαϊκών θεσμικών οργάνων, τα οποία στρέφονται διαρκώς κατά του ίδιου τους του στρατοπέδου, θα πρέπει επειγόντως να διορθωθεί και πρώτα απ' όλα με την άρνηση της Συνθήκης του Αμστερνταμ, διαφορετικά θα προκαλέσει τον χαμό της Ευρώπης.

<SPEAKER ID=91 LANGUAGE="EN" NAME="Cushnahan">
Χαιρετίζω τη σύνταξη αυτής της έκθεσης από τον κ. Nassauer και υποστηρίζω τις βασικές της συστάσεις που περιλαμβάνονται σ' αυτήν. Συγκεκριμένα, εγκρίνω την πρόταση να δοθούν στη Europol λειτουργικές και εκτελεστικές αρμοδιότητες, που να είναι οριοθετημένες με ακρίβεια. Βάσει αυτών των αρμοδιοτήτων θα καθορίζεται ποια σώματα των εθνικών αστυνομιών πρόκειται να είναι υπεύθυνα για όλα τα μέτρα που πρέπει να τεθούν σε εφαρμογή σε κάθε χώρα.
<P>
Η Europol, που θα επιτελεί πλήρες έργο, θα πρέπει οπωσδήποτε να διασφαλίζει επιτυχή συνεργασία στον τομέα της δικαιοσύνης και των εσωτερικών υποθέσεων. Έχει προκαλέσει σκάνδαλο το γεγονός ότι η σύμβαση περί Europol δεν έχει κυρωθεί. Μετά το σκάνδαλο Dutroux στο Βέλγιο, παρατηρήθηκε απότομη δραστηριοποίηση και φάνηκε να υπάρχει αποφασιστικότητα να διασφαλισθεί ότι θα δίνονταν στη Europol οι απαραίτητες αρμοδιότητες ώστε να φέρει σε πέρας το καθήκον της. Τώρα όμως έχει σταματήσει κάθε δραστηριότητα και, αν τα κράτη μέλη επιθυμούν πραγματικά να δημιουργήσουν μια Ευρώπη των πολιτών, πρέπει να σημειωθεί πρόοδος στον τομέα της δικαιοσύνης και των εσωτερικών υποθέσεων.
<P>
Η εξέλιξη της υπόθεσης Europol αποτελεί την κατάλληλη δοκιμασία με την οποία μπορεί να εξακριβωθεί με πόση σοβαρότητα αντιμετωπίζουν τα κράτη μέλη την τήρηση των υποσχέσεών τους.
<P>
(Η συνεδρίαση διακοπείσα στις 13.10 επαναλαμβάνεται στις 15.00) .

<CHAPTER ID=6>
Κατάσταση στο Ιράκ
<SPEAKER ID=92 NAME="Πρόεδρος">
Η ημερήσια διάταξη προβλέπει την συζήτηση επί της δήλωσης της Επιτροπής για την κατάσταση στο Ιράκ.

<SPEAKER ID=93 NAME="Van den Broek">
Κύριε Πρόεδρε, πιστεύω πώς όλοι μας, όλος ο κόσμος παρακολουθεί με κομένη την ανάσα τις εξελίξεις στο Ιράκ. Στην ουσία είναι περιττό να λεχθεί ότι η Επιτροπή και το Συμβούλιο και βέβαια και το Κοινοβούλιο θα συμφωνήσουν ότι πρέπει να δοθεί πλήρης υποστήριξη στις προσπάθεις των Ηνωμένων Εθνών, του Γενικού Γραμματέα τους, του Συμβουλίου Ασφαλείας, οι οποίες έχουν ως στόχο να υποχρεώσουν το Ιράκ να συμμορφωθεί με τα σχετικά ψηφίσματα του Συμβουλίου Ασφαλείας.
<P>
Το θέμα είναι τέτοιας φύσεως ώστε τα όργανα που είναι αρμόδια να συζητήσουν και να αποφασίσουν επ' αυτού είναι τα Ηνωμένα Έθνη και το Συμβούλιο Ασφαλείας. Πιστεύω ότι εσείς, όπως και εμείς, αισθανθήκατε μια κάποια ανακούφιση με τα ενθαρρυντικά νέα που λάβαμε σήμερα από την Γενεύη, όπου συνήλθαν χθες οι υπουργοί Εξωτερικών των 5 μονίμων μελών του Συμβουλίου Ασφαλείας. Χωρίς να γνωρίζουμε λεπτομερώς τι διαμήφθηκε στη συνεδρίαση αυτή, φαίνεται ότι επετεύχθη ένας κάποιος συμβιβασμός και ότι αναμένεται η σχετική αντίδραση του Ιράκ. Πρόκειται βεβαίως για έναν συμβιβασμό ο οποίος θα παρέχει οπωσδήποτε εγγυήσεις ότι η επιτροπή ερευνών των Ηνωμένων Εθνών, η Unscom, θα μπορέσει να επαναλάβει το έργο της με την αρχική της σύνθεση και θα συνεχίσει τις προσπάθειες της, οι οποίες έχουν εξαιρετική σημασία προκειμένου να βεβαιωθούμε για την πραγματική εξουδετέρωση του δυναμικού που διαθέτει το Ιράκ σε όπλα μαζικής καταστροφής.
<P>
Είναι σαφές ότι η παράταση της διένεξης αυτής με το Ιράκ θα μπορούσε να έχει πολύ σημαντικές επιπτώσεις, όχι μόνο όσον αφορά την ασφάλεια, αλλά και όσον αφορά την εφαρμογή των ψηφισμάτων για την ανταλλαγή πετρελαίου με τρόφιμα, κατάσταση η οποία θα είχε και πάλι δυσμενείς συνέπειες όσον αφορά την ανθρωπιστική βοήθεια που μπορεί να χορηγηθεί στον πληθυσμό του Ιράκ και τις προσπάθειες που καταβάλλονται στο βόρειο τμήμα της χώρας αυτής για την χορήγηση βοήθειας.
<P>
Τη στιγμή αυτή η Επιτροπή δεν μπορεί να κάνει τίποτε άλλο παρά να εκφράσει την επιθυμία ότι οι ενδείξεις που υπάρχουν θα επιβεβαιωθούν και ότι η κρίση θα διευθετηθεί. Όπως έχουν τα πράγματα μέχρις στιγμής, δεν είμαι σε θέση να καταλήξω σ' αυτό το συμπέρασμα, λαμβάνοντας όμως υπόψη τις δηλώσεις και τις ανακοινώσεις στις οποίες προέβη χθες ο Βρετανός υπουργός Εξωτερικών, μετά την συζήτηση της μόνιμης ομάδας των 5, και το κείμενο που δημοσιεύθηκε σήμερα στην Telexpress, ελπίζουμε πραγματικά ότι η κρίση μπορεί κατ' αυτό τον τρόπο να αποφευχθεί.

<SPEAKER ID=94 LANGUAGE="DE" NAME="Swoboda">
Κύριε Επίτροπε, σας ευχαριστώ για την έκθεσή σας. Χαιρόμαστε βεβαίως που, κατά τα φαινόμενα τουλάχιστον, αποσοβήθηκε η σημερινή κρίση, αν και θα αποτελούσε μάλλον υπερεκτίμηση του ρόλου της Ευρώπης και της Ευρωπαϊκής Ένωσης η υπόθεση, ότι η επίδραση της σημερινής συνεδρίασης ήταν τόσο μεγάλη, ώστε να υποχωρήσει ο Saddam. Πιστεύω πάντως πως μερικά ζητήματα παραμένουν ανοιχτά - και δεν πρόκειται μόνο για τα θεμελιώδη ζητήματα που θέσατε εσείς, κύριε Επίτροπε. Πρώτον, πιστεύετε, κύριε Επίτροπε, ότι θα μπορούσε να εξασφαλιστεί αρκετά σύντομα η απαραίτητη κοινή ευρωπαϊκή στάση σε αυτή την κρίση; Ξέρω πως αυτό δεν είναι καθήκον της Επιτροπής ή του Επιτρόπου, αλλά θέλω να σας ρωτήσω εάν εσείς ως Επίτροπος θα μπορούσατε μετά από όλες της συνομιλίες και προσπάθειές σας να ισχυριστείτε ότι υπάρχει μια κοινή ευρωπαϊκή γραμμή.
<P>
Δεύτερον: Κατά πόσον συνδέεται κατά τη γνώμη σας η σημερινή κρίση στο Ιράκ με την κατάσταση στο Ισραήλ; Είναι ορθή η εντύπωση που μπορεί κι εσείς να αποκομίσατε, ότι λόγω της ισραηλινής κρίσης και της πεποίθησης που είχαν πολλές αραβικές χώρες ότι η Αμερική άσκησε πολύ λίγη πίεση πριν την κρίση δεν κατέστη δυνατό να εδραιωθεί η αναγκαία αλληλεγγύη στον αραβικό χώρο; Το τρίτο σημείο που με ανησυχεί ιδιαίτερα αφορά βεβαίως την ανθρωπιστική πλευρά. Διότι μπορεί όλοι - η ομάδα μας και υποθέτω όλοι μέσα στην αίθουσα - να θεωρούμε τις ενέργειες του Saddam απαράδεκτες όπως θεωρούμε απαράδεκτο που δεν μπορεί να υπάρξει καλός και αποτελεσματικός έλεγχος, όμως όλοι ανησυχούμε για τις ανθρωπιστικές επιπτώσεις των κυρώσεων, κυρίως στα παιδιά και τα προβλήματα υγείας που μπορεί να δημιουργηθούν. Θέλω να σας ρωτήσω επίσης εάν έχετε την εντύπωση ότι οι πιο αναγκαίες ανθρωπιστικές πτυχές ελήφθησαν υπόψη στο πρόγραμμα που αναφέρατε και εσείς - πετρέλαιο έναντι τροφίμων κλπ. ή εάν θα έπρεπε να υπάρξει σε αυτόν τον τομέα μεγαλύτερης έκτασης ανθρωπιστική ενίσχυση.

<SPEAKER ID=95 LANGUAGE="NL" NAME="Oostlander">
Πρόεδρε, θα ήθελα να ευχαριστήσω τον επίτροπο για την παρουσίαση που έκανε. Στην ουσία, είναι περίεργο το ότι αυτό γίνεται από τον επίτροπο, επειδή τα θέματα της εξωτερικής πολιτικής θα έπρεπε να τα παρουσιάζουν στο Σώμα εκπρόσωποι του Συμβουλίου. Είναι όμως καλό που γίνονται κάποιες προκαταρκτικές ενέργειες, τις οποίες ο επίτροπος είναι οπωσδήποτε σε θέση να κάνει. Λυπούμαι που το Κοινοβούλιο δεν εκμεταλλεύθηκε την ευκαιρία να αναλάβει το ίδιο μια κάποια πρωτοβουλία για την χάραξη μιας συγκεκριμένης πολιτικής. Έχει καταρτιστεί με ιδιαίτερη προσοχή ένα ψήφισμα το οποίο υποστήριζε την πολιτική των Ηνωμένων Εθνών, που πιστεύω ότι επέτυχε τον στόχο του, και το οποίο καλούσε το Συμβούλιο να καταβάλει προσπάθειες ώστε να καταλήξει σε μια κοινή θέση έναντι του Ιράκ. Δυστυχώς, το Κοινοβούλιο άφησε την ευκαιρία να παρέλθει ανεκμετάλλευτη. Παρεπιμπτόντως, πιστεύω ότι έχει μεγάλη σημασία, στη περίπτωση παρόμοιων επικίνδυνων θεμάτων, να έχει το Κοινοβούλιο το θάρρος να εκφράζει τη γνώμη του όχι μόνο σ' αυτή την περίπτωση, αλλά και στην περίπτωση της Κούβας καθώς και άλλων θεμάτων, ώστε να απευθύνει ένα μήνυμα εκ μέρους της Ευρώπης. Πιστεύω ότι επί των σημείων αυτών θα πρέπει να είμαστε σε θέση να συμφωνήσουμε. Το ερώτημα που θα ήθελα να θέσω όσον αφορά το Ιράκ, ένα κράτος που διοικείται από μία κυβέρνηση εγκληματιών, είναι κατά πόσον έπρεπε να εκφέρουμε γνώμη επί του θέματος, ιδιατέρως επειδή το κράτος αυτό αποτελεί σοβαρότατη απειλή για την ειρηνευτική προσπάθεια που καταβάλλεται στην Μέση Ανατολή. Όταν ακούω τους Ισραηλινούς να λένε: κοιτάχτε, κατοικούμε σε μια μικρή χώρα, μερικές βόμβες, μερικοί πύραυλοι μεγάλου βεληνεκούς με βιολογικά ή χημικά όπλα, όπως αυτοί που κατασκευάζονται στο Ιράκ, θα σημάνουν το τέλος μας, τότε είμαι υποχρεωμένος να καταλήξω στο συμπέρασμα ότι πρέπει να πάρουμε στα σοβαρά την κατάσταση.
<P>
Εκτός αυτού, δεν είναι η πρώτη φορά που οι πύραυλοι μεγάλου βεληνεκούς θα απειλήσουν και την Ευρώπη. Ήδη είχε προαναφερθεί ότι οι πύραυλοι Scud θα μπορούσαν εύκολα να φτάσουν στην Ρώμη από τη Σερβία. Στο μέλλον, αυτό θα είναι δυνατόν και από το Ιράκ, πράγμα που σημαίνει ότι το θέμα μάς αφορά άμεσα.
<P>
Κύριε Πρόεδρε, ήθελα να σας ρωτήσω το εξής: έχουν ληφθεί αρκετά μέτρα στον χώρο του εξωτερικού εμπορίου ώστε να προληφθεί το ενδεχόμενο να παρέχει η Ευρώπη τρόφιμα για την ενίσχυση της παραγωγής βιολογικών και χημικών όπλων στο Ιράκ; Ασχοληθήκατε τελευταία με το θέμα αυτό; Θα ήθελα πάρα πολύ να μου απαντήσετε.
<P>
Κατά δεύτερον, μια ερώτηση ανθρωπιστικού χαρακτήρα. Το θέμα αυτό ήταν πάντα δύσκολο. Στην ουσία, ο μοναδικός υπαίτιος για το γεγονός ότι η ανθρωπιστική βοήθεια δεν φθάνει στον πληθυσμό είναι ο Σαντάμ. Σε περίπτωση που επικεντρώσουμε ιδιαιτέρως τις προσπάθειές μας στον ανθρωπιστικό τομέα, μήπως υπάρχει κίνδυνος η βοήθεια αυτή να περιέλθει στα χέρια του στρατού του Σαντάμ Χουσεΐν, σ' αυτόν τον ίδιο και όχι στους πολίτες, που αποτελούν και τον στόχο των προσπαθειών μας;

<SPEAKER ID=96 LANGUAGE="NL" NAME="Bertens">
Κύριε Πρόεδρε, Επίτροπε, σας ευχαριστώ θερμά για την ανακοίνωση και την δήλωσή σας. Θα ήθελα καταρχάς να ευθυγραμμιστώ πλήρως με τον κ. Oostlander και θα ήθελα παράλληλα να πω ότι αισθάνομαι ιδιαίτερη λύπη για το γεγονός ότι δύο μεγάλες πολιτικές παρατάξεις του Κοινοβουλίου απέρριψαν σαφώς τις δράσεις τους. Όπως είπε και ο επίτροπος, φαίνεται ότι ο Σαντάμ Χουσεΐν ενέδωσε και αποδέχθηκε να συνεχίσει το έργο της η UNSCOM, με τη συμμετοχή και των Αμερικανών. Αυτό φαίνεται να είναι το αποτέλεσμα των διαβουλεύσεων που διεξήγαγαν τα 5 μόνιμα μέλη του Συμβουλίου Ασφαλείας, ένα αναγκαίο αποτέλεσμα το οποίο μας χαροποιεί ιδιαιτέρως. Γνωρίζει ο επίτροπος περισσότερες πληροφορίες σχετικά με την συμφωνία αυτή και θα μπορούσε να βεβαιώσει ότι δεν προσφέρθηκαν ανταλλάγματα στον Σαντάμ; Είναι σαφές ότι διακυβεύεται η αξιοπιστία του συνολικού συστήματος των Ηνωμένων Εθνών. Επί σειρά ετών η UNSCOM ασχολείται με την εξουδετέρωση των όπλων μαζικής καταστροφής και το έργο της παρεμποδίζεται διαρκώς. Τους τελευταίους έξι μήνες αυτό συνέβη 10 φορές.
<P>
Κύριε Πρόεδρε, η μοναδική επιβεβλημένη και δυνατή απάντηση είναι η ευθύτητα. Η ιδέα και μόνο ότι έγιναν παραχωρήσεις στον Σαντάμ είναι απαράδεκτη. Ο Σαντάμ Χουσεΐν πρέπει να εφαρμόσει χωρίς άλλο το ψήφισμα 687. Στη συνέχεια, υπάρχει περίπτωση να αρθούν οι κυρώσεις, όχι όμως πριν απ' αυτό. Ο Σαντάμ θα μπορούσε να αποδεχθεί το χέρι βοήθειας που του προσφέρουμε συχνά εγκαταλείποντας οποιαδήποτε ενέργεια που παρεμποδίζει το έργο των ερευνητών. Από την στιγμή που θα συμβεί αυτό, οι Ιρακινοί πολίτες που υποφέρουν και που είναι αιχμάλωτοι του Σαντάμ θα διαπιστώσουν ότι η μοίρα τους θα καλυτερέψει. Κύριε Πρόεδρε, η διεθνής κοινότητα πρέπει να δράσει από κοινού. Ίσως αυτό να μοιάζει με κενό σύνθημα. Παρεμπιπτόντως, οι μονομερείς δράσεις των Ηνωμένων Εθνών δεν αποτελούν την ενδεδειγμένη απάντηση, αν και ο Σαντάμ έτρεφε την ελπίδα ότι θα γινόταν αυτό. Η ομόνοια δεν πρέπει επίσης να διασπαστεί από βραχυπρόθεσμα οικονομικά συμφέροντα. Τέλος, θα μπορούσε ο επίτροπος να αναφέρει εάν υπήρξε κάποιος συντονισμός της στάσης που τήρησε η Ευρώπη στα Ηνωμένα Έθνη, όπως ορίζεται, για παράδειγμα, στη Συνθήκη του Μάαστριχτ; Εάν ναι, ποιο είναι το αποτέλεσμα των προσπαθειών αυτών; Εάν όχι, γιατί;

<SPEAKER ID=97 LANGUAGE="EN" NAME="Manisco">
Κύριε Πρόεδρε, η προφανής προσωρινή λύση της κρίσης Ιράκ / ΗΠΑ είχε ως αποτέλεσμα να αποφευχθεί την τελευταία στιγμή μία τραγωδία τρομακτικών διαστάσεων για τους Ιρακινούς, δηλαδή οι παρατεταμένοι αεροπορικοί βομβαρδισμοί και η εκτόξευση βλημάτων από τις ένοπλες δυνάμεις των ΗΠΑ. Δεν μπορούμε παρά να εκφράσουμε τη βαθιά ανακούφιση που νιώθουμε για μία τέτοια έκδηλη λύση και την ευγνωμοσύνη μας προς τα μέλη του Συμβουλίου Ασφαλείας των Ηνωμένων Εθνών, που κατέβαλαν κάθε δυνατή προσπάθεια για την αποκατάσταση του ρόλου της UNSCOM στο Ιράκ και για την αποφυγή περαιτέρω αιματοχυσίας.
<P>
Όσοι είμαστε σε αυτή την πλευρά του Σώματος δεν νιώθουμε καθόλου συμπάθεια για τον δικτάτορα της Βαγδάτης και τις απεγνωσμένες προσπάθειές του, με τις οποίες βάζει σε κίνδυνο τις ζωές των πολιτών. Συγχρόνως, δεν μπορούμε να δεχτούμε να επιστρέψουμε στο περασμένο καθεστώς και την αιώνια επικράτηση των πιο σκληρών και παράλογων διατάξεων, που μέσα σε λιγότερο από έξι χρόνια έχουν οδηγήσει στο θάνατο ένα εκατομμύριο πολίτες και σε πραγματική σφαγή αθώων, σε ποσοστό 4.500 παιδιών το μήνα. Η άρση του εμπάργκο σε μη στρατηγικά αγαθά έχει καθυστερήσει, όπως συμβαίνει κατά την άποψή μας και με τη σταδιακή άρση του εμπάργκο στο πετρέλαιο, πέρα από τα αυθαίρετα όρια του προβλήματος αγοράς τροφίμων έναντι πετρελαίου. Αρκετά ώς εδώ.
<P>
Η Ευρωπαϊκή Ένωση, που προς μεγάλη έκπληξη όλων έχει παραμείνει απαθής μέχρι στιγμής, πρέπει να αναλάβει δράση και να πείσει τους Αμερικανούς φίλους μας ότι αυτό το μακελειό πρέπει να τερματιστεί, καθώς επίσης ότι μία προσωρινή λύση αυτής της κρίσης θα μπορούσε να οδηγήσει σε χειρότερη κρίση στο μέλλον, αν δεν επιδιώξουμε την εξεύρεση διπλωματικών, πολιτικών και οικονομικών εναλλακτικών λύσεων που θα αντικαταστήσουν την απειλητική χρήση των βομβαρδιστικών Β52 που δρουν κρυφά και των πυραύλων μεγάλου βεληνεκούς tomahawk.

<SPEAKER ID=98 LANGUAGE="IT" NAME="Tamino">
Κύριε Πρόεδρε, αποδέχομαι τις παρατηρήσεις που υποβλήθηκαν, παρ' όλο που θα ήταν προτιμότερο να ακουστεί και η άποψη του Συμβουλίου. Ωστόσο, ευχαριστούμε τον επίτροπο κ. Van den Broek για την παρουσία του και την παρουσίαση της εκδοχής της Επιτροπής.
<P>
Αν και με κάποιες επιφυλάξεις, διαπιστώνουμε με ικανοποίηση την επίλυση της κρίσης χωρίς καμία στρατιωτική επέμβαση. Ωστόσο, ενώ εκφράζουμε την αδιάσειστη αποδοκιμασία της στάσης του Σαντάμ Χουσεΐν, που συνεχίζει να αμφιταλαντεύεται ανάμεσα στην τήρηση και στην απόρριψη των αποφάσεων του ΟΗΕ, δεν μπορούμε παρά να καταγγείλουμε το ότι χρησιμοποιήθηκαν δυο μέτρα και δυο σταθμά απέναντι στο Ιράκ και σε άλλες χώρες και ότι έμπρακτα συνεχίστηκε η ενίσχυση του Σαντάμ Χουσεΐν με την πολιτική του "τοίχου εναντίον τοίχου», με την οποία προωθήθηκε η αρχική χρήση των όπλων και στη συνέχεια η επιβολή των κυρώσεων που έπληξαν ουσιαστικά τον πληθυσμό. Το πραγματικό πρόβλημα που πρέπει να επιλυθεί άμεσα είναι οι επιπτώσεις στον πληθυσμό, στις γυναίκες και στα παιδιά.
<P>
Τέλος, ας μου επιτραπεί, κύριε Πρόεδρε, να παρατηρήσω ότι, για άγνωστο λόγο, όταν συζητάμε για το ιρακινό ζήτημα δεν αντιμετωπίζουμε το θέμα των Κούρδων. Είναι αδιανόητη η αποσιώπηση του ζητήματος της επίθεσης τόσο του Σαντάμ Χουσεΐν όσο και άλλων κυβερνήσεων, που στερούν από τον κουρδικό πληθυσμό τη δυνατότητα αξιοπρεπούς διαβίωσης.
<P>
Τα προβλήματα αυτά απαιτούν την κατάλληλη αντιμετώπιση και την κοινή δέσμευση, καθώς η διαιώνισή τους σε εκείνη η περιοχή απομακρύνει το όραμα της ειρήνης.

<SPEAKER ID=99 LANGUAGE="FR" NAME="Hory">
Κύριε Πρόεδρε, όπως όλοι εδώ μέσα, χαίρομαι προσωπικά αλλά και εξ ονόματος της Ριζοσπαστικής Συμμαχίας για το γεγονός ότι η λογική φαίνεται να επικρατεί. Το χρωστάμε στις επιφυλάξεις ορισμένων από τα μόνιμα μέλη του Συμβουλίου Ασφαλείας απέναντι στην στρατιωτική επιλογή, και ίσως βέβαια στις πρωτοβουλίες της ρωσικής διπλωματίας.
<P>
Ό, τι και να ισχύει, και το λέμε ξεκάθαρα, δεν τρέφουμε ιδιαίτερη συμπάθεια για το ιρακινό καθεστώς, όχι μεγαλύτερη απ' όση θα τρέφαμε και για το συριακό καθεστώς, για παράδειγμα, όμως είναι σαφές ότι μία ειρηνική, δίκαιη και σταθερή διευθέτηση θα πρέπει να πληροί πέντε προϋποθέσεις: την άρση του εμπάργκο, που πλήττει μόνο τον ιρακινό λαό, την χαλάρωση του πετρελαϊκού αποκλεισμού, που εξυπηρετεί καταφανώς μόνο τα αμερικανικά συμφέροντα, την κατάργηση των οικονομικών αποζημιώσεων που καταβάλλονται στο Κουβέιτ, και τις οποίες το Ιράκ δεν έχει τα μέσα για να καταβάλει εξαιτίας των κυρώσεων, την αποσαφήνιση του ρόλου των αποστολών της UNSCOM, οι οποίες δεν πρέπει να χρησιμοποιούνται ως πρόσχημα για την επ' άπειρον κηδεμονία, και τέλος την σταδιακή επανένταξη του Ιράκ στην διεθνή κοινότητα.
<P>
Βέβαια, δεν είναι στη δικαιοδοσία των Αμερικανών να αποφασίσουν ποιος θα κυβερνήσει το Ιράκ, ίσως όμως έχουν τη δικαιοδοσία, όπως ίσως την έχει και η ευρωπαϊκή διπλωματία, που επιτέλους συμφώνησε για το εν λόγω ζήτημα, να δημιουργήσουν, με μία πιο γενναιόδωρη προσέγγιση, τις προϋποθέσεις για τη δημοκρατική εξέλιξη σε μία χώρα στην οποία οι ιθύνοντες εκμεταλλεύονται την συλλογική παράνοια που δεν παύουμε να τροφοδοτούμε.

<SPEAKER ID=100 LANGUAGE="FR" NAME="Souchet">
Κύριε Πρόεδρε, αν και πρόκειται για ένα θέμα που άπτεται της αρμοδιότητας του Συμβουλίου Ασφαλείας των Ηνωμένων Εθνών και, σε ευρωπαϊκό επίπεδο, του Συμβουλίου και όχι της Επιτροπής, θα ήθελα να σας ρωτήσω, κύριε Επίτροπε, εφόσον κι εσείς ευθύνεσθε για την επιβολή του εμπάργκο κατά του Ιράκ από πλευράς Ευρωπαϊκής Ένωσης, μήπως είναι καιρός να αναρωτηθούμε σοβαρά για την ορθότητα της διατήρησης του εμπάργκο αυτού, του οποίου η επιβολή εδώ και επτά χρόνια μας δείχνει ότι δεν επιτεύχθηκαν, όπως φαίνεται, οι στόχοι για τους οποίους επιβλήθηκε.
<P>
Υποτίθεται πως θα αποδυναμώναμε έναν δικτάτορα, ο οποίος δεν δείχνει να επηρεάζεται από τις συνέπειές του, εάν κρίνουμε κυρίως από την πρόσφατη απέλαση των εμπειρογνωμόνων των Ηνωμένων Εθνών. Αντίθετα, το εμπάργκο αυτό, το δικό μας εμπάργκο, καταρρακώνει έναν πληθυσμό στον οποίο προκαλεί ολέθριες συνέπειες στο θέμα της διατροφής, της περίθαλψης και της εκπαίδευσης.
<P>
Αυτή η πεισματική βούληση αποκλεισμού άραγε θα συμβάλει στην εξύψωση του κύρους μας στην περιοχή, ή μήπως θα ενισχύσει τις δυνάμεις που διάκεινται εχθρικά απέναντί μας; Δεν θα άρμοζε, επομένως, να αλλάξουμε ριζικά τις μεθόδους και να διαχωρίσουμε εντελώς το ζήτημα των χημικών και πυρηνικών όπλων, στο οποίο η διεθνής κοινότητα πρέπει να δώσει τη μεγαλύτερη προσοχή, από το ζήτημα ενός αποκλεισμού ο οποίοε καθόλου δεν συνέβαλε στην ελάττωσή τους, αλλά μάλλον διόγκωσε τα δεινά ενός λαού;

<SPEAKER ID=101 LANGUAGE="EN" NAME="Titley">
Κύριε Πρόεδρε, χαιρετίζω την εισαγωγική παρατήρηση του επιτρόπου Van den Broek, ότι πρόκειται για ένα θένα των Ηνωμένων Εθνών και ότι αυτό δεν είναι απαραίτητα το κατάλληλο φόρουμ. Είναι σημαντικό να θυμόμαστε ότι πρόκειται πράγματι για υπόθεση των Ηνωμένων Εθνών και, ως εκ τούτου, είναι σημαντικό να μην υπάρχει καμία αμφιβολία ότι το Ιράκ θα πρέπει να συμμορφωθεί πλήρως με τα ψηφίσματα των Ηνωμένων Εθνών.
<P>
Νιώθουμε ανακούφιση που έχει βρεθεί -υποθέτουμε- κάποια λύση στο πρόβλημα. Παρά την ανακούφισή μας, δεν μπορούμε να αποκρύψουμε το γεγονός ότι σε καμία περίπτωση δεν θα έπρεπε να είχαν εκδιωχθεί οι επόπτες ως πρώτη ενέργεια. Αυτό είναι ένα ακόμη παράδειγμα των προσπαθειών του Ιράκ να προκαλέσει διάσπαση και να επιβληθεί: να διασπάσει στοιχεία της αντι-ιρακικής συμμαχίας.
<P>
Θα συμφωνήσει άραγε μαζί μου ο επίτροπος ότι το πιο σημαντικό πράγμα που μπορεί να κάνει η Ευρωπαϊκή Ένωση είναι να καταστήσει απολύτως σαφές το γεγονός ότι είμαστε ενωμένοι και υποστηρίζουμε τα ψηφίσματα των Ηνωμένων Εθνών, και ότι δεν πρόκειται να χαλαρώσει η στάση της Ευρωπαϊκής Ένωσης απέναντι στο Ιράκ; Αυτή είναι η πιο σημαντική δήλωση που μπορεί να κάνει σήμερα. Δεν πρέπει να καταλήξει αυτό το φόρουμ σε κάποιο συμπέρασμα που να συνεπάγεται αποδυνάμωση της απόφασης των κρατών μελών της Ευρωπαϊκής Ένωσης, ή σε χορήγηση τυχόν βοήθειας στη διακτορία του Ιράκ από την Ευρωπαϊκή Ένωση. Θα υποστηρίξουμε τα ψηφίσματα των Ηνωμένων Εθνών και θα τα τηρήσουμε κατά γράμμα.

<SPEAKER ID=102 LANGUAGE="DE" NAME="Stenzel">
Κύριε Πρόεδρε, θα πρέπει κανείς βέβαια να αισθάνεται ανακούφιση, όπως ο Επίτροπος κύριος van den Broek, για την επιστροφή των επιθεωρητών όπλων του ΟΗΕ και για το ότι το Ιράκ το δέχτηκε αυτό για να αποφευχθεί μια μεγάλης κλίμακας σύγκρουση με τις ΗΠΑ. Αυτό που δημιουργεί κάποιες επιφυλάξεις είναι ότι αυτή η λύση επετεύχθη χωρίς την ΕΕ και οδήγησε σε αναβάθμιση του ρόλου της Ρωσίας στη Μέση Ανατολή, ενώ συγχρόνως έκανε ορατή την αποδυνάμωση των ΗΠΑ και την κατάτμηση της Ευρώπης.
<P>
Η κρίση των επιθεωρητών όπλων στο Ιράκ που προκλήθηκε από τον Saddam Hussein κατέστησε για άλλη μια φορά προφανή την αδυναμία της Ευρωπαϊκής Ένωσης σε θέματα εξωτερικής πολιτικής και την έλλειψη μιας κοινής εξωτερικής πολιτικής και πολιτικής ασφαλείας. Έχω επίγνωση του γεγονότος ότι οι κυρώσεις έναντι του Ιράκ και το πρόβλημα του Ιράκ εμπίπτει κατά κύριο λόγο στο πεδίο αρμοδιότητας του ΟΗΕ, αλλά είναι ανάγκη και η ΕΕ να επιδείξει ενότητα. Λυπούμαι πολύ που το Ευρωπαϊκό Κοινοβούλιο δεν κατάφερε να συμφωνήσει σε ένα κοινό ψήφισμα σαν ένα είδος μέτρου υποστήριξης, χαίρομαι όμως που ο κύριος Επίτροπος επιλήφθηκε αυτού του θέματος με μια δήλωση. Πρέπει να συνειδητοποιήσουμε ωστόσο ότι αυτή δεν ήταν παρά μια έσχατη λύση. Το ψήφισμα θα ήταν μια πιο ξεκάθαρη ενέργεια που θα σηματοδοτούσε τη σαφή συγκρότηση της βούλησης του Ευρωπαϊκού Κοινοβουλίου να στηρίξει τα ψηφίσματα του ΟΗΕ και να αποτελέσει μια ένδειξη αλληλεγγύης με τις ΗΠΑ.
<P>
Εάν θέλουμε οι ΗΠΑ να εξακολουθήσουν να δείχνουν ενδιαφέρον για τα προβλήματα ασφαλείας μας θα μπορούσαμε να καταδείξουμε ακόμη μια φορά ότι έχουμε αλληλεγγύη με τους Αμερικανούς σε κρίσιμες καταστάσεις. Δεν θέλω να διορθώσω τα σφάλματα της ελλιπούς στρατηγικής των ΗΠΑ, αλλά σας ερωτώ, κύριε Επίτροπε: Υπάρχει στην Επιτροπή μια στρατηγική έναντι του Ιράκ που θα μπορούσε ενδεχομένως να αποτρέψει την επανάληψη τέτοιων κρίσεων στο μέλλον;

<SPEAKER ID=103 LANGUAGE="EN" NAME="Newens">
Κύριε Πρόεδρε, ενώ καταδικάζουμε πλήρως την πολιτική που ακολουθεί ο Σαντάμ Χουσεΐν και τις αποτρόπαιες παραβιάσεις των ανθρωπίνων δικαιωμάτων, ειδικά κατά του λαού του, μπορούμε τώρα να εξετάσουμε, καταρχάς, την περίπτωση χαλάρωσης του εμπάργκο με τρόπο που θα εξασφαλίσει την παροχή των προμηθειών που χρειάζονται οπωσδήποτε οι Ιρακινοί, εμμένοντας παράλληλα στην καθολική εναντίωσή μας στη δικτατορία και τις προσπάθειες του Σαντάμ Χουσεΐν να ενισχύσει τη στρατιωτική του δύναμη και, δεύτερον, να επιδιώξουμε να βοηθήσουμε στον τερματισμό του αδελφοκτόνου αγώνα ανάμεσα στις δύο κύριες φατρίες Κούρδων του Ιράκ -την Πατριωτική Ένωση του Κουρδιστάν, που συνεργάζεται με τις τουρκικές δυνάμεις, και το Δημοκρατικό Κόμμα του Κουρδιστάν, που συνεργάζεται με το Ιράν, το οποίο αναμφίβολα παίζει το παιχνίδι του Σαντάμ Χουσεΐν; Και οι δύο αυτές φατρίες έχουν στείλει αντιπροσωπείες που ζήτησαν να συναντηθούν μαζί του, και αυτό είναι παραγματικά ένα πολύ σοβαρό πρόβλημα.
<P>
Μπορούμε να ζητήσουμε να δραστηριοποιηθούμε για αυτά τα ζητήματα, τώρα που έχει αντιμετωπισθεί έστω και λίγο η κρίση, για να πετύχουμε μία πιο σταθερή διευθέτηση, που θα είναι προς το συμφέρον όχι μόνο όσων δεν ζουν στο Ιράκ, αλλά και των ίδιων των Ιρακινών;

<SPEAKER ID=104 NAME="Van den Broek">
Πρόεδρε, θα ήθελα να ευχαριστήσω όλους όσους έλαβαν τον λόγο. Ξεκινώντας, θα ήθελα να διαπιστώσω ότι θα πρέπει να αποφύγουμε τα βεβιασμένα συμπεράσματα, δεδομένου ότι η ομάδα των 5 μονίμων μελών διευκρίνισε χθες ότι ελπίζει πως η πρωτοβουλία της Ρωσίας, που υποστηρίζεται από όλους τους άλλους, θα είχε ως αποτέλεσμα να ανακαλέσει η Βαγδάτη τη θέση της και να επιτρέψει την επανάληψη των εργασιών της Unscom με την αρχική της σύνθεση. Με άλλα λόγια, πριν εφησυχάσουμε θα πρέπει βεβαίως να αναμένουμε ποια θα είναι η επίδραση της Βαγδάτης.
<P>
Κατά δεύτερον, συμφωνώ με εκείνους που δήλωσαν ότι πρόκειται κατά κύριο λόγο για μία ευθύνη που βαρύνει τα μέλη του Συμβουλίου Ασφαλείας. Αυτό είναι απόλυτα σωστό. Όταν όμως συζητάμε για θέματα τα οποία έχουν σχέση με καταστάσεις πολέμου και ειρήνης, η Επιτροπή θεωρεί αυτονόητο ότι το Κοινοβούλιο επιθυμεί να προβεί σε ορισμένες σχετικές παρατηρήσεις, χωρίς να υπαινίσσεται κατά κανένα τρόπο την ύπαρξη συγκεκριμένων αρμοδιοτήτων στον τομέα αυτόν. Ωστόσο, η Επιτροπή θα ήθελε πάρα πολύ να συμμετέχει σ' αυτή την ανταλλαγή απόψεων.
<P>
Συμφωνώ καταρχάς με την άποψη ότι το Συμβούλιο των Υπουργών, η Επιτροπή και οπωσδήποτε και το Ευρωπαϊκό Κοινοβούλιο πρέπει να συνεχίσουν να υποστηρίζουν ότι τα ψηφίσματα του Συμβουλίου Ασφαλείας πρέπει να εφαρμόζονται στο ακέραιο και ότι δεν επιτρέπεται να αποτελούν αντικείμενο διαπραγματεύσεων.
<P>
Με το μήνυμα αυτό συμφωνεί καταρχάς και η ομάδα των 5 μονίμων μελών του Συμβουλίου Ασφαλείας. Είναι αλήθεια ότι μεταξύ τους υπήρχε μια κάποια διαφωνία όσον αφορά την εκτίμηση των μέτρων που θα έπρεπε να χρησιμοποιηθούν για να υλοποιηθεί ο στόχος αυτός, θα ήθελα όμως να επαναλάβω ότι αισθάνομαι ικανοποίηση που η ομάδα των 5 ανέλαβε μια κοινή πρωτοβουλία, με αποτέλεσμα να αναμένουμε πλέον την απάντηση της Βαγδάτης. Αυτό είναι πάρα πολύ σημαντικό.
<P>
Για μας είναι πάρα πολύ δύσκολο να καταλήξουμε σε κάποιο συμπέρασμα σχετικά με τη σχέση που υπήρξε μεταξύ αυτής της διένεξης και της κατάστασης στο Ισραήλ ή, αντιστοίχως, της αμερικανικής παρέμβασης και της επιρροής που είχε αυτή στη στάση των αραβικών κρατών, τις οποίες επισκέφθηκε πρόσφατα η Madeleine Albright. Είναι βεβαίως αλήθεια ότι η κρίση στο Ιράκ ήταν ακόμη περισσότερο ανησυχητική επειδή η συνολική κατάσταση που επικρατεί στην Μέση Ανατολή χαρακτηρίζεται σήμερα από ιδιαίτερες εντάσεις, λόγω της καθήλωσης της ειρηνευτικής προσπάθειας που καταβάλλεται στην περιοχή αυτή. Οπωσδήποτε, αξίζει να αναφερθεί ότι και οι Ηνωμένες Πολιτείες της Αμερικής, ο αμερικανός πρόεδρος, η αμερικανίδα υπουργός Εξωτερικών, εκφράζουν ανοιχτά τις σοβαρές ανησυχίες που έχουν, ότι η άκαμπτη στάση που τηρεί το Ισραήλ δεν θα συμβάλει στη πρόοδο της προσπάθειας αυτής.
<P>
Θα ήθελα στη συνέχεια να αναφερθώ στο θέμα της ανθρωπιστικής βοήθειας. Η συνάδελφός μου κ. Bonino διέθεσε, μέσω του προγράμματος ECHO, άλλα 10 εκατομμύρια Ecu για την χορήγηση ανθρωπιστικής βοήθειας έως τον Αύγουστο του προσεχούς έτους. Συμφωνώ με εκείνους οι οποίοι ισχυρίζονται ότι ο κύριος υπεύθυνος για την κατάσταση έκτακτης ανάγκης που επικρατεί σε ορισμένες περιοχές είναι ο Σαντάμ Χουσεΐν, επειδή η χορήγηση ανθρωπιστικής βοήθειας εξαρτάται από τη συμμόρφωσή του προς τα ψηφίσματα του Συμβουλίου Ασφαλείας, ενώ υπάρχει ένα ιδιαίτερο ψήφισμα του Συμβουλίου Ασφαλείας το οποίο αναφέρει σαφώς ότι κάθε 6 μήνες επιτρέπεται η εξαγωγή πετρελαίου αξίας 2 δισεκατομμυρίων για την εισαγωγή τροφίμων και φαρμάκων. Με άλλα λόγια, δεν πιστεύω ότι η διεθνής κοινότητα φέρει οποιαδήποτε ευθύνη για το ενδεχόμενο της δημιουργίας καταστάσεων έκτακτης ανθρωπιστικής ανάγκης. Παρεπιμπτόντως, θα ήθελα να επισημάνω ότι η κατάσταση που επικρατεί από την άποψη αυτή στο Βόρειο Ιράκ είναι εντελώς ιδιαίτερη και ότι η Ευρωπαϊκή Ένωση προσπαθεί να ανακουφίσει τον τοπικό πληθυσμό, παρεμποδιζόμενη κατά καιρούς σημαντικά από το θέμα των Κούρδων και ιδιαιτέρως από την τουρκική ανάμειξη στα βόρεια σύνορα του Ιράκ, γεγονός το οποίο εμποδίζει και την μεταφορά βοήθειας μέσω της Τουρκίας.
<P>
Πρόεδρε, στο σημείο αυτό θα ήθελα να ολοκληρώσω, ευχαριστώντας και πάλι θερμά το Κοινοβούλιο για την ευκαιρία που μου προσέφερε να προβούμε σε ανταλλαγή απόψεων επί του θέματος αυτού.

<SPEAKER ID=105 NAME="Πρόεδρος">
Η συζήτηση έληξε.

<CHAPTER ID=7>
Συζήτηση Επικαίρων και Επειγόντων Θεμάτων
<SPEAKER ID=106 NAME="Πρόεδρος">
Η ημερήσια διάταξη προβλέπει την συζήτηση επί επειγόντων, επικαίρων και σημαντικών θεμάτων, σύμφωνα με το άρθρο 47 του Κανονισμού.

<SPEAKER ID=107 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος των βουλευτών:
<P>
Lenz και άλλων, εξ ονόματος της Ομάδας PPE, σχετικά με το μόνιμο Διεθνές Ποινικό Δικαστήριο (Β40946/97);-Pettinari και Manisco, εξ ονόματος της Ομάδας GUE, σχετικά με το μόνιμο Διεθνές Ποινικό Δικαστήριο (Β40951/97);-Dell'Alba και άλλων, εξ ονόματος της Ομάδας ARE, σχετικά με το μόνιμο Διεθνές Ποινικό Δικαστήριο (Β40960/97);-Aglietta και άλλων, εξ ονόματος της Ομάδας V, σχετικά με το μόνιμο Διεθνές Ποινικό Δικαστήριο (Β40961/97);-Cars και άλλων, εξ ονόματος της Ομάδας ELDR, σχετικά με το μόνιμο Διεθνές Ποινικό Δικαστήριο (Β40974/97);-Swoboda, εξ ονόματος της Ομάδας PSE, σχετικά με το μόνιμο Διεθνές Ποινικό Δικαστήριο για τα εγκλήματα πολέμου (Β4-0985/97).
<SPEAKER ID=108 LANGUAGE="DE" NAME="Habsburg-Lothringen">
Κύριε Πρόεδρε, κύριε Επίτροπε, θέλω κατ'αρχήν να πω ότι χαίρομαι πολύ που το σημερινό μας ψήφισμα βρίσκει την υποστήριξη έξι πολιτικών ομάδων του Κοινοβουλίου. Αυτό αποτελεί μια ένδειξη της σημασίας αυτού του βήματος για να προχωρήσουμε στην πράξη σε ένα δικαστήριο, το οποίο θα αντικαταστήσει τα προσωρινά δικαστήρια, όπως αυτό για την πρώην Γιουγκοσλαβία ή τη Ρουάντα.
<P>
Τα Ηνωμένα Έθνη αναγνώρισαν την ανάγκη για δημιουργία ενός τέτοιου δικαστηρίου, καθώς τα εγκλήματα πολέμου και οι προσωρινές ένοπλες συρράξεις δεν εμφανίζονται μόνο σε αυτές τις χώρες, αλλά υπάρχουν πολύ περισσότερες χώρες όπου θα ήταν αναγκαίο να τοποθετηθεί και να δραστηριοποιηθεί ένα τέτοιο δικαστήριο.
<P>
Συνειδητοποιήσαμε ότι κατά κάποιο τρόπο καρκινοβατούμε νομικά με τα υφιστάμενα δικαστήρια και ότι η ικανότητα δράσης αυτών των δικαστηρίων είναι σημαντικά περιορισμένη. Είναι σημαντικό επίσης που στο ψήφισμα προβάλλεται η ανάγκη να υπάρξουν επιτέλους σαφείς ορισμοί κάποιων εννοιών κυρίως στις προπαρασκευαστικές συναντήσεις για τη διάσκεψη που θα πραγματοποιηθεί στην Ιταλία υπό τη διοργάνωση των Ηνωμένων Εθνών και με σκοπό τη δημιουργία ενός Διεθνούς Ποινικού Δικαστηρίου. Τι είναι εγκληματίας πολέμου; Τι είναι η εσωτερική ένοπλη σύρραξη; Σημαντικό είναι επίσης το εν λόγω δικαστήριο - και αυτό θα πρέπει να καταστεί σαφές ήδη στις προπαρασκευαστικές συναντήσεις - να μπορεί να λειτουργεί ανεξάρτητα από τα Ηνωμένα Έθνη και το Συμβούλιο Ασφαλείας, ούτως ώστε να μην μπλοκάρονται συστηματικά τα διάφορα ζητήματα από αυτό το όργανο.
<P>
Σε αυτό το πεδίο έχουν γίνει σημαντικά πράγματα και νομίζω πως αυτό δεν αποτελεί μόνο για μένα το πρώτο βήμα προς την αντιμετώπιση συγκρούσεων στο μέλλον. Βρίσκονται ακόμα μεγάλα προβλήματα μπροστά μας, ειδικά αν αναλογιστεί κανείς ότι δεν υπάρχει ακόμα στον κόσμο ένα δίκαιο των φυλετικών ομάδων. Έχουμε εθνικό και διεθνές δίκαιο, αλλά δεν υπάρχει ένα δίκαιο που να ορίζει και να κατοχυρώνει τα δίκαια μιας φυλετικής ομάδας και να προσδιορίζει τους τρόπους διασφάλισης αυτών.
<P>
Θεωρώ τη δημιουργία ενός τέτοιου δικαστηρίου ως αφετηρία για ένα τόσο σημαίνον δίκαιο. Εάν κάνει κανείς μια ανασκόπηση των συγκρούσεων που σημειώθηκαν τα τελευταία χρόνια, θα διαπιστώσει ότι οι περισσότερες οφείλονταν σε συγκρούσεις μεταξύ διαφόρων φυλετικών ομάδων. Πιστεύω πως έτσι πραγματοποιείται ένα μεγάλο βήμα εμπρός, κι εμείς ως Ευρωπαϊκό Κοινοβούλιο θα έπρεπε να κάνουμε τα πάντα για να επιτύχει. Γνωρίζω πως η προώθηση και επιτυχία του εγχειρήματος της δημιουργίας ενός Διεθνούς Ποινικού Δικαστηρίου συνδέεται και με ορισμένες οικονομικές υποχρεώσεις.

<SPEAKER ID=109 NAME="Εφραιμίδης">
Κύριε Πρόεδρε, είμαι υπέρ και κατά του κοινού ψηφίσματος των έξη ομάδων. Υπέρ, διότι θέλει να απαντήσει στο μόνιμο αίτημα της ανθρωπότητας, να μην αποτελούν αντικείμενο αυτοδικίας τέτοιες διαφορές, εγκλήματα πολέμου, εγκλήματα κατά της ανθρωπότητας, σοβαρές παραβιάσεις του διεθνούς δικαίου, αλλά να υπάρχει μια κάποια δικαστική αρχή που να απηχεί την κοινή συνείδηση και να δικάζει τέτοιες περιπτώσεις. Μέχρι εδώ, είμαι υπέρ.
<P>
Είμαι όμως κατά επειδή ο τρόπος που σκιαγραφείται αυτό το δικαστήριο, όσον αφορά την ίδρυση και τη λειτουργία του, δεν προσδιορίζει επακριβώς ότι ο ρόλος του θα είναι αδιάβλητος. Δεύτερον, δεν προσδιορίζεται τί είναι αυτά που θα δικάζει. Τί είναι έγκλημα πολέμου; Είναι έγκλημα πολέμου, είναι έγκλημα κατά της ανθρωπότητας ο επί 30 χρόνια αποκλεισμός της Κούβας και οι θάνατοι χιλιάδων παιδιών; Είναι έγκλημα αυτό που κάνει η Τουρκία, η γενοκτονία δηλαδή σε βάρος του κουρδικού λαού; Θα δικάζει το δικαστήριο σε τέτοιες περιπτώσεις; Φοβούμαι, κύριε Πρόεδρε, από τις απόψεις αυτές, ότι αυτό το δικαστήριο, έτσι πρόχειρα υιοθετημένο και προωθημένο, θα ποινικοποιήσει τη διεθνή ζωή, θα υπονομεύσει ακόμη περισσότερο τον ήδη υπονομευμένο Οργανισμό των Ηνωμένων Εθνών, γιατί, λέει, δεν μπορεί να παρεμβαίνει ούτε το Συμβούλιο Ασφαλείας, και θα έχουμε τότε ποινικοποίηση της διεθνούς ζωής με όλες τις αρνητικές συνέπειες που αυτό μπορεί να έχει για τη συμβίωση των λαών.

<SPEAKER ID=110 LANGUAGE="FR" NAME="Dupuis">
Κύριε Πρόεδρε, κύριε Επίτροπε, επιτρέψτε μου πρώτα απ' όλα να εκφράσω τη λύπη μου για την απουσία αντιπροσώπων από τη Γερουσία μας, αφού, όπως γνωρίζουμε, τα κράτη μέλη είναι εκείνα που θα πρέπει να διεξάγουν στην πρώτη γραμμή, στα Ηνωμένα Έθνη, την τελευταία μάχη για την κατάκτηση του πρώτου αυτού στοιχείου μεταρρύθμισης των Ηνωμένων Εθνών, την πρώτη μεταρρύθμιση, πράγματι, από την ίδρυση των Ηνωμένων Εθνών, που αξίζει να φέρει το όνομα αυτό.
<P>
Ο συνάδελφος Habsburg-Lothringen ήδη υπογράμμισε ένα από τα σπουδαιότερα σημεία στα οποία θα πρέπει να επιμείνουν τα κράτη μέλη της Ευρωπαϊκής Ένωσης, καθώς και η Επιτροπή στο πλαίσιο των αρμοδιοτήτων της, με άλλα λόγια την ανεξαρτησία του Δικαστηρίου. Υπάρχει κι ένα ακόμη βασικό σημείο στο οποίο πρέπει να επιμείνουμε, είναι η οικονομική του ανεξαρτησία, και πρέπει επομένως να εξασφαλίσουμε στο Δικαστήριο, μακροπρόθεσμα κι όχι μόνο βραχυπρόθεσμα, την δυνατότητα να ενεργεί, και μάλιστα να ενεργεί σωστά.
<P>
Θα ήθελα να καθησυχάσω στη συνέχεια τον συνάδελφο Εφραιμίδη διευκρινίζοντας ότι δεν τίθεται ζήτημα να ξανανοίξουμε το θέμα προηγούμενων συγκρούσεων, όπως δηλαδή της Κούβας, ή ακόμη της Βόρειας Κορέας ή της Λαϊκής Δημοκρατίας της Κίνας. Το πρόβλημα που τίθεται αφορά τις συγκρούσεις που θα λάβουν χώρα στο μέλλον.
<P>
Θα ήθελα επίσης να καλέσω τους συναδέλφους να αρχίσουν να σκέπτονται τις μεταγενέστερες διαδικασίες που θα μπορούσαμε να αναλάβουμε, όπως την δημιουργία, με παράδειγμα το Ευρωπαϊκό Δικαστήριο των Ανθρωπίνων Δικαιωμάτων, ενός Οικουμενικού Δικαστηρίου αστικών και πολιτικών δικαιωμάτων, κατά τέτοιον τρόπο ώστε παντού σε όλο τον κόσμο ή εν πάση περιπτώσει ξεκινώντας από τα δημοκρατικά πολιτεύματα, οι πολίτες να μπορούν να προσφεύγουν κατευθείαν σε ένα ανώτερο όργανο για να διεκδικούν τα δικαιώματά τους τα οποία συχνά παραβιάζονται, και μάλιστα ακόμη και στα ίδια τα κράτη μέλη της Ευρωπαϊκής Ένωσης.

<SPEAKER ID=111 LANGUAGE="DE" NAME="Mόller">
Κύριε Πρόεδρε, όλες οι εμπειρίες μας με δικτατορίες και εμφυλίους πολέμους στην Ανατολή, τη Δύση και τον Νότο - είτε πρόκειται για την πρώην Σοβιετική Ένωση ή τη Βοσνία Ερζεγοβίνη, τη Χιλή ή την Αλγερία σήμερα - μας διδάσκουν ένα πράγμα: οι εγκληματίες πολέμου και τα εγκλήματα κατά της ανθρωπότητας πρέπει να διώκονται ποινικά. Η αμνηστία οδηγεί σε νέα εγκλήματα, ενώ η ποινική δίωξη επιδρά σε μεγάλο βαθμό αποτρεπτικά. Γι'αυτό η ομάδα μου υποστήριζε εδώ και καιρό την ίδρυση ενός Διεθνούς Ποινικού Δικαστηρίου. Θέλω να σας παραπέμψω, κύριε Επίτροπε van den Broek, ειδικά στο εδάφιο 3 του κοινού ψηφίσματός μας, που αφορά τη χρηματοδότηση. Πριν δύο χρόνια είχε μαλλιάσει η γλώσσα μου εδώ μέσα στην προσπάθεια να πείσω να διατεθούν 3 εκατομμύρια Ecu για τη χρηματοδότηση του ποινικού δικαστηρίου για τη Βοσνία και τη Ρουάντα. Φέτος διατέθηκαν με κάπως λιγότερες προσπάθειες 3 εκατομμύρια από τον προϋπολογισμό. Θα ήμουν ευγνώμων προς την Επιτροπή εάν μπορούσε στο μέλλον να αναπτύξει από κοινού μαζί μας έναν τρόπο χρηματοδότησης για τη μακροπρόθεσμη οικονομική εξασφάλιση του Διεθνούς Ποινικού Δικαστηρίου.

<SPEAKER ID=112 LANGUAGE="SV" NAME="Cars">
Κύριε Πρόεδρε, όλοι οραματιζόμαστε μια ζωή χωρίς πολέμους και άλλες συμφορές, αλλά δεν πρέπει να επαναπαυθούμε μ' αυτό. Ένα διαρκές δικαστήριο εγκληματιών πολέμου μπορεί να είναι ένα βήμα προς τον στόχο των οραματισμών μας.
<P>
Στον πόλεμο καταργούνται, για πολλούς, όλοι οι ηθικοί φραγμοί. Μπορεί να αντιλαμβάνονται ότι τότε μπορούν να διαπράττουν εγκλήματα που στην καρδιά τους γνωρίζουν ότι είναι απολύτως απαράδεκτα.
<P>
Ένα ανεξάρτητο δικαστήριο για τους εγκληματίες πολέμου προορίζεται για τους ανθρώπους που πλήττονται από την χειρότερη μοχθηρία του πολέμου, μια μοχθηρία που αποχαλινώνεται όταν καταργούνται όλοι οι φραγμοί. Τα θύματα θα πρέπει να ξέρουν ότι ακόμη και τότε υπάρχει κάπου στη γη μια αρχή που μπορεί να απονείμει δικαιοσύνη και που μπορεί, εκ των υστέρων εν πάση περιπτώσει, να δώσει ξανά στο θύμα, στον άνθρωπο που υποφέρει, την αξιοπρέπειά του και να τιμωρήσει τον ένοχο.
<P>
Γι' αυτόν που θεωρεί ότι ο πόλεμος του δίνει το διακαίωμα να τελέσει πράξεις που δεν θα έκανε αλλιώς, η επίγνωση του ότι υπάρχει ένα τέτοιο δικαστήριο μπορεί να λειτουργήσει ανασταλτικά.
<P>
Ένα διαρκές δικαστήριο για τους εγκληματίες πολέμου θα είναι οδηγός για τον σεβασμό των ανθρωπίνων δικαιωμάτων, έστω και στις πλέον σκοτεινές στιγμές της ζωής.

<SPEAKER ID=113 LANGUAGE="DE" NAME="Swoboda">
Κύριε Πρόεδρε, κύριε Επίτροπε, αξιότιμες κυρίες και κύριοι συνάδελφοι, η ιστορία αυτού του κόσμου και της Ευρώπης αυτού του αιώνα είναι μια ιστορία πολέμων, εγκλημάτων πολέμων και μόνο εν μέρει μια ιστορία τιμωρίας των εγκλημάτων πολέμου. Γι'αυτό πιστεύω πως με αυτή την πρόταση στηρίζουμε μια βασική ιδέα που είναι απόλυτα αναγκαία. Διότι δεν είναι δυνατόν να διώκεται η απλή δολοφονία - δικαίως βέβαια και έτσι πρέπει να γίνεται - ενώ οι μαζικές δολοφονίες σε μεγάλο βαθμό να μην διώκονται και πολλαπλοί μαζικοί δολοφόνοι να εξακολουθούν να κυκλοφορούν στον κόσμο ως αξιοσέβαστοι πολίτες.
<P>
Πιστεύω πως οι λίγες περιπτώσεις διεθνών δικαστηρίων που συστάθηκαν για εγκλήματα πολέμου και που συμπληρώνονται από ορισμένες ιδιωτικές πρωτοβουλίες, όπως το δικαστήριο της Στοκχόλμης κ.α., δεν μπορούν να αντεπεξέλθουν στην δραματική πραγματικότητα, με την οποία βρισκόμαστε κάθε τόσο αντιμέτωποι, δυστυχώς και στην Ευρώπη, των πολέμων και εγκλημάτων πολέμων μιας κλίμακας που αντιβαίνει πλήρως προς τις αξιώσεις του πολιτισμού μας.
<P>
Γι'αυτό είμαι σύμφωνος με την πρόταση, όπως άλλωστε και η ομάδα μου, ακόμα και αν υφίσταται μια σειρά από προβλήματα.. Όσον αφορά τον συνάδελφό μου κύριο Εφραιμίδη, δεν κατάλαβα εάν εντέλει είναι υπέρ ή κατά, γιατί όλα όσα είπε ήταν στην ουσία επιχειρήματα κατά της πρότασης. Νομίζω όμως ότι αναφέρθηκε μεταξύ των υποστηρικτών. Ας είναι όμως, μπορεί να πρόκειται απλά για μια αντίφαση. Φυσικά έχει δίκιο όταν λέει ότι θα προκύψουν ορισμένα προβλήματα.
<P>
Το διεθνές πολιτικό μας σύστημα πρέπει να αλλάξει και θα αλλάξει, εφόσον θα υπάρχει η σιγουριά των ανεξάρτητων διεθνών δικαστηρίων που είναι αναγκασμένα να διώκουν διάφορες ενέργειες, ακόμα και όταν ίσως η πολιτική συγκυρία δεν είναι ευνοϊκή. Αναμφίβολα υπάρχει κίνδυνος να παρακωλύονται πολιτικές αποφάσεις, πολιτικοί συμβιβασμοί, ακόμα και συνομολογήσεις ειρήνης όταν εκείνος που πρόκειται να συνάψει ένα σύμφωνο ειρήνης θα πρέπει να αναλογιστεί ότι θα λογοδοτήσει μετά ενώπιον ενός διεθνούς δικαστηρίου.
<P>
Θα ήθελα εδώ να αναφέρω δύο ακόμα σημεία. Πρώτον, είναι καθοριστικό το ποιος θα μπορεί να κληθεί να αναλάβει ευθύνες. Σε αυτό το θέμα η παρούσα κατάσταση δεν είναι ικανοποιητική. Οι εκτελεστές των διαταγών καλούνται μεν να αναλάβουν τις ευθύνες τους, αλλά εκείνοι που δίνουν τις διαταγές για εγκλήματα πολέμου σήμερα στις περισσότερες περιπτώσεις δεν καλούνται να λογοδοτήσουν για πολιτικούς λόγους. Αυτό δεν επιτρέπεται κατά τη γνώμη μου, γιατί το γεγονός ότι καλείται να λογοδοτήσει κάποιος που εκτελεί ένα έγκλημα χωρίς να λογοδοτεί ο αυτουργός του εγκλήματος αντιτίθεται στην αρχή του δικαίου.
<P>
Κατά δεύτερον θέλω να αναφερθώ στην υποχρέωση κατάθεσης. Δεν με βρίσκει σύμφωνο η πρόσφατη απόφαση, σύμφωνα με την οποία ένας Κροάτης υπουργός δεν είναι υποχρεωμένος καν να καταθέσει. Πιστεύω πως όταν θεμελιωθούν αυτοί οι διεθνείς κανόνες θα είναι σαφές ότι καθένας, ανεξάρτητα από το ποιος είναι, θα πρέπει να καλείται να λογοδοτήσει και καθένας, ανεξάρτητα από τη θέση του, θα πρέπει να καταθέσει υπό τον όρκο της αλήθειας ενώπιον αυτού του διεθνούς δικαστηρίου.

<SPEAKER ID=114 LANGUAGE="NL" NAME="Van Bladel">
Πρόεδρε, Επίτροπε Van Den Broek, συνάδελφοι, στα πρόθυρα της συμπλήρωσης 50 ετών από την Οικουμενική Διακύρηξη των Δικαιωμάτων του Ανθρώπου θεωρώ ότι είναι μια καλή ιδέα να ασχοληθούμε περαιτέρω με την ιδέα της ίδρυσης ενός μόνιμου διεθνούς ποινικού δικαστηρίου. Ωστόσο, θα ήθελα να μου λυθούν μερικές απορίες. Στο ψήφισμα γίνεται αναφορά στην πρόοδο που έχει σημειωθεί με τα ad hoc δικαστήρια για τη Γιουγκοσλαβία και τη Ρουάντα. Πρόεδρε, ακριβώς γι' αυτό αμφιβάλλω επειδή, εφόσον δεν υπάρχει βούληση να συλληφθούν οι πραγματικοί δολοφόνοι, οι δράσεις που αναλαμβάνονται είναι ιδιαίτερα επιλεκτικές, κάτι που δεν μπορούσε ποτέ να αποτελεί την πρόθεσή μας. Επίσης, δεν μου είναι σαφές ποια θα είναι η σχέση του ανεξάρτητου διεθνούς ποινικού δικαστηρίου με τις αποφάσεις του Συμβουλίου Ασφαλείας. Θα καταργηθεί στην περίπτωση αυτή το δικαίωμα της αρνησικυρίας; Πώς θα γίνει αυτό; Δεν γνωρίζω επίσης ποια θα είναι η ιθαγένεια και οι αρμοδιότητες των προσώπων που θα στελεχώσουν το γραφείο του δημόσιου κατήγορου. Θα εμπίπτουν όλοι οι κάτοικοι του πλανήτη στην αρμοδιότητα του δικαστηρίου αυτού; Πρόεδρε, επί του θέματος αυτού οι Αμερικανοί εξέφρασαν ήδη ορισμένες επιφυλάξεις. Δεν γνωρίζω επίσης για ποιο λόγο πρέπει να ορισθεί η Ευρωπαϊκή Ένωση ως ο σημαντικότερος χρηματοδότης, ενώ το θέμα αφορά όλα τα κράτη του πλανήτη μας. Μετά υπάρχει και το εξής ζήτημα: ποιος θα συλλαμβάνει, πού και πότε, τους δολοφόνους; Βρισκόμαστε στην αρχή μιας προσπάθειας η οποία πρέπει να εξελιχθεί περαιτέρω. Αυτό είναι θετικό. Ωστόσο, δεν θα πρέπει να επιτρέψουμε σε καμία περίπτωση να συσταθεί ένα δικαστήριο που θα προσλάβει τη μορφή ενός "δικαστηρίου των νικητών».
<P>
Τέλος, Πρόεδρε, το μόνιμο διεθνές ποινικό δικαστήριο θα μπορούσε, επιτέλους, να δικάσει τον πρώην δικτάτορα του Σουρινάμ, Bouterse, για εγκλήματα πολέμου στην περίπτωση εσωτερικών ένοπλων συγκρούσεων. Πρόεδρε, η πολιτική μου Ομάδα θα ψηφίσει εν μέρει υπέρ και εν μέρει κατά.

<SPEAKER ID=115 LANGUAGE="NL" NAME="Bertens">
Κύριε Πρόεδρε, κύριε Επίτροπε, έχω την ελπίδα ότι η διπλωματική διάσκεψη η οποία θα συγκληθεί το προσεχές έτος θα ανοίξει το δρόμο για την ίδρυση ενός μόνιμου διεθνούς ποινικού δικαστηρίου. Η εξέλιξη αυτή έχει βεβαίως ιδιαίτερη σημασία. Από τις εμπειρίες που έχουν συναχθεί με τα ad hoc δικαστήρια για τη Ρουάντα και την πρώην Γιουγκοσλαβία προκύπτει, αφενός, ότι η ύπαρξή τους είναι ιδιαίτερα σημαντική και, αφετέρου, ότι ο τρόπος λειτουργίας τους χρειάζεται να βελτιωθεί σημαντικά. Η ίδρυση ενός μόνιμου δικαστηρίου θα εξασφαλίσει τη συνέχεια και την εμπειρογνωμοσύνη η οποία απαιτείται στην περίπτωση της διεθνούς ποινικής νομοθεσίας.
<P>
Βεβαίως, πρέπει να ληφθούν ορισμένες δύσκολες αποφάσεις ενώ δεν επιτρέπεται να γίνουν εξαιρέσεις και να υπάρξουν κράτη που θα επικαλεστούν τα κυριαρχικά τους δικαιώματα. Κάτι τέτοιο θα ερχόταν σε αντίθεση με την εγκαθίδρυση μίας αμερόληπτης διεθνούς έννομης τάξης.
<P>
Εάν είναι απαραίτητο, θα πρέπει να συνεχίσουμε χωρίς τις χώρες που δεν είναι ακόμη ώριμες γι' αυτό ή που δεν θέλουν να ωριμάσουν. Πρέπει να αποφευχθούν με κάθε τρόπο οι παραχωρήσεις προς αυτούς που θέτουν εμπόδια. Διαφορετικά, όπως αποδείχθηκε στην Ρουάντα και σε ορισμένες περιπτώσεις στην Γιουγκοσλαβία, το δικαστήριο θα αποδειχθεί άχρηστο.
<P>
Είμαι βέβαιος ότι η Ευρωπαϊκή Ένωση και τα κράτη μέλη της θα καταβάλουν ενιαίες προσπάθειες για τη σύσταση ενός ισχυρού και οικονομικά και πολιτικά ανεξάρτητου μόνιμου δικαστηρίου και ότι, εάν είναι ανάγκη, θα συνεισφέρουν στην προσπάθεια αυτή. Ωστόσο, όπως ανέφερε και η κ.Van Bladel, αυτό δεν πρέπει να γίνει μόνο από την Ένωση αλλά από όλο τον κόσμο.

<SPEAKER ID=116 LANGUAGE="IT" NAME="Amadeo">
Κύριε Πρόεδρε, πόλεμοι και τοπικές συρράξεις διαταράσσουν τις διάφορες ηπείρους, χωρίς να μένει αμέτοχη ούτε η γηραιά Ευρώπη, που μέχρι χθες ήταν απλός θεατής των εγκλημάτων και των γενοκτοκιών στην πρώην Γιουγκοσλαβία, όπως επίσης στην αφρικανική ήπειρο ή στη Μέση Ανατολή, όπου αδυνατούμε να παρέμβουμε για την αποτροπή επαίσχυντων πράξεων.
<P>
Τώρα, γίνονται προσπάθειες εξυγίανσης με τη δημιουργία διεθνών δικαστηρίων, που προσπαθούν να διαδραματίσουν εκείνο τον ρόλο που υποβαθμίζεται ενώπιον εθνικών συμφερόντων ή έλλειψης σθένους των κρατών μελών και να διασφαλίσουν την πραγματική εφαρμογή της διασυνοριακής δικαιοσύνης, με τίμημα τη δυσμένεια της ίδιας της αρχής της δικαιοσύνης, ενώ αναπαύονται πια εν ειρήνη τα θύματα που θυσιάστηκαν στον βωμό της λογικής των κρατικών συμφερόντων.
<P>
Εύχομαστε η συγκρότηση αυτών των διεθνών δικαστηρίων να μην εξυπηρετήσει αποκλειστικά την αρχή της δικαιοσύνης αλλά και να συμβάλει στον τερματισμό της σημερινής κατάστασης ατιμωρησίας, με τη δημιουργία εκείνου του corpus iuris που στοχεύει όχι μόνο στην αποκάλυψη, με κάθε τρόπο και σε κάθε τόπο, των εγκληματιών πολέμου, αλλά κυρίως στην εκπόνηση ενός νομικού κώδικα και ενός διεθνούς νομικού συστήματος καθολικής ισχύος.
<P>
Δίπλα στη δημιουργία δικαστηρίων επιδιώκεται, συνεπώς, η εγκαθίδρυση συστήματος ουσιαστικής επιβολής ποινών και, περισσότερο από τον συντονισμό των εθνικών αστυνομιών, η δημιουργία διεθνούς αστυνομικού σώματος για τη διασφάλιση της καταδίωξης του εγκλήματος και της τιμωρίας των ενόχων.

<SPEAKER ID=117 NAME="Van den Broek">
Πρόεδρε, όπως αναφέρθηκε ήδη, του χρόνου θα έχουμε την 50ή επέτειο από την Ουκουμενική Διακύρηξη των Ανθρωπίνων Δικαιωμάτων, αλλά και της σύμβασης για τα κρούσματα γενοκτονίας. Πράγματι, πρίν από 50 χρόνια η Γενική Συνέλευση των Ηνωμένων Εθνών εκλήθη για πρώτη φορά από τη διεθνή νομική επιτροπή, την International Law Commission , να καταρτίσει ένα σχέδιο καταστατικού για την ίδρυση ενός διεθνούς ποινικού δικαστηρίου. Συζητάμε λοιπόν για μια πρωτοβουλία η οποία αναλήφθηκε σχεδόν πριν από 50 έτη και που υποστηρίχθηκε έντονα όλη αυτή την περίοδο εκ μέρους της Ευρωπαϊκής Ένωσης. Ελπίζουμε επίσης ότι του χρόνου η διπλωματική διάσκεψη που πρέπει να προετοιμάσει τη συμφωνία για την ίδρυση του διεθνούς δικαστηρίου, πράγματι θα συγκληθεί και ότι οι επιτροπές προετοιμασίας θα κατορθώσουν μέχρι τότε να επιλύσουν τις διαφωνίες που εξακολουθούν να υφίστανται, στις οποίες συμπεριλαμβάνονται και θέματα που αναφέρθηκαν σήμερα από διάφορους βουλευτές του Σώματος. Είναι ευνόητο ότι η Ευρωπαϊκή Επιτροπή, η οποία δεν συμμετέχει υπό την ιδιότητά της στις διαπραγματεύσεις των Ηνωμένων Εθνών, επιθυμεί να τηρήσει συγκρατημένη στάση όσον αφορά δηλώσεις σχετικά με την εμβέλεια της νομικής ισχύος των δικαστικών κανόνων οι οποίοι θα πρέπει να ισχύουν στην περίπτωση της ίδρυσης ενός παρόμοιου διεθνούς δικαστηρίου.
<P>
Ωστόσο, κατά τον ίδιο τρόπο που η Επιτροπή υποστήριξε στο παρελθόν την ίδρυση των δικαστηρίων για τη Ρουάντα και για τη Γιουγκοσλαβία, υποστηρίζουμε και τώρα με θέρμη όλες τις προσπάθειες που θα μπορούσαν να οδηγήσουν στη σύσταση αυτού του ευρύτερης εμβέλειας διεθνούς δικαστηρίου. Πρόκειται για μια παλιά φιλοδοξία πάρα πολλών χωρών καθώς και πάρα πολλών μη κυβερνητικών οργανώσεων, την οποία υποστηρίξαμε διατηρώντας το θέμα αυτό επίκαιρο. Εξακολουθούμε να είμαστε ευγνώμονες προς το Κοινοβούλιο, το οποίο ανέλαβε το 1995 την πρωτοβουλία να συμπεριλάβει στον προϋπολογισμό μια θέση ύψους 300.000 Ecu, η οποία μπορεί να χρησιμοποιηθεί για τη χορήγηση βοήθειας σε μη κυβερνητικές οργανώσεις που επιχειρούν να συμβάλουν στην προσπάθεια για την ίδρυση ενός μόνιμου διεθνούς ποινικού δικαστηρίου. Οι βοηθητικές δραστηριότητες συμβάλλουν στην διαμόρφωση μιας ευρωπαϊκής άποψης επί του θέματος αυτού και κατ' αυτόν τον τρόπο σχεδιάζονται εκστρατείες ενημέρωσης και ευαισθητοποίησης του κοινού και αναλαμβάνονται δράσεις, ενώ παράλληλα συνεχίζονται οι προσπάθειες για την ίδρυση του δικαστηρίου, οι οποίες έχουν ως στόχο τη δημιουργία μηχανισμών συνεργασίας και συντονισμού μεταξύ των ΜΚΟ, των κυβερνήσεων, των ad hoc δικαστηρίων και των υπηρεσιών των Ηνωμένων Εθνών.
<P>
Τέλος, Πρόεδρε, πιστεύω ότι το κίνητρο που μας ώθησε να υποστηρίξουμε την ίδρυση ενός διεθνούς δικαστηρίου είναι στην ουσία το ίδιο με αυτό που μας ώθησε να υποστηρίξουμε την ίδρυση των ad hoc δικαστηρίων. Δεν μπορεί να υπάρξει καλύτερη εγγύηση για την πρόληψη παρόμοιων εγκλημάτων κατά της ανθρωπότητας. Δεν υπάρχει καλύτερη μέθοδος πρόληψης από το να φροντίσουμε ώστε παρόμοια εγκλήματα να μην παραμένουν ατιμώρητα.
<P>
Πρόεδρε, όσον αφορά το θέμα της χρηματοδότησης του δικαστηρίου, θα ήθελα να σας υπενθυμίσω ότι η Επιτροπή συνέβαλε με την διάθεση πόρων από τον ευρωπαϊκό προϋπολογισμό, όχι μόνο στη δημιουργία αλλά και στη λειτουργία των ad hoc δικαστηρίων, και είμαι βέβαιος ότι το οικονομικό ζήτημα δεν επιτρέπεται να αποτελέσει εμπόδιο σε περίπτωση που υπάρχει πρόθεση να σημειωθεί πρόοδος όσον αφορά την ίδρυση αυτού του ιδιαίτερα σημαντικού διεθνούς δικαστικού οργάνου.

<SPEAKER ID=118 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 5.30 μ.μ.

<SPEAKER ID=119 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος των βουλευτών:
<P>
Bertens και άλλων, εξ ονόματος της Ομάδας ELDR, σχετικά με το Τόγκο (Β4-0937/97);-Chanterie και άλλων, εξ ονόματος της Ομάδας PPE, σχετικά με την κατάσταση στο Τόγκο (Β4-0949/97);-Pettinari, εξ ονόματος της Ομάδας GUE, σχετικά με την κατάσταση στο Τόγκο (Β4-0952/97);-Scarbonchi και άλλων, εξ ονόματος της Ομάδας ARE, σχετικά με την κατάσταση στο Τόγκο (Β4-0988/97).
<SPEAKER ID=120 LANGUAGE="FR" NAME="Andrι-Lιonard">
Κύριε Πρόεδρε, πριν μερικές μέρες, η Συνέλευση Ίσης Εκπροσώπησης ΑΚΕ/ΕΕ συνεδρίασε στη Λομέ, στο Τόγκο. Κάποια επεισόδια κηλίδωσαν την συνεδρίαση αυτή εξαιτίας της μη παραδοχής των παραβιάσεων των ανθρωπίνων δικαιωμάτων, οι οποίες όμως αποκαλύφθηκαν από την Διεθνή Αμνηστία.
<P>
Δεν θέλω να επανέλθω στα γεγονότα αυτά. Θα ήθελα όμως να δηλώσω ξεκάθαρα ότι ακόμη κι αν σημειώθηκαν πρόοδοι από μεριάς της κυβέρνησης, όπως η θέσπιση ενός συνταγματικού δικαστηρίου, ενός συμβουλίου δικαστών ή μιας εθνικής εκλογικής επιτροπής, αυτές δεν αρκούν.
<P>
Εάν το Τόγκο επιθυμεί, όπως εξάλλου κι εμείς, να κυριαρχήσει η συνεργασία, κάτι τέτοιο δεν καθίσταται εφικτό εάν δεν διεξαχθούν με κάθε διαφάνεια οι εκλογές του 1998. Όλες οι πολιτικές τάσεις, συμπεριλαμβανομένης φυσικά και της αντιπολίτευσης, θα πρέπει να δώσουν το παρόν στον δημοκρατικό διάλογο. Θα πρέπει να έχουν πρόσβαση στα μέσα ενημέρωσης, κυρίως στο ραδιόφωνο και στην τηλεόραση. Η ασφάλεια όλων πρέπει να διασφαλισθεί, η ελευθερία της έκφρασης και του συναθροίζεσθαι πρέπει να κατοχυρωθούν.
<P>
Τέλος, η κυβέρνηση πρέπει να αποδεχθεί για τις εκλογές την αποστολή διεθνών παρατηρητών και αντιπροσώπων των ανθρωπίνων δικαιωμάτων. Υπό αυτές τις προϋποθέσεις, και μόνο υπό αυτές τις προϋποθέσεις, θα μπορέσουμε να διακηρύξουμε ότι η δημοκρατία στο Τόγκο βρίσκεται στην σωστή κατεύθυνση.

<SPEAKER ID=121 LANGUAGE="DE" NAME="Schwaiger">
Κύριε Πρόεδρε, αγαπητές κυρίες και κύριοι συνάδελφοι, έχουμε την εντύπωση ότι η διαδικασία εκδημοκρατισμού στο Τόγκο έμεινε στα μισά του δρόμου. Πραγματοποιείται σύμφωνα με τη διαδικασία των δύο βημάτων προς τα εμπρός και του ενός ή ενάμισι βήματος προς τα πίσω. Με άλλα λόγια, ο πρόεδρος του Τόγκο και η κυβέρνησή του φαίνονται να παραπαίουν ως προς την κατεύθυνση όπου πρέπει να κινηθεί η χώρα, δηλαδή τον πλήρη εκδημοκρατισμό που θα ανοίξει και την πόρτα για μια ταχεία πολιτική, οικονομική και κοινωνική ανάπτυξη ολόκληρης της περιοχής αυτού του τμήματος της Δυτικής Αφρικής ή την επιστροφή σε ένα ολοκληρωτικό καθεστώς, το οποίο οδηγεί στην πολιτική απομόνωση και την εσωτερική αντιπαράθεση και κατ'επέκταση στην οικονομική και κοινωνική στασιμότητα.
<P>
Εξάλλου, ένα δημοκρατικό άνοιγμα θα ελευθερώσει τον δρόμο για τη συνεργασία με τις γειτονικές χώρες Μπένιν, Μπουρκίνα Φάσο, Γκάνα αλλά και την Ακτή Ελεφαντοστού, οι οποίες έχουν όλες κάνει μεγάλα άλματα προς το κράτος δικαίου, τον σεβασμό των ανθρωπίνων δικαιωμάτων και την εκπαίδευση μιας πλουραλιστικής κοινωνίας.
<P>
Τι πρέπει να γίνει; Τη βάση για τη συνεργασία με το Τόγκο αποτελεί το άρθρο 5 της Συνθήκης Λομέ. Ζητούμε την τήρηση των ανθρωπίνων δικαιωμάτων, τη δημοκρατία και το κράτος δικαίου. Πρέπει ξανά και ξανά να επαναλαμβάνουμε ότι η εκ νέου έναρξη της αναπτυξιακής συνεργασίας και η ενίσχυσή της είναι δυνατές μόνο εφόσον ανταποκριθεί η κυβέρνηση του Τόγκο σε αυτές τις επιταγές. Τώρα έχει κατατεθεί η έκθεση των δύο ευρωπαίων πραγματογνωμόνων σχετικά με την προετοιμασία των εκλογών. Παρακαλούμε την κυβέρνηση του Τόγκο να μελετήσει προσεκτικά αυτή την έκθεση και να λάβει υπόψη τα κύρια στοιχεία της. Είναι καιρός επιτέλους η κυβέρνηση του Τόγκο σε συνεργασία με την αντιπολίτευση να διαμορφώσει τους γενικούς όρους και τις διαδικασίες για τις επόμενες προεδρικές και κοινοβουλευτικές εκλογές με τρόπο ώστε να υπάρχει ισότητα ευκαιριών μεταξύ κυβέρνησης και αντιπολίτευσης. Πιστεύουμε επίσης ότι θα έπρεπε να υπάρχει δυνατότητα να ξεκινήσει μια διαδικασία μεσολάβησης στο πλαίσιο της ισομερούς συνέλευσης ή και της Αναπτυξιακής Επιτροπής μας, όπως συνέβη τα τελευταία δύο χρόνια με επιτυχία στο Μαλί.

<SPEAKER ID=122 LANGUAGE="FR" NAME="Hory">
Κύριε Πρόεδρε, παρεμβαίνω στη συζήτηση αυτή για να εκφράσω και την προσωπική μου κατάπληξη αλλά και της Ομάδας μου, για την εγγραφή του Τόγκο στα επείγοντα θέματα.
<P>
Πριν από τη συνεδρίαση στη Λομέ της Συνέλευσης Ίσης Εκπροσώπησης, το Κοινοβούλιό μας έστειλε στο Τόγκο αποστολή η οποία συμπέρανε ότι οι στοιχειώδεις δημοκρατικές συνθήκες για την διεξαγωγή αυτής της συνέλευσης υπήρχαν. Πήγαμε λοιπόν για μία εβδομάδα στη Λομέ. Όσον αφορά την οργάνωσή της, η Συνέλευση Ίσης Εκπροσώπησης διεξήχθη υποδειγματικά. Όσον αφορά τον δημοκρατικό τρόπο ζωής της χώρας, όλοι μας συμμετείχαμε σε μεγάλο αριθμό συζητήσεων με την κυβέρνηση και την αντιπολίτευση.
<P>
Η γενική εντύπωση που μας δόθηκε ήταν της ευνοϊκής εξέλιξης, που χαρακτηρίζεται από τον πολυκομματισμό και την ελευθερία του Τύπου, ακόμη κι αν η πρόσβαση στην τηλεόραση θα πρέπει αναμφισβήτητα να βελτιωθεί.
<P>
Συνολικά, και σας μεταφέρω την προσωπική μου εντύπωση, εάν η κατάσταση στο Τόγκο είναι εύθραυστη, αυτό μου φαίνεται ότι οφείλεται μάλλον σε κάποια βούληση αποσταθεροποίησης που προέρχεται από το εξωτερικό, παρά στην μακροβιότητα της προεδρικής εξουσίας. Πράγματι, στο τέλος των εργασιών, η Συνέλευση Ίσης Εκπροσώπησης απέρριψε ψήφισμα, που ωστόσο ήταν αρκετά λογικό, το οποίο καλούσε την κυβέρνηση του Τόγκο να ενισχύσει τα εχέγγυα για πλουραλισμό στις εκλογές του 1998.
<P>
Στο πλαίσιο αυτό, μου φαίνεται ότι το γεγονός να εγγράφεται σήμερα το θέμα αυτό, ενώ μας περιμένουν χιλιάδες άλλα επείγοντα ζητήματα, και μάλιστα πιο φλέγοντα, αποτελεί διπλή προσβολή απέναντι στους οικοδεσπότες μας στο Τόγκο, καθώς επίσης και σ' εκείνους από την Συνέλευση Ίσης Εκπροσώπησης, την οποία εδώ δείχνουμε ότι αποκηρύσσουμε. Για τον λόγο αυτόν, εγώ προσωπικά θα απόσχω από την ψηφοφορία για το συμβιβαστικό ψήφισμα.

<SPEAKER ID=123 LANGUAGE="IT" NAME="Vecchi">
Κυρία Πρόεδρε, πριν από μερικές εβδομάδες, όταν πραγματοποιήθηκε η σύνοδος της Συνέλευσης Ίσης Εκπροσώπησης ΑΚΕ-ΕΕ στο Λομέ, αντικρίσαμε κατάματα την πολιτική πραγματικότητα του Τόγκο. Όπως πολύ συχνά συμβαίνει, όταν ενημερωνόμαστε εκτενέστερα γύρω από την κατάσταση κάποιας χώρας, αντιλαμβανόμαστε καλύτερα πόσο πολύπλοκη μπορεί να είναι και πόσες δυσκολίες πρέπει να αντιμετωπιστούν για την επίλυσή της. Οι επόμενοι μήνες θα είναι καθοριστικής σημασίας για τις πιθανότητες δρομολόγησης της χώρας του Τόγκο προς τον ουσιαστικό εκδημοκρατισμό.
<P>
Στην πραγματικόητητα, πριν από αρκετό καιρό είχε ξεκινήσει η διαδικασία θεσμικών μεταρρυθμίσεων, που υλοποίηθηκε με τη διεξαγωγή των πρώτων πολυκομματικών εκλογικών αναμετρήσεων και με τη δημιουργία κάποιων σημαντικών οργανισμών παροχής συνταγματικών εγγυήσεων. Ωστόσο, φρονώ ότι διαιωνίζονται δυο βασικά προβλήματα. Το πρώτο αφορά την προσπάθεια προώθησης της διαδικασίας δημοκρατικής ανοικοδόμησης με την εμπλοκή όλων των ενδιαφερόμενων μερών και με την εκπόνηση πλαισίου κανονισμού κοινής αποδοχής. Το δεύτερο είναι η ουσιαστική υλοποίηση της εξελικτικής αυτής πορείας. Το γεγονός ότι ο Πρόεδρος Eyadema κατέχει την εξουσία εδώ και σχεδόν τριάντα χρόνια, και φαίνεται μάλιστα αποφασισμένος να τη διατηρήσει, αποτελεί φραγμός για την ολοκλήρωση της πορείας της χώρας προς τον πραγματικό εκδημοκρατισμό.
<P>
Ωστόσο, οφείλουμε να ομολογήσουμε, έστω και με κάποιες επιφυλάξεις, ότι κάτι κινήθηκε. Συνεπώς, οι ενέργειες των επόμενων μηνών θα είναι καθοριστικές τόσο στο εσωτερικό όσο και εκτός των συνόρων του Τόγκο.
<P>
Για τον λόγο αυτό, ζητάμε από τις πολιτικές δυνάμεις και τις αρχές του Τόγκο να επιδείξουν πραγματική βούληση για την παγίωση των δημοκρατικών μεταρρυθμίσεων και την οικοδόμηση κράτους δικαίου, ώστε να δημιουργηθούν οι προϋποθέσεις για τη θεμιτή διεξαγωγή πραγματικά ελεύθερων εκλογών.
<P>
Ζητάμε από την Επιτροπή την περαιτέρω εξάρτηση της εξομάλυνσης των σχέσεων με τη χώρα αυτή από την προώθηση του εκδημοκρατισμού. Από τις ευρωπαϊκές κυβερνήσεις ζητάμε συνεκτικές πρωτοβουλίες ώστε να αποφευχθεί η επανάληψη στείρων και επικίνδυνων επιλογών, που υπαγορεύονται περισσότερο από γεωπολιτικά συμφέρονται παρά από αληθινή θέληση συμπαράστασης στον λαό του Τόγκο.

<SPEAKER ID=124 NAME="Kellett-Bowman">
Κυρία Πρόεδρε, μιλάω εκ μέρους του λόρδου Plumb, ο οποίος τάσσεται σθεναρά υπέρ αυτού του ψηφίσματος. Χρειάστηκε να επιστρέψει σπίτι επειδή η γυναίκα του δεν αισθανόταν καλά. Είμαι σίγουρος ότι όλο το Σώμα εύχεται στην λαίδη Plumb ταχεία ανάρρωση.
<P>
Έχει ταξιδέψει δύο φορές στο Τόγκο: τη μία φορά ήταν επικεφαλής της αντιπροσωπείας ως αντιπρόεδρος της ΑΚΕ και τη δεύτερη για να συμμετάσχει στην ολομέλεια της Συνέλευσης Ίσης Εκπροσώπησης ΑΚΕ-ΕΕ, οπότε και συνάντησε τον Πρόεδρο, τον πρωθυπουργό και αντιπροσώπους όλων των κυριότερων κομμάτων της αντιπολίτευσης. Τονίζει ότι στο Τόγκο υπάρχει πολιτική αντιπολίτευση, που γίνεται αισθητή τόσο μέσω της κριτικής που ασκεί όσο και μέσω των ενεργειών της. Η αντιπολίτευση αυτή βρίσκεται επικεφαλής σε μερικές από τις πιο σημαντικές κοινοβουλευτικές επιτροπές. Στο Τόγκο συνάντησε ηγέτες των ΜΚΟ, δημοσιογράφους και απλούς ανθρώπους.
<P>
Έχει δημοσιευθεί μία έκθεση όσον αφορά αυτή την αποστολή, την οποία μας συστήνει να διαβάσουμε. Το Τόγκο συνέρχεται από μία δύσκολη πολιτική και οικονομική κατάσταση. Αν και είναι σαφές ότι δεν είναι όλα τέλεια σ' αυτή τη χώρα, είναι επίσης σαφές ότι έχουν διεξαχθεί εκλογές, ότι τα κόμματα της αντιπολίτευσης είναι ενεργά και συμμετέχουν με σθένος στην κοινοβουλευτική διαδικασία, καθώς επίσης ότι συχνά πωλούνται στους δρόμους ελεύθερα εφημερίδες, όπου εκφράζεται καυστική αντιπαράθεση.
<P>
Εκατόν εβδομήντα αντιπρόσωποι από 85 χώρες έχουν συζητήσει αυτό το θέμα. Τα μέλη από την Ευρώπη έχουν συμμετάσχει πλήρως στη συνέλευση. Ο λόρδος Plumb αισθάνεται ότι έχουν μείνει λίγα σημεία αυτού του ψηφίσματος για να συζητηθούν σήμερα από το Σώμα.

<SPEAKER ID=125 LANGUAGE="FR" NAME="Aldo">
Κυρία Πρόεδρε, στις 20 του περασμένου Μαρτίου, στις Βρυξέλλες, διευκρίνιζα εξ ονόματος της ομάδας μου, ότι η ιδιαιτερότητα της Σύμβασης της Λομέ οφειλόταν κυρίως στο συμβατικό πλαίσιο που αυτή προσδίδει στην εταιρική σχέση και πως η σχέση αυτή πρέπει να ξαναζωντανέψει στον τομέα του πολιτικού διαλόγου για μεγαλύτερη αποτελεσματικότητα της δράσης μας.
<P>
Ανέφερα επίσης την ομόφωνη διαπίστωση της αποτυχίας αυτού του διαλόγου μεταξύ της Ευρωπαϊκής Ένωσης και των χωρών ΑΚΕ, παρ' όλο που τα αντίστοιχα μέσα υπάρχουν με το παραπάνω. Πράγματι, ήθελα να διευκρινίσω ότι η ομάδα των χωρών ΑΚΕ δεν είναι σήμερα ουσιαστικός εταίρος πολιτικού διαλόγου για την Ευρώπη, ενός διαλόγου που υπολείπεται σε περιεχόμενο και διαφάνεια.
<P>
Ο διάλογος που ξεκίνησε με το Πράσινο Βιβλίο φανερώνει ότι η συνεργασία μας με τις χώρες ΑΚΕ πάσχει από έλλειψη νομιμότητας στο εσωτερικό αλλά και έξω από την Ευρωπαϊκή Ένωση, έλλειψη ιδιαιτερότητας αφού οι εμπορικές προτιμήσεις υφίστανται διαρκή διάβρωση, καθώς επίσης και ότι οι χώρες ΑΚΕ έχασαν τη θέση προτεραιότητας που είχαν στο πλαίσιο των δράσεών μας.
<P>
Απέναντι στην διογκούμενη ανησυχία των χωρών ΑΚΕ όσον αφορά τη θέση που θα τους κρατήσουμε στην πολιτική συνεργασίας μας με τις λιγότερο ανεπτυγμένες χώρες, το πολιτικό αυτό πραξικόπημα στο Τόγκο, θα συμφωνήσετε, δεν έχει σκοπό να αποκαταστήσει την εμπιστοσύνη στους εταίρους μας, αλλά δημιουργεί βαθιά δυσφορία όσον αφορά τη γνώμη που έχουμε σχηματίσει για τους πληθυσμούς απέναντι στους οποίους έχουμε ιστορικό χρέος.
<P>
Η Ομάδα ΕΕυρ πάντοτε πίστευε ότι η οικονομική ενίσχυση της ανάπτυξης εξαρτάται από τον σεβασμό των ανθρωπίνων δικαιωμάτων και της δημοκρατίας, εκφράζει όμως τη λύπη της που ορισμένες πολιτικές ομάδες ζητούν από το Κοινοβούλιό μας να αμφισβητήσει το αποτέλεσμα μιας ψηφοφορίας στην οποία όλοι συμμετείχαμε.
<P>
Αυτή η πρόταση ψηφίσματος, που μας υπεβλήθη, πράγματι, στις 30 Οκτωβρίου στη Λομέ, σύμφωνα με τον εσωτερικό κανονισμό της Συνέλευσης Ίσης Εκπροσώπησης, και κατόπιν χωριστής ψηφοφορίας και με μυστικά ψηφοδέλτια, απερρίφθη από την Συνέλευση Ίσης Εκπροσώπησης. Η αμφισβήτηση του αποτελέσματος μεταξύ μας, ενώ απουσιάζουν οι χώρες ΑΚΕ, αποτελεί παραβίαση του εσωτερικού κανονισμού της Συνέλευσης Ίσης Εκπροσώπησης, τον οποίο εμείς οι ίδιοι εισαγάγαμε, και πηγάζει από έλλειψη εκτίμησης προς τους φίλους μας των χωρών ΑΚΕ τους οποίους η Ομάδα ΕΕυρ δεν υποστηρίζει διόλου.
<P>
Υπό αυτές τις συνθήκες, κυρία Πρόεδρε, η Ομάδα μου δεν θα ενθαρρύνει μια τέτοια συμπεριφορά και θα το κάνει γνωστό στο σύνολο των εταίρων μας των χωρών ΑΚΕ.

<SPEAKER ID=126 LANGUAGE="NL" NAME="Bertens">
Κυρία Πρόεδρε, για να λέμε τα πράγματα όπως έχουν, το Τόγκο δεν είναι η σημερινή Γουϊνέα, ούτε το Σουδάν, ούτε η Σομαλία, γι' αυτό και είναι σημαντικό να προσφέρουμε βοήθεια στην χώρα αυτή. Κατά τη Συνέλευση Ίσης Εκπροσώπησης ΑΚΕ-ΕΕ, είχα τη δυνατότητα, ως επικεφαλής της ανιπροσωπείας της Ομάδας των Φιλελευθέρων, να συζητήσω ιδιαιτέρως με τον Πρόεδρο και τέσσερις εκ των υπουργών της χώρας αυτής. Από τις αντιδράσεις που λάβαμε σε ερωτήσεις που αφορούσαν έκθεση της ΔιεθνούςΑαμνηστείας, μου δημιουργήθηκε η εντύπωση ότι οι αναμενόμενες ελεύθερες εκλογές δεν είναι και τόσο ελεύθερες. Δεν ασκήσαμε κριτική, απλώς υποβάλαμε κάποιες ερωτήσεις.
<P>
Η κυβέρνηση του Τόγκο έχει επίγνωση της κατάστασης, γνωρίζει ότι το άρθρο 5 της Σύμβασης της Λομέ αποτελεί τμήμα της ανασταλτικής πολιτικής της Ευρώπης, παρ' όλα αυτά άφησαν να φανεί σαφώς ότι δεν ενδιαφέρονται ιδιαιτέρως για την κατάσταση.
<P>
Συνεπώς, πρέπει να παρακολουθήσουμε κατά πόδας τις εξελίξεις και θα ήθελα, για τον λόγο αυτό, να ρωτήσω τον επίτροπο εάν έχει πραγματοποιηθεί μελέτη εμπειρογνωμόνων κατ' εντολήν της Επιτροπής και, εάν ναι, θα ήθελα πάρα πολύ να δημοσιευθούν τα πορίσματα το συντομότερο δυνατόν, ακόμη και αν το μόνο που μπορούμε να κάνουμε είναι να βοηθήσουμε την κυβέρνηση του Τόγκο, να τη βοηθήσουμε πραγματικά να αποδείξει ότι το Τόγκο μπορεί να μετατραπεί σε μια δημοκρατική χώρα όπου διεξάγονται ελεύθερες εκλογές.

<SPEAKER ID=127 LANGUAGE="SV" NAME="Schφrling">
Κυρία Πρόεδρε, αγαπητοί κύριοι συνάδελφοι, θέλω να εξηγήσω γιατί δεν υπέγραψε η Ομάδα μου αυτό το ψήφισμα για το Togo. Δεν είναι το ότι δεν συμφωνούμε με το κείμενο του ψηφίσματος. Διότι συμφωνούμε&#x02D9; συμφωνούμε με όλα όσα γράφονται εκεί. Είναι, αντίθετα, η ίδια η επεξεργασία, δηλαδή ποιος είναι ο πολιτικός χειρισμός του θέματος, αυτό για το οποίο είμαστε πολύ επιφυλακτικοί.
<P>
Πριν από μερικές μόνον εβδομάδες απορρίφθηκε ομόφωνα ένα, σε γενικές γραμμές ίδιου περιεχομένου, ψήφισμα από μία αντιπροσωπεία των χωρών ΑΚΕ στη Λομέ του Τόγκο. Η υπερψήφιση τώρα ενός ψηφίσματος που έχει το ίδιο περίπου περιεχόμενο θα έστελνε ένα μήνυμα έλλειψης αξιοπιστίας προς τις χώρες ΑΚΕ και την αντιπροσωπεία των χωρών ΑΚΕ. Δεν θα ήταν γόνιμο για την συνεχιζόμενη συνεργασία, που βρίσκεται σε μια πολύ λεπτή φάση.
<P>
Ήμουν παρούσα στη Λομέ και γνωρίζω ότι καταψηφίστηκαν πολλά ψηφίσματα, μεταξύ άλλων ένα ψήφισμα για την Νιγηρία, όπου μπορεί βέβαια να πει κανείς ότι η κατάσταση των ανθρωπίνων δικαιωμάτων και των δημοκρατικών αρχών είναι πολύ σοβαρότερη απ' ότι είναι στο Τόγκο. Θεωρούμε ότι θα ήταν υπερβολικά ταπεινωτικό για την αντιπροσωπεία των χωρών ΑΚΕ αν ακριβώς τώρα εγκρίναμε αυτό το ψήφισμα.

<SPEAKER ID=128 LANGUAGE="FR" NAME="Souchet">
Κυρία Πρόεδρε, το ψήφισμα για το Τόγκο είναι αντιπροσωπευτικό παράδειγμα ψευδούς επείγουσας ανάγκης. Ποια είναι, λοιπόν, στην προκειμένη περίπτωση, τα γεγονότα που δικαιολογούν το επείγον; Μα φυσικά κανένα. Το ψήφισμα επομένως αυτό είναι απολύτως άχρηστο και άτοπο.
<P>
Γιατί τελικά να επανέλθουμε στο Τόγκο μόλις τρεις εβδομάδες αφότου το Κοινοβούλιό μας απεφάνθη για το ζήτημα αυτό, στο πλαίσιο πρώτα απ' όλα της εξεταστικής αποστολής, και κατόπιν στο πλαίσιο της Συνέλευσης Ίσης Εκπροσώπησης Ευρωπαϊκής Ένωσης - κρατών ΑΚΕ; Αυτή η τελευταία, κατόπιν μιας εξαιρετικά μακράς, ειλικρινούς και ανοιχτής συζήτησης, δεν έκρινε σωστό να εγκρίνει ψήφισμα για το Τόγκο, θεωρώντας ότι δεν θα συνέβαλλε στη διευκόλυνση της τρέχουσας δημοκρατικής διαδικασίας.
<P>
Μήπως θα επιθυμούσαμε στο Στρασβούργο να αμφισβητήσουμε όλες τις αποφάσεις που ελήφθησαν από την κοινή μας Συνέλευση στη Λομέ; Δεν θα επρόκειτο για απόπειρα αντεκδίκησης εκ μέρους εκείνων που απέτυχαν στο σχέδιό τους να εμποδίσουν τη σύνοδο της Συνέλευσης Ίσης Εκπροσώπησης στο Τόγκο, επί τη βάσει, επιπλέον, μη επιβεβαιωμένων πληροφοριών και οι οποίες γρήγορα αποδείχθηκαν λανθασμένες, εφόσον βρισκόμασταν ενώπιον των εργασιών;
<P>
Το Τόγκο προχωράει, με σταθερό ρυθμό και επιμονή, στο δρόμο προς την δημοκρατία και τη δημοκρατική κουλτούρα, όμως η διαδικασία αυτή είναι εύθραυστη και ο δικός μας ρόλος δεν συνίσταται στο να την αποδυναμώνουμε κάνοντας ανεύθυνες δηλώσεις. Γιατί επομένως να εννοούμε να δείχνουμε με το δάχτυλο το Τόγκο και να υποψιαζόμαστε την εν εξελίξει δημοκρατική διαδικασία, αντί να βοηθάμε τη χώρα αυτή που επιζητά την συνδρομή της Ευρωπαϊκής Ένωσης για την υλοποίηση της εν λόγω διαδικασίας; Λες και η Αφρική δεν προσφέρει κι άλλες αφορμές ανησυχίας, πολύ σοβαρότερες, και οι οποίες παραδόξως δεν εμφαίνονται στη συζήτηση κατεπείγοντος! Το ζήτημα των σφαγών στη Δημοκρατία του Κονγκό δεν θα έπρεπε να αποτελεί επείγον ζήτημα, μετά την πρόσφατη άρνηση των αρχών της Κινσάσα να επιτρέψουν τις έρευνες των Ηνωμένων Εθνών; Το ζήτημα της ισλαμικής τρομοκρατίας δεν θα έπρεπε να είχε τεθεί την επαύριο της απεχθούς σφαγής στο Λούξορ; Οι πρόσφατες φασαρίες στο Νότιο Σουδάν δεν θα έπρεπε να αποτελούν αντικείμενο μέριμνας από μέρους μας;
<P>
Κατηγορηματικά, όχι: το Τόγκο δεν έχει θέση στη συζήτησή μας. Ο μόνος πραγματικός κίνδυνος που απειλεί τη χώρα αυτή είναι οι πειρασμοί αποσταθεροποίησης από το εξωτερικό και που δεν αναφέρονται στο συγκεκριμένο ψήφισμα. Κατά συνέπεια, θα ψηφίσουμε κατά του προταθέντος κειμένου.
<P>
(Χειροκροτήματα)

<SPEAKER ID=129 LANGUAGE="IT" NAME="Amadeo">
Κυρία Πρόεδρε, η θεωρία της ηγεμονίας, που είχε διαδοθεί στην Ασία στη διάρκεια της δεκαετίας του «60, επαναλαμβάνεται τώρα στην Κεντρική Αφρική. Δεν πρόκειται πια για τη μαρξιστική λογική που εισχωρούσε στις χώρες και προκαλούσε την αποσταθεροποίησή τους και τη διαδοχική πτώση τους, αλλά για μια σταδιακή και όχι τόσο βραδύρρυθμη αποσταθεροποίηση ολόκληρης της ηπείρου.
<P>
Μετά από τη Ρουάντα, το Μπουρούντι, το Κογκό και το Ζαΐρ, σήμερα η κρίση ξέσπασε στο Τόγκο. Παρά ταύτα, η εν λόγω περιοχή της Κεντρικής Αφρικής εξελισσόταν, τουλάχιστον φαινομενικά, στην κατεύθυνση του ουσιαστικού εκδημοκρατισμού και στον οικονομικό τομέα, χάρη στη συγκράτηση των τιμών των πρώτων υλών.
<P>
Η ίδια η γεωπολιτική κατάσταση της μαύρης Αφρικής έδειχνε να προσθέτει έναν τόνο ακόμη μεγαλύτερης αισιοδοξίας στα στοιχεία αυτά, λόγω της πρόσφατης απαγκίστρωσης από τους αναχρονισμούς του απαρτχάιντ και της ταυτόχρονης συμβολής της στην παγίωση, στη Νότια Αφρική, της συνειδητοποίησης αυτόχθονης πλειοψηφίας, με τάση στήριξης, ενθάρρυνσης και βοήθειας στις μικρότερες χώρες.
<P>
Παρ' όλα αυτά, η περιοχή καταλαμβάνεται από επίμονη και σταδιακή τάση αποσταθεροποίησης εξαιτίας κυρίως του ρόλου των πρώην ευρωπαϊκών αποικιακών δυνάμεων, που σήμερα αμφιταλατεύονται ανάμεσα στις φροντίδες εσωτερικής πολιτικής και στη συνέχιση της άσκησης του παλαιού ρόλου του θεού προστάτη. Η προάσπιση των ανθρωπίνων δικαιωμάτων, η ανάπτυξη του πληθυσμού και η προστασία των περιοχών που απειλούνται από την κρίση ωθούν, συνεπώς, στον αναπροσδιορισμό ολόκληρης της ευρωπαϊκής πολιτικής στην ήπειρο εκείνη.

<SPEAKER ID=130 NAME="Van den Broek">
Κυρία Πρόεδρε, η διεξαγωγή δίκαιων και ελεύθερων εκλογών στο Τόγκο αποτελεί έναν παράγοντα που θα αποβεί σημαντικός για την μελλοντική εξέλιξη της χώρας. Η Επιτροπή δήλωσε ότι είναι διατεθειμένη να χορηγήσει τεχνική και χρηματοδοτική βοήθεια για την προετοιμασία και για τη συνέχεια των εκλογών αυτών στο Τόγκο. Ωστόσο, η Επιτροπή επιθυμεί να συμβάλει μόνον εφόσον η κυβέρνηση του Τόγκο τηρήσει τις υποσχέσεις που έδωσε όσον αφορά την εξασφάλιση της διαφάνειας και της ασφάλειας της εκλογικής διαδικασίας. Παράλληλα δε, θα πρέπει να αποδείξει ότι όλες οι πολιτικές παρατάξεις έχουν την δυνατότητα να συμμετάσχουν στην διαδικασία αυτή κάτω από συνθήκες οι οποίες επιτρέπουν την ελεύθερη πρόσβαση στα μέσα μαζικής ενημέρωσης και την ασφαλή διακίνηση στο εσωτερικό της χώρας.
<P>
Σύμφωνα με την Επιτροπή, όλα αυτά σημαίνουν ότι πρέπει να ιδρυθεί αμέσως μια τεχνική εκλογική επιτροπή, στην οποία πρέπει να υπάρχει ίση εκπροσώπηση της κυβερνητικής πλειοψηφίας και της αντιπολίτευσης. Η επιτροπή αυτή πρέπει να επιβλέπει και να ελέγχει όλες τις δραστηριότητες που εκτελούνται στα πλαίσια της εκλογικής διαδικασίας και να διαθέτει ιδιαιτέρως αρμοδιότητες στον τομέα της ασφάλειας, κυρίως των υποψηφίων, καθώς και για την άσκηση ελέγχου όσον αφορά την πρόσβαση στα μέσα ενημέρωσης.
<P>
Ο κ. Bertens υπέβαλε ένα ερώτημα σχετικά με την έκθεση εμπειρογνωμόνων που καταρτίστηκε. Στην έκθεση αυτή αναφέρεται με ποιο τρόπο πιστεύουν οι εμπειρογνώμονες ότι θα πρέπει να διαμορφωθεί η εκλογική διαδικασία, εφόσον υπάρχει πραγματικά πρόθεση να είναι ανοιχτή και δίκαιη. Οι εμπειρογνώμονες υπεισέρχονται, επίσης, σε ορισμένες ειδικές ανάγκες που έχουν τεχνικό και υλικό χαρακτήρα. Όμως η Επιτροπή πιστεύει ότι η πρωτοβουλία για την δημοσιοποίηση της έκθεσης αυτής πρέπει να αναληφθεί από την κυβέρνηση του Τόγκο. Για το λόγο αυτό, συνέστησε στην κυβέρνηση της χώρας αυτής να υποβάλει την έκθεση στην Εθνοσυνέλευση του Τόγκο. Ελπίζει δε ότι η σύστασή της θα εισακουστεί.
<P>
Η διαβίβαση της έκθεσης θα προωθήσει περαιτέρω τη συμφωνία απόψεων μεταξύ των πολιτικών δυνάμεων και θα συμβάλει στην διαφάνεια της προετοιμασίας της εκλογικής διαδικασίας. Η Επιτροπή θα ενημερώσει τη κυβέρνηση του Τόγκο για την έκκληση του Ευρωπαϊκού Κοινοβουλίου να δημοσιευθεί η έκθεση αυτή.

<SPEAKER ID=131 NAME="Πρόεδρος">
Σας ευχαριστώ, κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=132 NAME="Πρόεδρος">
Μετά την ημερήσια διάταξη θα ακολουθήσει κοινή συζήτηση για τις ακόλουθες προτάσεις ψηφισμάτων:
<P>
(B4-0954/97) των βουλευτών Pailler, Sierra Gonzαlez, Sornosa Martνnez, Ojala και Παπακυριαζή εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών σχετικά με τον σεβασμό των δικαιωμάτων του παιδιού.-(B4-0968/97) των βουλευτών Pasty, Azzolini, Baldi, Todini, Caccavale, Hermange, Δασκαλάκη και Andrews εξ ονόματος της Ένωσης για την Ευρώπη σχετικά με τη διασφάλιση των δικαιωμάτων των παιδιών.-(B4-0977/97) του βουλευτή Monfils εξ ονόματος του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών σχετικά με την προστασία των δικαιωμάτων του παιδιού.-(B4-0980/97) των βουλευτών Frutos Gama και Garcνa Arias εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με τον σεβασμό των δικαιωμάτων του παιδιού.-(B4-0990/97) των βουλευτών Leperre-Verrier εξ ονόματος της Ευρωπαϊκής Ριζοσπαστικής Συμμαχίας σχετικά με τον σεβασμό των δικαιωμάτων του παιδιού.-(B4-0947/97) των βουλευτών Habsburg-Lothringen, Rόbig, Perry, Maij-Weggen και Oomen-Ruijten εξ ονόματος της Ομάδας του Ευρωπαϊκού Λαϊκού Κόμματος σχετικά με τον απειλούμενο οικονομικά τύπο στη Σλοβακία.-(B4-0976/97) των βουλευτών Bertens, Thors και Frischenschlager εξ ονόματος του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών σχετικά με την προτεινόμενη αύξηση του φόρου σε έντυπα προϊόντα στη Σλοβακία.-(B4-0992/97) των βουλευτών Schroedter και Van Dijk εξ ονόματος της Ομάδας των Πρασίνων σχετικά με την αύξηση του φόρου προστιθέμενης αξίας σε δημοσιεύσεις στη Σλοβακία.-(B4-0966/97) του βουλευτή Telkδmper εξ ονόματος της Ομάδας των Πρασίνων σχετικά με τη συνέχιση της γεωργικής μεταρρύθμισης στις Φιλιππίνες.-(B4-0982/97) του βουλευτή d'Ancona της Ομάδας του Ευρωπαϊκού Σοσιαλιστικού Κόμματος σχετικά με τη σημασία της συνέχισης της γεωργικής μεταρρύθμισης στις Φιλιππίνες.-(B4-0936/97) του βουλευτή Bertens εξ ονόματος του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών σχετικά με τις συλλήψεις χωρίς δικαστικές διαδικασίες στη Μαλαισία.-(B4-0967/97) του βουλευτή Telkδmper εξ ονόματος της Ομάδας των Πρασίνων σχετικά με τις συλλήψεις χωρίς δικαστικές διαδικασίες στη Μαλαισία.-(B4-0962/97) του βουλευτή Telkδmper εξ ονόματος της Ομάδας των Πρασίνων σχετικά με την κατάσταση στο Chittagong Hill Tracts (CHT).-(B4-0989/97) του βουλευτή Dupuis εξ ονόματος της Ευρωπαϊκής Ριζοσπαστικής Συμμαχίας σχετικά με την κατάσταση στο Chittagong Hill Tracts (CHT).-(B4-0950/97) των βουλευτών Manisco, Bertinotti, Vinci, Schulz, Barzanti, Αλαβάνου, Pailler, Ghilardotti, Telkδmper, Ainardi, Imbeni, Eφραιμίδη, Ribeiro, Baldarelli, Carnero Gonzαlez, Bontempi, Eriksson, Cohn-Bendit, Castellina, Bianco, La Malfa, Θεωνά, Speciale, Caligaris, Tamino, Marset Campos, Ferri, Novo, Puerta, Carniti, Garcνa Arias, McNally, Iversen, Svensson, Ojala, Graziani, Coates, Barσn Crespo, Dell'Alba, Scapagnini και Weber σχετικά με την υπόθεση της Silvia Baraldini στις ΗΠΑ.Σεβασμός των δικαιωμάτων του παιδιού

<SPEAKER ID=133 LANGUAGE="FR" NAME="Monfils">
Κύριε Πρόεδρε, το ψήφισμα το οποίο συζητάμε είναι ανεδαφικό. Μας δεσμεύει να γιορτάσουμε την ημέρα του παιδιού στις 20 Νοεμβρίου και να καταπολεμήσουμε την κακομεταχείριση, κι όμως, το συμβιβαστικό ψήφισμα εξαλείφει από το κείμενο αυτό τα τρία κομμάτια του ψηφίσματος που είχα καταθέσει εξ ονόματος της ομάδας ΦΙΛ, σχετικά με τα σοβαρά περιστατικά παιδεραστίας που εκδηλώθηκαν στο νηπιαγωγείο Clovis, που ανήκει στην αρμοδιότητα της Ευρωπαϊκής Ένωσης.
<P>
Εδώ και μήνες επικρατεί συνωμοτική σιωπή. Οι γονείς παραμένουν στην άγνοια περί του τι συμβαίνει και μάλιστα καλούνται από την διοίκηση να μην ανοίξουν το στόμα τους. Όταν δε απευθύνονται σε υπηρεσίες εκτός Ένωσης, επικρίνονται. Τα παιδιά που έχουν πέσει θύματα κακοποίησης δεν λαμβάνονται υπόψη.
<P>
Πού είναι επομένως η διαφάνεια των ευρωπαϊκών θεσμικών οργάνων; Η Επιτροπή -λυπάμαι που αναγκάζομαι να το αναφέρω- επιθυμεί καταφανώς την αποσιώπηση του θέματος. Απαράδεκτο! Στις εκθέσεις που ψηφίστηκαν πρόσφατα, καταδικάζουμε όλους τους υπαίτιους: τους παιδεραστές, τους κατόχους πορνογραφικού υλικού, τον Melchior Wathelet, κι εμείς δεν είμαστε σε θέση να εφαρμόσουμε τα ψηφίσματα αυτά στα νηπιαγωγεία μας.
<P>
Το λέω ξεκάθαρα, ο αρμόδιος επίτροπος -όχι βέβαια ο κ. Van den Broek- ο αρμόδιος επίτροπος θα πρέπει να δώσει εξηγήσεις, θέλοντας και μη, είτε δηλαδή με δική του πρωτοβουλία ενώπιον των βουλευτών, είτε και ενώπιον εξεταστικής επιτροπής του Κοινοβουλίου στην οποία θα υποβάλουμε το κείμενο. Ειδ' άλλως, ο Τύπος θα αναλάβει να διαλευκάνει το θέμα. Ήδη άλλωστε έχει ξεκινήσει. Δεν παίζουμε, όπως κάνει εδώ και καιρό η Επιτροπή, με την αγωνία των γονιών και τους κινδύνους για τη σωματική και πνευματική υγεία των παιδιών.

<SPEAKER ID=134 NAME="Καραμάνου">
Κυρία Πρόεδρε, κατά τη σημερινή όγδοη επέτειο της υπογραφής της Σύμβασης του ΟΗΕ για τα Δικαιώματα των Παιδιών, είναι επίκαιρο να πάρει θέση το Ευρωπαϊκό Κοινοβούλιο, ακόμη μια φορά, απέναντι σε μια κατάσταση που τείνει να λάβει διαστάσεις λαίλαπας που θα σαρώσει κάθε έννοια ανθρώπινης αξιοπρέπειας.
<P>
Τα στοιχεία της Διεθνούς Αμνηστίας και της UNICEF είναι συγκλονιστικά και καταγράφουν μια θλιβερή πραγματικότητα που δεν μπορεί να αφήνει κανέναν μας να κοιμάται ήσυχος. Δώδεκα εκατομμύρια παιδιά πεθαίνουν κάθε χρόνο από αιτίες που θα μπορούσαν να έχουν προβλεφθεί ή από υποσιτισμό. 250 εκατομμύρια παιδιά ηλικίας πέντε έως δεκατεσσάρων ετών στο Πακιστάν, στην Ταϊλάνδη, στην Ινδία, στην Βραζιλία και αλλού γίνονται αντικείμενα στυγνής εκμετάλλευσης, υπό συνθήκες εργασίας τελείως ανάρμοστες και αναντίστοιχες με τις σωματικές και ψυχικές τους αντοχές. Σε πολλές χώρες, δίπλα στην ακμάζουσα αγορά της παιδικής εργασίας λειτουργεί ένα εξ ίσου ανθηρό εμπόριο παιδικών κορμιών. Και ενώ αυτά συμβαίνουν στον υπό ανάπτυξη κόσμο, στην υποτιθέμενα πολιτισμένη Δύση η σεξουαλική εκμετάλλευση παιδιών προσλαμβάνει ολοένα και μεγαλύτερες διαστάσεις, μέσω διεθνών και πολυεθνικών δικτύων. Οργανωτές ταξιδιών και αεροπορικές εταιρίες διαφημίζουν απροκάλυπτα τον σεξοτουρισμό. Η μάστιγα της παιδεραστίας και της παιδικής πορνείας, ως σύγχρονη Λερναία 'Υδρα, απλώνει παντού τα πλοκάμια της, καθώς ο αριθμός των πελατών αυξάνει συνεχώς. Για να αντιμετωπισθεί η κατάσταση αυτή πρέπει να σπάσει ο νόμος της σιωπής, αλλά, κυρίως, χρειάζεται να θεσπισθούν αυστηρές διατάξεις για την ποινική δίωξη των ταξιδιωτικών πρακτόρων, των αεροπορικών εταιριών, των εμπόρων του σεξ, καθώς και των χρηστών αυτού του είδους των υπηρεσιών.
<P>
Το Ευρωπαϊκό Κοινοβούλιο σήμερα στέλνει μήνυμα εγρήγορσης και κινητοποίησης για την εξάλειψη αυτού του σύγχρονου αίσχους. Το Ευρωπαϊκό Κοινοβούλιο, η Ευρωπαϊκή Επιτροπή, το Συμβούλιο, οι κυβερνήσεις και τα κοινοβούλια των κρατών μελών, οι διεθνείς οργανισμοί και οι μη κυβερνητικές οργανώσεις οφείλουν να αξιοποιήσουν τις όποιες εξουσίες διαθέτουν για την διαφύλαξη των δικαιωμάτων των παιδιών και την προστασία των ανθρώπινων αξιών και της ανθρώπινης αξιοπρέπειας.

<SPEAKER ID=135 LANGUAGE="FR" NAME="Leperre-Verrier">
Κύριε Πρόεδρε, στη σημερινή ημέρα που είναι αφιερωμένη στα δικαιώματα του παιδιού, για μια ακόμη φορά οφείλουμε να κάνουμε την τρομερή διαπίστωση των βιαιοτήτων με θύματα παιδιά.
<P>
Διακόσια πενήντα εκατομμύρια παιδιά δουλεύουν, χιλιάδες παιδάκια γίνονται αντικείμενο εκμετάλλευσης, παιδιά που τρομοκρατούνται από τον πόλεμο, όταν δεν επιστρατεύονται αναγκαστικά, στα οποία πρέπει να προσθέσουμε τα παιδιά εκείνα που, στο δυτικό κόσμο, υφίστανται τις χειρότερες κακοποιήσεις.
<P>
Ο απολογισμός των διασκέψεων της Στοκχόλμης και του Όσλο για την κατάσταση και τις διαστάσεις που έχει πάρει η κατάσταση και για τις εξελίξεις της ήταν ανησυχητικός. Εκτός όμως από την σκληρή και ομόφωνη καταδίκη, η ημέρα αυτή θα πρέπει ταυτόχρονα να μας προβληματίσει.
<P>
Σε επίπεδο θεσμικών οργάνων, πρώτα απ' όλα, τι να σκεφτεί κανείς για τα κράτη που ξέχασαν να επικυρώσουν την σύμβαση των δικαιωμάτων του παιδιού του ΟΗΕ, που ψηφίστηκε εντούτοις εδώ και επτά χρόνια; Μάλιστα, μερικές φορές τα ίδια αυτά κράτη δεν εξασφαλίζουν στα προσφυγόπουλα την ασφάλεια και την προστασία που επιβάλλονται. Από την άποψη αυτή, πρέπει και πάλι να εκφράσουμε τη λύπη μας για το ότι η Ευρωπαϊκή Ένωση δεν έχει ποτέ ενσωματώσει στις συνθήκες της το θέμα των δικαιωμάτων του παιδιού.
<P>
Κατά δεύτερον, θα πρέπει επίσης να αναρωτηθούμε για τη θέση στην οποία τοποθετούμε τα παιδιά στους κόλπους της κοινωνίας μας. Οι δρόμοι της δημοκρατίας και της ανάπτυξης θα έπρεπε να οδηγούν στην περισσότερη εκπαίδευση και στην παράταση της διάρκειας της φοίτησης. Όμως το αντίθετο συμβαίνει: σε όλα τα μέρη του κόσμου, τα παιδιά γυρνούν στους δρόμους, εξαναγκάζονται να δουλέψουν εάν δεν γίνονται αντικείμενα σεξουαλικής εκμετάλλευσης. Κατά τον ίδιο τρόπο, ενώ έχουν σημειωθεί πρόοδοι στην ψυχολογία του παιδιού, που μας έχουν διαφωτίσει σχετικά με τις συναισθηματικές και πνευματικές τους ανάγκες, δεν μπορούμε να αποδεχθούμε το γεγονός ότι ο αριθμός των παιδιών που κακοποιούνται, κυρίως μέσα στην ίδια τους την οικογένεια, αυξάνεται ολοένα και περισσότερο. Επιπλέον, σήμερα το παιδί έχει γίνει στόχος, προνομιούχος στόχος των εμπόρων. Κρατείται ως όμηρος για να προωθήσει την πώληση προϊόντων που προορίζονται για εκείνο, φυσικά, αλλά και για οποιαδήποτε άλλη πώληση. Μπήκαμε στην εποχή του παιδιού-αντικειμένου.
<P>
Τι θα πρέπει λοιπόν να γίνει ώστε να αντιμετωπίσει η κοινωνία μας το παιδί ως μια ολοκληρωμένη οντότητα, στην οποία οφείλουμε να μεταδώσουμε την έννοια της ανθρωπιάς, την ευτυχία και την ελπίδα;

<SPEAKER ID=136 LANGUAGE="DE" NAME="Ullmann">
Κυρία Πρόεδρος, αξιότιμε κύριε Επίτροπε, θα ήθελα εξ ονόματος της ομάδας μου να εκφράσω την ικανοποίησή μου για την ύπαρξη μιας τόσο ευρείας και κατ'ουσίαν σαφούς συναίνεσης στο Σώμα όσον αφορά τον ρόλο και τα δικαιώματα του παιδιού. Επιτρέψτε μου να τονίσω εξ ονόματος της ομάδας μου ότι υποστηρίζουμε πλήρως τα συμπεράσματα 1-9 της παρούσας πρότασης ως προς το περιεχόμενό τους.
<P>
Ως Γερμανός βουλευτής οφείλω δυστυχώς να απευθύνω έκκληση στη γερμανική Ομοσπονδιακή Βουλή και την ομοσπονδιακή κυβέρνηση της χώρας μου να αρθούν επιτέλους οι επιφυλάξεις που ισχύουν στην Ομοσπονδιακή Δημοκρατία της Γερμανίας κατά της Σύμβασης του ΟΗΕ για τα Παιδιά και να δημιουργηθούν οι προϋποθέσεις ώστε οι σκληρές πρακτικές που ακολουθούνται κατά την απέλαση οικογενειών και παιδιών να απολέσουν τη νομική τους βάση. Ο τρόπος που αντιμετωπίζονται τα παιδιά και τα δικαιώματά τους είναι ενδεικτικός για το κατά πόσο μια κοινωνία διαμορφώνει το δίκαιό της μέσα από την εξουσία του ισχυρότερου ή ενισχύει και τα δίκαια των αδυνάτων.
<P>
Το ίδιο πρέπει να ισχύει βεβαίως και για τα παιδιά στον παιδικό σταθμό Clovis, στα οποία ανήκει και το παιδί μιας από τις βοηθούς μου.

<SPEAKER ID=137 LANGUAGE="IT" NAME="Amadeo">
Κυρία Πρόεδρε, πριν από λίγες μέρες στην Ιταλία κάποιοι βίασαν κτηνωδώς ένα παιδί οκτώ ετών, στη συνέχεια το ξυλοκόπησαν μέχρι θανάτου, έκαψαν το κορμάκι του και σκόρπισαν τις στάχτες του. Δράστες του εγκλήματος είναι τρία άτομα με χαρακτηριστικά περισσότερο θηρίου παρά ανθρώπου, τρία υποκείμενα που έκρυβαν την ποταπότητά τους και τις διαστροφές τους πίσω από την επίδειξη κοινωνικής αξιοπρέπειας. Αυτό είναι το τελευταίο κατά σειρά περιστατικό με θύματα παιδιά, ενώ οι δήμιοι και οι συνένοχοί τους είναι ολόκληροι οικογενειακοί πυρήνες ή μεμονωμένα άτομα ή ομάδες διεστραμμένων.
<P>
Αυτό που προκαλεί εντύρωση είναι το κλίμα κοινωνικής αλληλεγγύης που καλύπτει αυτά τα περιστατικά και το γεγονός ότι αποκαλύπτονται μόνο μετά από το ανεπανόρθωτο. Αξιόλογοι ψυχολόγοι, διάσημοι κοινωνιολόγοι και επιφανείς πολιτικοί εκπρόσωποι προσπαθούν να μας πείσουν ότι η έκταση του φαινομένου δεν αυξήθηκε σε σχέση με το παρελθόν, είναι απλά περισσότερο γνωστή εξαιτίας της αντήχησης των μέσων μαζικής ενημέρωσης. Αυτό όμως είναι θλιβερό ψέμα, καθώς ποτέ οι προηγούμενες ιστορικές περίοδοι δεν είχαν γνωρίσει τόσες περιπτώσεις βίας με ανήλικα θύματα όπως η δική μας εποχή. Το ιδεολογικό υπόβαθρο της Αριστεράς, ότι οποιοδήποτε μήνυμα, ακόμη και το πιο διεστραμμένο, σχετικά με σεξουαλικά ζητήματα δικαιούται μετάδοσης, αποδείχθηκε τραγικό λάθος, καθώς δεν απευθύνεται πάντα σε άτομα με τις ίδιες πνευματικές και κοινωνικές άμυνες, που δεν μπορούν πάντα να ελέγχουν εξίσου τις ενστικτώδεις τους ορμές. Όλοι οι ψευδοπροοδευτικοί μεταρρυθμιστές των νόμων που ήθελαν να απελευθερώσουν τη σεξουαλικότητα από τις αλυσίδες της υποκρισίας, που κατά τη γνώμη τους είναι γνώρισμα της αστικής τάξης, όχι μόνο δεν απελευθέρωσαν τίποτα, αλλά αντιθέτως, επειδή η σεξουαλικότητα εκφράστηκε με διαφορετικές αποχρώσεις αλλά ουσιαστικά με τον ίδιο τρόπο σε όλες τις εποχές, κατάφεραν μόνο να υποθάλπουν στα πιο αδύναμα άτομα, με περιορισμένες δυνατότητες ελέγχου, την αντίληψη του σεξ σαν εμπόρευμα για κατανάλωση που πρέπει να αποκτηθεί πάση θυσία, ακόμη και με το χρήμα ή με τη βία.
<P>
Ο Τύπος στη Σλοβακία

<SPEAKER ID=138 NAME="Πρόεδρος">
Κύριε von Habsburg, σας ευχήθηκαν και χθες ήδη, αλλά θα ήθελα και σήμερα που έχετε τα γενέθλιά σας να σας εκφράσω τις θερμότερες ευχές μου.
<P>
(Χειροκροτήματα)

<SPEAKER ID=139 LANGUAGE="DE" NAME="von Habsburg">
Σας ευχαριστώ πολύ για τα λόγια σας, κυρία Πρόεδρος. Είμαι πολύ χαρούμενος που αυτήν ακριβώς την ημέρα είμαι σε θέση να μεταφέρω ένα καλό νέο. Μας ενημέρωσαν μόλις σχετικά με το ψήφισμά μας επί των μέτρων της σλοβακικής κυβέρνησης κατά του σλοβακικού τύπου. Το σλοβακικό Κοινοβούλιο αποφάσισε να απορρίψει σε μεγάλο βαθμό ή να αναδιατυπώσει τα μέτρα αυτά, πράγμα που μας επιτρέπει να θεωρήσουμε ότι ο πραγματικός αγώνας για την ελευθερία του τύπου στη Σλοβακία έχει κερδηθεί.
<P>
Τούτο είναι πολύ σημαντικό γιατί καταδεικνύει για άλλη μια φορά ότι όταν ασχοληθεί κανείς σοβαρά με ένα θέμα μπορεί να επιτύχει. Είναι μεγάλη χαρά για μας που επετεύχθη αυτό, διότι ο σλοβακικός λαός είναι ένας από τους πιο συμπαθείς στην Ευρώπη. Είναι ένα καλό έθνος που έχει υποστεί πολλά στην ιστορία του και εξακολουθεί παρόλα αυτά να στηρίζει με πίστη την πατρίδα του. Σήμερα έχει έναν πρωθυπουργό που δυστυχώς ασκεί μια αποδοκιμαστέα πολιτική, ενώ ειδικά ο τρόπος που αντιμετωπίζει τις μειονότητες δεν μπορεί να επιδοκιμαστεί από μας. Γι'αυτό η Σλοβακία έμεινε δυστυχώς πίσω στις διαπραγματεύσεις με την Ευρωπαϊκή Ένωση, ενώ θα είχαν εξελιχθεί αναμφίβολα καλύτερα τα πράγματα υπό άλλον πρωθυπουργό.
<P>
Αυτό δείχνει όμως τουλάχιστον ότι κινούμαστε στη σωστή κατεύθυνση και μπορούμε να πούμε πλέον ότι δεν χρειαζόμαστε πια αυτό το ψήφισμα. Σύμφωνα με τις εμπειρίες που είχαμε έως τώρα με τον κύριο Meciar θα επαναφέραμε το θέμα μόνο αφ'ης στιγμής διαπιστωθεί πως δεν τηρούνται όσα αποφάσισε το Κοινοβούλιο. Ως εκ τούτου έχουμε ένα καλό σημάδι που ενισχύει τη δραστηριοποίηση από δικής μας πλευράς. Συγχρόνως αποτελεί καλό σημάδι για τον σλοβακικό λαό ότι όταν ακολουθείται εκεί μια πολιτική που ανταποκρίνεται στα πρότυπά μας, τότε η πόρτα της Ευρωπαϊκής Ένωσης θα είναι ανοιχτή για τη Σλοβακία. Σε αυτό το πλαίσιο θα ήθελα να πω εξ ονόματος του πρώτου υπογράφοντος που κάθεται εδώ δίπλα μου, δηλαδή του γιου μου, ότι αποσύρουμε το ψήφισμα, με την πρόθεση όμως να το επαναφέρουμε τον Δεκέμβριο εάν ο κύριος Meciar δεν τηρήσει τις αποφάσεις του Κοινοβουλίου.

<SPEAKER ID=140 LANGUAGE="EN" NAME="Thors">
Κυρία Πρόεδρε, σύμφωνα με πληροφορίες μου, η κατάσταση, δυστυχώς, δεν είναι τόσο καλή, όπως είπε ο κ. Von Habsburg. Μόνο μία επιτροπή στο Κοινοβούλιο της Σλοβακίας έχει προτείνει να τροποποιηθεί η προτεινόμενη αύξηση του ανώτατου ορίου ΦΠΑ σε 23 %. Τα υπόλοιπα μέλη του κοινοβουλίου φαίνονταν πρόθυμα και αποφασισμένα να ψηφίσουν αύριο την τιμή του 23 %. Έτσι, δυστυχώς, είναι νωρίς για να είμαστε αισιόδοξοι. Σκοπεύω να μην υποβάλω την πρότασή μου, γιατί είναι σημαντικό να ασκήσουμε πίεση, καθώς πλησιάζουν οι εκλογές. Οι δημοσιογράφοι της χώρας είναι εξαιρετικά ανυπόμονοι. Το κυβερνόν κόμμα μπορούσε και θα έπρεπε να κάνει κάτι, αλλά δεν έχουμε ακούσει τίποτα μέχρι στιγμής. Η επίσημη απόφαση του κοινοβουλίου δεν έχει αλλάξει την κατάσταση. Συνεπώς θα αποσύρω την πρότασή μου.
<P>
Ταυτόχρονα, επιθυμώ να ρωτήσω την επίτροπο, αν πιστεύει, ενόψει του πρόσφατου υπομνήματος πάνω στη γλωσσική κατάσταση, ότι η πρόταση της κυβέρνησης να μην κάνει τίποτα έχει ωθήσει τη Σλοβακία να πλησιάσει περισσότερο στην εκπλήρωση των προϋποθέσεων της ιδιότητας μέλους της Ευρωπαϊκής Ένωσης. Ξέρουμε ότι υπάρχει τώρα ένας πολύ ακριβής γλωσσικός νόμος σε κρατικό επίπεδο, αλλά μόνο συνταγματικές αναφορές για την κατάσταση των διαφορετικών μειονοτήτων.

<SPEAKER ID=141 LANGUAGE="NL" NAME="Van Dijk">
Πρόεδρε, θα συμφωνήσω με την κ. Thors επειδή, σύμφωνα με τις πληροφορίες που έλαβα πολύ πρόσφατα από τον πρόεδρο της αντιπροσωπείας στη Σλοβακία, δεν πρόκειται για τίποτα περισσότερο από αυτά που ανέφερε μόλις πριν από λίγο η κ. Thors. Δεν είναι καθόλου σίγουρο ότι το Κοινοβούλιο της Σλοβακίας θα απορρίψει όντως την πρόταση για την αύξηση σε 23 % του ΦΠΑ, που επιβάλλεται στα δημοσιεύματα. Κατά συνέπεια, πρέπει να διαπιστώσουμε ότι πρόκειται για έναν φόρο ο οποίος θα έχει ως αποτέλεσμα να διαβάζονται όντως λιγότερες εφημερίδες και λιγότερα περιοδικά, επειδή οι φόροι έχουν πάντα ιδιαίτερα περιοριστικές συνέπειες, γεγονός το οποίο συνιστά μια εξαιρετικά σοβαρή απειλή, όχι μόνο κατά της ελευθερίας του Τύπου αλλά και κατά της δημοκρατίας. Πρέπει όμως να πω ότι βρίσκομαι σε κάπως δύσκολη θέση επειδή το προεδρείο του Κοινοβουλίου αποφάσισε μόλις πριν από λίγο να επιβάλει διάφορους περιορισμούς στους δημοσιογράφους. Θα μπορούσε συνεπώς να πει κανείς "δάσκαλε που δίδασκες», ωστόσο θα ήθελα να τονίσω ότι αυτά που συμβαίνουν στην Σλοβακία είναι ανεπίτρεπτα, πράγμα που ισχύει επίσης και γι' αυτά που συμβαίνουν εδώ.

<SPEAKER ID=142 LANGUAGE="DE" NAME="Bφsch">
Κυρία Πρόεδρος, δεν συμφωνώ απόλυτα με τις εκτιμήσεις του σημερινού εορτάζοντος von Habsburg όσον αφορά συγκεκριμένα σημεία, αλλά συμφωνώ απόλυτα με τη διαπίστωσή του ότι λάβαμε σήμερα μια καλή είδηση. Υποθέτω ότι πρόκειται για πληροφορίες που έχουμε από ευρωπαϊκές πηγές, ότι πρόκειται για δικές μας πληροφορίες που λένε ότι θα πρέπει να αντλήσουμε ένα θετικό μήνυμα από την όλη δράση στη Σλοβακία. Είναι σωστό να μην τεθεί σήμερα σε ψηφοφορία αυτό το ψήφισμα. Θέλω λοιπόν να αποσύρω εξ ονόματος της ομάδας μου την υπογραφή μας από την κοινή πρόταση. Εάν φθάσουμε σε ψηφοφορία, τότε εμείς ως Σοσιαλιστική Ομάδα θα ενεργήσουμε αναλόγως. Χαίρομαι πολύ που τα πράγματα παίρνουν τέτοια τροπή. Αυτό καταδεικνύει ότι και σε μια χώρα σαν τη Σλοβακία μπορεί να υπάρξει μια θετική ανάπτυξη των κοινών σχέσεων. Αυτή την εξέλιξη θεωρώ όμως πως δεν πρέπει να την θέτουμε σε κίνδυνο και να την επηρεάζουμε αρνητικά με τοποθετήσεις που δεν μπορούμε να αλλάξουμε. Παρακαλώ λοιπόν να προχωρήσουμε σε ένα τέτοιο πλαίσιο.

<SPEAKER ID=143 LANGUAGE="DE" NAME="Habsburg-Lothringen">
Κυρία Πρόεδρος, μπορώ μόνο να συμφωνήσω με τον προλαλήσαντα. Ντρέπομαι κάπως απέναντι στην κυρία Thors γιατί σκέπτομαι πάντα πως εγώ είμαι σκληροπυρηνικός εδώ και τώρα αποδεικνύεται εκείνη πιο σκληροπυρηνική από μένα . Πιστεύω πως είναι θετική η είδηση που λάβαμε και ότι θα πρέπει να λάβουμε υπόψη πως την επόμενη εβδομάδα θα συνεδριάσει η κοινή αντιπροσωπεία με τη Σλοβακία. Μετά τη ευχάριστη πληροφορία που λάβαμε ελπίζουμε ότι θα επαληθευτεί κιόλας και ότι η κοινή αντιπροσωπεία θα μπορέσει να διαβουλευθεί επ'αυτού. Έχω τη γνώμη ακόμα ότι σε περίπτωση που δεν επαληθευτεί η πληροφορία θα έπρεπε να επανέλθουμε στο θέμα τον επόμενο μήνα με ακόμα μεγαλύτερη αυστηρότητα. Επί του παρόντος όμως θέλω κι εγώ να δηλώσω εξ ονόματος της ομάδας μου ότι αποσύρουμε την υπογραφή μας και ότι θα ενεργήσουμε αναλόγως και στην ψηφοφορία.
<P>
Αγροτική μεταρρύθμιση στις Φιλιππίνες

<SPEAKER ID=144 LANGUAGE="DE" NAME="Kreissl-Dφrfler">
Κυρία Πρόεδρος, κύριε Επίτροπε, αξιότιμες κυρίες και κύριοι συνάδελφοι, είναι πολύ ενδιαφέροντα τα όσα συμβαίνουν στις Φιλιππίνες. Υπάρχει ένα υπουργείο για τη μεταρρύθμιση της γεωργίας - ένα πρόγραμμα στο οποίο η Ευρωπαϊκή Ένωση συμμετέχει από το 1986 με έναν διψήφιο αριθμό εκατομμυρίων - όπου ο υπουργός δεν κάνει τίποτε άλλο από τα να μοιράζει ξανά τη γη που έχει ήδη δοθεί σε αγρότες πίσω στους μεγαλογαιοκτήμονες. Την ίδια στιγμή απήχθη ένας ηγέτης των αγροτών, ο Romeo Cortez, και ο πρόεδρος μιας κοινότητας, ο Gaudencio Devaras, από μέλη των ενόπλων δυνάμεων. Οι αγρότες κατάφεραν μέσω απεργιών πείνας να τους δοθεί η γη πίσω από τον πρόεδρο Ramos. Πρέπει να πιέσουμε ώστε να δραστηριοποιηθεί η Επιτροπή για μια πολιτική με συνοχή στις Φιλιππίνες. Μπορώ να σας πω από την πείρα μου μέσω της εργασίας για τους αγρότες της Βραζιλίας που δεν έχουν γη, ότι μια τέτοια κατάσταση μπορεί πολύ εύκολα να οδηγήσει σε καταστροφή, ακόμα και σε εμφύλιο πόλεμο. Το βλέπουμε αυτό και στην Κολομβία. Οι συγκρούσεις είναι πολύ σκληρές, γι'αυτό πρέπει να πιέσουμε για μια αλλαγή αυτής της κατάστασης, εφόσον συμμετέχουμε και εμείς με οικονομικούς πόρους.

<SPEAKER ID=145 LANGUAGE="EN" NAME="Newens">
Κυρία Πρόεδρε, υπάρχει, δυστυχώς, μακρά ιστορία αγώνα για αναδιανομή της γης στους κατοίκους των Φιλιππίνων, που είναι φτωχοί και χωρίς ακίνητη περιουσία, αλλά η πικρία που προκαλεί αυτό το γεγονός δεν έχει ακόμη κοπάσει. Το γεγονός ότι η Ευρωπαϊκή Ένωση έχει αφιερώσει σημαντικά κεφάλαια για να καταστήσει εφικτή την ψήφιση του νομοσχεδίου περί καθολικής αγροτικής μεταρρύθμισης, τονίζει τη σημασία που αποδίδουμε σ' αυτό.
<P>
Δυστυχώς, ωστόσο, έχουν παρουσιαστεί σοβαρά εμπόδια στη εφαρμογή του, κάτι που αποδεικνύεται και από την πρόσφατη απεργία 20 αγροτών στη Μανίλα για την επιστροφή γης σε έναν μεγάλο γαιοκτήμονα. Αυτή, ωστόσο, είναι μία μόνο από τις περιπτώσεις, όπου έγινε μεν διανομή γης αλλά επιστράφηκε στη συνέχεια στον προηγούμενο ιδιοκτήτη.
<P>
Ένα άλλο θέμα που μας απασχολεί σοβαρά είναι η εξαφάνιση των ηγετών, R. Cortez και G. De Varez, που αποδεικνύει ότι υπάρχουν δυνάμεις που είναι έτοιμες να χρησιμοποιήσουν βία και εμποδίζουν την αγροτική μεταρρύθμιση. Υπάρχουν επίσης αναφορές για βασανιστήρια.
<P>
Αυτό το ψήφισμα αποτελεί έκκληση στον πρόεδρο Ramos και την κυβέρνησή του να εμμείνει πλήρως στην πολιτική της αγροτικής μεταρρύθμισης παρά τις αντιδράσεις και να διασφαλίσει επίσης ότι διεξάγεται πλήρης έρευνα όσον αφορά αυτές τις εξαφανίσεις. Θα πρέπει να σταματήσουν όλες αυτές οι ενέργειες και να καταβληθεί κάθε προσπάθεια εκ μέρους της κυβέρνησης για την πάταξή τους, ενώ όσοι είναι υπεύθυνοι θα πρέπει, αν είναι δυνατόν, να αναλάβουν τις ευθύνες τους.
<P>
Με το ψήφισμα αυτό ζητείται επιπλέον από τον πρόεδρο και την κυβέρνησή του να αναλάβει δράση πάνω σε άλλα ζητήματα. Είμαστε κατά της θανατικής ποινής και ελπίζουμε ότι οι ποινές του θανάτου που έχουν επιβληθεί σε μερικούς ανθρώπους επί του παρόντος θα μετατραπούν. Το Ευρωπαϊκό Κοινοβούλιο έχει δείξει εδώ και χρόνια ιδιαίτερο ενδιαφέρον για τη στήριξη της δημοκρατικής ανάπτυξης των Φιλιππίνων και τρέφουμε μεγάλες ελπίδες ότι το σημερινό μας ψήφισμα θα ληφθεί πολύ σοβαρά υπόψη.

<SPEAKER ID=146 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.
<P>
Μαλαισία

<SPEAKER ID=147 LANGUAGE="NL" NAME="Bertens">
Κυρία Πρόεδρε, πρόσφατα συνελήφθησαν και πάλι 10 πολιτικοί ακτιβιστές στη Μαλαισία, λόγω των μουσουλμανικών τους πεποιθήσεων, με βάση τις διατάξεις του νόμου περί εσωτερικής ασφάλειας. Πρόκειται δε για την πολλοστή περίπτωση ασέβειας προς τα θεμελιώδη ανθρώπινα δικαιώματα εκ μέρους της Μαλαισίας. Οι εμπειρίες που έχουν συναχθεί στην Αλγερία και την Αίγυπτο καθιστούν σαφές ότι οι διαφορετικές θρησκευτικές πεποιθήσεις δεν μπορεί να αντιμετωπίζονται με την καταπίεση.
<P>
Ο νόμος περί εσωτερικής ασφάλειας χρησιμοποιείται από τις αρχές της Μαλαισίας ενάντια σε κάθε είδος αντιπολίτευσης, συμπεριλαμβανομένης και της πολιτικής. Η ίδια η κυβέρνηση έχει υποσχεθεί επανειλημμένως ότι θα τροποποιήσει αυτόν τον αρχικό νόμο, αυτό όμως δεν έγινε ποτέ. Στο τέλος του περασμένου μήνα, διάφορες ΜΚΟ, συμπεριλαμβανομένης και της Διεθνούς Αμνηστίας, είχαν διοργανώσεις μεγάλες διαδηλώσεις για την κατάργηση αυτού του νόμου. Οπωσδήποτε, υποστηρίζουμε το αίτημα αυτό και είμαι της άποψης ότι σε ένα δημοκρατικό κράτος η δικαιοσύνη πρέπει να είναι ανεξάρτητη.
<P>
Η Ευρωπαϊκή Ένωση, το Κοινοβούλιο και η Επιτροπή πρέπει, συνεργαζόμενες με τη Μαλαισία, ενδεχομένως στους κόλπους του ΑSΕΑΝ, να επιχειρήσουν να θέσουν το θέμα των πρόσφατων συλλήψεων και να ζητήσουν την απελευθέρωση ή τη δίκαιη αντιμετώπιση των κρατουμένων.
<P>
Chittagong Hill Tracts

<SPEAKER ID=148 LANGUAGE="FR" NAME="Dupuis">
Κυρία Πρόεδρε, το πρόβλημα των Chittagon Hill Tracts δεν είναι ιδιαίτερα γνωστό, πρόκειται όμως για μια μεγάλη περιοχή με σχετικά μικρό πληθυσμό, μία περιοχή κάπως εγκαταλελειμμένη από τον κόσμο, θα μπορούσαμε να πούμε, στην οποία τίθεται εδώ και πολλά χρόνια, εδώ και τριάντασαράντα χρόνια, εν πάση περιπτώσει από την εποχή του διαμελισμού της Ινδίας μετά τον πόλεμο, ένα πρόβλημα το οποίο ποτέ δεν αντιμετωπίστηκε με το απαιτούμενο σθένος και βούληση.
<P>
Η πρώτη χρησιμότητα αυτού του ψηφίσματος είναι, κατά τη γνώμη μου, ότι απευθύνει φιλική πρόσκληση προς την κυβέρνηση του Μπαγκλαντές για την αποφασιστική αντιμετώπιση του προβλήματος αυτής της περιοχής, ούτως ώστε "να ξεφορτωθεί» τους πληθυσμούς από αυτό το τμήμα του εδάφους του, παραχωρώντας τους αυτονομία πραγματική -αυτονομία, όχι ανεξαρτησία. Πρόκειται για πληθυσμούς πολύ συγκεκριμένους, με πολύ συγκεκριμένες παραδόσεις και, επιλύοντας το ζήτημα αυτό, η κυβέρνηση θα μπορούσε ίσως να αφοσιωθεί περισσότερο σε άλλα προβλήματα που πλήττουν την μεγάλη χώρα της.

<SPEAKER ID=149 LANGUAGE="EN" NAME="Newens">
Η διαμάχη στα Chittagong Hill Tracts προέκυψε από τις προσπάθειες των προηγούμενων κυβερνήσεων να εγκαταστήσουν μέρος του αυξανόμενου πληθυσμού τους στην περιοχή, χωρίς να λάβουν καθόλου υπόψη τα διακαιώματα των ντόπιων ή να σεβαστούν την αυτονομία που κάποτε οι άνθρωποι αυτοί απολάμβαναν. Η αντίσταση που προέβαλαν αυτοί οι λαοί και οι βίαιες προσπάθειες των προηγούμενων κυβερνήσεων του Μπαγκλαντές να καταστείλουν με τη βία αυτή την αντίσταση οδήγησαν σε τρομερές παραβιάσεις των ανθρωπίνων δικαιωμάτων, των οποίων θύμα ήταν συχνά ο άμαχος πληθυσμός. Ένας μεγάλος αριθμός των ντόπιων έχασαν τη ζωή τους, ενώ πολλοί από αυτούς που επιβίωσαν αναγκάστηκαν να το σκάσουν. Υπάρχουν χιλιάδες που βασανίζονται ακόμη στα στρατόπεδα.
<P>
Η τωρινή κυβέρνηση του Μπαγκλαντές, η κυβέρνηση Awami, έχει επιδιώξει -και αυτό είναι προς τιμήν τηςνα πετύχει μία ειρηνική συμφωνία και ο έβδομος κύκλος συνομιλιών σχετικά μ' αυτήν έχει οριστεί για τις 26 Νοεμβρίου. Το γεγονός ότι τα κόμματα της αντιπολίτευσης στο Μπαγκλαντές αντιτίθενται σ' αυτή τη συμφωνία είναι ιδιαίτερα λυπηρό, αφού αυτή προσφέρει τη μοναδική πραγματική ελπίδα να τεθεί ένα τέλος σ' αυτή τη διαμάχη.
<P>
Βασική αιτία του προβλήματος είναι η υπερβολική αύξηση του πληθυσμού στο Μπαγκλαντές και παράλληλα το γεγονός ότι οι έποικοι συχνά προέρχονται από πολύ φτωχές οικογένειες που ελπίζουν σε μία καλύτερη ζωή. Αναγνωρίζουμε το πρόβλημα. Ωστόσο, είναι εντελώς απαράδεκτο το ότι τα δικαιώματα ιδιοκτησίας γης από τους ντόπιους δεν αναγνωρίζονται πλήρως. Θα πρέπει να επιτρέπεται στους πρόσφυγες να επιστρέψουν με τέτοιους όρους ώστε να εξασφαλίζεται η δυνατότητα επανεγκατάστασής τους, κατά προτίμηση με τους όρους που περιλαμβάνονται στο οικονομικό πακέτο των 20 σημείων. Είναι προς όφελος, όχι μόνο των ντόπιων της περιοχής αλλά και όλων των λαών που ζουν στο Μπαγκλαντές, να βρεθεί μία λύση σ' αυτή τη διαμάχη -που κοστίζει πολύ και σε οικονομικούς πόρους και σε ανθρώπινες ζωές- και να αποκατασταθεί η ειρήνη.
<P>
Απευθύνω έκκληση σ' αυτό το Σώμα να υποστηρίξει το ψήφισμα, και στην Ευρωπαϊκή Ένωση και την Επιτροπή να κάνουν ό, τι είναι δυνατόν για να παρακολουθήσουν και να βοηθήσουν σ' αυτή τη διαδικασία.

<SPEAKER ID=150 LANGUAGE="DE" NAME="Habsburg - Lothringen">
Κυρία Πρόεδρος, θέλω να ευχαριστήσω κατ'αρχήν τον συντάκτη, τον κύριο Dupuis αλλά και τον κύριο Newens κυρίως γιατί ασχολήθηκαν με την πολιτική για τους οικισμούς σε αυτόν τον τομέα. Πιστεύω πως έχουμε εδώ ένα μεγάλο πρόβλημα που δεν διαφαίνεται μόνο εκεί, αλλά σε περισσότερους τομείς και που συνδέεται με το ότι οι ιθαγενείς έχουν πραγματικά δικαίωμα στη γη και τα εδάφη τους. Αυτή είναι ο πολιτισμός τους, η ζωή τους, όλη η ουσία της ζωής τους - και επειδή απλώς δεν διαθέτουν κανένα χαρτί που να το πιστοποιεί αυτό, οι νόμοι στο Μπανγκλαντές διατείνονται πως μόνο όσοι διαθέτουν ένα αντίστοιχο έγγραφο έχουν δικαίωμα σε αυτή τη γη. Αυτοί είναι στις περισσότερες περιπτώσεις έποικοι που έφθασαν αργότερα εκεί.
<P>
Το 1947 υπήρχαν εκεί περίπου 10.000 έποικοι, των οποίων ο αρχικός τόπος προέλευσης δεν ήταν το Chittagong Hill Tracts. Το 1977 υπήρχαν περίπου 100.000, ενώ σήμερα ανέρχονται σε επταψήφιο νούμερο. Βλέπει κανείς λοιπόν ότι ακολουθήθηκε μια μαζική πολιτική σε αυτή την κατεύθυνση, για την οποία θα μπορούσε να πει κανείς ότι παραβιάζει θεμελιώδη ανθρώπινα δικαιώματα. Εμείς ως Ευρωπαϊκό Κοινοβούλιο που επενδύει σε μεγάλο ποσοστό στο Μπανγκλαντές θα πρέπει να διατυπώσουμε μια σαφή θέση για τα δικαιώματα των Jumma.
<P>
Silvia Baraldini

<SPEAKER ID=151 LANGUAGE="EN" NAME="Manisco">
Κυρία Πρόεδρε, με βαριά καρδιά υψώνουμε για μία ακόμη φορά τη φωνή μας προς υποστήριξη των ανθρωπίνων δικαιωμάτων μιας πολιτικής κρατουμένης στις ΗΠΑ. Πρόκειται για την Ιταλίδα και Ευρωπαία πολίτισσα Silvia Baraldini, που υποφέρει στη φυλακή του Danbury, στο Connecticut, έχοντας εκτίσει 14, 5 χρόνια μίας ποινής 43 χρόνων που της επιβλήθηκε επειδή στα νεανικά της χρόνια ήταν μέλος ενός επαναστατικού αφρο-αμερικάνικου κινήματος.
<P>
Στην ενοχοποίησή της και στην επιβολή καταδικαστικής απόφασης δεν υποδηλωνόταν προσωπική της ανάμειξη σε ενέργειες βίας που να είχαν οδηγήσει σε αιματοχυσία. Διαβάσαμε στην απόρριψη της αίτησής της για αναίρεση από την τοπική επιτροπή, τέσσερις μήνες πριν, ότι θεωρείται ότι κατείχε την απαραίτητη γνώση, ώστε να είναι σε θέση να προβλέψει τα εγκλήματα που διαπράχτηκαν από τα υπόλοιπα μέλη του κινήματος στο οποίο συμμετείχε. Προσέξτε, όχι "γνώση» αλλά "προβλεπόμενη γνώση» -μία όντως ιδαίτερα περίεργη αντίληψη της ενοχής για τα δεδομένα της δικαιοσύνης.
<P>
Πρόθεσή μας εδώ δεν είναι να ασκήσουμε κριτική ή να αναμειχθούμε στο νομικό σύστημα των ΗΠΑ. Σκοπός αυτού του ψηφίσματος -το τρίτο μέσα σε τρία χρόνια- είναι να ζητήσουμε από τους Αμερικάνους φίλους μας να τηρήσουν τους όρους μίας διεθνούς συνθήκης -της συνθήκης του Στρασβούργου, περί μεταφοράς ξένων κρατουμένων στη χώρα καταγωγής τους- μία συνθήκη που έχει υπογραφεί και κυρωθεί από την Ιταλία και τις ΗΠΑ.
<P>
Δεν ζητούμε την απελευθέρωση της κ. Baraldini, αλλά τη μεταφορά της σε μία ιταλική φυλακή, όπου θα μπορούσε τουλάχιστον να την επισκέπτεται η 80χρονη μητέρα της. Ζητούμε μία πράξη συμπόνοιας σε ανθρωπιστική βάση. Κατά τη διάρκεια της μακροχρόνιας κράτησής της χειρουργήθηκε δύο φορές για καρκίνο στη μήτρα. Επτά χρόνια πριν έχασε κάτω από τραγικές συνθήκες την αδερφή της, Marina, αξιωματούχο των Ευρωπαϊκών Κοινοτήτων στις Βρυξέλλες που ενέπνεε βαθύ σεβασμό. Από πέρυσι τον Ιούλιο η σωματική και ψυχολογική της κατάσταση επιδεινώνεται με ταχείς ρυθμούς, ενώ οι κανονισμοί και οι συνθήκες φυλάκισής της γίνονται όλο και πιο σκληροί και ανυπόφοροι.
<P>
Ζητούμε από τις αμερικάνικες αρχές να μην αγνοήσουν, όπως έκαναν μέχρι τώρα, τις εκκλήσεις και τα ψηφίσματα αυτού του Σώματος, τη διάθεση και τα συναισθήματα της ιταλικής και ευρωπαϊκής κοινής γνώμης. Η μεταφορά της κ. Baraldini στην Ιταλία δεν θα αποτελούσε απλώς μία πράξη δικαιοσύνης και ανθρωπιάς, αλλά επίσης θα συνέβαλλε σημαντικά στον διατλαντικό διάλογο, ο οποίος έχει κυριαρχήσει στις συζητήσεις μας σ' αυτή τη συνεδρίαση του Ευρωπαϊκού Κοινοβουλίου.

<SPEAKER ID=152 LANGUAGE="IT" NAME="Vecchi">
Κυρία Πρόεδρε, η περίπτωση της Silvia Baraldini έγινε πια σύμβολο της διαμάχης για την διεθνούς επιπέδου καθιέρωση των στοιχεωδών αρχών δικαιοσύνης, ελευθερίας και σεβασμού των ανθρωπίνων δικαιωμάτων.
<P>
Κάθε μέρα η ζωή της Silvia Baraldini εκτίθεται όλο και περισσότερο σε κίνδυνο εξαίτιας παράλογης και παραδόξως πολύχρονης καταδίκης και των φρικτών συνθηκών φυλάκισης και ψυχολογικής πίεσης. Κάθε μέρα που περνάει χωρίς να επιλυθεί το πρόβλημα της μεταφοράς της Silvia Baraldini σε ιταλικές φυλακές, μειώνεται όλο και περισσότερο, τόσο εσωτερικά όσο και διεθνώς, το κύρος των Ηνωμένων Πολιτειών και του δικαστικού τους συστήματος.
<P>
Το Ευρωπαϊκό Κοινοβούλιο συνεχίζει να διατυπώνει στο υπό ψήφιση σχέδιο ψηφίσματος το ίδιο αίτημα του παρελθόντος για εφαρμογή τουλάχιστον της Συμφωνίας του Στρασβούργου ώστε να μεταφερθεί, ακόμη και υπό κράτηση, η Silvia Baraldini στη χώρα της. Ευχόμαστε οι πολιτικές και δικαστικές αρχές των Ηνωμένων Πολιτειών να ανταποκριθούν σε ένα αίτημα δικαιοσύνης που στην Ευρώπη συναντά ομόφωνη συγκατάθεση.

<SPEAKER ID=153 LANGUAGE="IT" NAME="Filippi">
Κυρία Πρόεδρε, ήδη εξαντλήθηκε το θέμα. Δεν είναι η πρώτη φορά που απασχολεί την Ολομέλεια αυτού του Κοινοβουλίου το ζήτημα της Silvia Baraldini. Eλπίζουμε πως αυτή τη φορά η στάση μας θα αποφέρει καλύτερα αποτελέσματα σε σχέση με το παρελθόν. Το νέο στοιχείο είναι η παράταση της κράτησης και η επιδείνωση της υγείας της Silvia Beraldini. Αυτά τα στοιχεία προστίθενται, από άποψης επείγουσας ανάγκης, στα επιχειρήματα που ήδη προβλήθηκαν από τους συναδέλφους κ.κ. Manisco και Vecchi.
<P>
Για τους λόγους αυτούς, εξ ονόματος επίσης της Ομάδας μου, υποστηρίζω την πρόταση ψηφίσματος που υποβλήθηκε από τον κ. Manisco.

<SPEAKER ID=154 NAME="Van den Broek">
Κυρία Πρόεδρε, επιτρέψτε μου να αρχίσω απαντώντας στις παρεμβάσεις που έγιναν σχετικά με τα δικαιώματα των παιδιών και να αναφέρω πόσο έντονα συμφωνεί η Επιτροπή με την άποψη του Κοινοβουλίου ότι η κακοποίηση των παιδιών, που είναι αδύναμα, αποτελεί ένα από τα πλέον αποκρουστικά και καταδικαστέα εγκλήματα και πρέπει να καταπολεμηθεί με κάθε δυνατό μέσο. Η Επιτροπή συμμετέχει ενεργώς στην καταπολέμηση του προβλήματος αυτού και ιδιαιτέρως στην καταπολέμηση του εμπορίου και της κακοποίησης παιδιών σύμφωνα με το μνημόνιο που απεστάλη από την κ. Gradin, το Σεπτέμβριο του 1996. Σε επίπεδο κρατών μελών, το Συμβούλιο των Υπουργών Δικαιοσύνης και Εσωτερικών Υποθέσεων, της 24ης Φεβρουαρίου 1994, ενέκρινε ήδη την ανάληψη της κοινής δράσης για την καταπολέμηση της σωματεμπορίας και της σεξουαλικής εκμετάλλευσης των παιδιών.
<P>
Παράλληλα, η Επιτροπή μελετά σήμερα τις δυνατότητες που υπάρχουν για την αντιμετώπιση του προβλήματος των αγνοουμένων παιδιών σε ευρωπαϊκή κλίμακα. Επιπλέον, η Επιτροπή διαχειρίζεται το επονομαζόμενο πρόγραμμα STOP, την κοινή δράση των υπουργών Δικαιοσυνης και Εσωτερικών Υποθέσεων από το 1996, στο πλαίσιο του οποίου διετέθηκαν συνολικά 6, 5 εκατομμύρια Ecu για την υποστήριξη εκείνων που ασχολούνται επαγγελματικά, εκτός των άλλων, με την καταπολέμηση της σωματεμπορίας και της σεξουαλικής εκμετάλλευσης των παιδιών. Αυτό που έχουμε υπόψη μας είναι προγράμματα υποστήριξης δικαστών, φρουρών του νόμου και κοινωνικών λειτουργών.
<P>
ταυτόχρονα, υπάρχει η ονομαζόμενη "πρωτοβουλία DAPHNE», στα πλαίσια της οποίας διατίθενται ετησίως 3 εκατομμύρια Ecu για την ενίσχυση των προσπαθειών που καταβάλλουν μη κυβερνητικές οργανώσεις, καθώς και οργανώσεις εθελοντών, εκτός των άλλων, για την καταπολέμηση της χρήσης βίας εναντίον των παιδιών.
<P>
Η Επιτροπή ασκεί επίσης μία πολιτική ενάντια στον τουρισμό με στόχο την παιδεραστία. Η Επιτροπή είναι σχεδόν έτοιμη να εγκρίνει ανακοίνωση σχετικά με πρόγραμμα δράσης για την προαγωγή της ασφαλούς χρήσης του Internet. Το εν λόγω πρόγραμμα δράσης θα προάγει, μεταξύ άλλων, τη θέσπιση μέτρων ενάντια σε παράνομα περιεχόμενα, όπως η παιδική πορνογραφία.
<P>
Στην εξωτερική πολιτική που ασκεί, η Ευρωπαϊκή Επιτροπή θα συμβάλει ενεργώς στην αντιμετώπιση του γενικότερου προβλήματος της παιδικής εργασίας. Το σημείο αυτό συμπεριλαμβάνεται στην ημερήσια διάταξης της 86ης συνεδρίασης της Διάσκεψης της ΔΟΕ, που θα πραγματοποιηθεί τον Ιούνιο του προσεχούς έτους στη Γενεύη. Σύμφωνα με τη Διεθνή Οργάνωση Εργασίας, στις ακραίες μορφές παιδικής εργασίας συμπεριλαμβάνεται η εκπόρνευση παιδιών ή η χρήση, η στρατολόγηση ή η προσφορά παιδιών για πορνογραφικούς σκοπούς.
<P>
Τέλος, η εξωτερική πολιτική της Ευρωπαϊκής Ένωσης συμπεριλαμβάνει επίσης προγράμματα για την προαγωγή των ανθρωπίνων δικαιωμάτων. Προς το σκοπό αυτό διατίθενται πόροι για την καταπολέμηση της σεξουαλικής εκμετάλλευσης παιδιών. Προτού ολοκληρώσω το θέμα της κακοποίησης παιδιών, Πρόεδρε, θα ήθελα να αντιδράσω εν συντομία σε ορισμένες παρατηρήσεις που έγιναν σήμερα το μεσημέρι σχετικά με τα γεγονότα στον βρεφονηπιακό σταθμό Clovis όπου, όπως είναι γνωστό, διαμένουν και παιδιά υπαλλήλων της Επιτροπής. Θα ήθελα καταρχάς να τονίσω ότι πρόκειται για μία υπόθεση που πρέπει οπωσδήποτε να θεωρηθεί λυπηρή. Ωστόσο, οι σχετικές έρευνες διεξάγονται από τις βελγικές αρχές και στα μέσα του Ιουνίου του τρέχοντος έτους η Γενική Εισαγγελία των Βρυξελλών ξεκίνησε δικαστική έρευνα η οποία δεν έχει ακόμη ολοκληρωθεί.
<P>
Κατά δεύτερον, μπορώ να σας γνωστοποιήσω ότι στις 14 Νοεμβρίου ο Γενικός Εισαγγελέας προέβη σε δήλωση στον Τύπο στην οποία αναφέρει ότι η συνεργασία με την Επιτροπή επί του θέματος αυτού είναι ικανοποιητική και τονίζει πως είναι απαραίτητο να τηρηθεί διακριτική στάση όσο δεν έχει ολοκληρωθεί η έρευνα και ότι αυτή ήταν σαφώς και η επιθυμία των γονέων των παιδιών που αναφέρονται στην υπόθεση αυτή.
<P>
Τέλος, ο Επίτροπος που είναι αρμόδιος για το προσωπικό και το διοικητικό μηχανισμό, ο κ. Erkki Liikanen, μίλησε με τους ενδιαφερόμενους γονείς. Θα ήθελα λοιπόν να άρω τις εσφαλμένες εντυπώσεις ότι η Επιτροπή επιχειρεί κατ' οποιονδήποτε τρόπο να αποφύγει μία ευθύνη, η οποία παρεπιμπτόντως δεν είναι κατά κύριο λόγο δική της, και τηρεί τη στάση αυτή επειδή πρόκειται για ένα τόσο λεπτό ζήτημα, το οποίο οπωσδήποτε προξενεί και το ιδιαίτερο ενδιαφέρον.
<P>
Έρχομαι τώρα σ' ένα άλλο θέμα που συζητήθηκε στο Σώμα: την ελευθερία του τύπου στην Σλοβακία. Θα ήθελα να αρχίσω εκφράζοντας και εγώ τα συγχαρητήριά μου προς τον κ. von Habsburg και να του ευχηθώ και εκ μέρους της Επιτροπή χρόνια πολλά για τα 85α γενέθλια του. Σ' αυτό θα ήθελα να προσθέσω και την ευχή να παραμείνει ακόμα για πολλά χρόνια στη διάθεση του ευρωπαϊκού εκλογικού σώματος, αν μου επιτρέπεται η έκφραση.
<P>
(Χειροκροτήματα) Πρόεδρε, σχετικά με τον Τύπο στην Σλοβακία κυκλοφορούν προφανώς διάφορες ειδήσεις για τη συνέχεια που δόθηκε στην πρόταση της σλοβακικής κυβέρνησης να αυξήσει τον κατώτατο συντελεστή ΦΠΑ από 6 σε 23 %, εκτός των άλλων, και για τα δημοσιεύματα του Τύπου. Δεν γνωρίζω τι έγινε τελικά και το μόνο που ξέρω είναι ότι το θέμα συζητείται σήμερα στο κοινοβούλιο της χώρας. Θα ήθελα να ευθυγραμμιστώ με τις παρατηρήσεις που έγιναν εκ μέρους του Κοινοβουλίου και να περιοριστώ στο στάδιο αυτό στη σημείωση ότι δεν μπορούμε να κάνουμε τίποτε άλλο παρά να γνωστοποιήσουμε στο κοινοβούλιο και την κυβέρνηση της Σλοβακίας ότι θα καταβάλουμε κάθε δυνατή προσπάθεια ώστε να αποφευχθεί το ενδεχόμενο να δημιουργηθούν αμφιβολίες σχετικά με τις προσπάθειες που καταβάλλει η κυβέρνηση της χώρας για την προστασία των θεμελιωδών ανθρωπίνων δικαιωμάτων, όπως είναι η ελευθερία έκφρασης και η ελευθερία Τύπου, ώστε να μη δημιουργηθεί η εντύπωση ότι η σλοβακική κυβέρνηση παραμελεί κατ' οιονδήποτε τρόπο αυτές τις θεμελιώδεις αρχές στις οποίες αποδίδεται ιδιαίτερα υψηλή αξία και στην Ευρωπαϊκή Ένωση. Στα πλαίσια αυτά, θα θέλαμε να εκφράσουμε και την ελπίδα ότι το κοινοβούλιο της Σλοβακίας θα επιδιώξει να έλθει σε επαφή με την ένωση εκδοτών και τους εκπροσώπους του Τύπου της χώρας πριν καταλήξει σε μία οριστική απόφαση επί της προτάσεως αυτής.
<P>
Θα ήθελα επίσης να δηλώσω στον κ. von Habsburg ότι, στο πρόγραμμα Ατζέντα 2000, η Επιτροπή ασκεί κριτική κατά της Σλοβακίας για την πολιτική κατάσταση που επικρατεί στην χώρα, χωρίς όμως να καταλήγει στο συμπέρασμα ότι η χώρα αυτή δεν θα γίνει μέλος της Ευρωπαϊκής Ένωσης, ότι δεν θα τύχει υποστήριξης εφόσον αποδειχθεί ότι η κυβέρνησή της είναι διατεθειμένη να σεβαστεί τις θεμελιώδεις αρχές της δημοκρατίας. Από την άποψη αυτή, η Σλοβακία μπορεί συνεπώς να υπολογίζει στη συμπαράστασή μας. Η Επιτροπή θα συνεχίσει να ασχολείται με το θέμα αυτό και στα πλαίσια των συμφωνιών εταιρικής σχέσης που έχουν συναχθεί με την Σλοβακία. Τέλος, θα ήθελα να εκφράσω την ελπίδα ότι στο άμεσο μέλλον η Σλοβακία θα συμπεριληφθεί στις χώρες στις οποίες δεν θα μπορούμε να ασκήσουμε κριτική από πολιτική άποψη στα πλαίσια της αξιολόγησης των αιτήσεων προσχώρησης στην Ευρωπαϊκή Ένωση.
<P>
Όσον αφορά την κατάσταση στην Μαλαισία -θέμα στο οποίο νομίζω ότι αναφέρθηκε ο κ. Bertens- θα θέλαμε να εκφράσουμε την ελπίδα ότι θέματα που αφορούν το νόμο περί εσωτερικής ασφάλειας θα παραμείνουν υπό συζήτηση. Επιτρέψτε μου να το πω αυτό. Στη συζήτηση για τη Μαλαισία και άλλες χώρες του ASEAN το Σώμα είχε ήδη θέσει το ερώτημα κατά πόσον οι συμβατικές σχέσεις μας με τις χώρες αυτές συμπεριλαμβάνουν και ρήτρες για τα ανθρώπινα δικαιώματα, όπως συμβαίνει σε όλες τις συμφωνίες που συνάπτουμε σήμερα με τρίτες χώρες. Ο κ. Bertens θα γνωρίζει ότι η συνεργασία με το ASEAN έχει θεσμοθετηθεί με μία συμφωνία του 1980 και ότι έχει τονισθεί επανειλλημένα ότι η συμφωνία αυτή θα πρέπει να εκσυγχρονιστεί και να προσαρμοστεί περισσότερο στις σημερινές συνθήκες στις σχέσεις με τις χώρες του ASEAN. Αυτό σημαίνει ταυτόχρονα ότι μία νέα συμφωνία θα πρέπει να περιλαμβάνει μία παρόμοια ρήτρα για τα ανθρώπινα δικαιώματα. Μέχρι στιγμής το πρόβλημα για τη σύναψη μίας παρόμοιας νέας συμφωνίας δεν υφίσταται τόσο από την πλευρά του ASEAN αλλά από τη πλευρά του Ευρωπαϊκού Συμβουλίου, εκτός άλλων επειδή εξακολουθεί να υπάρχει και το πρόβλημα στο Ανατολικό Τιμόρ.
<P>
Πρόεδρε, όπως και να έχουν τα πράγματα, ελπίζω ότι εν καιρώ θα έχουν αρθεί τα εμπόδια αυτά και θα έχουν επιλυθεί τα προβλήματα. Θα ήθελα επίσης να δηλώσω ότι, μέχρι στιγμής τουλάχιστον, η Μαλαισία δεν έχει αντιδράσει αρνητικά στις συζητήσεις που διεξάγονται με αντικείμενο τα θέματα αυτά, ακόμη και όταν επρόκειτο για λεπτές υποθέσεις που αφορούσαν τα ανθρώπινα δικαιώματα.
<P>
Κυρία Πρόεδρε, έρχομαι τώρα στα Chittagong Hill Tracts στο Μπανγκλαντές. Φαίνεται ότι στις σημερινές ειρηνευτικές συνομιλίες, και έχουν διεξαχθεί 6 γύροι συνομιλιών από τον Οκτώβριο του περασμένου έτους, και στα πλαίσια των διαπραγματεύσεων που διεξάγονται υπό την ηγεσία της εθνικής επιτροπής για τα Chittagong Hill Tracts, γεφυρώθηκε το χάσμα που υπήρχε μεταξύ των απόψεων της κυβέρνησης και των ηγετών των εξεγερμένων. Η Ευρωπαϊκή Επιτροπή παρακολουθεί κατά πόδας τις ειρηνευτικές διεργασίες μέσω της αντιπροσωπείας της στην Ντάκα. Όταν υπογραφεί συμφωνία, η Επιτροπή θα εξετάσεις ποιες δυνατότητες έχει να βοηθήσει στην παγίωση της ειρήνης, συζητώντας οπωσδήποτε με όλους τους ενδιαφερόμενους. Η κυβέρνηση του Μπανγκλαντές εκτιμά το ενδιαφέρον της Ευρωπαϊκής Ένωσης και άλλων εταίρων για την υποστήριξη των ειρηνευτικών προσπαθειών καθώς επίσης και την χρηματοδοτική βοήθεια για την υποδοχή των επαναπατριζόμενων προσφύγων και την επανένταξη των Βεγγαλέζων στa Chittagong Hill Tracts . Παρ' όλα αυτά, λόγω του ότι το θέμα είναι πάρα πολύ λεπτό, η κυβέρνηση του Μπανγκλαντές κάλεσε τους διεθνείς χορηγούς να αναμένουν έως ότου να τεθεί σε εφαρμογή η συμφωνία και σταθεροποιηθεί η κατάσταση. Είναι σαφές ότι, πριν εξεταστεί με ποιον τρόπο μπορεί να υποστηριχθεί η εξέλιξη αυτή και να εξασφαλιστεί η επανένταξη, πρέπει πρώτα να εξασφαλιστεί μια κάποια πολιτική σταθερότητα και να επιλυθεί το πρόβλημα της ασφάλειας.
<P>
Τέλος, κυρία Πρόεδρε, θα ήθελα να αναφερθώ στην τύχη της κ. Silvia Baraldini. Το θέμα εθίγη επανειλημμένα στο Σώμα. Ξέρουμε ότι είμαστε υποχρεωμένοι να διαπιστώσουμε ότι πρόκειται καταρχάς για ένα θέμα που αφορά τις διμερείς σχέσεις των Ηνωμένων Πολιτειών με την Ιταλία. Ωστόσο, συμφωνώ απολύτως με εκείνους που επεσήμαναν ότι πρόκειται για μια υπόθεση η οποία εμπίπτει στις δύο τάξεις της σύμβασης του Στρασβούργου, η οποία έχει κυρωθεί και από τις Ηνωμένες Πολιτείες της Αμερικής και από την Ιταλία. Θα το εκτιμούσαμε λοιπόν ιδιαιτέρως εάν γίνονταν σεβαστές οι διατάξεις της σύμβασης αυτής.

<SPEAKER ID=155 LANGUAGE="DE" NAME="Kreissl-Dφrfler">
Κυρία Πρόεδρος, νομίζω πως ο κύριος Επίτροπος ξέχασε να διατυπώσει μια θέση για τις Φιλιππίνες. Εγώ τουλάχιστον δεν άκουσα τίποτα. Θα ήθελα να ακούσω κάτι σχετικά.

<SPEAKER ID=156 NAME="Van den Broek">
Με συγχωρείτε, κυρία Πρόεδρε, αλλά όταν διάβαζα το ψήφισμα είχα την εντύπωση ότι ζητεί κατά κύριο λόγο την υποστήριξη του προέδρου Ramos και όχι της Ευρωπαϊκής Επιτροπής. Γι' αυτό και δεν έχω ετοιμάσει κάποια απάντηση επί του θέματος αυτού. Είμαι ωστόσο διατεθειμένος, όσο θα εξετάζεται το επόμενο θέμα να διαβάσω το ψήφισμα για να διαπιστώσω εάν υπάρχει λόγος να αντιδράσει η Επιτροπή. Παρ' όλα αυτά, δεν τολμώ να το κάνω αυτό με ανεύθυνο τρόπο και χωρίς την κατάλληλη προετοιμασία.

<SPEAKER ID=157 NAME="Πρόεδρος">
Σας ευχαριστώ, κύριε Επίτροπε! Υποθέτω ότι ο κύριος Kreissl-Dφrfler θα είναι σύμφωνος με αυτό.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 17.00.

<SPEAKER ID=158 NAME="Πρόεδρος">
Μετά την ημερήσια διάταξη θα ακολουθήσει κοινή συζήτηση για τις ακόλουθες προτάσεις ψηφισμάτων:
<P>
(B4-0932/97) των βουλευτών Frutos Gama και Garcνa Arias εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με τις καταστροφικές πλημμύρες στην Αυτόνομη Περιοχή της Εξτρεμαδούρας.-(B4-0957/97) των βουλευτών Puerta, Carnero Gonzαlez, Gonzαlez Αlvarez, Jovι Peres, Marset Campos, Mohamed Alν, Sierra Gonzαlez, Gutiιrrez Dνaz και Sornosa Martνnez εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών σχετικά με τις βαριές συνέπειες της κακοκαιρίας στην Ισπανία.-(B4-0991/97) των βουλευτών Novo Belenguer και Gonzαlez Triviρo εξ ονόματος της Ομάδας της Ευρωπαϊκής Ριζοσπαστικής Συμμαχίας σχετικά με τις πλημμύρες στο Badajoz; -(B4-0933/97) των βουλευτών Miranda, Novo, Ribeiro και Gutiιrrez Dνaz εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών σχετικά με τις σοβαρές συνέπειες της κακοκαιρίας στις Αζόρες.-(B4-0981/97) των βουλευτών Marinho και Correia εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με την κακοκαιρία στις Αζόρες.-(B4-0939/97) των βουλευτών Miranda, Novo, Ribeiro και Gutiιrrez Dνaz εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών σχετικά με τις σοβαρές συνέπειες της κακοκαιρίας στην Πορτογαλία.-(B4-0969/97) των βουλευτών Azzolini, Pasty, Cardona και Rosado Fernandes εξ ονόματος της Ένωσης για την Ευρώπη σχετικά με την κακοκαιρία στην Πορτογαλία.-(B4-0983/97) των βουλευτών Marinho, Apolinαrio, Torres Marques, Torres Couto, Barros Moura, Lage, Campos, Moniz και Correia εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με την κακοκαιρία και τις βροχοπτώσεις στη Νότια Πορτογαλία.-(B4-0956/97) των βουλευτών Capucho, Galeote Quecedo, Costa Neves, Camisσn Asensio, Oomen-Ruijten και Martens εξ ονόματος της Ομάδας του Ευρωπαϊκού Λαϊκού Κόμματος σχετικά με τις πρόσφατες πλημμύρες στις περιοχές Εξτρεμαδούρα (Ισπανία), Alentejo (Πορτογαλία) και Αζόρες (Πορτογαλία).Ισπανία

<SPEAKER ID=159 LANGUAGE="ES" NAME="Mohamed Alν">
Κυρία Πρόεδρε, για ακόμη μια φορά οι καταστρεπτικές συνέπειες του νερού αποτελούν αντικείμενο ενός ψηφίσματος επί του κατεπείγοντος σε αυτό το Κοινοβούλιο. Οι καταιγίδες άφησαν πάλι στο πέρασμά τους ένα μεγάλο αριθμό νεκρών, τραυματιών και εξαφανισθέντων στην Ισπανία και την Πορτογαλία. Παρ' ότι είναι βέβαιο πως τέτοιες τραγωδίες είναι δύσκολο να αποφευχθούν στο σύνολό τους, είναι εξίσου βέβαιο πως το μέγεθος των ιδίων θα μπορούσε να είναι μικρότερο, εάν είχαν ληφθεί εγκαίρως συγκεκριμένα μέτρα.
<P>
Δεν είναι τυχαίο πως αυτού του είδους οι καταστροφές ευνοούνται στις πιο εξαθλιωμένες περιοχές της Ευρώπης. Ωστόσο αυτό που συνέβη στην Μελίγια -την περασμένη Δευτέρα- έπειτα από την κατάρρευση ενός ταμιευτήρα νερού 20.000 κ.μ. ήταν η ιστορία μιας προαναγγελθείσης τραγωδίας. Εννέα νεκροί, 41 τραυματίες και ανυπολόγιστες υλικές ζημιές ήταν ένας προσωρινός απολογισμός αυτής της καταστροφής, η οποία δεν ήταν καθόλου μοιραία αλλά το αποτέλεσμα καθαρής αμέλειας. Δεν θέλω εδώ σήμερα να καταλογίσω ευθύνες οι οποίες εν πάση περιπτώσει θα έπρεπε να διασαφηνισθούν από τις ισπανικές αρχές, αλλά να εκμεταλλευθώ από αυτό το βήμα την διπλή μου ιδιότητα του ευρωβουλευτή και του πολίτη της Μελίγια για να ζητήσω από την Ευρωπαϊκή Επιτροπή επείγουσα βοήθεια για τις οικογένειες των θυμάτων, για εκείνους που έχασαν πλήρως ή εν μέρει τις κατοικίες τους ή τα καταστήματά τους και, σίγουρα, για όλους εκείνους που με τον έναν ή τον άλλο τρόπο υπέστησαν υλικές απώλειες.
<P>
Από την άλλη πλευρά, θα ήθελα να καλέσω την Επιτροπή να καταρτίσει, από κοινού με τις ισπανικές αρχές, ένα σχέδιο αποκατάστασης των περιοχών που επλήγησαν από τις καταστροφές και να διαθέσει τους απαραίτητους πόρους για την ανοικοδόμηση υποδομών και κατοικιών και, στην περίπτωση της Εστρεμαδούρα, εκείνων των αγροτικών, κτηνοτροφικών και τουριστικών εγκαταστάσεων που υπέστησαν ζημιές.
<P>
Τέλος, θέλω να εκμεταλλευθώ την παρέμβασή μου για να ζητήσω από την Επιτροπή να μελετήσει την πιθανότητα αναθεώρησης του κοινοτικού περιβαλλοντικού κανόνα με σκοπό τα υποχρεωτικά δελτία περιβαλλοντικών επιπτώσεων να συνοδεύονται από μελέτες κινδύνου για τους πληθυσμούς ως αποτέλεσμα κάποιας συγκεκριμένης παρέμβασης η οποία μεταβάλλει το περιβάλλον. Σίγουρα, τέτοιες καταστροφές, όπως αυτή που προκλήθηκε από την υπερχείλιση των ποταμών στην Εστρεμαδούρα ή την πλημμύρα στην Μελίγια, μπορούν να αποφευχθούν αν οι αρχές των κρατών μελών και η Επιτροπή επιδείξουν περισσότερο ζήλο στην ανάληψη μίας από τις σημαντικότερες ευθύνες τους: "την ασφάλεια όλων των πολιτών».
<P>
Αζόρες

<SPEAKER ID=160 LANGUAGE="PT" NAME="Novo">
Κυρία Πρόεδρε, κύριε Επίτροπε, αγαπητοί συνάδελφοι, μετά την έκκληση που απευθύναμε σε αυτό το Κοινοβούλιο, κατά τη σύνοδο των Βρυξελλών στις 4 του μηνός, να εκφράσει τα συλλυπητήριά μας στον πληθυσμό της Ribeira Quente, και αφού υποβάλαμε, επί τη ευκαιρία εκείνη, στην προεδρία αυτού του Σώματος μια επείγουσα πρόταση ψηφίσματος ζητώντας τη λήψη μέτρων για την ανακούφιση των συνεπειών της καταιγίδας που είχε σαρώσει τις Αζόρες, μετά από αυτή την καταστροφή, λοιπόν, εκτεταμένες ηπειρωτικές περιοχές της χώρας μου -το Alentejo, το Algarve, το πολεοδομικό συγκρότημα της Λισαβόνας, το Setϊbal, η κοιλάδα του Τάγου- επλήγησαν με τη σειρά τους από καταστροφικές θύελλες.
<P>
Και αυτή τη φορά, δυστυχώς, έχουμε να θρυνήσουμε νεκρούς. Οι καταιγίδες, κυρία Πρόεδρε και αγαπητοί συνάδελφοι, προκάλεσαν στην Πορτογαλία 41 νεκρούς και αγνοούμενους, καθώς και μεγάλο αριθμό τραυματιών. Οι ζημίες σε ιδιωτικές και δημόσιες περιουσίες και σε επιχειρήσεις ξεπερνούν, βάσει σχετικά μετριοπαθών εκτιμήσεων, τα 10 δισεκατομμύρια εσκούδος. Η θεαματική αλυσίδα λαϊκής αλληλεγγύης, που συγκροτήθηκε αμέσως από τη μία άκρη στην άλλη της Πορτογαλίας, αποτελεί πράγματι ένα αξιοσημείωτο και αξιέπαινο γεγονός το οποίο θα ήθελα να επισημάνω στο Σώμα. Παρόμοιο φόρο τιμής θέλω να αποτίνω και στα δημοτικά συμβούλια και τις υπηρεσίες τους, καθώς και στους πυροσβέστες.
<P>
Ζητούμε σήμερα από την Επιτροπή να χορηγήσει μια χρηματοδοτική ενίσχυση, η οποία θα προστεθεί στα ήδη υπάρχοντα μέσα, με στόχο την ανακούφιση των συνεπειών της θεομηνίας και τη στήριξη των ανθρώπων που υπέστησαν τις δραματικές της συνέπειες. Ζητούμε επίσης από την Επιτροπή -πρώτα και κύρια, κατά τη γνώμη μου- να προχωρήσει, από κοινού με τις διάφορες διοικητικές αρχές της χώρας μου, στην κατάρτιση ενός συστήματος χρηματοδοτικής ενίσχυσης, ενός συστήματος παροχής βοήθειας και τεχνικής συνεργασίας, ώστε να καθίσταται εφικτή η πρόληψη και για να μην επαναληφθούν οι καταστροφικές συνέπειες των καταιγίδων, των οποίων η εκδήλωση -δυστυχώς- δεν είναι στο χέρι μας να την αποτρέψουμε.

<SPEAKER ID=161 LANGUAGE="PT" NAME="Correia">
Κύριε Πρόεδρε, κύριε Επίτροπε, γι' άλλη μια φορά, και σε σχετικά σύντομο χρονικό διάστημα, η αυτόνομη περιφέρεια των Αζορών επλήγη, τα ξημερώματα της 31ης Οκτωβρίου, από σαρωτικούς ανέμους και καταρρακτώδεις βροχές. Τα φαινόμενα αυτά εκδηλώθηκαν πιο έντονα στην τοποθεσία Ribeira Quente της επαρχίας Povoaηγo.
<P>
Δυστυχώς, εκτός από τις τεράστιες υλικές ζημιές που, σύμφωνα με τα στοιχεία που διαθέτουμε, ξεπερνούν τα 5 δισεκατομμύρια εσκούδος, έχουμε να θρυνήσουμε και 29 νεκρούς. Υπό τη σκιά αυτής της θλιβερής πραγματικότητας, διαπιστώνουμε πόση σημασία έχει η συμπερίληψη, στη Συνθήκη του Αμστερνταμ, ενός άρθρου το οποίο θεσπίζει μια διαφοροποιημένη, ειδική μεταχείριση των ιδιαίτερα απομακρυσμένων περιφερειών, ένδειξη ότι η Κοινότητα αναγνωρίζει τα μειονεκτήματα και τους κινδύνους στους οποίους είναι εκτεθειμένοι αυτοί οι πολίτες της Ευρωπαϊκής Ένωσης.
<P>
Με αυτή την έννοια, απευθύνουμε έκκληση προς την Επιτροπή ώστε να προσανατολίσει τις δράσεις της προς την κατεύθυνση του εκ νέου προγραμματισμού και της αύξησης των χρηματοδοτικών μέσων που ήδη διατίθενται για την αποκατάσταση των έργων υποδομής που υπέστησαν καταστροφές στην αυτόνομη περιφέρεια των Αζορών. Η επανάληψη παρόμοιων καταστάσεων μάς υποχρεώνει να επισημάνουμε πως στο μέλλον η πρωτοβουλία REGIS θα πρέπει να περιλαμβάνει ένα σκέλος το οποίο θα επιτρέπει την αντιμετώπιση καταστάσεων που συνεπάγονται των φυσικών καταστροφών.
<P>
Πορτογαλία

<SPEAKER ID=162 LANGUAGE="PT" NAME="Girγo Pereira">
Κύριε Πρόεδρε, κύριοι Βουλευτές, νομίζω πως τα γεγονότα που σχετίζονται με αυτές τις καταστροφές έχουν ήδη γίνει γνωστά, είτε μέσω του Τύπου είτε από τις παρεμβάσεις των συναδέλφων που προηγήθηκαν. Δεν προτίθεμαι, βεβαίως, να επανέλθω στην περιγραφή των γεγονότων, αλλά θα ήθελα απλώς να παραθέσω τρεις σκέψεις επί του θέματος.
<P>
Όπως έχει ήδη αναφερθεί, οι καταστροφές αυτές λαμβάνουν χώρα στις περισσότερο υποβαθμισμένες περιοχές της Ευρώπης. Συμβαίνουν είτε στις ιδιαίτερα απομακρυσμένες Αζόρες, είτε στην ισπανική Estremadura, είτε στο Alentejo της Πορτογαλίας. Το γεγονός αυτό καταδεικνύει την αναγκαιότητα να συνεχίσει η Ευρωπαϊκή Ένωση να στηρίζει αυτές τις περιοχές. Είναι αλήθεια ότι ίσως σημειώθηκαν παραλείψεις, είναι αλήθεια ότι ενδεχομένως υπήρξαν σφάλματα χωροταξίας, το γεγονός όμως είναι πως υπάρχουν ανεπάρκειες στις υποδομές, και γι' αυτό χρειάζονται ενισχύσεις.
<P>
Κατά δεύτερον, έχει σημασία η Επιτροπή να παράσχει υλική βοήθεια, μιας και κάτι τέτοιο αποτελεί επίσης μια έκφραση αλληλεγγύης προς αυτούς τους λαούς. Η έκφραση αλληλεγγύης από μεριάς της Επιτροπής θα ενισχύσει φυσιολογικά το ευρωπαϊκό αίσθημα εκείνων των ανθρώπων και θα τους κάνει να αισθάνονται πως υπάρχουν και άλλοι λαοί στην Ευρώπη, οι οποίοι τους συμπαραστέκονται στις δύσκολες στιγμές. Αρα, δεν μιλάμε απλώς για σημασία από υλικής άποψης, αλλά και για μια πράξη με πολιτική σημασία και, ας πούμε, για μια πράξη αλληλεγγύης.
<P>
Και κάτι τελευταίο: φρονούμε -και κάποτε η Ομάδα μου είχε υπεραμυνθεί αυτού του θέματος- ότι η Επιτροπή θα πρέπει ενδεχομένως να διαθέτει έναν μηχανισμό για την αντιμετώπιση τέτοιων καταστάσεων. Η χορήγηση τέτοιας μορφής ενισχύσεων θα έπρεπε να θεσμοθετηθεί, ούτως ώστε να είναι εφικτή η άμεση επιτόπια καταγραφή των συνεπειών παρόμοιων καταστροφών, ανοίγοντας ταυτόχρονα το δρόμο ώστε, από κοινού με τις εθνικές κυβερνήσεις, να λαμβάνονται ορισμένα επείγοντα μέτρα για την αντιμετώπιση αυτών των καταστροφών.

<SPEAKER ID=163 LANGUAGE="PT" NAME="Apolinαrio">
Κυρία Πρόεδρε, κύριε Επίτροπε, η σοβαρότατη και δραματική κατάσταση που ενέκυψε λόγω των θεομηνιών που σάρωσαν λίγο πολύ όλες τις περιοχές της Πορτογαλίας αιτιολογεί τη χρησιμοποίηση κοινοτικών χρηματοδοτικών πόρων.
<P>
Μένει τώρα να μάθουμε αν οι πόροι αυτοί θα διατεθούν από χρηματοδοτικά πακέτα που ήδη προορίζονται για την Πορτογαλία, μέσω του εκ νέου προγραμματισμού του ισχύοντος κοινοτικού πλαισίου στήριξης, ή από νέα, πρόσθετα κονδύλια, τα οποία θα εκταμιευθούν υπό μορφή επείγουσας βοήθειας, ή ακόμη μέσω της αύξησης των πιστώσεων ή της τροποποίησης της ανακοίνωσης πλαισίωσης, φερ' ειπείν, της κοινοτικής πρωτοβουλίας INTERREG II-C, όπως συγκεκριμένα ζητά το ψήφισμα του Ευρωπαϊκού Κοινοβουλίου.
<P>
Το ζήτημα που τίθεται εδώ είναι να ξέρουμε αν, σε αντιπαραβολή με την άμεση ανταπόκριση και τις προσπάθειες των πυροσβεστών, της τοπικής αυτοδιοίκησης, των δημοτικών υπηρεσιών, των αστυνομικών και στρατιωτικών αρχών, σε αντιπαραβολή με την άμεση ανταπόκριση και δράση της κεντρικής κυβέρνησης και των περιφερειακών αρχών, το μόνο πράγμα που μπορεί να επιδείξει η Επιτροπή είναι μια ακαδημαϊκή και περιοριστική παραπομπή στους κοινοτικούς κανονισμούς. Οι άνθρωποι, που αποτελούν το λόγο ύπαρξης του κοινοτικού σχεδίου, δεν μπορούν να ανεχθούν αυτή την κατάσταση. Και η Επιτροπή δεν πρέπει να το ξεχνά! Μπροστά σε μια κατάσταση καταστροφής, δεν μπορούμε να καθόμαστε και να απαντάμε με τεχνική "ξύλινη γλώσσα», με ΛΠ, ΚΠΣ, αποπληθωριστικά μέσα, ΜΠ και άλλα αρκτικόλεξα της κοινοτικής ορολογίας. ΧΡΕΙΑΖΟΝΤΑΙ ΚΟΙΝΗ ΛΟΓΙΚΗ ΚΑΙ ΚΑΛΗ ΘΕΛΗΣΗ!
<P>
Ισπανία / Πορτογαλία / Αζόρες

<SPEAKER ID=164 LANGUAGE="ES" NAME="Camisσn Asensio">
Κυρία Πρόεδρε, θέλω να εκφράσω την λύπη μας για τις ζημιές, υλικές και ανθρώπινες, που προκλήθηκαν από τις καταστροφές στις οποίες κάνει μνεία αυτή η πρόταση. Για όλες, αλλά θέλω να αναφερθώ ιδιαίτερα στις πλημμύρες που συνέβησαν στην Μπαδαχόθ την περασμένη 6η του τρέχοντος μήνα, με έναν απολογισμό 25 νεκρών και πολυάριθμων υλικών ζημιών σε εξοπλισμούς, κατοικίες και καταστήματα. Θέλω όμως να επισημάνω μια πτυχή η οποία πρέπει να τονισθεί: την αξιοθαύμαστη απόδειξη αλληλεγγύης μπροστά στην τραγωδία που επέδειξαν όχι μόνον οι αρχές αλλά και ο λαός της Εστρεμαδούρα, μαζί με τον λαό της Ισπανίας στο σύνολό του.
<P>
Επομένως, δεν θα είχε νόημα να μη λάβει μέρος και το Ευρωπαϊκό Κοινοβούλιο σε αυτή την αλληλεγγύη, συγκεντρώνοντας υλικά μέσα για την επανόρθωση της σοβαρής κατάστασης που δημιουργήθηκε. Και σε εύθετο χρόνο θα σχεδιασθούν λύσεις για την πρόληψη τέτοιου είδους καταστροφών, όπως θα μπορούσε να είναι για παράδειγμα η απαίτηση μελετών επιπτώσεων πλημμυρών στο πλαίσιο όλων των πολεοδομικών σχεδιασμών.

<SPEAKER ID=165 LANGUAGE="PT" NAME="Porto">
Κυρία Πρόεδρε, οι πλημμύρες που έπληξαν πρόσφατα ορισμένες περιφέρειες, συγκεκριμένα της Πορτογαλίας, αποτελούν αφορμή για αγώνα, αλλά ταυτόχρονα για προβληματισμό όσον αφορά τις πολιτικές που πρέπει να εφαρμοστούν. Τη στιγμή που 41 άτομα έχασαν τη ζωή τους στην Πορτογαλία και 25 στην Ισπανία, το πρώτο μας καθήκον είναι να εκφράσουμε τη μεγάλη μας λύπη για το χαμό τους και να δηλώσουμε ότι συμμεριζόμαστε την οδύνη των οικογενειών τους.
<P>
Κατόπιν τούτου, ο σεβασμός προς τους επιζήσαντες μας υποχρεώνει να φροντίσουμε, δίχως καθυστέρηση, για την αποκατάσταση των συνθηκών στέγασης και εργασίας τους, ευελπιστώντας ότι οι αρμόδιοι φορείς, στην Πορτογαλία αλλά και κοινοτικοί, θα παράσχουν τα απαραίτητα προς το σκοπό αυτό μέσα, υπεραμυνόμενοι και εμείς, όπως και κάποιοι άλλοι συνάδελφοι, τη δημιουργία μηχανισμού χορήγησης επείγουσας βοήθειας και την παροχή πρόσθετης ενίσχυσης.
<P>
Τέλος, το πένθος που αισθανόμαστε μας κάνει να αναλογιστούμε ποιες καταστάσεις προκάλεσαν, ή τουλάχιστον επιδείνωσαν τις συνέπειες των θεομηνιών. Όταν συνέβησαν οι καταστροφές κατέστη σαφής η ανεπάρκεια των μέσων παροχής άμεσης βοήθειας, που σε μεγάλο βαθμό εναποτέθηκαν στην εθελοντική προσφορά των ίδιων των πολιτών. Εκτός αυτού, έχει σημασία να δοθεί επιτέλους η δέουσα προσοχή στο θέμα της χωροταξίας, συνειδητοποιώντας το γεγονός ότι δεν μπορούμε να πάμε ενάντια στη φύση. Αντιθέτως, η φύση θα πρέπει να διαφυλαχθεί και να τεθεί με σωστό τρόπο στην υπηρεσία του ανθρώπου.

<SPEAKER ID=166 LANGUAGE="ES" NAME="Hernαndez Mollar">
Κυρία Πρόεδρε, κύριε Επίτροπε, η απώλεια ανθρωπίνων ζωών που έχει προκληθεί από καταστροφές ή ατυχήματα δεν έχει τίμημα. Αυτό το ψήφισμα δεν αφορά μόνο την αίτηση οικονομικών ενισχύσεων για τις καταστροφές. Αλλά αφορά επίσης την τήρηση της υποχρέωσής μας για αλληλεγγύη ως Ευρωπαίοι πολίτες.
<P>
Στην Μελίγια, όπως και στην Εστρεμαδούρα και την Πορτογαλία, προκλήθηκαν πολυάριθμες υλικές και ανθρώπινες απώλειες.
<P>
Η Ευρωπαϊκή Επιτροπή, από κοινού με τις εθνικές και τοπικές κυβερνήσεις, δεν πρέπει να αγνοήσει τα αιτήματα αυτών τους οποίους εκπροσωπούμε και που σήμερα υποφέρουν από την τραγωδία και ζητούν λύσεις στα άμεσα προβλήματά τους, και στους οποίους δεν αρκούν τα λόγια λύπης ή η αλληλεγγύη. Υπάρχουν πολλοί άνθρωποι στην Μελίγια οι οποίοι σήμερα όχι μόνο έχουν χάσει τους συγγενείς τους, αλλά έχουν μείνει άστεγοι ή έχουν δει τα καταστήματά τους ή τους πόρους ζωής τους να καταστρέφονται. Υπάρχει άραγε κάτι σημαντικότερο από αυτό;
<P>
Ας αποφύγουμε -τουλάχιστον οι βουλευτές αυτού του Σώματος- να εμπλακούμε σε πολιτικούς ή δικαστικούς αγώνες οι οποίοι δεν έχουν πραγματική σχέση με τον τομέα μας και ας αποφύγουμε να αυξήσουμε με τις αναστολές μας τον βαθμό απελπισίας αυτών που σήμερα ζητούν από τις δημόσιες εξουσίες, συμπεριλαμβανομένων των ευρωπαϊκών, την υλική και τεχνική βοήθεια που δικαίως πρέπει να τους παρασχεθεί άμεσα.

<SPEAKER ID=167 NAME="Van den Broek">
Κυρία Πρόεδρε, επιτρέψτε μου να επανέλθω εν συντομία στο προηγούμενο θέμα που αφορούσε τις Φιλιππίνες για να γνωστοποιήσω στον κ. Kreissl-Dφrfler ότι η Επιτροπή θα επανεξετάσει το πρόγραμμα των αρχών της χώρας αυτής σχετικά με την αγροτική μεταρρύθμιση και τη συμβολή που θα έχει στον τομέα αυτό κατά την επόμενη συνεδρίαση που θα πραγματοποιηθεί μεταξύ υπαλλήλων της Ευρωπαϊκής Ένωσης και εμπειρογνωμόνων από τις Φιλιππίνες, συνάντηση η οποία έχει προγραμματιστεί για τις 9 και 10 του προσεχούς Δεκεμβρίου. Δεν θα ήθελα προς στιγμήν να προτρέξω των αποτελεσμάτων της συζήτησης αυτής, ενώ όσον αφορά τα άλλα σημεία που αναφέρονται στο ψήφισμα η Επιτροπή ζήτησε την γνώμη της αντιπροσωπείας της στην Μανίλα.
<P>
Πρόεδρε, έρχομαι τώρα στο θέμα των καταστροφών. Επιτρέψτε μου να αρχίσω εκφράζοντας τα συλλυπητήρια της Ευρωπαϊκής Επιτροπής για τα θύματα των πρόσφατων πλημμυρών στην ισπανική περιφέρεια της Extremadura καθώς και την συμπαράστασή της προς όλους εκείνους που επλήγησαν από τις θύελλες στον Νότο της Πορτογαλίας και στις Αζόρες. Η Επιτροπή εκφράζει τα θερμά της συλλυπητήρια στις οικογένειες των θυμάτων. Κυρία Πρόεδρε, όσον αφορά το θέμα της αποστολής άμεσης βοήθειας προς τους ευρωπαίους πολίτες που υπήρξαν θύματα των καταστροφών, η Επιτροπή επισημαίνει ότι στον προϋπολογισμό της Ευρωπαϊκής Ένωσης για το 1997 δεν έχουν συμπεριληφθεί πιστώσεις για την χορήγηση άμεσης βοήθειας στην επικράτεια της Ευρωπαϊκής Ένωσης. Γιατί; Επειδή η αρμόδια δημοσιονομική αρχή περιέλαβε για δεύτερη συνεχή φορά τη σημείωση "pro-memorie» στην αντίστοιχη θέση Β4-3400 του προϋπολογισμού. Για το 1998, η αρμόδια δημοσιονομική αρχή συμφώνησε, στα πλαίσια της διαδικασίας του προϋπολογισμού, με την κατάργηση της αντίστοιχης θέσης στον προϋπολογισμό, οι διαδικασίες για την εξέταση του οποίου δεν έχουν ακόμη ολοκληρωθεί.
<P>
Όσον αφορά την χορήγηση διαρθρωτικής βοήθειας, η κυβέρνηση της Πορτογαλίας ενημέρωσε την Επιτροπή για τις ζημιές που προκάλεσαν οι θύελλες στην γεωργική υποδομή της χώρας και στην αυτόνομη περιφέρεια των Αζορών. Η πρόταση που είχε υποβληθεί από τις υπηρεσίες του Υπουργείου Γεωργίας της Πορτογαλίας εξετάζεται από τις υπηρεσίες της Επιτροπής προκειμένου να διαπιστωθεί ποιοι χρηματοδοτικοί πόροι θα μπορούσαν να χρησιμοποιηθούν για την χορήγηση βοήθειας με στόχο την αποκατάσταση των γεωργικών υποδομών. Αυτό έχει ιδιαίτερη σημασία, επειδή στο τμήμα προσανατολισμού του ΕΓΤΠΕ για την Πορτογαλία δεν υπάρχουν πλέον πιστώσεις για μια ενδεχόμενη ενίσχυση των μέτρων που λαμβάνονται στον γεωργικό τομέα με το λειτουργικό πρόγραμμα για την προσφορά βοήθειας στις περιοχές που έχουν πληγεί από την κακοκαιρία.
<P>
Όσον αφορά τις Αζόρες, η Επιτροπή θα ήθελε να επισημάνει ότι, μετά τις καταστροφές του Δεκεμβρίου του περασμένου χρόνου και του Ιανουαρίου του τρέχοντος, αποφάσισε τον περασμένο Ιούλιο να αυξήσει τους πόρους του λειτουργικού προγράμματος με 26 εκατομμύρια Ecu, προκειμένου να συμβάλει στην αποκατάσταση των κατεστραμμένων υποδομών.
<P>
Όσον αφορά την Ισπανία, η κυβέρνηση της χώρας ενημέρωσε επίσης την Επιτροπή για τις ζημιές που έχουν υποστεί οι υποδομές του γεωργικού τομέα. Οι υπηρεσίες της Επιτροπής συνεργάζονται με τις ισπανικές αρχές και προσπαθούν να εξετάσουν με ποιον τρόπο μπορούν να χρησιμοποιηθούν οι κοινοτικοί πόροι που προβλέπονται για την Ισπανία για την αποκατάσταση των υποδομών. Όσον αφορά το πρόγραμμα Interreg II-C, η Επιτροπή θα ήθελε να τονίσει ότι η εν λόγω κοινοτική πρωτοβουλία αποσκοπεί κατά κύριο λόγο στην καταπολέμηση της ξηρασίας.

<SPEAKER ID=168 LANGUAGE="ES" NAME="Hernαndez Mollar">
Κυρία Πρόεδρε, φαντάζομαι πως πρόκειται για μια ακούσια παράλειψη, αλλά ο κύριος επίτροπος παρέλειψε από τα συλλυπητήριά του τα θύματα μιας άλλης ισπανικής και ευρωπαϊκής πόλης όπως είναι η Μελίγια, και ούτε έκανε καμία μνεία στην πρόσφατη καταστροφή που συνέβη εκεί.

<SPEAKER ID=169 LANGUAGE="ES" NAME="Mohamed Alν">
Κυρία Πρόεδρε, ακριβώς όπως είπε και ο συνάδελφός μου, κ.Hernαndez Mollar, θα ήθελα ακριβώς να δω τι σκέφτεται ο κύριος επίτροπος σχετικά με την Μελίγια, γιατί αυτές τις τελευταίες μέρες είδαμε πως υπήρξε και αυτή θύμα μιας καταστροφής η οποία αποτέλεσε πρωτοσέλιδο θέμα σε όλα τα μέσα μαζικής ενημέρωσης.

<SPEAKER ID=170 NAME="Van den Broek">
Πρόεδρε, θα ήθελα κάλλιστα να επανορθώσω την παράλειψη αυτή, η οποία δεν ήταν εσκεμμένη.

<SPEAKER ID=171 NAME="Πρόεδρος">
Τώρα έχει διευκρινιστεί πλέον. Η κοινή συζήτηση έληξε. Η ψηφοφορία θα διεξαχθεί στις 17.30, δηλαδή σε δυο λεπτά.

<CHAPTER ID=8>
Ψηφοφορίες
<SPEAKER ID=172 LANGUAGE="FR" NAME="Βerthu">
Κύριε Πρόεδρε, το σχέδιο δράσης της Επιτροπής για την ενιαία αγορά, που υποστηρίζεται από την έκθεση von Wogau, παρουσιάζει μία ακραία εικόνα της ενιαίας αγοράς με αυστηρά ομοιόμορφους νόμους και φορολογία, χωρίς κανένα εσωτερικό σύνορο, προικισμένη με το ενιαίο νόμισμα, μια αγορά επομένως όπου η ανεξαρτησία των εθνών έχει ουσιαστικά απωλεσθεί. Επιπλέον, αυτή η ενιαία αγορά θα έχει εξωτερικά σύνορα αρκετά ασαφή, εφόσον θα πρέπει να σέβεται, σας παραθέτω την έκθεση von Wogau, "την αναληφθείσα δέσμευση της Ευρωπαϊκής Ένωσης για μια παγκόσμια ελεύθερη αγορά».
<P>
Η Επιτροπή Πολιτικών Ελευθεριών του Ευρωπαϊκού Κοινοβουλίου είχε όμως κάποιους ενδοιασμούς μπροστά στην επιμονή της Επιτροπής να οργανώσει την κινητικότητα του εργατικού δυναμικού μεταξύ χωρών μελών και, κατά την άποψή της, διευκρινίζει με σύνεση ότι, παραθέτω το απόσπασμα: "φυσικά, εάν η κινητικότητα μπορεί να ενθαρρυνθεί, δεν είναι βέβαιο ότι θα μπορέσουμε να προσκαλέσουμε, πολύ δε περισσότερο να υποχρεώσουμε, τους ανθρώπους να αφήσουν ένα κράτος μέλος για να στραφούν σε κάποιο άλλο προκειμένου να βρουν δουλειά εκεί». Αυτή η έννοια, όμως, αναμφίβολα επικίνδυνη ενόψει της παγκόσμιας ενοποίησης, δεν επαναλαμβάνεται στην τελική έκθεση του Σώματός μας.
<P>
Το Συμβούλιο του Αμστερνταμ της 16ης και 17ης του περασμένου Ιουνίου εκφράζει την ικανοποίησή του γι' αυτό το σχέδιο δράσης. Βεβαίως, πρότεινε ότι θα έπρεπε να γίνεται επιλογή των μέτρων προτεραιότητας, χωρίς όμως να αναφέρει ποια είναι αυτά, και ενέκρινε τον γενικότερο στόχο τον οποίο, σύμφωνα με το Συμβούλιο, θα πρέπει να στηρίζει πολιτικά προκειμένου να επισπευσθεί η έγκριση των νομοθετικών μέτρων εφαρμογής. Εξάλλου, νιώθουμε έκπληξη γι' αυτήν τη θέση, όταν γνωρίζουμε ότι το σχέδιο δράσης περιλαμβάνει μέτρα τόσο δραστικά όπως η θέσπιση, εδώ και πέντε χρόνια, ενός νέου συστήματος ΦΠΑ, που πηγάζει από την αρχή της καταβολής στη χώρα προέλευσης. Διαβάζουμε επίσης, στο σχέδιο, ένα απίστευτο απόσπασμα, όπου ανακαλύπτουμε ότι, το παραθέτω: "η Επιτροπή θα πρέπει να είναι σε θέση να εγκρίνει επείγοντα μέτρα κατά των κρατών που δεν εκπλήρωσαν τις υποχρεώσεις τους, αποφασίζοντας, ενδεχομένως, την επιβολή κυρώσεων. Η ενίσχυση των εκτελεστικών αρμοδιοτήτων της Επιτροπής θα συμβάλει στην μείωση των καθυστερήσεων στη λύση των προβλημάτων.»
<P>
Έτσι, σ' αυτό το σχέδιο δράσης, βρίσκουμε ταυτόχρονα την εξαφάνιση των εθνών μπροστά στην εσωτερική αγορά, έπειτα την εξαφάνιση της εσωτερικής αγοράς μπροστά στην παγκόσμια αγορά, που θα συνοδεύονται από την διακριτική εξουσία της Επιτροπής για την αποδυνάμωση των κρατών. Υπάρχουν ίσως, στη Γαλλία και αλλού, κυβερνήσεις που δέχονται να συγκατατεθούν σ' αυτές τις κατευθύνσεις, πιστεύω όμως ότι οι λαοί τους, την επόμενη ημέρα, θα τους ζητήσουν εξηγήσεις.

<SPEAKER ID=173 NAME="Ahlqvist και Wibe">
 - (SV) Η έκθεση περιέχει μία σειρά παραγράφων με τις οποίες δεν μπορούμε επ' ουδενί να συμφωνήσουμε. Πρώτον, θεωρούμε ότι η ΕΕ δεν έχει καμία απολύτως σχέση με τους φόρους υπεραξίας των κρατών μελών. Δεν μπορούμε επίσης να στηρίξουμε γενικόλογα κείμενα περί μείωσης της φορολόγησης της εργασίας με στόχο την προαγωγή της απασχόλησης ή της προσαρμογής των έμμεσων φόρων.
<P>
Η έκθεση απαιτεί την σύσταση τριών νέων ευρωπαϊκών γραφείων και κυβερνητικών υπηρεσιών για την ασφάλεια εν πτήσει, τις τηλεπικοινωνίες και για την έγκριση των πρόσθετων ουσιών στα τρόφιμα και των χημικών για την γεωργία. Η σύσταση παρόμοιων συγκεντρωτικών υπηρεσιών οδηγεί μόνο στην παραγωγή περισσοτέρων εγγράφων χωρίς να οδηγεί σε κάποια άξια λόγου αλλαγή της πραγματικότητας.
<P>
Κατά τα άλλα, δεν μπορούμε φυσικά να συμφωνήσουμε μ' αυτό που προτείνεται στην παράγραφο 12 της έκθεσης. Η δημιουργία ενός κοινού νομίσματος για την Ευρωπαϊκή Ένωση δημιουργεί επίσης μόνιμη ανεργία.

<SPEAKER ID=174 NAME="Holm">
 - (SV) Το ένα οδηγεί στο άλλο. Όταν θα παρουσιαζόταν η ενιαία αγορά, ειπώθηκε στην συζήτηση ότι αυτό σε καμία περίπτωση δεν θα έθιγε τον τομέα της φορολογίας. Τώρα αποδεικνύεται ότι και αυτός ο τομέας θα ενταχθεί στον κανονισμό της ΕΕ, ο οποίος, σύμφωνα με την έκθεση, θα περιέχει μεταξύ άλλων εναρμονισμένους φορολογικούς συντελεστές και κοινό συντελεστή ΦΠΑ.
<P>
Δεν μπορώ να το υποστηρίξω αυτό. Πρέπει να υπάρχει ελευθερία για τα εθνικά κράτη να αποφασίζουν τα ίδια το επίπεδο όπου θα κυμαίνονται οι φορολογικοί συντελεστές, για να μπορούν, μεταξύ άλλων, να διασφαλίσουν ότι ο δημόσιος τομέας θα βρίσκεται σ' αυτό το επίπεδο που οι πολίτες θεωρούν ως κατάλληλο σε κάθε κράτος αντίστοιχα.
<P>
Δεν μπορώ επίσης να υποστηρίξω το περιεχόμενο της παραγράφου 12, που υμνεί μονόπλευρα το κοινό νόμισμα, διότι δεν θεωρώ ότι η ΟΝΕ είναι προς όφελος των πολιτών της ΕΕ.

<SPEAKER ID=175 NAME="Lindqvist">
 - (SV) Η ενιαία αγορά θα έπρεπε να είχε τεθεί σε πλήρη ισχύ την 1η Ιανουαρίου 1993. Αυτό δεν έχει γίνει.
<P>
Συμφωνώ σε πολλά σημεία με την κριτική της Επιτροπής, αλλά διαπιστώνω ταυτόχρονα ότι αυτή η ανακοίνωση δείχνει σαφώς ότι τα κράτη μέλη δεν θέλουν ή δεν μπορούν να προχωρήσουν τόσο γρήγορα. Η ανακοίνωση είναι ένα σαφές παράδειγμα ότι οι προτάσεις για την ενιαία αγορά δεν συμβαδίζουν μ' αυτό που επιθυμούν τα κράτη μέλη. Η επιτροπή προχωρά πολύ πιο μακριά από μια ελεύθερη ενιαία αγορά απλώς και μόνο, και προτείνει την εναρμόνιση της νομοθεσίας για τον ΦΠΑ, κοινούς κανόνες για την φορολόγηση του κεφαλαίου, καθώς και ενιαίους κανόνες στον τομέα του εταιρικού δικαίου, την υλοποίηση του κοινού νομίσματος καθώς και την κοινή οικονομική πολιτική. Αυτό δεν μπορώ να το δεχθώ και γι' αυτό καταψήφισα την έκθεση.

<SPEAKER ID=176 NAME="Sindal">
Οι Δανοί σοσιαλδημοκράτες υπερψηφίζουν σήμερα την έκθεση von Wogau που αφορά τη δράση και την αποτελεσματικότητα της εσωτερικής αγοράς. Η έκθεση συμφωνεί με τις γενικές γραμμές της ανακοίνωσης της Επιτροπής. Οι Δανοί σοσιαλδημοκράτες βλέπουν με θετικό μάτι τις συστάσεις της έκθεσης για λιγότερους φόρους στο εργατικό δυναμικό ώστε να ενισχυθεί η απασχόληση. Αυτό είναι σύμφωνο με τη φορολογική μεταρρύθμιση που πραγματοποίησε η δανέζικη κυβέρνηση το 1993, η οποία στη συνέχεια δημιούργησε περισσότερες θέσεις απασχόλησης.
<P>
Η έκθεση αναφέρει μείωση των συντελεστών του ΦΠΑ για τις μικρομεσαίες επιχειρήσεις. Οι Δανοί σοσιαλδημοκράτες δεν συμφωνούν με αυτή τη θέση. Οι Δανοί σοσιαλδημοκράτες έχουν τη γνώμη ότι η μέθοδος για περισσότερη απασχόληση είναι να γίνουν περισσότερες επενδύσεις και κατάρτιση του ευρωπαϊκού εργατικού δυναμικού. Τα διευρωπαϊκά δίκτυα αναφέρονται στην έκθεση ως σημαντικό στοιχείο για τη δημιουργία λειτουργικής υποδομής στην ΕΕ. Αυτή την άποψη την συμμερίζονται και οι Δανοί σοσιαλδημοκράτες.
<P>
επί της έκθεσης Langen (A4-0350/97)
<SPEAKER ID=177 NAME="Rovsing">
Οι αποφάσεις υλοποίησης της οδηγίας της ΕΕ περί δομικών υλικών αποτελούν προϋπόθεση ώστε να εφαρμοστούν οι κανόνες της οδηγίας για σήμανση και τυποποίηση. Η Επιτροπή αναγνωρίζει στην έκθεσή της ότι η επεξεργασία των αποφάσεων υλοποίησης για τον απίστευτα μεγάλο τομέα όπου χρησιμοποιούνται δομικά υλικά είναι έργο χρονοβόρο. Οι τεχνικές προδιαγραφές τις οποίες πρέπει να πληρούν τα υλικά είναι περίπλοκες και ποικίλουν πολύ από κράτος μέλος σε κράτος μέλος.
<P>
Η έκθεση αναγνωρίζει αυτές τις δυσκολίες, παρ' όλα αυτά παροτρύνει την Επιτροπή να μειώσει το χρονικό πλαίσιο της υλοποίησης όσο το δυνατόν περισσότερο. Είμαι απόλυτα σύμφωνος με την επιτροπή και τον εισηγητή όσον αφορά αυτή την άποψη. Τα δομικά υλικά αποτελούν ένα εξαιρετικά σεβαστό κομμάτι της εσωτερικής αγοράς της ΕΕ που ακόμη δεν έχει ελευθερωθεί από εμπόδια στις εμπορικές συναλλαγές. Μια ταχύτερη εφαρμογή της οδηγίας απαιτεί επίσης ευελιξία και καλή πρόθεση εκ μέρους των κρατών μελών. Αυτό τονίζει και η έκθεση, και χαίρομαι που μπόρεσα να την στηρίξω ένθερμα.

<SPEAKER ID=178 NAME="Πρόεδρος">
Η ώρα των ψηφοφοριών τελείωσε .

<CHAPTER ID=9>
Ασυλο, μετανάστευση και διέλευση εξωτερικών συνόρων (πρόγραμμα ΟΔΥΣΣΕΥΣ)
<SPEAKER ID=179 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Zimmermann (A4-0366/97), εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την πρόταση απόφασης του Συμβουλίου που αφορά την κοινή δράση που ενέκρινε το Συμβούλιο για πρόγραμμα κατάρτισης, ανταλλαγών και συνεργασίας στους τομείς του ασύλου, της μετανάστευσης και της διέλευσης των εξωτερικών συνόρων (πρόγραμμα ΟΔΥΣΣΕΥΣ) (COM(97)364-9980/97 - C4-0427/97-97/0909(CNS)).

<SPEAKER ID=180 LANGUAGE="DE" NAME="Zimmermann">
 (DE) Κύριε Πρόεδρε, αγαπητοί συνάδελφοι, στα καθήκοντα που ανέλαβε η Ευρωπαϊκή Ένωση απέναντι στα ρεύματα προσφύγων και μεταναστών μετά τον δεύτερο παγκόσμιο πόλεμο ανήκει και η παροχή ασύλου στους πολιτικά διωκόμενους, η υποδοχή πολιτών από τις πρώην αποικίες καθώς και η υποδοχή ανθρώπων για αυστηρά ανθρωπιστικούς λόγους. Αυτό το φάσμα των καθηκόντων προσέλαβε μια νέα διάσταση μετά το 1989, καθώς ένας μεγάλος αριθμός ανθρώπων ήρθε στη Δυτική Ευρώπη για πολιτικούς και οικονομικούς λόγους από τις χώρες της Κεντρικής και Ανατολικής Ευρώπης, καθώς και από τις δημοκρατίες της πρώην Σοβιετικής Ένωσης.
<P>
Μέσα από όλα αυτά προβάλλει η επείγουσα ανάγκη για πολιτική δράση. Οι κυβερνήσεις των κρατών μελών της Ευρωπαϊκής Ένωσης έχουν αναγάγει τα ζητήματα του ασύλου, της μετανάστευσης, της διέλευσης των εξωτερικών συνόρων καθώς και της χορήγησης βίζας σε τομείς ιδιαίτερου κοινού ενδιαφέροντος. Τα κράτη μέλη έχουν πειστεί ότι οι απαιτήσεις σε αυτόν τον τομέα μπορούν μόνο από κοινού να αντιμετωπιστούν αποτελεσματικά και σωστά. Αν και υπάρχει συναίνεση επ'αυτού, τα κράτη μέλη διστάζουν - παρόλες τις επανειλημμένες δηλώσεις καλής πρόθεσης - να αποδώσουν αρμοδιότητες στην Ευρωπαϊκή Ένωση.
<P>
Οι μέχρι τώρα συμφωνίες και πρώτα από όλα η Συμφωνία του Δουβλίνου μπορούν να χαρακτηριστούν μόνο ως ένα πρώτο βήμα. Απαιτούνται μεγάλες προσπάθειες και θέληση για την αναζήτηση κοινών λύσεων προκειμένου να αντεπεξέλθουμε στους φιλόδοξους στόχους της Συνθήκης του Αμστερνταμ, η οποία προβλέπει μεσοπρόθεσμα τη λεγομένη κοινοτικοποίηση των εν λόγω τομέων.
<P>
Η παρούσα κοινή δράση μπορεί συνεπώς να αξιολογηθεί ως μια ένδειξη ότι το Συμβούλιο και η Επιτροπή προτίθενται να καταβάλουν περαιτέρω προσπάθειες σε αυτό το πλαίσιο. Σε αυτές τις προσπάθειες μπορείτε να είστε βέβαιοι για την υποστήριξη του Ευρωπαϊκού Κοινοβουλίου, το οποίο μπορεί - παρά την καθυστέρηση στην προώθηση της πρότασης στο Κοινοβούλιο και τη σύντομη διάρκεια επεξεργασίας - να υποβάλει μία ολοκληρωμένη και συνεκτική έκθεση σχετικά με το πρόγραμμα ODYSSEUS.
<P>
Για μας είναι σημαντικό να έχει ήδη υποβληθεί στη σύνοδο κορυφής του Λουξεμβούργου η άποψη του Κοινοβουλίου και να μπορέσει να ενταχθεί στα υπό συζήτηση θέματα. Το Κοινοβούλιο προσανατολίστηκε προς τις ισχύουσες διατάξεις της Συνθήκης του Μάαστριχτ σχετικά με την Ευρωπαϊκή Ένωση, λαμβάνοντας όμως συγχρόνως υπόψη τις διατάξεις της Συνθήκης του Αμστερνταμ. Το Ευρωπαϊκό Κοινοβούλιο εναποθέτει ιδιαίτερο βάρος στην εκτενή πληροφόρηση σχετικά με την πρόοδο του ODYSSEUS και κυρίως για τον ετήσιο προγραμματισμό του.
<P>
Θα πρέπει επίσης να υποβάλει μία λίστα προτεραιοτήτων για τους αντίστοιχους τομείς, η οποία θα ληφθεί υπόψη κατά τον ετήσιο προγραμματισμό. Το πρόγραμμα ODYSSEUS αποτελεί ένα νέο πρότυπο συνεργασίας των κρατών μελών στους τομείς του ασύλου, της μετανάστευσης και της διέλευσης των εξωτερικών συνόρων. Οι νόμοι και οι διαδικασίες είναι αναμφίβολα πολύ διαφορετικοί σε κάθε κράτος μέλος. Στόχος του ODYSSEUS είναι να πετύχει τελικά μια προσέγγιση. Παρόλα αυτά το ζητούμενο δεν είναι να προσεγγίσουν τα κράτη μέλη το ένα το άλλο με βάση κάποιους ενιαίους κανόνες δικαίου, αλλά να διδαχθεί το ένα από το άλλο. Αυτό μπορεί να επιτευχθεί στο επίπεδο των υπαλλήλων, οι οποίοι είναι επιφορτισμένοι με την εκτέλεση των εκάστοτε διατάξεων. Μέσα από τα προγράμματα που προωθούνται στο πλαίσιο του ODYSSEUS δεν ενημερώνονται μόνο καλύτερα για το δίκαιο της Ένωσης, αλλά μαθαίνουν επίσης με ποιόν τρόπο επιλύονται συγκεκριμένα προβλήματα στα άλλα κράτη μέλη. Είναι σημαντικό, παραδείγματος χάριν, να υπάρχει αμοιβαία ενημέρωση μεταξύ των κρατών μελών σχετικά με το πώς αντιμετωπίζεται το ζήτημα της επανασύνδεσης των οικογενειών. Κατ'αυτόν τον τρόπο γίνεται εμφανές ότι υπάρχουν διάφορες δυνατότητες για την αντιμετώπιση ενός προβλήματος.
<P>
Θεωρώ λοιπόν δεδομένο ότι θα αυξηθεί η αποδοχή των ήδη θεσπισμένων ρυθμίσεων της Ευρωπαϊκής Ένωσης στους εν λόγω κλάδους στα πλαίσια του προγράμματος ODYSSEUS με την κατάρτιση των πολλαπλασιαστών.
<P>
Οι συμμετέχοντες στα προγράμματα αποκτούν γνώσεις, τις οποίες μπορούν να αξιοποιήσουν τα κράτη μέλη στην πορεία της κοινοτικοποίησης. Καλώ λοιπόν τα κράτη μέλη να επωφεληθούν πραγματικά από αυτήν την ευκαιρία. Ιδιαίτερα θετικό είναι το γεγονός ότι οι χώρες που επιθυμούν να είναι υποψήφιες προς ένταξη μπορούν να συμμετέχουν στα προγράμματα αυτά. Θα αποκτήσουν έτσι ειδικές γνώσεις πάνω στα προγράμματα σχετικά με τα θεσμικά συστήματα καθώς και με τα συστήματα δικαίου και διοίκησης των συμμετεχόντων κρατών μελών. Αυτό θα τις φέρει αφενός κοντά στο επίπεδο και στα πρότυπα της Ένωσης και αφετέρου θα διευκολύνει σημαντικά τη συνεργασία τους σε αυτούς τους τομείς.
<P>
Κατά την πρακτική εφαρμογή του προγράμματος πρέπει να τηρηθούν κυρίως οι απαιτήσεις προστασίας από την επεξεργασία δεδομένων των ενεχόμενων κρατών μελών. Στην επιμόρφωση θα πρέπει να χρησιμοποιούνται μόνο ανώνυμα παραδείγματα περιπτώσεων από την καθημερινή ζωή των εργαζομένων. Οι υπάλληλοι που συμμετέχουν σε μια ανταλλαγή και έρχονται σε επαφή με γνήσια έγγραφα πρέπει να είναι υποχρεούνται να τηρούν τη σιωπή απορρήτου.
<P>
Το πρόγραμμα ODYSSEUS βασίζεται σε εμπειρίες από πιλοτικά προγράμματα του προγράμματος SHERLOCK, το οποίο τώρα ενσωματώνεται σε αυτό. Κατά την πενταετή διάρκειά του θα προστεθούν και άλλες πολύτιμες εμπειρίες, οι οποίες θα πρέπει να εντάσσονται διαρκώς στον ετήσιο προγραμματισμό. Αυτός είναι ένας ακόμη λόγος για την ιδιαίτερη σημασία που έχει η αξιολόγηση του ODYSSEUS. Το πρόγραμμα ODYSSEUS δείχνει επίσης - όπως και η κοινή δράση για την προστασία των προσφύγων - ότι η πολιτική στους εν λόγω τομείς δεν πρέπει απαραίτητα να σημαίνει και την επέκταση του οχυρού της Ευρώπης. Τα προγράμματα προσφέρουν περισσότερο την ευκαιρία στους υπαλλήλους να ξαναδούν την ανθρώπινη διάσταση της εργασίας τους. Φέρουν, όπως και οι πολιτικοί, την υποχρέωση οι άνθρωποι που επιθυμούν για πολιτικούς, οικονομικούς και διάφορους άλλους λόγους να έρθουν στην Ένωση να τυγχάνουν ανθρώπινου τρόπου μεταχείρισης.
<P>
Η Επιτροπή θα πρέπει να φροντίσει κατά τον ετήσιο προγραμματισμό της ώστε η κατάρτιση, η ανταλλαγή και η έρευνα να μην περιορίζεται μόνο στους τομείς της τεχνολογικής ανάπτυξης, όπως για παράδειγμα στην εξέταση πλαστογραφημένων εγγράφων. Θα πρέπει να αντιμετωπιστούν και ουσιώδη θέματα όπως το δικαίωμα των ατόμων που υπόκεινται σε συγκεκριμένες διοικητικές πράξεις για πληροφόρηση και νομική συμβουλή, αλλά και η επανασύνδεση των οικογενειών και ειδικότερα τα δικαιώματα των ανηλίκων. Ορισμένες μη κυβερνητικές οργανώσεις διαθέτουν εξειδικευμένες γνώσεις σε αυτούς τους τομείς, οι οποίες θα πρέπει να αξιοποιηθούν στα πλαίσια του ODYSSEUS. Γι' αυτόν τον λόγο είναι σημαντικό ο ONACR και άλλοι διακρατικοί οργανισμοί, όπως για παράδειγμα η διεθνής οργάνωση για τη μετανάστευση, να παροτρυνθούν να συμμετάσχουν σε αυτά. Η Ευρώπη νοείται ως το λίκνο των ανθρωπίνων δικαιωμάτων και φέρει επίσης μεγάλη διεθνή ευθύνη στον κλάδο του δικαίου των προσφύγων.
<P>
Το ODYSSEUS είναι ένα πρόγραμμα το οποίο μπορεί να συμβάλει ώστε η Ευρώπη να αντεπεξέλθει σε αυτές τις απαιτήσεις.

<SPEAKER ID=181 LANGUAGE="ES" NAME="Hernαndez Mollar">
Κύριε Πρόεδρε, θα ήθελα να συγχαρώ την κυρία Zimmermann για αυτή την καλή έκθεση η οποία εμπλουτίστηκε με την συνεργασία όλων των πολιτικών ομάδων και που, επιπλέον, βασίζεται επίσης σε ένα καλό πρόγραμμα, όπως είναι το πρόγραμμα ΟΔΥΣΣΕΥΣ, ανταλλαγής πληροφοριών, συνεργασίας και κατάρτισης στους τομείς του ασύλου, της μετανάστευσης και, όπως λεει η ονομασία του, της διέλευσης των εξωτερικών συνόρων.
<P>
Για κάποιον που, όπως εγώ, επιπλέον, ζει σε μια μεθοριακή περιοχή, ακριβώς στην πόλη για την οποία μόλις μιλήσαμε, την πόλη της Μελίγια, κύριε Επίτροπε, που αποτελεί σύνορα της Ισπανίας και της Ευρώπης με το Μαρόκο, και για κάποιον που ζει επίσης καθημερινά τα προβλήματα που δημιουργούνται από την μετανάστευση που προέρχεται από αφρικανικές χώρες και από χώρες νοτίως της Σαχάρας, αυτό το πρόγραμμα -το πρόγραμμα ΟΔΥΣΣΕΥΣ- αναμφίβολα παρουσιάζει ιδιαίτερο ενδιαφέρον.
<P>
Αλλά το πρώτο που θέλω να πω, κυρία Zimmerman, είναι πως οι μετανάστες δεν είναι εγκληματίες, και. για αυτόν τον λόγο αντιδρώ -και ομολογώ πως δεν μου αρέσει- όταν μιλούν για την καταπολέμηση της μετανάστευσης και της εισόδου και παραμονής των μεταναστών. Πιστεύω πως θα ήταν καλύτερο να μιλάμε για διοικητικά και νομικά μέτρα και να αφήσουμε την καταπολέμηση εναντίον αυτών, που μέσα από οργανωμένες μαφίες, χρησιμοποιούν και εκμεταλλεύονται ανθρώπους, μεταφέροντάς τους στα σύνορά μας, παίρνοντας λεφτά γι' αυτό και δίνοντάς τους τη συμβουλή να καταστρέψουν τα νόμιμα έγγραφα ταυτότητάς τους, ακριβώς για να καταστούν παράνομοι και με αυτό τον τρόπο να εμποδιστεί ή να καταστεί δύσκολη η απέλασή τους από την κοινοτική επικράτεια.
<P>
Επομένως, είναι πολύ σημαντική, κύριε Πρόεδρε, κύριε Επίτροπε, η κατάρτιση των υπαλλήλων σε αυτόν τον τομέα. Κατάρτιση που, κατά την δική μου άποψη, πρέπει να συμπεριλαμβάνει τρεις προϋποθέσεις, τρεις πτυχές. Καταρχάς, μια καλή τεχνική και επαγγελματική κατάρτιση ούτως ώστε οι υπάλληλοι να γνωρίζουν καλά όλες τις ρυθμιστικές διατάξεις που αφορούν την μετανάστευση. Δεύτερον, να διαθέτουν επίσης τα απαραίτητα υλικά μέσα για να εκτελούν τα καθήκοντά τους στην μεθόριο με τη μέγιστη εγγύηση και αποτελεσματικότητα. Και, τρίτον, να επιλύονται τα διαδικαστικά προβλήματα με επαρκή ταχύτητα ώστε να μην υπάρχουν καθυστερήσεις αναμονής οι οποίες προκαλούν αποδιοργάνωση στα κέντρα υποδοχής ή που απαιτούν κάποιες ανθρωπιστικές φροντίδες οι οποίες, με τα μόνα μέσα των εθνικών ή τοπικών αρχών, δεν είναι δυνατόν να παρασχεθούν με την αξιοπρέπεια που αξίζει κάθε άνθρωπος και η παράταση των οποίων μπορεί να δημιουργήσει ανεπιθύμητες αντιδράσεις ξενοφοβίας και ρατσισμού. Στο νότιο μέρος της Ισπανίας, για παράδειγμα, δημιουργούνται ανθρώπινες τραγωδίες σχεδόν καθημερινά, πρωταγωνιστές των οποίων είναι μετανάστες που προέρχονται από το βόρειο τμήμα της Αφρικής και που, δυστυχώς, χάνουν τη ζωή τους κατά την προσπάθεια.
<P>
Οι στόχοι αυτού του προγράμματος είναι να λάβει χώρα η απαραίτητη συνεργασία και κατάρτιση όχι μόνο των υπαλλήλων, αλλά και των ιδιωτικών οργανώσεων που δρουν σε αυτόν τον τομέα. Τα σύνορα δεν είναι επιθυμητά, αλλά απαραίτητα. Για αυτόν τον λόγο, πρέπει να αποφεύγονται επίσης κάποιες στάσεις δημαγωγίας μπροστά σε αυτό το τεράστιο πρόβλημα.
<P>
Για αυτό μου φαίνεται πολύ σημαντική η ανταλλαγή εμπειριών μεταξύ των υπαλλήλων που προτείνεται, στους οποίους αναλογεί μερικές φορές ο άχαρος ρόλος της εργασίας σε έναν τομέα που, όπως σε αυτόν τον τομέα, πρέπει να ξέρουν να συνδυάζουν τις ανθρωπιστικές πτυχές με την ψυχρότητα κάποιων νομοθεσιών που επιβάλλουν κάποιες ρυθμιστικές διατάξεις που αφορούν τις διάφορες πτυχές της μετανάστευσης.
<P>
Και τελειώνω, κύριε Πρόεδρε, χωρίς να ξεχάσω επίσης της ευθύνη που έχουν οι τρίτες χώρες που συνορεύουν με την Ευρωπαϊκή Ένωση, που πρέπει να τηρούν τις συνθήκες σχετικά με την μετανάστευση που έχουν υπογράψει με τα κράτη μέλη της Ευρωπαϊκής Ένωσης.

<SPEAKER ID=182 LANGUAGE="SV" NAME="Thors">
Κύριε Πρόεδρε, καταρχάς θέλω να διασαφηνίσω ότι η Ομάδα μας θα στηρίξει αυτή τη πρόταση. Είναι καλό να υπάρχει βελτιωμένη συνεργασία. Θεωρούμε επίσης ότι η επισήμανση που έκανε η επιτροπή είναι σημαντική, δηλ. ότι η συνεργασία θα διευρύνει και θα ενισχύσει, και δεν θα αρκεστεί στο να διατηρήσει αυτό που υπάρχει.
<P>
Ταυτόχρονα, η συνεργασία θα αναπτυχθεί με σεβασμό προς την ακεραιότητα των ατόμων. Πρέπει να φροντίσουμε να μην συμβούν τέτοια πράγματα με στόχους πειραματισμού, που δεν θα δεχόμασταν σε άλλες περιστάσεις, π.χ. την παράδοση στοιχείων σε σχέση με την Europol.
<P>
Εύχομαι να δώσει αυτό το πρόγραμμα ιδιαίτερο βάρος στη συνεργασία με τις υποψήφιες προς ένταξη χώρες. Γι' αυτό χαίρομαι που ο επίτροπος κ. van den Broek βρίσκεται επί τόπου. Έχουμε πάρα πολλά να κερδίσουμε -η ανθρωπότητα έχει πάρα πολλά να κερδίσει- από την μείωση της οδύνης που υπάρχει σήμερα στα στρατόπεδα των προσφύγων. Σκέφτομαι ιδιαιτέρως ένα στρατόπεδο στην Λιθουανία το οποίο έχει επισημανθεί από πολλές ανθρωπιστικές οργανώσεις. Υπάρχουν εκεί χίλιοι πρόσφυγες που περιμένουν κάποιου είδους μέριμνα.
<P>
Ελπίζω να μπορέσει αυτό το πρόγραμμα να ενισχύσει σύντομα τη συνεργασία μεταξύ των χωρών της ΕΕ και της Λιθουανίας ώστε να επισπεύσει τον χειρισμό από μέρους τους των υποθέσεων των προσφύγων. Ανθρωποι οι οποίοι θα ήθελαν να επιστρέψουν στις χώρες από τις οποίες προέρχονται δεν μπορούν να το κάνουν γιατί η διοίκηση δεν αντεπεξέρχεται ούτε καν σ' αυτό. Γι' αυτό ελπίζω και κάνω έκκληση στην Επιτροπή να δοθεί προτεραιτότητα στην Λιθουανία.
<P>
Περαιτέρω, ελπίζω σε μια μεγάλη συμμετοχή των σκανδιναβικών χωρών που βρίσκονται εκτός ΕΕ, αλλά συμμετέχουν στην Σκανδιναβική Ένωση για τη Διέλευση των Συνόρων. Αντιλαμβάνομαι ότι το άρθρο 10 της πρότασης το καθιστά αυτό δυνατό. Και η βελτιωμένη συνεργασία πρέπει να τις συμπεριλαμβάνει επίσης. Αλλιώς θα απωλέσουμε την προαναφερθείσα σκανδιναβική ένωσή μας.
<P>
Ταυτόχρονα, θέλω να θέσω μια ειλικρινή ερώτηση σε όλους μας. Αυτή την εβδομάδα συζητήσαμε πολλά προγράμματα αυτού του είδους, π.χ. Fiscalis, Karolus κ.ά. Αραγε χρειαζόμαστε πάντοτε ένα πρόγραμμα ανταλλαγών για να επιτευχθεί η καλύτερη συνεργασία για την οποία έχουμε ήδη δεσμευθεί πολιτικά και νομικά;
<P>
Ζητώ επίσης να αναθεωρήσουμε την διαχειριστική αποτελεσματικότητα, να έχουμε περισσότερους οριζόντιους κανόνες για τις διατάξεις που είναι απαραίτητες για τον δημοσιονομικό έλεγχο. Δεν χρειάζεται όμως να τους έχουμε πάντοτε λεπτομερώς σε κάθε πρόγραμμα, όπως τώρα, ώστε να μπορούμε όντως να ανταποκριθούμε στο σύνθημα της Επιτροπής "τελευταίο αλλά καλύτερο» . Τέλος, θέλω να κάνω τη διαπίστωση ότι χρειάζονται επομένως περισσότεροι οριζόντιοι κανόνες για τον δημοσιονομικό έλεγχο.

<SPEAKER ID=183 LANGUAGE="NL" NAME="Van Dijk">
Πρόεδρε, με το πρόγραμμα ΟΔΥΣΣΕΥΣ επιδιώκεται η προαγωγή της ενιαίας εφαρμογής της ευρωπαϊκής πολιτικής για τη χορήγηση ασύλου και την μετανάστευση, με την κατάρτιση και την βελτίωση της συνεργασίας μεταξύ των δημοσίων αρχών των κρατών μελών. Καλό είναι να προάγεται η εμπειρογνωμοσύνη, η συνεργασία και η ομοιομορφία, δυστυχώς όμως οι συνθήκες, τα ψηφίσματα καθώς και άλλα μέσα με τα οποία μορφοποιήθηκε τα τελευταία χρόνια η ευρωπαϊκή νομοθεσία για το άσυλο αποτελούν σε αρκετές περιπτώσεις παραβίαση της Σύμβασης της Γενεύης για τους Πρόσφυγες καθώς και της Ευρωπαϊκής Σύμβασης για τα Δικαιώματα του Ανθρώπου. Πρόκειται για διεθνείς συμβάσεις οι οποίες έχουν υπογραφεί από τα κράτη μέλη.
<P>
Οι πρόσφυγες δεν επωφελούνται εξ ορισμού από την καλύτερη εφαρμογή αυτής της ελλειμματικής πολιτικής για το άσυλο. Αυτός είναι ο λόγος για τον οποίο η πολιτική μου Ομάδα τρέφει ανάμεικτα αισθήματα όσον αφορά το πρόγραμμα ΟΔΥΣΣΕΥΣ. Ωστόσο, πρέπει να υπογραμμιστεί πως οι τροπολογίες που υποβάλλονται στην έκθεση της κ. Zimmermann κατευθύνονται εν γένει προς την σωστή κατεύθυνση. Ελπίζω ότι τα σεμινάρια του ΟΔΥΣΣΕΥΣ, στα πλαίσια των οποίων οι υπάλληλοι των κρατών μελών θα ενημερωθούν σχετικά με τα δικαιώματα και τις υποχρεώσεις των αιτούντων άσυλο, θα υπεισέλθουν και στο περιεχόμενο της σύμβασης για τους πρόσφυγες καθώς και τις σχετικές διατάξεις της ΕΣΔΑ και ότι δεν θα συζητηθεί μόνο η περιοριστική αντιμετώπιση του θέματος εκ μέρους της Ευρωπαϊκής Ένωσης και των κρατών μελών της, αλλά και η ίδια η ερμηνεία των διατάξεων. Όπως αποδείχθηκε για άλλη μια φορά από το πρωτόκολλο της Συνθήκης του Αμστερνταμ, η Ευρωπαϊκή Ένωση δείχνει ελάχιστο ενδιαφέρον γι' αυτόν τον θεματοφύλακα της Σύμβασης για τους Πρόσφυγες.
<P>
Στο πρόγραμμα ΟΔΥΣΣΕΥΣ περιλαμβάνεται επίσης και προσφορά κατάρτισης για την αναγνώριση πλαστών εγγράφων. Επί του θέματος αυτού θα ήθελα να ρωτήσω τον επίτροπο Van Den Broek αν στα πλαίσια του προγράμματος θα γνωστοποιηθεί στους υπαλλήλους που συμμετέχουν σ' αυτό ότι το γεγονός ότι κάποιος έχει στην κατοχή του πλαστά χαρτιά δεν σημαίνει ότι δεν είναι πραγματικός πρόσφυγας. Θα λεχθεί αυτό και στους υπαλλήλους των κρατών μελών οι οποίοι, ολοένα και σε περισσότερες περιπτώσεις, εγκαθίστανται σε αερολιμένες στις χώρες προέλευσης ατόμων που ζητούν άσυλο, δημιουργώντας έτσι ένα προκεχωρημένο συνοριακό φυλάκιο του "φρουρίου Ευρώπη»;
<P>
Έρχομαι τώρα στην συνεργασία με τις χώρες που είναι υποψήφιες για προσχώρηση. Επικροτώ το γεγονός ότι οι χώρες αυτές μπορούν να συμμετάσχουν στο πρόγραμμα ΟΔΥΣΣΕΥΣ. Ωστόσο, υπάρχει μεγάλος κίνδυνος το μόνο που θα κάνουν οι ευρωπαϊκές χώρες είναι να τους δείξουν με ποιον τρόπο θα μπορούν καλύτερα να λειτουργούν ως ένα είδος "ζώνης αποστείρωσης» για μας. Η συνάδελφός μου της πολιτικής μου παράταξης, η Claudia Roth, επισκέφτηκε πέρυσι 3 πολωνικές φυλακές και μίλησε με 122 κρατούμενους αλλοδαπούς, μερικοί από τους οποίους είχαν επιστρέψει από την Γερμανία. Και οι 122 ενδιαφερόμενοι υπέθεταν ότι περίμεναν να ληφθεί μία απόφαση σχετικά με την αίτηση που είχαν υποβάλει για την χορήγηση ασύλου. Στην πραγματικότητα όμως εξετάζονταν μόνο 6 αιτήσεις. Το έγγραφο στην πολωνική γλώσσα που είχαν υπογράψει οι υπόλοιποι δεν ήταν αίτηση χορήγησης ασύλου, όπως νόμιζαν. Το έγγραφο δεν ήταν παρά μια απόφαση κρατήσεως εν αναμονή της απέλασής τους. Και εμείς θεωρούμε την χώρα αυτή ασφαλή τρίτη χώρα. Εάν το πρόγραμμα ΟΔΥΣΣΕΥΣ συμβάλει στην καλύτερη εξοικείωση των πολωνικών αρχών με τη Σύμβαση για τους Πρόσφυγες, το υποστηρίζω. Κάτι όμως μου λέει ότι αυτό δεν είναι ο κύριος στόχος του προγράμματος.

<SPEAKER ID=184 LANGUAGE="FR" NAME="Pradier">
Κύριε Πρόεδρε, πρώτα απ' όλα θα ήθελα να εκφράσω την έκπληξή μου. Πρώτον, σε ένα κείμενο το οποίο πραγματεύεται τη διέλευση των συνόρων -των εξωτερικών, εννοείται, συνόρων, καθώς τα εσωτερικά σύνορα θα έπρεπε ήδη να μην έχουν καμία θέση στο μυαλό μας- σε κανένα σημείο δεν αναφέρεται η λέξη Σένγκεν.
<P>
Εντούτοις, πρέπει να αναγνωρίσουμε ότι εάν εκείνο που μας απασχολεί δεν συνδέεται άμεσα με την συμφωνία αυτή, αυτό τελικά είναι που αναφέρεται, σήμερα στην Ευρώπη, ιδιαίτερα για την μετακίνηση των ατόμων.
<P>
Το δεύτερο πράγμα που με λυπεί και μου προκαλεί περισσότερη αγανάκτηση αφορά το γεγονός ότι, στο πλαίσιο της απεριόριστα ελεύθερης κυκλοφορίας κεφαλαίων, αγαθών και προσώπων, οι άνθρωποι βέβαια είναι εκείνοι που πληρώνουν πιο ακριβά το αντίτιμο. Σε μερικά δευτερόλεπτα, σε κλάσματα του δευτερολέπτου μάλιστα, ένα εκατομμύριο δολάρια μεταφέρονται από την τράπεζα της Στοκχόλμης στο Σίδνεϋ.
<P>
Για να πάει κανείς από το Αλγέρι στο Παρίσι, πρέπει να απευθυνθεί επανειλημμένως στο προξενείο, να περιμένει σε ουρές, και πιθανόν να αναγκαστεί στο τέλος να αποδεχθεί άρνηση του αιτήματός του μετά από εβδομάδες μάταιων κόπων. Κάτι τέτοιο δεν θα πρέπει να το ξεχνάμε, και η μεγαλύτερη αρετή αυτής της έκθεσης, εν πάση περιπτώσει για εμένα προσωπικά, συνίσταται στο ότι μας πιέζει να σκεφθούμε και να διεξάγουμε περαιτέρω συζητήσεις σχετικά με τις θεμελιώδεις ελευθερίες.
<P>
Το ότι εδώ, στο Κοινοβούλιο, μία πλειοψηφία αγωνίζεται για την προστασία αυτών των ελευθεριών, το ότι η δράση των κρατών και των κυβερνήσεων θα πρέπει να συντονιστεί καλύτερα, αυτό θα γίνει, θα ψηφιστεί, θα το ψηφίσουμε ευχαρίστως, και επ' ευκαιρία συγχαίρω την κ. Ζimmermann. Όμως εκείνο που μάλλον υποστηρίζουμε είναι το ότι στις χώρες μας θα είναι σκληρός ο αγώνας. Καθένας, στη χώρα του, γνωρίζει τον μακρύ δρόμο τον οποίο θα πρέπει να βαδίσει με τις διοικήσεις μας, οι οποίες πάσχουν αρκετά, οι οποίες είναι δέσμιες της ρουτίνας, με τους υπαλλήλους μας οι οποίοι είναι συχνά κακώς πληροφορημένοι και διαρκώς πιέζονται από την ιεραρχία τους να παρακωλύουν την ελεύθερη είσοδο στη χώρα.
<P>
Αυτό ισχύει για τα κράτη μέλη, και ίσως κάπως περισσότερο για εκείνους που μας χτυπούν σήμερα την πόρτα, και των οποίων οι διοικήσεις, εδώ και δεκαετίες, περνούν τον περισσότερο καιρό τους κυρίως εμποδίζοντας τους πολίτες να κινούνται ελεύθερα.
<P>
Όσον αφορά την έκθεση αυτή, εκτός από ορισμένους δράκους με φαρμακερές γλώσσες, εκτός από κάποιες κασσάνδρες -ευτυχώς που δεν παρευρίσκονται εδώ- βέβαια, μια μεγάλη πλειοψηφία θα αναδειχθεί ώστε τα στοιχεία αυτά να συντονιστούν πραγματικά και να μπορέσουμε να πραγματοποιήσουμε το έργο αυτό κατά τρόπο ορθό, όμως τονίζουμε ότι πρόκειται για ένα έργο εξαιρετικά μακράς διάρκειας. Είναι η αρχή ενός αγώνα που θα πρέπει να κάνουμε στις πατρίδες μας, ο καθένας στη δική του χώρα.

<SPEAKER ID=185 LANGUAGE="NL" NAME="Blokland">
Κύριε Πρόεδρε, πρίν υπεισέλθω στην έκθεση της κ. Zimmermann, θα ήθελα να εκφράσω την ικανοποίησή μου για το γεγονός ότι μπορώ να μιλήσω μαζί της στη μητρική μας γλώσσα, τα ολλανδικά. Η έκθεσή της αφορά ένα ενδιαφέρον και απαραίτητο πρόγραμμα. Ο τελικός τους στόχος είναι η προαγωγή της πολυετούς συνεργασίας των διοικητικών μηχανισμών των κρατών μελών στους τομείς του ασύλου και της μετανάστευσης. Για το σκοπό αυτό προτείνονται εκπαιδευτικά σεμινάρια, ανταλλαγές υπαλλήλων, μελέτες και έρευνες.
<P>
Πρόκειται για μια προσπάθεια την οποία υποστηρίζουμε απόλυτα. Η συνεργασία των κρατών μελών στους τομείς αυτούς έγινε απαραίτητη λόγω της δημιουργίας ενός ενιαίου χώρου χωρίς εσωτερικά σύνορα. Παράλληλα, θα ήταν καλό τα πρόσωπα που εργάζονται στους τομείς αυτούς να γνωρίσουν καλύτερα τους κανόνες που ισχύουν στα άλλα κράτη μέλη και στην Ευρωπαϊκή Ένωση. Πολύ συχνά δημιουργούνται προβλήματα που οφείλονται στην άγνοια της νομοθεσίας άλλων κρατών μελών ή επειδή οι υπάλληλοι κρατών μελών δεν κατανοούν τους υπαλλήλους της Επιτροπής. Προωθώντας παρόμοια εκπαιδευτικά προγράμματα και ανταλλαγές υπαλλήλων με το πρόγραμμα αυτό, η Ευρωπαϊκή Ένωση επενδύει με τον ενδεδειγμένο τρόπο στο μέλλον της. Και όσον αφορά το μέλλον, θα ήθελα να παρατηρήσω ότι χαίρομαι ιδιαιτέρως για το γεγονός ότι οι υποψήφιες χώρες θα συμμετάσχουν στο πρόγραμμα. Πιστεύω ότι αυτό έχει μεγάλη σημασία.
<P>
Στην έκθεση περιλαμβάνεται μία ασάφεια την οποία θα ήθελα να επισημάνω στον επίτροπο Van den Broek και την εισηγήτρια. Στην τροπολογίατου υπ' αριθ. 31, το Ευρωπαϊκό Κοινοβούλιο ενισχύει, χωρίς να έχει κληθεί να το κάνει αυτό, την αυτονομία της Επιτροπής έναντι του Συμβουλίου, με την αύξηση του καθορισθέντος ποσού. Ταυτόχρονα περιορίζει την αυτονομία της Επιτροπής με τις τροπολογίες υπ' αριθ. 15 και 17. Ενώ η Επιτροπή κρατάει πιθανώς εσκεμμένα ανοικτό το θέμα των στοιχείων στο οποίο θα πρέπει να στηριχθούν οι δράσεις, το Κοινοβούλιο το περιορίζει με τις προσθήκες του. Ποια είναι η άποψη της Επιτροπής επί του σημείου αυτού;
<P>
Τέλος, θα ήθελα να παρατηρήσω ότι κρίνω κάπως ακατάλληλο το γεγονός ότι το Ευρωπαϊκό Κοινοβούλιο αναφέρεται ήδη, στην τροπολογία 9 στο άρθρο 1, στις διατάξεις της Συνθήκης του Αμστερνταμ και καλεί το Συμβούλιο να τις λάβει υπόψη, τη στιγμή που η Συνθήκη αυτή δεν έχει ακόμη καν κυρωθεί από τα κοινοβούλια των κρατών μελών. Θεωρώ τη στάση αυτή αντιδημοκρατική και είμαι της γνώμης ότι υπερβαίνουμε κατά κάποιον τρόπο τα εσκεμμένα.

<SPEAKER ID=186 LANGUAGE="DE" NAME="Schulz">
Κύριε Πρόεδρε, κυρίες και κύριοι, η συνάδελφος Zimmermann μας εξήγησε εκτενώς τη θέση του Κοινοβουλίου επί της κοινής δράσης, ώστε να μην χρειάζεται να προχωρήσω στις λεπτομέρειες της θέσης του Ευρωπαϊκού Κοινοβουλίου επί του προγράμματος ODYSSEUS. Θα ήθελα γι' αυτό να δώσω βάρος στην προσέγγιση του θέματος της μετανάστευσης των ανθρώπων που δικαιούνται πολιτικό άσυλο και της ασφάλειας των εξωτερικών συνόρων από μια άλλη σκοπιά.
<P>
Η Ευρωπαϊκή Ένωση είναι μία Ένωση των δικαιωμάτων των πολιτών. Έτσι το διατυπώνουμε κάθε τόσο στον κύκλο των μυημένων που έχει συγκεντρωθεί απόψε εδώ. Και έτσι πρέπει να είναι. Η Ευρωπαϊκή Ένωση θα πρέπει για αυτόν τον λόγο να εγγυάται και το δικαίωμα ασύλου, το οποίο θα είναι εναρμονισμένο και θα ισχύει στα ίδια επίπεδα σε όλα τα κράτη μέλη. Αυτό σημαίνει όμως ότι πρέπει να εναρμονιστεί το δίκαιο του ασύλου, δηλαδή ότι πρέπει να κοινοτικοποιηθεί. Κάτι τέτοιο έχει προβλεφθεί από τη Συνθήκη του Αμστερνταμ για ένα πενταετές χρονικό διάστημα. Σε αυτό είχε τεθεί βέβαια το εμπόδιο της ομόφωνης απόφασης του Συμβουλίου, το επονομαζόμενο εμπόδιο της μόνιμης εθνικής επιφύλαξης, κύριε εκπρόσωπε του Συμβουλίου, αλλά πάντως έχουν μπει τα θεμέλια προς τον δρόμο της κοινοτικοποίησης του ασύλου.
<P>
Το ίδιο ισχύει και για την πολιτική της μετανάστευσης. Τι κοινό έχει η πολιτική του ασύλου με αυτή της μετανάστευσης; Η Ευρωπαϊκή Ένωση πρέπει - εάν διασφαλίζει τα πολιτικά δικαιώματα, εάν εγγυάται ότι ο πολιτικά διωκόμενος θα απολαμβάνει άσυλο και θα μπορεί να διεκδικήσει τα νόμιμα δικαιώματα ασύλου μέσα στην Ευρωπαϊκή Ένωση - να δεχθεί ότι έτσι ξεχωρίζει ο πολιτικά διωκόμενος, ο οποίος ζητά άσυλο, από αυτόν που μεταναστεύει εκούσια, ο οποίος δεν διώκεται πολιτικά και δεν θα πρέπει να χαίρει του πλεονεκτήματος ή να εξαναγκάζεται να κάνει χρήση του δικαιώματος του ασύλου ως κλειδί για τη μετανάστευση. Εάν θέλουμε να αποτρέψουμε μια υπονόμευση του δικαιώματος του ασύλου ελλείψει αποδοχής - επειδή δηλαδή οι πολίτες της Ευρωπαϊκής Ένωσης ισχυρίζονται ότι όσοι ζητούν άσυλο δεν θέλουν στην πραγματικότητα αυτό, αλλά θέλουν να μεταναστεύσουν - τότε χρειαζόμαστε για την προστασία του ασύλου έναν κώδικα δικαίου για τους μετανάστες, ο οποίος όμως να μην είναι κατακερματισμένος σε δεκαπέντε μέρη, αλλά να είναι ενιαίος.
<P>
Τέλος χρειαζόμαστε, για να λειτουργήσει αυτό στο εσωτερικό της Ευρωπαϊκής Ένωσης μία άρτια ασφάλεια των εξωτερικών συνόρων της Ευρωπαϊκής Ένωσης, της οποίας τα εσωτερικά σύνορα έχουν πλέον καταργηθεί. Είχα την ευκαιρία να δω στην Ιταλία την ασφάλεια των εξωτερικών συνόρων της Ιταλικής Δημοκρατίας, η οποία είναι πολύ δραστήρια σε αυτή την κατεύθυνση και ιδιαίτερα ικανή. Στο λιμάνι της Νάπολης παρατήρησα τη διασφάλιση των συνόρων από την ιταλική ακτοφυλακή. Είναι όλοι τους πολύ καλοί υπάλληλοι και τους ρώτησα: "Πώς αντιλαμβάνεστε τον ρόλο σας εδώ; » Τότε γούρλωσαν τα μάτια τους γιατί δεν είχαν καταλάβει την ερώτησή μου. Τους ρώτησα: "Είστε ιταλοί υπάλληλοι ή ευρωπαίοι; » Μα φυσικά και είναι ιταλοί υπάλληλοι, πράσινο- άσπρο- κόκκινο!
<P>
"Εμείς δεν έχουμε καμια σχέση με την Ευρώπη!» Αυτή ήταν η απάντηση. Αλλά αυτό δεν είναι αλήθεια. Από τότε που η Ιταλία έγινε πλήρες μέλος της Συνθήκης του Σένγκεν και είναι ανοιχτά τα σύνορα μεταξύ της Αυστρίας, Ιταλίας, Γερμανίας διαπιστώνουμε ότι καλά οργανωμένα κυκλώματα δουλεμπόρων - όπως ακριβώς συνέβη και χθες- καταπλέουν με πλοία στις ιταλικές ακτές - χθες με επιβάτες 800 Κούρδους, προορισμός των οποίων δεν ήταν η Ιταλία, αλλά άλλες χώρες της Ευρωπαϊκής Ένωσης. Τι σημαίνει αυτό για τις άλλες χώρες της Ευρωπαϊκής Ένωσης; Αυτό σημαίνει ότι τα ιταλικά εξωτερικά σύνορα είναι τα γερμανικά εξωτερικά σύνορα, ότι τα ιταλικά εξωτερικά σύνορα είναι τα σουηδικά εξωτερικά σύνορα και ότι είναι και τα γαλλικά σύνορα ή ότι τα σύνορα μεταξύ της Φινλανδίας και της Ρωσίας είναι και τα σύνορα της Ιταλίας, γιατί αυτός που εισέρχεται στην Ευρωπαϊκή Ένωση έχει ελευθερία κινήσεων, εάν έχει γίνει δεκτός ήδη από ένα κράτος μέλος.
<P>
Προς το παρόν έχουμε μια διαφορετική διάρθρωση σε κάθε χώρα όσον αφορά την ασφάλεια των εξωτερικών συνόρων. Αυτό δεν θα λειτουργήσει μακροπρόθεσμα. Χρειαζόμαστε λοιπόν μια εναρμόνιση και στη διασφάλιση των εξωτερικών συνόρων. Η κυρία Zimmermann επεσήμανε στην έκθεση της αυτά τα ζητήματα. Το πρόγραμμα ODYSSEUS για την επιμόρφωση των μεμονωμένων εθνικών υπαλλήλων αποτελεί ένα σημαντικό σημείο. Γιατί κάθε υπάλληλος, όπως για παράδειγμα ο Φινλανδός, πρέπει τουλάχιστον να καταλάβει τι σχέση έχει η δραστηριότητά του με αυτήν του Ιταλού συναδέλφου του και αντίστροφα. Αλλά τελικά δεν θα ωφελήσουν σε τίποτα αυτά, εάν δεν ακολουθήσουμε τα βήματα της κοινοτικοποίησης στους τομείς, στους οποίους η Ευρωπαϊκή Ένωση δεν χρειάζεται μια ολοένα βαθύτερη διακρατική συνεργασία, αλλά ένα ενιαίο δίκαιο. Αυτό βρίσκεται εκεί όπου αγγίζονται ουσιώδη προσωπικά συμφέροντα. Γι΄ αυτό και η επισήμανση της συναδέλφου Zimmermann - ότι μετά τα προγράμματα επιμόρφωσης δεν είναι δυνατό να αποφευχθεί η διαδικασία της εναρμόνισης - είναι ένα από τα κεντρικά μηνύματα που θα πρέπει να διαβιβάσει το Κοινοβούλιο σε αυτή την τοποθέτηση.

<SPEAKER ID=187 NAME="Πρόεδρος">
Κύριε Schulz, δεν σας διέκοψα σε μία αγόρευση που διακρινόταν για πολύ μπρίο και σας άφησα να ξεπεράσετε τον χρόνο σας, αλλά δεν σας διέκοψα και για έναν άλλο λόγο: πρέπει να ξέρετε ότι εκτιμώ ιδιαίτερα το γεγονός ότι όλοι σχεδόν οι συνάδελφοι που είναι αυτήν την ώρα στην αίθουσα είναι από εκείνους τους οποίους βλέπω πιο τακτικά όποτε προεδρεύω. Αυτά είναι πράγματα που οφείλουμε να εκτιμούμε και οφείλω να πω ότι εγώ προσωπικά το εκτιμώ φοβερά.

<SPEAKER ID=188 LANGUAGE="DE" NAME="Posselt">
Κύριε Πρόεδρε, αξιότιμες κυρίες και κύριοι συνάδελφοι, στην έκθεση γίνεται κατ'αρχήν λόγος για συγχώνευση των προγραμμάτων ODYSSEUS και SHERLOCK. Μια συγχώνευση των προγραμμάτων ODYSSEUS και SHERLOCK είναι σίγουρα δύσκολο εγχείρημα ακόμα και για τη επιστήμη της γενετικής τεχνολογίας! Γι'αυτό κι εγώ - παρόλο που είμαι οπαδός των αγγλικών αστυνομικών μυθιστορημάτων - θα αναφερθώ στο εξής στο ODYSSEUS, γιατί βρισκόμαστε πραγματικά σε μια Οδύσσεια όσον αφορά το δίκαιο του ασύλου στην Ευρωπαϊκή Ένωση. Πιστεύω όμως πραγματικά ότι η κυρία Zimmermann μας έδειξε τον σωστό δρόμο, όχι μόνο με την ομιλία της αλλά και με την εξαιρετική έκθεσή της.
<P>
Πιστεύω πως είναι πράγματι αναγκαίο να φροντίσουμε μέσα από την επιμόρφωση και την εκπαίδευση των υπαλλήλων για τη διατήρηση του δικαιώματος του ασύλου. Το δικαίωμα του ασύλου μπορεί όμως να διατηρηθεί μόνο εφόσον μειωθεί και εξαληφθεί η μαζική κατάχρησή του και η παράνομη μετανάστευση. Υπ'αυτή την έννοια είναι άκρως σημαντικό να φροντίσουμε - κι αυτό συμβαίνει εν μέρει στα εξωτερικά μας σύνορα - για τη θέσπιση κριτηρίων ασφαλείας στον τομέα της εσωτερικής ασφάλειας, όπως συμβαίνει και στον τομέα της νομισματικής πολιτικής. Το παράδειγμα της Αυστρίας μας έδειξε το λάθος που έγινε να πραγματοποιηθεί πρώτα η ένταξη και μετά να ξεκινήσουν οι απαραίτητες διαδικασίες προσαρμογής που είναι τώρα σε εξέλιξη.
<P>
Θα πρέπει λοιπόν, ενόψει της επικείμενης διεύρυνσης με τα κράτη της Κεντρικής και Ανατολικής Ευρώπης, να δώσουμε ιδιαίτερο βάρος ώστε να ενταχθούν εξ αρχής τα κράτη αυτά στα προγράμματα εκπαίδευσης. Τα κράτη αυτά βρίσκονται στο στάδιο μεγάλων προσπαθειών να προσαρμοστούν στα κοινοτικά επίπεδα στον τομέα της εσωτερικής πολιτικής και του δικαίου και έχουν ως εκ τούτου ανάγκη αναπλήρωσης κάποιων κενών. Αυτό θα πρέπει να αποτελέσει έναν από τους στόχους μας σε αυτό το πολυετές πρόγραμμα.
<P>
Πρέπει να αντιλαμβανόμαστε την Ευρωπαϊκή Ένωση, όπως πολύ ωραία το έθεσε ο κύριος Schultz, ως μια ενότητα. Η Ισπανία πράγματι συνορεύει με τη Ρωσία. Υπ'αυτό το πρίσμα είναι χαρακτηριστικό που μίλησε για την ομάδα μας ένας εκπρόσωπος του νοτιότερου κράτους μέλους - της Ισπανίας - και μέσω εμού ένας εκπρόσωπος του σημερινού ανατολικού συνόρου. Θα μπορούσαμε να εξετάσουμε την ιδέα να αναθέσουμε σε μόνιμη βάση τον έλεγχο των εξωτερικών συνόρων μας στο εκάστοτε νοτιότερου ή ανατολικότερο κράτος μέλος ή να λάβουμε κοινοτικά μέτρα, όπως για παράδειγμα για μια ευρωπαϊκή προστασία των συνόρων που θα μπορούσε ενδεχομένως να υιοθετήσει και να ευρωπαϊκοποιήσει τις θετικές εμπειρίες του γερμανικού ομοσπονδιακού σώματος για την προστασία των συνόρων.
<P>
Ως εκ τούτου θεωρώ πως το ODYSSEUS μπορεί να αποτελέσει ένα πρώτο βήμα προς τη σωστή κατεύθυνση και υποστηρίζω κι εγώ την πρόταση του κυρίου Schultz ότι πρέπει να προχωρήσουμε στο επόμενο στάδιο ευρωπαϊκών κοινοτικών μέτρων.

<SPEAKER ID=189 NAME="Van den Broek">
, μέλος της Επιτροπής. (NL) Κυρία Πρόεδρε, το πολυετές πρόγραμμα ΟΔΥΣΣΕΥΣ αποσκοπεί κατά κύριο λόγο στην προαγωγή της πρακτικής συνεργασίας των προσώπων που έχουν αναλάβει τον έλεγχο των συνόρων και την εφαρμογή της πολιτικής για το άσυλο και την μετανάστευση στα κράτη μέλη μας. Η αποτελεσματικότητα των συνοριακών ελέγχων και της μεταναστευτικής πολιτικής εξαρτάται, ώς ένα ορισμένο βαθμό, από την ικανότητα κατανόησης των διαφόρων ειδών εγγράφων. Για το λόγο αυτό, στο πρόγραμμα περιλαμβάνονται πρωτοβουλίες για την βελτίωση της ικανότητας αναγνώρισης πλαστών εγγράφων.
<P>
Απαντώντας στην ερώτηση της κ. Van Dijk, θα ήθελα να σας διαβεβαιώσω ότι προφανώς δεν είναι δυνατόν, τη στιγμή που ανακαλυφθεί ένα πλαστό έγγραφο, να καταλήξουμε στο γενικό συμπέρασμα ότι κάθε αίτηση ασύλου είναι περιττή. Δεν τολμώ να προχωρήσω σε γενικεύσεις επί του θέματος, επειδή η πολιτική του ασύλου πρέπει βεβαίως να εφαρμόζεται σε κάθε μεμονωμένη περίπτωση.
<P>
Το τρέχον πρόγραμμα SHERLOCK, που αφορά την ανακάλυψη πλαστών ή παραποιημένων εγγράφων, θα ενταχθεί πλήρως στο πρόγραμμα ΟΔΥΣΣΕΥΣ. Η πρωτοβουλία στηρίζεται σε ορισμένες ιδιαιτέρως επιτυχείς δράσεις που δρομολογήθηκαν από την Επιτροπή το 1996. Επρόκειτο κυρίως για προγράμματα εκπαίδευσης, επιμόρφωσης και ανταλλαγής υπαλλήλων στα κράτη μέλη. Κατά την αξιολόγηση των δράσεων αυτών κατέστη σαφές ότι η πρακτική συνεργασία αυτού του είδους είναι τουλάχιστον το ίδιο σημαντική με την εναρμόνιση των κανόνων.
<P>
Αυτό δεν ισχύει μόνο για τα 15 κράτη μέλη, αλλά και για τις σχέσεις με τις νεοπαγείς ευρωπαϊκές Δημοκρατίες. Οι εμπειρίες αυτές καθόρισαν σε σημαντικό βαθμό την μορφή του προγράμματος. Το ΟΔΥΣΣΕΥΣ είναι ένα πενταετές πρόγραμμα με έναν προϋπολογισμό ύψους 14 εκατομμυρίων Ecu, στα οποία συμπεριλαμβάνονται και τα 5 εκατομμύρια Ecu τα οποία είχαν προβλεφθεί για το πρόγραμμα SHERLOCK.
<P>
Η λουξεμβουργιανή προεδρία υπέβαλε το πρόγραμμα ΟΔΥΣΣΕΥΣ προς εξέταση στο Ευρωπαϊκό Κοινοβούλιο. Η αξιότιμη ευρωβουλευτής κ. Zimmermann επισημαίνει στην έξοχη έκθεσή της ορισμένα πολύ σημαντικά θέματα, σε μερικά από τα οποία θα ήθελα να υπεισέλθω.
<P>
Όσον αφορά την τροπολογία αριθ. 12, συμφωνώ για παράδειγμα πλήρως ότι στο άρθρο 7 της πρότασης πρέπει να προστεθεί μία φράση στην οποία αναφέρεται ρητώς στη διακίνηση λαθρομεταναστών.
<P>
Η Επιτροπή συμφωνεί επίσης ότι το άρθρο 9 πρέπει να τύχει περαιτέρω επεξεργασίας προκειμένου να καταστεί σαφές ότι ο στόχος μας είναι η βελτίωση της επίγνωσης των θεσμικών, δικαστικών και διοικητικών συστημάτων που ισχύουν στα κράτη μέλη μας.
<P>
Στην έκθεση περιλαμβάνονται επίσης και ορισμένες συντακτικές προσαρμογές, με τις οποίες καθίσταται σαφέστερο ποιες είναι οι δραστηριότητες που κατά την γνώμη μας εμπίπτουν στο πλαίσιο του προγράμματος. Οι προσαρμογές αυτές μπορούν χωρίς άλλο να γίνουν αποδεκτές.
<P>
Τέλος, στην έκθεση της κ. Zimmermann προτείνεται να γίνει παραπομπή στη Συνθήκη του Αμστερνταμ. Στην περίπτωση αυτή, και αυτό παρατηρήθηκε ήδη, πρέπει να διευκρινιστεί ότι η νεα Συνθήκη δεν έχει τεθεί ακόμη σε ισχύ. Από την άλλη πλευρά είμαι διατεθειμένος να θέσω το ζήτημα αυτό στο Συμβούλιο των Υπουργών.
<P>
Τέλος, θα ήθελα να ευχαριστήσω την Επιτροπή Νομικών Θεμάτων και Δικαιωμάτων των Πολιτών, και ιδιατέρως την εισηγήτρια, για το έξοχο έργο που εκπόνησε καταρτίζοντας την έκθεση αυτή. Τώρα θα είναι σαφές κατά τις περαιτέρω συζητήσεις που θα διεξαχθούν με το Συμβούλιο ότι η πρόταση υποστηρίζεται ευρέως από το Ευρωπαϊκό Κοινοβούλιο.

<SPEAKER ID=190 NAME="Πρόεδρος">
Σας ευχαριστώ, κύριε Επίτροπε van den Broek!
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 9.00.

<CHAPTER ID=10>
Μέλλον του Ευρωπαϊκού Κοινωνικού Ταμείου
<SPEAKER ID=191 NAME="Πρόεδρος">
Σύμφωνα με την ημερήσια διάταξη θα ακολουθήσει η συζήτηση για την έκθεση (Α4-0327/97) της κυρίας Jφns εξ ονόματος της Επιτροπής Κοινωνικών Υποθέσεων και Απσχόλησης σχετικά με το μέλλον του Ευρωπαϊκού Κοινωνικού Ταμείου.

<SPEAKER ID=192 LANGUAGE="DE" NAME="Jφns">
 (DE) Κυρία Πρόεδρος, κύριε Επίτροπε, αγαπητοί συνάδελφοι, ο κανονισμός του Κοινωνικού Ταμείου ισχύει μεν μέχρι το 1999, όμως ήδη βρίσκονται σε πλήρη εξέλιξη οι προετοιμασίες για τον νέο κανονισμό. Η Επιτροπή δήλωσε ότι θα καταθέσει τις προτάσεις της μέσα στον Ιανουάριο, ίσως μάλιστα και τον Δεκέμβριο. Εάν λοιπόν θέλουμε να γνωρίζει η Επιτροπή ποιές είναι οι προσδοκίες του Σώματος από τον νέο κανονισμό πριν λάβει τις αποφάσεις της, θα πρέπει να τις εκφράσουμε τώρα και όχι τον Δεκέμβριο ή τον Ιανουάριο. Γι'αυτό υπήρξε πίεση τόσο από την Κοινωνική Επιτροπή όσο και από την ομάδα μου να συζητηθεί σήμερα η έκθεση πρωτοβουλιών, και πρέπει να σας πω πως χαίρομαι πολύ που τελικά κατέστη δυνατό αυτό παρά τις όποιες τεχνικές δυσκολίες.
<P>
Το θέμα σήμερα δεν είναι η ύπαρξη ή μη ύπαρξη του Κοινωνικού Ταμείου. Το Ταμείο δεν βρίσκεται υπό συζήτηση, αλλά πρόκειται για την ανάγκη προσαρμογής του Ταμείου στις μεταβολές της αγοράς εργασίας και για την απλοποίηση ορισμένων τεχνικών διαδικασιών. Δεν πρόκειται λοιπόν για μια εκ θεμελίων μεταρρύθμιση, αλλά περισσότερο για μια αναθεώρηση του Κοινωνικού Ταμείου. Τα σημαντικότερα σημεία είναι: πρώτον, θέλουμε να διατηρήσουμε την οριζόντια στήριξη που παρέχει το Κοινωνικό Ταμείο. Αυτό είναι πολύ σημαντικό. Θέλουμε όμως πέραν τούτου να ενισχύσουμε οικονομικά τις περιοχές με ιδιαίτερα υψηλά ποσοστά ανεργίας περισσότερο από ό, τι στο παρελθόν.
<P>
Δεύτερον, υποστηρίζουμε ακόμη έναν κοινό οριζόντιο στόχο για τους μέχρι τώρα Στόχους 3 και 4. Με άλλα λόγια, για να απλοποιηθεί ο σχεδιασμός και η διαχείρηση θέλουμε τη συγχώνευση των μέτρων για την καταπολέμηση της ανεργίας και την προληπτική πολιτική της αγοράς εργασίας - δηλαδή τα μέτρα για άτομα απειλούμενα από ανεργία - σε έναν στόχο. Θέλουμε, τρίτον, οπωσδήποτε να παραμείνουμε στη διττή αποστολή του Κοινωνικού Ταμείου, δηλαδή θέλουμε και στο μέλλον τη βραχυπρόθεσμη αύξηση των ευκαιριών απασχόλησης για τους ανέργους και για άτομα που απειλούναι από ανεργία μέσω της προσαρμογής των προσόντων τους στην αγορά εργασίας.
<P>
Θέλουμε όμως ακόμα - και αυτό είναι επίσης πολύ σημαντικό - να παράσχουμε συγκεκριμένη βοήθεια σε άτομα που απειλούνται από κοινωνικό αποκλεισμό, άτομα που πρέπει και αυτά να έχουν μακροπρόθεσμα μια ευκαιρία να ενταχθούν στην αγορά εργασίας. Εδώ θέλουμε πολύ συγκεκριμένα τη διατήρηση μέτρων για μη εργαζόμενες γυναίκες και νέους, για άτομα με ειδικές ανάγκες και μακροχρόνια ανέργους.
<P>
Τέταρτον, θέλουμε τέλος να ανταποκριθεί το Κοινωνικό Ταμείο σε μια εντελώς νέα πρόκληση. Θα πρέπει να βοηθά σε μεγάλο βαθμό ανέργους και άτομα απειλούμενα από ανεργία ηλικίας 45 ετών και άνω, διότι τα προσόντα τους είναι συχνά ξεπερασμένα και τα περισσότερα εθνικά συστήματα δεν τους προσφέρουν νέες δυνατότητες απασχόλησης. Εδώ το ζητούμενο είναι πραγματικά να αναπληρωθεί ένα νέο κενό με δράσεις του Κοινωνικού Ταμείου.
<P>
Αλλά και κάποια τεχνικά ζητήματα μας ενδιαφέρουν. Η κριτική που έχει ασκηθεί για την αξιοποίηση των πόρων του Ευρωπαϊκού Κοινωνικού Ταμείου, για καθυστερούμενες πληρωμές και για υπερβολικές γραφειοκρατικές διαδικασίες είναι γνωστή και το Ελεγκτικό Συνέδριο την επαναφέρει κάθε τόσο στο προσκήνιο. Προτείνουμε λοιπόν κατ'αρχήν τη βελτίωση των πληρωμών. Αυτό θα επιτευχθεί με το να μην καταβάλλονται οι πόροι στα κράτη μέλη, όπως γινόταν μέχρι τώρα, σε τρεις δόσεις, αλλά σε μια εφάπαξ ετήσια πληρωμή. Αυτό θα διευκόλυνε σημαντικά τις διοικητικές διαδικασίες. Πέραν τούτου θα πρέπει βέβαια και τα κράτη μέλη από την πλευρά τους να φροντίζουν ώστε να συντομευθούν πραγματικά οι τρόποι και οι χρόνοι των καταβολών κατά την μεταβίβαση των κονδυλίων στους τελικούς αποδέκτες.
<P>
Δεύτερον, προτείνουμε έναν μηχανισμό ανακατανομής για να παύσει πια το φαινόμενο να βρίσκονται επί χρόνια σε εκκρεμότητα αναξιοποίητα κονδύλια του Κοινωνικού Ταμείου. Με άλλα λόγια, εάν διαπιστώνεται μετά το τρίτο και το έκτο έτος της περιόδου στήριξης ότι οι πόροι δεν έχουν απορροφηθεί πλήρως, τότε θα προβαίνουμε σε μια ανακατανομή των κονδυλίων. Αυτό σημαίνει ότι τα αναξιοποίητα κονδύλια θα χορηγούνται αρχικά κατά προτίμηση σε άλλες περιοχές του ιδίου κράτους μέλους, αλλά και σε άλλα κράτη μέλη. Προϋπόθεση για τους αποδέκτες αυτών των συμπληρωματικών πόρων θα είναι να έχουν εξαντλήσει βέβαια τους δικούς τους πόρους από το Κοινωνικό Ταμείο και θα πρέπει να έχουν υλοποιήσει ποιοτικά καλά προγράμματα.
<P>
Για να μπορούν όμως να απορροφηθούν γρήγορα αυτοί οι συμπληρωματικοί πόροι - γιατί μόνο τότε θα είχε νόημα ο μηχανισμός ανακατανομής - θα πρέπει να είναι δυνατή για τις περισσότερο μειονεκτικές περιοχές, δηλαδή τις περιοχές Στόχου 1, η χρηματοδότηση της δράσης κατά 90 %, ενώ για τις άλλες περιοχές μέχρι 70 % το ανώτερο. Αυτό σημαίνει με απλά λόγια ότι όποιος δεν απορροφά τους πόρους, όπως προβλέπεται, με ίδιους συμπληρωματικούς πόρους θα πρέπει να υφίσταται μελλοντικά οικονομικές κυρώσεις. Όποιος αντιθέτως αξιοποιεί τους πόρους με σύνεση θα ανταμείβεται. Έτσι η λογική της προβολής εθνικών απαιτήσεων θα πρέπει κατά τη γνώμη μας να μην έχει πια ελπίδες στο μέλλον.
<P>
Τρίτον, η περίοδος στήριξης διάρκειας επτά ετών είναι πολύ μεγάλη. Προτείνουμε λοιπόν να τίθενται αρχικά 5 % των πόρων του Κοινωνικού Ταμείου στο αποθεματικό. Το αποθεματικό αυτό θα χρησιμοποιείται κατά τα τρία τελευταία χρόνια και θα χρηματοδοτεί την προσαρμογή στις ανάγκες. Σε αυτή τη διαδικασία θα πρέπει βέβαια να λαμβάνεται υπόψη και η μεσοπρόθεσμη αξιοποίηση των πόρων από τα κράτη μέλη.
<P>
Τέλος ζητούμε επιτέλους μια καλύτερη αξιολόγηση σε όλες τις φάσης του σχεδιασμού και της εφαρμογής, ώστε να μπορούν να αξιολογούνται τα προγράμματα πιο αποτελεσματικά. Όλα αυτά έχουν νόημα βέβαια μόνο εάν τα κράτη μέλη ψηφίσουν εγκαίρως τους νέους κανονισμούς των Διαρθρωτικών Ταμείων και τον κανονισμό του Κοινωνικού Ταμείου. Διότι το παρελθόν μας δίδαξε ότι τα κράτη μέλη χρειάζονται έναν χρόνο για να προσαρμόσουν τους σχεδιασμούς τους στα νέα κριτήρια στήριξης. Εάν στη χειρότερη περίπτωση δεν καταστεί πάλι δυνατή η έγκαιρη ψήφιση των κανονισμών προτείνουμε να ισχύσει ένα μεταβατικό έτος.
<P>
(Χειροκροτήματα)

<SPEAKER ID=193 LANGUAGE="EN" NAME="McMahon">
Κυρία Πρόεδρε, η κ. Karin Jφns έχει προσφέρει σημαντικές υπηρεσίες σ' αυτό το Σώμα. Ήταν μία εξαιρετικά διαφωτιστική έκθεση, που ανέπτυξε σε βάθος και με πολλές λεπτομέρειες πολλά προβλήματα και εισήγαγε κάποιες πολύ ενδιαφέρουσες, συγκεκριμένες και, σε ορισμένες περιπτώσεις, πρωτότυπες προτάσεις για το μέλλον του ταμείου. Για παράδειγμα, το τελευταίο της σχόλιο για την τήρηση κάποιου αποθεματικού κεφαλαίου και την αφαίρεση του δικαιώματος διαχείρισης χρημάτων από εκείνους που δεν τα χρησιμοποιούν σωστά και η παράχώρησή του σε εκείνους που εφαρμόζουν σωστά την κοινοτική πολιτική, αποτελεί ένα μέτρο την υιοθέτηση του οποίου θα πρέπει να εξετάζει σοβαρά η Επιτροπή.
<P>
Ένα από τα προβλήματα που έχει παρουσιαστεί σε πολλές από τις συζητήσεις που διεξάγονται στην Επιτροπή Απασχόλησης και Κοινωνικών Υποθέσεων αφορά τη διεύθυνση και διαχείριση του ταμείου. Μερικές φορές η λάθος διαχείριση οφείλεται σε λάθος της Επιτροπής, αλλά πολύ πιο συχνά οφείλεται στην κατάσταση στα κράτη μέλη, ειδικότερα σε κράτη όπως η Ιταλία, όπου δεν φαίνεται να υπάρχουν οι κατάλληλες περιφερειακές διαρθρώσεις και όπου υπάρχουν όλων των ειδών προβλήματα, αφού οι πόροι του ταμείου δεν κατανέμονται όπως πρέπει. Μάλιστα, στην έκθεση του Ελεγκτικού Συνεδρίου που υπεβλήθη αυτή τη βδομάδα -η πιο κατάλληλη στιγμή για να συζητήσουμε αυτό το θέμα είναι αυτή η βδομάδα- έχουν επιλεγεί για μία ακόμη φορά διάφοροι τομείς του Κοινωνικού Ταμείου λόγω μη ικανοποιητικής εφαρμογής. Η Ιταλία, η Ισπανία και η Πορτογαλία είναι τρία κράτη μέλη στα οποία έχει γίνει υποτιμητική αναφορά από τους ελεγκτές. Είναι λοιπόν πολύ σημαντικό να εντείνουμε τις ενέργειές μας. Πρέπει να βελτιώσουμε τη διαχείριση των χρημάτων όσων καταβάλλουν φόρους στην Κοινότητα.
<P>
Το Κοινωνικό Ταμείο επενδύει σε ανθρώπους. Πολλά από τα άλλα ταμεία -για έργα υποδομής και άλλααπευθύνονται σε βιομηχάνους ή μεγάλες εταιρείες. Σε αυτές τις περιπτώσεις τα άτομα έχουν πολύ μικρή ουσιαστική εμπειρία ενός ταμείου, ενώ ένας νέος που αποκτά κάποια εκπαίδευση και, ως αποτέλεσμα αυτής της εκαπαίδευσης, βρίσκει μία δουλειά, μπορεί να διαπιστώσει ότι έχουν προκύψει κάποια οφέλη από το Ευρωπαϊκό Κοινωνικό Ταμείο. Συνεπώς, πρόκειται πράγματι για ένα ταμείου του λαού -ένα ταμείο στραμμένο προς το ανθρώπινι δυναμικό. Δεν απευθύνεται μόνο σε νέους: περιλαμβάνει επίσης πολλούς πολίτες της Κοινότητας μεγαλύτερης ηλικίας, οι οποίοι, δεδομένων των σημερινών δημογραφικών τάσεων, πρόκειται να αυξηθούν κατά πολύ. Για παράδειγμα, το 1992 το 32 % του πληθυσμού της Ένωσης ήταν άνω των 45, ενώ το 1996 το ποσοστό αυτό είχε αυξηθεί σε 36 % και το 2015 θα είναι πάνω από 50 %. Είναι λοιπόν σημαντικό να εξετάσουμε την πιθανότητα κατάρτισης των μεγαλύτερων σε ηλικία εργαζομένων, ειδικά εφόσον η αγορά εργασίας είναι ελαστική και οι άνθρωποι θα αλλάζουν επαγγέλματα.
<P>
Στην έκθεσή της η Karin Jφns αναφέρθηκε επίσης στο πρόβλημα των συμπληρωματικών εισφορών. Αυτό το θέμα αναφέρθηκε ξανά αυτή τη βδομάδα στην έκθεση των ελεγκτών, όπου δηλωνόταν ότι δεν είχε δοθεί από τα κράτη μέλη σαφής ορισμός της έννοιας της συμπληρωματικότητας ή της συγχρηματοδότησης. Προφανώς, αυτό είναι ένα άλλο θέμα με το οποίο πρέπει να ασχοληθεί η Επιτροπή. Εμείς στο Ηνωμένο Βασίλειο αντιμετωπίσαμε πολλά προβλήματα λόγω αυτού του ζητήματος. Ο πρώην επίτροπος, κ. Millan, ήθελε οπωσδήποτε να κάνει κάτι σχετικά μ' αυτό και ξεκίνησε τη διεξαγωγή έρευνας στο Περιφερειακό Ταμείο και σε άλλα ταμεία, αλλά η έρευνα αυτή διακόπηκε. Η Επιτροπή θα πρέπει να ασχοληθεί εκ νέου με το θέμα των συμπληρωματικών εισφορών και να το εξετάσει πολύ σοβαρά. Υπάρχει το επαναλαμβανόμενο πρόβλημα της διαχείρισης, το οποίο πρέπει να αντιμετωπίσουμε.
<P>
Η Karin Jφns εισάγει με την έκθεσή της κάποιες πολύ συγκεκριμένες και προσεκτικά σχεδιασμένες προτάσεις. Συστήνω αυτές τις προτάσεις στο Σώμα και είμαι αρκετά σίγουρος ότι θα ψηφίσουμε υπέρ αυτών αύριο. Αποτελεί φόρο τιμής προς την εισηγήτρια το γεγονός ότι καταλήγουμε στη συνεδρίαση Ολομελείας με μία έκθεση για ένα θέμα όπως αυτό του Κοινωνικού Ταμείου και ότι υπάρχουν μόνο δέκα ή έντεκα τροπολογίες σε όλη την έκθεση. Αυτό αποδεικνύει ότι η Karin Jφns έχει πείσει τους περισσότερους από τους συναδέλφους της στην επιτροπή. Πολλές από τις τροπολογίες απλώς βάζουν στη σωστή σειρά όσα αναφέρονται στην έκθεση, οπότε πιστεύω ότι αυτή θα είναι σε θέση να δεχθεί πολλές από αυτές.

<SPEAKER ID=194 LANGUAGE="IT" NAME="Colombo Svevo">
Κυρία Πρόεδρε, με μεγάλη μου λύπη διαπιστώνω τον παραγκωνισμό της έκθεσης κατά τη συζήτηση, χωρίς να εκτιμηθεί ο συνυφασμένος όγκος της εργασίας ανάλυσης και σύνθεσης. Ωστόσο, δεν υποτιμάμε την επιρροή της συνεισφοράς μας τη στιγμή αυτή.
<P>
Οι ευχαριστίες που απευθύνουμε στη συνάδελφο κ. Jφns είναι αντιστρόφως ανάλογες σε σχέση με τη στιγμή και τον χρόνο που μας παραχωρήθηκε για τη διεξαγωγή της συζήτησης, συνεπώς είναι ένα μεγάλο ευχαριστώ που εκφράζουμε, μαζί με θετική εκτίμηση τόσο της έκθεσης όσο και της διάθεσης αποδοχής κάποιων τροπολογιών.
<P>
Θα ήθελα να δηλώσω και να επιβεβαιώσω ότι και εμείς αναγνωρίζουμε τον σημερινό και μελλοντικό στρατηγικό ρόλο του Ευρωπαϊκού Κοινωνικού Ταμείου, τόσο σε ό, τι αφορά τους νέους στόχους που χαράχθηκαν στη Συνθήκη του Αμστερνταμ όσο και σε σχέση με την προσεχή Διάσκεψη για την απασχόληση, και κυρίως με την τραγωδία της ανεργίας. Η εισηγήτρια δηλώνει σαφέστατα ότι απαιτούνται αλλαγές. Ωστόσο, δεν μπορούμε να μην αναγνωρίσουμε τις θετικές επιπτώσεις του Ευρωπαϊκού Κοινωνικού Ταμείου ως προς την ολοκλήρωση, κυρίως, του συστήματος κατάρτισης και εκπαίδευσης και του συστήματος διαρκούς επιμόρφωσης. Επίσης, η επίδρασή του δεν υπήρξε καθόλου ευκαταφρόνητη στο συνολικό σύστημα διακυβέρνησης των πολιτικών κατάρτισης που ενισχύθηκαν στις χώρες μας. Σύμφωνα με τις δηλώσεις της εισηγήτριας, ωστόσο, το μέλλον βρίσκεται στις αλλαγές, και αυτές οι αλλαγές επιβάλλονται στην οικονομική, κοινωνική και εργασιακή κατάσταση αλλά και ως προς την απλοποίηση και αυστηρότητα της διαχείρισης του ίδιου του Ταμείου. Το Κοινωνικό Ταμείο είναι το μοναδικό ταμείο που διατίθεται προς άμεσο όφελος των ατόμων εναντίον του κοινωνικού αποκλεισμού και είναι η μοναδική άμεση πηγή, ο μοναδικός μοχλός στη διάθεσή μας για να αξιοποιήσουμε εκείνο το ανθρώπινο δυναμικό που μπορεί να επιτρέψει την επίτευξη της πασίγνωστης ισορροπίας μεταξύ ανταγωνιστικότητας και κοινωνικών εγγυήσεων.
<P>
Για τον λόγο αυτό, το Κοινωνικό Ταμείο πρέπει υποχρεωτικά να ανανεωθεί, δεν μπορεί να υποβιβαστεί σε απλό χρηματοπιστωτικό κονδύλι άλλων ταμείων και πρέπει να διατηρήσει το γνώρισμα του πεδίου πειραματισμού και ανανέωσης. Όπως ήδη εν μέρει γίνεται, πρέπει να χρησιμοποιηθεί για την ενεργοποίηση νέων προσφορών και τη στήριξη νέων μορφών κατάρτισης. Πιστεύω ότι η παράγραφος 10 της έκθεσής σας ανταποκρίνεται πραγματικά στον στόχο αυτό και εμπλουτίζεται με αυτά τα ανανεωτικά στοιχεία. Στην έκθεση προβάλλεται, κατά τη γνώμη μου, η έννοια ότι για τη στήριξη των πολιτικών απασχόλησης δεν επαρκεί η επαγγελματική κατάρτιση αλλά πρέπει να παρακινηθούν και να επιδοτηθούν παρεμβάσεις όπου τα διάφορα μέσα πρέπει να χρησιμοποιηθούν για την επίτευξη συγκεκριμένου στόχου.
<P>
Με έντονο ρεαλισμό, η εισηγήτρια ασχολείται επίσης με τους περιορισμένους χρηματοοικονομικούς πόρους και με την εύστοχη επένδυση, όπως επίσης με την ανάγκη καλύτερης αξιοποίησής τους. Αντιμετωπίζει επίσης το ζήτημα της απλοποίησης της γραφειοκρατίας, της συγχρηματοδότησης και κυρίως της εκ νέου διάθεσης των επενδύσεων. Προβλέπει διαδικασία με δική της διαβάθμιση και δική της ακρίβεια. Με τη συνείδηση ότι αυτή η παράγραφος ίσως δημιουργήσει προβλήματα σε μερικές χώρες, ανάμεσα στις οποίες και στη δική μου, θα προτιμούσαμε αναμφίβολα τον εκ νέου προγραμματισμό στο εσωτερικό του ιδίου κράτους. Οφείλω, πάντως, να επισημάνω ότι εγκρίνουμε την εν λόγω παράγραφο σαν κίνητρο, δεδομένου ότι μπορούμε να επωμιστούμε τις ευθύνες για τις δυσκολίες του αποκεντρωμένου προγραμματισμού, που σε μερικές χώρες είναι επίπονες και συνεπώς πρέπει να αξιολογηθούν όπως είναι, όμως δεν επιτρέπονται πια οι γραφειοκρατικές ούτε οι προγραμματικές ανικανότητες.

<SPEAKER ID=195 LANGUAGE="NL" NAME="Boogerd-Quaak">
Κυρία Πρόεδρε, η διατήρηση του Ευρωπαϊκού Κοινωνικού Ταμείου έχει ιδιαίτερα μεγάλη σημασία για το κοινωνικό πρόσωπο της Ευρωπαϊκής Ένωσης. Παρ' όλα αυτά, επιβάλλεται μια θεμελιωδης μεταρρύθμιση των διαρθρωτικών ταμείων. Ειδικότερα, πρέπει να επανεξεταστεί ο αριθμός των στόχων για να αναληφθούν πρωτοβουλίες για τις οποίες θα εφαρμόζονται οι ίδιες διαδικασίες για τους νέους στόχους.
<P>
Κύριε Επίτροπε, χαίρομαι ιδιαιτέρως που μπορώ να μιλήσω μαζί σας στα ολλανδικά, παρά το γεγονός ότι έχετε ακόμη τα ακουστικά στο κεφάλι σας, και θεωρώ ακόμη περισσότερο ενδιαφέρον το γεγονός ότι ως αρμόδιος επίτροπος για τις εξωτερικές σχέσεις πρέπει να ασχοληθείτε με εσωτερικά θέματα. Υποστηρίζω πλήρως την έκθεση Jφns και εκπλήσσομαι για την ομόνοια που επικρατεί στο Κοινοβούλιο. Πρόκειται όμως για μια ισσοροπημένη και εμπεριστατωμένη έκθεση η οποία περιλαμβάνει καλές προτάσεις για την απλοποίηση και την βελτίωση της αποτελεσματικότητας του ΕΚΤ.
<P>
Από τις εκθέσεις του Ελεγκτικού Συνεδρίου εξακολουθεί να προκύπτει ότι ένα μεγάλο μέρος των πόρων παραμένει αδιάθετο. Το 1995 το αντίστοιχο ποσό ήταν περίπου 15 δισ.εκατομμύρια. φιορίνια. Παράλληλα, έχουν υποβληθεί πολλά παράπονα για την καθυστέρηση της μεταφοράς πιστώσεων από το Ευρωπαϊκό Κοινωνικό Ταμείο στους τελικούς παραλήπτες. Συνάδελφοι, Πρόεδρε, Επίτροπε, αυτό παρεπιμπτόντως δεν οφείλεται καθ' ολοκληρίαν στην στάση της Ευρωπαϊκής Ένωσης. Ευτυχώς, στην περίπτωση αυτή τα πράγματα δεν είναι έτσι. Για την μη διανομή πόρων ευθύνονται σε πολλές περιπτώσεις και τα κράτη μέλη. Για το λόγο αυτό θεωρώ ευτύχημα που στην έκθεση αυτή προτείνεται η απλοποίηση των μεθόδων διενέργειας πληρωμών, για παράδειγμα με την εφ' άπαξ καταβολή τους ετησίως, και για τον περιορισμό της γραφειοκρατίας.
<P>
Παράλληλα, ο ρόλος που διαδραματίζουν οι τοπικές και περιφερειακές αρχές πρέπει να αναβαθμιστεί. Εκτός αυτού, το εν λόγω ταμείο πρέπει να χρησιμοποιηθεί -και σας καλώ, κύριε Επίτροπε, να το διαβιβάσετε αυτό στον συνάδελφό σας κ. Flynn- και για την αντιμετώπιση των νέων προκλήσεων της Ευρώπης, όπως είναι οι συνέπειες της κοινωνίας της πληροφορίας, ή η μετατροπή της βιομηχανίας, η αύξηση της ευελιξίας των μορφών απασχόλησης και διάφορα παρόμοια.
<P>
Μέχρι σήμερα, τα κράτη μέλη εξακολουθούν σε πολλές περιπτώσεις να αποτείνονται στο Ταμείο, και αυτό γίνεται και από την Ολλανδία, και μπορώ να το γνωρίζω επειδή, ως πρόεδρος ενός περιφερειακού διοικητικού οργάνου για την απασχόληση, μπόρεσα να διαπιστώσω ότι πολλά προβλήματα χρηματοδότησης που αντιμετωπίζονται σε εθνική κλίμακα επιλύονται με τη χρήση των πόρων του ταμείου αυτού, βλέπω να διατίθενται πόροι σε κανονικούς εκπαιδευτικούς κλάδους καθώς και για την αντιστάθμιση περικοπών που γίνονται, για παράδειγμα, σε οργανισμούς απασχόλησης. Αναφέρω τα παραδείγματα αυτά επειδή τα γνωρίζω καλύτερα, το ίδιο όμως ισχύει και για το Ηνωμένο Βασίλειο, τη Γερμανία και πιστεύω επίσης και για τη Γαλλία, και το λέω αυτό παρ' ότι δεν έχω στην διάθεσή μου πορίσματα ερευνών. Πιστεύω λοιπόν ότι το ταμείο αυτό θα πρέπει να χρησιμοποιηθεί για το σκοπό που προορίζεται. Ελπίζω συνεπώς ότι η έκθεση, η οποία θα εγκριθεί ομόφωνα αύριο, θα ασκήσει σημαντική επίδραση στις μεταρρυθμίσεις των ταμείων και ότι θα καταβάλλεται προσπάθεια για να συμβεί αυτό.

<SPEAKER ID=196 LANGUAGE="DE" NAME="Schiedermeier">
 Κυρία Πρόεδρος, θα ήθελα κατ'αρχήν να συγχαρώ τη συνάδελφο Jφns για την έκθεσή της. Η Ομάδα του Ευρωπαϊκού Λαϊκού Κόμματος είχε καταψηφίσει στην επιτροπή την έκθεση αυτή. Οι απόψεις μας όμως μεταβλήθηκαν μέσω κάποιων συμβιβαστικών προτάσεων ή τουλάχιστον αμβλύνθηκαν. Δεν είμαι βέβαια απόλυτα ικανοποιημένος, αλλά τουλάχιστον φαίνεται πως μπορεί τώρα να υπερψηφιστεί η έκθεση.
<P>
Ένα σημείο που θέλω να επισημάνω είναι, κυρία Jφns, ότι έχουμε τώρα διαφορετικά ποσοστά για το αποθεματικό, ποσοστά στήριξης, στο ΕΚΤ έναντι του ΕΤΠΕ. Αυτό θα δυσχεράνει τις εργασίες της Επιτροπής στο μέλλον. Δεν το θεωρώ θετικό να έχει το Κοινοβούλιο διαφορετικά στοιχεία για δύο ταμεία. Πιστεύω πως τα καθήκοντα του ΕΚΤ θα είναι στο μέλλον πιο σημαντικά και ευρύτερα. Μέχρι τώρα το ΕΚΤ είχε βέβαια εν μέρει επιτυχίες, υπήρχαν όμως και τομείς με λιγότερη επιτυχία. Πρέπει όμως να ομολογήσω ότι η αξιολόγηση των μεμονωμένων δράσεων είναι πολύ δύσκολη. Παρόλα αυτά τα αποτελέσματα θα πρέπει στο μέλλον να σταθμίζονται και να υποβάλλονται ταχύτερα, για να μπορούν να εξάγονται αμέσως τα αντίστοιχα συμπεράσματα.
<P>
Το ΕΚΤ θα αποκτήσει στο μέλλον πιο σημαντικό ρόλο και λόγω της αυξανόμενης παγκοσμιοποίησης. Γι'αυτό είμαι υπέρ της συγχρηματοδότησης προκειμένου να αυξηθούν οι πόροι που στην ουσία είναι πολύ χαμηλοί για τα 15 κράτη μέλη. Οι επιχορηγήσεις κατά 70 % ή και 90 % θα πρέπει να παραμείνουν εξαιρέσεις, γιατί διαφορετικά δεν θα μπορέσουμε να αυξήσουμε σημαντικά τους πόρους.
<P>
Τέλος θέλω να επισημάνω ότι το ΕΚΤ δεν πρέπει να λαμβάνει μέριμνα μόνο για τις πυκνοκατοικημένες αστικές περιοχές, αλλά και για τις αγροτικές περιοχές και τον πληθυσμό τους, διότι διαφορετικά θα υπάρξει ακόμα πιο δραματική μείωση του πληθυσμού των αγροτικών περιοχών με αποτελέσματα που ήδη γνωρίζουμε. Οι αστικές περιοχές αυξάνουν περισσότερο τους ήδη μεγάλους πληθυσμούς τους και τα αποτελέσματα αυτά - υψηλότερο κόστος, μεγαλύτερες δυσκολίες - θα ήταν καλό να τα αποφύγουμε κατά το δυνατό μέσω του ΕΚΤ.
<P>
(Χειροκρότημα)

<SPEAKER ID=197 NAME="Χατζηδάκης">
Κυρία Πρόεδρε, μερικές τηλεγραφικές παρατηρήσεις γι'αυτή την πολύ σημαντική, πράγματι, έκθεση:
<P>
πρώτον, το ζητούμενο στο Ευρωπαϊκό Κοινωνικό Ταμείο είναι η σωστή αξιοποίηση των χρημάτων που διατίθενται στα πλαίσια της δράσης του και γι'αυτό εγώ δεν είμαι καθόλου σίγουρος, δεν νομίζω ότι αυτό συμβαίνει πάντοτε μέχρι σήμερα, -δεύτερον, από το Ευρωπαϊκό Κοινωνικό Ταμείο θα πρέπει να προωθηθούν ενεργητικές πολιτικές απασχόλησης, και γενικότερα να προωθηθούν καινοτόμα μέτρα εναντίον της ανεργίας. Κάτι το οποίο μέχρι σήμερα επίσης συμβαίνει μόνο περιορισμένα.Εν όψει της αναθεώρησης των κανονισμών των Διαρθρωτικών Ταμείων θέλω να σημειώσω ότι:
<P>
πρώτον, χρειάζεται να γίνει εναρμόνιση των διαδικασιών και των μηχανισμών των Διαρθρωτικών Ταμείων, ούτως ώστε να υπάρχει απλοποίηση με λιγότερη γραφειοκρατία, -δεύτερον, να υπάρχει οριζόντια δράση του Ευρωπαϊκού Κοινωνικού Ταμείου, αλλά ταυτόχρονα και παρουσία του στις περιφέρειες, για να είναι αντιληπτή η παρουσία του από τους πολίτες, -τρίτον, να συγχωνευθούν οι στόχοι 3 και 4, -τέταρτον, να υπάρχει μόνο μία κοινοτική πρωτοβουλία για την κοινωνική πολιτική, το σημερινό employement, και-πέμπτον, να δοθεί έμφαση στον έλεγχο των δομών και των μηχανισμών που έχουν τα κράτη μέλη, και όχι στον έλεγχο των επιμέρους προγραμμάτων, ώστε να επιτευχθεί καλύτερα ο στόχος της διαφάνειας.'Εχω και μερικές αντιρρήσεις, πέραν των όσων είπε ο κ. Schiedermeier με τα οποία εγώ συμφωνώ, και οι αντιρρήσεις αυτές είναι κυρίως δύο:
<P>
πρώτον, σ'αυτό στο οποίο αναφέρεται η κυρία Jφns, δηλαδή να γίνονται οι κατανομές στα Ταμεία και μετά να γίνονται οι κατανομές στα κράτη μέλη. Θα έλεγα ότι παρ'ότι καταλαβαίνω την ανάγκη να πούμε κάτι συγκεκρινένο και προωθημένο σ'αυτή την έκθεση, θα έπρεπε να το ξανασκεφθούμε. Νομίζω ότι θα έχουμε προβλήματα πάνω σ'αυτό το θέμα, και-δεύτερον, όσον αφορά την πρότασή σας να διοχετεύονται σε άλλες χώρες μέλη οι πόροι που δεν απορροφώνται. 'Εχουμε την πρόταση της Επιτροπής στην Ατζέντα 2000 που λέει να κρατούμε το 10 % των πόρων για να επιβραβεύουμε τους καλύτερους. Αυτό είναι θετικό και προσωπικά το επικροτώ. Από εκεί και πέρα, η πρότασή σας νομίζω ότι θα δημιουργήσει προβλήματα. Σήμερα μπορεί να είναι η Ιταλία ή η Ελλάδα ή κάποιες άλλες χώρες που δεν πάνε καλά στην απορρόφηση, αύριο μεθαύριο μπορεί να είναι η Γερμανία ή η Πορτογαλία κλπ., και εκεί θα έχετε πρόβλημα από μια άλλη σκοπιά. Και, πέραν όλων των άλλων, δεν πρέπει να ξεχνάμε ότι πολλές φορές υπάρχουν και κάποιοι αντικειμενικοί λόγοι για τη μη απορρόφηση, τους οποίους δεν πρέπει να παραγνωρίζουμε.Συνεπώς, θα έλεγα ότι θα έπρεπε να είμαστε επιφυλακτικοί και να μείνουμε στην πρόταση της Επιτροπής για το 10 % που επιβραβεύει στο τέλος τους καλύτερους στην απορρόφηση.

<SPEAKER ID=198 NAME="Van den Broek">
Κυρία Πρόεδρε, επιτρέψτε μου να αρχίσω συγχαίροντας και εκ μέρους του συναδέλφου μου Flynn την κ. Jφns για την ιδιαίτερα εμπεριστατωμένη έκθεσή της η οποία είναι προσανατολισμένη στο μέλλον. Μπορώ να δηλώσω ότι η Επιτροπή συμφωνεί κατά μεγάλο μέρος με τις απόψεις της Επιτροπής Κοινωνικών Υποθέσεων σχετικά με το μέλλον του ταμείου και ότι αναμένουμε ένα επικοιδομητικό διάλογο στους κόλπους του Κοινοβουλίου κατά την πορεία της μεταρρύθμισης των διαρθρωτικών ταμείων.
<P>
Το Ευρωπαϊκό Κοινωνικό Ταμείο καταβάλλει επί 40 περίπου χρόνια προσπάθειες για τη δημιουργία μιας υγιούς και σύγχρονης αγοράς εργασίας στην Ευρώπη και θα ήθελα να αναφερθώ γενικώς στους τρεις κύριους στόχους.
<P>
Καταρχάς, στις λιγότερο ανεπτυγμένες περιφέρειες, το Ταμείο αποτελεί μια σημαντική κινητήρια δύναμη για τη βελτίωση των συστημάτων εκπαίδευσης, κατάρτισης και επιμόρφωσης. Σε άλλα σημεία της Ευρωπαϊκής Ένωσης το Ταμείο βοηθά τα κράτη μέλη να προσαρμόσουν καλύτερα την προσφορά εργασίας στις διαρκώς μεταβαλλόμενες ανάγκες της οικονομίας. Και τρίτον, κάτι που οπωσδήποτε δεν είναι καθόλου αμελητέο, υπάρχει γραπτή απόδειξη της ιδιαίτερης σημασίας που αποδίδει η Ευρωπαϊκή Ένωση σε θέματα που αφορούν την κοινωνική συμμετοχή και την ισότητα ευκαιριών για όλους. Πρόκειται για σημεία τα οποία τονίζονται ιδιαιτέρως στο σχέδιο ψηφίσματος. Είναι αναμφίβολο ότι το ταμείο θα πρέπει στο μέλλον να συνεχίσει να είναι προσανατολισμένο στους στόχους αυτούς, αυτό όμως θα πρέπει να γίνει με ένα διαφορετικό πλαίσιο. Στο έγγραφο Ατζέντα 2000 περιγράφονται οι νέες προκλήσεις τις οποίες καλείται να αντιμετωπίσει, γι' αυτό και δεν θα ήθελα να επανέλθω σήμερα σ' αυτές.
<P>
Εάν θεωρήσουμε την έκθεση της κ. Jφns σε συνδυασμό με την προοπτική που σκιαγράφησε η Επιτροπή, διαπιστώνουμε τέσσερα βασικά σημεία συμφωνίας:
<P>
Κατά πρώτον, υπάρχει η κοινή διαπίστωση ότι το Ταμείο καλείται να διαδραματίσει ουσιαστικό ρόλο για τη διασφάλιση της ζωτικότητας και του δίκαιου χαρακτήρα της αγοράς εργασίας, ή, με άλλα λόγια, για την προαγωγή τόσο της οικονομικής όσο και της κοινωνικής συνοχής. Η σημασία που έχει η προσπάθεια αυτή υπογραμμίζεται από το έργο που επιτέλεσε η Επιτροπή για την Διάσκεψη Κορυφής που πραγματοποιείται σήμερα στο Λουξεμβούργο με αντικείμενο την απασχόληση. Το ίδιο ισχύει και για την εφαρμογή της ευρωπαϊκής στρατηγικής για την απασχόληση και για τους αντίστοιχους προσανατολισμούς, που είναι συνέπεια της προσπάθειας αυτής. Όλα αυτά έχουν σημαντικές επιπτώσεις για το προσεχές μέλλον του Ευρωπαϊκού Κοινωνικού Ταμείου.
<P>
Έρχομαι τώρα στο δεύτερο κοινό σημείο, που αφορά την αναγνώριση του γεγονότος ότι οι προκλήσεις που καλείται να αντιμετωπίσει το Ταμείο έχουν τόσο μια οριζόντια όσο και μια περιφερειακή διάσταση. Αυτό το επεσήμανε και η κ. Jφns στην προφορική της επεξήγηση. Το Ευρωπαϊκό Κοινωνικό Ταμείο είναι το σημαντικότερο μέσο με το οποίο η Ευρωπαϊκή Ένωση επιχειρεί να υποστηρίξει την πολιτική απασχόλησης των κρατών μελών. Κατ' αυτήν την έννοια, το Ταμείο λειτουργεί ανεξάρτητα από οποιοδήποτε συγκεκριμένο περιφερειακό πλαίσιο. Οι ολοκληρωμένες περιφερειακές προσεγγίσεις είναι απαραίτητες, αυτό όμως δεν σημαίνει ότι το Ευρωπαϊκό Κοινωνικό Ταμείο πρέπει να απομακρυνθεί από το κυριότερο καθήκον του, που είναι η υποστήριξη της μεταρρύθμισης των μέτρων που λαμβάνονται στην αγορά εργασίας καθώς και των σχετικών πρακτικών σύμφωνα με την ευρωπαϊκή στρατηγική για την απασχόληση και τους αντίστοιχους ετήσιους προσανατολισμούς. Συνεπώς, οι μηχανισμοί που εξασφαλίζουν την εκπλήρωση αυτού του οριζόντιου ρόλου κατά την προσεχή περίοδο προγραμματισμού θα αποτελέσουν ουσιαστικό στοιχείο του κανονισμού με τον οποίο θα οργανωθεί η μεταρρύθμιση.
<P>
Ένα τρίτο σημείο συμφωνίας αφορά την κοινή διαπίστωση ότι οι δράσεις μας πρέπει να εξακολουθήσουν να έχουν ένα έντονα νεωτεριστικό και υπερεθνικό χαρακτήρα, ιδιαιτέρως με τη νέα γενιά των κοινοτικών πρωτοβουλιών. Αισθανόμαστε ικανοποίηση για την ειδική βοήθεια που χορηγείται στην νέα πρωτοβουλία για την ισότητα πρωτοβουλιών και την καταπολέμηση των διακρίσεων στην αγορά εργασίας.
<P>
Ένα τέταρτο σημείο συμφωνίας αφορά τον τρόπο με τον οποίο θα πρέπει να εκσυγχρονιστεί το Ταμείο και να αυξηθεί η αποδοτικότητα του. Η αύξηση της αποδοτικότητας και ο εκσυγχρονισμός πρέπει να συμβαδίζουν. Πρόκειται για μία διπλή πρόκληση. Κατά πρώτον, αναζητείται ο κατάλληλος τρόπος για την χορήγηση των περιορισμένων δημόσιων πόρων στις ενδιαφερόμενες αρχές με ένα ταχύ, ευέλικτο, διαφανή αλλά και υπεύθυνο τρόπο. Κατά δεύτερον, επιδιώκεται η εφαρμογή ενός συνεργατικού συστήματος με τα κράτη μέλη, το οποίο εξασφαλίζει τα πλεονεκτήματα της επικουρικότητας και της δημοκρατίας σε τοπική, περιφερειακή, εθνική και ευρωπαϊκή κλίμακα, παρέχοντας παράλληλα, μέσω της ευρωπαϊκής συνεργασίας, μία σαφή πρόσθετη αξία. Κατά τη γνώμη μας, αυτή η νέα συνεργασία πρέπει να συνίσταται στα ακόλουθα: κατά πρώτον, πρέπει να δοθεί περισσότερη προτεραιότητα στην ανάπτυξη της πολιτικής και, στα πλαίσια αυτά, η Επιτροπή και τα κράτη μέλη θα πρέπει να μπορούν από κοινού να επωφεληθούν από τα διδάγματα που αντλήθηκαν από τις προσπάθειες που καταβλήθηκαν στο παρελθόν για την βελτίωση της πολιτικής. Κατά δεύτερον, χρειάζεται να δοθεί ένας νέος ορισμός του θέματος της διαχείρισης και της οικονομικής ευθύνης, με την Επιτροπή να συγκεντρώνεται στη συνεργασία με τα κράτη μέλη για την υλοποίηση στρατηγικών στόχων οι οποίοι έχουν ορισθεί από κοινού σε μία συμφωνία που είναι δεσμευτική και για τις δύο πλευρές. Αυτό σημαίνει ότι τα κράτη μέλη θα κληθούν να αναλάβουν περισσότερες λειτουργικές και χρηματοδοτικές ευθύνες και, προκειμένου να εξασφαλιστούν τα συμφέρονται της Ευρωπαϊκής Ένωσης, είναι απαραίτητο να προωθηθεί η συμμετοχή ενός ευρέως φάσματος ομάδων συμφερόντων στην διαδικασία λήψης αποφάσεων στα κράτη μέλη.
<P>
Τέλος, εξ ονόματος της Επιτροπής θα ήθελα να ευχαριστήσω την Επιτροπή Κοινωνικών Υποθέσεων και ιδιαιτέρως την κ. Jφns για την υποστήριξη που προσφέρουν στα κύρια σημεία των προτάσεων της Επιτροπής. Όπως ήδη ανέφερα, υπάρχουν βεβαίως ορισμένες λεπτομέρειες επί των οποίων η Επιτροπή θα ήθελε να ανταλλάξει απόψεις μαζί σας, όταν θα περιέλθουμε στο στάδιο κατά τη διάρκεια του οποίου θα ετοιμάζονται οι λεπτομερείς προτάσεις μας. Σε γενικές γραμμές πιστεύω όμως ότι η έκθεση αποτελεί ένα σημαντικό βήμα για την ανάπτυξη ενός νέου τρόπου θεώρησης του Ευρωπαϊκού Κοινωνικού Ταμείου για τα πρώτα χρόνια της προσεχούς χιλιετίας.

<SPEAKER ID=199 NAME="Πρόεδρος">
Σας ευχαριστώ, κύριε Επίτροπε van den Broek!
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 9.00.
<P>
(Η συζήτηση έληξε στις 19.45)

