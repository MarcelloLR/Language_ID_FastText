<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="" AFFILIATION="">
<P>
 – Παρακαλώ σημειώστε ότι χθες το βράδυ η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων ενέκρινε ομόφωνα την έκθεση του κ. Bourlanges. 
<SPEAKER ID="3" LANGUAGE="FR" NAME="Bourlanges (ALDE )," AFFILIATION="Πρόεδρος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων">
<SPEAKER ID="4" LANGUAGE="" NAME="" AFFILIATION="(Το Σώμα εγκρίνει την αίτηση κατεπείγοντος)">
<SPEAKER ID="5" LANGUAGE="DE" NAME="Brok (PPE-DE )," AFFILIATION="Πρόεδρος της Επιτροπής Εξωτερικών Υποθέσεων.">
<P>
   – Κύριε Πρόεδρε, κυρίες και κύριοι, θα ήθελα να ζητήσω εξ ονόματος της επιτροπής μου την απόρριψη του κατεπείγοντος. Οι χρηματοδοτικοί πόροι που προβλέπονται για το νέο χρηματοδοτικό μέσο για την τουρκοκυπριακή κοινότητα –ύψους 259 εκατ. ευρώ– αφορούν τα έτη 2004-2006. Εφέτος προβλέπονταν ούτως ή άλλως μόνο 6 εκατ. ευρώ για μελέτες σκοπιμότητας, και έτσι αυτό δεν νομίζω ότι είναι πρόβλημα.
<P>
Άλλωστε, και η νομική βάση –το άρθρο 308– από την οποία απορρέει ότι πρέπει να γίνει διαβούλευση με το Κοινοβούλιο δεν είναι αδιαμφισβήτητη, για να χρησιμοποιήσω μια προσεκτική έκφραση. Επιτρέψτε μου δε να σας πω ότι δεν έχουμε ουσιαστικό πρόβλημα με το περιεχόμενο της πρότασης της Επιτροπής, αλλά χρειαζόμαστε περισσότερο χρόνο για να εξετάσουμε προσεκτικότερα το ζήτημα εξαιτίας της πολιτικής σημασίας που έχει. Προτείνω να αρχίσουμε άμεσα την εργασία μας και να αποφασίσουμε επί του θέματος στη δεύτερη σύνοδο του Οκτωβρίου.
<SPEAKER ID="6" LANGUAGE="DE" NAME="Swoboda (PSE )." AFFILIATION="">
<SPEAKER ID="7" LANGUAGE="" NAME="" AFFILIATION="(Το Σώμα απορρίπτει την αίτηση κατεπείγοντος)">
<SPEAKER ID="8" LANGUAGE="" NAME="Πρόεδρος." AFFILIATION="(Χειροκροτήματα)">
<P>
Αυτό το Κοινοβούλιο συγκεντρώνει τώρα 25 κοινοβουλευτικές παραδόσεις. Εκφράζεται σε 20 επίσημες γλώσσες και γλώσσες εργασίας, με την πολυπλοκότητα και το κόστος που συνεπάγεται αυτό. Ακόμη και αυτός ο μεγάλος αριθμός γλωσσών δεν αντικατοπτρίζει όλη τη γλωσσική πολυμορφία της Ευρώπης, όπως μου υπενθυμίζεται πολύ συχνά.
<P>
Απευθύνθηκα στους 25 αρχηγούς κρατών και κυβερνήσεων των κρατών μελών της Ένωσής μας προκειμένου να εκφράσω αυτό το συναίσθημα με τον πιο επίσημο και συλλογικό δυνατό τρόπο. Πρότεινα όλα τα σχολεία της Ένωσης να τηρήσουν μαζί μας, με τους εκπροσώπους των ευρωπαίων πολιτών, ενός λεπτού σιγή στη μνήμη των παιδιών θυμάτων της σφαγής στο σχολείο του Μπεσλάν, και γενικά όλων των παιδιών που γίνονται στόχος της τρομοκρατίας. Έχω τη χαρά να σας ανακοινώσω ότι πολλές χώρες έχουν συμφωνήσει ήδη να συμμετάσχουν σε αυτή την πρωτοβουλία, επιτρέποντας έτσι στους ευρωπαίους πολίτες να εκφράσουν τα συναισθήματά τους απέναντι σε αυτά τα τρομερά γεγονότα.
<P>
Είμαι υποχρεωμένος να επισημάνω ότι δεν είναι αρκετό να εκφράζουμε τη φρίκη που αισθανόμαστε. Όταν οι εκφράσεις καταδίκης διαδέχονται η μία την άλλη με γρήγορους ρυθμούς, τα λόγια αγωνίας αντικατοπτρίζουν απόγνωση και ανικανότητα. Δεν μπορεί να υπάρξει καμία δικαιολογία ούτε αιτιολόγηση για γεγονότα τόσο απεχθή όπως αυτά που ζήσαμε στα τέλη του καλοκαιριού ή τα γεγονότα της 11ης Σεπτεμβρίου στη Νέα Υόρκη, ή της 11ης Μαρτίου στη Μαδρίτη. Όλες οι μορφές τρομοκρατίας είναι καταδικαστέες. Η συζήτηση που διεξάγεται σήμερα σε παγκόσμιο επίπεδο, ωστόσο, ιδιαίτερα στον δυτικό και αναπτυγμένο κόσμο μας, αφορά τον τρόπο καταπολέμησης της τρομοκρατίας σε όλες τις μορφές της, και όχι την καταδίκη της. Ασφαλώς, ο φανατισμός των επιθέσεων αυτοκτονίας δεν πρόκειται να σταματήσει με λογικά επιχειρήματα που προβάλλουν ευφυή και καλλιεργημένα άτομα. Από την άλλη μεριά, δεν μπορεί να περιμένει κανείς να εξαλειφθούν όλες οι αιτίες της με την απλή και αδιάκριτη χρήση βίας, παίρνοντας εκδίκηση από άλλα παιδιά για το κακό που έγινε στα δικά μας και προκαλώντας μια απαράδεκτη κλιμάκωση της βίας.
<P>
Δύο θέματα είναι ιδιαιτέρως σημαντικά από αυτή την άποψη, το καθεστώς των βουλευτών και το γλωσσικό καθεστώς. Δήλωσα νωρίτερα ότι το καθεστώς των βουλευτών θα αποτελέσει ζήτημα προτεραιότητας. Πράγματι, στις 8 Σεπτεμβρίου, συναντήθηκα με τον κ. Balkenende, Προεδρεύοντα του Συμβουλίου, ο οποίος με διαβεβαίωσε ότι θα ξεκινούσε τις απαραίτητες επαφές με τους εκπροσώπους των κυβερνήσεων που δεν μπόρεσαν να εγκρίνουν το σχέδιο καθεστώτος, προκειμένου να μάθει τι εναλλακτικά μέτρα είχαν υπόψη τους. Σας υπενθυμίζω ότι το Κοινοβούλιο δεν ενημερώθηκε ποτέ για τους λόγους για τους οποίους ορισμένες χώρες δεν μπόρεσαν να δεχτούν αυτό το σχέδιο.
<P>
Ωστόσο, αν τελικά επικυρωθεί, το Σύνταγμα δεν θα τεθεί σε ισχύ πριν από την 1η Νοεμβρίου 2006. Μέχρι τότε, ένα από τα κύρια καθήκοντα του Σώματος θα είναι η προώθηση μιας συζήτησης ευρέος φάσματος σχετικά με την επικύρωση της Συνταγματικής Συνθήκης.
<P>
Μεταξύ της 29ης Οκτωβρίου, ημερομηνία υπογραφής της Συνταγματικής Συνθήκης στη Ρώμη, και της 1ης Νοεμβρίου 2006, ημερομηνία κατά την οποία αναμένεται να τεθεί σε ισχύ, η Προεδρία μου θα σημαδευτεί από τη διαδικασία επικύρωσης του Ευρωπαϊκού Συντάγματος στα 25 κράτη μέλη. Οι επικυρώσεις πρόκειται να γίνουν με τον ρυθμό μίας περίπου κάθε μήνα. Στις περισσότερες περιπτώσεις, η διαδικασία θα περιλαμβάνει δημοψήφισμα. Το πρώτο θα διεξαχθεί στη χώρα μου, την Ισπανία, τον Φεβρουάριο του 2005.
<P>
Οι βουλευτές αυτού του Σώματος καλούνται να τεθούν στην υπηρεσία των πολιτών. Πρέπει να εξευρεθούν δημιουργικοί τρόποι επικοινωνίας μαζί τους και να δημιουργηθούν χρήσιμες θέσεις για κείνους. Μια έκθεση η οποία συντάχθηκε από τον κ. Corbett και τον κ. Méndez Vigo και συζητήθηκε στην Επιτροπή Συνταγματικών Υποθέσεων αναμένεται να εγκριθεί πριν από τα τέλη του έτους.
<P>
Οι βουλευτές δικαιούνται να έχουν τις απόψεις τους σχετικά με την Επιτροπή Barroso. Ωστόσο, ο διορισμός της προσφέρει μια εξαίρετη ευκαιρία να γίνουν γνωστές οι γενικές κατευθυντήριες γραμμές του προγράμματός της. Είναι επίσης μια ευκαιρία να γνωρίσουμε τις ατομικές και πολιτικές ικανότητες των ανδρών και των γυναικών που αποτελούν τη μέλλουσα Επιτροπή, και να μάθουμε τι απαιτούν οι πολιτικές ομάδες αυτού του Κοινοβουλίου από αυτή. Η Επιτροπή είναι, φυσικά, η κινητήρια δύναμη της διακυβέρνησης της Κοινότητας.
<P>
Θα έχουμε επίσης την ευκαιρία να συνεχίσουμε να συζητάμε την προτεινόμενη μεταρρύθμιση αυτού του Συμφώνου, που έχει μεγάλη σχέση με τη στρατηγική της Λισαβόνας. Ο κ. Barroso έχει τοποθετήσει αυτό το θέμα στην κορυφή της ατζέντας του.
<P>
Το Κοινοβούλιο πρέπει να συνεχίσει το συνηθισμένο νομοθετικό του έργο, στο οποίο ξεχωρίζει η οδηγία Reach σχετικά με τα χημικά προϊόντα. Ωστόσο, υπάρχουν επιπλέον τρία σημαντικά θέματα που πρέπει να συζητηθούν μέχρι το τέλος του έτους.
<P>
Λόγω της στρατηγικής της σημασίας, θα αναφερθώ πρώτα στην Τουρκία. Η Διάσκεψη των Προέδρων πρόκειται να υποδεχθεί τον πρωθυπουργό της Τουρκίας, κ. Ερντογάν, στις 23 Σεπτεμβρίου, όπως επιθυμούσαμε. Ο κ. Ερντογάν θα επισκεφθεί επομένως αυτό το Κοινοβούλιο πριν παρουσιάσει η Επιτροπή την έκθεσή της, όπως ακριβώς ήταν η επιθυμία μας.
<P>
Είναι επίσης μια σχέση που βασίζεται σε μια νέα πολιτική γειτονίας, στην ευρωμεσογειακή συνεργασία, και στην ένταξη των μεταναστών στις πόλεις μας. Υπάρχουν 10 εκατομμύρια μουσουλμάνοι στην Ευρώπη και 1 000 εκατομμύρια στον κόσμο. Ανεξάρτητα από την απόφασή μας, είναι χρέος μας να αποδείξουμε στον μουσουλμανικό κόσμο ότι δεν χαράζουμε τα σύνορά μας σύμφωνα με τη σύγκρουση των πολιτισμών που είναι αποφασισμένοι να προκαλέσουν ορισμένοι.
<P>
Προφανώς, οι δημοσιονομικοί πόροι της Ένωσης πρέπει να είναι σύμφωνοι με τις φιλοδοξίες μας και να ανταποκρίνονται στις προσδοκίες που έχει δημιουργήσει η διεύρυνση σε πολλούς πολίτες, λαμβάνοντας ταυτόχρονα υπόψη τις ανησυχίες που έχει προκαλέσει σε άλλους. Το δημοσιονομικό πακέτο 2007/2013 δεν περιέχει μόνο προτάσεις σχετικά με τον προϋπολογισμό. Δεν είναι μόνο ένας προϋπολογισμός. Είναι το πλαίσιο αναφοράς για μια ολόκληρη σειρά νομοθετικών προτάσεων σχετικά με τη χρηματοδότηση της κοινής γεωργικής πολιτικής, των διαρθρωτικών ταμείων, των προγραμμάτων για τους νέους, των διευρωπαϊκών δικτύων κ.ο.κ. Η τελική μορφή αυτού του πλαισίου αναφοράς που θα εγκριθεί θα καθορίσει σχεδόν όλο το νομοθετικό έργο μας.
<P>
Το Κοινοβούλιο θα κληθεί να διαδραματίσει ζωτικό ρόλο στην έγκριση μιας δέσμης νομοθετικών μέτρων. Ο ρόλος του στην υιοθέτηση αυτής της δέσμης μέτρων, που θα αποτελείται από περισσότερες από 50 προτάσεις, θα είναι θεμελιώδης, καθώς η εν λόγω δέσμη θα πρέπει να εγκριθεί μέσω της συναπόφασης ή των διαδικασιών σύμφωνης γνώμης. Αυτή θα είναι άλλη μια εξαιρετική ευκαιρία να δείξει το Κοινοβούλιο ότι δεν είναι απλώς ένα συμβολικό σώμα, αλλά ένα όργανο που λαμβάνει πραγματικά αποφάσεις για συγκεκριμένα θέματα τα οποία έχουν ανυπολόγιστης σημασίας επιπτώσεις.
<P>
Για τον σκοπό αυτόν, πρότεινα στη Διάσκεψη των Προέδρων τη δημιουργία μιας προσωρινής ad hoc επιτροπής για να ξεκινήσει αυτόν τον διάλογο, συγκεντρώνοντας όλες τις απόψεις από τις οποίες πρέπει να προσεγγιστεί. Η Ολομέλεια πρόκειται να αποφασίσει σχετικά με αυτό σήμερα. Ο προϋπολογισμός είναι το κεντρικό σημείο στο οποίο συγκλίνουν όλες οι ακτίνες του ευρωπαϊκού τροχού. Όλες οι λεπτομέρειές του χρειάζονται προσεκτική εξέταση. Αυτός είναι ο λόγος που πιστεύω ότι μια ad hoc επιτροπή, ενδεχομένως υπό την προεδρία του ιδίου του Προέδρου του Κοινοβουλίου, θα έστελνε ένα σαφές μήνυμα της σημασίας που αποδίδουμε σε αυτό το καθήκον.
<P>
Μέχρι το 2005 θα έχουν περάσει πέντε χρόνια από τότε που η Ένωση αποφάσισε να θέσει τον στόχο να γίνει η πιο ανταγωνιστική και δυναμική οικονομία βασισμένη στη γνώση στον κόσμο, ικανή για αειφόρο οικονομική ανάπτυξη, με περισσότερες και καλύτερες θέσεις απασχόλησης και με μεγαλύτερη κοινωνική συνοχή. Δεν νομίζετε ότι όλα αυτά αρχίζουν να ακούγονται μάλλον κούφια, και ότι οι σημαντικές πολιτικές επιπτώσεις που ενέχονται δεν συνοδεύτηκαν από τον δημοκρατικό διάλογο που ήταν αναγκαίος για να προκληθεί η σπίθα που απαιτείται για την ανάπτυξη;
<P>
Πρέπει να αναγνωριστεί ότι οι στόχοι της Λισαβόνας δεν έχουν εκπληρωθεί, και φαίνεται απίθανο να εκπληρωθούν μέχρι το 2010. Και είναι χρέος αυτού του Κοινοβουλίου να κρούσει τον κώδωνα του κινδύνου σχετικά με αυτόν τον ζωτικό στόχο για το μέλλον της Ένωσης. Συνεχίζεται να διακηρύσσεται συνεχώς, σαν προσευχή, ενώ δεν έχει γίνει ίσως αρκετή ανάλυση για το πώς μπορεί να επιτευχθεί καλύτερα. Ο κ. Kok θα κληθεί να παρουσιάσει την έκθεση που έχει αναλάβει να εκπονήσει σχετικά με τα λάθη της διαδικασίας και τις μελλοντικές προοπτικές της. Πιστεύω ότι η συζήτηση στο Κοινοβούλιο πρέπει να επικεντρωθεί σε αυτή την έκθεση.
<P>
Οι στόχοι που τέθηκαν στη Λισαβόνα ήταν εξαιρετικά φιλόδοξοι, και θεσπίστηκαν κατά την περίοδο της οικονομικής ευημερίας που επικρατούσε το 2000, λίγο πριν αρχίσει η κρίση που επιδεινώθηκε αργότερα από την τρομοκρατία. Αυτό πρέπει να γίνει αποδεκτό, όπως και το γεγονός ότι οι στόχοι απετέλεσαν αντικείμενο μιας διακυβερνητικής διάσκεψης που αφέθηκε στην καλή θέληση των κρατών μελών για την εφαρμογή τους μέσω μιας συντονιστικής μεθόδου, η οποία πρέπει να ενισχυθεί.
<P>
Από αυτή την άποψη, χαιρετίζω την άφιξη του κ. Junker, γνωστού ως ο “κύριος Ευρώ”. Είναι σίγουρα αλήθεια ότι είχαμε ένα πρόβλημα στην Ευρώπη αναφορικά με την απαίτηση για μεγαλύτερο συντονισμό των οικονομικών πολιτικών.
<SPEAKER ID="9" LANGUAGE="DE" NAME="Poettering (PPE-DE )." AFFILIATION="(Χειροκροτήματα)">
<P>
Κύριε Πρόεδρε, αρχίζετε τη θητεία σας σε μια χρονική στιγμή που έχουμε εδώ βουλευτές από 25 κράτη μέλη της Ευρωπαϊκής Ένωσης και δικαιολογημένα αναφερθήκατε στο θέμα των γλωσσών. Είναι βέβαια διακριτικό χαρακτηριστικό μας ότι είμαστε υπέρμαχοι της ενότητας της Ευρώπης μέσα στην πολυμορφία της, γι’ αυτό άλλωστε έχουμε εδώ στο Ευρωπαϊκό Κοινοβούλιο όλες τις γλώσσες της Ευρωπαϊκής Ένωσης. Θεωρώ ότι το κύριο κοινό μας καθήκον, το δικό σας ως Προέδρου και το δικό μας ως Ομάδων, είναι να επιδεικνύουμε αμοιβαίο σεβασμό και εκτίμηση, αλλά και σεβασμό για την εθνική και ατομική υπόσταση του καθενός μας, γνωρίζοντας ωστόσο ότι τελικά είμαστε Ευρωπαίοι και Ευρωπαίες που θέλουμε να εργαστούμε μαζί για την ενίσχυση του Κοινοβουλίου.
<P>
Αναφερθήκατε στη σχέση μας με την Επιτροπή. Ασφαλώς, ο καθένας εδώ στο Σώμα γνωρίζει ότι η Ομάδα μας υποστήριξε, φυσικά, τον ορισθέντα Πρόεδρο της Επιτροπής José Manuel Durão Barroso. Αυτό ωστόσο δεν σημαίνει ότι καταλύθηκε αυτή η υγιής ένταση που υπάρχει στη σχέση Επιτροπής και Κοινοβουλίου. Αντίθετα, πρέπει να επιτύχουμε, και πριν ακόμα λάβει την ψήφο εμπιστοσύνης μας η Επιτροπή ως σύνολο, να αποσπάσουμε σημαντικές παραχωρήσεις από τον ορισθέντα Πρόεδρο της Επιτροπής προς το Κοινοβούλιο αναφορικά με το πώς μπορούν να ενισχυθούν περαιτέρω οι εξουσίες του Ευρωπαϊκού Κοινοβουλίου σε σχέση με εκείνες της Επιτροπής.
<P>
Κύριε Πρόεδρε, αναφερθήκατε στο REACH. Εδώ, το ζητούμενο δεν είναι μόνο μια αναπροσαρμογή της πολιτικής για τα χημικά. Ασφαλώς θα υπάρξει αντιπαράθεση γι’ αυτό. Κατά βάσιν, το ζητούμενο είναι να διατηρήσουμε τις θέσεις εργασίας στην Ευρώπη και να δημιουργήσουμε νέες. Η Ευρωπαϊκή Ένωση δεν πρέπει να συμβάλει με τη νομοθεσία της στην απώλεια εκατοντάδων χιλιάδων θέσεων εργασίας, π.χ. ως αποτέλεσμα της πολιτικής για τα χημικά. Γι’ αυτό, πρέπει να προσπαθήσουμε μαζί με το Συμβούλιο –και γι’ αυτό λυπάμαι για την απουσία του– να εμπεδώσουμε μια σωστή σχέση ανάμεσα στην οικολογία και την οικονομία.
<SPEAKER ID="10" LANGUAGE="DE" NAME="Schulz (PSE )." AFFILIATION="(Χειροκροτήματα)">
<P>
Ως εκ τούτου, το Ευρωπαϊκό Κοινοβούλιο θα πρέπει να λάβει θέση στο ζήτημα αυτό και εμείς, ως Ομάδα των Ευρωπαίων Σοσιαλιστών, θα συμβάλουμε στον σχετικό διάλογο. Είναι απολύτως σαφές πως και σε εμάς δεν επικρατεί ενιαία άποψη αλλά πολύ διαφορετικές γνώμες. Οπωσδήποτε όμως ισχύει πως, όταν συζητούμε για την πολιτική απέναντι στην Τουρκία, πρέπει να έχουμε υπόψη ότι βάση των ενεργειών της Ευρώπης σε διεθνές επίπεδο πρέπει να είναι η αξιοπιστία των δηλώσεων και των υποσχέσεών της. Για μένα είναι απλώς αδιανόητο να δίνουμε επανειλημμένα υποσχέσεις σε μια χώρα εδώ και περισσότερα από 40 χρόνια και να προβάλλουμε διαρκώς νέες απαιτήσεις που εκπληρώνονται και τελικά να λέμε πως όλα αυτά ήταν ανώφελα, ότι τα έκαναν εις μάτην. Διότι, παρ’ όλη την κριτική που μπορεί και πρέπει να ασκήσουμε ακόμα ως προς την εσωτερική πολιτική κατάσταση της Τουρκίας, είναι σαφές πως η προοπτική της ένταξης που υπάρχει τα τρία τελευταία χρόνια κατέστησε εφικτές περισσότερες μεταρρυθμίσεις στη χώρα αυτήν από ό,τι τα 40 χρόνια συζητήσεων που προηγήθηκαν. Και αυτό πρέπει να το λαμβάνουμε πάντα υπόψη.
<P>
Επιτρέψτε μου να πω μια φράση τελειώνοντας: όποιος και να έρθει να παρουσιαστεί εδώ, εμείς θα τον κρίνουμε βάσει των πολιτικών του δηλώσεων και όχι βάσει του πολιτικού του παρελθόντος. Διότι, κύριε Pöttering, εάν ο Lazlo Kovac δεν ήταν υπουργός του Gyla Horn, δεν θα υπήρχε η γερμανική ενοποίηση. Η κυβέρνηση της Ουγγαρίας, στην οποία συμμετείχε ο Lazlo Kovac, κατέστησε δυνατή την ενοποίηση της Γερμανίας. Γι’ αυτό ο Lazlo Kovac είναι ευπρόσδεκτος ως Ευρωπαίος, το λέω αυτό εξαρχής. Για να συνεννοούμαστε, όποιος σκοπεύει να κάνει την ακρόαση των Επιτρόπων διαμάχη ιδεολογικών αρχών, θα μας γνωρίσει από την καλή.
<SPEAKER ID="11" LANGUAGE="EN" NAME="Watson (ALDE )." AFFILIATION="(Χειροκροτήματα)">
<P>
Το κύρος αυτού του Κοινοβουλίου ενισχύεται και πρέπει να ενισχυθεί παράλληλα και το κύρος της Προεδρίας του. Κληρονομήσατε ένα Σώμα μεγαλύτερο κατά 96 βουλευτές και πλουσιότερο κατά εννέα επίσημες γλώσσες. Είναι ένας μηχανισμός αποτελούμενος από τεσσεράμισι χιλιάδες εξαρτήματα, που μιλά είκοσι γλώσσες, ένα εκατομμύριο λέξεις την εβδομάδα. Τα εξαρτήματα πρέπει να κινούνται εγκαίρως, ο μηχανισμός πρέπει να παραμένει σε κίνηση. Πρέπει να το διασφαλίσετε.
<P>
Ο Βενιαμίν Φραγκλίνος είπε κάποτε για τον Αντιπρόεδρο των Ηνωμένων Πολιτειών –προ των ημερών του Dick Cheney– ότι είναι μια θέση που στερείται σε τέτοιο βαθμό οποιασδήποτε επιρροής και κύρους ούτως ώστε ο κάτοχός της θα έπρεπε να προσφωνείται ως “η περιττή εξοχότητά σας”. Το Ευρωπαϊκό Κοινοβούλιο δεν έχει την πολυτέλεια μιας περιττής εξοχότητας, επειδή θα είστε η φωνή μας, θα μιλάτε εξ ονόματός μας στο Συμβούλιο, θα είστε η βούληση του Σώματος, θα είστε η απόφασή μας.
<P>
Καθένας από εμάς φέρει την ευθύνη της ενίσχυσης της νομιμότητας αυτού του Σώματος και, κατά συνέπεια, της ευρωπαϊκής δημοκρατίας και του έργου που επιτελεί – αλλά εσείς περισσότερο από όλους. Στις εναρκτήριες παρατηρήσεις σας κάνατε λόγο για δύο πηγές νομιμότητας. Πράγματι, αυτό το Σώμα έχει το ειδικό καθήκον να προασπίζει τα δικαιώματα των πολιτών της Ευρωπαϊκής Ένωσης. Ορισμένες φορές αυτό σημαίνει την υπεράσπιση των δικαιωμάτων τους από παραβίαση από τα κράτη μέλη της Ένωσης. Αναλογίζομαι, για παράδειγμα, τα εννέα εκατομμύρια απάτριδων Ρόμα ή τους πολίτες της Κύπρου, καθώς και τον λαό του Γιβραλτάρ, που εκπροσωπείται για πρώτη φορά σε αυτό το Σώμα χάρη σε μια απόφαση του Ευρωπαϊκού Δικαστηρίου. Είμαι περήφανος που είμαι ένας από τους εκπροσώπους του Γιβραλτάρ στο Ευρωπαϊκό Κοινοβούλιο, επειδή μόνο στην Ευρώπη μπορεί το Γιβραλτάρ να κοιτάξει πέρα από τη συνοριακή γραμμή, προς τη μεριά της La Linea ή προς το βρετανικό θωρηκτό στον Κόλπο της Algeciras και τελικά να μην δει καμία αντίφαση. Αυτό το Σώμα είναι η έμπρακτη εκδήλωση της πεποίθησης ότι είμαστε καλύτεροι από τις Ιστορίες μας και περισσότεροι από τις εθνικότητές μας και αυτό πρέπει να είναι έκδηλο στο πρόσωπο του Προέδρου του.
<SPEAKER ID="12" LANGUAGE="" NAME="Frassoni (Verts/ALE )." AFFILIATION="(">
<P>
   – Κύριε Πρόεδρε, κυρίες και κύριοι συνάδελφοι, στηρίζουμε την ανοιχτή και θετική προσέγγιση της παρέμβασής σας και τον μεγάλο κατάλογο προτεραιοτήτων που περιγράψατε. Σίγουρα στα επόμενα χρόνια υπάρχουν πολλά που πρέπει να γίνουν, τόσο από εμάς όσο και από εσάς, αλλά πιστεύουμε ότι η πιο σημαντική πρόκληση γι’ αυτό το Κοινοβούλιο είναι να υπερνικήσει τον ευρωσκεπτικισμό και να αποδείξουμε, όπως είπε και ο κ. Watson, ότι δεν είμαστε περιττοί.
<P>
Εάν θέλουμε στις εκλογές του 2009 να συμμετάσχει το 80% ή το 90% των πολιτών μας και όχι το 40%, υπάρχουν τρία πράγματα που πρέπει να κάνουμε καλύτερα από ό,τι στο παρελθόν, και για να γίνουν αυτά πρέπει να υπερβούμε τις πολιτικές διαφορές μας και να προσπαθήσουμε να αντισταθούμε στην τάση που είναι ήδη ορατή σήμερα σε αυτό το Κοινοβούλιο, η οποία αρκείται στο να είναι ένα είδος παραρτήματος του Συμβουλίου, όπου οι κοινοβουλευτικές ομάδες εκφράζουν ολοένα και περισσότερο τις σχέσεις ισχύος ανάμεσα στις διάφορες εθνικές αντιπροσωπείες και όχι αυτόνομες και πραγματικά ευρωπαϊκές πολιτικές οντότητες.
<P>
Πρώτον, υπάρχει ο μόνιμος πειρασμός για παράκαμψη των κανόνων με κάποιον τρόπο, ώστε να μην μπορεί το Ευρωπαϊκό Κοινοβούλιο να ασκεί πλήρως τις εξουσίες του. Αναφέρω ως παράδειγμα την περίπτωση PNR –τη συμφωνία με τις Ηνωμένες Πολιτείες για τα δεδομένα των ταξιδιωτών– και τη διαδικασία της επιτροπολογίας για τους γενετικώς τροποποιημένους οργανισμούς, ενώ θα μπορούσα να αναφέρω και άλλα. Αυτό είναι ένα πραγματικό πολιτικό ζήτημα, το οποίο οφείλετε να θέσετε εσείς προσωπικά.
<SPEAKER ID="13" LANGUAGE="FR" NAME="Wurtz (GUE/NGL )." AFFILIATION="(Χειροκροτήματα)">
<P>
Αναφέρατε τις μετεγκαταστάσεις επιχειρήσεων και, ομοίως, όσον αφορά το νομοπαρασκευαστικό έργο που μας περιμένει, δεν θέλω να σας κρύψω τη βαθιά ανησυχία της Ομάδας μας για την πρόταση οδηγίας της Επιτροπής σχετικά με την απορύθμιση των υπηρεσιών, την επονομαζόμενη “οδηγία Bolkestein”, η οποία, στην πραγματικότητα, προτείνει την αντικατάσταση του ισχύοντος νόμου της χώρας υποδοχής με αυτόν της χώρας προέλευσης. Για να το θέσω διαφορετικά, έχει ως στόχο να επιτρέψει στις εταιρείες παροχής υπηρεσιών να εφαρμόζουν σε όλες τις χώρες τους κανονισμούς κοινωνικής ασφάλισης των χωρών προέλευσής τους. Ένας τέτοιος μηχανισμός θα μπορούσε να αποτελέσει, όπως μπορούμε να φανταστούμε, την τέλεια συνταγή για κοινωνικό ντάμπινγκ.
<P>
Θα επιθυμούσαμε επίσης να δούμε, εν ευθέτω χρόνω, τα μέτρα που εξετάζονται στο πλαίσιο του Τάμπερε ΙΙ. Όσον αφορά τη μεσοπρόθεσμη αναθεώρηση της ατζέντας της Λισαβόνας, στην οποία επίσης αναφερθήκατε και η οποία το έτος 2000 μας υποσχέθηκε ότι μέχρι το 2010 θα είχαμε πλήρη απασχόληση και την πλέον δυναμική οικονομία βασιζόμενη στη γνώση στον κόσμο, δεν πρέπει να περιμένουμε μέχρι τον Μάρτιο του 2005 για να ασχοληθούμε μαζί της. Αυτή είναι η κατάλληλη στιγμή για να προσφέρουμε στη συζήτηση τη συνεισφορά μας υπό τη μορφή σκέψεων που είναι προϊόν των τελευταίων τεσσάρων ετών, τα οποία υπήρξαν μια διαφωτιστική εμπειρία.
<P>
Όλα αυτά τα σημεία τα θίξατε στην ομιλία σας. Προφανώς, υπάρχουν και άλλα ακόμη ζητήματα, όπως η ανάγκη ανάληψης δράσης για την καταπολέμηση μαστίγων όπως το AIDS, η φυματίωση και η ελονοσία, ασθένειες από τις οποίες πέρυσι πέθαναν έξι εκατομμύρια άνθρωποι σε όλο τον κόσμο. Όλοι μας θα μπορούσαμε να προσθέσουμε κάτι στον κατάλογο των θεμάτων που πρέπει οπωσδήποτε να περιληφθούν στην ατζέντα μας. Ορθώς είπατε ότι η συζήτηση αυτών των θεμάτων είναι μια από τις ευθύνες μας.
<SPEAKER ID="14" LANGUAGE="DA" NAME="Bonde (IND/DEM )." AFFILIATION="(Χειροκροτήματα)">
<P>
Δεν είναι δύσκολο να προβλέψουμε ότι το Ευρωπαϊκό Κοινοβούλιο θα εγκρίνει το Σύνταγμα με μεγάλη πλειοψηφία. Αυτό θα προσδώσει περισσότερη δύναμη και επιρροή σε εμάς, σε αυτό το Σώμα. Η ΕΕ θα μπορεί να λάβει αποφάσεις σε 15 νέους τομείς. Θα έχουμε τη δυνατότητα να λαμβάνουμε αποφάσεις με πλειοψηφία σε 40 νέους τομείς στους οποίους η άποψη των εθνικών κοινοβουλίων θα είναι δυνατόν να καταψηφιστεί. Θα είναι πολύ ευκολότερο να επιτευχθεί ειδική πλειοψηφία με τους νέους κανόνες, και το Ευρωπαϊκό Κοινοβούλιο θα έχει δικαίωμα να καταθέτει πολύ περισσότερες τροπολογίες στους νόμους που πρόκειται να εφαρμοστούν στις χώρες μας.
<P>
Το δημοκρατικό πρόβλημα είναι, ωστόσο, ότι τα εθνικά κοινοβούλια θα χάσουν πολύ περισσότερη εξουσία από αυτή που θα κερδίσει το Ευρωπαϊκό Κοινοβούλιο. Η περισσότερη εξουσία θα περάσει από το εκλογικό σώμα σε 300 ομάδες εργασίας στο Συμβούλιο Υπουργών και 3 000 ομάδες στην Επιτροπή, καμία από τις οποίες δεν λειτουργεί με διαφάνεια ή υπόκειται στην επιρροή των πολιτών. Η δημοκρατία περιορίζεται στις χώρες μας, και το εκλογικό σώμα θα είναι τελικά ο μεγαλύτερος χαμένος.
<P>
Συζητάμε τώρα κατά πόσον τα θεσμικά όργανα της ΕΕ πρέπει να υιοθετήσουν μια ειδική επικοινωνιακή στρατηγική προκειμένου να πείσουν το εκλογικό σώμα για την αξία του Συντάγματος. Τα θεσμικά όργανα της ΕΕ έχουν ένα και μοναδικό καθήκον πριν από τα δημοψηφίσματα, και αυτό είναι να φροντίσουν ώστε το σχέδιο του Συντάγματος να είναι διαθέσιμο σε διάφορες γλώσσες και σε εκδόσεις φιλικές στον αναγνώστη. Αυτό δεν μπόρεσαν να το πράξουν μέχρι στιγμής. Στην πραγματικότητα, το γραφείο μου είναι αυτό που δημοσίευσε φιλικές στον αναγνώστη εκδόσεις του Συντάγματος στην ιστοσελίδα www.euabc.com. Το Συμβούλιο μπόρεσε μόνο να τυπώσει κάποιες δυσανάγνωστες εκδοχές που δεν περιέχουν ούτε ευρετήρια ούτε τη γνώμη της μειοψηφίας, ενώ στη Συνέλευση μας είχαν υποσχεθεί κατηγορηματικά ότι θα περιλαμβανόταν. Το Ευρωπαϊκό Κοινοβούλιο θα μπορούσε να αναλάβει το καθήκον που το Συμβούλιο και η Επιτροπή δεν έφεραν εις πέρας, παρά το γεγονός ότι έχουν στη διάθεσή τους όλα τα μέσα. Οι απόψεις των διαφόρων ομάδων θα μπορούσαν να προσαρτηθούν στα επίσημα κείμενα, έτσι ώστε να ενημερωθούν οι ψηφοφόροι για τις διάφορες προτάσεις και να έχουν την ευκαιρία να διαμορφώσουν τη δική τους θέση.
<SPEAKER ID="15" LANGUAGE="EN" NAME="Crowley (UEN )." AFFILIATION="Η αξιοπρέπεια της διαφοράς">
<P>
Αναφέρατε στην ομιλία σας ότι δεν αντιμετωπίζετε το θέμα ως σύγκρουση πολιτισμών. Πριν από μερικά χρόνια, ο Αρχιραββίνος της Βρετανίας, ο Jonathan Sachs, έγραψε ένα βιβλίο με τίτλο . Αν το Ευρωπαϊκό Κοινοβούλιο και η Ευρωπαϊκή Ένωση έχουν επιτύχει κάτι, αυτό είναι αυτό ακριβώς το ιδεώδες του σεβασμού της αξιοπρέπειας της διαφοράς. Υπάρχουν πράγματα που μας κάνουν διαφορετικούς χωρίς απαραιτήτως να μας χωρίζουν, αν μπορούμε να δείξουμε ανοχή, σεβασμό και κατανόηση προς αυτά. Για τα επόμενα πέντε χρόνια της θητείας αυτού του Κοινοβουλίου, θα πρέπει να αγωνιστούμε για να διασφαλίσουμε ότι σε κάθε πτυχή του έργου μας μπορούμε να δείχνουμε αυτόν τον σεβασμό και την ανοχή στις διαφορετικές απόψεις. Μπορεί να μην συμφωνούμε με αυτές και μπορεί να μην τις ασπαζόμαστε οι ίδιοι, αλλά οφείλουμε να σεβαστούμε το δικαίωμα των βουλευτών αυτού του Σώματος και άλλων εκλεγμένων εκπροσώπων να διατηρούν τις απόψεις τους και να προσπαθούν να τις προβάλουν. Θα έρθουμε αντιμέτωποι με αυτό το ζήτημα ακόμη περισσότερο τώρα εξαιτίας της πρόσφατης διεύρυνσης και της επανένωσης της Ευρώπης. Υπάρχουν τώρα στο Ευρωπαϊκό Κοινοβούλιο λαοί που γνωρίζουν πώς είναι να μην έχει κανείς ελευθερία λόγου, να μην έχει κανείς την ελευθερία να χρησιμοποιεί τη δική του γλώσσα και να μην έχει το δικαίωμα να διδάσκει τη δική του Ιστορία και τον δικό του πολιτισμό στα παιδιά του. Θέλουν να διασφαλίσουν ότι δεν θα τους αφαιρεθούν ποτέ ξανά αυτά τα δικαιώματα. Ορισμένοι σε αυτό το Κοινοβούλιο και αλλού ενδέχεται να χρησιμοποιήσουν την πίστη και το πάθος ορισμένων ευρωπαίων βουλευτών για την προστασία των πολιτισμών και της ποικιλομορφίας των γλωσσών στην Ευρωπαϊκή Ένωση ως μέσο επίθεσης εναντίον των εν λόγω βουλευτών. Θα πρέπει να κατανοήσουμε τη συλλογιστική στην οποία στηρίζεται αυτή η προσέγγιση.
<SPEAKER ID="16" LANGUAGE="SK" NAME="Belohorská (NI )." AFFILIATION="(Χειροκροτήματα)">
<P>
Θα ήθελα να επανέλθω τώρα στην ομιλία του Προέδρου της Επιτροπής, κ. Barrossο, σε αυτή την αίθουσα, στην οποία δήλωσε σαφώς ότι η Ένωση πρέπει να έχει μια ισχυρή και ανεξάρτητη Επιτροπή. Πιστεύω επίσης ότι η Ευρώπη χρειάζεται να έχει ένα ισχυρό και υπεύθυνο Κοινοβούλιο. Πρέπει να ανταποκριθούμε στη βούληση και τις προσδοκίες των ψηφοφόρων μας. Προκειμένου να μπορέσουμε να υποστηρίξουμε τα συμφέροντά τους, πρέπει να υπάρχουν οι κατάλληλες συνθήκες για την εργασία μας εδώ. Κύριε Πρόεδρε, παρακαλώ επιτρέψτε μου, στο ξεκίνημα της θητείας μας, να σας υπενθυμίσω τα αιτήματά μας για την εξάλειψη των διακρίσεων τις οποίες υφιστάμεθα στην Ομάδα των Μη Εγγεγραμμένων.
<P>
Καταρχάς, οι άλλες πολιτικές ομάδες έχουν καλύτερα επανδρωμένες γραμματείες· για παράδειγμα, η Ομάδα Ένωση για την Ευρώπη των Εθνών έχει 27 μέλη και 34 υπαλλήλους. Εμείς έχουμε 29 μέλη και μόνο 11 υπαλλήλους για τη γραμματειακή μας υποστήριξη. Στις συνεδριάσεις μας δεν υπάρχει διερμηνεία στις μητρικές μας γλώσσες παρά το γεγονός ότι η Ομάδα μας αποτελείται από πολλές εθνικότητες. Η οικονομική στήριξη που προσφέρεται στις πολιτικές ομάδες δεν υφίσταται λογιστικό έλεγχο πριν από τη χρήση της, ενώ εμείς πρέπει να ζητάμε πόρους και να εξηγούμε εκ των προτέρων για ποιον λόγο τους ζητάμε.
<P>
Στη δήλωσή σας, αναφερθήκατε στα προβλήματα με τη διερμηνεία. Τώρα βλέπουμε και άλλες διακρίσεις τις οποίες διαπράττει το Ευρωπαϊκό Κοινοβούλιο. Στο παρελθόν, όταν είχαμε το καθεστώς των παρατηρητών, οι διερμηνείς από τις υποψήφιες χώρες δεν αντιμετωπίζονταν ισότιμα. Συγκεκριμένα, υφίσταντο διακρίσεις στον τομέα της κοινωνικής ασφάλισης, όσον αφορά τα δικαιώματα και τα επιδόματά τους. Μετά την προσχώρηση των δέκα κρατών μελών, δηλαδή μετά την 1η Μαΐου 2004, το καθεστώς τους άλλαξε κάπως, αλλά υφίστανται ακόμη διακρίσεις σε σύγκριση με τους συναδέλφους τους από τα παλαιά κράτη μέλη. Στο παρελθόν, οι διερμηνείς δεν προσλαμβάνονταν ποτέ στη βαθμίδα Α8 λόγω του απαιτητικού χαρακτήρα του επαγγέλματός τους. Η διαφορά μεταξύ παλαιών και νέων διερμηνέων είναι μεγαλύτερη από 1 000 ευρώ.
<SPEAKER ID="17" LANGUAGE="" NAME="Πρόεδρος." AFFILIATION="">
<P>
   Ευχαριστούμε πολύ, κυρία Belohorská. Η Προεδρία λαμβάνει υπόψη της όλες τις παρατηρήσεις σας, οι οποίες θα αναλυθούν από την ομάδα εργασίας που είναι επιφορτισμένη με τη διασφάλιση της σωστής και ισότιμης λειτουργίας του Κοινοβουλίου. 
<SPEAKER ID="18" LANGUAGE="" NAME="Πρόεδρος." AFFILIATION="">
<SPEAKER ID="19" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Θα ήθελα να υπενθυμίσω εν συντομία ότι, μετά την ανεξαρτησία της το 1991, οι διμερείς σχέσεις με τη Λευκορωσία άρχισαν να προχωρούν ικανοποιητικά προς την υιοθέτηση μιας συμφωνίας εταιρικής σχέσης και συνεργασίας και μιας προσωρινής εμπορικής συμφωνίας. Ωστόσο, όλες αυτές οι διαπραγματεύσεις παρέλυσαν λόγω της επιδείνωσης της εσωτερικής πολιτικής κατάστασης στη Λευκορωσία το 1996, και δυστυχώς δεν έχουν βελτιωθεί έκτοτε.
<P>
Ωστόσο, από το 2002 η Ευρωπαϊκή Ένωση προσπαθεί σκληρά να ανακινήσει το θέμα, προσπαθώντας να ξεπεράσει την κατάσταση στασιμότητας, ακολουθώντας μια προσέγγιση σημείων αναφοράς με στόχο απλώς τη σταδιακή βελτίωση των πολιτικών μας σχέσεων με αυτή τη χώρα.
<SPEAKER ID="20" LANGUAGE="PL" NAME="Klich (PPE-DE )." AFFILIATION="">
<P>
Η αναστολή όλων των προγραμμάτων στο πλαίσιο της Συμφωνίας Εταιρικής Σχέσης και Συνεργασίας μετά το 1996 ήταν φυσικά μια σωστή απόφαση, όπως και η διακοπή των επαφών με υψηλόβαθμους αξιωματούχους του καθεστώτος Λουκασένκο, αλλά η πολιτική μας στερείται πολιτικής βούλησης προς τους ίδιους τους Λευκορώσους. Είμαι πολύ ευχαριστημένος που η Επίτροπος αναγνώρισε ότι ο στόχος της πολιτικής της ΕΕ είναι να υποστηρίξει την κοινωνία των πολιτών, αλλά μαζί πρέπει να αναπτύξουμε διαδικασίες που θα αποδειχθούν αποτελεσματικές.
<P>
Η δημοκρατία στη Λευκορωσία δεν θα προκύψει μόνη της, οι Λευκορώσοι είναι αυτοί που πρέπει να την εγκαθιδρύσουν, αλλά είναι καθήκον μας να τους βοηθήσουμε, και να το κάνουμε πολύ πιο ενεργητικά απ’ ό,τι σήμερα. Η βοήθεια αυτή πρέπει να επικεντρωθεί σε ειδικές κοινωνικές και πολιτικές ομάδες, καθώς και στις τοπικές αρχές, τις μη κυβερνητικές οργανώσεις, τα σχολεία και τους νέους. Στόχος της πρέπει να είναι η υποστήριξη εκείνων που φυτεύουν σήμερα τους σπόρους μιας κοινωνίας πολιτών και δημοκρατικής πολιτικής. Πρέπει επίσης να δοθεί βοήθεια στη δημοκρατική αντιπολίτευση, που αξίζει επαίνους για την πρόσφατη ενσωμάτωσή της στον συνασπισμό 5+. Αυτοί είναι φίλοι μας. Μιλάνε την ίδια γλώσσα, έχουν τις ίδιες αξίες, σκέφτονται με τον ίδιο τρόπο και πιστεύουν στην Ευρώπη. Ελπίζω ότι το μέλλον ανήκει σε αυτούς και ότι κάποια μέρα θα βρίσκονται και οι ίδιοι στο παρόν Σώμα.
<SPEAKER ID="21" LANGUAGE="" NAME="" AFFILIATION="Αντιπροέδρου">
<SPEAKER ID="22" LANGUAGE="NL" NAME="Wiersma (PSE )." AFFILIATION="persona non grata">
<P>
   – Κύριε Πρόεδρε, καταρχάς, θα ήθελα να πω ότι συμφωνώ απολύτως με την ανάλυση που παρουσίασε προ ολίγου η κ. Επίτροπος. Αν και πρόκειται για νέους γείτονες, μιλάμε για ένα παλαιό πρόβλημα, το οποίο υφίσταται από το 1996, όταν εμείς, η Ευρωπαϊκή Ένωση, αρχίσαμε τις συζητήσεις με τον πρόεδρο Λουκασένκο, την πρωταγωνιστική φυσιογνωμία στη Λευκορωσία. Οι κοινοβουλευτικές εκλογές της 17ης Οκτωβρίου πλησιάζουν και είναι σημαντικό να στρέψουμε την προσοχή μας στην κατάσταση που επικρατεί στην εν λόγω χώρα. Ανακοινώθηκε η διεξαγωγή δημοψηφίσματος για μια πιθανή τρίτη θητεία του Προέδρου. Είχα την τύχη να διατελέσω πρόεδρος της αντιπροσωπείας του παρόντος Κοινοβουλίου στη Λευκορωσία επί πέντε έτη και οι εμπειρίες που έχουμε από προηγούμενες εκλογές στη χώρα αυτή είναι άσχημες.
<P>
Θέλουμε να δοθεί στην αντιπολίτευση η ευκαιρία διεξαγωγής μιας σωστής εκστρατείας. Επιπλέον, θέλουμε να δοθεί στους υποψηφίους η ελευθερία να κάνουν ό,τι θέλουν. Η χρήση των κυβερνητικών πόρων για την υπονόμευση της αντιπολίτευσης και της κοινωνίας των πολιτών πρέπει να σταματήσει. Η αλλαγή αυτή πρέπει να συνοδευτεί με μια βελτίωση του κλίματος, που θα έχει ως αποτέλεσμα την παραχώρηση μεγαλύτερης ελευθερίας στα συνδικάτα και στην ακαδημαϊκή κοινότητα. Υπάρχουν αμέτρητα παραδείγματα χειραγώγησης των συνδικάτων και διείσδυσης ξένων στοιχείων σε αυτά. Τα ακαδημαϊκά ιδρύματα που προσπαθούν να εργαστούν ανεξάρτητα κλείνουν είτε προσωρινά είτε οριστικά. Η ροή των επιδοτήσεων για την προώθηση της ελευθερίας στην εν λόγω χώρα διακόπτεται. Μόνο όταν θα έχουν συμβεί όλες οι παραπάνω αλλαγές θα μπορέσουμε ίσως να πούμε, μετά τις 17 Οκτωβρίου, ότι έχουν γίνει τελικά βελτιώσεις, και ότι η Ευρωπαϊκή Ένωση έχει επιτέλους την ελευθερία να συνάψει ξανά κάπως πιο ανοικτές σχέσεις, που έχουν παγώσει από το 1996, και να αναπτύξει περισσότερες επαφές με αυτή τη χώρα. Όπως είπα ήδη, αυτό είναι δυνατό μόνο αν το δημοψήφισμα ακυρωθεί.
<SPEAKER ID="23" LANGUAGE="SV" NAME="Malmström (ALDE )." AFFILIATION="(Χειροκροτήματα)">
<P>
Ο δικτάτορας Λουκασένκο είναι απελπιστικά προσκολλημένος στην εξουσία και ανήγγειλε τώρα τη διεξαγωγή ενός δημοψηφίσματος προκειμένου να παρατείνει τη θητεία του επ’ αόριστον. Ο κ. Wiersma έκανε λόγο για συνταγματικό πραξικόπημα και γι’ αυτό ακριβώς πρόκειται. Φαίνεται ότι επιθυμεί να ακολουθήσει τα χνάρια ενός άλλου δικτάτορα, του Φιντέλ Κάστρο, ο οποίος έχει ήδη υπερβεί την ημερομηνία λήξης του. Με το συστηματικό και ελάχιστα ευφυές σύστημα εκλογικής απάτης που επινόησε το καθεστώς Λουκασένκο, δυστυχώς, πολύ δύσκολα μπορεί να ισχυριστεί κανείς ότι το δημοψήφισμα ή οι εκλογές της 17ης Οκτωβρίου θα διεξαχθούν με έντιμο τρόπο. Αυτό σημαίνει ότι ο Λουκασένκο μπορεί να παραμείνει στη θέση του, ενώ ο λαός του γίνεται ολοένα και πιο φτωχός και πιο απομονωμένος.
<P>
Η Λευκορωσία είναι γείτονάς μας, ωστόσο, και δεν μπορούμε να εγκαταλείψουμε τον λαό της στη μοίρα του. Έχουν δικαίωμα στην ελευθερία και τη δημοκρατία, όπως όλοι μας άλλωστε. Όπως λέει η κ. Επίτροπος, εμείς, το Κοινοβούλιο, το Συμβούλιο και η Επιτροπή πρέπει, συνεπώς, να προσπαθήσουμε να βρούμε τρόπους για να προσφέρουμε οικονομική, πολιτική και, ιδιαίτερα, ηθική στήριξη στα θαρραλέα άτομα και οργανώσεις που, παρά τις δυσκολίες, υπάρχουν και αγωνίζονται για τη δημοκρατία, την ανθρώπινη αξιοπρέπεια και τις αρχές του συνταγματικού κράτους. Πρέπει να αυξήσουμε την επίσημη πίεση. Πρέπει να ζητήσουμε να επιτραπεί στους παρατηρητές να παρακολουθήσουν αυτό το παράνομο δημοψήφισμα. Η Ομάδα μου θα ήθελε να στείλει το Κοινοβούλιο παρατηρητές στις 17 Οκτωβρίου.
<SPEAKER ID="24" LANGUAGE="DE" NAME="Schroedter (Verts/ALE )." AFFILIATION="(Χειροκροτήματα)">
<P>
   – Κύριε Πρόεδρε, κυρία Επίτροπε, κυρίες και κύριοι, η συζήτηση για τη Λευκορωσία σφραγίζεται και πάλι περισσότερο από την απελπισία παρά από την ελπίδα. Όπως είπε ο κ. Wiersma, έτσι συμβαίνει εδώ και χρόνια.
<P>
Έχουμε επικεντρώσει εδώ και χρόνια την προσοχή μας στη χώρα αυτήν. Παρ’ όλα αυτά, το γεγονός ότι η επανενωμένη Ευρώπη δεν κατόρθωσε να εμποδίσει την ύπαρξη του σκοτεινού σταλινισμού έξω από την πόρτα της καταδεικνύει ανεπάρκεια. Αντίθετα με όσα ισχυρίζεται ο πρόεδρος της Λευκορωσίας στους τηλεοπτικούς σταθμούς της χώρας, που εκφράζουν μόνο την κομματική γραμμή, η εξουσία του δεν προσφέρει ασφάλεια, αλλά σκορπά φόβο και τρόμο στον πληθυσμό. Κυβερνά χρησιμοποιώντας πληρωμένους δολοφόνους, χρησιμοποιώντας σκληρές μεθόδους άσκησης εξουσίας όπως την κατάργηση της αντιπολίτευσης, την ποινικοποίηση της δραστηριοποίησης υπέρ της κοινωνίας των πολιτών και την απαγόρευση της ελεύθερης έκφρασης της γνώμης. Ο κατάλογος θα μπορούσε να συνεχιστεί για πολύ ακόμα, το γνωρίζετε αυτό. Είναι πολύ δύσκολο να ξαναβρεί η εν λόγω χώρα τον δρόμο που οδηγεί προς τη δημοκρατία και υπό αυτό το πρίσμα πρέπει να αξιολογηθεί και το δημοψήφισμα. Για να διατηρήσει την εξουσία του, ο πρόεδρος της χώρας ζητά ψήφο εμπιστοσύνης στο πρόσωπό του την ημέρα των κοινοβουλευτικών εκλογών, την ημέρα που θα μπορούσε να επανέλθει η δημοκρατία στη χώρα. Το κάνει αυτό για να αποσπάσει την προσοχή από τα πραγματικά ερωτήματα που θέτει ο πληθυσμός, συγκεκριμένα γιατί η χώρα πηγαίνει από το κακό στο χειρότερο ενώ η κατάσταση στις γείτονες χώρες βελτιώνεται, γιατί δεν μπορεί να μετάσχει της ευημερίας των γειτονικών κρατών, γιατί δεν γίνεται παραδοχή των επιπτώσεων του Τσερνομπίλ, γιατί απαγορεύονται τα προγράμματα βοήθειας, γιατί γίνονται περικοπές στην υγειονομική περίθαλψη και γιατί κλείνονται στη φυλακή οι επιστήμονες που συλλέγουν στοιχεία που θα καταστήσουν δυνατή την παροχή βοήθειας. Μολονότι έχουν περάσει 18 ολόκληρα χρόνια από το Τσερνομπίλ, δεν έχουν αντιμετωπιστεί ακόμα οι συνέπειες και μεγάλα τμήματα του πληθυσμού είναι εκτεθειμένα σε ραδιενεργή μόλυνση.
<P>
Θέλω να πω και κάτι τελευταίο για τον καλύτερό μου φίλο στη Λευκορωσία, τον Viktor Gonchar που, όπως γνωρίζετε όλοι, συγκαταλέγεται μεταξύ των θυμάτων των πληρωμένων δολοφόνων. Θεωρώ ότι πρέπει να κινητοποιηθούμε περισσότερο με σκοπό την τιμωρία των δολοφόνων και την άφοβη διαλεύκανση του θανάτου του. Θα πρέπει όμως επίσης να προβάλουμε το όραμά του για μια δημοκρατική Λευκορωσία, που θα δίνει τη δυνατότητα στον πληθυσμό της χώρας να μετέχει της προόδου και της ευημερίας της Ευρώπης.
<SPEAKER ID="25" LANGUAGE="CS" NAME="Maštálka (GUE/NGL )." AFFILIATION="">
<P>
Το Σώμα αυτό, με τη σημερινή του σύνθεση, τώρα μόλις αρχίζει να εξοικειώνεται με τα καθήκοντα και τις υποχρεώσεις του. Το χειρότερο δυνατό ξεκίνημα θα ήταν να υποκύψουμε στις ιδεολογικές προκαταλήψεις και να κρίνουμε βάσει του τρόπου με τον οποίο τα συναισθήματά μας καθοδηγούνται από τα μέσα μαζικής ενημέρωσης. Δεν έχουμε εκλεγεί σε αυτό το Σώμα για να εκφέρουμε κρίσεις χωρίς να επιτρέπουμε στην άλλη πλευρά να υπερασπιστεί τον εαυτό της. Δεν έχουμε εκλεγεί για να δημιουργούμε θόρυβο απλώς επειδή δεν συμπαθούμε κάποιον ή επειδή τα τηλεοπτικά ρεπορτάζ ή τα κύρια άρθρα των εφημερίδων έχουν σκιαγραφήσει μια αρνητική εικόνα του. Δεν έχουμε εκλεγεί για να στρέψουμε την Ευρώπη ενάντια στον εαυτό της. Βρισκόμαστε σε αυτό το Σώμα προκειμένου να θέσουμε τους όρους για αμοιβαία κατανόηση ή, με άλλα λόγια, όχι για να απομονώνουμε τους ανθρώπους, αλλά για να κάνουμε διάλογο. Σε αυτό το σημείο συμφωνώ με τον φίλο και συνάδελφο Bogdan Klich.
<SPEAKER ID="26" LANGUAGE="PL" NAME="Wierzejski (IND/DEM )." AFFILIATION="Medice cura te ipsum">
<P>
    Κύριε Πρόεδρε, ο σημερινός Πρόεδρος της Λευκορωσίας ζήτησε να διεξαχθεί ένα συνταγματικό δημοψήφισμα παράλληλα με τις κοινοβουλευτικές εκλογές. Ο λαός της Λευκορωσίας θα εκλέξει τους κοινοβουλευτικούς αντιπροσώπους του και θα αποφασίσει για τη μορφή που πρέπει να πάρει το Σύνταγμα. Σε όλον τον κόσμο υψώνονται φωνές που αμφισβητούν την ακεραιότητα των κρατικών αρχών της Λευκορωσίας και τα αποτελέσματα των εκλογών εκ των προτέρων, αν και δεν θα ξέρουμε τα αποτελέσματα πριν από τις 17 Οκτωβρίου. Θεωρείται δεδομένο ότι δεν θα τηρηθούν οι δημοκρατικές αρχές. Πιστεύω ότι η αμφισβήτηση της ακεραιότητας των εκλογών και των δημοψηφισμάτων πριν από τη διεξαγωγή τους είναι επίσης ασύμβατη με το πνεύμα της δημοκρατίας.
<SPEAKER ID="27" LANGUAGE="PL" NAME="Szymański (UEN )." AFFILIATION="">
<P>
    Κύριε Πρόεδρε, κυρίες και κύριοι, από την 1η Μαΐου 2004 η Λευκορωσία είναι άμεσος γείτονας της Ευρωπαϊκής Ένωσης. Παρά το γεγονός ότι είναι τόσο κοντά, είναι μια χώρα στην οποία τα πανεπιστήμια και τα εναπομείναντα ανεξάρτητα μέσα μαζικής ενημέρωσης σφραγίζονται. Είναι μια χώρα στην οποία τα πολιτικά κόμματα, όπως το Εργατικό Κόμμα και το Εθνικό Μέτωπο της Λευκορωσίας, έχουν καταστεί παράνομα απλώς επειδή ανήκουν στην αντιπολίτευση, ανεξάρτητα από το αν ανήκουν στην αριστερά ή στη δεξιά. Παρά ταύτα και παρά τη γειτνίαση, δεν έχουμε καμία εγγύηση, αντιθέτως με όσα ακούμε, ότι η διαδικασία του δημοψηφίσματος και των επικείμενων εκλογών θα είναι δημοκρατική.
<SPEAKER ID="28" LANGUAGE="PL" NAME="Czarnecki, Ryszard (NI )." AFFILIATION="">
<P>
    Κύριε Πρόεδρε, κυρία Αντιπρόεδρε της Επιτροπής, δυστυχώς η Ευρωπαϊκή Ένωση εγκατέλειψε την ιδέα της “Ευρύτερης Ευρώπης” στο πλαίσιο της Ανατολικής Ευρώπης. Σήμερα, η ιδέα αυτή αναφέρεται στη Βόρειο Αφρική, και οι προτεραιότητες της ΕΕ είναι το Μαγκρέμπ και το Μασρέκ, παρά η Λευκορωσία ή η Ουκρανία. Αυτή η εξέλιξη είναι πολύ άσχημη, και σημαίνει ότι το χάσμα μεταξύ της δημοκρατικής και πλούσιας Ευρώπης και της Ανατολικής Ευρώπης μπορεί και πρόκειται να βαθύνει. Αυτή η εξέλιξη δεν είναι άσχημη μόνο γι’ αυτές τις χώρες, είναι άσχημη και για την Ευρωπαϊκή Ένωση. Είναι προφανές ότι η κατάσταση στη Λευκορωσία επιδεινώνεται. Απαγορεύεται η λειτουργία εφημερίδων και πολιτικών κομμάτων και πολίτες στέλνονται στη φυλακή. Η αντίδραση της ΕΕ πρέπει να είναι το γύρισμα της πλάτης; Θα γίνουμε άραγε σαν τον Πόντιο Πιλάτο που ένιψε τας χείρας του; Ας μην ξεχνάμε τα καταστροφικά αποτελέσματα που είχε αυτό πριν από 2 000 χρόνια.
<P>
Οι επαφές με το Μινσκ πρέπει, συνεπώς, να ενισχυθούν, κυρία de Palacio, όχι να υποβαθμιστούν. Πρέπει συνεχώς να δίνουμε έμφαση στα ανθρώπινα δικαιώματα και τις δημοκρατικές ελευθερίες.
<P>
Πιστεύω επίσης ότι οι εκπρόσωποι της δημοκρατικής αντιπολίτευσης της Λευκορωσίας πρέπει να προσκληθούν στο Ευρωπαϊκό Κοινοβούλιο. Η αδράνεια σε αυτό το ζήτημα και το να υποκρινόμαστε ότι το πρόβλημα θα λυθεί μόνο του είναι, σύμφωνα με τον Ταλλεϋράνδο, χειρότερο και από έγκλημα, είναι γκάφα. Η Ευρωπαϊκή Ένωση δεν πρέπει να ενεργεί σαν κάποια φυλή στην Αφρική που πιστεύει ότι αν δεν μιλήσει για ένα πρόβλημα ή μια αρρώστια, και δεν αναφέρει το όνομά της, τότε το πρόβλημα δεν υπάρχει. Αντιθέτως, η ΕΕ πρέπει να μιλήσει για τη Λευκορωσία και μάλιστα λεπτομερώς, κυρία de Palacio. 
<SPEAKER ID="29" LANGUAGE="" NAME="Tannock (PPE-DE )." AFFILIATION="(">
<P>
   – Κύριε Πρόεδρε, η Λευκορωσία βρίσκεται τώρα στο επίκεντρο του ενδιαφέροντος, όχι μόνο λόγω των πλέον των χιλίων χιλιομέτρων κοινών της συνόρων με την Ευρωπαϊκή Ένωση, αλλά και ως η τελευταία σημαντική εναπομείνασα ευρωπαϊκή έπαλξη της νεοσοβιετικής ιδεολογίας. Θα μπορούσε κανείς να της αναγνωρίσει ότι, σε αντίθεση με ορισμένους από τους γείτονές της, παραμένει απαλλαγμένη από διαμάχες μεταξύ των εθνοτήτων. Έχει επίσης παραιτηθεί μονομερώς τόσο από το πυρηνικό της οπλοστάσιο όσο και από μεγάλο μέρος του συμβατικού της οπλισμού. Το οργανωμένο έγκλημα είναι σε χαμηλά ποσοστά. Όλως παραδόξως, η Λευκορωσία έχει επίσης ποσοστό οικονομικής ανάπτυξης της τάξεως του 4%. Εντούτοις, η χώρα αποτελεί πηγή αυξανόμενης ανησυχίας για την ΕΕ, δεδομένου ότι έχει αυξηθεί το επίπεδο του απολυταρχισμού και της παραβίασης των ανθρωπίνων και των γλωσσικών δικαιωμάτων, ενώ τα πολιτικά κόμματα της αντιπολίτευσης υφίστανται παρενόχληση ενόψει του δημοψηφίσματος και των κοινοβουλευτικών εκλογών της 17ης Οκτωβρίου.
<P>
Δυστυχώς, το Σώμα της Εθνοσυνέλευσης της Λευκορωσίας μετά βίας αναγνωρίζεται ως ελεύθερα εκλεγμένο Κοινοβούλιο σύμφωνα με τα δυτικά πρότυπα. Η εκλογή του Προέδρου Λουκασένκο το 1994 δημιούργησε αρχικά την ελπίδα ότι θα μπορούσε να διατηρηθεί το κύρος της χώρας, να εκριζωθεί η διαφθορά και η οικονομία να τεθεί σε υγιείς βάσεις. Όμως δεν συνέβη κάτι τέτοιο, επειδή η σοβιετικότροπη προσέγγιση είχε ως αποτέλεσμα την εκ νέου εισαγωγή του οικονομικού μοντέλου κεντρικού ελέγχου που οδηγεί στην πελατοκρατία και τον παρεμβατισμό σε όλες τις πτυχές του δημοσίου βίου. Ο Λουκασένκο επιδιώκει τώρα, μέσω του δημοψηφίσματος, την αναγόρευσή του σε ισόβιο Πρόεδρο.
<P>
Το 2001 ο Λουκασένκο συγκέντρωσε το 75% των ψήφων, παρόλο που ο ΟΑΣΕ δήλωσε ότι οι εκλογές δεν πληρούσαν τις ελάχιστες προδιαγραφές του. Παρά ταύτα, κανείς δεν αμφισβητεί στην πράξη τη νίκη του. Ηγετικές φυσιογνωμίες της αντιπολίτευσης συνελήφθησαν και ξυλοκοπήθηκαν και μερικοί εξαφανίστηκαν, αν και –όλως μυστηριωδώς– ορισμένοι επανεμφανίστηκαν. Προ δύο ετών τρεις δημοσιογράφοι καταδικάστηκαν σε καταναγκαστικά έργα για τρία χρόνια, με την κατηγορία της συκοφαντίας εις βάρος του Προέδρου. Πολλοί Λευκορώσοι υποστηρίζουν την ενδεχόμενη ένταξη της χώρας τους στην ΕΕ, παρότι, αν ερωτηθούν, ισχυρίζονται επίσης ότι υποστηρίζουν την ένωση με τη Ρωσία.
<P>
Το ιδεώδες για τον Λουκασένκο θα ήταν να οικοδομήσει ένα ανατολικό πανσλαβικό μέτωπο εχθρικό προς τη Δύση. Παρά ταύτα, ιδιαίτερα μετά την ανάληψη της εξουσίας από τον Πρόεδρο Πούτιν, η Ρωσία αντέδρασε επιζητώντας να αποστασιοποιηθεί εν μέρει από τη Λευκορωσία. Μια συνθήκη ένωσης μεταξύ της Ρωσίας και της Λευκορωσίας επικυρώθηκε το 1999, αλλά στην πράξη έχει αγνοηθεί σε μεγάλο βαθμό, ενώ η νομισματική ένωση σε κοινό ρούβλι αναβλήθηκε για το 2006.
<P>
Οι δημοτικές εκλογές τον Μάρτιο του 2003 έδειξαν ότι έχουν δρομολογηθεί ορισμένες ευνοϊκές εξελίξεις στη Λευκορωσία. Έδειξαν ότι τα κόμματα της δημοκρατικής αντιπολίτευσης αντιμετωπίστηκαν με μεγαλύτερη ελευθερία και δικαιότερο τρόπο. Η ΕΕ οφείλει να απαντήσει αναλόγως στη Λευκορωσία, επισπεύδοντας τις επαφές της Δύσης με φιλοδημοκρατικούς βουλευτές που είναι πρόθυμοι να αμφισβητήσουν το καθεστώς και έχουν βάλει σκοπό να καταστήσουν τη χώρα πλήρες μέλος της διεθνούς κοινότητας, που έχει άρα το δικαίωμα για συμφωνία εταιρικής σχέσης και συνεργασίας με την ΕΕ.
<SPEAKER ID="30" LANGUAGE="MT" NAME="Muscat (PSE )." AFFILIATION="">
<SPEAKER ID="31" LANGUAGE="NL" NAME="Neyts-Uyttebroeck, Annemie (ALDE )." AFFILIATION="">
<SPEAKER ID="32" LANGUAGE="NL" NAME="Belder (IND/DEM )." AFFILIATION="">
<P>
   – Κύριε Πρόεδρε, από την 1η Μαΐου του τρέχοντος έτους, η Λευκορωσία έχει κοινά σύνορα με την Ευρωπαϊκή Ένωση. Είναι γνωστό ότι η γεωγραφική εγγύτητα δεν σημαίνει απαραιτήτως και σύμπτωση πολιτικών απόψεων. Πριν από μία εβδομάδα, ο Πρόεδρος της Λευκορωσίας Λουκασένκο υπογράμμισε αυτό το χάσμα εκδίδοντας ένα διάταγμα για να νομιμοποιήσει και να εδραιώσει την απολυταρχική προεδρία του μέσω ψηφοφορίας ακόμη και μετά το 2006. Σε μόλις ένα μήνα και λίγες ημέρες, στις 17 Οκτωβρίου, αυτή η συνταγματική αλλαγή μπορεί να αποτελεί τετελεσμένο γεγονός. Αυτή η προβλέψιμη εξέλιξη δεν συμβάλλει καθόλου στην απλούστευση των σχέσεων μεταξύ Βρυξελλών και Μινσκ. Καθώς η Λευκορωσία αποτελεί ένα σημαντικό πέρασμα για την προμήθεια ενέργειας και άλλων αγαθών από τη Ρωσία προς τα κράτη μέλη της ΕΕ, ο Λουκασένκο και το καταπιεστικό καθεστώς του βρίσκονται σε πλεονεκτική θέση. Παρεμπιπτόντως, επί σειρά ετών, αντιστέκεται σθεναρά στις άμεσες διεθνείς προσπάθειες για σταδιακό εκδημοκρατισμό και μεταρρύθμιση. Η αναμφισβήτητη φιλοδοξία του Λουκασένκο να παραμείνει στην εξουσία θα ενισχύσει, αν μη τι άλλο, αυτή την τάση στο προσεχές διάστημα. Τι επιρροή μπορούν να έχουν τα ευρωπαϊκά θεσμικά όργανα στη Λευκορωσία; Πράγματι, δεν είναι πλήρης η πολιτική απομόνωση από τη Δύση που έχουν επιβάλει μόνοι τους οι σημερινοί ηγέτες;
<P>
Παρ’ όλα αυτά, δεν χρειάζεται να αφήσουμε την κοινωνία της Λευκορωσίας στο έλεος της ανεξέλεγκτης δίψας του Λουκασένκο για την εξουσία. Αυτό το αναμφισβήτητα δύσκολο μονοπάτι επισημαίνεται σε μια γερμανική μελέτη που δημοσιεύτηκε φέτος το καλοκαίρι. Η αλλαγή στη Λευκορωσία μπορεί να επιτευχθεί μεσοπρόθεσμα μόνο με την προώθηση των ιδίων πρωτοβουλιών της εν λόγω χώρας από τη βάση προς τα πάνω. Ως προς αυτό υπάρχει σίγουρα μια αχτίδα φωτός, διότι, παρά τα θλιβερά γεγονότα των τελευταίων ετών, μέχρι σήμερα περίπου 2 500 επίσημες οργανώσεις πολιτών έχουν καταφέρει να επιβιώσουν. Αυτό έγινε οπωσδήποτε ευκολότερο με τις μακροπρόθεσμες επαφές με ξένους εταίρους. Η Γερμανία έχει τον πρώτο ρόλο σε αυτό. Πώς θεωρεί η Επιτροπή ότι θα ξεπεραστεί αυτό το αδιέξοδο μεταξύ της Ευρωπαϊκής Ένωσης και της Λευκορωσίας; Είναι σίγουρα μια μακροπρόθεσμη προσπάθεια που ενέχει πολλούς κινδύνους. Αυτό που ενθουσιάζει, ωστόσο, είναι ο ευγενής σκοπός, η γενική ευημερία του λαού της Λευκορωσίας, με την ενεργό συμμετοχή της κοινωνίας των πολιτών και, ει δυνατόν, των τοπικών και των περιφερειακών αρχών. Θα ήθελα να ρωτήσω την Επιτροπή ακόμη μια φορά αν θεωρεί ότι αυτή είναι μια βιώσιμη λύση ή όχι και, αν ναι, τι είδους συγκεκριμένα μέτρα σκοπεύει να λάβει. 
<SPEAKER ID="33" LANGUAGE="" NAME="Pavilionis (UEN )." AFFILIATION="(L">
<P>
    Κύριε Πρόεδρε, σήμερα, εγώ, ένας βουλευτής από τη Λιθουανία, έχω την ευκαιρία και τη χαρά να σας μιλήσω στη γλώσσα της χώρας μου, τα Λιθουανικά. Ωστόσο, μια τέτοια ευκαιρία –να μιλά κανείς στη γλώσσα του ελεύθερα– δεν την έχουν οι κοντινότεροι γείτονές μας, και τώρα γείτονες της Ευρωπαϊκής Ένωσης, 10 εκατομμύρια Λευκορώσοι, διότι τους την αρνούνται. Υπάρχει ένα έθνος πολύ κοντά στο γεωγραφικό κέντρο της Ευρώπης στο οποίο δεν επιτρέπεται να μιλά τη φυσική του γλώσσα ούτε στα σχολεία ούτε στα πανεπιστήμια. Ακόμη περισσότερο, του αρνούνται την ελευθερία λόγου και την ελευθερία συνείδησης. Μιλώ για ένα φυλακισμένο έθνος στο κέντρο της Ευρώπης, σε μια χώρα που κυβερνάται από τον τελευταίο δικτάτορα της Ευρώπης, ο οποίος στις 17 Οκτωβρίου μέσω ενός νόθου δημοψηφίσματος σχεδιάζει να παρατείνει ισοβίως τη δικτατορία του, και ο οποίος θεωρεί το καθεστώς του Χίτλερ το καλύτερο στην Ευρώπη. Πιστεύουμε ότι η συνεχιζόμενη πολιτική της Ευρωπαϊκής Ένωσης σε σχέση με τους ανατολικούς γείτονες πρέπει να εκφραστεί όχι μόνο για να καταδικάσει αυτό το καθεστώς, με γενικές δηλώσεις που δεν έχουν συγκεκριμένες συνέπειες, αλλά για να στηρίξει με συγκεκριμένο τρόπο τις δυνάμεις της δημοκρατικής αντιπολίτευσης που διαδίδουν τις ιδέες της δημοκρατίας και της πολυφωνίας με ειρηνικά μέσα, έτσι ώστε το έθνος της Λευκορωσίας να μπορέσει να ζήσει σε μια χώρα που αναγνωρίζει τα ανθρώπινα δικαιώματα και την ελευθερία. Για τον λόγο αυτόν, ο συνάδελφός μου κ. Szymañski και εγώ προτείνουμε την έγκριση ενός σχεδίου ψηφίσματος που θα καταθέσει η Ομάδα Ένωση για την Ευρώπη των Εθνών και σε αυτό το πλαίσιο ζητούμε την απονομή του βραβείο Ζαχάρωφ σε αυτούς που θα αποφασίσουν το μέλλον της Λευκορωσίας, ήτοι στο κίνημα νεολαίας “Zubr”, που ανήκει στην αντιπολίτευση, ως σύμβολο των δυνάμεων που δεν υπακούουν στο καθεστώς και αποφασίζουν το μέλλον μιας ελεύθερης Λευκορωσίας. Σας ευχαριστώ για την προσοχή σας. 
<SPEAKER ID="34" LANGUAGE="" NAME="Andrikienė (PPE-DE )." AFFILIATION="(L">
<P>
Όπως γνωρίζουμε, ο Πρόεδρος της Λευκορωσίας, Αλεξάντερ Λουκασένκο, που απομονώθηκε πολιτικά από τα δυτικά κράτη εξαιτίας των παραβιάσεων των δικαιωμάτων και των περιορισμών που επιβάλλονται στα μέσα μαζικής ενημέρωσης, χρησιμοποιεί όλα τα μέσα για να κερδίσει μια τρίτη προεδρική θητεία στις εκλογές για την ανάδειξη αρχηγού κράτους που θα διεξαχθούν το 2006. Το ερώτημα που θα τεθεί στο δημοψήφισμα της 17ης Οκτωβρίου διατυπώνεται με πολύ απλά και σαφή λόγια για τους πολίτες της Λευκορωσίας: “Θα επιτρέψετε στον πρώτο Πρόεδρο της Δημοκρατίας, Αλεξάντερ Λουκασένκο, να συμμετάσχει ως προεδρικός υποψήφιος στις εκλογές για την ανάδειξη αρχηγού κράτους;” Κλείνουν τα εισαγωγικά. Ο Λουκασένκο το εξηγεί στον λαό της Λευκορωσίας σε εξίσου απλή και κατανοητή γλώσσα. Ανοίγουν εισαγωγικά: “Όπως σας υποσχέθηκα, αν αποφασίσω να συμμετάσχω στις προεδρικές εκλογές του 2006, θα ζητήσω οπωσδήποτε τη γνώμη σας και θα ζητήσω την άδειά σας – αυτό λοιπόν κάνω τώρα”, είπε στην κρατική τηλεόραση της Λευκορωσίας. Σήμερα, όπως και παλαιότερα στο Ευρωπαϊκό Κοινοβούλιο, έχουν αναφερθεί πολλές παραβιάσεις ανθρωπίνων δικαιωμάτων, μαζί με μαρτυρίες για περιορισμούς στην ελευθερία του Τύπου και για απαγόρευση της λειτουργίας πανεπιστημίων και μη κυβερνητικών οργανώσεων. Ωστόσο, ο λαός της Λευκορωσίας γνωρίζει πολύ λίγα όσον αφορά την ανησυχία μας για την κατάστασή του και τη ζωή του. Δηλώσεις γι’ αυτό το θέμα από τους επικεφαλής του Ευρωπαϊκού Κοινοβουλίου και άλλα όργανα στον δημοκρατικό κόσμο, αν καταφέρουν να φτάσουν στη Λευκορωσία, διαστρεβλώνονται, παρουσιάζονται στους πολίτες της Λευκορωσίας ως η επιθυμία του παγκόσμιου καπιταλισμού, ως προσπάθειες να υπαγορευθεί στους Λευκορώσους το πώς πρέπει να ζήσουν.
<P>
Προτείνω το εξής: κατά την έγκριση του προϋπολογισμού της ΕΕ για το 2005, να βρούμε κονδύλια για τη μετάδοση ραδιοφωνικών, ακόμη και τηλεοπτικών προγραμμάτων στη λευκορωσική και ρωσική γλώσσα, τα οποία θα μπορούσαν να ετοιμάζονται με τη βοήθεια λευκορώσων δημοσιογράφων [...] και να μεταδίδονται από τα γειτονικά κράτη –τη Λιθουανία και την Πολωνία– όπως γινόταν μέχρι το 2001. Λίγα εκατομμύρια Λιτάι κάθε χρόνο από τον προϋπολογισμό της Ευρωπαϊκής Ένωσης δεν πρόκειται σίγουρα να οδηγήσουν στην πτώχευση της Ευρωπαϊκής Ένωσης, αλλά, κατά τη γνώμη μου, θα είναι ένας αποτελεσματικότερος τρόπος για την ενίσχυση των πολιτικών δημοκρατικών πρωτοβουλιών και παραδόσεων από την αποστολή αντιπροσωπείας από το Ευρωπαϊκό Κοινοβούλιο για την παρακολούθηση και τον έλεγχο της εκλογικής διαδικασίας και την καταγραφή της πραγματικής κατάστασης. Σας ευχαριστώ για την προσοχή σας. 
<SPEAKER ID="35" LANGUAGE="PL" NAME="Siwiec (PSE )." AFFILIATION="">
<SPEAKER ID="36" LANGUAGE="" NAME="" AFFILIATION="Αντιπροέδρου">
<SPEAKER ID="37" LANGUAGE="PL" NAME="Onyszkiewicz (ALDE )." AFFILIATION="">
<P>
Παρά ταύτα, η κατάσταση απαιτεί τη συνεχή προσοχή μας, καθώς επιδεινώνεται διαρκώς. Δεν υπάρχει κράτος δικαίου στη Λευκορωσία, μόνο η επικράτηση εκείνων που εκμεταλλεύονται, απλώς, τον νόμο. Ένα από τα αποτελέσματα αυτής της κατάστασης είναι η κατάργηση της ανεξάρτητης εκπαίδευσης, και αναφέρθηκε ήδη το Ευρωπαϊκό Πανεπιστήμιο Ανθρωπιστικών Σπουδών. Θα ήθελα επίσης να αναφέρω το κλείσιμο του Λυκείου Kolas, του μοναδικού δευτεροβάθμιου ιδρύματος στο Μινσκ στο οποίο τα μαθήματα γίνονται αποκλειστικά στη λευκορωσική γλώσσα.
<P>
Είναι απολύτως απαραίτητο η Ευρωπαϊκή Ένωση να λάβει πιο δραστικά μέτρα σε αυτό το θέμα. Είναι επίσης εξαιρετικά σημαντικό να εμπλέξουμε τους γείτονές μας, τόσο τους κοντινούς όσο και τους μακρινούς, σε αυτά τα μέτρα, και θα ήθελα να επανέλθω σε ένα σχόλιο που έκανε ο κ. Siwiec, δηλαδή ότι πρέπει να εκμεταλλευτούμε όλες τις υπάρχουσες ευκαιρίες για να ασκήσουμε από κοινού επιρροή στη Λευκορωσία. Οι ευκαιρίες αυτές περιλαμβάνουν τη Ρωσία, και ιδίως τη δημοκρατική Ρωσία, που δυστυχώς υποχωρεί αλλά υπάρχει ακόμη. 
<SPEAKER ID="38" LANGUAGE="LV" NAME="Kristovskis (UEN )." AFFILIATION="">
<P>
Ας μην ξεχνάμε ότι ο Πρόεδρος της Λευκορωσίας ήταν επιφανής εταίρος του ιρακινού καθεστώτος και του Σαντάμ Χουσεΐν. Και όλα αυτά συμβαίνουν στα σύνορα της δημοκρατικής Ευρώπης. Ως αποτέλεσμα, συνιστούν μια απειλή όχι μόνο για τον λαό της Λευκορωσίας, αλλά και για τις γειτονικές δημοκρατίες. Γιατί δεν ανησυχεί γι’ αυτό ο εταίρος της Λευκορωσίας, η Ρωσία; Συζήτησε ο κ. Ζακ Σιράκ και ο Γκέρχαρντ Σρέντερ αυτό το πρόβλημα με τον κ. Πούτιν στο Sochi;
<SPEAKER ID="39" LANGUAGE="SV" NAME="Segelström (PSE )." AFFILIATION="">
<P>
Αυτό ισχύει πρωτίστως όσον αφορά τον καταμερισμό των εξουσιών, το σύνταγμα, την ενισχυμένη δυνατότητα της αντιπολίτευσης να ενεργεί ελεύθερα και την προστασία των ανθρωπίνων δικαιωμάτων. Μέχρι στιγμής, υπάρχουν λίγες ενδείξεις μιας τέτοιας αλλαγής. Αυτός ο καταμερισμός των εξουσιών που είναι κεντρικό στοιχείο σε μια δημοκρατία λείπει σήμερα από τη Λευκορωσία. Επομένως, είναι απαραίτητο να γίνουν αλλαγές στην εκλογική διαδικασία πριν από τις κοινοβουλευτικές εκλογές της 17ης Οκτωβρίου. Ωστόσο, στις 17 Οκτωβρίου η Λευκορωσία δεν θα εκλέξει μόνο ένα νέο κοινοβούλιο· ο Πρόεδρος Λουκασένκο ανακοίνωσε επίσης ότι πρόκειται να διεξαχθεί ένα ειδικό δημοψήφισμα για την τροποποίηση του συντάγματος. Το δημοψήφισμα αφορά την τροποποίηση του συντάγματος προκειμένου να παραταθεί η δική του παραμονή στην εξουσία. Αυτό είναι απαράδεκτο από δημοκρατικής απόψεως.
<P>
Από τότε που ο Λουκασένκο ανήλθε στο αξίωμα του προέδρου το 1994, συμπεριφέρεται δικτατορικά όσον αφορά την ενίσχυση της θέσης του σε αυτόν τον ρόλο. Αν τελικά η πλειοψηφία των πολιτών συμφωνήσει με αυτή την έσχατη προσπάθεια κατάργησης του περιορισμού του αριθμού των προεδρικών θητειών, αυτό σημαίνει ότι, κατά πάσα πιθανότητα, ο Λουκασένκο θα είναι πρόεδρος για τουλάχιστον άλλα πέντε χρόνια. Αν υπολογίζω σωστά, αυτό σημαίνει ότι θα έχει διατελέσει πρόεδρος επί 17 συναπτά έτη.
<SPEAKER ID="40" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Θα ήθελα να επισημάνω ότι εμείς στην Επιτροπή δεν μπορούμε να δεχτούμε τη δήλωση του κ. Czarnecki ότι μας απασχολεί μόνον η Μεσόγειος και όχι η Ανατολική Ευρώπη. Πώς μπορείτε να λέτε ότι δεν ανησυχούμε για την Ανατολική Ευρώπη όταν, μεταξύ άλλων, πριν από μερικούς μήνες πραγματοποιήσαμε μια διεύρυνση που περιελάμβανε οκτώ χώρες της Ανατολικής Ευρώπης, ενώ σε τρία χρόνια πρόκειται να ενσωματώσουμε δύο ακόμη νέες χώρες της Ανατολικής Ευρώπης. Όταν θα δείτε το Μαρόκο, την Αλγερία, την Τυνησία και άλλες χώρες της Μεσογείου να γίνονται μέλη της Ευρωπαϊκής Ένωσης, τότε θα δεχτώ ότι ασχολούμαστε περισσότερο με τη Μεσόγειο, αλλά αυτό δεν πρόκειται να συμβεί προς το παρόν. Στη Μεσόγειο το μόνο που προσφέρουμε είναι μια πολιτική γειτονίας –είναι το νότιο σύνορό μας– και αν εξετάσετε τα δημογραφικά στοιχεία θα δείτε ότι, μολονότι εσείς μπορεί να βρίσκεστε στην Πολωνία, αυτό που συμβαίνει στη Μεσόγειο σας επηρεάζει πολύ σημαντικά. Επιπλέον, αν εσείς είστε στην Πολωνία –δηλαδή στην Ευρωπαϊκή Ένωση– η Μεσόγειος είναι και δικό σας πρόβλημα, όχι μόνο των Ιταλών, των Μαλτέζων, των Κυπρίων, των Ισπανών, των Πορτογάλων ή των Γάλλων. Η Μεσόγειος είναι δικό σας πρόβλημα ως Πολωνού και ως μέλους της Ευρωπαϊκής Ένωσης. Ας μην συγχέουμε τις αξίες μας ούτε τους στόχους και τις προτεραιότητές μας.
<P>
Συγκεκριμένα, το πρόγραμμα TACIS της Ευρωπαϊκής Ένωσης προβλέπει 10 εκατομμύρια ευρώ για την περίοδο 2005-2006 και θα επικεντρωθεί στη στήριξη ακριβώς της κοινωνίας των πολιτών, στη συνεργασία σε θέματα ανώτατης εκπαίδευσης και στον περιορισμό των επιπτώσεων του ατυχήματος του Τσερνομπίλ, το οποίο, δυστυχώς, ήταν μάλλον καταστροφή και όχι απλώς ατύχημα.
<P>
Πρέπει να επισημάνω επίσης ότι η ευρωπαϊκή πρωτοβουλία για τη δημοκρατία και τα ανθρώπινα δικαιώματα θα διαδραματίσει πολύ ενεργό ρόλο στη Λευκορωσία τα επόμενα χρόνια. Συγκεκριμένα, την περίοδο 2005-2006 οι υποψήφιοι της Λευκορωσίας θα μπορούν να ζητούν ενισχύσεις στο πλαίσιο δύο εκστρατειών που πρόκειται να ξεκινήσουμε, με στόχο την προώθηση της κουλτούρας των ανθρωπίνων δικαιωμάτων και την προώθηση των δημοκρατικών διαδικασιών.
<P>
Ανησυχούμε για το κλείσιμο των εφημερίδων, τον περιορισμό του δικαιώματος της έκφρασης, τις διώξεις –σε ορισμένες περιπτώσεις στελεχών της αντιπολίτευσης– και τη θέση ορισμένων πολιτικών κομμάτων εκτός νόμου – φυσικά έχουμε εκφράσει και συνεχίζουμε να εκφράζουμε τις διαμαρτυρίες μας. Από αυτή την άποψη, το Συμβούλιο Υπουργών Γενικών Υποθέσεων –δηλαδή των υπουργών Εξωτερικών των 25 κρατών της Ένωσης– εξέδωσε χθες διαμαρτυρία για την εξέλιξη της κατάστασης στη Λευκορωσία.
<SPEAKER ID="41" LANGUAGE="" NAME="Πρόεδρος." AFFILIATION="">
<P>
Έχω λάβει επτά προτάσεις ψηφίσματος(1), που κατατέθηκαν βάσει του άρθρου 103, παράγραφος 2, του Κανονισμού.
<SPEAKER ID="42" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την αξιολόγηση της εξέλιξης της ετήσιας πολιτικής στρατηγικής της Επιτροπής για το 2005.(1) 
<SPEAKER ID="43" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
     Κύριε Πρόεδρε, κυρίες και κύριοι, βρισκόμαστε σε αυτό το Κοινοβούλιο για να συζητήσουμε τις πολιτικές προτεραιότητες που προτείνει η Επιτροπή για το 2005 και για να κάνουμε έναν απολογισμό των αποτελεσμάτων του διαρθρωτικού διαλόγου μας: ένα που λειτουργεί ήδη τρία χρόνια και το οποίο είχε ορισμένα θετικά αποτελέσματα, το οποίο έκανε τις δράσεις μας πιο συνεπείς και αποτελεσματικές και τη διοργανική συνεργασία πιο θετική και το οποίο διασφάλισε ότι το δικαίωμα πρωτοβουλίας της Ευρωπαϊκής Επιτροπής, που είναι ένα από τα προνόμιά της, δεν την εμποδίζει να τείνει ευήκοον ους στις απαιτήσεις και τις ευαισθησίες αυτού του Κοινοβουλίου.
<P>
Θα ήθελα να σας υπενθυμίσω ότι, στις 25 του περασμένου Φεβρουαρίου, παρουσιάσαμε στην Ολομέλεια το έγγραφο σχετικά με την ετήσια πολιτική στρατηγική για το 2005 το οποίο είχε μόλις εγκρίνει την ίδια εκείνη ημέρα το Σώμα των Επιτρόπων. Φυσικά, παρουσιάσαμε τις γενικές κατευθυντήριες γραμμές των πολιτικών προτεραιοτήτων για το επόμενο έτος με στόχο τη διασφάλιση της καλής λειτουργίας της διευρυμένης Ευρώπης, την ενθάρρυνση της ανάπτυξης και τη βελτίωση της ανταγωνιστικότητας, δηλαδή τη στρατηγική της Λισαβόνας στο σύνολό της, την προώθηση και προστασία της ευρωπαϊκής ιθαγένειας και τη δημιουργία ενός κύκλου ευημερίας και σταθερότητας από κοινού με τις γειτονικές χώρες.
<P>
Πρέπει να υπενθυμίσουμε ότι το 2004 είναι ένα ιδιαίτερο έτος, με ένα νέο Κοινοβούλιο, και η τωρινή Επιτροπή θα αντικατασταθεί σύντομα από νέα. Το μας κατά τη διάρκεια αυτών των τελευταίων ετών για την καθιέρωση και προώθηση αυτού του διαρθρωτικού διαλόγου μεταξύ του Κοινοβουλίου και της Επιτροπής έχει τροποποιηθεί και απλοποιηθεί σε ορισμένα σημεία. Πραγματοποιήθηκε δε επί του θέματος συνάντηση της Επιτροπής με τη Διάσκεψη των Προέδρων των επιτροπών στις 20 Απριλίου στην οποία είχαμε μια πολύ εποικοδομητική ανταλλαγή απόψεων και η οποία αντικατέστησε τις συζητήσεις με τις διάφορες επιτροπές. Στη συνέχεια, παρακολουθήσαμε με μεγάλη προσοχή τις εργασίες αυτών των κοινοβουλευτικών επιτροπών και τα διάφορα ψηφίσματα που ενέκρινε το Σώμα κατά τη διάρκεια αυτών των τελευταίων μηνών, ιδιαίτερα όσον αφορά τους προϋπολογισμούς για το 2005 και την ετήσια πολιτική στρατηγική της Επιτροπής.
<P>
Οι πρώτες από τις προτεραιότητές μας για το 2005 είναι η ανταγωνιστικότητα και η συνοχή σε μια διευρυμένη Ευρώπη. Ως προς αυτό, θέλουμε να ευχαριστήσουμε το Κοινοβούλιο για τη στήριξή του στη φιλοδοξία μας να σημειώσουμε πρόοδο προς την πραγματική εφαρμογή της στρατηγικής της Λισαβόνας επικεντρώνοντας τις προσπάθειές μας στην επίτευξη βασικών στόχων και στην υποστήριξη κοινών πολιτικών, μεταξύ των οποίων περιλαμβάνεται και η κοινή γεωργική πολιτική.
<P>
Η Επιτροπή έχει επισημάνει επίσης την ανάγκη να στηριχθούν αποφασιστικά πρωτοβουλίες που αποσκοπούν στην αειφόρο ανάπτυξη και να βελτιωθεί η συνοχή μεταξύ της βιομηχανικής πολιτικής και των υπόλοιπων κοινοτικών πολιτικών. Συγκεκριμένα, είμαι στην ευχάριστη θέση να ανακοινώσω στο Ευρωπαϊκό Κοινοβούλιο ότι, σε διάφορους τομείς των αρμοδιοτήτων μου, σημειώσαμε πρόοδο προς αυτή την κατεύθυνση ανοίγματος και ανταγωνιστικότητας. Έτσι, από 1ης Ιουλίου 2004, η αγορά ηλεκτρικής ενέργειας αποτελεί πραγματικότητα για τους μη οικιακούς καταναλωτές, ενώ τον Μάρτιο του 2004 η Επιτροπή ενέκρινε μια εξαιρετικά σημαντική δέσμη μέτρων ελευθέρωσης σχετικά με τους σιδηροδρόμους, η οποία αποτελεί αποφασιστικό βήμα προς τη δημιουργία μιας ολοκληρωμένης ευρωπαϊκής αγοράς σιδηροδρόμων απόλυτα ολοκληρωμένης μέχρι το 2010, γεγονός σημαντικό για την ανταγωνιστικότητα και τη βιωσιμότητα του συστήματος μεταφορών μας, και όλα αυτά μέσω του σταδιακού ανοίγματος της αγοράς επιβατικών σιδηροδρομικών μεταφορών.
<P>
Δεν επιθυμώ να υπεισέλθω σε θέματα που υποστηρίξατε και εγκρίνατε ήδη κατά τη διάρκεια του 2004, όπως τα δίκτυα, η υλοποίηση του ενιαίου ουρανού ή τα μέτρα που πρόκειται να εγκριθούν σχετικά με το πρόγραμμα GALILEO πριν από το τέλος του έτους και αφορούν την απόφαση σχετικά με την ομάδα που επελέγη για την κατασκευή και διαχείριση του GALILEO.
<P>
Τον Ιούνιο, η Επιτροπή έκανε τον απολογισμό της προόδου που έχει επιτευχθεί μετά το Ευρωπαϊκό Συμβούλιο του Τάμπερε το 1999, και, αφού πρώτα καταγράψει τις αντιδράσεις όλων των θεσμικών οργάνων, ιδιαίτερα του Ευρωπαϊκού Κοινοβουλίου, η Επιτροπή θα συνεχίσει το έργο της στον τομέα της δικαιοσύνης και των εσωτερικών υποθέσεων. Το 2005, θα παρουσιαστεί το νέο πολυετές πρόγραμμα δικαιοσύνης και εσωτερικών υποθέσεων –που ελπίζουμε ότι θα υποστηρίξει το Ευρωπαϊκό Συμβούλιο στις 5 Νοεμβρίου– όπως και νέα μέτρα στήριξης στο πλαίσιο των επόμενων δημοσιονομικών προοπτικών.
<P>
Οι τρομοκρατικές επιθέσεις στη Μαδρίτη μας θύμισαν με δραματικό τρόπο την απειλή της διεθνούς τρομοκρατίας που αντιμετωπίζει η Ευρωπαϊκή Ένωση και έκαναν πιο χειροπιαστή παρά ποτέ την επιτακτική ανάγκη καταπολέμησής της. Όλα τα θεσμικά όργανα, και το Ευρωπαϊκό Κοινοβούλιο ειδικότερα, υπογράμμισαν την επιθυμία τους να συνεχιστεί αυτός ο αγώνας. Μόλις σήμερα το πρωί, ο Πρόεδρος Borrell αναφέρθηκε σε αυτό το σημαντικό θέμα. Και όλα αυτά, όπως είπε ο κ. Poettering στην παρέμβασή του, χωρίς να υπονομεύονται τα ανθρώπινα δικαιώματα, τα ατομικά δικαιώματα και ο στόχος και η βούληση να στηρίξουμε τα θύματα της τρομοκρατίας, ένα βασικό στοιχείο σε αυτόν τον αγώνα. Η Επιτροπή προτίθεται να συνεχίσει να εργάζεται προς αυτή την κατεύθυνση.
<P>
Το τρίτο στοιχείο είναι οι εξωτερικές μας ευθύνες και, ιδιαίτερα, η πολιτική σύνδεσης και γειτονίας. Μόλις είχαμε μια συζήτηση σχετικά με τη Λευκορωσία, αλλά δεν πρέπει να λησμονούμε ότι η Επιτροπή διαπίστωσε την ευρεία στήριξη για μια φιλόδοξη πολιτική γειτονίας και εξέφρασε τις απόψεις της σχετικά με την ανακοίνωση της 12ης Μαΐου 2004 που εγκρίθηκε από το Ευρωπαϊκό Συμβούλιο του Ιουνίου.
<P>
Όσον αφορά τη διαδικασία της διεύρυνσης, η Επιτροπή επιβεβαιώνει ότι καταβάλλει προσπάθειες για την ένταξη της Ρουμανίας και της Βουλγαρίας τον Ιανουάριο του 2007. Βάσει της απόφασης του Ευρωπαϊκού Συμβουλίου του Ιουνίου, η Επιτροπή θα ξεκινήσει μια ενεργό φάση διαπραγμάτευσης με την Κροατία στις αρχές του 2005 και θα παρουσιάσει μια προενταξιακή στρατηγική. Τον Οκτώβριο, η Επιτροπή θα εκδώσει τη σύστασή της σχετικά με την Τουρκία και θα πρέπει να προσαρμόσει τις δραστηριότητές της το 2005 σύμφωνα με την απόφαση του Ευρωπαϊκού Συμβουλίου που προβλέπεται να ληφθεί στα τέλη του τρέχοντος έτους.
<P>
Όπως επεσήμαναν το Συμβούλιο και το Κοινοβούλιο, οι διεθνείς δεσμεύσεις της Ευρώπης πρέπει να διατηρηθούν το 2005 και η Ευρώπη πρέπει να δείξει μεγαλύτερη υπευθυνότητα προκειμένου να προωθήσει την αποτελεσματική πολυμέρεια. Οι πολυμερείς εμπορικές διαπραγματεύσεις στο πλαίσιο του προγράμματος της Ντόχα για την ανάπτυξη εξακολουθούν να είναι η κύρια εμπορική προτεραιότητα της Ευρωπαϊκής Ένωσης, ενώ ταυτόχρονα θα συνεχίσουμε τις περιφερειακές και διμερείς διαπραγματεύσεις που βρίσκονται σε εξέλιξη.
<P>
Παρακαλώ επιτρέψτε μου να αναφέρω εν συντομία δύο θέματα ιδιαίτερα σημαντικά ενόψει του επόμενου έτους. Καταρχάς, τις μελλοντικές δημοσιονομικές προοπτικές, οι προτεραιότητες των οποίων συμπίπτουν σε μεγάλο βαθμό με τις προτεινόμενες προτεραιότητες για το οικονομικό έτος 2005. Η Επιτροπή γνωρίζει πόσο σημαντικό είναι να γίνει ό,τι είναι απαραίτητο προκειμένου να διασφαλιστεί ότι όλα θα είναι έτοιμα την 1η Ιανουαρίου 2007, και για τον σκοπό αυτόν η τωρινή Επιτροπή έχει παρουσιάσει ήδη προτάσεις φέτος, ιδιαίτερα τον Φεβρουάριο και τον Ιούλιο, και σκοπεύει να παρουσιάσει μια νέα δέσμη μέτρων που θα εγκριθεί στις 29 Σεπτεμβρίου σχετικά με τους τομείς δικαιοσύνης και εσωτερικών υποθέσεων, εξωτερικών υποθέσεων και περιβάλλοντος που εκκρεμούν ακόμη.
<P>
Το 2005 θα είναι σημαντικό και απαραίτητο προκειμένου να προχωρήσουμε στην προετοιμασία μιας στενής διοργανικής συνεργασίας, αλλά, επιπλέον, είναι σημαντικό αυτές οι δημοσιονομικές προοπτικές να μπορέσουν να υιοθετηθούν το συντομότερο δυνατό, κατά τη διάρκεια του 2005 ή στις αρχές του 2006, αν θέλουμε πραγματικά να τεθούν σε ισχύ το 2007.
<P>
Εξάλλου, δεν μπορούμε να ξεχνάμε ότι ένας από τους στόχους της ευρωπαϊκής πολιτικής είναι η πολιτική συνοχής. Δεν μπορούμε να απαιτούμε αυτή την πολιτική αν δεν παρέχουμε τα απαραίτητα κεφάλαια. Πιστεύουμε ότι αυτό που έχει προταθεί, δηλαδή η διατήρηση του 1,24 ως ανώτατο όριο για αναλήψεις υποχρεώσεων και ο καθορισμός του 1,14 ως ανώτατο όριο δαπανών, αποτελεί μια σωστή ισορροπία μεταξύ λιτότητας και ρεαλισμού. Οποιαδήποτε περαιτέρω μείωση θα ήταν εξαιρετικά αρνητική και θα συνεπαγόταν την εγκατάλειψη πολλών από τις πολιτικές που ζητείται να εφαρμοστούν.
<P>
Κυρίες και κύριοι, το δεύτερο σημείο που θα ήθελα να επισημάνω είναι οι εκτιμήσεις επιπτώσεων αναφορικά με τις προτάσεις της Επιτροπής. Η Επιτροπή εφαρμόζει και γενικεύει τη χρήση αυτών των εκτιμήσεων για να προσδιορίσει και να αιτιολογήσει καλύτερα τις προτάσεις της. Το 2004, οι υπηρεσίες της Επιτροπής διεύρυναν σταδιακά τη χρήση των εκτιμήσεων επιπτώσεων με σκοπό να καταστούν κοινή πρακτική ως το 2005, που θα εφαρμόζεται για όλα τα κύρια έγγραφα –χάραξη πολιτικών, νομοθετικά έγγραφα– όπως και σε όλες τις προτάσεις με σημαντικό οικονομικό, κοινωνικό ή περιβαλλοντικό αντίκτυπο, σημεία που περιλαμβάνονται στο πρόγραμμα εργασίας και στο νομοθετικό πρόγραμμα της Επιτροπής και τα οποία έχουν μεγάλη σημασία γι’ αυτό το Κοινοβούλιο.
<SPEAKER ID="44" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 11.55 και συνεχίζεται στις 12.00)">
<SPEAKER ID="45" LANGUAGE="" NAME="" AFFILIATION="Κατάθεση προτάσεων ψηφίσματος για τον Διεθνή Οργανισμό Πολιτικής Αεροπορίας ("/>
<SPEAKER ID="46" LANGUAGE="" NAME="" AFFILIATION="Προέδρου">
<SPEAKER ID="47" LANGUAGE="" NAME="" AFFILIATION="">
<P>
Ο κ. Pannella έχει τον λόγο για ένα διαδικαστικό θέμα. 
<SPEAKER ID="48" LANGUAGE="" NAME="Pannella (ALDE )." AFFILIATION="(">
<P>
   – Κύριε Πρόεδρε, λαμβάνω τον λόγο σύμφωνα με τα άρθρα 166 και 150 του Κανονισμού για να επισημάνω ότι, κατά την άποψή μου, πρόκειται να διαπράξουμε μια πολύ σοβαρή και ακατανόητη πράξη.
<P>
Ως βουλευτές του νέου Κοινοβουλίου, καλούμαστε να αποφασίσουμε για τους χρόνους, τόπους και μεθόδους εργασίας μας για το 2005. Προφανώς, για να καθοριστούν όλα αυτά, θα πρέπει να υπάρχει ένα σχέδιο και η δυνατότητα να διεξαχθεί συζήτηση επί του σχεδίου αυτού και να κατατεθούν τροπολογίες. Αυτή τη στιγμή, ωστόσο, χωρίς διάλογο ή διαλογική συζήτηση, χωρίς να αναφέρουμε το Στρασβούργο ή τους τόπους εργασίας μας, πρέπει να επικυρώσουμε ένα χρονοδιάγραμμα που είχε εκπονήσει το προηγούμενο Κοινοβούλιο τον περασμένο Απρίλιο, όταν υπήρχαν διαφορετικές πλειοψηφίες και διαφορετικές ιστορικές συνθήκες στην Ευρώπη, και το οποίο μάλιστα δεν συμπεριλαμβάνει τα δέκα νέα κράτη μέλη και τους βουλευτές τους. Γι’ αυτό, κύριε Πρόεδρε, πιστεύω ότι δεν έχει τηρηθεί ο Κανονισμός. 
<SPEAKER ID="49" LANGUAGE="" NAME="Πρόεδρος." AFFILIATION="(Το Σώμα εγκρίνει το χρονοδιάγραμμα)">
<P>
   – Η Προεδρία δεν πιστεύει ότι είναι ενδεδειγμένο να ανοίξει συζήτηση σχετικά με αυτό το θέμα. Έχει ήδη ληφθεί σχετική απόφαση. Ποτέ δεν έχει γίνει συζήτηση σε αυτό το Κοινοβούλιο σχετικά με το χρονοδιάγραμμα των περιόδων συνόδου. Το ζήτημα ρυθμίστηκε από το Προεδρείο και επομένως η Προεδρία δεν θεωρεί ενδεδειγμένο να δεχτεί το διαδικαστικό θέμα που έθιξε ο κ. Pannella.
<P>
Θα προχωρήσουμε τώρα στην ψηφοφορία για το χρονοδιάγραμμα των περιόδων συνόδου του 2005, στο οποίο δεν κατατέθηκαν τροπολογίες.
<SPEAKER ID="50" LANGUAGE="EN" NAME="Dover (PPE-DE )." AFFILIATION="">
<SPEAKER ID="51" LANGUAGE="" NAME="Πρόεδρος." AFFILIATION="ΑΙΤΙΟΛΟΓΗΣΕΙΣ ΨΗΦΟΥ">
<P>
   Λυπάμαι, κύριε Dover, αλλά ήταν μια ψηφοφορία χωρίς συζήτηση και σε αυτή την περίπτωση οι αιτιολογήσεις ψήφου θα έπρεπε να είχαν διατυπωθεί γραπτώς σύμφωνα με τον Κανονισμό. Σας παρακαλώ να τον σεβαστείτε. Θα προσπαθήσουμε να διασφαλίσουμε ότι θα μπορέσετε να το κάνετε την επόμενη φορά.
<SPEAKER ID="52" LANGUAGE="" NAME="" AFFILIATION="">
<SPEAKER ID="53" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="54" LANGUAGE="" NAME="" AFFILIATION="">
<SPEAKER ID="55" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="56" LANGUAGE="" NAME="" AFFILIATION="">
<SPEAKER ID="57" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Έχω υπόψη μου τη δήλωση που εξέδωσε η Επιτροπή των Περιφερειών στις 19 Μαρτίου του τρέχοντος έτους, στην οποία η εν λόγω επιτροπή δήλωνε ότι θα συμμετείχε στο σχέδιο και στη συνταγματική διαδικασία. Αυτό που θα ήθελα, ωστόσο, να ξέρω με περισσότερες λεπτομέρειες είναι η θέση της ως προς τα ζητήματα που την αφορούν άμεσα.
<SPEAKER ID="58" LANGUAGE="" NAME="" AFFILIATION="">
<SPEAKER ID="59" LANGUAGE="PT" NAME="Ribeiro (GUE/NGL )," AFFILIATION="γραπτώς">
<P>
   . Ο στόχος του σχεδίου διορθωτικού προϋπολογισμού αριθ. 7/2004 είναι να εγγράψει στον προϋπολογισμό του 2004 το πλεόνασμα του 2003, που ανέρχεται σε 5 470 εκατ. ευρώ, τα οποία προέρχονται κυρίως από την υποχρησιμοποίηση των διαρθρωτικών ταμείων. Πρέπει να επισημάνουμε ότι το πλεόνασμα θα ήταν 10 500 εκατ. ευρώ το 2003, αν ο διορθωτικός προϋπολογισμός αριθ. 6/2003 δεν είχε μειώσει τον προϋπολογισμό του 2003 κατά 5 000 εκατ. ευρώ. Τα πλεονάσματα του προϋπολογισμού είναι συνεπή από το 2000 –12 000 εκατ. ευρώ το 2000, 15 000 εκατ. ευρώ το 2001 και 7 000 ευρώ το 2002– λόγω της υποχρησιμοποίησης των διαρθρωτικών ταμείων.
<P>
Σε αυτό το πλαίσιο, θα φαινόταν λογικό, για εκείνους που ισχυρίζονται ότι υπάρχουν επιπλέον χρήματα διότι τα χρήματα δεν δαπανώνται, με τον προϋπολογισμό να πρέπει να παραμείνει κάτω από το 1%, να μειώσουμε τα διαρθρωτικά ταμεία ακόμη και να επανεθνικοποιήσουμε την πολιτική συνοχής, κάτι που δεν είναι αποδεκτό. Δεν αποτελεί σύμπτωση το ότι οι κύριες αμιγώς συνεισφέρουσες χώρες είναι μεταξύ εκείνων με τις χειρότερες επιδόσεις·
<SPEAKER ID="60" LANGUAGE="" NAME="" AFFILIATION="">
<SPEAKER ID="61" LANGUAGE="PT" NAME="Ribeiro (GUE/NGL )," AFFILIATION="γραπτώς">
<P>
   . Το σχέδιο διορθωτικού προϋπολογισμού αριθ. 8/2004 αφορά την πλευρά των εσόδων του προϋπολογισμού και περιλαμβάνει κάποια στοιχεία που επηρεάζουν το επίπεδο των συνεισφορών των κρατών μελών στους κοινοτικούς ιδίους πόρους, μεταξύ άλλων τη διόρθωση των δημοσιονομικών ανισορροπιών υπέρ του Ηνωμένου Βασιλείου από το 2000 και το 2003 – τη λεγόμενη “βρετανική επιταγή”. Αν και οι προθέσεις του εισηγητή δεν είναι εμφανείς στην έκθεση –η έγκριση των αποφάσεων της Επιτροπής για τη δημιουργία ενός γενικού μηχανισμού διόρθωσης των ανισορροπιών στους ιδίους πόρους της Κοινότητας– πρέπει να διατυπώσουμε εκ νέου τη σθεναρή αντίθεσή μας στις προθέσεις της Επιτροπής και των κύριων χρηματοδοτικών εισφορέων· σε τελική ανάλυση, δεν μπορεί κανείς να διορθώνει μια αδικία διαπράττοντας μια νέα.
<SPEAKER ID="62" LANGUAGE="" NAME="" AFFILIATION="">
<SPEAKER ID="63" LANGUAGE="DA" NAME="Bonde (IND/DEM )," AFFILIATION="γραπτώς.">
<SPEAKER ID="64" LANGUAGE="EN" NAME="Dover (PPE-DE )," AFFILIATION="γραπτώς">
<P>
    Ως εκπρόσωπος των Συντηρητικών του Ηνωμένου Βασιλείου στην Επιτροπή Προϋπολογισμών, θα ήθελα να αιτιολογήσω γιατί καταψηφίσαμε σήμερα τις δύο εκθέσεις για το σχέδιο διορθωτικού προϋπολογισμού αριθ. 7/2004 και αριθ. 8/2004.
<P>
Οι Συντηρητικοί βουλευτές του Ηνωμένου Βασιλείου στο Ευρωπαϊκό Κοινοβούλιο είναι πλήρως αντίθετοι σε οποιαδήποτε σύσταση ή πρόταση να μειωθεί η έκπτωση προς το Ηνωμένο Βασίλειο. Γιατί θα πρέπει η Βρετανία να υποφέρει για την οικονομική της επιτυχία των τελευταίων 20 χρόνων; 
<SPEAKER ID="65" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="66" LANGUAGE="FR" NAME="Hortefeux (PPE-DE )," AFFILIATION="γραπτώς">
<P>
   .– Ψήφισα υπέρ της έκθεσης του κ. Mulder και θα ήθελα να τον συγχαρώ για το θαυμάσιο έργο του.
<P>
Για μια ακόμη φορά ο κοινοτικός προϋπολογισμός κατέγραψε πλεόνασμα, που ανέρχεται σε 5 469 843 705,65 για το έτος 2003.
<P>
Ένα μεγάλο μέρος του τελικού ποσού συνίσταται στην υποχρησιμοποίηση των πιστώσεων αναλήψεων υποχρεώσεων. Όπως και στα προηγούμενα οικονομικά έτη, στην κατάσταση αυτή συμβάλλει η ανεπαρκής εφαρμογή των προγραμμάτων των διαρθρωτικών ταμείων (που ισοδυναμεί με 3,134 δισεκατομμύρια ευρώ ή 66% της υποχρησιμοποίησης) και αυτό αποτελεί σημαντικό λόγο ανησυχίας.
<P>
Θα ήθελα, ως εκ τούτου, να εκφράσω τη δυσαρέσκειά μου για το επιπρόσθετο αυτό πλεόνασμα εξαιτίας του γεγονότος ότι, πέρα από αυτό το ποσό, ο έκτος διορθωτικός προϋπολογισμός του 2003 είχε είδη μειώσει τον προϋπολογισμό κατά ποσό 5 δισεκατομμυρίων ευρώ λόγω της σημαντικής υπερεκτίμησης των πληρωμών στο πλαίσιο των διαρθρωτικών ταμείων.
<P>
Συνεπώς, θεωρώ πολύ λυπηρό το γεγονός ότι το νούμερο αυτό σηματοδοτεί το τέλος της θετικής εξέλιξης που σημειώθηκε κατά τα τελευταία οικονομικά έτη, στο πλαίσιο της οποίας το πλεόνασμα μειώθηκε από 15 δισ. ευρώ το 2001 σε 7 δισ. ευρώ το 2002.
<P>
Δεδομένου ότι η διόρθωση υπέρ του Ηνωμένου Βασιλείου για ένα συγκεκριμένο έτος πρέπει να χρηματοδοτείται κατά το επόμενο έτος, γεγονός που σημαίνει ότι στη χρηματοδότηση της διόρθωσης του 2003 θα συμμετάσχουν και τα 25 κράτη μέλη, είμαι υπέρ της προσαρμογής που προτείνεται για τη διόρθωση του 2003, η οποία πρέπει να ενσωματωθεί στο σχέδιο διορθωτικού προϋπολογισμού.
<SPEAKER ID="67" LANGUAGE="" NAME="" AFFILIATION="Αντιπροέδρου">
<P>
–Θα συνεχίσουμε τώρα τη συζήτηση για την αξιολόγηση της εξέλιξης της ετήσιας πολιτικής στρατηγικής της Επιτροπής για το 2005. 
<SPEAKER ID="68" LANGUAGE="FR" NAME="Daul (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κυρία Αντιπρόεδρε της Επιτροπής, κυρίες και κύριοι, ως Πρόεδρος της Διάσκεψης των Προέδρων, θα ήθελα να ξεκινήσω εκφράζοντας τα ειλικρινή μου συγχαρητήρια στην κ. de Palacio για την εξαιρετική συνεργασία και τη μόνιμη διαθεσιμότητά της καθ’ όλη τη διάρκεια της θητείας της. Τα τελευταία χρόνια, διανύσαμε μαζί μεγάλες αποστάσεις, και το κάναμε με επιτυχία. Ας θυμηθούμε ότι στην αρχή της προηγούμενης νομοθετικής περιόδου, δεν υπήρχε διαρθρωτικός διάλογος μεταξύ των θεσμικών οργάνων μας όσον αφορά την προετοιμασία του νομοθετικού προγράμματος και του προγράμματος εργασίας της Επιτροπής. Σήμερα, έχουμε έναν πραγματικό διάλογο μεταξύ των θεσμικών οργάνων –και αυτό οφείλεται σε μεγάλο βαθμό στις προσπάθειές σας– γεγονός που επιτρέπει στο νομοθετικό πρόγραμμα της Επιτροπής να αντικατοπτρίζει καλύτερα από εδώ και στο εξής τις προτεραιότητες του Κοινοβουλίου. Επομένως, τα αποτελέσματα αυτού του συνεχούς διαλόγου είναι απολύτως ενθαρρυντικά. Θα ήθελα, ωστόσο, με βάση τις εμπειρίες μας των τελευταίων ετών –αυτό καταλαβαίνω με τη λέξη “αξιολόγηση”– να εκφράσω κάποιες από τις σκέψεις μου σχετικά με τους κύριους τομείς προβληματισμού για το μέλλον.
<P>
Πρώτον και κύριον, μου προκαλεί εντύπωση το γεγονός ότι ο διάλογος μεταξύ των θεσμικών οργάνων θα πρέπει να επικεντρωθεί ακόμη περισσότερο στις κύριες νομοθετικές προτεραιότητες, για τις οποίες αναφέρατε μερικά σημερινά παραδείγματα, όπως είναι οι μελλοντικές δημοσιονομικές προοπτικές ή οι προτάσεις για το REACH. Πρέπει να έχουμε ως στόχο τον εντοπισμό, το συντομότερο δυνατό, των προτάσεων με τη μεγαλύτερη προτεραιότητα, προκειμένου να μπορέσουμε να οργανώσουμε καλύτερα τις εργασίες μας την κατάλληλη στιγμή. Η δέσμη προτάσεων για τις μελλοντικές δημοσιονομικές προοπτικές είναι ένα εξαιρετικό παράδειγμα. Αυτή την εβδομάδα, το Σώμα θα λάβει την απόφαση για τη σύσταση μιας προσωρινής επιτροπής η οποία θα συντονίζει τις σχετικές με αυτές τις προτάσεις εργασίες.
<SPEAKER ID="69" LANGUAGE="" NAME="Πρόεδρος." AFFILIATION="">
<P>
   Σας ευχαριστώ, κύριε Daul, για το έργο που επιτελείτε. 
<SPEAKER ID="70" LANGUAGE="DE" NAME="Swoboda (PSE )." AFFILIATION="(Χειροκροτήματα)">
<P>
   – Κύριε Πρόεδρε, κυρία Αντιπρόεδρε, σας ευχαριστώ για τη σημερινή σας έκθεση. Θα ήθελα να αναφερθώ μόνο σε λίγα σημεία. Το πρώτο είναι ασφαλώς η προετοιμασία για τις επόμενες φάσεις της διεύρυνσης και της πολιτικής γειτονίας. Μπορεί να μην έχουν καταλάβει όλοι ότι η διεύρυνση δεν έχει τελειώσει και εσείς δικαίως υπογραμμίσατε την ιστορική σημασία της. Ακούσαμε από τον Επίτροπο Verheugen ότι ακόμα και εάν περατωθούν οι σχετικές συνομιλίες και γίνει η επικύρωση, υπάρχουν σοβαρές ανησυχίες ως προς το εάν η πορεία των εξελίξεων στη Ρουμανία και τη Βουλγαρία τα προσεχή δύο χρόνια πριν από την ένταξή τους θα είναι αυτή που πρέπει. Είναι επομένως αναγκαία η στενή παρακολούθηση των πραγματικών διαδικασιών, της πραγματικής εφαρμογής. Φυσικά, αυτό ισχύει ιδιαίτερα για την Τουρκία, αλλά και για την Κροατία, εάν θέλουμε ταχεία πρόοδο ως προς την τελευταία, πράγμα που πιστεύω ότι αποτελεί σταθερή πρόθεση όχι μόνο της Επιτροπής, αλλά και του Συμβουλίου και του Κοινοβουλίου. Επομένως, είναι, φυσικά, απαραίτητο να παρακολουθήσουμε με την ανάλογη προσοχή τα πράγματα. Αυτό όμως ισχύει για την πολιτική γειτονίας στο σύνολό της. Σκέφτομαι εδώ για παράδειγμα τα Βαλκάνια, όπου επιβάλαμε μεν την ειρήνη, μια ειρήνη όμως που είναι πολύ επισφαλής και πρέπει να κάνουμε πολλά ακόμα για να την διασφαλίσουμε όπως πρέπει, καθώς εξάλλου και την οικονομική και κοινωνική ανάπτυξη.
<P>
Ένα δεύτερο σημείο που ανέφερε ήδη ο κ. Schulz είναι το θέμα του ανταγωνισμού, της κοινωνικής Ευρώπης και της αειφόρου ανάπτυξης. Κατά την άποψή μου, η κοινωνική Ευρώπη και η αειφόρος ανάπτυξη πρέπει να υποστηριχθούν περισσότερο, χωρίς να μειώνουμε τη σημασία του ανταγωνισμού. Όμως, κυρία Αντιπρόεδρε, ασφαλώς γνωρίζετε και την έκθεση με θέμα την αξιολόγηση της απόδοσης των βιομηχανιών δικτύου που παρέχουν υπηρεσίες κοινής ωφελείας, η οποία εκπονήθηκε κυρίως εξ ονόματος των Επιτρόπων Almunia και Bolkestein. Πρόκειται για μια πολύ ενδιαφέρουσα έκθεση η οποία καταδεικνύει ότι με την πολιτική του ανταγωνισμού έχουμε σημειώσει πράγματι επιτυχίες προς όφελος των καταναλωτών, γιατί αυτό είναι ασφαλώς το ζητούμενο, αναφορικά με τις χαμηλές τιμές και τη βελτίωση της προμήθειας. Ωστόσο, αυτή η έκθεση που έρχεται από την Επιτροπή και είναι πολύ επικεντρωμένη στον ανταγωνισμό δείχνει ότι υπάρχουν ακόμα ανοιχτά προβλήματα, π.χ. ως προς τις μεταφορές.
<P>
Θα κάνω μια ακόμα παρατήρηση που αφορά τη δημοσιονομική πολιτική, διότι πιστεύω ότι αυτό θα μας απασχολήσει πάρα πολύ τους επόμενους μήνες: το θέμα δεν είναι να ορίσουμε αφηρημένα ότι χρειαζόμαστε το 1% ή το 1,14% του ΑΕΠ. Το μείζον θέμα είναι να ρωτήσουμε πού έχουμε ελλείμματα, και συγκεκριμένα πού πρέπει να κάνουμε περισσότερες επενδύσεις. Θα είναι αναγκαίο να κάνουμε μεγαλύτερες επενδύσεις ειδικά στα διευρωπαϊκά δίκτυα, όπως αναφέρατε κι εσείς, και φυσικά στην εκπαίδευση, στην κατάρτιση. Μίλησα γι’ αυτό με την ολλανδική Προεδρία στην αρμόδια επιτροπή. Ειδικά στα πανεπιστήμια, παρά τη διαδικασία της Λισαβόνας, έχουμε όλο και πιο πολλές περικοπές στην εκπαίδευση και κατάρτιση εξαιτίας δημοσιονομικών προβλημάτων. Όμως η Ευρώπη δεν πρόκειται να πλησιάσει τους στόχους της διαδικασίας της Λισαβόνας αν δεν επενδύσουμε περισσότερο στην εκπαίδευση και την κατάρτιση, αν δεν μπορέσουμε να αντιστρέψουμε τη συνεχιζόμενη διαρροή εγκεφάλων προς τις ΗΠΑ. Πρέπει να καταφέρουμε να επιστρέψουν τα καλύτερα μυαλά στην Ευρώπη ή να τα κρατήσουμε εδώ. Θεωρώ τις αντίστοιχες επενδύσεις πολύ σημαντικές, τόσο στις χώρες μας όσο και στις γειτονικές μας χώρες, ώστε να επενδύσουμε περισσότερα στην εκπαίδευση και κατάρτιση και στις γειτονικές χώρες που οδεύουν προς την Ευρώπη.
<SPEAKER ID="71" LANGUAGE="EN" NAME="Ludford (ALDE )." AFFILIATION="">
<P>
   – Κύριε Πρόεδρε, μια από τις τρεις προτεραιότητες της κοινοτικής πολιτικής, σύμφωνα με την ετήσια πολιτική στρατηγική της Επιτροπής για το 2005, είναι η ασφάλεια και η ευρωπαϊκή ιθαγένεια. Το Κοινοβούλιο και οπωσδήποτε η Ομάδα Συμμαχία των Δημοκρατών και των Φιλελευθέρων για την Ευρώπη δεν μπορούν παρά να συμφωνήσουν, αλλά ας δούμε κατά πόσον η ρητορεία μεταφράζεται σε πραγματικότητα στους σχετικούς τομείς πολιτικής, τόσο από την άποψη των προτεινόμενων δημοσιονομικών πόρων όσο και από την άποψη της δημοκρατικής υποχρέωσης λογοδοσίας στους πολίτες μας. Ορισμένα από τα σχόλιά μου απευθύνονται στο Συμβούλιο και λυπάμαι πολύ που διαπιστώνω ότι απουσιάζει.
<P>
Ξεκινώντας από τον τομέατου ασύλου, της μετανάστευσης και των εξωτερικών συνόρων, ότανη Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων ενέκρινε την έκθεση του εισηγητή μας, κ. Deprez, εχθές το βράδυ, επέμεινε να τεθούν στο αποθεματικό τα κονδύλια του προγράμματος για τη διαχείριση του επαναπατρισμού στον τομέα της μετανάστευσης, όπως προτάθηκε από την Επιτροπή, πρώτον, μέχρι να προβεί το Συμβούλιο σε συναπόφαση, κάτι το οποίο απαιτείται βάσει των Συνθηκών, αλλά για το οποίο το Συμβούλιο δεν έχει κάνει τίποτα, και, δεύτερον, μέχρι να θεσπιστεί κατάλληλη νομοθετική πράξη. Υποστηρίζουμε πλήρως αυτό το πρόγραμμα, αλλά έχουμε απογοητευθεί από το γεγονός ότι μας ζητείται να εγκρίνουμε κάτι το οποίο στερείται νομοθετικών και δημοκρατικών διασφαλίσεων.
<P>
Στον τομέα της εγκληματικότητας και της τρομοκρατίας, η πρόταση της Επιτροπής για το επόμενο έτος περιλαμβάνει μόνο μια συγκρατημένη αύξηση του προϋπολογισμού της Eurojust, η οποία αποτελεί βασικό παράγοντα στην καταπολέμηση των σοβαρών μορφών εγκληματικότητας. Η Επιτροπή Ελευθεριών και Δικαιωμάτων των Πολιτών πρέπει να αυξήσει τη χρηματοδότηση κατά δύο τρίτα, εάν θέλουμε να καταβάλουμε σοβαρές διασυνοριακές προσπάθειες για την αντιμετώπιση του εγκλήματος.
<SPEAKER ID="72" LANGUAGE="NL" NAME="Dillen (NI )." AFFILIATION="">
<P>
   – Κύριε Πρόεδρε, κυρίες και κύριοι, τώρα που η νέα Επιτροπή αναλαμβάνει καθήκοντα, θα ήταν πρόσφορο να της ευχηθούμε κάθε επιτυχία. Δυστυχώς, η Επιτροπή του Προέδρου Barroso δεν έχει καν ξεκινήσει και υπάρχουν ήδη φανερά σημάδια δυσαρμονίας στους κόλπους της. Διάφοροι Επίτροποι προέβαλαν στα μέσα μαζικής ενημέρωσης τις διαφορές στις απόψεις τους. Κατά συνέπεια, ο νέος ιταλός Επίτροπος που είναι αρμόδιος για τη Δικαιοσύνη δέχθηκε αμέσως επικριτικά σχόλια όταν ανακίνησε, σε σχέση με την πολιτική ασύλου, την ιδέα ότι ήρθε ο καιρός να πιάσουμε τον ταύρο από τα κέρατα και να δημιουργήσουμε καταυλισμούς προσφύγων στα εξωτερικά σύνορα της Ένωσης. Όποιος γνωρίζει τα οδυνηρά ζητήματα του ασύλου στην Ιταλία, με τη συνεχή ροή πλοιαρίων με πρόσφυγες στο νησί Lampedusa, καταλαβαίνει ότι ο Επίτροπος δεν διετύπωσε επιπόλαια αυτές τις προτάσεις.
<P>
Ωστόσο, ο νέος βέλγος Επίτροπος για την ανάπτυξη και την ανθρωπιστική βοήθεια, Louis Michel, που έχει ήδη κάποια εμπειρία όσον αφορά την εκτόξευση προσβολών προς τους Ιταλούς, θεώρησε αναγκαίο να διαχωρίσει αμέσως τη θέση του από τον συνάδελφό του. Μάλιστα, είναι ο ίδιος Louis Michel που έχει δηλώσει ανοικτά στα βελγικά μέσα μαζικής ενημέρωσης ότι σκοπεύει να συνεχίσει να συνδυάζει τα καθήκοντά του στην Ευρωπαϊκή Επιτροπή με την ενεργό πολιτική συμμετοχή στο κόμμα του, στο Βέλγιο, όπου υποστηρίζει ότι θα ήθελε να επιστρέψει στην ενεργό δράση ως κανονικό μέλος. Με αυτό, δεν δείχνει ακριβώς μεγάλο σεβασμό για το νέο του αξίωμα. Η προσχώρηση της Τουρκίας φαίνεται να είναι ένα ακόμη αμφισβητούμενο ζήτημα. Αναλόγως με τις πολιτικές ευαισθησίες των κρατών μελών από τα οποία προέρχονται, ορισμένοι Επίτροποι είναι υπέρ και άλλοι κατά. Δεν υπάρχει ελπίδα για ομοφωνία ούτε σε αυτόν τον τομέα. Ωστόσο, όσον αφορά αυτό το δύσκολο ζήτημα, θα ήθελα να προτρέψω τη νέα Επιτροπή στην τρέχουσα συγκυρία να λάβει υπόψη την απροθυμία της πλειονότητας του ευρωπαϊκού πληθυσμού να επιτρέψει σε μια ισλαμική και μη ευρωπαϊκή χώρα να ενταχθεί στην Ευρωπαϊκή Ένωση. Αν δεν το πράξει, η Επιτροπή αυτή κινδυνεύει να χάσει τη δημοκρατική της νομιμότητα πριν καν ξεκινήσει το έργο της. 
<SPEAKER ID="73" LANGUAGE="FR" NAME="Grossetête (PPE-DE )." AFFILIATION="">
<P>
   – Κύριε Πρόεδρε, θα ήθελα να ξεκινήσω λέγοντας στην Επίτροπο de Palacio πόσο πολύ εκτιμήσαμε την εμπειρία της συνεργασίας μας τα τελευταία πέντε χρόνια. Εκτιμήσαμε την ενεργητικότητά της, την προθυμία της και το θάρρος με το οποίο εξέφρασε απόψεις και υποστήριξε θέσεις. Κυρία de Palacio, είστε υπόδειγμα για εμάς και θα μας λείψετε.
<P>
Θα ήθελα επίσης να εκφράσω απλώς τη θλίψη μου για την έλλειψη χρονικής συνάφειας μεταξύ του χρονοδιαγράμματος των ευρωπαϊκών εκλογών, αφενός, και του διορισμού και της ανάληψης καθηκόντων από τη νέα Επιτροπή, αφετέρου. Υπάρχουν καθυστερήσεις που είναι ιδιαίτερα θλιβερές και παρακωλύουν το νομοθετικό έργο. Έχουμε την εντύπωση ότι το 2004 αποδεικνύεται τελικά μια χαμένη χρονιά.
<SPEAKER ID="74" LANGUAGE="EN" NAME="Kirkhope (PPE-DE )." AFFILIATION="">
<SPEAKER ID="75" LANGUAGE="FI" NAME="Itälä (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, θα ήθελα κι εγώ να ευχαριστήσω την Αντιπρόεδρο της Ευρωπαϊκής Επιτροπής, κ. de Palacio. Μπορώ σίγουρα να προσυπογράψω όλα όσα είπε εδώ, ιδίως όσον αφορά τις προτεραιότητες.
<P>
Το 2005 θα είναι εξίσου σημαντικό έτος, και χρειάζεται να βρούμε έναν τρόπο να δείξουμε στους πολίτες μας εμπιστοσύνη σε αυτόν τον τομέα της λήψης αποφάσεων. Αυτή η εμπιστοσύνη θα προέλθει από την εστίαση στις προτεραιότητες, στα σημαντικά ζητήματα, και στο ίδιο πλαίσιο θα φανούν και τα αποτελέσματα. Η κορυφαία προτεραιότητα είναι η ασφάλεια, ένα θέμα που τέθηκε εδώ κατά τη διάρκεια των συζητήσεών μας σχετικά με τις λύσεις και τη λήψη αποφάσεων σε σχέση με το σώμα των συνοριοφυλάκων και την καταπολέμηση της τρομοκρατίας. Πρέπει, επίσης, να επικεντρωθούμε στην τοπική ασφάλεια: την ασφάλεια του άμεσου περιβάλλοντος χώρου κάθε ατόμου. Αυτό είναι κάτι που θέλουν να δουν όλοι οι πολίτες. Όλα αυτά τα θέματα, φυσικά, συνδέονται.
<SPEAKER ID="76" LANGUAGE="NL" NAME="Thyssen (PPE-DE )." AFFILIATION="">
<P>
Κατά την άποψή μου, η ετήσια πολιτική στρατηγική την οποία μας ανακοίνωσε η Επιτροπή τον Φεβρουάριο, και την οποία συζητήσαμε τον Απρίλιο, δεν έχει χάσει τίποτα από τον επίκαιρο χαρακτήρα της. Οι τρεις προτεραιότητες πρέπει, ως εκ τούτου, να διατηρηθούν οπωσδήποτε και, χωρίς να αρνούμαι τη σημασία των άλλων προτεραιοτήτων, θα ήθελα να σας ζητήσω να δώσετε ιδιαίτερη προσοχή σε αυτές που αφορούν την ανταγωνιστικότητα και τη συνοχή. Αν θέλουμε πραγματικά να δημιουργήσουμε περισσότερες θέσεις εργασίας και να επιτύχουμε την αειφόρο ανάπτυξη και την πραγματική κοινωνική συνοχή, πρέπει να δημιουργήσουμε το 2005 έναν μηχανισμό ο οποίος όχι μόνο θα διασφαλίζει ότι οι στόχοι της Λισαβόνας υλοποιούνται, αλλά θα πρέπει να συνοδεύεται από πραγματικά κίνητρα και από την απειλή αυστηρών κυρώσεων προκειμένου να επιτύχει αυτούς τους στόχους σε ένα πλαίσιο που δεν θέτει σε κίνδυνο τη σταθερότητα. Ας ελπίσουμε ότι η έκθεση Kok θα μας προσφέρει μια σταθερή βάση για τη διεξαγωγή μιας συζήτησης στο εγγύς μέλλον, την οποία πρέπει να κατευθύνουμε προς τη λήψη αποφάσεων που θα μας επιτρέψουν να κάνουμε ένα μεγάλο άλμα προς τα εμπρός. Πρέπει να μεριμνήσουμε ώστε να μπορέσει να συμβεί αυτό το 2005. Κατά την άποψή μου, μόνον έτσι μπορούμε να διασφαλίσουμε σαφώς τη συνέχεια της πολιτικής, να δείξουμε ότι εκπληρώνουμε τις υποσχέσεις μας και προσφέρουμε στους πολίτες αυτά που περιμένουν από εμάς, και ότι μπορούμε να ανοίξουμε τον δρόμο για τις πολιτικές προτεραιότητες που ο κ. Barroso, ο νέος Πρόεδρος της Επιτροπής, εξήγγειλε και τις οποίες η Ομάδα μας γενικά υποστηρίζει. Τέλος, θα ήθελα να ευχαριστήσω την Αντιπρόεδρο της Επιτροπής, καθώς και όσους από τους συναδέλφους της έδιναν πάντα προτεραιότητα στη διατήρηση υγιών δημοκρατικών σχέσεων με αυτό το Σώμα. 
<SPEAKER ID="77" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Θα ξεκινήσω αναφέροντας τον κ. Daul, με τον οποίο έχουμε συνεργαστεί με την ιδιότητά του ως Προέδρου της Διάσκεψης των Προέδρων των επιτροπών όλο αυτό το διάστημα προκειμένου να διευκολύνουμε τη συνεργασία μεταξύ του Κοινοβουλίου και της Επιτροπής. Θα ήθελα να σας υπενθυμίσω ότι όταν ανέλαβε καθήκοντα αυτή η Επιτροπή οι σχέσεις μας ήταν πολύ δύσκολες. Η απερχόμενη Επιτροπή είχε υποχρεωθεί να παραιτηθεί ακριβώς λόγω των πιέσεων, των συζητήσεων και της αντιπαράθεσης με αυτό το Κοινοβούλιο. Έπρεπε να διορθώσουμε αυτή την κατάσταση και να δημιουργήσουμε μια εντελώς διαφορετική βάση που θα επέτρεπε την αποκατάσταση μιας μορφής συνεργασίας μεταξύ των δύο θεσμικών οργάνων που είναι απαραίτητη για την οικοδόμηση της Ευρώπης, και μέσω αυτών των δύο θεσμικών οργάνων, με τον ένα ή τον άλλο τρόπο, εκπροσωπούνται τα συμφέροντα της Ευρωπαϊκής Ένωσης.
<P>
Ο κ. Daul αναφέρθηκε στις προόδους και στους καρπούς αυτού του διαρθρωτικού διαλόγου και είπε ότι πρέπει να βελτιωθεί στο μέλλον. Πιστεύω και εγώ ότι μπορούμε να βελτιώσουμε τη λειτουργία του, αλλά αυτό θα το διαπραγματευτείτε με τη νέα Επιτροπή, οπότε σας εύχομαι καλή τύχη σε αυτές τις συζητήσεις και βελτιώσεις.
<P>
Πιστεύω ότι η νέα διεύρυνση παρουσιάζει μεγάλες προκλήσεις, ότι πρέπει να συνεχίσουμε να σημειώνουμε πρόοδο στην πολιτική γειτονίας και στο Σύμφωνο Σταθερότητας των Βαλκανίων, διασφαλίζοντας ότι θα συνοδεύονται από πολύ συγκεκριμένες δράσεις. Για παράδειγμα, η δημιουργία της αγοράς ηλεκτρισμού και φυσικού αερίου σε όλα τα Βαλκάνια είναι πολύ συγκεκριμένες δράσεις, οι οποίες σχετίζονται με το Σύμφωνο Σταθερότητας των Βαλκανίων, μπορούν και πρέπει να συνεχιστούν από τη νέα Επιτροπή ενώ, κατά τη διάρκεια του 2005, πρέπει να προωθηθούν πολύ ενεργά.
<P>
Όσον αφορά το ζήτημα των περιαστικών μεταφορών, των δημοσίων μεταφορών, ο κ. Swoboda διατύπωσε μια σειρά παρατηρήσεων. Σχετικά με το θέμα των επενδύσεων, θα ήθελα να επισημάνω ότι υπάρχουν πολύ σημαντικές πτυχές αναφορικά με τις δημόσιες μεταφορές που επηρεάζονται από την απόφαση Altmark, μια απόφαση κλειδί η οποία θα πρέπει να ληφθεί υπόψη όχι μόνο σε σχέση με τον τομέα των μεταφορών αλλά και σε σχέση με όλες τις δημόσιες υπηρεσίες στην Ευρωπαϊκή Ένωση και σε σχέση με την εισαγωγή του ανταγωνισμού και τη δυνατότητα δημοσίων ενισχύσεων για την εγγύηση ενός συγκεκριμένου επιπέδου υπηρεσιών, αλλά κατά τρόπο διαφανή και ανταγωνιστικό.
<P>
Θα ήθελα να ευχαριστήσω την κ. Grossetête για τα ευγενικά της λόγια, και αυτό με φέρνει σε ένα θέμα που πιστεύω ότι είναι σημαντικό: μια σειρά πτυχών που σχετίζονται με το πρόβλημα της ανταγωνιστικότητας. Η μετεγκατάσταση πρόκειται να συμβεί σε ορισμένους τομείς και είναι λογικό να συμβεί, διότι η μοναδική ευκαιρία για νέες χώρες σε παγκόσμιο επίπεδο προσφέρεται από ορισμένα είδη λιγότερο τεχνολογικής παραγωγής, που δεν παρουσιάζουν προβλήματα όσον αφορά την κατασκευή ή παραγωγή σε απομακρυσμένες περιοχές, που δεν είναι ανάγκη να είναι κοντά στον καταναλωτή. Ωστόσο, η μετεγκατάσταση συμβαίνει μερικές φορές επειδή δεν υπολογίζουμε σωστά όχι τους στόχους μας, αλλά τα μέσα για να τους πετύχουμε.
<P>
Η Ευρώπη μόνο δεν αρκεί. Αν καταβάλουμε όλες αυτές τις προσπάθειες στις οποίες αναφέρθηκα, θα μειώσουμε τις εκπομπές CO2 κατά περίπου 400 εκατομμύρια τόνους ετησίως. Η Κίνα μόνο πρόκειται να αυξήσει τις εκπομπές της τα επόμενα δεκαπέντε χρόνια κατά 4 000 εκατομμύρια τόνους CO2. Πρόκειται για μεγάλες προκλήσεις, οι οποίες θα πρέπει να αντιμετωπιστούν επειγόντως τα επόμενα χρόνια, και ευελπιστώ ότι το Κοινοβούλιο θα τις αντιμετωπίσει δεόντως και, φυσικά, είμαι σίγουρη ότι το ίδιο θα πράξει και η επόμενη Επιτροπή.
<P>
Θα ήθελα να επισημάνω ότι, όσον αφορά τις πτυχές που ανέφερε ο κ. Kirkhope ως προς την ανταγωνιστικότητα, αναφέρθηκε βασικά στη φορολογική υπευθυνότητα και στη συνοχή των μεγάλων οικονομικών πολιτικών, και δεν μπορώ παρά να συμφωνήσω μαζί του. Πιστεύω ότι η συζήτηση που γίνεται αυτή τη στιγμή στην Ευρώπη σχετικά με τη βελτίωση της λειτουργίας του Συμφώνου Σταθερότητας είναι εξαιρετικά σημαντική και αυτή είναι η προσέγγιση που πρέπει να έχουμε. Και αυτό σημαίνει ότι πρέπει να προσφέρουμε ασφάλεια και εγγυήσεις, δηλαδή δεν μπορούμε να αυξήσουμε τις διακρίσεις στην εκτίμηση ορισμένου είδους περιστάσεων. Πρέπει να αποφευχθούν οι διακρίσεις, ώστε να μην ενεργούμε αυθαίρετα. Πρέπει να αποφευχθούν ώστε να υπάρχει σιγουριά, διαφάνεια και εγγυήσεις για τις αγορές.
<P>
Όσον αφορά την ασφάλεια, ο κ. Itälä μίλησε για την ασφάλεια, το περιβάλλον, την ανταγωνιστικότητα, το Σύμφωνο Σταθερότητας· συμφωνώ πλήρως με όσα είπε, και συμφωνώ επίσης με όλα όσα είπε νωρίτερα η κ. Thyssen αναφορικά με τα προβλήματα προώθησης του ανταγωνισμού και της συνοχής· πιστεύω ότι η έκθεση Kok είναι μια εξαιρετική βάση για να εργαστούμε προς αυτή την κατεύθυνση, ενώ στην κ. Ludford, που μίλησε για ρητορική και πραγματικότητα, θα ήθελα να πω ότι δεν μπορώ να συμφωνήσω μαζί της, μολονότι υπάρχουν φορές στην πολιτική που όλοι γνωρίζουμε ότι η πραγματικότητα δεν είναι ακριβώς αυτό που λέμε ότι είναι. Αυτές, ωστόσο, είναι οι συγκεκριμένες πραγματικότητες των δημοσιονομικών θέσεων, η κατηγορία της δικαιοσύνης και των εσωτερικών υποθέσεων είναι μια από τις κατηγορίες που, κατόπιν πρότασης της Επιτροπής, αυξάνεται περισσότερο στο σχέδιο των δημοσιονομικών προοπτικών για το 2007-2013 σύμφωνα με την πρόταση της Επιτροπής. Το Συμβούλιο θα είναι εκείνο που θα λάβει τις τελικές αποφάσεις. Επίσης, αυτό το Κοινοβούλιο θα πρέπει να γνωμοδοτήσει σχετικά.
<P>
Όσον αφορά τις διαστάσεις απόψεων, ή την απουσία τους, που ανέφερε ο κ. Dillen, δεν πρόκειται να υπεισέλθω σε αυτό. Είναι προφανές ότι δεν συμφωνούν πάντα όλοι με όλους, αλλά τελικά επιτυγχάνεται μια συμφωνία –και αυτό σημαίνει δημοκρατία– σύμφωνα με την άποψη της πλειοψηφίας, που είναι η άποψη του θεσμικού οργάνου. Όλα αυτά τα χρόνια εμείς στην Επιτροπή δεν είχαμε πάντα τις ίδιες απόψεις, αλλά έπρεπε να καταλήξουμε σε συμφωνίες και όλοι υποστηρίζαμε αυτή τη θέση.
<SPEAKER ID="78" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 13.00 και συνεχίζεται στις 15.00)">
<P>
   Κυρία de Palacio, δεν είμαι σίγουρος εάν θα σας ξαναδούμε σε αυτή την αίθουσα, γι’ αυτό δράττομαι της ευκαιρίας να σας ευχαριστήσω θερμά για τον έξοχο τρόπο με τον οποίο συνεργαστήκατε με το Ευρωπαϊκό Κοινοβούλιο. Θα ήθελα επίσης να ευχαριστήσω εσάς και το προσωπικό σας για την αφοσίωση, τη σοβαρότητα –και τη γοητεία– που προσδώσατε και στο υπόλοιπο έργο σας στην Επιτροπή. Σας εύχομαι κάθε δυνατή επιτυχία στο μέλλον.
<SPEAKER ID="79" LANGUAGE="" NAME="" AFFILIATION="Αντιπροέδρου">
<P>
(1)
<SPEAKER ID="80" LANGUAGE="" NAME="" AFFILIATION="Έγκριση των συνοπτικών πρακτικών της προηγούμενης συνεδρίασης"/>
<SPEAKER ID="81" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την παρουσίαση του σχεδίου του γενικού προϋπολογισμού για το 2005 από το Συμβούλιο. 
<SPEAKER ID="82" LANGUAGE="NL" NAME="Nicolaï," AFFILIATION="Συμβούλιο">
<P>
   . – Κυρία Πρόεδρε, κυρίες και κύριοι, είναι μεγάλη τιμή για μένα, εξ ονόματος του Συμβουλίου, να μπορώ να σας παρουσιάσω το σχέδιο προϋπολογισμού για το 2005, όπως το κατήρτισε το Συμβούλιο τον Ιούλιο.
<P>
Το Συμβούλιο έλαβε, φυσικά, υπόψη του κατά την κατάρτιση του σχεδίου προϋπολογισμού τη Διοργανική Συμφωνία της 6ης Μαΐου 1999, την οποία γνωρίζετε. Η συμφωνία αυτή αναφέρεται, μεταξύ άλλων, στη σημασία των ανώτατων ορίων και της συμμόρφωσης με αυτά, καθώς και στη σημασία της συζήτησης για τα επαρκή περιθώρια, για τις απρόβλεπτες συνθήκες και την ευελιξία.
<P>
Θα ήθελα να εξετάσω συνοπτικά τις διάφορες κατηγορίες, αρχίζοντας με τη γενική παρατήρηση ότι, όπως γνωρίζετε, το σχέδιο προϋπολογισμού προβλέπει το ποσό των 116 δισ. ευρώ για τις πιστώσεις ανάληψης υποχρεώσεων, που είναι 4,1% υψηλότερο από τον προϋπολογισμό του 2004.
<P>
Όσον αφορά τις πιστώσεις πληρωμών, δηλαδή τα χρήματα που θα πρέπει να πληρώσει η Ευρωπαϊκή Ένωση κατά τη διάρκεια του 2005, ένα ποσό 105 δισ. ευρώ έχει τεθεί κατά μέρος γι’ αυτόν τον σκοπό. Αυτό αντιπροσωπεύει αύξηση 5,4% σε σχέση με τις πιστώσεις για το τρέχον έτος, και αντιστοιχεί στο 0,99% του ακαθάριστου εθνικού εισοδήματος της Ένωσης.
<P>
Όσον αφορά την κατηγορία 1, ήτοι τη γεωργία, θα ήθελα κάνω ένα σχόλιο. Τα προηγούμενα έτη, οι εκτιμήσεις ήταν συχνά υπερβολικά υψηλές. Το Συμβούλιο αποφάσισε, συνεπώς, να μειώσει κατά 1 δισ. ευρώ τα ποσά που προτείνει η Επιτροπή στο προσχέδιο προϋπολογισμού της για την κοινή γεωργική πολιτική. Αυτό το επιτύχαμε με μια γενική μείωση όλων των στοιχείων του προσχεδίου προϋπολογισμού που ανήλθε σε περισσότερα από 800 εκατομμύρια ευρώ. Ωστόσο, το Συμβούλιο έλαβε υπόψη του το γεγονός ότι το τελικό ύψος των πιστώσεων θα αποφασιστεί το φθινόπωρο, όταν η Επιτροπή θα παρουσιάσει τη διορθωτική επιστολή της, όπως προβλέπεται στη Διοργανική Συμφωνία.
<P>
Όσον αφορά την κατηγορία 2, τα διαρθρωτικά μέτρα, το Συμβούλιο ενέκρινε τις πιστώσεις ανάληψης υποχρεώσεων που προτείνονται στο προσχέδιο προϋπολογισμού της Επιτροπής γι’ αυτή την κατηγορία. Ωστόσο, και ενόψει της σημαντικής υποχρησιμοποίησης των πόρων των διαρθρωτικών ταμείων, το Συμβούλιο αποφάσισε να μειώσει το επίπεδο των πιστώσεων πληρωμών. Κατά συνέπεια, οι πιστώσεις πληρωμών που προτείνει η Επιτροπή στο προσχέδιο προϋπολογισμού της μειώθηκαν, μέσω μιας γενικής μείωσης, κατά 3 δισ. ευρώ. Η πίστωση που προέκυψε αντιστοιχεί στο αναμενόμενο επίπεδο εκτέλεσης. Η μείωση αυτή έχει επίσης αντίκτυπο στις κοινοτικές πρωτοβουλίες και την ολοκλήρωση προγραμμάτων που χρονολογούνται πριν από το 2000. Εν προκειμένω, ωστόσο, θα ήθελα να υπογραμμίσω ότι οι πιστώσεις πληρωμών που καθόρισε το Συμβούλιο στο σχέδιο προϋπολογισμού του, ακόμη και μετά από αυτή τη μείωση, είναι ακόμη σημαντικά υψηλότερες από το επίπεδο εκτέλεσης των προηγούμενων ετών.
<P>
Όσον αφορά την κατηγορία 3, τις εσωτερικές πολιτικές, το Συμβούλιο αποφάσισε να εγκρίνει τα ποσά του σχεδίου προϋπολογισμού που προτάθηκαν σύμφωνα με τη διαδικασία συναπόφασης για τα πολυετή προγράμματα, όπως συμφωνήθηκε μετά τη διεύρυνση. Αυτό ισχύει επίσης για συγκεκριμένα ποσά που συνδέονται με τα συμπεράσματα της Κοπεγχάγης.
<P>
Ως αποτέλεσμα των επιλογών στην κατηγορία 3 στην οποία αναφέρθηκα, το Συμβούλιο προβλέπει ένα περιθώριο 108 εκατομμυρίων ευρώ κάτω από το ανώτατο όριο της κατηγορίας 3 των δημοσιονομικών προοπτικών. Βάσει αυτού του περιθωρίου, το Ευρωπαϊκό Κοινοβούλιο θα πρέπει επίσης να μπορέσει να θέσει τις δικές του προτεραιότητες για τις εσωτερικές πολιτικές.
<P>
Όσον αφορά την κατηγορία 4, τις εξωτερικές δράσεις, το Συμβούλιο παρέκκλινε από την προσέγγιση που είχε επιλέξει η Επιτροπή στο προσχέδιο προϋπολογισμού της. Το Συμβούλιο είχε την άποψη ότι έπρεπε να γίνουν πιο λεπτομερείς επιλογές στον κατάλογο των προτεραιοτήτων, έτσι ώστε να μην υπερβαίνουν το ανώτατο όριο της κατηγορίας 4 των δημοσιονομικών προοπτικών. Η δε χρησιμοποίηση του μέσου ευελιξίας δεν συζητείται.
<P>
Το Συμβούλιο, ωστόσο, ενέκρινε τα ποσά που προτείνει η Επιτροπή για την ανοικοδόμηση του Ιράκ. Έχοντας κατά νου τους πόρους που απαιτούνται για την κοινή εξωτερική πολιτική και την πολιτική ασφάλειας, το Συμβούλιο διατήρησε το επίπεδο που είχε καθοριστεί για τον σκοπό αυτόν στον τελικό προϋπολογισμό για το 2004.
<P>
Προκειμένου να χρηματοδοτηθούν αυτές οι προτεραιότητες στο πλαίσιο του σημερινού ανώτατου ορίου της κατηγορίας 4 των δημοσιονομικών προοπτικών, ωστόσο, το Συμβούλιο προέβη σε μια μικρή, αναλογική μείωση στα ποσά που προτείνει η Επιτροπή για τα βασικά κονδύλια του προϋπολογισμού· οι πιστώσεις για τις διεθνείς αλιευτικές συμφωνίες εξετάστηκαν αναλογικά. Έτσι, τα ποσά μειώθηκαν στο επίπεδο των χρηματοδοτικών πόρων για το τρέχον έτος, με ένα μικρό περιθώριο στην κατηγορία 4 για τις απρόβλεπτες περιστάσεις.
<P>
Ελπίζω και προσδοκώ ότι, στη δεύτερη ανάγνωση του προϋπολογισμού του 2005, μπορούμε να καταλήξουμε σε συμφωνία όπως προβλέπεται στη Διοργανική Συμφωνία, σε σχέση με τον τελικό προϋπολογισμό για την ΚΕΠΠΑ και τις διεθνείς αλιευτικές συμφωνίες. Όσον αφορά τις προσπάθειες της Προεδρίας στον τομέα της πληροφόρησης για την εξωτερική πολιτική, θα ήθελα να αναφέρω τι έχει συμφωνηθεί με το Κοινοβούλιο. Όπως γνωρίζετε, η επόμενη συνεδρίαση στις 21 Σεπτεμβρίου θα πραγματοποιηθεί στο πλαίσιο της ειδικής συμφωνίας στην οποία καταλήξαμε με το παρόν Σώμα στη διάρκεια της ιταλικής Προεδρίας. Κατά τη διάρκεια αυτής της συνεδρίασης θα προσπαθήσουμε να σας ενημερώσουμε εγκαίρως για τις εξελίξεις. Θα αναφερθώ επίσης στην ομιλία που εκφώνησε πρόσφατα ο υπουργός Εξωτερικών, κ. Bot, στην Επιτροπή Εξωτερικών Υποθέσεων του Ευρωπαϊκού Κοινοβουλίου.
<P>
Η κατάσταση όσον αφορά την κατηγορία 5, τις διοικητικές δαπάνες, είναι μάλλον περίπλοκη. Οι συλλογικές εκτιμήσεις των θεσμικών οργάνων οδήγησαν στην υπέρβαση του ανώτατου ορίου. Θα σας υπενθυμίσω, ωστόσο, ότι τα θεσμικά μας όργανα έχουν αποφασίσει εκ των προτέρων να μην χρησιμοποιήσουν το μέσο ευελιξίας για τις διοικητικές δαπάνες που αφορούν το έτος 2005. Η ελεγχόμενη ανάπτυξη των διοικητικών δαπανών συνδέεται στενά με την υγιή οικονομική διαχείριση. Είμαι πεπεισμένος ότι εσείς, ως μέλη αυτού του Σώματος, του άλλου σκέλους της δημοσιονομικής αρχής, συμφωνείτε με την άποψη του Συμβουλίου για την υγιή οικονομική διαχείριση.
<P>
Το Συμβούλιο αποφάσισε, συνεπώς, ότι ένα περιθώριο γύρω στα 50 εκατομμύρια ευρώ θα είναι αρκετό τελικά, λαμβάνοντας υπόψη τις μειώσεις που έγιναν στην ανάπτυξη των τεχνολογιών των πληροφοριών και τη συνεργασία μεταξύ των θεσμικών οργάνων, καθώς και στα ειδικά προγράμματα πρόσληψης προσωπικού.
<P>
Τέλος, έρχομαι στην κατηγορία 7, την προενταξιακή στρατηγική, για την οποία το Συμβούλιο ενέκρινε τις πιστώσεις ανάληψης υποχρεώσεων που προτείνει η Επιτροπή. Δεδομένου του αναμενόμενου επιπέδου υλοποίησης αυτών των μέτρων, ωστόσο, το Συμβούλιο μείωσε ελαφρώς τις πιστώσεις πληρωμών που προτείνονται από την Επιτροπή και τις ευθυγράμμισε με τις πραγματικές ανάγκες.
<P>
Κυρία Πρόεδρε, θα ήθελα να ευχαριστήσω το Κοινοβούλιό σας για την προσοχή που επέδειξε ως εδώ, και να σας ευχηθώ κάθε επιτυχία με τις συζητήσεις γι’ αυτό το σχέδιο προϋπολογισμού. Ελπίζω και πιστεύω ότι θα μπορέσουμε να παρουσιάσουμε, εγκαίρως, έναν ισορροπημένο προϋπολογισμό για το έτος 2005. Ελπίζω ότι αυτό μπορεί να γίνει βάσει των προτάσεων, καθώς τις έχουμε τώρα στη διάθεσή μας. Υποθέτω ότι είναι μια καλή βάση. Γνωρίζω ότι δεν συμφωνούμε απολύτως σε κάθε ζήτημα, και για τον λόγο αυτόν αναμένουμε με αγωνία τη συζήτηση. Είμαι πεπεισμένος ότι, όπως στο παρελθόν, θα καταλήξουμε τελικά σε μια αμοιβαία αποδεκτή απόφαση. 
<SPEAKER ID="83" LANGUAGE="DE" NAME="Schreyer," AFFILIATION="Επιτροπή">
<P>
     Κυρία Πρόεδρε, κύριε Προεδρεύων του Συμβουλίου, κύριε Lewandowski, κύριε Garriga, κυρίες και κύριοι, όσοι ασχολούνται με τον προϋπολογισμό έχουν πάντοτε φορτωμένο πρόγραμμα, και χαρακτηριστικό παράδειγμα αυτού είναι ότι ήδη κατά την πρώτη τακτική συνεδρίαση της Ολομέλειας του νέου Κοινοβουλίου διεξάγεται μια σημαντική συζήτηση για τον προϋπολογισμό. Η συζήτηση αφορά τον προϋπολογισμό 2005, δηλαδή το πρώτο πλήρες οικονομικό έτος της διευρυμένης Ένωσης και προ πάντων αφορά τον πρώτο προϋπολογισμό που θα συζητηθεί και θα εγκριθεί από βουλευτές από 25 κράτη μέλη.
<P>
Κύριε Προεδρεύων του Συμβουλίου, μας παρουσιάσατε τα καίρια στοιχεία του σχεδίου προϋπολογισμού του Συμβουλίου και τα αποτελέσματα της πρώτης ανάγνωσης στο Συμβούλιο. Θα ήθελα να επαναλάβω τα βασικά μεγέθη του σχεδίου προϋπολογισμού της Επιτροπής. Είχαμε προτείνει 109,5 δισ. ευρώ για το σύνολο του προϋπολογισμού του έτους 2005. Το ποσόν αυτό αντιστοιχεί στο 1,03% του ακαθάριστου εθνικού προϊόντος της διευρυμένης Ένωσης. Στην Ατζέντα 2000, δηλαδή τις ισχύουσες δημοσιονομικές προοπτικές, προβλέπεται για το οικονομικό έτος 2005 πολύ μεγαλύτερο ποσόν, συγκεκριμένα το 1,08% της κοινής οικονομικής παραγωγής. Αν συνυπολογίσετε ότι το Ευρωπαϊκό Ταμείο Ανάπτυξης βρίσκεται σήμερα εκτός προϋπολογισμού και χρειάζεται συμπληρωματική χρηματοδότηση, τότε βασικά καταλήγουμε στο 1,11% για τον δημοσιονομικό προγραμματισμό του έτους 2005. Αυτό το αναφέρω τώρα διότι πρέπει να αποφασίσουμε εάν οι προτάσεις της Επιτροπής για την επόμενη περίοδο συνιστούν ή όχι μια πολύ σοβαρή αύξηση. Πρέπει δηλαδή να συγκριθεί τώρα το 1,11% στον δημοσιονομικό προγραμματισμό με το 1,14% που προτείνουμε για το έτος 2007 και εξής.
<P>
Σήμερα, το θέμα μας δεν είναι ο δημοσιονομικός προγραμματισμός του άμεσου μέλλοντος, αλλά ο προϋπολογισμός 2005, ο οποίος περιλαμβάνει για πρώτη φορά τις άμεσες ενισχύσεις στους γεωργούς των νέων κρατών μελών. Στον γεωργικό τομέα έχουμε ως γνωστόν αυτή τη χρονική καθυστέρηση, οι δαπάνες δηλαδή πραγματοποιούνται μετά από ένα έτος. Είναι επομένως η πρώτη φορά που περιλαμβάνονται στον προϋπολογισμό οι άμεσες ενισχύσεις προς τους γεωργούς στα νέα κράτη μέλη.
<P>
Σε γενικές γραμμές οι γεωργικές δαπάνες για το 2005 εμφανίζουν πολύ μεγάλη αύξηση, συγκεκριμένα σύμφωνα με το σχέδιο προϋπολογισμού της Επιτροπής αυξάνονται κατά 4-4,5 δισ. ευρώ ενώ στο σχέδιο προϋπολογισμού του Συμβουλίου φθάνουν τα 3,5 δισ. ευρώ. Αυτό οφείλεται κυρίως στη διεύρυνση, πρέπει όμως να επισημάνω ότι 240 εκατ. ευρώ από την αύξηση οφείλονται αποκλειστικά και μόνο σε μεταβολές της συναλλαγματικής ισοτιμίας ευρώ-δολαρίου ενώ, το κυριότερο, οι αποφάσεις του Συμβουλίου Υπουργών Γεωργίας για τη γεωργική μεταρρύθμιση θα έχουν ως αποτέλεσμα όχι τη μείωση, αλλά την αύξηση των γεωργικών δαπανών τον επόμενο χρόνο. Πρέπει, συνεπώς, να λάβουμε λοιπόν υπόψη τις αποφάσεις του Συμβουλίου και φυσικά το υπογραμμίζω αυτό σε σχέση με τα σχόλια που γίνονται συχνά ότι μόνο η Επιτροπή και το Κοινοβούλιο προτείνουν αυξήσεις στον συγκεκριμένο τομέα. Πολλές φορές είμαστε αναγκασμένοι να ενσωματώνουμε στον προϋπολογισμό τις αποφάσεις του Συμβουλίου.
<P>
Το Συμβούλιο προτείνει τώρα μείωση δαπανών κατά 1 δισ. ευρώ στον γεωργικό τομέα· θα δούμε βέβαια εάν αυτό είναι πραγματοποιήσιμο. Όπως πάντα άλλωστε, θα υποβάλουμε τον Οκτώβριο τις ενημερωμένες εκτιμήσεις μας για τις γεωργικές δαπάνες και συνήθως υπάρχει συμφωνία για τη χρησιμοποίησή τους.
<P>
Σχετικά με τα διαρθρωτικά ταμεία, πρέπει να υπεισέλθω σε περισσότερες λεπτομέρειες. Η Επιτροπή πρότεινε για το έτος 2005 μια μεγάλη αύξηση των πιστώσεων πληρωμών, καθώς και αύξηση των πιστώσεων ανάληψης υποχρεώσεων. Το Συμβούλιο δεν προέβη σε περικοπή των πιστώσεων ανάληψης υποχρεώσεων. Άλλωστε, δεν θα μπορούσε να το κάνει, διότι σε αυτόν τον τομέα όλα έχουν σαφώς καθοριστεί αφενός στην Ατζέντα 2000 και αφετέρου στις συνθήκες προσχώρησης. Επομένως, δεν μπορούν να γίνουν αλλαγές στις πιστώσεις ανάληψης υποχρεώσεων.
<P>
Όσον αφορά το πόσες πιστώσεις πληρωμών θα χρειαστούμε το επόμενο έτος, το Συμβούλιο θεωρεί ότι θα τα καταφέρουμε με 3 δισ. ευρώ λιγότερο από ό,τι προτείνει η Επιτροπή.
<P>
Πρέπει, ωστόσο, να επισημάνω ότι το 2005 θα βρισκόμαστε στο έκτο έτος του νέου προγράμματος και θα χρειαζόμαστε περισσότερες πιστώσεις πληρωμών διότι η εφαρμογή των προγραμμάτων των διαρθρωτικών ταμείων θα γίνεται επιτέλους με έντονους ρυθμούς.
<P>
Τα προηγούμενα χρόνια βρεθήκαμε όντως επανειλημμένα αντιμέτωποι με το γεγονός ότι τα κράτη μέλη είχαν υπερεκτιμήσει τις δυνατότητές τους για χρησιμοποίηση των πόρων των διαρθρωτικών ταμείων. Όμως, εφέτος φαίνεται ότι υποτίμησαν τις δυνατότητές τους και εν πάση περιπτώσει σήμερα το ποσοστό εκτέλεσης των διαρθρωτικών ταμείων είναι πολύ υψηλότερο από πέρυσι. Τέλη Αυγούστου είχαμε ήδη δαπανήσει το 67% των πόρων ενώ πέρυσι το αντίστοιχο ποσοστό ήταν μόνο 44% και γι’ αυτό ο συνάδελφος Barrot ζητά ήδη επιπλέον κονδύλια.
<P>
Τις επόμενες εβδομάδες θα εξετάσουμε εάν είναι δυνατό να γίνουν ανακατανομές στον προϋπολογισμό, όμως ένα τουλάχιστον είναι σαφές και πρέπει να το πω ξεκάθαρα στο Συμβούλιο: είτε θα χρειαστούμε επιπλέον πόρους πριν από το τέλος του 2004 είτε πρέπει να φροντίσουμε να είναι επαρκείς οι πόροι το 2005.
<P>
Είναι απλά αδύνατο να γίνουν περικοπές σε αυτόν τον τομέα. Όπως γνωρίζετε κι εσείς, έχουμε τον κανόνα Ν+2, πράγμα που σημαίνει πως πρέπει να φροντίσουμε ώστε όταν φθάνουν οι απαιτήσεις πληρωμών να έχουμε αρκετούς πόρους στον προϋπολογισμό για την κάλυψή τους. Ενόψει αυτής της εξέλιξης, δεν μπορώ παρά να συμφωνήσω με τον εισηγητή του Κοινοβουλίου κ. Garriga που δηλώνει με σαφήνεια στην έκθεσή του ότι πρέπει να χρησιμοποιήσουμε τα μεγέθη που περιλαμβάνει το σχέδιο προϋπολογισμού.
<P>
Σχετικά με την εξωτερική πολιτική, ο διαθέσιμος προϋπολογισμός μειώνεται τώρα στην πραγματικότητα εξαιτίας όσων προβλέπονται στην Ατζέντα 2000. Δεν υπάρχει μόνο πολιτική βούληση να αναλάβουμε από κοινού περισσότερες ευθύνες σε παγκόσμιο επίπεδο, αλλά αντιμετωπίζουμε και εκ των πραγμάτων διαρκώς νέες προκλήσεις. Τα τελευταία χρόνια, πάντα κατορθώναμε, στους προϋπολογισμούς μας, να βρούμε τις σωστές απαντήσεις στις προκλήσεις και αισιοδοξώ ότι θα το επιτύχουμε και για το 2005.
<P>
Τα τελευταία χρόνια αναγκαστήκαμε να καταφύγουμε αρκετές φορές στο μέσο ευελιξίας και πιστεύω ότι το ίδιο θα ισχύσει και το έτος 2005. Το Συμβούλιο, συγκεκριμένα το Ευρωπαϊκό Συμβούλιο, έλαβε μετά από την υποβολή του προσχεδίου προϋπολογισμού της Επιτροπής περαιτέρω πολιτικές αποφάσεις που έχουν επιπτώσεις στον προϋπολογισμό. Πρόκειται πρώτον για την πολιτική απόφαση έναρξης ενταξιακών διαπραγματεύσεων με την Κροατία, η οποία θα έχει επιπτώσεις στον προϋπολογισμό. Δεύτερον, έχουμε τη δικαιολογημένη πολιτική απόφαση χορήγησης οικονομικής βοήθειας στην τουρκοκυπριακή κοινότητα. Φυσικά, και αυτό έχει επίδραση στον προϋπολογισμό. Σύμφωνα με την πρόταση της Επιτροπής, και οι δύο αυτές αποφάσεις έχουν επιπτώσεις στην κατηγορία 7, δηλαδή την προενταξιακή βοήθεια, αλλά και στην κατηγορία 4, αφού θα πρέπει να αποδεσμευτούν και εδώ περισσότεροι πόροι.
<P>
Εν προκειμένω θα υποβάλουμε τις επόμενες εβδομάδες στο Κοινοβούλιο και το Συμβούλιο διορθωτικές επιστολές για το προσχέδιο προϋπολογισμού 2005 και ελπίζω ότι σε αυτήν τη βάση θα καταλήξουμε σε μια θετική απόφαση τόσο για την κατηγορία 7 όσο και για την κατηγορία 4, τις δαπάνες για την εξωτερική πολιτική.
<P>
Φυσικά, χάρηκα για λογαριασμό της Επιτροπής διότι το Συμβούλιο προτείνει να εγκρίνει τον επόμενο χρόνο 680 επιπλέον θέσεις στην Επιτροπή για τη διεύρυνση. Ωστόσο, δεν εγκρίνατε τα κονδύλια που είναι απαραίτητα για να πληρωθούν οι νέοι συνεργάτες, πράγμα που σημαίνει ότι θα αναγκαστούμε να συστήσουμε μια νέα Ευρωπαϊκή Υπηρεσία Εθελοντών στην Επιτροπή. Δεν ξέρω εάν θα συμφωνήσουν τα συνδικάτα και οι υπόλοιποι· πρέπει επομένως να συνεχίσουμε τις προσπάθειες για την εξεύρεση των αναγκαίων πόρων.
<P>
Επανέρχομαι στα βασικά μεγέθη: το Συμβούλιο προτείνει έναν προϋπολογισμό 116 δισ. ευρώ για τις πιστώσεις ανάληψης υποχρεώσεων και 105 δισ. ευρώ για τις πιστώσεις πληρωμών, υπάρχει δηλαδή μια διαφορά ύψους 11 δισ. ευρώ. Αναφέρομαι ξανά σε αυτό διότι κατά τη συζήτηση για τις επόμενες δημοσιονομικές προοπτικές ορισμένοι βουλευτές είπαν πως η Επιτροπή επιτρέπει εδώ μια πολύ μεγάλη απόκλιση. Ωστόσο, η απόκλιση που προτείνουμε είναι μικρότερη από αυτήν που παρουσιάζει το Συμβούλιο στο προσχέδιο προϋπολογισμού. Αυτό θα πρέπει να το συζητήσουμε περισσότερο. Ελπίζω επίσης ότι ο Προεδρεύων του Συμβουλίου δεν θα διεξαγάγει τη συζήτηση του θέματος του 1,0% σχετικά με τον προϋπολογισμό του 2005 ακολουθώντας ιδεολογική γραμμή. Οι Ολλανδοί είναι δικαίως γνωστοί για τον πραγματισμό τους και τον εξαιρετικά ρεαλιστικό τρόπο δράσης τους και έτσι ελπίζω ότι θα καταρτίσουμε έναν προϋπολογισμό που θα παρέχει τους απαραίτητους πόρους για τις κοινοτικές πολιτικές.
<P>
Η πρώτη ανάγνωση του Κοινοβουλίου θα πραγματοποιηθεί στο τέλος Οκτωβρίου και χαίρομαι γιατί η σχετική συζήτηση θα είναι ένα από τα τελευταία καθήκοντα της θητείας μου. Στο μεταξύ, βέβαια, θα καταβάλουμε μεγάλες προσπάθειες ώστε να βρούμε και πάλι μια σταθερή βάση για έναν καλό συμβιβασμό για τον προϋπολογισμό του 2005.
<SPEAKER ID="84" LANGUAGE="PL" NAME="Lewandowski, Janusz (PPE-DE )" AFFILIATION="Πρόεδρος της Επιτροπής Προϋπολογισμών">
<P>
   . Κυρία Πρόεδρε, στην πρώτη μου ομιλία στην Ολομέλεια ως Πρόεδρος της Επιτροπής Προϋπολογισμών, θα ήθελα να επιστήσω την προσοχή στο γεγονός ότι, όπως υπάρχουν μεταξύ μας πολλά νέα πρόσωπα έτσι και στον προϋπολογισμό του 2005 θα υπάρξει ένα νέο στοιχείο, στο οποίο αναφέρθηκε ήδη η κ. Schreyer. Ο προϋπολογισμός αυτός δεν είναι μόνον ο πρώτος πλήρης ετήσιος προϋπολογισμός για μια ΕΕ 25 κρατών μελών και μια νέα Ευρωπαϊκή Επιτροπή, καθώς και για τα κύρια ευρωπαϊκά θεσμικά όργανα των οποίων η σύνθεση έχει προσαρμοστεί ή αλλάξει λόγω της διεύρυνσης, από το Ευρωπαϊκό Δικαστήριο μέχρι τον Διαμεσολαβητή· είναι επίσης το πρώτο έτος εφαρμογής του νέου Κανονισμού Υπηρεσιακής Κατάστασης των Υπαλλήλων.
<P>
Παρ’ όλα αυτά, το έργο μας θα συνεχίσει να χαρακτηρίζεται από συνέχεια, βάσει των επίσημων και ανεπίσημων κανόνων διαπραγμάτευσης που καθιέρωσαν οι προκάτοχοί μας. Είναι, συνεπώς, η κατάλληλη στιγμή να αναγνωρίσουμε τα επιτεύγματα των προκατόχων μας, καθώς η προηγούμενη κοινοβουλευτική περίοδος ήταν εξαιρετικά παραγωγική. Το Κοινοβούλιο εδραίωσε τη θέση του ως ισότιμο σκέλος της δημοσιονομικής αρχής της ΕΕ και ως ισότιμος συμμετέχων στη διαδικασία του προϋπολογισμού της ΕΕ, και αυτό το οφείλουμε στους προκατόχους μας, ιδιαίτερα στον Terence Wynn, Πρόεδρο της Επιτροπής Προϋπολογισμών.
<P>
Ταυτόχρονα με τη συνέχιση του έργου μας για τον προϋπολογισμό του 2005, εφέτος, πρέπει να λάβουμε υπόψη μας το μήνυμα των ευρωπαϊκών εκλογών. Πολλοί ψηφοφόροι μας έστειλαν ένα σαφές μήνυμα μη προσερχόμενοι να ψηφίσουν στις εκλογές. Υπάρχει μεγάλη ανάγκη να αποκτήσουν τα χρήματα των φορολογουμένων προστιθέμενη αξία, η οποία θα γίνεται εύκολα αντιληπτή, καθώς και ανάγκη για διαφάνεια και εξορθολογισμό των δαπανών του προϋπολογισμού, αλλά και για την ορθή διοχέτευση των πόρων σε έργα που θα έχουν ορατά οφέλη τόσο για τις τοπικές κοινότητες όσο και για το περιβάλλον.
<P>
Αυτό το λέω στο πλαίσιο μιας από τις ψηφοφορίες που πραγματοποιήθηκαν νωρίτερα σήμερα, σχετικά με μια τροπολογία που μεταφέρει το πλεόνασμα του προϋπολογισμού του 2003, το οποίο ανέρχεται σε περίπου 5,5 δισ. ευρώ στον προϋπολογισμό του 2004. Σε πραγματικούς όρους, ωστόσο, και λαμβάνοντας υπόψη τις προηγούμενες τροπολογίες στον προϋπολογισμό, το πλεόνασμα ανήλθε σε περισσότερα από 10 δισ. ευρώ, ποσό που αντιστοιχεί στο ένα δέκατο του προϋπολογισμού της ΕΕ για το έτος 2003. Αυτό σημαίνει επίσης ότι ο δημοσιονομικός προγραμματισμός, με την έννοια των σαφώς καθορισμένων δημοσιονομικών πόρων για νομοθετικές εργασίες και πρωτοβουλίες, παραμένει ένα σημαντικό καθήκον για τα επόμενα έτη της τρέχουσας κοινοβουλευτικής θητείας.
<P>
Δεν πρέπει να αποτελεί έκπληξη ότι εγώ, ως κάποιος που προέρχεται από μια χώρα του πρώην Σιδηρού Παραπετάσματος, θα είμαι ευαίσθητος στη δημοσιονομική κατάσταση των νέων κρατών μελών, και φυσικά αυτά τα κράτη μέλη μπορούν ήδη να υποστηρίξουν τα ίδια τα συμφέροντά τους. Οι φιλοδοξίες περίπου 80 εκατομμυρίων ανθρώπων δεν πρέπει να περιοριστούν και να εκμηδενιστούν σε χρηματικές μεταφορές. Γνωρίζω, ωστόσο, την επιμέλεια με την οποία εξετάζονται οι προτάσεις του Συμβουλίου και της Επιτροπής στη Βαρσοβία, την Πράγα, το Τάλιν και άλλες πόλεις, για παράδειγμα η πρόταση να εξοικονομηθούν περίπου 3 δισ. ζλότι στο πλαίσιο των διαρθρωτικών ταμείων, ή να μειωθεί η χρηματοδότηση για τις γεωργικές επιδοτήσεις. Οι προτάσεις αυτές εξετάζονται στο πλαίσιο των διατάξεων των συνθηκών προσχώρησης.
<P>
Εν προκειμένω, παρατηρώ με ικανοποίηση ότι μεταξύ των διαφόρων περικοπών δεν υπήρξε καμία αλλαγή στη χρηματοδότηση που διατίθεται για την ένταξη της Βουλγαρίας και της Ρουμανίας στην ΕΕ. Από δημοσιονομική άποψη, αυτό επιβεβαιώνει την πολιτική βούληση για την προσχώρηση των χωρών αυτών το 2007.
<P>
Η άποψη του Κοινοβουλίου για τον προϋπολογισμό του 2005 θα προκύψει από τις τροπολογίες που κατατίθενται επί του παρόντος, αν και δεν θα είναι απλώς η συγκεφαλαίωση όλων αυτών των τροπολογιών. Η προθεσμία κατάθεσης τροπολογιών για τις επιτροπές λήγει αύριο ενώ για τις πολιτικές ομάδες την επόμενη εβδομάδα, προκειμένου να γίνουν οι προετοιμασίες για την πρώτη ανάγνωση στις 28 Οκτωβρίου του τρέχοντος έτους.
<P>
Αν θέλαμε να υπογραμμίσουμε την πτυχή που χαρακτηρίζει καλύτερα αυτή τη συζήτηση, τόσο στην Ολομέλεια όσο και στην Επιτροπή Προϋπολογισμών, θα λέγαμε ότι είναι ένα κλίμα αποστροφής για τις οριζόντιες μειώσεις που πραγματοποιήθηκαν μηχανικά από το Συμβούλιο σε διάφορους τομείς, και κυρίως στις κατηγορίες 3, 4 και 5. Αυτό οφείλεται στην ανησυχία για το αν θα υπάρχει επαρκής χρηματοδότηση για τις παραδοσιακές προτεραιότητες του Κοινοβουλίου, καθώς και στην ανησυχία να μην γίνουν οι εύλογες ανάγκες χρηματοδότησης της κοινής εξωτερικής πολιτικής και πολιτικής ασφάλειας, για παράδειγμα, ένα αυτόματο πρόβλημα, αλλά ένα πρόβλημα που θα λυθεί στο πλαίσιο όλων των οικονομικών υποχρεώσεων που εντάσσονται στην κατηγορία 4. Κατά τη γνώμη μας, όλα αυτά τα ζητήματα χρήζουν πιο εξειδικευμένης προσέγγισης.
<SPEAKER ID="85" LANGUAGE="ES" NAME="Garriga Polledo (PPE-DE )," AFFILIATION="εισηγητής της γνωμοδότησης της Επιτροπής Προϋπολογισμών">
<P>
   . – Κυρία Πρόεδρε, κύριε Προεδρεύων του Συμβουλίου, κυρία Επίτροπε, κυρίες και κύριοι, ως εισηγητής του Κοινοβουλίου θα ήθελα να χαιρετίσω το γενικό σχέδιο προϋπολογισμού του Συμβουλίου για το οικονομικό έτος 2005. Όπως κάθε πολιτική συμφωνία που επιτεύχθηκε μετά από μακρές συζητήσεις μεταξύ των κυβερνήσεων των 25 κρατών μελών, το αποτέλεσμα της πρώτης ανάγνωσής του είναι άξιο επαίνου και μελέτης, αλλά, κατά τη γνώμη μας, απολύτως ανεπαρκές.
<P>
Εμείς οι ευρωπαίοι βουλευτές γνωρίζουμε πολύ καλά τις εθνικές δημοσιονομικές δυσκολίες που απορρέουν από την ανεπαρκή οικονομική ανάπτυξη, και γνωρίζουμε ότι το Σύμφωνο Σταθερότητας επιβάλλει ορισμένους πολύ σαφείς κανόνες αναφορικά με τον έλεγχο των δημοσιονομικών ελλειμμάτων. Οι αριθμοί, ωστόσο, είναι ξεκάθαροι: τα τελευταία χρόνια, οι εθνικοί προϋπολογισμοί αυξήθηκαν κατά 22%, ενώ την ίδια περίοδο ο κοινοτικός προϋπολογισμός αυξήθηκε κατά 9%. Δηλαδή, ενίοτε το Ευρωπαϊκό Κοινοβούλιο είναι πολύ πιο πρόσφορο έδαφος για τη δημοσιονομική αυστηρότητα και λιτότητα, παρά τα ίδια τα εθνικά κοινοβούλια.
<P>
Ωστόσο, θα ήθελα να προβώ σε ορισμένες περαιτέρω διευκρινίσεις. Καταρχάς, ως γενικός εισηγητής, πιστεύω ότι η μείωση των ανώτατων ορίων των κατηγοριών πρέπει να καθορίζει τον προϋπολογισμό της Ένωσης. Η Ευρωπαϊκή Επιτροπή είχε ενσωματώσει ήδη αυτή τη μείωση στο προσχέδιο του προϋπολογισμού και σε γενικές γραμμές –αν και όχι από κάθε άποψη– συμφωνούμε με την ανάλυση της Επιτροπής. Τα περιθώρια που δημιουργήθηκαν από την Επιτροπή στις κατηγορίες 3, 4 και 5 είναι πολιτικά πολύ πιο ρεαλιστικά από τα περιθώρια που δημιουργήθηκαν από το Συμβούλιο, γεγονός που είναι κάπως παράδοξο.
<P>
Τρίτον, το θέμα των πιστώσεων πληρωμών. Προκειμένου να διατηρηθεί κάτω από το 1% του ακαθάριστου εθνικού προϊόντος της Ένωσης –όπως επιθυμούν διακαώς ορισμένα κράτη μέλη– το Συμβούλιο περιέκοψε 4 300 εκατομμύρια ευρώ. Οι εκκρεμείς δεσμεύσεις προς εκκαθάριση ανέρχονται ως τις 31 Ιουλίου σε 122 000 εκατομμύρια ευρώ. Σε γενικές γραμμές, οι κατηγορίες με το μεγαλύτερο υπόλοιπο προς εκκαθάριση είναι, με αυτή τη σειρά, η 7, η 4 και η 2, ενώ η τελευταία είναι η μεγαλύτερη όσον αφορά τον όγκο.
<P>
Κάθε υπεύθυνο θεσμικό όργανο θα ήθελε να βάλει τέλος σε αυτή την κατάσταση. Ο κανόνας N+2 που ανέφερε η Επιτροπή δημιουργήθηκε για να βελτιωθεί η εκτέλεση και να επιταχυνθεί η ολοκλήρωση των σχεδίων. Προκειμένου να απορροφηθούν αυτά τα υπόλοιπα προς εκκαθάριση (RAL), οι πληρωμές θα πρέπει να αυξηθούν και όχι να μειωθούν, εκτός αν ο στόχος είναι απλώς να εξοικονομηθούν πόροι προς όφελος των εθνικών ταμείων.
<P>
Από τον προϋπολογισμό του 2000 επιστράφηκαν στα κράτη μέλη για μη εκτελεσθείσες πιστώσεις 44 500 εκατομμύρια ευρώ –περισσότερα από το σύνολο του προϋπολογισμού των Διαρθρωτικών Ταμείων για το 2005– και αυτή η επιστροφή δεν πρέπει να αντιμετωπίζεται ως εξοικονόμηση για κανέναν. Η επιστροφή πιστώσεων στα κράτη μέλη διότι αυτά δεν ήταν ικανά να τις δαπανήσουν ισοδυναμεί με σπατάλη της προστιθέμενης αξίας των δαπανών σε κοινοτικές πολιτικές που εγκρίθηκαν προκειμένου να συμβάλουν στην ανάπτυξη και στην απασχόληση στην Ένωση.
<P>
Κυρίες και κύριοι, αυτός είναι ο πρώτος πραγματικός προϋπολογισμός με 25 κράτη μέλη. Η Ένωση έχει περισσότερες προκλήσεις να αντιμετωπίσει και περισσότερες ανάγκες να καλύψει απ’ ό,τι τα προηγούμενα έτη. Η δυνατότητα να καταφέρει να κάνει με τα διαθέσιμα χρήματα περισσότερα από ό,τι άλλα έτη είναι ευθύνη των τριών θεσμικών οργάνων και, φυσικά, δική μου. Εύχομαι κάθε επιτυχία στον διάλογο μεταξύ των τριών θεσμικών οργάνων και θα ήθελα να αναγνωρίσω την ικανότητα που έχει επιδείξει μέχρι στιγμής η ολλανδική Προεδρία.
<SPEAKER ID="86" LANGUAGE="DA" NAME="Jensen (ALDE )," AFFILIATION="συντάκτρια της γνωμοδότησης της Επιτροπής Προϋπολογισμών">
<P>
   . – Κυρία Πρόεδρε, κύριε Nicolaï, κυρία Επίτροπε, όπως έχει επισημανθεί επανειλημμένα, το 2005 είναι το πρώτο έτος προϋπολογισμού στο οποίο η διεύρυνση αντικατοπτρίζεται πλήρως σε αριθμούς, και αυτό ισχύει και για τις διοικητικές δαπάνες. Επίσης, είναι ένα δημοσιονομικό έτος στο οποίο η μεταρρύθμιση της πολιτικής για το προσωπικό και η μεταρρύθμιση της δημοσιονομικής διαχείρισης επηρεάζουν όλα τα θεσμικά όργανα της ΕΕ. Τέλος, εξίσου σημαντικό είναι το γεγονός ότι πρόκειται για ένα έτος στο οποίο το πλαίσιο των διοικητικών δαπανών είναι περιορισμένο, σύμφωνα με τον πολυετή προγραμματισμό επί του οποίου συμφώνησαν οι χώρες της ΕΕ στις δημοσιονομικές προοπτικές, ενώ εσείς ο ίδιος είπατε, κύριε Nicolaï, ότι η κατηγορία 5, δηλαδή οι διοικητικές δαπάνες, είναι περίπλοκη.
<P>
Το Συμβούλιο δεν άγγιξε τον προϋπολογισμό του Κοινοβουλίου εξαιτίας αυτού που αποκαλούμε συμφωνία κυρίων. Καθένας μας φροντίζει τον δικό του προϋπολογισμό. Το Συμβούλιο μείωσε λίγο και τον δικό του προϋπολογισμό. Νομίζω ότι είναι ολοφάνερο, ωστόσο, ότι οι διοικητικές δαπάνες του Συμβουλίου αυξήθηκαν σε ποσοστό σχεδόν 5% σε σχέση με τον προϋπολογισμό του 2004, στον οποίο η συνολική αύξηση για όλα τα θεσμικά όργανα είναι 3%. Αν τώρα το Συμβούλιο πιστεύει ότι πρέπει να γίνουν εξοικονομήσεις πόρων και υπάρχει περιθώριο –και αυτό είναι κάτι με το οποίο, κατά κάποιο τρόπο, συμφωνώ– θα ήταν μια ωραία κίνηση εκ μέρους του Συμβουλίου να δώσει το παράδειγμα και να μειώσει περισσότερο τον δικό του προϋπολογισμό.
<P>
Ας το αφήσουμε, όμως, αυτό για λίγο. Το Συμβούλιο έκανε μια γενική μείωση της τάξης του 1,5% για να λάβει υπόψη το γεγονός ότι πρέπει να μπορέσουμε να εξοικονομήσουμε πόρους λόγω της εισαγωγής νέων τεχνολογιών και λόγω του ότι τα θεσμικά όργανα συνεργάζονται. Μπορώ να συμφωνήσω μόνο ως προς το ότι μπορούν να εξοικονομηθούν χρήματα από τη συνεργασία μεταξύ των θεσμικών οργάνων σε σχέση με το προσωπικό και σε σχέση με τις γλώσσες. Μπορεί, ωστόσο, να είναι ενίοτε ευκολότερο για τα μεγάλα θεσμικά όργανα απ’ ό,τι για τα μικρά να εξοικονομήσουν πόρους. Νομίζω ότι αυτό είναι κάτι που πρέπει να εξετάσουμε και πρέπει, φυσικά, να ελέγξουμε επίσης προσεκτικά ότι η συνεργασία μεταξύ των θεσμικών οργάνων θα αποδώσει τα αναμενόμενα.
<P>
Θα ήθελα να επαινέσω το Συμβούλιο διότι αυτή τη φορά εμφανίστηκε κάπως λιγότερο αυστηρό απ’ ό,τι συνήθως και υποστήριξε πιο σθεναρά τις περικοπές που έγιναν. Το Συμβούλιο αποδέχθηκε, συνεπώς, τις επιθυμητές θέσεις για τη διεύρυνση και για τα νέα καθήκοντα αλλά, σε αντάλλαγμα, μείωσε τα ποσά κατά 5%, όπως επεσήμανε η κ. Schreyer. Δεν ξέρω αν έγινε επειδή υποτίθεται ότι θα υπάρχουν άνθρωποι οι οποίοι θα εργάζονται αμισθί. Τώρα σκέφτομαι επίσης ότι ενδέχεται να σχετίζεται με το γεγονός ότι αρκετοί διορισμοί δεν προχωρούν όσο γρήγορα αναμενόταν.
<P>
Όσον αφορά τον προϋπολογισμό του Κοινοβουλίου για το έτος 2005, μπορώ να επισημάνω ότι έχει επίσης επηρεαστεί από τη διεύρυνση και από τις μεταρρυθμίσεις της πολιτικής για το προσωπικό και της δημοσιονομικής διαχείρισης, και θα θέλαμε επίσης να δούμε κάποιες βελτιώσεις στις συνθήκες των βουλευτών του ΕΚ. Το Κοινοβούλιο σχεδιάζει να διεξαγάγει μια ενημερωτική εκστρατεία όσον αφορά το σχέδιο του Συντάγματος, και αυτό ελήφθη επίσης υπόψη στον προϋπολογισμό. Δεν γνωρίζουμε ακόμη αν θα υπάρξει νέο καθεστώς βουλευτών το 2005 αλλά, βάσει των μηνυμάτων που λαμβάνουμε, νομίζω ότι είναι σωστό να ληφθεί υπόψη στον προϋπολογισμό.
<P>
Από κοινού με όλα τα άλλα θεσμικά όργανα, το Κοινοβούλιο πρέπει να διασφαλίσει μια διοίκηση όσο το δυνατόν πιο φθηνή και ταυτόχρονα αποτελεσματική αλλά, όπως προέκυψε από τον πρώτο γύρο των συζητήσεων, ο προϋπολογισμός του Κοινοβουλίου θα καλύψει το 20% των διοικητικών δαπανών το 2005. Νομίζω ότι, όσον αφορά τις διοικητικές δαπάνες, το Συμβούλιο και το Κοινοβούλιο οφείλουν να βρουν από κοινού μια λύση που θα εξασφαλίσει τόσο ένα κατάλληλο περιθώριο όσο και λογικούς όρους για την Επιτροπή και τα άλλα θεσμικά όργανα.
<P>
Ακόμη και μια μικρή μείωση στο ποσοστό αύξησης του προϋπολογισμού μπορεί να είναι άκρως καταστροφική για κάποια από τα μικρά θεσμικά όργανα, ιδιαίτερα όσα βρίσκονται στο στάδιο ανάπτυξης. Σκέφτομαι, για παράδειγμα, τον Ευρωπαίο Διαμεσολαβητή και την Ευρωπαϊκή Αρχή Προστασίας των Δεδομένων Προσωπικού Χαρακτήρα. Όσον αφορά τη λύση του προβλήματος των διοικητικών δαπανών της κατηγορίας 5, νομίζω ότι μπορούμε να εξετάσουμε κατά πόσον μπορούμε να μεταφέρουμε μη χρησιμοποιηθέντα κονδύλια στους διοικητικούς προϋπολογισμούς του 2005 και αν μπορούμε να κάνουμε προκαταβολικές πληρωμές προκειμένου να δώσουμε κάποια δυνατότητα ελιγμών στους διοικητικούς προϋπολογισμούς του 2005 έτσι ώστε να δημιουργηθεί τελικά περιθώριο. Με άλλα λόγια, να προβούμε σε αυτό που στην ορολογία του προϋπολογισμού ονομάζουμε προκαταβολική καταβολή των μη χρησιμοποιηθέντων κονδυλίων. Αυτός είναι ένας παράγοντας που νομίζω ότι πρέπει να εξετάσουμε και στις διαπραγματεύσεις. Υπάρχουν σημαντικά προβλήματα στην κατηγορία 5, αλλά δεν νομίζω ότι είναι τόσο σοβαρά που το Συμβούλιο και το Κοινοβούλιο δεν θα μπορέσουν από κοινού να βρουν μια λογική λύση. 
<SPEAKER ID="87" LANGUAGE="DE" NAME="Ferber (PPE-DE )." AFFILIATION="">
<P>
Σήμερα θα ήθελα να απευθυνθώ ιδίως στον Προεδρεύοντα του Συμβουλίου διότι το σχέδιο προϋπολογισμού του Συμβουλίου εγείρει μια σειρά ερωτημάτων που πρέπει να απαντηθούν με σοβαρότητα και από τα δύο τμήματα της δημοσιονομικής αρχής. Και λέω ξεκάθαρα ότι αυτό δεν είναι δυνατόν να το κάνει μόνο το Κοινοβούλιο. Τα προβλήματα πρέπει να λυθούν από κοινού, και το Συμβούλιο δεν μπορεί να αποφύγει τις ευθύνες του. Για τη γεωργική πολιτική έχουμε ήδη μιλήσει. Έχουμε μια γεωργική μεταρρύθμιση που θα εφαρμοστεί από 1ης Ιανουαρίου 2005. Από αυτό απορρέουν οι ανάλογες υποχρεώσεις. Πρέπει να εκπληρώσουμε τους όρους της συνθήκης που συνάψαμε με τα νέα κράτη μέλη στην Κοπεγχάγη. Δεν μπορούμε πλέον να κάνουμε σαν να ήταν η γεωργική πολιτική ένας κουμπαράς που βρίσκεται μόνο υπό τον έλεγχο του Συμβουλίου. Πρέπει να τηρηθούν όλες οι ανειλημμένες νομικές δεσμεύσεις. Αυτό αποτελεί αποκλειστικά και μόνο δική σας ευθύνη, όπως γνωρίζετε, και σας παρακαλώ να ανταποκριθείτε στην ευθύνη αυτήν.
<P>
Κύριε Προεδρεύων του Συμβουλίου, δηλώσατε ότι έχετε υποστηρίξει όλες τις συμφωνίες των πολυετών προγραμμάτων χωρίς να προβείτε σε περικοπές. Θα το εξετάσουμε πολύ καλά αυτό, γιατί έχουμε αμφιβολίες σε ορισμένους τομείς. Να είστε βέβαιος ότι θα το εξετάσουμε με μεγάλη προσοχή. Είναι ιδίως ανάγκη να δοθεί νέα πνοή στις συμφωνίες για τη διεύρυνση που διαπραγματεύθηκε ο εισηγητής μας, κ. Böge. Άλλωστε, πιστεύω ότι είναι προς το συμφέρον μας να χρησιμοποιηθούν τελικά οι πόροι για τα προγράμματα που θεσπίσαμε μαζί, όπως π.χ. για τις ανταλλαγές νέων, την εκπαίδευση – δεν θέλω να υπεισέλθω τώρα σε πολλές λεπτομέρειες.
<P>
Θέλω ακόμη να σας ρωτήσω εάν αναλαμβάνετε τις ευθύνες σας στο θέμα των οργανισμών. Θεωρώ ότι οι αρχηγοί κρατών και κυβερνήσεων, παριστάνοντας τον Αι-Βασίλη, μοίρασαν πολλούς οργανισμούς σε ολόκληρη την Ένωση. Τώρα όλα αυτά πρέπει να χρηματοδοτηθούν. Σας παρακαλώ να εξετάσετε κατά πόσον είναι πρακτικό μακροπρόθεσμα να ενταχθούν όλα στην κατηγορία 3. Όταν δημιουργούνται διοικητικές δομές, πρέπει η χρηματοδότηση να γίνεται επίσης στο πλαίσιο της διοίκησης. Δεν αρκεί να καυχώνται οι αρχηγοί κρατών και κυβερνήσεων ότι έφεραν στις πατρίδες τους φανταστικούς οργανισμούς – πρέπει και να φροντίσουν να υπάρχουν οι ανάλογοι χρηματοδοτικοί πόροι για να ανταποκριθούμε σε αυτή την υποχρέωση.
<P>
Αρχίζω επίσης να αναρωτιέμαι τι συμβαίνει με την εξωτερική πολιτική. Από το 1999, ή από τον προϋπολογισμό του 2000, έχουμε το πρόβλημα ότι δεν μπορούμε να χρηματοδοτήσουμε τις υποχρεώσεις που αναλαμβάνουν οι υπουργοί Εξωτερικών στο πλαίσιο της τεράστιας μανίας τους να κάνουν δωρεές. Τώρα η Επιτροπή κάνει για πολλοστή φορά –έχω χάσει πλέον τον λογαριασμό– προτάσεις που αφορούν τη χρησιμοποίηση του μέσου ευελιξίας στην κατηγορία 4, δηλαδή στην εξωτερική πολιτική. Η πολιτική των υπουργών Εξωτερικών σας γίνεται με άδειες τσέπες. Αυτό δεν μπορεί να γίνει δεκτό, σας το λέω ξεκάθαρα. Θα έχουμε πραγματικά τον νου μας. Θα μπορούσα να πω και κάτι για το θέμα της Κύπρου, δεν θα το κάνω όμως, γιατί ο χρόνος μου περνάει και η κ. Πρόεδρος με κοιτάζει ήδη αυστηρά.
<SPEAKER ID="88" LANGUAGE="FR" NAME="Guy-Quint (PSE )." AFFILIATION="(Χειροκροτήματα)">
<P>
   – Κυρία Πρόεδρε, κύριε Nicolaï, κυρία Επίτροπε, κυρίες και κύριοι, έφθασε σήμερα η ώρα της κλασικής συζήτησης για τον προϋπολογισμό. Είναι σίγουρα κλασική και το ίδιο, δυστυχώς, είναι και οι προτάσεις του Συμβουλίου.
<P>
Θεωρούμε τους περιορισμούς που προτείνει το Συμβούλιο εντελώς απαράδεκτους και, όπως είπαν οι προηγούμενοι ομιλητές, αυτό ισχύει για όλες τις κατηγορίες. Επιτρέψτε μου να σταθώ σε μερικά σημεία: για παράδειγμα, στην ασυνέπεια που χαρακτηρίζει τη μείωση των πληρωμών στο πλαίσιο των διαρθρωτικών ταμείων· καθώς αυτά έχουν εξαντληθεί, χρειαζόμαστε πόρους προκειμένου να μπορέσουμε να κάνουμε ό,τι υποσχεθήκαμε. Όσον αφορά την κατηγορία 3, δηλαδή τις εσωτερικές υποθέσεις, όλοι επανέλαβαν τον ρόλο των υπηρεσιών και τα προβλήματα που υπάρχουν στην επικοινωνία με τους πολίτες. Θα εξετάσω επίσης τον ρόλο των πολύ μικρών επιχειρήσεων και των μικρομεσαίων επιχειρήσεων στη δημιουργία απασχόλησης και θα πω δυο λόγια για την ασυνέπεια της προσέγγισης του Συμβουλίου στο θέμα των αδελφοποιήσεων.
<P>
Θα ήθελα επίσης να πω δυο λόγια για τις εξωτερικές δράσεις. Το σχέδιο προϋπολογισμού του Συμβουλίου αποτελεί μια διστακτική προσπάθεια για την εξοικονόμηση πόρων προκειμένου να χρηματοδοτηθούν οι δαπάνες για το Ιράκ, και όχι για τη συνέχιση του οράματος για την εξωτερική δράση της Ευρώπης. Μείον 15 εκατ. ευρώ για το TACIS, μείον 25 εκατ. ευρώ για το MEDA, μείον 16 εκατ. ευρώ για το CARDS, μείον 9 εκατ. ευρώ για τη Λατινική Αμερική. Μήπως εξαλείφθηκε η φτώχεια; Δεν υπάρχουν πλέον προβλήματα; Όχι βέβαια· αυτό που έχει αλλάξει είναι ότι η Επιτροπή είναι πολύ καλύτερη –πραγματικά, πολύ καλύτερη– στην εκτέλεση των προϋπολογισμών της.
<P>
Θα επιθυμούσαμε πραγματικά να βρει το Συμβούλιο άλλους τρόπους χρηματοδότησης του Ιράκ, και επίσης να τηρήσει η ΕΕ τις υποσχέσεις που έδωσε σε όλους τους ενδιαφερόμενους λαούς, όπως κάνει με τις υποσχέσεις που έχει δώσει στους πολίτες της. Ακόμη μια φορά το Συμβούλιο επέλεξε μια αναλογιστική προσέγγιση αναζητώντας, πρωτίστως, να εξοικονομήσει πόρους από τα έσοδα που χρειάζονταν για την ισοσκέλιση του προϋπολογισμού. Κατά την κατάρτιση του προσχεδίου προϋπολογισμού, η Επιτροπή ζήτησε το 1,03% του ΑΕΠ και, όλως τυχαίως, το σχέδιο προϋπολογισμού έχει 0,99%, λιγότερο από το συμβολικό ποσοστό του 1% στο οποίο κάποιοι στηρίζονται για να κάνουν περικοπές στον εθνικό τους προϋπολογισμό. Είναι απολύτως σαφές τι συμβαίνει: τα ποσά εγκρίθηκαν προκειμένου να υιοθετηθεί ένα ψευδοσχέδιο. Λοιπόν, εμείς, στο Σώμα, θα προχωρήσουμε και θα κάνουμε ακριβώς το αντίθετο. Θέλουμε να ξεκινήσουμε από το σχέδιο και από τις υποσχέσεις που έχουν δοθεί στους πολίτες και, σε αυτή τη βάση, θα καταρτίσουμε έναν προϋπολογισμό που θα χρηματοδοτείται επαρκώς και θα είναι χρήσιμος σε όλους. Πρέπει λοιπόν να διευκρινίσουμε ποια είναι τα σχέδιά μας για τη σημερινή Ευρώπη και να θέσουμε στόχους αντί να αποφασίσουμε αυθαίρετα ένα ποσοστό. Θεωρούμε ότι η φιλοδοξία της Ευρώπης πρέπει να αντικατοπτρίζει τη φιλοδοξία των συνόδων κορυφής των αρχηγών κρατών.
<SPEAKER ID="89" LANGUAGE="NL" NAME="Mulder (ALDE )." AFFILIATION="">
<P>
   – Κυρία Πρόεδρε, όπως δήλωσε η κ. Guy-Quint πριν από ένα λεπτό, υπάρχει πάντα κάτι προβλέψιμο σε συζητήσεις όπως η σημερινή. Η Επιτροπή αποφασίζει επί του προσχεδίου προϋπολογισμού, το Συμβούλιο καταρτίζει ένα σχέδιο προϋπολογισμού και, χωρίς να γνωρίζει τα μεγέθη, μπορεί να θεωρηθεί δεδομένο ότι το Συμβούλιο θα κάνει περικοπές στις αγροτικές δαπάνες, αλλά και σε όλες τις άλλες κατηγορίες του προϋπολογισμού. Μεγάλο τμήμα των γεωργικών δαπανών καθορίζεται από τη νομοθεσία.
<P>
Θεωρούσα ανέκαθεν ότι η Επιτροπή έχει στη διάθεσή της περισσότερα στοιχεία για να προσδιορίσει επακριβώς τις δαπάνες σε σχέση με το Συμβούλιο, και για τον λόγο αυτόν νομίζω ότι είναι καλή πρακτική εκ μέρους του Κοινοβουλίου να λαμβάνει υπόψη πιο σοβαρά σε αυτόν τον τομέα την Επιτροπή παρά το Συμβούλιο. Εν πάση περιπτώσει, πρέπει να περιμένουμε για να δούμε τι ακριβώς θα περιέχει η διορθωτική επιστολή στα τέλη Οκτωβρίου. Εμείς, στην Ομάδα Συμμαχία των Δημοκρατών και των Φιλελευθέρων για την Ευρώπη, ελπίζουμε –και η θέση του Κοινοβουλίου για τον προϋπολογισμό του 2005 το αντικατοπτρίζει ήδη εν μέρει– ότι θα διατηρηθούν δύο πειραματικά σχέδια. Το πρώτο αφορά τη δυνατότητα, στο μέλλον, να εξασφαλιστούν εγγυήσεις κατά των μεταδοτικών ζωονόσων που ενδέχεται να ξεσπάσουν κάποια στιγμή και θα επηρεάσουν σε μεγάλο βαθμό τον προϋπολογισμό για τη γεωργία. Το δεύτερο σχέδιο αφορά την ανάπτυξη ενός συστήματος αξιολόγησης της ποιότητας των ευρωπαϊκών γεωργικών προϊόντων. Σε τελική ανάλυση, είναι δύσκολο να δικαιολογήσουμε γιατί οι ευρωπαίοι αγρότες είναι ολοένα και περισσότερο υποχρεωμένοι να ανταγωνίζονται τους αγρότες σε άλλα σημεία του κόσμου, όταν οι αγρότες αυτοί δεν είναι υποχρεωμένοι να τηρούν τους ίδιους κανόνες με τους αγρότες της Ευρώπης.
<P>
Μπορούν να λεχθούν πολλά για τις πολλές κατηγορίες του προϋπολογισμού. Όσον αφορά τα διαρθρωτικά ταμεία, είναι, κατά την άποψη μου, πολύ σημαντικό να αναλυθεί προσεκτικά η επίδραση του κανόνα N+2 και να ελεγχθεί σε σχέση με τις εκτιμήσεις. Αν ο κανόνας αυτός πάψει να ισχύει σε αυτή τη φάση που υπάρχουν ακόμη μεγάλα πλεονάσματα, μπορεί να εξακριβωθεί κατά πόσον είναι δυνατόν ή όχι να γίνουν περικοπές. Χωρίς να τηρήσω τη σειρά των κεφαλαίων του προϋπολογισμού, θα ήθελα να πω κάτι για την κατηγορία 5. Κατά την άποψή μου, το Συμβούλιο, καταμερίζοντας τη μεγαλύτερη αύξηση στον δικό του προϋπολογισμό, υπήρξε όντως κάπως υπερβολικά γενναιόδωρο όσον αφορά τα δικά του συμφέροντα. Ωστόσο, είναι θετική η παράδοση σύμφωνα με την οποία το Συμβούλιο και το Κοινοβούλιο δεν επικρίνουν και δεν τροποποιούν το ένα τον προϋπολογισμό του άλλου.
<P>
Νομίζω, ωστόσο, ότι εδώ και μερικά χρόνια ένα νέο στοιχείο έχει παρεισφρήσει στον προϋπολογισμό του Συμβουλίου, ήτοι οι δαπάνες για την κοινή εξωτερική πολιτική και πολιτική ασφάλειας. Αναρωτιέμαι αν αυτό αποτελεί πραγματικά για το Συμβούλιο στοιχείο των διοικητικών δαπανών. Δεν νομίζω. Κατά την άποψή μου, είναι σαφώς μια πολιτική δραστηριότητα που πρέπει να αξιολογείται ως τέτοια, και το Κοινοβούλιο πρέπει να πει περισσότερα γι’ αυτό, παρά να δίνει απλώς πληροφορίες, όπως κάνει σήμερα. Ένα τελικό σημείο: το Κοινοβούλιο έχει ξεκινήσει πολλά πειραματικά σχέδια για τα οποία η Επιτροπή έπρεπε να υποβάλει έκθεση στις αρχές Σεπτεμβρίου. Αυτό δεν έχει συμβεί μέχρι στιγμής. Η Επίτροπος Schreyer θα μπορούσε ίσως να δηλώσει την ακριβή ημερομηνία που θα είναι έτοιμος ο πίνακας των αποτελεσμάτων των πειραματικών σχεδίων και των προπαρασκευαστικών δράσεων. 
<SPEAKER ID="90" LANGUAGE="" NAME="" AFFILIATION="Αντιπροέδρου">
<SPEAKER ID="91" LANGUAGE="DE" NAME="Trüpel (Verts/ALE )." AFFILIATION="">
<P>
   – Κύριε Πρόεδρε, κυρίες και κύριοι, κύριε Nikolaï, θα προσέξατε ότι το περιοριστικό σχέδιο προϋπολογισμού σας αντιμετωπίζει εδώ ένα Ευρωπαϊκό Κοινοβούλιο με πολύ μεγάλη αυτοπεποίθηση. Μέχρι τώρα ακούσαμε όλες τις Ομάδες να δηλώνουν ομόφωνα ότι δεν μπορούμε να δεχθούμε με αυτή τη μορφή το σχέδιο προϋπολογισμού του Συμβουλίου, και θα ήθελα να επαναλάβω αμέσως τη σκέψη που διατύπωσαν ο συνάδελφος Lewandowski και η αρμόδια για τον προϋπολογισμό Επίτροπος κ. Schreyer ότι στην Ευρώπη πρέπει να έχουμε σε περίοπτη θέση την ιδέα και το πνεύμα της αλληλεγγύης.
<P>
Όπως ακούσαμε, ο προϋπολογισμός του 2005 είναι ο πρώτος που αφορά 25 κράτη μέλη και για τον λόγο αυτόν πρέπει και τα ποσά που εγγράφονται να ανταποκρίνονται σε αυτό το νέο ιστορικό πλαίσιο, βάσει του οποίου ξεπερνάμε επιτέλους τον διχασμό της ηπείρου μας. Το σχέδιο προϋπολογισμού, με τη μορφή που μας παρουσιάστηκε, δεν ανταποκρίνεται κατά την άποψή μας στη μεγάλη αυτή ευρωπαϊκή πρόκληση, και θα εξηγήσω τι εννοώ με μερικά παραδείγματα.
<P>
Θα κάνω μια παρατήρηση για τον προϋπολογισμό στον τομέα του πολιτισμού. Εδώ και πολύ λίγον καιρό, είμαι δεύτερη αντιπρόεδρος της Επιτροπής Πολιτισμού και Παιδείας και, διαπιστώνοντας ότι το σύνολο του προϋπολογισμού για τον πολιτισμό είναι 1% –ακριβώς όσο και για τις επιδοτήσεις καπνού– θεωρώ ότι αυτό δεν είναι σωστό για την ήπειρό μας που επιθυμεί, εξάλλου, να είναι η ήπειρος του πολιτισμού και των τεχνών.
<P>
Ως εκ τούτου θέλω επίσης να διασαφηνίσω ότι η επιστολή των έξι αρχηγών κρατών που έχει ως στόχο να οριστεί ο προϋπολογισμός στο 1% στις δημοσιονομικές προοπτικές είναι, κατά τη γνώμη μας, λάθος. Έτσι δεν θα μπορέσουμε να ανταποκριθούμε στις νέες προκλήσεις. Πρέπει να γίνει διόρθωση και θα αγωνιστούμε γι’ αυτό και στα κράτη μέλη μας. 
<SPEAKER ID="92" LANGUAGE="FI" NAME="Seppänen (GUE/NGL )." AFFILIATION="">
<P>
   – Κύριε Πρόεδρε, σήμερα το Ευρωπαϊκό Κοινοβούλιο, σύμφωνα με την καθιερωμένη πρακτική, ενέκρινε τον συμπληρωματικό προϋπολογισμό, βάσει του οποίου επιστρέφονται στα κράτη μέλη 5,5 δισ. ευρώ από τι συνεισφορές της ΕΕ που καταβλήθηκαν το 2003. Το ποσό αυτό ήταν στη διάθεση της Επιτροπής, αλλά δεν το δαπάνησε όπως προέβλεπε η δημοσιονομική αρχή.
<P>
Η Επιτροπή δεν ανταποκρίθηκε στις προσδοκίες το 2003, δεν ανταποκρίθηκε στις προσδοκίες ούτε και τα προηγούμενα έτη και δεν θα ανταποκριθεί στις προσδοκίες ούτε το επόμενο έτος. Γνωρίζουμε ότι ούτε το επόμενο έτος θα δαπανηθούν όλα τα κονδύλια του προϋπολογισμού και ότι το επόμενο φθινόπωρο οι συνεισφορές των κρατών μελών που καταβάλλονται στον κορβανά της ΕΕ θα επιστραφούν ξανά στα κράτη μέλη.
<P>
Η Ομάδα μας βλέπει με κριτική διάθεση τις περικοπές που γίνονται σε άλλες πιστώσεις στο πλαίσιο της κατηγορίας των εξωτερικών δράσεων υπέρ της προτεραιότητας του Συμβουλίου, που είναι η ανοικοδόμηση του Ιράκ. Αυτό σημαίνει ότι οι άλλες προτεραιότητες που το Κοινοβούλιο θεωρεί σημαντικές δεν θα εξεταστούν. Το Ιράκ είναι το νέο πρόσχημα για την αδυναμία πλήρους εκτέλεσης του προϋπολογισμού του επόμενου έτους, που θα εγκριθεί στο Κοινοβούλιο. Συνεπώς, εκπληρώνουμε τον στόχο ορισμένων χωρών για την εκτέλεση ενός ανώτατου ορίου 1% του ΑΕΠ στον προϋπολογισμό. Αυτός ο προϋπολογισμός είναι ένα βήμα προς αυτή την κατεύθυνση. 
<SPEAKER ID="93" LANGUAGE="SV" NAME="Wohlin (IND/DEM )." AFFILIATION="">
<P>
    Είμαι νέο μέλος του Ευρωπαϊκού Κοινοβουλίου και εκπροσωπώ τη Λίστα του Ιουνίου, το νέο κόμμα της Σουηδίας που κέρδισε το 15% των ψήφων στις πρόσφατες εκλογές για το Ευρωπαϊκό Κοινοβούλιο. Θα ήθελα, σε αυτό το Σώμα σήμερα, να επωφεληθώ της ευκαιρίας για να παρουσιάσω ποιες θεωρούμε ότι πρέπει να είναι οι κύριες κατευθύνσεις για τη διαμόρφωση της βάσης της στρατηγικής της ΕΕ για τη δημοσιονομική πολιτική.
<P>
Η κυρίαρχη αρχή πρέπει καταρχάς να είναι ότι οι συνολικές δαπάνες του προϋπολογισμού της ΕΕ δεν πρέπει να υπερβαίνουν το 1% του συνδυασμένου ΑΕγχΠ των χωρών της ΕΕ. Υποστηρίζουμε, συνεπώς, τη θέση που υιοθέτησαν οι κυβερνήσεις αρκετών χωρών, συμπεριλαμβανομένης της Σουηδίας. Το ανώτατο όριο των δαπανών πρέπει να εφαρμοστεί όχι μόνο στο επόμενο δημοσιονομικό έτος, το 2005, αλλά και σε μακροπρόθεσμο ορίζοντα. Με ένα αξιόπιστο, περιοριστικό ανώτατο όριο δαπανών, θα είναι δυνατόν να αντικρούσουμε τις απόψεις των επικριτών που φοβούνται ότι η ΕΕ εξελίσσεται σε ένα υπερβολικά κυρίαρχο υπερκράτος. Δεν πιστεύουμε ότι η ΕΕ πρέπει να δεσμευθεί για σημαντικές μεταφορές πόρων μεταξύ χωρών και περιφερειών. Η εμπειρία δείχνει ότι τέτοια συστήματα μεταφοράς έχουν αρνητική επίδραση στη μακροπρόθεσμη ανάπτυξη.
<P>
Το δεύτερο σημείο που θέλω να θίξω αφορά το γεγονός ότι αρκετές χώρες πληρώνουν σήμερα πολύ περισσότερα από αυτά που παίρνουν πίσω με τη μορφή επιδοτήσεων. Η καθαρή συνεισφορά δεν θα πρέπει, συνεπώς, να υπερβαίνει περίπου το 0,4% του ΑΕγχΠ μιας χώρας. Κάθε χώρα πρέπει να είναι σε θέση να αποφεύγει τη λήψη επιδοτήσεων και να μπορέσει έτσι να μειώσει τη συνολική ακαθάριστη συνεισφορά της στην ΕΕ. Ένα τέτοιο σύστημα θα διευκόλυνε σημαντικά την κατάσταση από διοικητικής άποψης. Οι εργασίες που απαιτούνται για την αίτηση επιδοτήσεων επί του παρόντος καταναλώνουν σημαντικούς πόρους που θα μπορούσαν να χρησιμοποιηθούν για πιο παραγωγικούς σκοπούς.
<SPEAKER ID="94" LANGUAGE="PL" NAME="Roszkowski (UEN )." AFFILIATION="">
<P>
    Κύριε Πρόεδρε, κυρίες και κύριοι, ο προβληματισμός των περισσότερων μελών της Ομάδας Ένωση για την Ευρώπη των Εθνών αφορά τις προτάσεις για τη μόνιμη μείωση των πληρωμών προς την ΕΕ σε σχέση με τα ακαθάριστα εθνικά προϊόντα των κρατών μελών. Αν και αυτό συμφωνεί με τις δημοσιονομικές προοπτικές για την περίοδο 2000-2006, δεν συνάδει με τη γενική φιλοσοφία της ΕΕ. Σημαίνει ότι η διεύρυνση της Ευρωπαϊκής Ένωσης περιορίζει την έκταση στην οποία μπορούν να αναδιανεμηθούν τα κονδύλιά της, σε σχετικούς όρους. Κατ’ αυτόν τον τρόπο, περιορίζει τις ευκαιρίες της για ανάπτυξη, υποθέτοντας ότι τα κονδύλια χρησιμοποιούνται ακόμη με την ίδια αποτελεσματικότητα. Ταυτόχρονα, αναφορικά με τη στρατηγική της Λισαβόνας, για παράδειγμα, η ΕΕ εξακολουθεί να αποβλέπει σε αυξανόμενο ρόλο της στην παγκόσμια οικονομική κούρσα. Κατά τη γνώμη μας, αυτή η πολιτική δεν είναι συνεκτική, καθώς συνίσταται ουσιαστικά στο πάτημα ταυτόχρονα του γκαζιού και του φρένου. Όσον αφορά τις επιφυλάξεις του δανού συναδέλφου μας, ολόκληρη η Ομάδα ΕΕΕ απορρίπτει τις προτεινόμενες περικοπές πληρωμών του Συμβουλίου, και απευθύνει έκκληση για μια αύξηση, και όχι μείωση, των πληρωμών ως ποσοστό του ΑΕγχΠ στις δημοσιονομικές προοπτικές για την περίοδο 2007-2013.
<P>
Η μείωση των πληρωμών που προτείνει το Συμβούλιο στην κατηγορία 2 είναι μεγαλύτερη από αυτήν που προτείνει στην κατηγορία 1. Γενικά, αυτό καταδεικνύει την απαισιοδοξία του Συμβουλίου, ή ακόμη και τη δυσπιστία του, όσον αφορά την ικανότητα των κρατών μελών να χρησιμοποιήσουν τα κονδύλια, ιδιαίτερα τα νέα κράτη μέλη. Αυτό σημαίνει επίσης μια αλλαγή όσον αφορά τις αναλογίες, εις βάρος των κονδυλίων για την ανάπτυξη.
<P>
Οι μειώσεις πληρωμών που προτείνει το Συμβούλιο στις κατηγορίες 1 και 2 είναι καθαρά μηχανικού χαρακτήρα, είναι δε αξιοσημείωτο το γεγονός ότι όλα τα ποσά είναι στρογγυλά. Επ’ αυτού, η Ομάδα ΕΕΕ υποστηρίζει τη συμπερίληψη των ποσών που προτείνει η Επιτροπή.
<P>
Όσον αφορά ένα τρίτο και λιγότερο ουσιώδες σημείο, σχετικά με την αυξανόμενη σημασία των γειτόνων της ΕΕ, και έχοντας κατά νου την πρωινή συζήτηση για τη Λευκορωσία, η Ομάδα ΕΕΕ αντιτίθεται στον περιορισμό των δαπανών για τα προγράμματα TACIS και MEDA, ενώ παράλληλα επιμένει ότι ο τρόπος με τον οποίο αυτά τα κονδύλια δαπανώνται πρέπει να παρακολουθείται στενά. Για να προαγάγουμε τόσο τις αξίες στις οποίες βασίζεται η ΕΕ όσο και τη δική μας ασφάλεια, πρέπει να υποστηρίξουμε τις κατευθύνσεις που συμβάλλουν στην οικοδόμηση του κράτους δικαίου στις γειτονικές χώρες. Με την περικοπή της χρηματοδότησης αυτών των στόχων θα επιτύχουμε πολύ λίγα. 
<SPEAKER ID="95" LANGUAGE="SK" NAME="Kozlík (NI )." AFFILIATION="(Χειροκροτήματα)">
<P>
    Κύριε Πρόεδρε, σεβαστό Κοινοβούλιο, η Ευρωπαϊκή Ένωση των 15 κρατών μελών είχε ήδη αρχίσει να επωφελείται από τη σχέση της με τα νέα κράτη μέλη. Ενώ οι προηγμένες χώρες της Ευρωπαϊκής Ένωσης είχαν ένα έλλειμμα 10 δισεκατομμυρίων δολαρίων στο εξωτερικό εμπόριο με τις χώρες της Ανατολικής Ευρώπης το 1990, υπάρχει σήμερα ένα πλεόνασμα περίπου 40 δισεκατομμυρίων δολαρίων. Οι Δεκαπέντε της Ευρωπαϊκής Ένωσης σήμερα όχι μόνο έχουν διεισδύσει στις αγορές σε σημαντικό βαθμό, αλλά επίσης έχουν εξαγοράσει εταιρείες στις λιγότερο προηγμένες χώρες, δημιουργώντας σημαντικά έσοδα. Συνεπώς, τα νέα κράτη μέλη της Ευρωπαϊκής Ένωσης δικαιολογημένα περιμένουν τώρα ένα θερμό καλωσόρισμα και όχι τη δημιουργία φραγμών στην κυκλοφορία των εργαζομένων, ούτε διοικητικούς φραγμούς στην παροχή ενισχύσεων μετά την ένταξη και σίγουρα όχι τη μείωση των δημοσιονομικών πόρων στο πεδίο των διαρθρωτικών δράσεων και της εξομάλυνσης των περιφερειακών διαφορών.
<SPEAKER ID="96" LANGUAGE="HU" NAME="Surján (PPE-DE )." AFFILIATION="">
<P>
Βλέπω ότι αυτή η αρμονία μπορεί να επιτευχθεί καλύτερα στον προϋπολογισμό που είχε προτείνει νωρίτερα η Επιτροπή απ’ ό,τι σε εκείνον που μας πρότεινε το Συμβούλιο. Είναι ιδιαίτερα σημαντικό σε δύο τομείς να δεχτεί το Κοινοβούλιο τη γνώμη της Ευρωπαϊκής Επιτροπής. Το ένα είναι το ζήτημα των γεωργικών ενισχύσεων ως προς τις οποίες, σύμφωνα με το Συμβούλιο, τα διαθέσιμα ποσά το επόμενο έτος θα μειωθούν κατά 1 δισ. ευρώ. Η μείωση αυτή εφαρμόζεται επίσης στα ποσά τα οποία το Συμβούλιο είχε δεσμευθεί παλαιότερα να καταβάλει.
<P>
Το άλλο πρόβλημα έχει ήδη αναφερθεί από αρκετούς ομιλητές: είναι το ζήτημα της μείωσης των 3 δισ. ευρώ στην ετήσια πληρωμή των διαρθρωτικών ταμείων το 2005. Η αρχική πρόταση της Ευρωπαϊκής Επιτροπής ήταν καλά θεμελιωμένη. Λάμβανε υπόψη της το πλαίσιο του προηγούμενου δημοσιονομικού σχεδίου καθώς και το γεγονός ότι η ικανότητα απορρόφησης των κρατών μελών συνεχώς αυξάνεται.
<P>
Είναι, συνεπώς, εύλογο να στηρίξει το Κοινοβούλιο την πρόταση της Επιτροπής έναντι αυτής του Συμβουλίου. Θα πρέπει, ωστόσο, να κάνουμε τις εξοφλήσεις των 3 δισ. ευρώ με τέτοιο τρόπο ώστε κάθε κράτος μέλος να λάβει ένα μερίδιο από το πλεόνασμα. Είναι λογικό ότι τα νέα κράτη μέλη δεν πρέπει να λάβουν ψεύτικες υποσχέσεις μόνο, από αλληλεγγύη, ούτε να περιοριστεί η κίνησή τους στα στενά όρια του πλαισίου της Κοπεγχάγης. Αυτή η πρόταση βασίζεται στις ίδιες αρχές στις οποίες το Σώμα αυτό στήριξε πέρυσι την αύξηση των πληρωμών κατά 12% για το έτος 2004 για τα δέκα νέα κράτη μέλη. Ας δείξουμε αλληλεγγύη σε εκείνα τα κράτη μέλη που αντιμετωπίζουν μεγαλύτερες δυσκολίες στην ένταξή τους απ’ ό,τι άλλα. 
<SPEAKER ID="97" LANGUAGE="FI" NAME="Virrankoski (ALDE )." AFFILIATION="">
<P>
   – Κύριε Πρόεδρε, το σχέδιο προϋπολογισμού της Ευρωπαϊκής Ένωσης για το 2005 είναι το πρώτο που θα εφαρμοστεί σε μια Ένωση 25 κρατών μελών για ένα πλήρες έτος. Ίσως πει κανείς ότι η διευρυμένη ΕΕ αρχίζει να εργάζεται με μια καθιερωμένη ρουτίνα. Ο προϋπολογισμός είναι επίσης ο πρώτος αυτού του Κοινοβουλίου και της νεοδιορισθείσας Επιτροπής, και επομένως αντικατοπτρίζει την ουσία μιας εντελώς νέας ΕΕ.
<P>
Οι συνολικές πιστώσεις πληρωμών στον προϋπολογισμό ανέρχονται σε 105 δισ. ευρώ, δηλαδή 0,99% του ΑΕΠ, ή περίπου 9 δισ. ευρώ κάτω από το ανώτατο όριο των δημοσιονομικών προοπτικών. Η πρόταση είναι, συνεπώς, πολύ αυστηρή. Αυτό επιτεύχθηκε μέσω της μείωσης των γεωργικών δαπανών κατά 1 δισ. ευρώ και της διαρθρωτικής χρηματοδότησης κατά 3 δισ. ευρώ, γεγονός που πρέπει να δημιουργεί ερωτηματικά.
<P>
Οι εκκρεμείς δεσμεύσεις παραμένουν το μεγαλύτερο πρόβλημα του προϋπολογισμού της ΕΕ. Αυτές θα ανέλθουν στα 112 δισ. ευρώ μέχρι το τέλος του έτους. Οι περισσότερες αφορούν τα διαρθρωτικά ταμεία. Για παράδειγμα, το προηγούμενο έτος 8 134 000 000 ευρώ πιστώσεων πληρωμών των διαρθρωτικών ταμείων που είχαν εγγραφεί στον προϋπολογισμό έμειναν αχρησιμοποίητα. Αποτέλεσμα αυτού θα είναι ότι, κατά τα προσεχή έτη, ένα ακόμη μεγαλύτερο τμήμα των διαρθρωτικών ταμείων θα χρησιμοποιηθεί για την εκπλήρωση των παλαιών δεσμεύσεων. Τέλος, θα ήθελα να επισημάνω ότι αυτό το σχέδιο προϋπολογισμού που καταρτίστηκε από το Συμβούλιο θα απαιτήσει ουσιαστική αναθεώρηση από το Κοινοβούλιο. 
<SPEAKER ID="98" LANGUAGE="FR" NAME="Onesta (Verts/ALE )." AFFILIATION="">
<P>
   – Κύριε Πρόεδρε, σε εξήντα δευτερόλεπτα δεν θα προλάβω να σχολιάσω διεξοδικά κάθε στοιχείο του προϋπολογισμού. Έτσι, θα επικεντρωθώ στο σύνολο, για το οποίο το Συμβούλιο είναι τόσο υπερήφανο: 0,99% του ΑΕΠ. Υπήρξε ποτέ σπουδαίο ανθρώπινο εγχείρημα που να στηρίχθηκε σε ένα τόσο αξιοθρήνητο νούμερο; Πού είναι η φιλοδοξία που επιμαρτυρούν αυτές οι μακρές αγορεύσεις, όταν υπάρχουν από τη μια μειώσεις, από την άλλη περικοπές και λίγο πιο κει περιορισμοί;
<P>
Όπως όλοι σε αυτό το Σώμα, υποστηρίζω φυσικά τη δημοσιονομική αυστηρότητα, αλλά αυτή η αυστηρότητα υπόκειται ήδη στα ανώτατα όρια που επιβάλλουν οι δημοσιονομικές προοπτικές και υπολειπόμαστε κατά 5 δισ. ευρώ από τα ισχύοντα ανώτατα όρια. Πέντε δισεκατομμύρια! Μπορεί άραγε το Συμβούλιο ακόμη και να φανταστεί τι σημαίνει αυτό; Οι κοινωνικές ανάγκες αρχίζουν να γίνονται αισθητές. Δεν θα μπορούσαμε να μετριάσουμε τις συνέπειες της γρήγορης διεύρυνσης στα περιβαλλοντικά πρότυπα; Δεν θα μπορούσε να γίνει μια αρχή για τη μεταφορά δεκάδων και δεκάδων οδηγιών στην εθνική νομοθεσία; Όσον αφορά τη δημοκρατία –είμαι εισηγητής της Επιτροπής Συνταγματικών Υποθέσεων– το πρόγραμμα Prince χωρίστηκε στα τρία. Υπάρχουν και άλλα. Όπως είπαν οι προηγούμενοι εισηγητές, το Συμβούλιο δεν έχει προφανώς ακούσει όρους όπως “προστιθέμενη αξία”, “οικονομία κλίμακας” ή “χρηματοοικονομική συνέργια”. Το Σύνταγμα υποτίθεται ότι είναι ο κινητήρας της ΕΕ, αλλά νομίζω ότι χρειάζεται καύσιμα πριν ασχοληθούμε με αυτόν τον προϋπολογισμό.
<SPEAKER ID="99" LANGUAGE="" NAME="Τούσσας (GUE/NGL )." AFFILIATION="">
<P>
   – Κύριε Πρόεδρε, κυρίες και κύριοι, ο προϋπολογισμός του 2005 εκφράζει την αυταρχική αντεργατική πολιτική της Ευρωπαϊκής Ένωσης με στόχο τη διασφάλιση και την αύξηση των κερδών του μεγάλου κεφαλαίου. Ενισχύει τον αντιδραστικό χαρακτήρα και τη στρατιωτικοποίηση της Ευρωπαϊκής Ένωσης. Αυτό γίνεται με την παραπέρα δραστική περικοπή των κοινωνικών παροχών και τη μεταφορά κονδυλίων για την ενίσχυση του στρατιωτικού βραχίονα της Ευρωπαϊκής Ένωσης.
<SPEAKER ID="100" LANGUAGE="EN" NAME="Ó Neachtain (UEN )." AFFILIATION="">
<P>
Ο προϋπολογισμός και οι περιορισμοί που έχουν προταθεί –κυρίως από το Συμβούλιο– δεν βαίνουν προς αυτή την κατεύθυνση. Κατά την άποψή μου, αυτό αποτελεί οπισθοδρόμηση. Ένας περιοριστικός προϋπολογισμός θα καθυστερούσε την εκπλήρωση των στόχων μας, ιδιαίτερα τώρα που θέλουμε να λειτουργήσουμε ως διευρυμένη Ευρώπη. Εκπλήσσομαι που το Συμβούλιο παρουσίασε αυτές τις προτάσεις. Συμφωνώ με τον συνάδελφό μου, κ. Roszkowski, ότι οποιαδήποτε μείωση αυτής της τάξεως θα εξέπεμπε το μήνυμα ότι δεν αντιμετωπίζουμε με σοβαρότητα τον στόχο που έχουμε θέσει σε μια διευρυμένη Ευρώπη συνοχής και αλληλεγγύης.
<SPEAKER ID="101" LANGUAGE="FR" NAME="Martinez (NI )." AFFILIATION="">
<P>
   – Κύριε Πρόεδρε, κυρία Επίτροπε, ο ευρωπαϊκός προϋπολογισμός βρίσκεται στα 105 δισ. ευρώ, που είναι λιγότερα από τα 117 δισ. ευρώ της Ισπανίας, αντιστοιχεί σε λιγότερο από το μισό του προϋπολογισμού της Γερμανίας και στο ένα εικοστό του προϋπολογισμού των ΗΠΑ. Πώς, λοιπόν, θα τα καταφέρετε μετά την προσχώρηση της Τουρκίας, και τι σκοπεύετε να κάνετε για να χρηματοδοτήσετε τις ανατολικές χώρες;
<P>
Υπάρχουν δύο λύσεις: η πρώτη είναι να διαλύσετε την ΚΓΠ μετά το 2013 προκειμένου να ανακτήσετε το σημαντικό κομμάτι του 44% των κονδυλίων για τη γεωργία, μια εξέλιξη που συζητείται και ετοιμάζεται από την αναμόρφωση της ΚΓΠ. Η δεύτερη, δεδομένου ότι ο προϋπολογισμός θα διπλασιαστεί αναπόφευκτα, συνίσταται στη δημιουργία ενός ευρωπαϊκού φόρου για τη χρηματοδότησή του. Το Ευρωπαϊκό Σύνταγμα είναι εκείνο που θα κάνει αυτές τις δύο λύσεις εφικτές. Με τη συναπόφαση, θα μπορέσουμε να καταργήσουμε ήρεμα την ΚΓΠ και, εν ευθέτω χρόνω, να αφανίσουμε τους μικρούς γεωργούς μας. Εν πάση περιπτώσει, η απλή πλειοψηφία σημαίνει ότι θα μπορούσαμε να καταλήξουμε σε έναν ευρωπαϊκό προϋπολογισμό διπλάσιου μεγέθους και στην επιβολή ενός ευρωπαϊκού φόρου επιτηδευμάτων ή ακόμη κι ενός ευρωπαϊκού φόρου εισοδήματος. Καθώς περιμένω να πληρώσω, θα ήθελα να απολαύσω αυτές τις τελευταίες στιγμές ηρεμίας πριν από την επίσκεψη του φοροεισπράκτορα. 
<SPEAKER ID="102" LANGUAGE="" NAME="Mote (NI )." AFFILIATION="(">
<P>
   – Κύριε Πρόεδρε, ο Δρ Brüner, ο Γενικός Διευθυντής της OLAF, της Ευρωπαϊκής Υπηρεσίας Καταπολέμησης της Απάτης, η οποία είναι υπεύθυνη για τη διερεύνηση της απάτης και της διαφθοράς στην Ευρωπαϊκή Ένωση, δήλωσε στην Επιτροπή Ελέγχου του Προϋπολογισμού, κατά την τελευταία συνεδρίασή της, ότι δουλειά του δεν είναι να κατασκοπεύει. Στην ετήσια έκθεσή του δεν ανέφερε ούτε λέξη για το λογιστικό σύστημα της ίδιας της ΕΕ, το οποίο έχει αποδειχθεί διαρθρωτικά παραπλανητικό και στερείται συνοχής στα οικονομικά δεδομένα που παρουσιάζει. Είναι αδύνατον να ανταποκριθεί ακόμα και στις ελάχιστες προδιαγραφές που απαιτεί η ίδια η ΕΕ από τις επιχειρήσεις σε ολόκληρη την Ευρώπη. Ο Δρ Brüner δεν έθιξε κανένα από τα κρίσιμης σημασίας ζητήματα θεσμοθετημένης κατάχρησης που έχουν εντοπιστεί σε αυτή την οργάνωση από έμπειρους λογιστές. Δεν τηρούνται βασικά οικονομικά αρχεία· η διπλογραφική λογιστική εξακολουθεί να μην αποτελεί τον κανόνα· τα ταμειακά και τα τραπεζικά υπόλοιπα εξακολουθούν να μην συμφωνούν μεταξύ τους, παρομοίως και οι προϋπολογισμοί και τα έξοδα· προκαταβολές καταχωρούνται ως δαπάνες, πράγμα που είναι παραπλανητικό· δάνεια που εξαφανίζονται διαγράφονται, γεγονός που συνιστά τόσο απώλεια δημοσίων πόρων όσο και φορολογική απάτη· και καταχωρήσεις στοιχείων ενεργητικού και παθητικού περασμένων ετών μεταβάλλονται αναδρομικά, κάτι που είναι επίσης παραπλανητικό.
<P>
Σε εκείνη τη συνεδρίαση έθεσα στον Δρα Brüner το εξής ερώτημα: “Εάν δεν διερευνάτε εσείς αυτή την επαίσχυντη κατάσταση, τότε ποιος την διερευνά;” και δεν πήρα απάντηση. Τώρα θέτω το παρακάτω ερώτημα στο Κοινοβούλιο και στην Επιτροπή: ποιος είναι υπεύθυνος για τα μέτρα που λαμβάνονται προκειμένου να λάβει τέλος η διαρθρωτική και θεσμική απάτη και διαφθορά της Ευρωπαϊκής Ένωσης; 
<SPEAKER ID="103" LANGUAGE="NL" NAME="Nicolaï," AFFILIATION="Συμβούλιο.">
<P>
     Κύριε Πρόεδρε, θα ήθελα να ξεκινήσω εκφράζοντάς σας τα θερμά μου συγχαρητήρια, κύριε Ouzký, για την πρώτη σας εμφάνιση εδώ με την ιδιότητα του Αντιπροέδρου του Ευρωπαϊκού Κοινοβουλίου. Νιώθω πολύ υποχρεωμένος σε εσάς και στους βουλευτές σας για τις πολλές ενδιαφέρουσες παρατηρήσεις, καθώς και για παρατηρήσεις που έγιναν σχετικά με το περιεχόμενο. Άκουσα επίσης πολλά επικριτικά και ανήσυχα σχόλια από την πλευρά του Κοινοβουλίου. Νομίζω ότι είναι η αρχή μιας ενδιαφέρουσας συζήτησης που θα συνεχιστεί αργότερα στο τρέχον έτος. Θα ήθελα να δώσω κάποιες πρώτες απαντήσεις σε ορισμένες σημαντικές παρατηρήσεις, αν και οφείλω να είμαι σύντομος.
<P>
Νομίζω ότι ο κ. Lewandowski ξεκίνησε ίσως με μια από τις ουσιαστικότερες παρατηρήσεις όταν αναφέρθηκε στο τι περιμένουν οι ευρωπαίοι πολίτες από εμάς και από αυτόν τον προϋπολογισμό –κοιτάξτε απλώς τις πρόσφατες ευρωπαϊκές εκλογές– και ανέφερε την κεντρική, κατά τη γνώμη μου, έννοια της “προστιθέμενης αξίας”. Αυτό ακριβώς επιχειρεί να επιτύχει το Συμβούλιο: να δώσει, μέσω αυτού του προϋπολογισμού, περιεχόμενο στην προστιθέμενη αξία που μπορεί να έχει η Ευρώπη, στην προστιθέμενη αξία σε σύγκριση με το τι συμβαίνει αλλού, το τι συμβαίνει σε εθνικό επίπεδο, με τον καλύτερο δυνατό τρόπο. Εντούτοις, αν κρίνουμε από τα σχόλιά του, αυτός και το Συμβούλιο δεν συμφωνούν σε όλα όσον αφορά το ζήτημα του πώς πρέπει να αντιμετωπίζεται αυτή η προστιθέμενη αξία.
<P>
Δεν συμφωνώ με τον κ. Lewandowski όταν λέει ότι εμείς, στις προτάσεις μας –το σχέδιο της πρότασης του Συμβουλίου σε σύγκριση με τις προτάσεις της Επιτροπής– θα χρησιμοποιούσαμε κυρίως αυτό που στις Κάτω Χώρες περιγράφουμε ως “μέθοδο του μαχαιριού τυριών”, δηλαδή ότι θα χρησιμοποιούσαμε γενικές μειώσεις σε όλους τους τομείς. Νομίζω ότι, βασικά, σε αυτόν τον προϋπολογισμό κάναμε επιλογές σε σχέση με τις οποίες μπορεί να διαφωνείτε, αλλά τουλάχιστον είναι επιλογές, και οπωσδήποτε δεν ήταν εύκολες επιλογές για το Συμβούλιο.
<P>
Ο κ. Garriga έκανε μια ενδιαφέρουσα παρατήρηση όταν συνέκρινε την αύξηση των εθνικών προϋπολογισμών επί σειρά ετών με την αύξηση του ευρωπαϊκού προϋπολογισμού. Η θέση του ήταν ότι, υπό αυτό το πρίσμα, οι αυξήσεις του ευρωπαϊκού προϋπολογισμού ήταν πολύ χαμηλότερες από εκείνες του εθνικού προϋπολογισμού επί σειρά ετών. Αν το δείτε καλύτερα, συμφωνώ ότι αυτό μπορεί επίσης να οδηγήσει σε μια διαφορετική αντίληψη. Πράγματι, τα τελευταία χρόνια, ιδιαίτερα από την οικονομική ύφεση του 2000 και εξής, δίνουν μια εντελώς διαφορετική εικόνα του εθνικού προϋπολογισμού. Αρκεί να αναφέρουμε τη συζήτηση για το Σύμφωνο Σταθερότητας για να καταλάβετε τι εννοώ.
<P>
Δεύτερον, σε απάντηση της σύγκρισης που έκανε ο κ. Garriga –που είναι καθεαυτή πολύ ενδιαφέρουσα– θα ήθελα να πω ότι οι εθνικές κυβερνήσεις έχουν φυσικά ευθύνες που δεν έχει η Ευρωπαϊκή Ένωση και που συνδέονται με αυξήσεις, όπως η κοινωνική ασφάλιση, η υγειονομική περίθαλψη και η εκπαίδευση. Αυτός είναι ένας προϋπολογισμός εντελώς διαφορετικός από τον ευρωπαϊκό, στον οποίο οι γεωργικές δαπάνες καλύπτουν ακόμη σχεδόν το ήμισυ του προϋπολογισμού και η διαρθρωτική πολιτική σχεδόν το 30%. Θα ήθελα να αποκρούσω σθεναρά τις γενικές επικρίσεις που εξέφρασαν κάποιοι βουλευτές σας, σχετικά με το ότι το Συμβούλιο ενεργεί ως λογιστής. Θα υποστήριζα, ωστόσο, το αντίθετο, διότι σίγουρα δεν ενεργήσαμε ως λογιστές, αλλά ως πολιτικοί, ως πολιτικά υπεύθυνοι, κάνοντας επιλογές που, όπως είπα προηγουμένως, δεν ήταν εύκολο να γίνουν. Δεν μπορώ προφανώς παρά να χαιρετίσω το γεγονός ότι εμείς, στο Συμβούλιο, ενεργούμε αντίθετα προς τις απόψεις σας και, όπως δήλωσε η κ. Trüpel, έχουμε να κάνουμε με ένα πολύ ανεξάρτητο Κοινοβούλιο.
<P>
Εντούτοις, δεν μπορώ να μην επισημάνω ότι, κατά την άποψή μου, πολιτική δεν είναι μόνο η διατύπωση των προτεραιοτήτων, αλλά το να έχει κανείς πάντα το θάρρος να διατυπώνει τις δευτερεύουσες ανάγκες, και εμείς ως πολιτικοί γνωρίζουμε ότι, γενικά, αυτό είναι το πιο δύσκολο, αλλά είναι, κατά την άποψή μου, αναγκαίο προκειμένου να μπορέσουμε να επιτύχουμε την ιεράρχηση των δημοσιονομικών προτεραιοτήτων. Κατ’ αυτή την έννοια, ελπίζω ότι ορισμένοι από τους βουλευτές σας δεν έχουν υπαινιχθεί κάποιου είδους αντίθεση στο σημείο αυτό, όσον αφορά δηλαδή την ευθύνη που εμείς, ως σκέλη της δημοσιονομικής αρχής, εσείς ως Κοινοβούλιο και εμείς ως Συμβούλιο, αισθανόμαστε απέναντι του συνόλου των πολιτών της Ευρώπης, στο πλαίσιο της οποίας εμείς ως Συμβούλιο εξετάζουμε προσεκτικά την οικονομική κατάσταση της ύφεσης, το γεγονός ότι πρέπει οπωσδήποτε να γίνουν κάποιες επιλογές και το γεγονός ότι θεωρούμε σε μεγάλο βαθμό αυτή την προστιθέμενη αξία, όπως δηλώθηκε σε μια απάντηση στην ομιλία του κ. Lewandowski, ως μέρος της προστιθέμενης αξίας των ευρωπαϊκών προσπαθειών σε σύγκριση με τις εθνικές προσπάθειες.
<P>
Αυτό μου φέρνει στο μυαλό ένα παράδειγμα που παρέθεσε η κ. Trüpel, δηλαδή ότι η τεράστια σημασία του πολιτισμού και της πολιτικής για τον πολιτισμό δεν σημαίνει ότι αυτό το θέμα πρέπει να αντιμετωπίζεται σε ευρωπαϊκό επίπεδο. Δεν ισχύει, κατά την άποψή μου, ότι όσο πιο σημαντικός είναι ένας τομέας, τόσο πιο ευρωπαϊκός θα πρέπει να είναι. Εκείνο που εξακολουθεί να τελεί υπό εξέταση είναι σε ποιο επίπεδο μπορεί να προσφερθεί πιο αποτελεσματικά η προστιθέμενη αξία.
<P>
Θα ήθελα να σχολιάσω κάποια σημαντικά σημεία που αναφέρθηκαν από ομιλητές της πλευράς σας. Επιτρέψτε μου να αρχίσω από την παρατήρηση που έκανε η Επίτροπος Schreyer, και όντως ορισμένοι από τους βουλευτές σας ανέφεραν αυτό το σημείο, ήτοι τα κονδύλια των διαρθρωτικών ταμείων, και από την ανακοίνωση που έκανε η Επίτροπος Schreyer ότι το επίπεδο των μειώσεων είναι κατηγορηματικά υψηλότερο από εκείνο που μπορούσαμε αρχικά να υποθέσουμε. Πράγματι, ανέφερε επίσης τη συζήτηση για την εταιρική φορολογία και την αντίθεσή της στο να συσχετίζεται αυτή η συζήτηση με τη συζήτηση για τη διαρθρωτική πολιτική. Επιτρέψτε μου να δηλώσω με έμφαση ότι, καταρχάς, αναμένουμε προφανώς την επόμενη πρόταση της Επιτροπής γι’ αυτό το θέμα και ότι, δεύτερον, αυτό το Συμβούλιο και αυτή η Προεδρία τηρούν πιστά την κατευθυντήρια αρχή τους, και αυτό θα κάνουν και στο μέλλον, δηλαδή θα αφήσουμε τις δαπάνες για τα νέα κράτη μέλη ανέπαφες, και επίσης ότι θα αφήσουμε ανέπαφες τις συμφωνίες που συνήφθησαν γι’ αυτό το θέμα στην Κοπεγχάγη.
<P>
Όσον αφορά τις πιστώσεις πληρωμών, ορισμένοι επιστήσατε ήδη την προσοχή μας σε αυτές, και αυτό είναι κατανοητό, ιδίως ο κ. Garriga που ήταν ο πρώτος που το έκανε. Ήταν επίσης ο πρώτος που διατύπωσε επικριτικές παρατηρήσεις σχετικά με τις προτάσεις του Συμβουλίου σε σύγκριση με τις προτάσεις της Επιτροπής, αλλά συμπεραίνω ότι έλαβε ήδη μια απάντηση κατά κάποιον τρόπο, ακόμη και μη ηθελημένη, από τον κ. Seppänen –ελπίζω να προφέρω το όνομά του σωστά– ο οποίος παρατήρησε ότι πριν από το 2003 επιστράφηκαν πέντε δισεκατομμύρια, και μπορώ να τον διαβεβαιώσω, και εσάς, κύριε Πρόεδρε, και συνάδελφοι βουλευτές, ότι κατά το παρελθόν έχουν ήδη επιστραφεί πέντε δισεκατομμύρια. Αν μιλάμε για επιστροφές της τάξεως των δέκα δισεκατομμυρίων, τότε νομίζω ότι αυτό δίνει μια ελαφρώς διαφορετική χροιά στην παρατήρηση για τις πιστώσεις πληρωμών.
<P>
Ορισμένοι, μεταξύ των οποίων ο κ. Ferber και ο κ. Mulder, ανέφεραν το θέμα της γεωργίας. Και εδώ ισχύει το ίδιο, και θα ήθελα να επαναλάβω το μήνυμά μου ακόμη μια φορά: είναι αυτονόητο ότι δεν πρόκειται να θίξουμε τις συμφωνίες για τα δικαιώματα των αγροτών και των καλλιεργητών. Όπως πολύ σωστά είπε ο κ. Mulder, θα λάβουμε τα τελευταία μεγέθη τον Οκτώβριο, αλλά θα εκπληρώνουμε πάντα την υποχρέωσή μας σχετικά με αυτό. Κάποιοι άλλοι ομιλητές, μεταξύ των οποίων ο κ. Garriga και η κ. Jensen, επεσήμαναν επίσης τις υπηρεσίες ως έναν τομέα που προκαλεί ανησυχία.
<P>
Το μέσο ευελιξίας αναφέρθηκε, κυρίως σε σχέση με τη σημασία της εξωτερικής πολιτικής. Θα συμφωνήσετε μαζί μου ότι η ουσία του μέσου ευελιξίας είναι ότι εξυπηρετεί απροσδόκητες και απρόβλεπτες καταστάσεις και, ως εκ τούτου, δεν προορίζεται για θέματα που μπορούν να σχεδιαστούν εκ των προτέρων. Νομίζω ότι είναι κρίσιμο, και επίσης προς το συμφέρον όλων, να κρατήσουμε αυτό το μέσο αποκλειστικά γι’ αυτόν τον σκοπό και να μην χρησιμοποιήσουμε το μέσο ευελιξίας με τον τρόπο που προτάθηκε νωρίτερα για την εξωτερική πολιτική, δηλαδή ολόκληρη την κατηγορία, το σύνολο της εξωτερικής πολιτικής σχετικά με το οποίο ο κ. Lewandowski και άλλοι έκαναν επικριτικά και ανήσυχα σχόλια. Συμμερίζομαι τις ανησυχίες τους ως ένα ορισμένο βαθμό, διότι δεν μας αρέσει να κάνουμε περικοπές σε αυτή την κατηγορία, ακόμη λιγότερο απ’ ό,τι σε άλλες κατηγορίες, δεδομένου ότι, ως Ευρώπη, έχουμε ολοένα και μεγαλύτερη ευθύνη στον κόσμο.
<P>
Τέλος, ορισμένοι βουλευτές του ΕΚ έκαναν άμεσα ή έμμεσα σχόλια για τις νέες δημοσιονομικές προοπτικές. Δεν θα υπεισέλθω σε περισσότερες λεπτομέρειες διότι, δυστυχώς, έχουμε μια ανεπίσημη συνεδρίαση μετά από αυτήν για να συζητήσουμε το θέμα με τους συντονιστές σας από όλες τις Ομάδες του Κοινοβουλίου, καθώς συμφωνήσαμε επίσης στη συνδιαλλαγή να σας ενημερώνουμε σωστά, αλλά επιτρέψτε μου να κάνω ένα σχόλιο επ’ αυτού, διότι ορισμένοι βουλευτές ανακίνησαν αυτό το θέμα, την επιστολή του 1%, την προσέγγιση αυτής της Προεδρίας. Μείνετε ήσυχοι, μπορεί να είμαστε εδώ ως Ολλανδοί, αλλά δεν ενεργούμε για δικό μας λογαριασμό, αλλά ως Προεδρία της Ευρωπαϊκής Ένωσης, γεγονός που σημαίνει ότι είναι δική μας ευθύνη να σημειώσουμε όσο το δυνατόν μεγαλύτερη πρόοδο στο Συμβούλιο, τουλάχιστον όσον αφορά τις αρχές και τις κατευθυντήριες γραμμές για τον επόμενο πολυετή προϋπολογισμό στο τέλος του τρέχοντος έτους.
<P>
Εν προκειμένω, ως Προεδρία, επιλέξαμε ακριβώς μια προσέγγιση που αποφεύγει να αποδειχθεί σωστή ή λανθασμένη σχετικά με το 1%, και που κινείται στην κατεύθυνση της συζήτησης σχετικά με το ποιες είναι οι προτεραιότητές μας και, θα ήθελα να προσθέσω, οι δευτερεύουσες προτεραιότητές μας. Θα ήθελα να επωφεληθώ αυτής της ευκαιρίας για να πω το εξής σε απάντηση των σχολίων. Κατ’ αυτόν τον τρόπο, ελπίζουμε να καθιερώσουμε τη λεγόμενη “προσέγγιση των δομικών στοιχείων”, μια ανοικτή συζήτηση για το περιεχόμενο, όπως έγινε ήδη η αρχή, κατά την άποψή μου, με το Κοινοβούλιό σας σήμερα. 
<SPEAKER ID="104" LANGUAGE="DE" NAME="Schreyer," AFFILIATION="Επιτροπή">
<P>
Δεν υπάρχει κανένα κοινοβούλιο στα κράτη μέλη με τόσο καλή ενημέρωση και φυσικά το καθιέρωσα αυτό και επειδή πρέπει να γνωρίζετε, ειδικά για τη συζήτηση επί του προϋπολογισμού, την κατάσταση ως προς την εφαρμογή των επιμέρους προγραμμάτων προκειμένου να αποφασίσετε τη σωστή προσέγγιση για το επόμενο έτος. Από τα στοιχεία αυτά συμπεραίνουμε ότι ο ρυθμός της εκτέλεσης των δαπανών στο πλαίσιο των διαρθρωτικών ταμείων επιταχύνθηκε δραστικά αυτό το έτος. Τούτο δεν οφείλεται μόνο στο γεγονός ότι μπορέσαμε να δώσουμε τις πρώτες προκαταβολές στα νέα κράτη μέλη, αλλά ιδίως στη συνέχιση των πληρωμών στα παλαιά κράτη μέλη για τα προγράμματα των ετών 2000-2006. Γι’ αυτό πρέπει να ξανασυζητήσουμε το σημείο αυτό πολύ εντατικά με το Συμβούλιο, καθότι, απλούστατα, δεν έχει νόημα να εγγράφουμε πολύ λίγα στον προϋπολογισμό και ύστερα να είμαστε αναγκασμένοι να υποβάλουμε συμπληρωματικό προϋπολογισμό.
<P>
Κύριε Mulder, με ρωτήσατε συγκεκριμένα πότε θα δώσουμε στην Επιτροπή Προϋπολογισμών τις πληροφορίες για τα πιλοτικά προγράμματα και τα προπαρασκευαστικά μέτρα. Ελπίζουμε να τα καταφέρουμε μέχρι τις 15 Σεπτεμβρίου, χρειαζόμαστε όμως πληροφορίες από πολλές Γενικές Διευθύνσεις. Θα το κάνουμε πάντως το αργότερο μέχρι τις 20 Σεπτεμβρίου.
<P>
Θεωρώ ότι η συζήτηση για τον προϋπολογισμό του 2005 ήταν πολύ ζωηρή. Θα ήθελα να σας ευχαριστήσω γι’ αυτήν εξ ονόματος της Επιτροπής και πιστεύω ότι είναι σωστό που διεξάγουμε τη συζήτηση αυτή με τόση θέρμη, γιατί ασφαλώς πολλοί πολίτες θα ενδιαφερθούν για το πώς θα είναι ο πρώτος προϋπολογισμός της διευρυμένης Ένωσης που θα ψηφιστεί από μια διευρυμένη Ένωση. 
<SPEAKER ID="105" LANGUAGE="" NAME="Πρόεδρος." AFFILIATION="">
<SPEAKER ID="106" LANGUAGE="" NAME="Πρόεδρος." AFFILIATION="">
<SPEAKER ID="107" LANGUAGE="" NAME="Bolkestein," AFFILIATION="Επιτροπή">
<P>
Ακολουθώντας την άποψη του Ευρωπαϊκού Κοινοβουλίου υπέρ της ελευθέρωσης, η Επιτροπή επιχείρησε να εναρμονίσει και να ελευθερώσει την αγορά και κατά το παρελθόν, το 1996. Τα κράτη μέλη, όμως, δεν μπόρεσαν τότε να συμφωνήσουν με μια άποψη την οποία συμμερίζονταν η Επιτροπή και το Κοινοβούλιο. Αντίθετα, ζήτησαν από την Επιτροπή να επανεξετάσει το θέμα σε μεταγενέστερη ημερομηνία και αυτό ακριβώς πράξαμε.
<P>
Η πρόταση, η οποία έχει ιδιαίτερη σημασία για την αγορά αυτοκινήτων, θα καταργήσει τα εμπόδια στην εσωτερική αγορά που έχουν διατηρηθεί μέχρι σήμερα. Θα επιτρέψει στους ανεξάρτητους κατασκευαστές ανταλλακτικών να ανταγωνίζονται στην αγορά ολόκληρης της ΕΕ στα ορατά, απόλυτα συμβατά ανταλλακτικά αντικατάστασης όπως τα καπό, οι προφυλακτήρες, οι πόρτες, τα φανάρια, τα παρμπρίζ και τα φτερά. Το προϊόν τους πρέπει να ταιριάζει με το ανταλλακτικό που έχει παραχθεί από τον κατασκευαστή: εμφανισιακά πρέπει να είναι πανομοιότυπα. Η εν λόγω αγορά αξίζει δυνητικά δισεκατομμύρια ευρώ. Οι γνώμες διίστανται όσον αφορά το ποσό: οι ίδιοι οι κατασκευαστές την εκτιμούν στα 2,5 δισεκατομμύρια ευρώ ετησίως, άλλοι στα 10 εκατομμύρια ευρώ.
<P>
Από αυτή την πρόταση δεν επηρεάζονται τα μη ορατά ανταλλακτικά –π.χ. τα τμήματα του κινητήρα ή τα μηχανικά εξαρτήματα– ούτε τα εξαρτήματα των νέων οχημάτων, δηλαδή δεν επηρεάζεται η πρωτογενής αγορά. Εδώ μιλάμε μόνο για την αγορά των επισκευών. Επομένως, θα επηρεασθεί μόνο το 25%, το πολύ, της συνολικής αγοράς ανταλλακτικών. Ωστόσο, η πρόταση θα αποφέρει σημαντικά οφέλη σε αυτό το τμήμα της αγοράς. Πρώτον, θα προσφέρει στους καταναλωτές περισσότερες δυνατότητες επιλογής και μεγαλύτερη οικονομία στην αγορά ανταλλακτικών. Η Επιτροπή εκτιμά ότι τα ανταλλακτικά είναι κατά 6-10% ακριβότερα στα κράτη μέλη όπου υπόκεινται στην προστασία των σχεδίων και προτύπων. Οι πολίτες δικαιούνται αξία για τα χρήματά τους καθ’ όλη τη διάρκεια της ζωής ενός οχήματος και αυτή η πρόταση θα τους βοηθήσει να την αποκτήσουν.
<SPEAKER ID="108" LANGUAGE="EN" NAME="Harbour (PPE-DE )." AFFILIATION="">
<P>
Αναμένουμε με μεγάλο ενδιαφέρον την πρόταση της Επιτροπής. Χάρηκα επίσης που πήραμε από την Επιτροπή κάποια διαβεβαίωση ότι αναγνωρίζει πως υπάρχουν και άλλα ζητήματα προστασίας του καταναλωτή, ιδίως σε σχέση με την ασφάλεια, τα οποία πρέπει να εξεταστούν. Ως συντάκτης της γνωμοδότησης της επιτροπής μας σχετικά με τις απαιτήσεις προστασίας των πεζών στα οχήματα με κινητήρα, στην οποία το Ευρωπαϊκό Κοινοβούλιο αφιέρωσε πολύ χρόνο, πρέπει να πω ότι τα πράγματα έχουν προχωρήσει από το 1996 όσον αφορά τη σημαντική συνεισφορά των ορατών στοιχείων των οχημάτων στην προστασία των πεζών. Χρειαζόμαστε διαβεβαιώσεις ότι δεν θα επιτρέπεται στους ανεξάρτητους κατασκευαστές να πωλούν ανταλλακτικά, όπως καπό ή προφυλακτήρες, τα οποία δεν θα πληρούν τις προδιαγραφές προστασίας των πεζών που απαιτεί το Κοινοβούλιο. Πρόκειται για ένα σημαντικό ζήτημα, δεδομένων των συνολικών οφελών που έχει αυτή η πρόταση για τον καταναλωτή και της εναρμόνισης που εξασφαλίζει.
<SPEAKER ID="109" LANGUAGE="EN" NAME="Bolkestein," AFFILIATION="Επιτροπή">
<P>
   . – Θα απαντήσω με μεγάλη χαρά στον κ. Harbour. Επιτρέψτε μου να ασχοληθώ πρώτα με το ζήτημα της ασφάλειας. Στις αγορές στις οποίες η αγορά ανταλλακτικών για επισκευές έχει ελευθερωθεί, όπως στο Ηνωμένο Βασίλειο, την Ισπανία, την Ιταλία ή τις Κάτω Χώρες, δεν έχουν καταγραφεί απώλειες ανθρωπίνων ζωών οι οποίες να μπορούν να αποδοθούν στο γεγονός ότι ορισμένα από τα ανταλλακτικά έχουν παρασχεθεί από τρίτους παρόχους. Το ιστορικό ασφαλείας στις ελευθερωμένες αγορές είναι εξίσου καλό –ή, αν προτιμάτε, εξίσου κακό– με το ιστορικό ασφαλείας των αγορών όπου υπάρχει νομική προστασία των σχεδίων, αλλά σίγουρα όχι διαφορετικό.
<P>
Δεύτερον, όσο και αν ακούγεται απίστευτο, υπάρχουν 90 οδηγίες οι οποίες αφορούν την ασφάλεια των πεζών και οι οποίες καλύπτουν όλα τα αυτοκίνητα και τα ανταλλακτικά αυτοκινήτων, επομένως και τα ανταλλακτικά που προέρχονται από τρίτους προμηθευτές.
<P>
Το τρίτο σημείο στο οποίο θέλω να σταθώ είναι ότι στην πρόταση επισυνάπτεται “εκτενής αξιολόγηση αντικτύπου”, όπως ονομάζεται, η οποία αφορά το ζήτημα της ασφάλειας – πρόκειται για ένα κείμενο 50 σελίδων. Θα ήθελα να διαβεβαιώσω τους αξιότιμους βουλευτές και ιδίως τον κ. Harbour ότι πρόκειται για μια πολύ διεξοδική αξιολόγηση του αντικτύπου. Τόσο ο κ. Harbour όσο και κάθε άλλο μέλος του Κοινοβουλίου που θα εκφράσει ενδιαφέρον θα λάβουν αντίγραφό της μαζί με την πρόταση. Η εκτενής αξιολόγηση του αντικτύπου εξετάζει το ζήτημα σε βάθος, προκειμένου όμως να καθησυχάσω τους φόβους και τις ανησυχίες που υπάρχουν όχι μόνον εδώ, αλλά και στην Επιτροπή, έχω δηλώσει ότι, τώρα που υιοθετήθηκε η πρόταση, θα μεριμνήσω προσωπικά για τη διεξαγωγή περαιτέρω μελέτης σχετικά με τις πτυχές της ασφάλειας, ώστε να είμαστε όλοι βέβαιοι ότι το ζήτημα εξετάζεται δεόντως. Η εκτενής αξιολόγηση του αντικτύπου συντάχθηκε με ιδιαίτερη επιμέλεια και πραγματοποίησα εκτενείς διαβουλεύσεις με τους ενδιαφερόμενους και, ειδικότερα, με την ίδια την αυτοκινητοβιομηχανία. Οι βουλευτές θα έχουν την ευκαιρία να διαβάσουν την εκτενή αξιολόγηση του αντικτύπου και να σχηματίσουν τη δική τους άποψη. Προσβλέπω στη συζήτηση αυτής της πρότασης στο Κοινοβούλιο, αν και δεν θα συμμετάσχω εγώ προσωπικά, αλλά ο διάδοχός μου, Charlie McCreevy, από την Ιρλανδία. 
<SPEAKER ID="110" LANGUAGE="DE" NAME="Rübig (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι, θα ήθελα καταρχάς να συγχαρώ την Επιτροπή για την πρωτοβουλία της. Θεωρώ ότι στο θέμα αυτό ακολούθησε τον σωστό δρόμο. Όλοι γνωρίζουμε ότι η αρχή της αμοιβαίας αναγνώρισης με παράλληλη χρησιμοποίηση της τυποποίησης είναι ένας πολύ αποτελεσματικός και ανταγωνιστικός δρόμος και φυσικά αυτό ισχύει ιδίως για τα ανταλλακτικά. Παντού όπου χρησιμοποιείται η πρέπει να χρησιμοποιείται το σήμα CE, ο καταναλωτής έχει την εγγύηση ότι τηρούνται οι νομικές διατάξεις. Όμως, καθοριστική είναι τότε η πιστοποίηση των οργανισμών ελέγχου, δηλαδή των οργανισμών που ελέγχουν εάν όντως τηρήθηκαν οι απαιτούμενες διατάξεις. Επιθυμητό θα ήταν να υπάρχουν εθελοντικά σήματα ελέγχου, όπως π.χ. το σήμα GS (έλεγχος ασφάλειας) στη Γερμανία. Αυτό όμως αξιολογήθηκε ανέκαθεν με πολύ διαφορετικούς τρόπους από την Επιτροπή. Σε τέτοιες περιπτώσεις υπάρχουν ξεχωριστές αγορές όπου ο καταναλωτής διαθέτει ένα επιπλέον σήμα ελέγχου και μπορεί να δει έτσι ότι ασχολήθηκε με το θέμα ένας εξουσιοδοτημένος οργανισμός ελέγχου. Από αυτό το σήμα ο καταναλωτής βλέπει ότι μπορεί να αγοράσει ένα πολύ ασφαλές προϊόν.
<SPEAKER ID="111" LANGUAGE="" NAME="Bolkestein," AFFILIATION="Επιτροπή">
<SPEAKER ID="112" LANGUAGE="DE" NAME="Duin (PSE )." AFFILIATION="">
<SPEAKER ID="113" LANGUAGE="" NAME="Bolkestein," AFFILIATION="Επιτροπή">
<P>
    Κύριε Πρόεδρε, σχετικά με το πρώτο ερώτημα, εάν δηλαδή η σημερινή Επιτροπή θα έπρεπε να είχε αφήσει το ζήτημα για την επόμενη Επιτροπή, θα ήθελα να πω ότι αυτή η υπόθεση ξεκίνησε το 1998 με την έγκριση μιας οδηγίας για την προστασία των σχεδίων. Εκείνη την εποχή δεν κατέστη δυνατή η επίτευξη συμφωνίας σχετικά με το ζήτημα των ανταλλακτικών αυτοκινήτων και το θέμα παραπέμφθηκε στις ελληνικές καλένδες. Ωστόσο, συμφωνήθηκε ότι οποιαδήποτε αλλαγή της νομοθεσίας θα έπρεπε να βαίνει προς την κατεύθυνση της ελευθέρωσης της αγοράς. Αυτό ακριβώς πράξαμε σήμερα.
<P>
Δεύτερον, το 2002, ο συνάδελφός μου ο κ. Monti έπεισε την Επιτροπή και άλλους για την ανάγκη ελευθέρωσης της διανομής αυτοκινήτων, κάτι που ονομάζεται “απαλλαγή κατά κατηγορίες”. Αυτό συνέβη, και η πρόταση αυτή αποτελεί φυσική συνέχεια της πρότασής του, η οποία υιοθετήθηκε το 2002. Γι’ αυτόν τον λόγο ήταν σημαντικό να ασχοληθεί η σημερινή Επιτροπή με το συγκεκριμένο ζήτημα, επειδή, όπως προανέφερα, αποτελεί απόρροια της πρότασής του. Γι’ αυτό και επέμεινα να ασχοληθεί αυτή η Επιτροπή με το ζήτημα. Επιπλέον, πιστεύω ότι ο αξιότιμος κ. βουλευτής που μόλις πήρε τον λόγο θα συμφωνήσει μαζί μου ότι δεν θα ήταν σωστό η σημερινή Επιτροπή –έστω και αν σε έξι εβδομάδες λήγει η θητεία της– να μεταβιβάσει στην επόμενη Επιτροπή τις δύσκολες αποφάσεις. Πληρωνόμαστε για να λαμβάνουμε αποφάσεις και, όσο δύσκολες και αν είναι αυτές, αυτό ακριβώς πρέπει να κάνουμε.
<SPEAKER ID="114" LANGUAGE="" NAME="Πρόεδρος." AFFILIATION="">
<SPEAKER ID="115" LANGUAGE="" NAME="" AFFILIATION="Αντιπροέδρου">
<SPEAKER ID="116" LANGUAGE="" NAME="Πρόεδρος." AFFILIATION="Πρώτο μέρος">
<P>
   Η ημερήσια διάταξη προβλέπει την Ώρα των Ερωτήσεων (B6-0007/2004). Οι ερωτήσεις που ακολουθούν απευθύνονται προς την Επιτροπή.
<SPEAKER ID="117" LANGUAGE="" NAME="Πρόεδρος." AFFILIATION="">
<P>
Ανταποκρινόμενη σε αίτημα περισσοτέρων από 100 βουλευτών του Ευρωπαϊκού Κοινοβουλίου από όλα τα 15 κράτη μέλη, η Παγκόσμια Οργάνωση Υγείας συμφώνησε πρόσφατα να προβεί στην υποβολή συστάσεων προκειμένου να βελτιωθεί η ακρίβεια των εθνικών στατιστικών στοιχείων όσον αφορά τον αιφνίδιο ανεξήγητο θάνατο σε νέους ανθρώπους.
<P>
Μπορεί η Επιτροπή να αξιοποιήσει τις δυνατότητες που έχει στη διάθεσή της η Eurostat προκειμένου να συμβάλει στο έργο της Παγκόσμιας Οργάνωσης Υγείας, ιδίως όσον αφορά την κατάρτιση ιατροδικαστών και παθολόγων για την καταγραφή των αιφνίδιων ανεξήγητων θανάτων για στατιστικούς σκοπούς; 
<SPEAKER ID="118" LANGUAGE="ES" NAME="Almunia," AFFILIATION="Επιτροπή">
<P>
Απαντώντας στην ερώτησή σας, κυρία McAvan, πρέπει να σας πω ότι, μέσω των τρεχουσών δραστηριοτήτων της, η Eurostat συμβάλλει με διάφορους τρόπους στις εργασίες της Παγκόσμιας Οργάνωσης Υγείας, στο πλαίσιο του Κοινοτικού Στατιστικού Προγράμματος 2003-2007· ειδικότερα δε όσον αφορά τις στατιστικές της δημόσιας υγείας, η Eurostat συγκεντρώνει, επιβεβαιώνει και δημοσιεύει ετήσια στοιχεία σχετικά με τις αιτίες θανάτου στα κράτη μέλη της Ευρωπαϊκής Ένωσης, τις υποψήφιες χώρες και τις χώρες της Ευρωπαϊκής Ζώνης Ελευθέρων Συναλλαγών, τόσο σε εθνικό όσο και σε περιφερειακό επίπεδο. Τα στοιχεία αυτά συγκεντρώνονται σε συντονισμό με την Παγκόσμια Οργάνωση Υγείας, η οποία φυσικά ενημερώνεται τακτικά για το έργο της Eurostat σε θέματα στατιστικής της δημόσιας υγείας και προσκαλείται στις σχετικές συνεδριάσεις.
<SPEAKER ID="119" LANGUAGE="EN" NAME="McAvan (PSE )." AFFILIATION="">
<P>
   – Σας ευχαριστώ πολύ για την απάντησή σας και για τις πληροφορίες που μας δώσατε για το έργο της Eurostat. Η συλλογή πληροφοριών μπορεί να μην φαντάζει ιδιαίτερα ενδιαφέρουσα δραστηριότητα, όμως το πρόβλημα αυτή τη στιγμή είναι ότι, χωρίς αυτές τις πληροφορίες, δεν είναι δυνατόν να διενεργηθεί καμία σωστή έρευνα σχετικά με τα αίτια των αιφνίδιων θανάτων, ιδίως νέων ανθρώπων. Το αποτέλεσμα είναι να μην πραγματοποιούνται έρευνες. Στην περίπτωση των αιφνίδιων θανάτων βρεφών, πριν από μια εικοσαετία, αλλάξαμε την ταξινόμηση και αυξήθηκαν οι έρευνες. Η επόμενη ερώτησή μου είναι μάλλον μια παράκληση προς την Επιτροπή, προς όποιον είναι υπεύθυνος για τη Eurostat, να εξετάζεται το ζήτημα των αιφνίδιων ανεξήγητων θανάτων στο πλαίσιο της κατάρτισης των αρμόδιων για την πιστοποίηση των θανάτων. Σήμερα, συχνά γράφουν, για παράδειγμα, ότι ο θάνατος οφείλεται σε καρδιακή ανακοπή, με αποτέλεσμα να μην είναι σαφές ότι ο θάνατος είναι εντελώς ανεξήγητος. Είναι πολύ σημαντικό να επικεντρωθεί η κατάρτιση σε αυτό το συγκεκριμένο ζήτημα.
<P>
Θα ήθελα επίσης να σας παρακαλέσω να ζητήσετε από τη Eurostat να τηρεί ενήμερους τους βουλευτές του ΕΚ για το ζήτημα αυτό. Η ΠΟΥ πρόκειται να αναθεωρήσει τις κατευθυντήριες γραμμές της κατά τη συνεδρίασή της τον Οκτώβριο. Ευελπιστώ ότι, μέσω της συνεργασίας με την ΠΟΥ, θα ενημερωνόμαστε για τις αλλαγές και ότι θα δούμε βελτιώσεις στην ταξινόμηση των αιτίων θανάτων, που μπορεί να οδηγήσουν στην καλύτερη διερεύνηση και την πρόληψη αυτών των ανεξήγητων θανάτων. 
<SPEAKER ID="120" LANGUAGE="ES" NAME="Almunia," AFFILIATION="Επιτροπή">
<P>
Η Eurostat –η στατιστική υπηρεσία που εμπίπτει στην αρμοδιότητά μου ως Επιτρόπου– ενδιαφέρεται ιδιαίτερα οι πληροφορίες που της διαβιβάζονται σχετικά με τα αίτια θανάτου να είναι όσο το δυνατόν πιο ακριβείς, αλλά αυτό που δεν μπορεί να κάνει η Eurostat είναι να αλλάξει τους χρησιμοποιούμενους στατιστικούς ορισμούς. Η μελέτη στην οποία αναφέρθηκα προηγουμένως αναφέρει ότι οι ορισμοί μπορούν να βελτιωθούν εφόσον ορισμένοι από αυτούς οδηγούν σε σύγχυση. Αυτό, ωστόσο, δεν είναι αρμοδιότητα της Eurostat, είναι αρμοδιότητα της Παγκόσμιας Οργάνωσης Υγείας. Αυτό που είναι αρμοδιότητα της Eurostat –και το κάνουμε– είναι να παρέχουμε κατάρτιση για ανθρώπους που πρέπει να διενεργούν πιστοποιήσεις και, για τον σκοπό αυτόν, η Eurostat έχει προετοιμάσει ένα πακέτο κατάρτισης που αποτελείται βασικά από τρία στοιχεία: μια βασική πιστοποίηση σε επίπεδο Ευρωπαϊκής Ένωσης, μια ιστοσελίδα που χρησιμεύει ως ηλεκτρονικό εργαλείο κατάρτισης για εκείνους που πρέπει να διενεργούν πιστοποιήσεις και μια έντυπη ενημέρωση που είναι επίσης διαθέσιμη στο Διαδίκτυο με τη μορφή φυλλαδίου και παρέχει στα άτομα που διενεργούν πιστοποιήσεις λεπτομέρειες των απαιτήσεων και των μεθόδων για τη συλλογή πληροφοριών με όσο το δυνατόν μεγαλύτερη ακρίβεια, κατά τρόπο ώστε αυτές οι πληροφορίες –για τους σκοπούς που επισημάνατε και με τους οποίους συμφωνούμε όλοι– να μπορούν να χρησιμοποιηθούν όσο το δυνατόν πιο αποτελεσματικά.
<SPEAKER ID="121" LANGUAGE="" NAME="Πρόεδρος." AFFILIATION="">
<SPEAKER ID="122" LANGUAGE="FR" NAME="Reding," AFFILIATION="Επιτροπή">
<P>
Παρ’ όλα αυτά, έχουμε αναλάβει δράση. Το 1999, η Επιτροπή υιοθέτησε ένα κοινοτικό σχέδιο στήριξης του αντιντόπινγκ και περιέγραψε τις προσεγγίσεις που μπορεί να ακολουθήσει η εκστρατεία κατά του ντόπινγκ. Πρέπει να πω ότι είχαμε την πλήρη στήριξη του Ευρωπαϊκού Κοινοβουλίου, ενώ από την πλευρά του Συμβουλίου δεν υπήρξε σχεδόν καμία ανταπόκριση. Εντούτοις, εμείς ξεκινήσαμε συγκεκριμένες δράσεις για την καταπολέμηση του ντόπινγκ, με αναλύσεις για την κατάσταση των νέων στα αθλητικά κέντρα –η οποία είναι καταστροφική– για τους κοινωνικοοικονομικούς παράγοντες του ντόπινγκ και για τα μέτρα που πρέπει να ληφθούν ώστε να προστατευθούν οι νέοι. Παράλληλα, βοηθήσαμε τα κράτη μέλη να δημιουργήσουν, από κοινού με τον αθλητικό κόσμο και με τις αθλητικές ομοσπονδίες, την Παγκόσμια Οργάνωση Αντιντόπινγκ. Συνεισφέραμε πρακτικά σε αυτή την οργάνωση εκπαιδεύοντας τους επιθεωρητές που έχουν καθήκον να διενεργούν ελέγχους αντιντόπινγκ στους αθλητές και τις αθλήτριες.
<P>
Όσον αφορά τα προγράμματα υγείας, έχουν ληφθεί επίσης μέτρα που στοχεύουν να ενθαρρύνουν τις προσπάθειες των κρατών μελών στον τομέα της πρόληψης της χρήσης και της κατάχρησης φαρμακευτικών ουσιών από νέους. Η πρόληψη είναι, φυσικά, εξαιρετικά σημαντική, και έτσι θα ήθελα να σας ενημερώσω ότι το 2004 έχει κηρυχθεί “Ευρωπαϊκό έτος εκπαίδευσης μέσω του αθλητισμού”. Καθ’ όλη τη διάρκεια του έτους, υλοποιήθηκαν χιλιάδες προγράμματα σε συνεργασία με σχολεία, αθλητικούς συλλόγους και τοπικές και περιφερειακές αρχές με σκοπό να ενημερωθούν οι νέοι για τους κινδύνους του ντόπινγκ και να τους ενθαρρύνουμε να σεβαστούν την αρχή του ευ αγωνίζεσθαι στις αθλητικές τους δραστηριότητες.
<P>
Φυσικά, δεν μπορούμε να κάνουμε περισσότερα όσο δεν υπάρχει σαφής και ακριβής νομική βάση, αλλά εργαζόμαστε για τη δημιουργία της. Από τότε που διορίστηκα αρμόδια για τον αθλητισμό Επίτροπος, το 1999, διοργανώνω σε τακτική βάση ένα άτυπο Συμβούλιο Υπουργών Αθλητισμού –δεν μπορέσαμε να πραγματοποιήσουμε επίσημο– προκειμένου να ενθαρρύνουμε τη συνεργασία τους προς αυτή την κατεύθυνση. Επίσης σε τακτική βάση, πραγματοποιώ συναντήσεις με τις αθλητικές ενώσεις της Ευρώπης προκειμένου να τις ενθαρρύνουμε, επίσης, να ενώσουν τις δυνάμεις τους για την καταπολέμηση της μάστιγας του ντόπινγκ. Τέλος, η Συνέλευση έβαλε τη σφραγίδα της σε αυτή την προσπάθεια προσφέροντάς μας τη στήριξή της και προτείνοντας ένα άρθρο για τη Συνταγματική Συνθήκη το οποίο θα προβλέπει ότι η ΕΕ πρέπει να επιδιώκει την προστασία της φυσικής και ηθικής ακεραιότητας των νέων, και ειδικότερα των νέων αθλητών και αθλητριών. Μόλις εγκριθεί η συνθήκη, θα υπάρχει πραγματική νομική βάση, θα μπορούμε να πραγματοποιούμε επίσημες συναντήσεις των υπουργών Αθλητισμού και, τέλος, θα μπορούμε να αναλάβουμε συγκεκριμένες δράσεις σε αυτόν τον τομέα. Περιμένουμε με αγωνία τη νέα συνθήκη.
<SPEAKER ID="123" LANGUAGE="" NAME="Παφίλης (GUE/NGL )." AFFILIATION="">
<SPEAKER ID="124" LANGUAGE="FR" NAME="Reding," AFFILIATION="Επιτροπή.">
<P>
Το δεύτερο σημείο που θίγει ο αξιότιμος βουλευτής και με το οποίο διαφωνώ είναι η ιδέα ότι, παρά τα μέτρα που έχουν θεσπιστεί, η κατάσταση όχι μόνο δεν έχει βελτιωθεί αλλά έγινε χειρότερη. Η απάντηση είναι πολύ απλή: όσο αρνούμαστε ότι το ντόπινγκ είναι υπαρκτό και ότι υπάρχει ανάγκη λήψης μέτρων για ελέγχους, οι παραβάτες δεν θα ανησυχήσουν. Τώρα που όλοι αναγνωρίζουν ότι το ντόπινγκ είναι υπαρκτό παντού και τώρα που έχουμε θεσπίσει ελέγχους σε συνεργασία με τη Διεθνή Ολυμπιακή Επιτροπή και με τη WADA, την Παγκόσμια Οργάνωση Αντιντόπινγκ, συλλαμβάνουμε, φυσικά, άτομα που κάνουν χρήση ουσιών και αυτό είναι καλό. Όσο περισσότερους συλλαμβάνουμε τόσο λιγότεροι είναι εκείνοι που θα διακινδυνεύσουν να κάνουν χρήση απαγορευμένων ουσιών και τόσο περισσότερο θα στείλουμε το θετικό μήνυμα ότι “όσοι κάνουν χρήση ουσιών δεν πρόκειται να ξεφύγουν” και ότι έχει ξεκινήσει ένας εξαιρετικά σκληρός αγώνας κατά αυτής της μάστιγας που σκοτώνει τον αθλητισμό. 
<SPEAKER ID="125" LANGUAGE="FI" NAME="Kauppi (PPE-DE )." AFFILIATION="">
<SPEAKER ID="126" LANGUAGE="FR" NAME="Reding," AFFILIATION="Επιτροπή.">
<SPEAKER ID="127" LANGUAGE="" NAME="Παπαδημούλης (GUE/NGL )." AFFILIATION="">
<P>
   – Κυρία Επίτροπε, σημείωσα με ενδιαφέρον ότι στην αρχική σας τοποθέτηση επισημάνατε, παρά τα βήματα που έχουν γίνει, ότι δεν υπάρχει επαρκής νομική βάση για να γίνουν περισσότερα. Σας ερωτώ λοιπόν συγκεκριμένα: εδώ και δυόμισι χρόνια, η Επιτροπή Περιβάλλοντος και Δημόσιας Υγείας του Ευρωπαϊκού Κοινοβουλίου είχε ζητήσει να έρθει από την Επιτροπή οδηγία σε εφαρμογή του άρθρου 152 της ιδρυτικής Συνθήκης. Σκοπεύει η Επιτροπή, έστω και μετά από δυόμισι χρόνια, να προωθήσει μια τέτοια κοινοτική οδηγία; 
<SPEAKER ID="128" LANGUAGE="FR" NAME="Reding," AFFILIATION="Επιτροπή.">
<P>
Θα ήμουν πολύ ευτυχής αν στο μέλλον είχαμε περισσότερες δυνατότητες στη διάθεσή μας. Επίσης, όσον αφορά την καταπολέμηση του εγκλήματος, για παράδειγμα, θα ήθελα να υπενθυμίσω στο Κοινοβούλιο ότι το 2002 η Επιτροπή και η ισπανική Προεδρία διοργάνωσαν στην Ισπανία ένα σεμινάριο, το οποίο συγκέντρωσε για πρώτη φορά τους υπεύθυνους για την καταπολέμηση του ντόπινγκ και εκπροσώπους της συνοριακής αστυνομίας και των τελωνειακών αρχών. Πρόκειται για ένα ιδιαίτερα περίπλοκο ζήτημα· είναι ένα πρόβλημα που αφορά την εσωτερική ασφάλεια, ένα πρόβλημα που αφορά τη σήμανση των φαρμάκων, ένα πρόβλημα που αφορά τον αθλητισμό, ένα πρόβλημα που αφορά την προστασία των νέων και, τέλος, ένα πρόβλημα που αφορά τη δημόσια υγεία. Όλα αυτά τα στοιχεία πρέπει να συντονίζονται έτσι ώστε το αποτέλεσμα να είναι συγκεκριμένες δράσεις. Είναι αλήθεια, ωστόσο, ότι, εκτός από τον τομέα της σήμανσης των φαρμάκων, δεν έχουμε στη διάθεσή μας καμία νομική βάση που θα μας επιτρέψει να προβούμε στην εναρμόνιση και να σημειώσουμε τεράστια βήματα προόδου, όπως θα έπρεπε. Στην πραγματικότητα, αυτό που επιχειρήσαμε να κάνουμε, συντονίζοντας δράσεις και αξιοποιώντας στο μέγιστο το ηθικό μας σθένος σε αυτόν τον τομέα, ήταν περισσότερο από αυτό που μπορούσαμε αληθινά να κάνουμε. Ξεπεράσαμε τις δυνατότητές μας, αλλά νιώθω ότι έπραξα πολύ καλά και νιώθω ότι έκανα καλά να ξεκινήσω αυτή τη δραστηριότητα κατά του ντόπινγκ, που είναι ο μόνος τρόπος για να προστατεύσουμε τη νεολαία μας και να ξαναφέρουμε το ευ αγωνίζεσθαι στον αθλητισμό. 
<SPEAKER ID="129" LANGUAGE="" NAME="Πρόεδρος." AFFILIATION="">
<P>
Τον Ιούλιο 2004, η Ευρωπαϊκή Επιτροπή συμφώνησε να επιτρέψει την εισαγωγή και επεξεργασία γενετικά τροποποιημένου αραβοσίτου (ΝΚ 603) στις αγορές της Ένωσης για 10 χρόνια, όπως το ζήτησε η American Monsanto Co.
<P>
Θα επιμείνει επομένως η Επιτροπή στην πρόθεσή της να επιτρέψει το ΝΚ 603 για χρήση στη βιομηχανία τροφίμων; 
<SPEAKER ID="130" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Η αίτηση έγκρισης των τροφίμων που είναι παράγωγα αραβοσίτου της ποικιλίας NK 603 παρουσιάστηκε τον Απρίλιο του 2001 και έχει εξεταστεί και αναλυθεί όλο αυτό το διάστημα σύμφωνα με την ισχύουσα νομοθεσία. Τα κράτη της Ένωσης και η Ευρωπαϊκή Αρχή για την Ασφάλεια των Τροφίμων μελέτησαν την αίτηση και η γνωμοδότηση που δημοσιοποιήθηκε από την ΕΑΑΤ επισημαίνει ότι δεν υπάρχουν αντιρρήσεις από άποψη ασφάλειας. Για τον συγκεκριμένο γενετικά τροποποιημένο οργανισμό υπάρχει μια έγκυρη μέθοδος ανίχνευσης που καθιστά δυνατή την ανίχνευση και τη σήμανσή του σύμφωνα με τους ισχύοντες κανονισμούς.
<P>
Όσον αφορά τις πιθανές οικονομικές επιπτώσεις, θα ήθελα να επισημάνω ότι τρόφιμα και συστατικά τροφίμων που προέρχονται από διάφορες ποικιλίες γενετικά τροποποιημένου αραβοσίτου έχουν δηλωθεί ή εγκριθεί για τη διάθεσή τους στην αγορά και, επομένως, η έγκριση αυτής της νέας ποικιλίας NK 603 θα διεύρυνε το φάσμα των πιθανοτήτων αλλά δεν δημιουργεί σε καμία περίπτωση προηγούμενο.
<P>
Πρέπει να επισημάνω, ωστόσο, ότι η έγκριση δεν έχει γίνει ακόμη και ότι εξετάζεται μια σχετική αίτηση η οποία υποβλήθηκε, το τονίζω, σύμφωνα με την οδηγία του 2001. 
<SPEAKER ID="131" LANGUAGE="PL" NAME="Czarnecki, Ryszard (NI )." AFFILIATION="">
<SPEAKER ID="132" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
    Κυρία Πρόεδρε, κύριε Czarnecki, είναι χαρά μου που μπορώ να συμβάλω στη συζήτηση εδώ σε αυτό το Κοινοβούλιο. Το γεγονός ότι η προηγούμενη συζήτηση σχετικά με τη Λευκορωσία και τώρα αυτή σχετικά με τους γενετικά τροποποιημένους οργανισμούς συνέπεσαν αποδεικνύει ότι κάνετε καλή δουλειά υπερασπίζοντας τις απόψεις σας, κύριε Czarnecki, και αυτός ακριβώς είναι ο ρόλος σας.
<P>
Επομένως, εγκρίνοντας αυτή την ποικιλία NK 603, η Επιτροπή θα εκπληρώσει απλώς την υποχρέωσή της να εφαρμόσει την κοινοτική νομοθεσία, και θα ήθελα να σας επισημάνω ότι οι επιχειρήσεις έχουν την εύλογη πεποίθηση ότι οι αιτήσεις τους θα εξετάζονται ισότιμα και αντικειμενικά, σύμφωνα με την ισχύουσα κοινοτική νομοθεσία που εγκρίθηκε από αυτό το Κοινοβούλιο και από το Συμβούλιο. 
<SPEAKER ID="133" LANGUAGE="EN" NAME="Purvis (PPE-DE )." AFFILIATION="">
<SPEAKER ID="134" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Όσον αφορά το δεύτερο θέμα, αναφέρατε τον αθέμιτο ανταγωνισμό σε σχέση με τους αγρότες. Δυστυχώς, δεν μιλάμε για αθέμιτο ανταγωνισμό. Αν υπάρχει αθέμιτος ανταγωνισμός, ο ανταγωνισμός θα αφορά τις παραδοσιακές ποικιλίες των διαφόρων προϊόντων. Τυχόν αθέμιτος ανταγωνισμός από την ποικιλία NK 302 θα πλήξει τις παραδοσιακές ποικιλίες αραβοσίτου που καλλιεργούνται στην Ευρώπη και σε όλο τον κόσμο. Οι αγρότες μπορούν να επιλέξουν να τις χρησιμοποιήσουν ή όχι. Μπορούν να χρησιμοποιήσουν οποιαδήποτε από τις ποικιλίες. Ο ανταγωνισμός, αν υπάρχει αθέμιτος ανταγωνισμός, θα είναι, επιπλέον, μεταξύ των ποικιλιών του εργαστηρίου και των φυσικών ποικιλιών. Πιστεύω ότι οι πολίτες και οι πολιτικοί έχουν επίσης μια ευθύνη εν προκειμένω. Έχουμε τη δυνατότητα να επιλέξουμε αυτό που θέλουμε: παραδοσιακές ποικιλίες ή νέες ποικιλίες του εργαστηρίου. Οι ίδιοι οι καταναλωτές θα είναι σε τελική ανάλυση ελεύθεροι να επιλέξουν πώς θα εξελιχθεί αυτό το θέμα. 
<SPEAKER ID="135" LANGUAGE="" NAME="Παπαδημούλης (GUE/NGL )." AFFILIATION="">
<P>
   – Κυρία Επίτροπος, στη συνάντηση των Υπουργών Γεωργίας στις 19 Ιουλίου για το συγκεκριμένο καλαμπόκι, μόνο ένα στα τρία κράτη μέλη ψήφισε υπέρ. Μετά απ’ αυτό, η Επιτροπή αποφάσισε ότι το ήθελαν ο ένας στους τρεις. Σκέφτεστε μήπως να αναθεωρήσετε τη διαδικασία με την οποία λαμβάνονται οι αποφάσεις για τη συγκεκριμένη ευρωπαϊκή νομοθεσία, έτσι ώστε να υπάρχει μεγαλύτερη δημοκρατία;
<SPEAKER ID="136" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<SPEAKER ID="137" LANGUAGE="" NAME="" AFFILIATION="Δεύτερο μέρος">
<P>
 Δεδομένου ότι οι ερωτήσεις αριθ. 27 και 28 αφορούν το ίδιο θέμα, θα απαντηθούν μαζί. 
<SPEAKER ID="138" LANGUAGE="" NAME="" AFFILIATION="">
<P>
Κατά το άτυπο Συμβούλιο Υπουργών Μεταφορών που πραγματοποιήθηκε στις 9 και 10 Ιουλίου στο Άμστερνταμ, η Επίτροπος Loyola De Palacio δήλωσε ότι, πριν από το τέλος της θητείας της, προτίθεται να παρουσιάσει νέα πρόταση οδηγίας για τις λιμενικές υπηρεσίες.
<SPEAKER ID="139" LANGUAGE="" NAME="" AFFILIATION="">
<SPEAKER ID="140" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
    Κυρία Πρόεδρε, κυρίες και κύριοι, η πρόσβαση στην αγορά των λιμενικών υπηρεσιών είναι ένα θέμα για το οποίο η Επιτροπή, όπως και το Κοινοβούλιο και το Συμβούλιο, εργάζονται εντατικά αυτά τα τελευταία επτά χρόνια, συγκεκριμένα στη βάση του Πράσινου Βιβλίου σχετικά με τους λιμένες και τις θαλάσσιες υποδομές του 1997, έγγραφο που προκάλεσε τις πρώτες ζωηρές συζητήσεις σχετικά με αυτό το θέμα.
<P>
Οι συζητήσεις εντατικοποιήθηκαν με την πρόταση οδηγίας που παρουσιάστηκε από την Επιτροπή το 2001, και οι ενδελεχείς συζητήσεις που διεξήχθησαν σχετικά οδήγησαν την Επιτροπή να εισαγάγει διάφορες τροποποιήσεις στο κείμενο, ιδιαίτερα για να ανταποκριθεί στις απόψεις που εξέφρασε το Κοινοβούλιο στην πρώτη και δεύτερη ανάγνωσή του. Ωστόσο, μετά την υιοθέτηση ενός κειμένου στη συνδιαλλαγή, στην τελευταία ψηφοφορία αυτό το Κοινοβούλιο το απέρριψε. Η διαφορά ήταν ελάχιστη, αλλά, όπως γνωρίζουμε, μία ψήφος είναι αρκετή.
<P>
Αυτή η προσέγγιση διαφέρει ριζικά από την πρόταση του 2001 και αποσκοπεί να ανταποκριθεί στις ανησυχίες που εκφράστηκαν από εκείνους που ζητούσαν να δοθεί μεγαλύτερη προσοχή σε αυτά τα σημεία. Λαμβάνοντας υπόψη ότι οι απαραίτητες εξουσιοδοτήσεις θα διασφαλίσουν ένα πλαίσιο ίσων συνθηκών για τις λιμενικές υπηρεσίες, δεν θα υπάρξει κανένας λόγος να εμποδίζονται οι εταιρείες που εκτελούν αυτοεξυπηρέτηση να χρησιμοποιούν το δικό τους χερσαίο προσωπικό.
<P>
Τέλος, θα ήθελα να επισημάνω τη σημασία της ανάπτυξης του ρόλου που πρέπει να διαδραματίσουν οι λιμένες στη μετατόπιση της αύξησης των μεταφορών εμπορευμάτων από τις οδικές στις ακτοπλοϊκές μεταφορές. Προκειμένου να διασφαλιστεί ένα ανταγωνιστικό σύστημα μεταφορών στην Ευρωπαϊκή Ένωση, πιστεύω ότι είναι απολύτως βασικό ένα σημαντικό ποσοστό της νέας ζήτησης, η οποία αναμένεται να αυξηθεί κατά περίπου 40% σε μια δεκαετία για τα εμπορεύματα, να διοχετευθεί προς τις ακτοπλοϊκές μεταφορές σε μια διευρυμένη Ευρώπη. Αυτό θα αποτρέψει άλλου είδους προβλήματα συμφόρησης που αρχίζουν να εμφανίζονται ήδη σε άλλα είδη υποδομών, όπως το οδικό ή το σιδηροδρομικό δίκτυο, που επίσης χρειάζονται σημαντικό εκσυγχρονισμό και πρέπει να γίνουν πιο δυναμικές. 
<SPEAKER ID="141" LANGUAGE="NL" NAME="El Khadraoui (PSE )." AFFILIATION="">
<SPEAKER ID="142" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
    Κύριε El Khadraoui, γνωρίζω ότι αυτό είναι ένα πολύ ευαίσθητο θέμα – όσοι από εσάς ήταν εδώ θα θυμούνται τις διαδηλώσεις και τους αποκλεισμούς της κυκλοφορίας που έγιναν κατά τη διάρκεια της συζήτησης του προηγούμενου κειμένου. Τούτου λεχθέντος, πρέπει να είμαστε ξεκάθαροι: θέλουμε ή δεν θέλουμε να προωθήσουμε το θαλάσσιο εμπόριο και τις θαλάσσιες μεταφορές;
<P>
Αντίθετα, αν θέλουμε να προωθήσουμε πραγματικά την ακτοπλοΐα πρέπει να την κάνουμε όσο το δυνατόν πιο ομαλή. Για τον σκοπό αυτόν, έχουμε προωθήσει μια σειρά προτάσεων –ορισμένες εφαρμόζονται ήδη– σχετικά με τη διοικητική απλούστευση, τη χρησιμοποίηση των νέων τεχνολογιών και την εναρμόνιση των εντύπων, καθιστώντας επομένως εφικτό για τον τομέα της ναυσιπλοΐας να απολαμβάνει τις ίδιες διευκολύνσεις όπως, για παράδειγμα, τα οδικά συστήματα TIR.
<P>
Συνεχίσαμε να έχουμε συναντήσεις μαζί τους – σε ορισμένες περιπτώσεις η ίδια προσωπικά, όπως η τελευταία συνάντηση στο Puerto de Amberes, και σε άλλες περιπτώσεις οι υπηρεσίες της Επιτροπής.
<SPEAKER ID="143" LANGUAGE="NL" NAME="Staes (Verts/ALE )." AFFILIATION="">
<P>
   –  Κυρία Πρόεδρε, έχω ακόμη κάποιες συμπληρωματικές ερωτήσεις. Κυρία Επίτροπε, αν και είμαι ευγνώμων για την ειλικρίνειά σας και για την ευθύτητα με την οποία μιλήσατε, εξακολουθώ να αναρωτιέμαι ποιες ήταν οι συνθήκες που σας επέβαλαν να καταθέσετε τη συγκεκριμένη πρόταση στις τελευταίες ημέρες της σταδιοδρομίας σας ως Επίτροπος, όταν η θητεία σας λήγει σε έξι εβδομάδες; Είπατε στον κ. El Khadraoui ότι διαβουλευτήκατε με όλους τους ενδιαφερόμενους και αναφέρατε σχετικά με αυτό την επίσκεψή σας στο λιμάνι της Αμβέρσας. Ζω στην Αμβέρσα και, απ’ όσο γνωρίζω, η τελευταία φορά που επισκεφτήκατε το λιμάνι της Αμβέρσας ήταν όταν η συζήτηση για την προηγούμενη οδηγία, που απορρίφθηκε από αυτό το Κοινοβούλιο, ήταν σε πλήρη εξέλιξη. Δεν βλέπω, συνεπώς, σημεία διαβούλευσης για το νέο κείμενο. Όπως και ο κ. El Khadraoui, θα σας ρωτήσω με έμφαση ποιο είναι το χρονοδιάγραμμά σας. Δεν μπορέσατε να δώσετε μια απάντηση σε αυτή την ερώτηση μέχρι στιγμής. Τέλος, κυρία Επίτροπε, σίγουρα πρέπει να συνειδητοποιείτε ότι αυτό που δηλώσατε πριν από λίγο όσον αφορά το καθεστώς των βέλγων και των φλαμανδών λιμενεργατών αντιστοιχεί κατά κάποιον τρόπο με κήρυξη πολέμου, και ότι σίγουρα δεν θα λύσετε το πρόβλημα με αυτού του είδους την προσέγγιση. 
<SPEAKER ID="144" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Με προσέλαβαν, και αυτό το Κοινοβούλιο μου έδωσε την εμπιστοσύνη του, μέχρι την 1η Νοεμβρίου. Και σκοπεύω να ασκήσω πλήρως τα καθήκοντά μου μέχρι την 1η Νοεμβρίου.
<SPEAKER ID="145" LANGUAGE="" NAME="Τούσσας (GUE/NGL )." AFFILIATION="">
<SPEAKER ID="146" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<SPEAKER ID="147" LANGUAGE="" NAME="Πρόεδρος." AFFILIATION="">
<P>
    Οι ερωτήσεις αριθ. 29 και 30 θα απαντηθούν γραπτώς. 
<SPEAKER ID="148" LANGUAGE="DE" NAME="Posselt (PPE-DE )." AFFILIATION="">
<P>
   – Κυρία Πρόεδρε, οι δύο άλλοι Επίτροποι έχουν να απαντήσουν από μία μόνο ερώτηση. Αυτό αποκλείεται να διαρκέσει 20 λεπτά. Γι’ αυτό κατά τη γνώμη μου θα μπορούσαμε να ακολουθήσουμε διαφορετική διαδικασία από τη συνήθη. Άλλωστε, δεν έχει νόημα να αφιερώνει κανείς 20 λεπτά σε μία ερώτηση. 
<SPEAKER ID="149" LANGUAGE="ES" NAME="Miguélez Ramos (PSE )." AFFILIATION="">
<SPEAKER ID="150" LANGUAGE="" NAME="Πρόεδρος." AFFILIATION="Ερωτήσεις προς τον Επίτροπο Lamy">
<P>
   Κυρίες και κύριοι, λυπάμαι, αλλά θα ακολουθήσουμε τη συνήθη για την Ώρα των Ερωτήσεων διαδικασία. Έχουμε τώρα άλλες ερωτήσεις προς τους άλλους Επιτρόπους. Κάνετε λάθος, κύριε Posselt, έχουμε πάρα πολλές ερωτήσεις, ιδιαίτερα προς τον Επίτροπο Δήμα. Δεν μπορώ να κάνω τίποτα άλλο από το να σας ανακοινώσω ότι θα λάβετε γραπτή απάντηση στην ερώτησή σας. Λυπάμαι που περιμένατε τώρα στην αίθουσα, αλλά αυτό ήταν αναπόφευκτο.
<SPEAKER ID="151" LANGUAGE="" NAME="Πρόεδρος." AFFILIATION="">
<P>
Η ΕΕ κατέχει πρωταγωνιστική θέση παγκοσμίως στις εξαγωγές κλωστοϋφαντουργικών προϊόντων και ειδών ένδυσης και αναμφίβολα ο βιομηχανικός κλάδος των κλωστοϋφαντουργικών αποτελεί στην Ευρώπη τη “βιομηχανία του μέλλοντος”. Ως γνωστόν, με τη λήξη της Συμφωνίας για τα κλωστοϋφαντουργικά προϊόντα και τα είδη ένδυσης (στα πλαίσια του ΠΟΕ), προβλέπεται η κατάργηση των ποσοστώσεων από 1ης Ιανουαρίου 2005, η οποία και συνεπάγεται την ελεύθερη πρόσβαση στην αγορά της ΕΕ.
<SPEAKER ID="152" LANGUAGE="FR" NAME="Lamy," AFFILIATION="Επιτροπή.">
<P>
     Κυρία Πρόεδρε, η ερώτηση αφορά τα συμπεράσματα που έχει εξαγάγει η Επιτροπή υπό το φως της κατάργησης των διεθνών ποσοστώσεων για τα κλωστοϋφαντουργικά προϊόντα που θα συμβεί στις 31 Δεκεμβρίου του τρέχοντος έτους σύμφωνα με απόφαση που ελήφθη πριν από δέκα χρόνια σε πολυμερές επίπεδο στον Παγκόσμιο Οργανισμό Εμπορίου. Πριν από δέκα χρόνια, καθορίσαμε από κοινού μια ημερομηνία για την κατάργηση των ποσοστώσεων στο τέλος του τρέχοντος έτους. Η ημέρα αυτή σχεδόν έφθασε και έχει προκαλέσει –πράγμα κατανοητό, παρόλο που είχαμε όλον τον χρόνο για να προετοιμαστούμε γι’ αυτό μέσω της προοδευτικής ελευθέρωσης– κάποια ανησυχία, καθώς και φόβους και δυσκολίες στις οποίες η Επιτροπή προσπαθεί να ανταποκριθεί.
<P>
Θα ήθελα να προσθέσω μια περιφερειακή διάσταση σε αυτό το πολυμερές έργο που αφορά την ευρωμεσογειακή ζώνη, για την οποία εργαστήκαμε με τους εταίρους μας από την περιοχή γύρω από τη Μεσόγειο, δηλαδή (και όπως είναι φυσικό) από τις χώρες της Ευρώπης των 25, μαζί με τις υποψήφιες προς ένταξη χώρες ή τις πιθανές υποψήφιες χώρες, όπως είναι η Τουρκία. Η ιδέα είναι να δημιουργηθεί ένα είδος πανευρωπαϊκής ενοποιημένης ζώνης κλωστοϋφαντουργικών προϊόντων και ειδών ένδυσης, με τη βοήθεια, για παράδειγμα, συσσωρευμένων οφελών ευρωμεσογειακής προέλευσης, για τα οποία έχουμε διαπραγματευτεί, μέχρι και το τρέχον έτος.
<SPEAKER ID="153" LANGUAGE="" NAME="Παπαστάμκος (PPE-DE )." AFFILIATION="">
<P>
   – Κυρία Πρόεδρε, παρόλο που δαπανώ πολύτιμο χρόνο, θα ήθελα να εκφράσω και δημόσια τα συγχαρητήριά μου προς τον Επίτροπο, κύριο Lamie, για το έργο που έχει επιτελέσει από το χαρτοφυλάκιο το οποίο διαχειρίστηκε μέχρι τώρα ως Επίτροπος.
<P>
Η συμπληρωματική μου ερώτηση συνίσταται στο ποια μέτρα γενικής εναρμόνισης, αμοιβαιότητας και κατάργησης των μη εμπορικών φραγμών NTB (Non Trade Barriers) σκοπεύει να λάβει η Επιτροπή, τόσο σε πολυμερές όσο και σε διμερές επίπεδο, καθώς και στο πλαίσιο της διαπεριφερειακής συνεργασίας. Υπήρξε αναφορά επ’ αυτών αλλά χρειάζεται η μετάβαση από το διακηρυκτικό επίπεδο στο πραγματικό, η οποία είναι πάντα δύσκολη και θα ήθελα ως εκ τούτου περαιτέρω διευκρινίσεις από τον κύριο Επίτροπο. 
<SPEAKER ID="154" LANGUAGE="FR" NAME="Lamy," AFFILIATION="Επιτροπή.">
<SPEAKER ID="155" LANGUAGE="DE" NAME="Rübig (PPE-DE )." AFFILIATION="">
<SPEAKER ID="156" LANGUAGE="FR" NAME="Lamy," AFFILIATION="Επιτροπή.">
<P>
     Η Επιτροπή γνωρίζει το ενδιαφέρον του κ. Rübig για ζητήματα που σχετίζονται με το διεθνές εμπόριο και ειδικότερα με τις μικρές και μεσαίες επιχειρήσεις (ΜΜΕ). Είναι αλήθεια ότι τα προβλήματα του τομέα των κλωστοϋφαντουργικών προϊόντων και των ειδών ένδυσης επηρεάζουν τις ΜΜΕ περισσότερο από τις πολυεθνικές, και έτσι εξηγείται η ευαισθησία του για το θέμα αυτό. Στην απάντησή μου προς αυτόν, θα στηριχτώ στην προηγούμενη απάντησή μου στη συμπληρωματική ερώτηση του συντάκτη της κυρίας ερώτησης και θα προσθέσω το μοναδικό από τα ζητήματα της Σιγκαπούρης που παραμένει, δεδομένου ότι έπρεπε να παραιτηθούμε –εν πάση περιπτώσει γι’ αυτόν τον κύκλο των διαπραγματεύσεων και ακόμη κι αν δεν φύγουν από το τραπέζι του ΠΟΕ– από ζητήματα της Σιγκαπούρης όπως οι επενδύσεις, ο ανταγωνισμός, οι δημόσιες συμβάσεις και η διαφάνεια των δημοσίων συμβάσεων.
<P>
Αυτό που μένει, κύριε Rübig, είναι ένα θέμα προσφιλές σε εσάς και το οποίο αποφασίσαμε στη Γενεύη να διαπραγματευτούμε επισήμως αυτή τη φορά, δηλαδή η διευκόλυνση του εμπορίου, που συνίσταται στην πλήρη αναθεώρηση κάποιων από τις διαδικασίες, της γραφικής εργασίας, των εξουσιοδοτήσεων, των αδειών και των διοικητικών αποφάσεων που πάρα πολύ συχνά αντιμετωπίζουν οι άνθρωποι κατά τη μεταφορά αγαθών διαμέσου των συνόρων. Το ζήτημα της διευκόλυνσης του εμπορίου τελεί επί του παρόντος υπό διαπραγμάτευση και, από όλα τα ζητήματα της Σιγκαπούρης, ήταν ίσως το σημαντικότερο για τις ΜΜΕ. Είμαι, συνεπώς, ευχαριστημένος που το χρονοδιάγραμμά μας και οι προτεραιότητες του κ. Rübig συνέπεσαν σε αυτό το σημείο. Αυτό δεν συνέβη, ακόμη μια φορά, για τις επενδύσεις, τον ανταγωνισμό και τη διαφάνεια των δημοσίων συμβάσεων, αλλά αυτό που ήταν σημαντικότερο για τις ΜΜΕ, και κατά συνέπεια και για τον τομέα των κλωστοϋφαντουργικών προϊόντων –πέρα από τις δασμολογικές διαπραγματεύσεις των τεχνικών φραγμών– ήταν η διευκόλυνση του εμπορίου και, επ’ αυτού, οι ευχές σας εισακούστηκαν. 
<SPEAKER ID="157" LANGUAGE="" NAME="" AFFILIATION="Ερωτήσεις προς τον Επίτροπο Δήμα">
<P>
 – Ερώτηση αριθ. 32 του κ. Brian Crowley, ο οποίος εκπροσωπείται από τον κ. Seán Ó Neachtain (H-0221/04). 
<SPEAKER ID="158" LANGUAGE="" NAME="Πρόεδρος." AFFILIATION="">
<SPEAKER ID="159" LANGUAGE="EN" NAME="Δήμας," AFFILIATION="Επιτροπή">
<P>
    Επιτρέψτε μου να ευχαριστήσω τον αξιότιμο κ. βουλευτή που έθεσε το ζήτημα της θέσης της οικογένειας στο πλαίσιο της κοινωνικής ατζέντας. Ένα από τα συμπεράσματα της διάσκεψης που διοργάνωσε η ιρλανδική Προεδρία στο Δουβλίνο τον Μάιο του 2004 ήταν ότι η οικογένεια και η οικογενειακή ζωή εξακολουθούν να συγκαταλέγονται μεταξύ των κυριότερων πηγών ευημερίας του ανθρώπου. Επομένως, συνεισφέρουν στο κοινωνικό κεφάλαιο, παρόλο που η Συνθήκη δεν προβλέπει νομική αρμοδιότητα για τη χάραξη και την εφαρμογή οικογενειακής πολιτικής. Ωστόσο, δεδομένου ότι το ζήτημα της οικογένειας αγγίζει πολλούς και διάφορους τομείς πολιτικής στους οποίους δραστηριοποιείται η Επιτροπή, έχει ήδη συμβάλει σε μια αξιολόγηση των αλληλεπιδράσεων μεταξύ διαφόρων πολιτικών απασχόλησης και κοινωνικών πολιτικών και της μεταβαλλόμενης φύσης των οικογενειών.
<P>
Τονίζεται επίσης η ανάγκη εξάλειψης της φτώχειας των παιδιών. Σε αυτό το πλαίσιο πρέπει να σημειωθεί ότι τον τελευταίο καιρό δίνεται μεγαλύτερη έμφαση στο ζήτημα της παιδικής και της οικογενειακής φτώχειας στο πλαίσιο της διαδικασίας κοινωνικής ένταξης. Για παράδειγμα, μια από τις έξι βασικές προτεραιότητες που συμφωνήθηκαν από την Επιτροπή και τα κράτη μέλη στην κοινή έκθεση για την κοινωνική ένταξη του 2004 είναι η επικέντρωση των προσπαθειών στην εξάλειψη της φτώχειας και του κοινωνικού αποκλεισμού των παιδιών. Επίσης, στο πρόσφατο έγγραφο εργασίας των υπηρεσιών της Επιτροπής για την κοινωνική ένταξη στα νέα κράτη μέλη, μια από τις βασικές προκλήσεις για την κοινωνική ένταξη που προσδιορίζονται είναι η ενίσχυση των πολιτικών υποστήριξης των οικογενειών και των κοινωνικών δικτύων και η προστασία των δικαιωμάτων των παιδιών.
<SPEAKER ID="160" LANGUAGE="EN" NAME="Ó Neachtain (UEN )." AFFILIATION="">
<SPEAKER ID="161" LANGUAGE="EN" NAME="Δήμας," AFFILIATION="Επιτροπή">
<SPEAKER ID="162" LANGUAGE="" NAME="Πρόεδρος." AFFILIATION="">
<P>
Στο ΠΔ 164/19.07.04 για την προσαρμογή της ελληνικής νομοθεσίας στην οδηγία 1999/70/ΕΚ(1), ορίζεται στο άρθρο 11 ότι προκειμένου συμβασιούχος να μετατρέψει τη σύμβασή του σε αορίστου χρόνου πρέπει να συμπληρώνει 24 μήνες προϋπηρεσίας με μία τουλάχιστον ανανέωση σύμβασης και να έχει “ενεργό σύμβαση” την 19.07.2004 (ημερομηνία δημοσίευσης) ή τρεις μήνες πριν από την ημερομηνία αυτή. Με αυτή τη ρύθμιση παραβιάζεται η οδηγία 1999/70/ΕΚ γιατί θα εφαρμόζεται μόνο για όσους συμβασιούχους συμπληρώνουν τον αναγκαίο χρόνο στα μέσα του 2004, με αποτέλεσμα να μετακυλύετε σε βάρος των εργαζόμενων όχι μόνο η παράταση της προθεσμίας ενσωμάτωσης που έλαβε η Ελλάδα, αλλά και η διετής καθυστέρηση μεταφοράς της οδηγίας στο εσωτερικό δίκαιο.
<P>
Δεδομένου ότι και η Επιτροπή με επιστολή της (13.02.2004) προς την Ελληνική Κυβέρνηση εξέφραζε ερωτηματικά για τα μέτρα που έχει λάβει η Κυβέρνηση “για την αποφυγή της κατάχρησης που προκύπτει από τη χρήση συμβολαίων ορισμένου χρόνου κατά το διάστημα που μεσολάβησε από τη λήξη της προθεσμίας για τη μεταφορά στην εθνική νομοθεσία και τη θέση σε ισχύ του διατάγματος (ΠΔ 81/2003)”, ερωτάται η Επιτροπή τι μέτρα θα λάβει προκειμένου να απαλειφθεί ο όρος της ύπαρξης “ενεργού σύμβασης” που έρχεται σε αντίθεση με την Οδηγία 1999/70/ΕΚ; 
<SPEAKER ID="163" LANGUAGE="" NAME="Δήμας," AFFILIATION="Επιτροπή">
<P>
Όσον αφορά το νέο ελληνικό προεδρικό διάταγμα, το άρθρο 10 για τις μεταβατικές διατάξεις, προβλέπει τη μετατροπή ορισμένων διαδοχικών συμβάσεων σε συμβάσεις εργασίας αορίστου χρόνου. Όμως, επειδή η μετατροπή αυτή δεν αποτελεί επιταγή της κοινοτικής οδηγίας, ο τρόπος και τα κριτήρια με τα οποία επιτυγχάνεται και ο αριθμός και οι κατηγορίες των συμβασιούχων που καλύπτει δεν μπορούν να αποτελέσουν αντικείμενο ελέγχου της Ευρωπαϊκής Επιτροπής.
<P>
Η πρώτη νομοθετική πράξη στην οποία αναφέρεται ο κύριος Παπαδημούλης για την εφαρμογή της οδηγίας στην Ελλάδα δεν ήταν, πράγματι, ικανοποιητική όσον αφορά τα μέτρα για την πρόληψη της κατάχρησης από διαδοχικές συμβάσεις ορισμένου χρόνου. Οι υπηρεσίες της Ευρωπαϊκής Επιτροπής είχαν τότε επαφές με τις ελληνικές αρχές ώστε να βρεθούν ταχύτερα λύσεις και να μην καταφύγουν στη δικαστική οδό. Η Ελλάδα, όπως ανέφερα και προηγουμένως, έχει έκτοτε εκδώσει ένα νέο προεδρικό διάταγμα, το οποίο αλλάζει τα δεδομένα του προηγούμενου προεδρικού διατάγματος όσον αφορά τον δημόσιο τομέα. Πέραν από τη μετατροπή κάποιων συμβάσεων ορισμένου χρόνου σε μόνιμες θέσεις, ο γενικός κανόνας του νέου προεδρικού διατάγματος είναι ότι οι συμβάσεις ορισμένου χρόνου που ξεπερνούν τη μέγιστη διάρκεια των 24 μηνών, όπως αυτή ορίζεται στο προεδρικό διάταγμα είναι αυτοδικαίως άκυρες και μπορούν να αιτιολογήσουν καταβολή αποζημιώσεων για τους εργαζόμενους και επιβολή κυρώσεων, ακόμη και ποινικών, για τους εργοδότες.
<SPEAKER ID="164" LANGUAGE="" NAME="Παπαδημούλης (GUE/NGL )." AFFILIATION="">
<P>
   – Κύριε Επίτροπε, εάν υποθέσουμε ότι η Ελλάδα, η κοινή μας πατρίδα, εφάρμοζε στην ώρα της την κοινοτική οδηγία για την οποία μιλάμε, ακόμη και μετά την παράταση που πήρε το 2002, χιλιάδες άνθρωποι, με τις προβλέψεις του προεδρικού διατάγματος στο οποίο αναφερθήκατε, θα είχαν εξασφαλίσει τη μετατροπή της σύμβασής τους σε σύμβαση αορίστου χρόνου. Το ερώτημά μου είναι το εξής:
<SPEAKER ID="165" LANGUAGE="" NAME="Δήμας," AFFILIATION="Επιτροπή">
<P>
πρώτον, η συγκεκριμένη αυτή διάταξη του προεδρικού διατάγματος –και μιλάω για τώρα, δεν αναφέρομαι στο τι έγινε το 2002– δεν παραβιάζει την οδηγία, δεδομένου ότι δεν απορρέει από αυτήν καμιά υποχρέωση μετατροπής συμβάσεων σε συμβάσεις αορίστου χρόνου. Οι όροι μετατροπής που προβλέπονται στο προεδρικό διάταγμα ανήκουν στην αρμοδιότητα της ελληνικής κυβέρνησης η δε επίλυση τυχόν διαφορών που προκύπτουν από την εφαρμογή των όρων αυτών μπορεί να γίνεται ενώπιον των ελληνικών δικαστηρίων.
<P>
Όπως σωστά έχει παρατηρήσει ο κύριος Παπαδημούλης, η Επιτροπή στο παρελθόν εξέφρασε ερωτηματικά σχετικά με τα μέτρα που είχε λάβει η ελληνική κυβέρνηση για την αποφυγή καταχρήσεων οι οποίες προέκυπταν από τη χρήση συμβολαίων ορισμένου χρόνου κατά το διάστημα της καθυστέρησης της μεταφοράς της οδηγίας στο εθνικό δίκαιο. Η ερώτηση προς την Επιτροπή αφορούσε το προηγούμενο προεδρικό διάταγμα το οποίο, αφενός καθυστέρησε να ενσωματώσει την οδηγία και, αφετέρου, την ενσωμάτωσε πλημμελώς. Αν η κατάσταση αυτή δεν είχε εν τω μεταξύ διορθωθεί μέσω του νέου προεδρικού διατάγματος, η Επιτροπή θα μπορούσε θεωρητικά να ξεκινήσει τις προβλεπόμενες από τα άρθρα 226 και 228 διαδικασίες που σκοπό έχουν να κηρύξουν το κράτος μέλος υπερήμερο στις υποχρεώσεις απέναντι στη Συνθήκη και να το εξαναγκάσουν σε συμμόρφωση.
<SPEAKER ID="166" LANGUAGE="" NAME="Πρόεδρος." AFFILIATION="">
<SPEAKER ID="167" LANGUAGE="EN" NAME="Δήμας," AFFILIATION="Επιτροπή">
<P>
    Η προθεσμία για τη μεταφορά της οδηγίας 2000/43/ΕΚ του Συμβουλίου περί εφαρμογής της αρχής της ίσης μεταχείρισης των προσώπων ανεξαρτήτως της φυλετικής ή εθνοτικής τους καταγωγής ήταν η 19η Ιουλίου 2003 και η προθεσμία για τη μεταφορά της οδηγίας 2000/78/ΕΚ του Συμβουλίου για τη διαμόρφωση γενικού πλαισίου για την ίση μεταχείριση στην απασχόληση και την εργασία ήταν ο Δεκέμβριος του 2003, με δυνατότητα παράτασης της προθεσμίας κατά τρία χρόνια για τη μεταφορά των διατάξεων για τις διακρίσεις λόγω ηλικίας και αναπηρίας. Για τα νέα κράτη μέλη, η προθεσμία για τη μεταφορά και των δύο οδηγιών ήταν η 1η Μαΐου 2004.
<SPEAKER ID="168" LANGUAGE="EN" NAME="Moraes (PSE )." AFFILIATION="">
<SPEAKER ID="169" LANGUAGE="EN" NAME="Δήμας," AFFILIATION="Επιτροπή">
<P>
    Υπάρχουν πέντε κράτη μέλη που είτε έχουν μεταφέρει ορισμένα μόνο μέρη των οδηγιών είτε οι εθνικές διατάξεις τους δεν συμμορφώνονται πλήρως με τις διατάξεις των οδηγιών. Γι’ αυτά τα κράτη μέλη, όπως προανέφερα, η Επιτροπή δεν δίστασε να κινήσει διαδικασίες επί παραβάσει. Στην περίπτωση της οδηγίας πλαισίου για την απασχόληση, εστάλη τον Ιούλιο του 2004 αιτιολογημένη γνώμη –πρόκειται για το δεύτερο στάδιο της διαδικασίας επί παραβάσει– και αναμένουμε απάντηση εντός δύο μηνών. Εάν δεν ληφθεί απάντηση, η υπόθεση θα παραπεμφθεί αμέσως στο Δικαστήριο των Ευρωπαϊκών Κοινοτήτων. Θα χρησιμοποιήσουμε όλα τα μέτρα επιβολής που έχουμε στη διάθεσή μας, προκειμένου να πείσουμε αυτά τα κράτη μέλη να προχωρήσουν στην εφαρμογή των πολύ σημαντικών αυτών οδηγιών. 
<SPEAKER ID="170" LANGUAGE="" NAME="Πρόεδρος." AFFILIATION="">
<P>
   Επειδή εξαντλήθηκε ο χρόνος που προβλέπεται για την Ώρα των Ερωτήσεων, οι ερωτήσεις αριθ. 35 έως 58 θα απαντηθούν γραπτώς. 
<SPEAKER ID="171" LANGUAGE="" NAME="" AFFILIATION="Προέδρου">
<SPEAKER ID="172" LANGUAGE="" NAME="Πρόεδρος." AFFILIATION="">
<SPEAKER ID="173" LANGUAGE="EN" NAME="Bot," AFFILIATION="Συμβούλιο">
<P>
Σε αυτό το πλαίσιο, η πολιτική της Ευρωπαϊκής Ένωσης για το Σουδάν επικεντρώνεται στα ακόλουθα. Πρώτα απ’ όλα, στήριξη της αποστολής της Αφρικανικής Ένωσης στο Νταρφούρ. Δεύτερον, στήριξη για την αποστολή του Ειδικού Απεσταλμένου του Γενικού Γραμματέα των Ηνωμένων Εθνών, κ. Pronk. Τρίτον, πίεση στην κυβέρνηση και στο SPLM (Κίνημα για την Απελευθέρωση του Σουδανικού Λαού) να συνάψουν την ειρηνευτική διαδικασία της Naivasha. Τέταρτον, πίεση στην κυβέρνηση και στα κινήματα SLM και JEM να συνάψουν την ειρηνευτική διαδικασία της Αbuja. Πέμπτον, συντονισμός των πολιτικών και των δράσεων με τους άλλους διεθνείς παράγοντες. Έκτον, παροχή ανθρωπιστικής βοήθειας. Τέλος, ενεργός εξέταση περαιτέρω μέτρων για την αύξηση της πίεσης στα αντιμαχόμενα μέρη, συμπεριλαμβανομένων των κυρώσεων.
<P>
Η αποστολή της Αφρικανικής Ένωσης αποτελείται επί του παρόντος από 125 επιθεωρητές, συμπεριλαμβανομένων επιθεωρητών από την Ευρωπαϊκή Ένωση και τις Ηνωμένες Πολιτείες, και έχει ολοκληρώσει 20 περίπου έρευνες παραβιάσεων της εκεχειρίας. Το προσωπικό επιθεώρησης της Αφρικανικής Ένωσης υποστηρίζεται από μια προστατευτική δύναμη 305 ατόμων, αποτελούμενη από στρατιώτες της Ρουάντας και της Νιγηρίας.
<P>
Στην Abuja, η κυβέρνηση του Σουδάν και οι αντάρτες συμφώνησαν σε σχέση με ένα ανθρωπιστικό πρωτόκολλο, ενώ προβλέπεται επίσης ένας νέος γύρος συζητήσεων σχετικά με το πρωτόκολλο ασφαλείας. Η Ευρωπαϊκή Ένωση συμμετείχε με αντιπροσωπεία της στον πρώτο γύρο των διαπραγματεύσεων και προτρέπει τόσο την κυβέρνηση όσο και τους αντάρτες να ξαναρχίσουν επειγόντως τις συζητήσεις.
<P>
Παράλληλα με την Αφρικανική Ένωση, τα Ηνωμένα Έθνη είναι άλλος ένας σημαντικός παράγοντας για την επίλυση της κρίσης στο Νταρφούρ. Ο Γενικός Γραμματέας κ. Ανάν επισκέφθηκε το Σουδάν τον Ιούλιο. Κατέληξε σε συμφωνία με την κυβέρνηση του Σουδάν για μια σειρά δεικτών αναφοράς, οι οποίοι παρατίθενται στο ανακοινωθέν της 3ης Ιουλίου. Αυτοί οι δείκτες χρησιμεύουν ως βάση για το έργο του Μηχανισμού Κοινής Εφαρμογής, στον οποίο συμπροεδρεύουν ο Ειδικός Απεσταλμένος κ. Jan Pronk και ο υπουργός Εξωτερικών του Σουδάν, κ. Ισμαήλ.
<P>
Στις 6 Αυγούστου, ο κ. Pronk συμφώνησε με τη σουδανική κυβέρνηση σχετικά με ένα σχέδιο δράσης. Η Ευρωπαϊκή Ένωση υποστηρίζει το σχέδιο δράσης, αλλά θεωρεί ότι το ψήφισμα 1556 αποτελεί το κύριο πλαίσιο για τη διατήρηση της πίεσης στην κυβέρνηση του Σουδάν.
<P>
Πιστεύω ότι το μήνυμα προς τις σουδανικές αρχές θα πρέπει να είναι συνεκτικό και ευθύ, ακόμη περισσότερο μάλιστα μια και στην έκθεσή του της 2ας Σεπτεμβρίου προς το Συμβούλιο Ασφαλείας ο Ειδικός Απεσταλμένος κ. Pronk αναγνώρισε κάποια πρόοδο στην ασφάλεια στους καταυλισμούς και στην ανθρωπιστική πρόσβαση, αλλά τόνισε πως η κατάσταση στο Νταρφούρ εξακολουθεί να είναι πολύ σοβαρή. Οι πρόσφατες ενδείξεις ότι συνεχίζουν να δολοφονούνται χωρικοί στο Νταρφούρ σε επιθέσεις των ένοπλων δυνάμεων και της Τζαντζαουίντ φανερώνουν πόσο σοβαρή παραμένει η κατάσταση.
<P>
Μετά την παρουσίαση του κ. Pronk στο Συμβούλιο Ασφαλείας στις 2 Σεπτεμβρίου, συνεχίστηκαν οι συζητήσεις σχετικά με ένα νέο ψήφισμα του Συμβουλίου Ασφαλείας. Η Ευρωπαϊκή Ένωση τάσσεται υπέρ ενός δυναμικού ψηφίσματος για να συνεχιστεί η πίεση στα αντιμαχόμενα μέρη στο Σουδάν. Στη συνεδρίαση του Συμβουλίου Γενικών Υποθέσεων τη Δευτέρα, συζητήσαμε προκαταρκτικές επιλογές για κυρώσεις. Προς το παρόν, η απειλή κυρώσεων είναι ενδεχομένως το καλύτερο μέσο για να πιέσουμε την κυβέρνηση του Σουδάν να συμμορφωθεί με τις δεσμεύσεις της.
<P>
Αυτή η γραμμή υποστηρίζεται και από τις Ηνωμένες Πολιτείες. Σε μια δημόσια ακρόαση στο Κογκρέσο, ο υπουργός κ. Powell ανακοίνωσε την υποστήριξη της διεύρυνσης της αποστολής της Αφρικανικής Ένωσης και της ιδέας να περιοριστούν οι σουδανικές στρατιωτικές πτήσεις πάνω από το Νταρφούρ και ανέφερε την πιθανότητα της καθιέρωσης κυρώσεων. Ταυτόχρονα, παρότρυνε την κυβέρνηση του Σουδάν και το SPLM, όπως και τα κινήματα SLM και JEM, να εντείνουν τις προσπάθειές τους για τη σύναψη διαπραγματεύσεων. Αυτό συνάδει με την άποψη της Ευρωπαϊκής Ένωσης, όπως διατυπώθηκε στα συμπεράσματά μας την περασμένη Δευτέρα.
<P>
Η Ευρωπαϊκή Ένωση συνεισφέρει σημαντικά στην ανθρωπιστική βοήθεια και έχει παράσχει μέχρι στιγμής 288 εκατομμύρια ευρώ. Χρειάζονται πολύ περισσότερα χρήματα και, όπως επεσήμανε ο Ειδικός Απεσταλμένος κ. Pronk στην έκθεσή του, έχει καλυφθεί μόνο το 50% των χρηματοδοτικών απαιτήσεων για την αντιμετώπιση της κρίσης του Νταρφούρ από τον ΟΗΕ, αφήνοντας ένα χρηματοδοτικό έλλειμμα 255 εκατομμυρίων δολαρίων μόνο για την κρίση του Νταρφούρ. Η Ευρωπαϊκή Ένωση θα πρέπει να συνεισφέρει αδρά και στο εν λόγω έλλειμμα.
<P>
Τέλος, η μελλοντική πορεία. Η διεθνής κοινότητα πρέπει να συνεχίσει να πιέζει για μια ταχεία πολιτική λύση των συγκρούσεων που καταστρέφουν το Σουδάν. Η πίεση στα αντιμαχόμενα μέρη να συνεχίσουν τις διαδικασίες τόσο της Naivasha όσο και της Abuja, η υποστήριξη της Αφρικανικής Ένωσης και του Οργανισμού Ηνωμένων Εθνών, η ανθρωπιστική βοήθεια και η ετοιμότητα για την εφαρμογή περαιτέρω μέτρων, συμπεριλαμβανομένων των κυρώσεων, είναι βασικά στοιχεία της πολιτικής της Ευρωπαϊκής Ένωσης στο Σουδάν. Η Ευρωπαϊκή Ένωση έχει δεσμευτεί να συμβάλει στην επικράτηση της ειρήνης και της σταθερότητας στο Σουδάν. Η Ευρωπαϊκή Ένωση συνεργάζεται στενά με την Αφρικανική Ένωση και τον Οργανισμό Ηνωμένων Εθνών, αλλά θα αναλάβει και η ίδια τις ευθύνες της με βάση τα συμπεράσματα του Συμβουλίου της 12ης και 26ης Ιουλίου και της 13ης Σεπτεμβρίου. Η ειρήνη στο Σουδάν έχει τεράστια εθνική σημασία, αλλά θα επηρεάσει επίσης καθοριστικά και την ειρήνη στην περιοχή, όπως είπα και προηγουμένως. Η ειρήνη στο Σουδάν είναι, επομένως, κεντρικός στόχος της αφρικανικής μας πολιτικής. 
<SPEAKER ID="174" LANGUAGE="" NAME="Nielson," AFFILIATION="Επιτροπή">
<P>
Η Επιτροπή συμμετείχε ενεργά στην παροχή ανθρωπιστικής βοήθειας στο δυτικό τμήμα του Σουδάν, πριν αποκτήσει αυτή η κρίση τις διαστάσεις που έχει τώρα. Τα πράγματα είναι τώρα τόσο τρομερά, ώστε έχουμε κινητοποιήσει μέχρι σήμερα 105 εκατομμύρια ευρώ. Τα χρήματα αυτά χρησιμοποιήθηκαν κατά κύριο λόγο για βασική ανθρωπιστική επισιτιστική βοήθεια, αλλά προσπαθούμε παράλληλα να στηρίξουμε και την πολιτική διαδικασία. Το εν λόγω ποσό αντιστοιχεί περίπου στο 37% της συνολικής συνεισφοράς της Ευρωπαϊκής Ένωσης. Κανονικά, το μερίδιο της ενίσχυσης της Επιτροπής σε αυτές τις ανθρωπιστικές κρίσεις είναι γύρω στο 20% της συνολικής συνεισφοράς των κρατών μελών. Θα ήθελα να προσθέσω εδώ ότι βλέπουμε μια αρκετά μεγάλη ψαλίδα, όταν συγκρίνουμε τις συνεισφορές των διαφόρων κρατών μελών. Το αναφέρω αυτό επειδή πιστεύω ότι η ποιοτική αξία της δράσης της Ευρωπαϊκής Ένωσης ως συνόλου σε μια δεδομένη κατάσταση δεν έχει να κάνει μόνο με τις ενέργειες της Επιτροπής ή με το συνολικό ποσό στο οποίο αντιστοιχούν, αλλά και με τον αυθεντικό χαρακτήρα της δέσμευσης στο σύνολο της Ευρώπης υπέρ της δραστηριότητάς μας.
<P>
Καταβάλλουμε επίσης χρήματα και προσπάθειες για την κατάσταση στο Τσαντ, παρέχοντας καταφύγιο σε 200 000 περίπου πρόσφυγες από το Νταρφούρ.
<P>
Κατά την κινητοποίηση της βοήθειας, αντιμετωπίζουμε επίμονα διαχειριστικά εμπόδια από πλευράς της κυβέρνησης του Σουδάν και σημαντικά προβλήματα εφοδιαστικής, τα οποία καταλήγουν σε σημαντικά πρόσθετα έξοδα. Πάνω από το 25% του κόστους αυτής της επιχείρησης σχετίζεται με τα προβλήματα εφοδιαστικής.
<P>
Τα διοικητικά προβλήματα λύνονται σταδιακά, κατά την άποψή μου σε μεγάλο βαθμό χάρη στην πίεση της διεθνούς κοινότητας στη σουδανική κυβέρνηση. Όσο για την εφοδιαστική, η ECHO ανοίγει μια τεχνική αντένα στο Νταρφούρ και άλλη μία στο Τσαντ για να βελτιώσει τον συντονισμό επιτόπου. Θα έχουν τεθεί σε λειτουργία μέχρι το τέλος αυτού του μήνα, όπως σχεδιάζουμε, για μια αρχική περίοδο 12 μηνών.
<P>
Εντούτοις, υπάρχουν πολλά ακόμη που πρέπει να γίνουν. Υπολογίζεται πως το 40% περίπου του πληγέντος πληθυσμού δεν έχει ακόμη πρόσβαση στην ανθρωπιστική βοήθεια και, παρά τις βελτιώσεις σε ορισμένες περιοχές, υπάρχουν ακόμη αναφορές βιαιοπραγιών, συμπεριλαμβανομένου του συστηματικού βιασμού γυναικών. Γνωρίζω πως η αποστολή επέστρεψε με περιγραφές τρομερής βίας και μεγάλου φόβου.
<P>
Παράλληλα με την ανθρωπιστική βοήθεια, η Ευρωπαϊκή Ένωση αναπτύσσει μεγάλη δράση και στην πολιτική σφαίρα. Κινητοποιήσαμε για πρώτη φορά τη Διευκόλυνση για την Ειρήνευση στην Αφρική, που χρηματοδοτείται από το Ευρωπαϊκό Ταμείο Ανάπτυξης και παρέχει το μεγαλύτερο μέρος του προϋπολογισμού της αποστολής της Αφρικανικής Ένωσης. Αυτό επέτρεψε την ταχεία αντίδραση του Συμβουλίου Ειρήνευσης και Ασφάλειας της Αφρικανικής Ένωσης μέσω μιας απόφασης που ελήφθη στην πρώτη επίσημη συνέλευσή του, μετά την ανθρωπιστική συμφωνία εκεχειρίας στη Ντζαμένα. Έστειλε 150 περίπου παρατηρητές και στρατιωτική προστατευτική δύναμη 300 ατόμων για να επιβλέπουν την εκεχειρία.
<P>
Είναι επίσης σημαντικό να τονιστεί ότι η διάρθρωση και η επεξεργασία μιας βιώσιμης πολιτικής λύσης για το Νταρφούρ πρέπει οπωσδήποτε να γίνει παράλληλα και σε σχέση με τη γενικότερη διαδικασία της Naivasha. Μια λύση μόνο για το Νταρφούρ δεν θα επιλύσει το ευρύτερο πρόβλημα. Στην πραγματικότητα, το πρόβλημα στο Νταρφούρ δεν εμφανίστηκε ξαφνικά, ήταν αποτέλεσμα των προβλημάτων στο Σουδάν.
<P>
Κάποιος βαθμός πολιτικής συμφωνίας έχει επιτευχθεί στην Abuja και αυτό είναι μια καλή αρχή, αλλά πρέπει να στηρίξουμε όλες τις δυνάμεις που εργάζονται για να ωθήσουν τα πράγματα προς τη σωστή κατεύθυνση και ταυτόχρονα να επικεντρωθούμε στο τεράστιο καθήκον της βελτίωσης της ανθρωπιστικής κατάστασης στην πράξη. 
<SPEAKER ID="175" LANGUAGE="" NAME="Hybášková (PPE-DE )." AFFILIATION="(">
<P>
Λυπάμαι πολύ που δηλώνω εδώ ότι πολύ λίγο μόνο καιρό μετά τις 11/9 έχουμε δεκάδες χιλιάδες πολύ φτωχά άτομα που ζουν σε καταυλισμούς. Δεν υπάρχει μέλλον γι’ αυτούς, ούτε μπορούν να γυρίσουν πίσω. Το 50% του πληθυσμού στους καταυλισμούς είναι κάτω των 15 ετών, άρα δημιουργούμε μια νέα γενιά στερημένων ανθρώπων, οι οποίοι το μόνο που μπορούν να κάνουν είναι να πάρουν τα Καλάσνικοφ και να γίνουν οι νέοι φονταμενταλιστές και εξτρεμιστές. Πρέπει να είμαστε πολύ ακριβείς στα μέτρα που λαμβάνουμε για να διασφαλίσουμε την ατομική και την κοινή μας ασφάλεια.
<P>
Ποια είναι τα σημεία που πρέπει να συζητηθούν; Το πρώτο είναι το εθνοτικό πλαίσιο. Παρατηρήσαμε ότι δεν υπάρχουν καθόλου Άραβες στους καταυλισμούς Το 90% των ανθρώπων με τους οποίους μιλήσαμε δεν έχουν ως μητρική γλώσσα τα αραβικά. Στα αραβικά ονομάζονται “Suda”, “ο μαύρος πληθυσμός”. Υπάρχει μαζική σεξουαλική βία. Ένας σεΐχης μάς είπε ότι αναγκάζονται να στέλνουν τις γυναίκες έξω από τους καταυλισμούς για να φέρουν νερό και φαγητό, διότι αυτές τουλάχιστον επιστρέφουν, ενώ, εάν στείλουν άντρες, σκοτώνονται. Υπάρχουν μαζικές σφαγές και μαζική εκδίωξη του πληθυσμού από τους καταυλισμούς Αυτό πρέπει να σταματήσει αμέσως. Η κατάσταση είναι ακόμη πιο ανησυχητική από άποψη ασφαλείας παρά από ανθρωπιστική άποψη.
<P>
Όσον αφορά την ανθρωπιστική βοήθεια, αυτή φτάνει στο 60% των εκτοπισθέντων στο εσωτερικό της χώρας που βρίσκονται στους καταυλισμούς. Η κατάσταση έχει βελτιωθεί επειδή η σουδανική κυβέρνηση επιτρέπει στις ΜΚΟ και σε ορισμένες ανθρωπιστικές οργανώσεις να έρθουν στα εδάφη που τελούν υπό τον έλεγχό τους
<SPEAKER ID="176" LANGUAGE="" NAME="Kinnock, Glenys (PSE )." AFFILIATION="(">
<P>
Αυτό για το οποίο μιλούσαν αυτοί οι άνθρωποι ήταν η συντονισμένη βία εναντίον τους. Δεν ήταν τυχαία βία, ήταν συντονισμένη από τη Τζαντζαουίντ με τη βοήθεια και τη σύμπραξη της κυβέρνησης του Σουδάν. Ακούσαμε για αποκεφαλισμούς, για εμπρησμούς, για βιαιοπραγίες, για τρόμο και για φοβερά μαρτύρια από τα άτομα με τα οποία μιλήσαμε. Μόνο το 1994, όταν βρισκόμουν στη Ρουάντα, είδα άλλη φορά στα μάτια των ανθρώπων τον βαθμό του τρόμου που συνάντησα σε αυτούς τους καταυλισμούς στο Νταρφούρ και το Τσαντ.
<P>
Χρειαζόμαστε ένα αποτελεσματικό παγκόσμιο εμπάργκο κατά των όπλων, μια διεθνή εξεταστική επιτροπή, χρειαζόμαστε στοχοθετημένες κυρώσεις εναντίον εκείνων, τόσο στην κυβέρνηση όσο και στις επιχειρήσεις, που συνδέθηκαν με αυτές τις βιαιότητες και πιστεύω πως πρέπει να επιβληθεί εμπάργκο πετρελαίου. Παράγονται 320 000 βαρέλια πετρέλαιο την ημέρα, αλλά τα κέρδη από αυτά τα βαρέλια πετρελαίου δεν φτάνουν ποτέ στον λαό του Σουδάν.
<P>
Θα ήθελα να πω τόσο στην Επιτροπή όσο και στο Συμβούλιο ότι στην Al Fasha η Αφρικανική Ένωση δεν έδειξε ενθουσιασμό για μια ενισχυμένη δύναμη προστασίας. Είχε ελάχιστο συντονισμό με τα Ηνωμένα Έθνη και συζήτησε ελάχιστα για το σχέδιο δράσης. Ζήτησε περισσότερους επιτηρητές και μια διεθνή δύναμη αστυνόμευσης και προστασίας των ανθρωπίνων δικαιωμάτων. Είπε ότι αδυνατεί να αντεπεξέλθει στις προκλήσεις που αντιμετωπίζει σήμερα, πόσο μάλλον εάν είχε να κάνει με μια σημαντικά ενισχυμένη δύναμη. Ήταν πολύ σαφής και ανυποχώρητη επ’ αυτού.
<P>
Θα ήθελα επίσης να επισημάνω τόσο στην Επιτροπή όσο και στο Συμβούλιο ότι το σχέδιο δράσης που συμφωνήθηκε από τον Οργανισμό Ηνωμένων Εθνών κάνει την κυβέρνηση του Σουδάν να διοχετεύει τώρα δυνάμεις στις ασφαλείς περιοχές, στις περιοχές των ανταρτών, και να προξενεί τεράστια αστάθεια και δυσκολία. Παραβιάζει τη ζώνη απαγόρευσης των πτήσεων. Όταν προσγειωνόμασταν στην Al Fasha, ένα μαχητικό ελικόπτερο πετούσε πάνω από τα κεφάλια μας. Κατά την επίσκεψή μας σε ένα χωριό, είδαμε τους πυραύλους που είχαν εκτοξευθεί κατά του πληθυσμού, καταστρέφοντας το χωριό και διασκορπίζοντας τους ανθρώπους στη ζούγκλα.
<SPEAKER ID="177" LANGUAGE="" NAME="Hall (ALDE )." AFFILIATION="(">
<P>
Εξαιτίας των βίαιων επιθέσεων της κυβέρνησης του Σουδάν και της συμμαχικής της πολιτοφυλακής, το ένα τέταρτο του πληθυσμού της Νταρφούρ είχε τραπεί σε φυγή από τις εστίες του, τρομοκρατημένο. Διακόσιες χιλιάδες είχαν διασχίσει τα σύνορα και περάσει στο Τσαντ, ενώ 1 200 000 έχουν μετακινηθεί εσωτερικά μέσα στο Σουδάν. Η ανθρωπιστική πρόσβαση έχει βελτιωθεί –όπως δήλωσε το Συμβούλιο– αλλά μας είπαν ότι ένας στους τρεις εξακολουθεί να είναι αποκομμένος από τη βοήθεια εξαιτίας των βροχών, της έλλειψης μέσων και των συνεχιζόμενων συρράξεων μεταξύ της κυβέρνησης και των αντάρτικων δυνάμεων. Όλα αυτά δημιουργούν τελικά μια πολύ εύθραυστη κατάσταση. Όλοι οι εκτοπισμένοι χρειάζονται πρόσβαση στην ανθρωπιστική βοήθεια και θα την χρειάζονται τουλάχιστον για άλλους 18 μήνες, διότι δεν μπόρεσαν να φυτέψουν σοδειές φέτος. Το χειρότερο δυνατό σενάριο θα ήταν να διακοπεί η ανθρωπιστική βοήθεια από νέες μάχες ή πολιτικά εμπόδια. Αυτό θα άφηνε 1,2 εκατομμύρια ανθρώπους αντιμέτωπους με τον λιμό.
<SPEAKER ID="178" LANGUAGE="FR" NAME="Aubert (Verts/ALE )." AFFILIATION="">
<SPEAKER ID="179" LANGUAGE="IT" NAME="Morgantini (GUE/NGL )." AFFILIATION="">
<P>
Στους καταυλισμούς που επισκεφθήκαμε δεν είδαμε κανέναν να λιμοκτονεί. Η βοήθεια έκτακτης ανάγκης έφτασε εκεί, με εξαίρεση τις περιοχές που ελέγχονται από τους αντάρτες, όπου οι αποστολές ανθρωπιστικής βοήθειας δεν μπορούν να φτάσουν εξαιτίας των βροχών, γι’ αυτό και δεν υπάρχει πλήρης έλεγχος για την κατάσταση των εκτοπισμένων. Παρ’ όλα αυτά, ακόμη και στις περιοχές που δεν άγγιξε ο πόλεμος, είδαμε απέραντη φτώχεια. Πολλοί Σουδανοί και πολίτες του Τσαντ δηλώνουν εκτοπισθέντες ή πρόσφυγες, προκειμένου να έχουν τροφή και ιατρική περίθαλψη. Μάλιστα, οι δημοκρατικές αντιπολιτευτικές ομάδες του Νταρφούρ που συναντήσαμε, είτε ήταν αφρικανικές είτε αφροαραβικές φυλές, συμφώνησαν στο ότι η ένοπλη σύρραξη που ξεκίνησε από τις δυνάμεις SLA ή JEM οφειλόταν στην υπανάπτυξη και σε μια πολιτική που είχε στόχο την περιθωριοποίηση της περιοχής, ειδικά των αφρικανικών φυλών. Ο κίνδυνος να ξεσπάσουν και πάλι βιαιοπραγίες είναι πάντοτε παρών. Εάν δεν εξαλειφθούν τα αίτια, μια έκρηξη είναι πιθανή, και όχι μόνο στο Νταρφούρ.
<P>
Για τους λόγους αυτούς πιστεύω ότι είναι θεμελιώδους σημασίας η Ευρωπαϊκή Ένωση να ασκήσει πίεση για θετικά αποτελέσματα στις διαπραγματεύσεις της Abuja. Πρέπει να ασκηθεί πίεση στη σουδανική κυβέρνηση και στις δυνάμεις των ομάδων SLA ή JEM ώστε να τηρήσουν την κατάπαυση του πυρός, ενώ, όπως είπατε και εσείς ο ίδιος, πρέπει να συνεργαστούμε κυρίως στην ενίσχυση της παρουσίας των δυνάμεων της Αφρικανικής Ένωσης και των παρατηρητών για τα ανθρώπινα δικαιώματα και να συμβάλουμε στην ενίσχυση του διαλόγου εκείνων των κοινωνικών ομάδων που υπερασπίζονται τα ανθρώπινα και κοινωνικά δικαιώματα. Πιστεύω εξάλλου ότι είναι απαραίτητο να προωθήσουμε και να στηρίξουμε τις συμφωνίες της Naivasha.
<SPEAKER ID="180" LANGUAGE="SV" NAME="Goudin (IND/DEM )." AFFILIATION="">
<P>
    Κυρίες και κύριοι, μια ανθρωπιστική καταστροφή σε σχεδόν αδιανόητη κλίμακα εκτυλίσσεται αυτή τη στιγμή στο Σουδάν. Σύμφωνα με τη διεθνή οργάνωση των Ηνωμένων Εθνών, την ΠΟΥ, περίπου 10 000 άνθρωποι πεθαίνουν κάθε μήνα στους καταυλισμούς προσφύγων στο Νταρφούρ του Δυτικού Σουδάν. Τα περισσότερα θύματα είναι παιδιά.
<P>
Η παρέμβαση στο Σουδάν πρέπει να βασιστεί στην εντολή των Ηνωμένων Εθνών, που παρέχει τη μεγαλύτερη δυνατή διεθνή στήριξη. Τα Ηνωμένα Έθνη πρέπει να δράσουν σε συνεργασία με την Αφρικανική Ένωση. Έτσι, η δράση θα έχει τη στήριξη των αφρικανικών χωρών, γεγονός που θα διευκόλυνε την εξεύρεση μόνιμης λύσης. Ένας οργανισμός των Ηνωμένων Εθνών που μπορεί να χρησιμοποιηθεί είναι, για παράδειγμα, η πολυεθνική δύναμη SHIRBRIG. Αυτή η δύναμη επέμβασης ήταν ένας από τους παράγοντες των Ηνωμένων Εθνών στη σύγκρουση Αιθιοπίας και Ερυθραίας. Η στρατιωτική παρέμβαση της ΕΕ θα μπορούσε να δυσχεράνει την πραγματοποίηση μιας επιτυχημένης παρέμβασης των Ηνωμένων Εθνών. Τα σχέδια για παρέμβαση της ΕΕ στη σύγκρουση του Σουδάν δίνουν επίσης την εντύπωση ότι είναι ένα σημείο εκκίνησης για τη δημιουργία ενός ευρωπαϊκού στρατού που θα μπορεί να δρα χωρίς εντολή από τα Ηνωμένα Έθνη. Το Σύνταγμα της ΕΕ καθιστά δυνατή την παρέμβαση της ΕΕ σε συγκρούσεις χωρίς τη στήριξη του ΟΗΕ. Αυτό θα δημιουργούσε τον κίνδυνο αποδυνάμωσης του διεθνούς δικαίου.
<SPEAKER ID="181" LANGUAGE="" NAME="Ryan (UEN )." AFFILIATION="(">
<P>
   – Κύριε Πρόεδρε, η κυβέρνηση του Σουδάν αμέλησε να εκπληρώσει τη σοβαρή διεθνή της υποχρέωση σύμφωνα με το ψήφισμα 1556 του Συμβουλίου Ασφαλείας του ΟΗΕ του περασμένου Ιουλίου. Αυτή είναι η γνώμη πολλών διεθνών οργανώσεων για τα ανθρώπινα δικαιώματα, συμπεριλαμβανομένου του Διεθνούς Παρατηρητηρίου και της Διεθνούς Επιτροπής του Ερυθρού Σταυρού.
<P>
Υποστηρίζω τον σημαντικό ρόλο που έχει διαδραματίσει η Ευρωπαϊκή Ένωση στην παροχή ανθρωπιστικής βοήθειας στον λαό του Σουδάν. Η αξία της ξεπερνάει φέτος τα 400 εκατομμύρια ευρώ. Η Ευρωπαϊκή Ένωση θα συνεχίσει να είναι ο μεγαλύτερος χορηγός διεθνούς βοήθειας στο Σουδάν για αρκετό καιρό ακόμη.
<SPEAKER ID="182" LANGUAGE="SK" NAME="Belohorská (NI )." AFFILIATION="">
<SPEAKER ID="183" LANGUAGE="" NAME="Deva (PPE-DE )." AFFILIATION="(">
<P>
   – Κύριε Πρόεδρε, στο Νταρφούρ εκτυλίχθηκε μπροστά στα μάτια μας μια γενοκτονία. Απαιτείται άμεση δράση. Πρόκειται για τη μεγαλύτερη τρέχουσα ανθρωπιστική κρίση στον κόσμο, η οποία έχει οδηγήσει στον εκτοπισμό 1,4 εκατομμυρίου ατόμων στο εσωτερικό του Σουδάν και πάνω από 200 000 ατόμων στο γειτονικό Τσαντ, ενώ ο αριθμός των νεκρών αμάχων ανέρχεται σε σχεδόν 50 000.
<P>
Η κυβέρνηση στο Χαρτούμ έχει εξοπλίσει την ομάδα της εθνοφρουράς της, τη Τζαντζαουίντ, για να επιτίθεται στους άμαχους πολίτες που δεν μιλούν αραβικά και την έχει υποστηρίξει με επιθέσεις πυραύλων από ελικόπτερα τύπου Antonov και αεροσκάφη τύπου MIG. Ο βομβαρδισμός χωρικών και οι συστηματικοί βιασμοί έχουν τρομοκρατήσει τον πληθυσμό και έχουν δημιουργήσει σοβαρή μια ανθρωπιστική κρίση, η οποία θα κλιμακωθεί με την άφιξη της εποχής των βροχών.
<P>
Παρά την ανθρωπιστική βοήθεια, τα στρατόπεδα των προσφύγων γίνονται σήμερα μάρτυρες 100 000 θανάτων περίπου κάθε μήνα εξαιτίας της δυσεντερίας και του κλίματος ανασφάλειας. Η κρίση θα μπορούσε να οδηγήσει σε περαιτέρω γενοκτονία. Πρέπει να αποδείξουμε ότι εδώ δεν είναι Ρουάντα, ότι ξέρουμε πώς να αντιδράσουμε σε τέτοιου είδους κρίσεις προκειμένου να σώσουμε ανθρώπινες ζωές, όπως αποδείξαμε και στο Κονγκό. Η κατάσταση κάθε μέρα χειροτερεύει. Γι’ αυτόν τον λόγο, πρέπει να πιέσουμε την κυβέρνηση του Σουδάν να τιμήσει τη δέσμευση που ανέλαβε στις 3 Ιουλίου να επιτρέψει τη ροή της ανθρωπιστικής βοήθειας. Το Χαρτούμ πρέπει επίσης να αποδεχτεί την τοποθέτηση διεθνών παρατηρητών από την Αφρικανική Ένωση και την Ευρωπαϊκή Ένωση.
<SPEAKER ID="184" LANGUAGE="PT" NAME="Gomes (PSE )." AFFILIATION="">
<P>
   – Κύριε Πρόεδρε, η ανθρωπιστική κρίση στο Νταρφούρ έχει πολιτικά αίτια. Ο λαός του Νταρφούρ συμμετείχε σε μια εξέγερση, όχι διεκδικώντας τον διαχωρισμό του, αλλά κατά της υπανάπτυξης και της πολιτικής και οικονομικής περιθωριοποίησης στην οποία τον υπέβαλε το Χαρτούμ, το οποίο υποθάλπει τη διεθνοτική σύγκρουση από τη δεκαετία του 1980. Δεν έχουμε να κάνουμε με μια κυβέρνηση που είναι απρόθυμη να τηρήσει τις υποχρεώσεις της, αλλά με μια δικτατορική κυβέρνηση που δαπανά το ήμισυ του κρατικού προϋπολογισμού για πολεμικά αεροσκάφη τύπου “Mig” και άλλους στρατιωτικούς εξοπλισμούς, και δεν επενδύει τα κέρδη από το πετρέλαιο για να βοηθήσει τον λαό του Σουδάν. Πρόκειται για ένα καθεστώς που έχει συνηθίσει να ζει με κυρώσεις, επιδέξιο στο να εκμεταλλεύεται τους ανταγωνισμούς της διεθνούς κοινότητας και ικανό να κινητοποιεί χώρες στις οποίες πουλά πετρέλαιο ή από τις οποίες αγοράζει όπλα, όπως η Κίνα και το Πακιστάν, υπό την προστασία του Συμβουλίου Ασφαλείας. Είναι μια κυβέρνηση που συνειδητοποιεί ότι δεν υπάρχει πολιτική βούληση, όταν τα μόνιμα μέλη του Συμβουλίου Ασφαλείας χρησιμοποιούν λέξεις όπως γενοκτονία για να περιγράψουν αυτό που συμβαίνει στο Νταρφούρ και δεν ενεργούν άμεσα με επαρκή μέσα για να την σταματήσουν με κάτι παραπάνω από λόγια. Η σουδανική κυβέρνηση εκπληρώνει, συνεπώς, εν μέρει τις υποχρεώσεις της σύμφωνα με το ψήφισμα 1556, αλλά δεν έχει εκπληρώσει τη βασική υποχρέωση, που είναι ο τερματισμός του πολέμου που διεξάγεται εναντίον του λαού της στο Νταρφούρ.
<SPEAKER ID="185" LANGUAGE="IT" NAME="Bonino (ALDE )." AFFILIATION="">
<P>
   – Κύριε Πρόεδρε, κύριε υπουργέ, κύριε Επίτροπε, κυρίες και κύριοι συνάδελφοι, αντιδρούμε σε μια κρίση που πυροδοτήθηκε και ξέσπασε τον Μάρτιο του 2003. Βρισκόμαστε στον Σεπτέμβριο του 2004 και αυτή η καθυστερημένη αντίδραση δεν οφείλεται στο γεγονός ότι δεν γνωρίζαμε. Αρκεί να σκεφτούμε πόσο λίγες πόρτες χτυπήσαμε όλους αυτούς τους μήνες. Αντιδράσαμε αργά εξαιτίας μιας πολιτικής εκτίμησης που αποδείχθηκε εσφαλμένη, επικεντρώσαμε δηλαδή πλήρως την προσοχή μας στη διαδικασία της Naivasha και έτσι το Χαρτούμ θεώρησε ότι είχε πλήρη ελευθερία κινήσεων για να παρέμβει αλλού. Προσπαθώ απλώς να επισημάνω ότι στο ανατολικό Σουδάν ξεσπούν μεγάλες εντάσεις και δεν θα ήθελα να αντιδράσουμε ύστερα από ένα ακόμη έτος, όταν θα έχει εξελιχθεί σε κρίση πολύπλοκη. Πρόκειται για ένα πολύπλοκο πρόβλημα το οποίο, κατά την άποψή μου, πρέπει να αντιμετωπιστεί συνολικά.
<P>
Κλείνοντας, σχετικά με την ασφάλεια, υπάρχει το πρόβλημα ότι υπάρχει μια πραγματική ατμόσφαιρα ατιμωρησίας. Θα ήθελα να υπενθυμίσω στην Προεδρία και την Επιτροπή την ύπαρξη ενός οργάνου, δηλαδή του Διεθνούς Ποινικού Δικαστηρίου, και συγκεκριμένα του άρθρου 7 του Καταστατικού του, με βάση το οποίο το Συμβούλιο Ασφαλείας μπορεί να ζητήσει από τον Γενικό Εισαγγελέα να ξεκινήσει μια έρευνα. Το αναφέρω αυτό επειδή, πέρα από την Επιτροπή για τα Δικαιώματα του Ανθρώπου, πρόκειται για ένα όργανο για το οποίο η Ευρώπη έχει εργαστεί σκληρά και το οποίο πιστεύω ότι μπορεί και πρέπει να αξιοποιηθεί σε αυτή ειδικά την κρίση. 
<SPEAKER ID="186" LANGUAGE="ES" NAME="Romeva Rueda (Verts/ALE )." AFFILIATION="">
<P>
   – Κύριε Πρόεδρε, στην πραγματικότητα η τεταμένη κατάσταση στο Σουδάν ήταν γνωστή επί σειρά ετών, και όχι μόνο επί ένα έτος. Για άλλη μια φορά ζούμε μια ανθρωπιστική τραγωδία η οποία, ουσιαστικά, κρύβει μια πολιτική τραγωδία. Αυτή ακριβώς την πολιτική τραγωδία πρέπει να αντιμετωπίσουμε: μπορεί να εμφανιστεί μια ακόμα χειρότερη κατάσταση επείγουσας ανθρωπιστικής ανάγκης. Σύμφωνα με τις εκτιμήσεις πολλών ΜΚΟ, 100 000 ως 350 000 άτομα μπορεί να πεθάνουν εξαιτίας γενικευμένου λιμού.
<SPEAKER ID="187" LANGUAGE="NL" NAME="Claeys (NI )." AFFILIATION="">
<P>
   –  Κύριε Πρόεδρε, ο Πρόεδρος των Ηνωμένων Πολιτειών περιέγραψε τη βία στο Σουδάν ως γενοκτονία και σίγουρα δεν απέχει πολύ από την αλήθεια. Ο αριθμός των ανθρώπων που έχουν χάσει τη ζωή τους στο Νταρφούρ και γύρω από αυτό εκτιμάται σήμερα σε 50 000, ενώ περισσότεροι από ένα εκατομμύριο άνθρωποι εκδιώκονται. Οι άραβες εθνοφρουροί που είναι υπεύθυνοι γι’ αυτές τις φρικαλεότητες αφήνονται εντελώς ελεύθεροι από την ισλαμική κυβέρνηση, που έχει τεράστια ευθύνη για τα γεγονότα που εκτυλίσσονται. Σύμφωνα με τον κ. Pronk, ειδικό απεσταλμένο του ΟΗΕ στο Σουδάν, η σουδανική κυβέρνηση συνεργάζεται καλή τη πίστει, αλλά, και παραθέτω, “οι επιτόπου συμφωνίες δεν εφαρμόζονται ακόμη στο Νταρφούρ”. Το ερώτημα είναι τι πρέπει πραγματικά να συμβεί προκειμένου να υπάρξει σαφής καταδίκη του ισλαμικού καθεστώτος στο Σουδάν. Η Επιτροπή παλεύει παρομοίως με αυτή την πολιτικά ορθή ατολμία. Μέχρι στιγμής, το Συμβούλιο και η Επιτροπή έχουν επιδείξει εξαιρετική επιφυλακτικότητα, για να μην πούμε χλιαρότητα, στις αντιδράσεις τους στα γεγονότα στο Σουδάν. Είναι, συνεπώς, καιρός να επιβληθούν αυστηρές κυρώσεις, όπως για παράδειγμα ένα εμπάργκο πετρελαίου, μαζί με όλα τα άλλα αναγκαία μέτρα, προκειμένου να τερματιστεί η βία στο Σουδάν. 
<SPEAKER ID="188" LANGUAGE="DE" NAME="Stenzel (PPE-DE )." AFFILIATION="ad hoc">
<SPEAKER ID="189" LANGUAGE="NL" NAME="Van den Berg (PSE )." AFFILIATION="">
<P>
   – Κύριε Πρόεδρε, 50 000 άτομα έχουν σκοτωθεί τους τελευταίους 18 μήνες, υπάρχουν εκατομμύρια πρόσφυγες και η κυβέρνηση του Σουδάν, μια δικτατορία που χρονολογείται από το 1989, παραμένει κυβέρνηση. Μια κυβέρνηση που γνέφει με διπλωματικό τρόπο ότι συμφωνεί με τη διεθνή κοινότητα και ακούει ευγενικά τα αιτήματά της, αλλά εν τω μεταξύ δέχεται τους εθνοφρουρούς Τζαντζαουίντ στον στρατό της, ενώ οι δολοφονίες και οι βιασμοί συνεχίζονται όπως και πριν. Είναι προφανές ότι αυτή η κυβέρνηση είναι διατεθειμένη να συνάψει αληθινές ειρηνευτικές συμφωνίες μόνο αν υπάρχει πραγματική απειλή, και η προθυμία για τη συνειδητοποίηση αυτής της απειλής δείχνεται εμφανώς. Στο νότιο Σουδάν, είδαμε την απειλή του μποϋκοτάζ στο πετρέλαιο να έχει αποτελέσματα με αυτή την κυβέρνηση. Την περασμένη εβδομάδα, στο Ευρωπαϊκό Κοινοβούλιο, η κ. Van Ardenne δήλωσε ότι θεωρεί το μποϋκοτάζ στο πετρέλαιο ως ένα από τα μέτρα άσκησης πίεσης στην κυβέρνηση. Στο Συμβούλιο Ασφαλείας, η Ευρώπη, μαζί με την Αφρικανική Ένωση και τις Ηνωμένες Πολιτείες, πρέπει συνεχώς και ομόφωνα να τονίζουν ότι είτε η σουδανική κυβέρνηση θα τηρήσει τις συμφωνίες με τον Κόφι Ανάν ή διαφορετικά θα εφαρμοστεί ένα ειδικό μποϋκοτάζ στο πετρέλαιο το οποίο θα αναγγελθεί τελεσίδικα μέσω του Συμβουλίου Ασφαλείας. Το ερώτημα που συνεχίζει να απασχολεί πολλούς είναι το εξής: όλα αυτά θα παραμείνουν απλά λόγια, και εν τω μεταξύ η σουδανική κυβέρνηση δεν θα έχει να φοβάται κάτι, ή είμαστε άραγε διατεθειμένοι να προωθήσουμε μέχρι τέλους το ζήτημα αυτό μέσω του Συμβουλίου Ασφαλείας; Ελπίζω πραγματικά ότι η ισχύς εν τη ενώσει εφαρμόζεται εδώ. 
<SPEAKER ID="190" LANGUAGE="" NAME="Tannock (PPE-DE )." AFFILIATION="(">
<P>
   – Κύριε Πρόεδρε, η ανθρωπιστική κρίση στο Νταρφούρ είναι σχεδόν αναμφίβολα η χειρότερη σήμερα στην υφήλιο, με περίπου 1,4 εκατομμύρια εκτοπισμένους, πολλούς που βρίσκονται σε καταυλισμούς στο Τσαντ, 50 000 νεκρούς σύμφωνα με τους υπολογισμούς και, σύμφωνα με τις εκτιμήσεις της Παγκόσμιας Οργάνωσης Υγείας, 10 000 νεκρούς κάθε μήνα από τις αρρώστιες και τη βία.
<P>
Οι ΗΠΑ κατηγορούν τώρα την κυβέρνηση του Χαρτούμ για γενοκτονία μέσω των αντιπροσώπων της, των αράβων εθνοφρουρών της Τζαντζαουίντ εναντίον των αφρικανικών τοπικών φυλών, οι οποίες εξεγέρθηκαν τον Φεβρουάριο του 2003 εναντία στην κυβέρνηση. Στην κυβέρνηση θεωρείται ότι κυριαρχούν δύο μόνο αραβικές φυλές, οι οποίες έχουν αποκλείσει τους Σουδανούς Αφρικανούς από την εξουσία και από την κατανομή του πετρελαϊκού πλούτου του Σουδάν.
<P>
Πρόκειται για μια περίπλοκη διαμάχη, με το Κίνημα της Δικαιοσύνης και της Ισότητας να ζητάει, μέσω της “Μαύρης Βίβλου” του που κυκλοφόρησε στο Χαρτούμ πέρυσι, περισσότερη δημοκρατία, αλλά από μια πιο ριζοσπαστική ισλαμιστκή οπτική. Ο Δρ al-Turabi φαίνεται ότι έχει πιάσει δουλειά στο Νταρφούρ, επιφέροντας πλήγματα εις βάρος του προέδρου Bashir, υπεύθυνου για την απέλαση του Οσάμα Μπιν Λάντεν από το Σουδάν το 1996. Πρέπει επίσης να ειπωθεί ότι οι αντάρτες είναι βίαιοι στις επιθέσεις τους ενάντια στους σουδανούς κρατικούς υπαλλήλους, ιδίως τους αστυνομικούς.
<P>
Για ευνόητους λόγους, κανείς στην Ευρωπαϊκή Ένωση δεν θέλει άμεση στρατιωτική επέμβαση, αλλά μόνο συνέχιση της παρουσίας των στρατιωτών της Αφρικανικής Ένωσης ως επιθεωρητών και πιθανώς ως ειρηνευτών. Οι κυρώσεις του ΟΗΕ και της ΕΕ μπορεί να είναι δύσκολο να επιβληθούν σε μια τόσο αχανή χώρα όπως το Σουδάν, ειδικότερα με τις πρόσφατες μεγάλες επενδύσεις στον τομέα του πετρελαίου από την Κίνα και την Ινδία, οι οποίες θα επηρεάζονταν αρνητικά. Πρόσφατες πληροφορίες αναφέρουν ότι η Τζαντζαουίντ, η οποία έχει ισοπεδώσει 405 χωριά και συνεχίζει να σπέρνει τον πανικό, συμπεριλαμβανομένου του συστηματικού βιασμού των γυναικών, έχει ενσωματωθεί με επαίσχυντο τρόπο στο σουδανικό στρατό.
<SPEAKER ID="191" LANGUAGE="" NAME="Fava (PSE )." AFFILIATION="(">
<P>
   – Κύριε Πρόεδρε, κυρίες και κύριοι συνάδελφοι, νομίζω ότι τα ποσά και οι αριθμοί που μας ανέφεραν η κ. Hybašková και η κ. Morgantini δεν χρειάζονται σχόλια, αξίζουν μόνο τον απόλυτο σεβασμό μας. Εγώ θα είμαι πιο επιφυλακτικός στο να βλέπω τη σκιά της Αλ Κάιντα πίσω από κάθε σύγκρουση που ξεσπά στη γη. Λίγο με ενδιαφέρει ο ορισμός της γενοκτονίας που δίνει ο Πρόεδρος Μπους ή το να αποφασίσω, σε ένα ζήτημα ερμηνείας δικαίου, εάν σε αυτή την περίπτωση έχουμε να κάνουμε με γενοκτονία. Με ενδιαφέρει πολύ περισσότερο, όπως είπαν και άλλοι βουλευτές, το τι μπορούμε και το τι δεν πρέπει να κάνουμε.
<P>
Αυτό που σίγουρα μπορούμε να κάνουμε είναι να επιβάλουμε άμεσες και αυστηρές κυρώσεις, όπως, για παράδειγμα, ο εμπορικός αποκλεισμός όσον αφορά τα όπλα ή η προσφυγή στο Διεθνές Ποινικό Δικαστήριο, όπως πρότεινε η κ. Bonino, προκειμένου να βρεθεί μια πολιτική λύση. Φυσικά, πρέπει να αποφύγουμε πάση θυσία να δημιουργήσουμε τις προϋποθέσεις για μια στρατιωτική επέμβαση, ακόμα και αν αυτή θα μπορούσε να δικαιολογηθεί για ανθρωπιστικούς λόγους.
<SPEAKER ID="192" LANGUAGE="IT" NAME="Zani (PSE )." AFFILIATION="">
<SPEAKER ID="193" LANGUAGE="" NAME="Bot," AFFILIATION="Συμβούλιο">
<P>
Από την άλλη πλευρά –όπως ανέφερε ο Επίτροπος Nielson– δεν πρέπει να ξεχνάμε ότι η ανθρωπιστική βοήθεια είναι σημαντική. Εάν μιλήσει κανείς με τον κ. Lubbers ή τον κ. Pronk –όπως έκανα πρόσφατα εγώ– είναι προφανές ότι η μία πτυχή είναι η κατάσταση σχετικά με την κυβέρνηση του Σουδάν. Η άλλη πτυχή αφορά την κατάσταση της ανθρωπιστικής βοήθειας, η οποία είναι τραγική αυτή τη στιγμή. Και για την πτυχή αυτή, η Ευρωπαϊκή Ένωση κάνει ό,τι μπορεί.
<P>
Όσον αφορά την πρόταση της κ. Bonino για το Διεθνές Ποινικό Δικαστήριο, όπως αντιλαμβάνεστε, συμφωνώ ολόψυχα μαζί της. Η ανάμειξη του Διεθνούς Ποινικού Δικαστηρίου που εδρεύει στη Χάγη είναι κάτι που υποστηρίζουμε όποτε μπορούμε. Εντούτοις, δεν πρέπει να ξεχνάμε ότι αυτό που χρειαζόμαστε πρώτα απ’ όλα, στον Οργανισμό Ηνωμένων Εθνών, είναι να συζητήσουμε την κατάσταση με βάση την έκθεση του κ. Pronk. Έπειτα, το Συμβούλιο Ασφαλείας του Οργανισμού Ηνωμένων Εθνών πρέπει να υποβάλει σχετικό αίτημα και τότε μόνο μπορούμε να δράσουμε για να κινήσουμε διαδικασία στο Διεθνές Ποινικό Δικαστήριο.
<SPEAKER ID="194" LANGUAGE="" NAME="Nielson," AFFILIATION="Επιτροπή">
<P>
Τι μπορούμε να κάνουμε για να ασκήσουμε τη μέγιστη πίεση; Δεν έχω ακόμη υπογράψει το έγγραφο στρατηγικής της χώρας για το Σουδάν. Περισσότερα από 400 εκατομμύρια ευρώ είναι διαθέσιμα μέσω αδαπάνητων πόρων –οι οποίοι δεν μπόρεσαν να χρησιμοποιηθούν για συνήθεις δραστηριότητες αναπτυξιακής συνεργασίας όλα αυτά τα χρόνια των μαχών μεταξύ του Βορρά και του Νότου– καθώς και νέα κονδύλια από το ένατο Ευρωπαϊκό Ταμείο Ανάπτυξης. Αυτό το μεγάλο ποσό χρημάτων δεν μπορεί να διατεθεί πριν δούμε μια ολοκληρωμένη ειρηνευτική συμφωνία. Πρόκειται για μια πολιτική πραγματικότητα, η οποία δεν εκπλήσσει κανέναν –ούτε εδώ ούτε στο Χαρτούμ– το γεγονός ότι η κατάσταση στο Νταρφούρ πρέπει να διευθετηθεί προτού μπορούμε να μιλήσουμε για οποιοδήποτε είδος ειρήνης στη χώρα. Αυτή η πίεση είναι ένα σημαντικό στοιχείο της προσπάθειάς μας να ωθήσουμε τα πράγματα προς μια καλύτερη κατεύθυνση.
<SPEAKER ID="195" LANGUAGE="" NAME="Πρόεδρος." AFFILIATION="(Η συνεδρίαση λήγει στις 20.00)">
<P>
Έχω λάβει μια πρόταση ψηφίσματος σύμφωνα με το άρθρο 103, παράγραφος 2, του Κανονισμού.(1)
<P>
Η ψηφοφορία θα διεξαχθεί αύριο, Τετάρτη, στις 12.00.(2)
<SPEAKER ID="196" LANGUAGE="" NAME="" AFFILIATION="Σύνθεση των κοινοβουλευτικών επιτροπών"/>
