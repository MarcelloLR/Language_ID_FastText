<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου, που είχε διακοπεί στις 11 Απριλίου 1997.
<P>
Υπενθυμίζω στους αξιότιμους κυρίους βουλευτές ότι σήμερα είναι η Παγκόσμια Ημέρα του Βιβλίου, όπως ανακηρύχθηκε από την UNESCO πέρσι, και σας εύχομαι, όπως είναι φυσικό, καλή ανάγνωση. (Έγκριση των συνοπτικών πρακτικών - Κατάθεση εγγράφων - Παραπομπή σε επιτροπές - Αναφορές - Ημερήσια διάταξη - Ειρηνευτική διαδικασία στη Μέση Ανατολή (ανακοίνωση των προτάσεων ψηφίσματος που κατατέθηκαν): βλ. συνοπτικά πρακτικά)

<CHAPTER ID=2>
Απόφαση κατεπείγοντος
<SPEAKER ID=2 NAME="Πρόεδρος">
Το λόγο έχει η κ. Malone για ένα ζήτημα επί της διαδικασίας.

<SPEAKER ID=3 LANGUAGE="EN" NAME="Malone">
Κύριε Πρόεδρε, θα ήθελα να σας ενημερώσω ότι ένας ιρλανδός, μέλος της οργάνωσης Χριστιανοί Αδελφοί, δολοφονήθηκε τον Ιανουάριο στην Κένυα και ότι αυτή την εβδομάδα ένας άλλος ιρλανδός ιερέας μόλις και γλύτωσε τη ζωή του. Θα ήθελα να σας παρακαλέσω να ζητήσετε από τον Πρόεδρο Santer και την ολλανδική προεδρία την αναστολή της κάθε είδους βοήθειας της ΕΕ προς την Κένυα μέχρις ότου η εκεί κατάσταση των ανθρωπίνων δικαιωμάτων βελτιωθεί.

<SPEAKER ID=4 NAME="Πρόεδρος">
Ευχαριστώ πολύ, κυρία Malone. Ο κ. Σαντέρ είναι παρών και θα διαβιβάσουμε την αίτησή σας στο Συμβούλιο με σκοπό να θεσπιστούν τα μέτρα που θεωρούνται τα πλέον αποτελεσματικά σε σχέση με το πρόβλημα που καταγγείλατε.
<P>
Το λόγο έχει ο κ. von Habsburg για ένα ζήτημα επί της διαδικασίας.

<SPEAKER ID=5 LANGUAGE="ES" NAME="von Habsburg">
Κύριε Πρόεδρε, δεν πρόκειται για ένα ζήτημα επί της διαδικασίας, αλλά επί της ημερήσιας διάταξης, διότι πρέπει ακόμη να συζητήσουμε σχετικά με την ημερήσια διάταξη, και θα ήθελα να πω κάτι σχετικά με το ζήτημα αυτό.

<SPEAKER ID=6 NAME="Πρόεδρος">
Κύριε Habsburg, σας υπενθυμίζω ότι η ημερήσια διάταξη εγκρίθηκε στο Στρασβούργο όπως συνηθίζεται.

<SPEAKER ID=7 LANGUAGE="ES" NAME="von Habsburg">
Τότε, σωπαίνω.

<SPEAKER ID=8 NAME="Πρόεδρος">
Ευχαριστώ πολύ για τη βοήθειά σας.

<SPEAKER ID=9 NAME="von Wogau">
Kύριε Πρόεδρε, σχετικά με την αίτηση κατεπείγοντος για το θέμα των ενισχύσεων προς το ναυπηγοεπισκευαστικό τομέα. Σίγουρα είναι ένα θέμα για το οποίο και στην Eυρωπαϊκή Kοινότητα εξακολουθούν οι απόψεις να διίστανται. H Eπιτροπή Oικονομικής Πολιτικής έκανε διαβουλεύσεις γι' αυτό. Kαι σ' αυτήν υπήρξαν διαφορετικές απόψεις, αλλά ωστόσο η επιτροπή αυτή απεφάνθη, κατά πλειοψηφία, υπέρ του να πραγματευθεί το θέμα όσο το δυνατόν συντομότερα, όχι βέβαια σ' αυτή τη σύνοδο, αλλά στην επόμενη ει δυνατόν. Tαυτόχρονα, πήραμε και όλα τα μέτρα για να μπορέσει να πραγματευθεί με όσο το δυνατόν μεγαλύτερη ταχύτητα και συνέπεια.
<P>
Oρίσαμε εισηγητή τον κ. Glante. Θα κάνουμε το παν ώστε, να καταλήξουμε, όσο γίνεται πιο γρήγορα, σε μια τεκμηριωμένη γνωμοδότηση για το θέμα.

<SPEAKER ID=10 LANGUAGE="DE" NAME="Gomolka">
Kύριε Πρόεδρε, αξιότιμοι κυρίες και κύριοι, θα ήθελα να μιλήσω υπέρ του κατεπείγοντος. Kατ' αρχήν, για το πώς έχει το πράγμα. H Eπιτροπή με την πρότασή της, της 19ης Mαρτίου 1997, ενέκρινε την κοινοποίηση της Γερμανικής Oμοσπονδιακής Kυβέρνησης, και στις 24 Mαρτίου 1997 τη διαβίβασε στο Συμβούλιο Yπουργών της Eυρωπαϊκής Ένωσης, για περαιτέρω εξέταση. Tαυτόχρονα, η πρόταση της Eπιτροπής διαβιβάσθηκε και στο Eυρωπαϊκό Kοινοβούλιο για να γνωμοδοτήσει.
<P>
H πρόταση έχει μια δραματική, σχεδόν, προϊστορία. Θα πρέπει να τη δούμε στο γενικότερο πλαίσιο μιας διαρθρωτικής προσαρμογής που διενεργείται μέσα σε πολύ σύντομο χρονικό διάστημα, με ιδιαίτερη ένταση, και που είχε σαν αποτέλεσμα στην πατρίδα μου, μονάχα στον ναυπηγικό τομέα, να βρεθούν χωρίς δουλειά 40.000 άνθρωποι. Aυτή η τεράστια αλλαγή, συνδεόταν με μια μείωση του ναυπηγικού δυναμικού που ζήτησε η Eυρωπαϊκή Ένωση και, λόγω του γεγονότος αυτού, εγκρίθηκαν, το 1992, ενισχύσεις. Oι πιστώσεις που δόθηκαν το 1992, χρησιμοποιήθηκαν καταχρηστικά, κατά το μεγαλύτερο μέρος τους. Δεν επενδύθηκαν στα ναυπηγεία του Mεκλεμβούργου-Δυτικής Πομερανίας, αλλά έγινε κατάχρησή τους από τη μητρική εταιρεία «Bremer Vulkan», η οποία στο μεταξύ πτώχευσε. O αρμόδιος εισαγγελέας που ερευνά τα γεγονότα, είπε, πριν από λίγες εβδομάδες, ενώπιον της Eξεταστικής Eπιτροπής της Oμοσπονδιακής Bουλής: »Tα χρήματα χάθηκαν οριστικά». Aυτά τα χρήματα, λοιπόν, που προβλέπονταν αρχικά, δεν υπάρχουν πια.
<P>
Aπό την άλλη μεριά είναι σαφές ότι σε μια περιφέρεια, η οποία...
<P>
(O Πρόεδρος διακόπτει τον ομιλητή)

<SPEAKER ID=11 LANGUAGE="EN" NAME="Donnelly, Alan">
Κύριε Πρόεδρε, υπάρχουν τρεις λόγοι για τους οποίους δεν πρέπει να κάνουμε αποδεκτή αυτή την αίτηση κατεπείγοντος. Ο πρώτος λόγος αναφέρθηκε από τον τελευταίο ομιλητή, δηλ. ότι υπήρξε κακή χρήση των πιστώσεων την τελευταία φορά που χορηγήθηκαν κρατικές ενισχύσεις στη Γερμανία. Κατά συνέπεια η παρούσα πρόταση θα πρέπει να υποβληθεί σε εξονυχιστικό κοινοβουλευτικό έλεγχο. Δεν θα πρέπει απλά και μόνο να προσυπογράφουμε τις οποιεσδήποτε αποφάσεις του Συμβουλίου. Δεύτερον, οι ενισχύσεις που χορηγούνται στα ναυπηγεία έχουν στρεβλωτικές επιπτώσεις στις υπόλοιπες ναυπηγοεπισκευαστικές βιομηχανίες της Ευρωπαϊκής Ένωσης. Τι θα γίνει άραγε με τη Φινλανδία, το Ηνωμένο Βασίλειο, τη Δανία και τις άλλες χώρες που διαθέτουν ναυπηγική βιομηχανία; Δεν θα πρέπει να τις λάβουμε σοβαρά υπόψη;
<P>
Τρίτον, εάν παίρνουμε στα σοβαρά την εργασία μας στο Κοινοβούλιο τούτο ως ένα εποπτικό όργανο των κρατικών ενισχύσεων και της πολιτικής ανταγωνισμού, θα πρέπει να έχουμε ένα περιθώριο δύο ή τριών εβδομάδων ούτως ώστε να εξετάσουμε το θέμα και να εκπονήσουμε αντίστοιχη έκθεση. Εάν οι Χριστιανοδημοκράτες ψηφίσουν υπέρ του επείγοντος, τότε ποτέ πια δεν θα πρέπει να παραπονεθούν εδώ στο Ευρωπαϊκό Κοινοβούλιο για τη χορήγηση κρατικών ενισχύσεων ή για την πολιτική του ανταγωνισμού.

<SPEAKER ID=12 NAME="Πρόεδρος">
Υποβάλλω σε ψηφοφορία την αίτηση διαδικασίας κατεπείγοντος.
<P>
(Το Σώμα εγκρίνει την αίτηση) Αρα λοιπόν, το σημείο αυτό συμπεριλαμβάνεται στην ημερήσια διάταξη της αυριανής συνεδρίασης.

<SPEAKER ID=13 LANGUAGE="NL" NAME="Wijsenbeek">
Κύριε Πρόεδρε, θα προσέξατε ότι στην ψηφοφορία έλαβαν μέρος μόνο 265 άτομα, ενώ σ'αυτή την αίθουσα είναι παρόντες πολλοί περισσότεροι. Οι περισσότεροι από εμάς, όταν συνεδριάζουμε στο Στρασβούργο έχουμε τις κάρτες ψηφοφορίας τους κοντά στην αίθουσα συνεδριάσεων, ενώ τώρα που συνεδριάζουμε στις Βρυξέλλες θα πρέπει να διασχίσουμε μία απόσταση μισής ώρας περίπου για να βρούμε τις κάρτες ψηφοφορίας μας. Για το λόγο αυτό, θα ήθελα να σας ζητήσω επισήμως να φροντίσετε, ώστε να ανοίξει και πάλι η είσοδος προς αυτή την αίθουσα.

<SPEAKER ID=14 NAME="Πρόεδρος">
Ευχαριστώ πολύ, κύριε Wijsenbeek. Οι υπηρεσίες μού λένε ότι λόγω της προετοιμασίας του νέου κτιρίου, πρέπει να διανύσει κανείς μια διαδρομή κάπως μεγαλύτερη. Είμαι βέβαιος ότι όλοι οι κύριοι βουλευτές θα δώσουν την απαραίτητη προσοχή ώστε να παραλάβουν εγκαίρως τις κάρτες.

<CHAPTER ID=3>
Σύσταση προσωρινής επιτροπής (ψηφοφορία)
<SPEAKER ID=15 NAME="Πρόεδρος">
Η ημερήσια διάταξη προβλέπει την ψηφοφορία επί της πρότασης απόφασης που κατέθεσε η διάσκεψη των Προέδρων, σύμφωνα με το άρθρο 135, παράγραφος 2, του Κανονισμού, σχετικά με τη σύσταση Προσωρινής Επιτροπής επιφορτισμένης με την παρακολούθηση των συστάσεων για τη σπογγώδη εγκεφαλοπάθεια των βοοειδών.

<SPEAKER ID=16 LANGUAGE="FR" NAME="Dell' Alba">
Κύριε Πρόεδρε, αγαπητοί συνάδελφοι, παρεμβαίνω εξ ονόματος της ομάδας μου σχετικά με δύο εκ των τροπολογιών που κατατέθηκαν επί του εν λόγω κειμένου. Η πρώτη, είναι η τροπολογία 1 της Ομάδας της Ευρωπαϊκής Ριζοσπαστικής Συμμαχίας, την οποία θα επιθυμούσα να αποσύρω. Αντίθετα, όσον αφορά την τροπολογία 2 που κατατέθηκε από την Ομάδα των Ανεξαρτήτων για την Ευρώπη των Εθνών, θα επιθυμούσα να την αναδεχθώ, δυνάμει του άρθρου 124, σημείο 5. Θα μου επιτρέψετε να εξηγήσω με δυο λόγια γιατί το κάνω αυτό, παρουσία και του κ. Santer, ο οποίος γνωρίζει πολύ καλά ότι η εν λόγω προσωρινή επιτροπή θα παρακολουθεί εκ του σύνεγγυς το πολύ σημαντικό έργο που προσδοκά η Επιτροπή και το Κοινοβούλιο.
<P>
Σύμφωνα με την πρόταση της Διάσκεψης των Προέδρων, την επιτροπή απαρτίζουν είκοσι μέλη, εξαιρουμένων δύο ομάδων του Κοινοβουλίου, ενώ στην εξεταστική επιτροπή προβλεπόταν η συμμετοχή όλων των ομάδων. Κατόπιν συμφωνιών μεταξύ των διαφόρων ομάδων, στην πραγματικότητα μόνο η Ομάδα της Ευρωπαϊκής Ριζοσπαστικής Συμμαχίας θα παρέμενε εκτός της εν λόγω επιτροπής.
<P>
Με περισσή ταπεινοφροσύνη, απευθύνομαι στους συναδέλφους μου και τους ζητώ να δεχθούν, με πνεύμα συναίνεσης και συμφιλίωσης, ο αριθμός των μελών να αυξηθεί από είκοσι σε είκοσι δύο ώστε να καταστεί δυνατή η εκπροσώπηση όλων των ομάδων, όπως είχε προβλεφθεί για την εξεταστική επιτροπή.
<P>
(Χειροκροτήματα της Ομάδας της Ευρωπαϊκής Ριζοσπαστικής Συμμαχίας)

<SPEAKER ID=17 LANGUAGE="NL" NAME="Oomen-Ruijten">
Πρόεδρε, νομίζω ότι δεν χρειάζεται η συζήτηση και η ψηφοφορία επ'αυτών των τροπολογιών. Η σοσιαλιστική ομάδα διαθέτει οχτώ μέλη και οχτώ αναπληρωματικά μέλη. Εμείς, ως ομάδα, διαθέτουμε επτά μέλη και επτά αναπληρωματικά μέλη. Είμαστε διατεθειμένοι να παραχωρήσουμε, και το υποσχόμαστε αυτό, ένα μέλος και, επίσης, ένα αναπληρωματικό μέλος. Νομίζω ότι, όταν και οι υπόλοιποι σ'αυτό το Κοινοβούλιο και, μεταξύ αυτών, η σοσιαλιστική ομάδα είναι έτοιμοι να πράξουν το ίδιο, τότε μπορούμε να ρυθμίσουμε μεταξύ μας αυτή την υπόθεση με πολύ καλύτερο τρόπο.

<SPEAKER ID=18 LANGUAGE="EN" NAME="Green">
Κύριε Πρόεδρε, το θέμα αυτό τελικά συζητήθηκε στη Διάσκεψη των Προέδρων. Επιτρέψτε μου να διευκρινίσω τη θέση της ομάδας μου. Πιστεύουμε ότι η συνέχεια της εξεταστικής επιτροπής για τη ΣΕΒ, την εξαίρετη εργασία της οποίας εγκρίνουμε απολύτως, θα πρέπει να γίνει από τις μόνιμες επιτροπές του Σώματος. Το γεγονός αυτό θα έδινε την ευκαιρία στο κάθε μέλος του Σώματος να λάβει μέρος στη συνέχεια που θα δοθεί στις συστάσεις αλλά δεν συμφωνήθηκε. Η ομάδα μου έχει 214 Μέλη και μόνο 8 θέσεις σ' αυτή την προσωρινή επιτροπή που θα επιβλέψει την υλοποίηση των συστάσεων. Υπό τις συνθήκες αυτές δεν μπορώ να εκχωρήσω καμία από τις θέσεις αυτές σε κάποια μικρότερη ομάδα. Αυτό το έκανα σαφές στη Διάσκεψη των Προέδρων.
<P>
(Ανάμικτες αντιδράσεις) Επίσης, όπως είπα στη Διάσκεψη των Προέδρων, είναι εντελώς αντιδεοντολογικό να υιοθετεί συνεχώς το Σώμα ad hoc διαδικασίες για τον σχηματισμό επιτροπών. Έχουμε Κανονισμό και πρέπει να τον τηρούμε.
<P>
(Χειροκροτήματα)
<SPEAKER ID=19 LANGUAGE="DE" NAME="Graefe zu Baringdorf">
Κύριε Πρόεδρε, στη Διάσκεψη των Προέδρων των πολιτικών ομάδων πήρατε μια απόφαση. H απόφαση αυτή δε συμφωνεί με τις απόψεις της Σοσιαλιστικής Oμάδας. Ήθελε κάτι άλλο, και μπορούσαμε να ακολουθήσουμε είτε τον ένα δρόμο είτε τον άλλο. Tώρα αποφασίσθηκε ο ένας δρόμος, και σήμερα θα εγκριθεί, κατά πάσα πιθανότητα, κατά πλειοψηφία και από την ολομέλεια. Aν γίνει κάτι τέτοιο, σας ερωτώ, κυρία Green, γιατί δεν ενεργείτε όπως ενεργήσατε και στην Eξεταστική Eπιτροπή για τη ΣEB. Eκεί είχαμε 18 άτομα και είχατε παραιτηθεί, τελικά, από μία θέση, για να μπορέσουν να συμμετάσχουν και οι μικρές ομάδες. Σε τι διαφέρει τώρα, παρακαλώ, - εκτός από το ότι χάσατε την υπόθεση - η επιτροπή αυτή από την Eξεταστική Eπιτροπή για τη ΣEB; Γιατί, παρακαλώ, είστε τόσο πεισματάρα και δε δίνετε τη θέση στην Oμάδα του Eυρωπαϊκής Pιζοσπαστικής Συμμαχίας που, εκ των πραγμάτων, ουσιαστικά, τη δικαιούται;
<P>
(Xειροκροτήματα)

<SPEAKER ID=20 NAME="Πρόεδρος">
Το λόγο έχει η κ. Green για προσωπικούς υπαινιγμούς.

<SPEAKER ID=21 LANGUAGE="EN" NAME="Green">
Κύριε Πρόεδρε, θα ήθελα να πω στον κ. Graefe zu Baringdorf ότι δεν ήταν αυτή η βάση επάνω στην οποία στηρίχθηκε η σύσταση της εξεταστικής επιτροπής. Τα νούμερά του είναι λάθος.
<P>
(Ανάμικτες αντιδράσεις)

<SPEAKER ID=22 NAME="Πρόεδρος">
Υποβάλλω σε ψηφοφορία την πρόταση απόφασης.
<P>
(Το Σώμα εγκρίνει την απόφαση)

<CHAPTER ID=4>
Ισότητα ευκαιριών μεταξύ ανδρών και γυναικών
<SPEAKER ID=23 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με την ισότητα ευκαιριών μεταξύ ανδρών και γυναικών.

<SPEAKER ID=24 NAME="Santer">
Κύριε Πρόεδρε, κυρίες και κύριοι βουλευτές, η συζήτηση αυτή αφορά στα προβλήματα των γυναικών, ελπίζω όμως πως και οι άνδρες θα δείξουν ενδιαφέρον.
<P>
Είμαι πολύ ευτυχής που συνεχίζεται η πρακτική την οποία καθιερώσαμε πέρυσι και γίνεται σήμερα συζήτηση σχετικά με την κοινοτική πολιτική υπέρ της ισότητας ευκαιριών μεταξύ γυναικών και ανδρών, μάλιστα δε μετά την 8η Μαρτίου, διεθνή ημέρα της γυναίκας. Μία ημέρα, όπως η 8η Μαρτίου, παρέχει πράγματι τη δυνατότητα όχι μόνο να διαπιστωθεί η πρόοδος που έχει σημειωθεί αλλά να συζητήσουμε από κοινού τι απομένει ακόμη να γίνει. Αποτελεί δε κατά τη γνώμη μου εξαίρετη ευκαιρία παράλληλης εκτίμησης των πρωτοβουλιών της Επιτροπής και του Κοινοβουλίου.
<P>
Είναι, ίσως, επίσης η στιγμή να γίνουμε λίγο δημιουργικοί. Δύο έτη και πλέον κοινοτικής εμπειρίας αποδεικνύουν ότι δεν μπορούμε να προχωρήσουμε παρά μόνο καθιερώνοντας σχέσεις εμπιστοσύνης και όχι προσπαθώντας να ξεγελάσουμε τους συνομιλητές μας. Το πρόγραμμα της χρονιάς αυτής θα είναι βεβαρημένο, αναφέρομαι κυρίως στη Διακυβερνητική Διάσκεψη και στη νέα Συνθήκη που πρέπει να εγκριθεί στο Αμστερνταμ, καθώς και στην έναρξη των διαπραγματεύσεων για τη διεύρυνση. Θα πρέπει συνεπώς να είμαστε ακόμη πιο δημιουργικοί προκειμένου να πείσουμε τους ευρωπαίους συμπολίτες μας και να τους κάνουμε συμμάχους μας.
<P>
Δεν είναι εύκολο να γίνει αυτό, διότι ας μην ξεχνάμε ότι μόνο 49 % των ευρωπαίων γυναικών πιστεύουν στην Ευρώπη, έναντι 57 % των ανδρών. Η ισότητα των ευκαιριών είναι κατά συνέπεια σοβαρό και σημαντικό θέμα που κατέχει όλο και πιο βαρύνουσα θέση στον προβληματισμό και τις πολιτικές μας. Αισθάνομαι ιδιαίτερα ικανοποιημένος, παρότι έχω επίγνωση ότι μένουν ακόμη πολλά να γίνουν.
<P>
Θα ξεκινήσω, κύριε Πρόεδρε, κάνοντας μαζί σας έναν απολογισμό των δραστηριοτήτων της Επιτροπής κατά την προηγούμενη χρονιά. Υπήρξαμε εξαιρετικά δραστήριοι στο θέμα της ισότητας των ευκαιριών. Δεν θα σας παραθέσω πλήρη κατάλογο των δραστηριοτήτων που αναπτύχθηκαν ή αυτών που δεν έχουν ακόμη ολοκληρωθεί. Οι πρωτοβουλίες στον τομέα αυτό ήταν πολυάριθμες. Θα σταθώ λοιπόν κυρίως σε ορισμένα συγκεκριμένα σημεία και στα πλέον εξέχοντα γεγονότα της χρονιάς. Για πληρέστερη ενημέρωση, επιτρέψτε μου, ωστόσο, να σας παραπέμψω στην πρώτη ετήσια έκθεση για την ισότητα των ευκαιριών που μόλις δημοσιεύθηκε. Η εν λόγω έκθεση αναφέρεται στην πρόοδο που έχει σημειωθεί τόσο σε επίπεδο κρατών μελών όσο και σε επίπεδο Ευρωπαϊκής Ένωσης και έτσι ανταποκρίνεται σε έναν τριπλό στόχο. Πρώτον, καθιστά εμφανή την κοινοτική πολιτική στον εν λόγω τομέα, έπειτα, ενθαρρύνει το διάλογο σχετικά με τις ακολουθητέες στρατηγικές και, τέλος, προσφέρει ένα μέσο αναφοράς σε όλους τους ενδιαφερόμενους συντελεστές.
<P>
Η πολιτική που ακολούθησε η Επιτροπή κατά τη διάρκεια της προηγούμενης χρονιάς εγγράφεται στο τέταρτο πρόγραμμα δράσης για την ισότητα των ευκαιριών που καλύπτει την περίοδο από το 1996 μέχρι το 2000. Το πρόγραμμα αυτό, που η έγκρισή του συνέπεσε χρονικά με τη διεξαγωγή της τέταρτης διεθνούς διάσκεψης για τις γυναίκες, συμβάλλει τα μέγιστα στην υλοποίηση των συμφωνιών που συνήφθησαν στο BeiJing και καλύπτει ποικίλους τομείς, από την απασχόληση και τον επαγγελματικό βίο μέχρι τη λήψη αποφάσεων και την ενημέρωση.
<P>
Η βασική έννοια στην οποία στηρίζεται το τέταρτο πρόγραμμα δράσης είναι το mainstreaming . Πρόκειται για την ένταξη της διάστασης της ισότητας σε όλες τις κοινοτικές πολιτικές και πρωτοβουλίες, είτε αυτές κατευθύνονται προς το εξωτερικό είτε προορίζονται για το προσωπικό της Επιτροπής. Η έννοια καθαυτή του mainstreaming εξακολουθεί να είναι για πολλούς κάπως συγκεχυμένη. Η Επιτροπή αποδέχτηκε την πρόκληση προσπαθώντας, αφενός να προσδιορίσει τον τρόπο προσέγγισης του θέματος και αφετέρου να δημιουργήσει μία λειτουργική δομή εφαρμογής μέσω ανακοίνωσης που ενέκρινε τον Φεβρουάριο του 1996.
<P>
Στην εν λόγω ανακοίνωση επισημαίνεται ότι η προαγωγή της ισότητας των ευκαιριών δεν απαιτεί μόνο την εφαρμογή θετικών μέτρων, εστιασμένων στις γυναίκες, αλλά τη σαφή κινητοποίηση, ενόψει της ισότητας, του συνόλου των γενικότερων δράσεων και πολιτικών. Πρόκειται για την εισαγωγή της οπτικής του γένους κατά την κατάρτιση, την εφαρμογή και την παρακολούθηση των εν λόγω πολιτικών και δράσεων. Στο πλαίσιο αυτό, αποδίδω ιδιαίτερη σημασία στο mainstreaming στα διαθρωτικά ταμεία που συνιστούν μείζον χρηματοδοτικό μέσο, δεδομένου ότι αντιπροσωπεύουν 145 δισ. Ecu για μία εξαετία.
<P>
Η Επιτροπή θέλησε επίσης να προβεί σε επιτόπια παρακολούθηση της εφαρμογής του τέταρτου προγράμματος. Τη στιγμή αυτή, στηρίζουμε περισσότερα από 60 προγράμματα κατανεμημένα σε όλα τα κράτη μέλη στα οποία εμπλέκεται ευρύ φάσμα παραγόντων, όπως οι εθνικές, περιφερειακές και τοπικές αρχές, οι ΜΚΟ και οι κοινωνικοί εταίροι. Οι δράσεις αυτές χρηματοδοτούνται με ποσό ύψους περίπου 4 εκατ. Ecu. Το ποσό δεν είναι βέβαιο υψηλό, πρόκειται όμως για δράσεις συγχρηματοδότησης και εταιρικής σχέσης των οποίων η επίδραση είναι συχνά εξαιρετικά θετική.
<P>
Κύριε Πρόεδρε, θα ήθελα τώρα να θίξω μία άλλη βασική συνιστώσα του τέταρτου προγράμματος που είναι το νομοθετικό έργο το οποίο μας περιμένει. Αυτή τη στιγμή το Συμβούλιο Υπουργών μελετά δύο προτάσεις νομοθετικού περιεχομένου. Καταρχήν, η πρόταση οδηγίας σχετικά με το βάρος της απόδειξης επί της οποίας εκδώσατε τη γνωμοδότησή σας στις 9 Απριλίου, συντασσόμενοι ευρέως με την πρόταση της Επιτροπής. Ελπίζουμε ότι υπό την ολλανδική προεδρία θα καταστεί δυνατή η έγκριση κοινής θέσης.
<P>
Κατά δεύτερον, η πρόταση τροποποίησης της οδηγίας σχετικά με την ίση μεταχείριση που παρουσίασε η Επιτροπή μετά την απόφαση επί της υπόθεσης Kalanke, η οποία αποτέλεσε αντικείμενο εκτενών συζητήσεων κατά το τελευταίο Συμβούλιο Κοινωνικών Υποθέσεων της 17ης Απριλίου. Εξάλλου, σύμφωνα με τα προβλεπόμενα στο δεύτερο πρόγραμμα, μία σειρά νέων προτάσεων βρίσκονται σε στάδιο επεξεργασίας κυρίως όσον αφορά το σεβασμό της τιμής των γυναικών και των ανδρών στο χώρο εργασίας και τον τομέα της ασφαλιστικής κάλυψης και των υπηρεσιών που αφορούν παιδιά και άλλα εξαρτώμενα πρόσωπα.
<P>
Τέλος, μία έρευνα του Ευρωβαρόμετρου, που πραγματοποιήθηκε με αίτημα της Επιτροπής, ήταν αφιερωμένη στην αντίληψη της κοινής γνώμης για την ισότητα. Από αυτήν προκύπτει, μεταξύ άλλων, ότι, ενώ, για τη μεγάλη πλειονότητα των Ευρωπαίων η καταπολέμηση της ανεργίας εξακολουθεί να είναι ένας από τους πρωταρχικούς τομείς δράσης της Ένωσης, το θέμα της βελτίωσης της θέσης της γυναίκας φαίνεται ότι θα επιτευχθεί μέσω της δικαιότερης κατανομής των υποχρεώσεων που δημιουργούν το σπίτι και τα παιδιά στον τομέα του ιδιωτικού βίου αλλά και του σεβασμού της ανδρικής και γυναικείας οντότητας.
<P>
Τέλος, θα ήθελα να υπογραμμίσω ότι η πολιτική ισότητας των ευκαιριών δεν περιορίζεται αποκλειστικά στις κοινωνικές πολιτικές. Προς τούτο, θα αναφερθώ στην ευρωπαϊκή διάσκεψη για το εμπόριο γυναικών που διοργανώθηκε με πρωτοβουλία της κ. Gradin.
<P>
Και τώρα, κύριε Πρόεδρε, λίγα λόγια για την πολιτική που ακολουθείται στο εσωτερικό της Επιτροπής. Αισθάνομαι ικανοποίηση για τα αποτελέσματα που έχει ήδη επιτύχει η διοίκησή μας. Οι στατιστικές δείχνουν, πράγματι, μία επανεξισορρόπηση της εκπροσώπησης των δύο φύλων στις διάφορες κατηγορίες προσωπικού της Επιτροπής. Ειδικότερα, οι στόχοι διορισμού και πρόσληψης γυναικείου προσωπικού στην κατηγορία Α επιτεύχθηκαν ευρέως κατά το 1996.
<P>
Θα παραθέσω ορισμένα αριθμητικά στοιχεία που κατά τη γνώμη μου είναι ιδιαίτερα ενθαρρυντικά. Οι μισοί από τους νέους μονίμους υπαλλήλους που προσελήφθησαν και προέρχονται από τα νέα κράτη μέλη είναι γυναίκες. Το ακριβές ποσοστό είναι 49 %. Στο επίπεδο των διευθυντών, βαθμού Α2, η Επιτροπή διπλασίασε το γυναικείο δυναμικό της το 1996, εφόσον αυτή τη στιγμή αριθμεί δεκαπέντε γυναίκες διευθυντές μετά τους επτά διορισμούς/προαγωγές που έγιναν εντός του έτους. Όσον αφορά εμένα προσωπικά, κύριε Πρόεδρε, δεν μπορώ να αντισταθώ στον πειρασμό να σας επισημάνω ότι οι μισοί συνεργάτες του γραφείου μου είναι γυναίκες.
<P>
Όμως, πιστεύω πως πρέπει επίσης να προσβλέπουμε στο μέλλον. Όπως είπα και προηγουμένως, η συμμετοχή των γυναικών στη συνέχιση της ευρωπαϊκής οικοδόμησης θα αποδειχτεί κρίσιμη για την επίτευξη ορισμένων στόχων. Αναφέρομαι στην οικονομική και νομισματική ένωση που συγκεκριμένα θα πρέπει να γίνει μαζί με τους πολίτες μας. Ανέκαθεν πίστευα ότι ο ρόλος των γυναικών στο θέμα της ένταξης του ευρώ στην καθημερινή ζωή των ανθρώπων θα είναι κυρίαρχος. Πράγματι, χωρίς να θέλω να καταφύγω σε κοινοτοπίες, υπολογίζω πολύ στις γυναίκες ώστε η θεωρία αυτή να γίνει πραγματικότητα το 2002. Ο δεύτερος σπουδαίος στόχος είναι, βέβαια, η Διακυβερνητική Διάσκεψη. Τόσο η Επιτροπή, όσο και το Κοινοβούλιο θα επιμείνουν ώστε η νέα συνθήκη να λάβει περισσότερο υπόψη της την αρχή της ισότητας των ευκαιριών σε σχέση με τις ισχύουσες σήμερα διατάξεις που περιορίζονται στη μισθολογική ισότητα. Η Διάσκεψη προσεγγίζει το στόχο αυτό με τρείς τρόπους. Κατ' αρχήν, μέσω των γενικών αρχών της Συνθήκης και ειδικότερα των θεμελιωδών κοινωνικών δικαιωμάτων. Στη συνέχεια, μέσω της ειδικής ρήτρας της μη διάκρισης. Τέλος, μέσω ειδικών διατάξεων σχετικά με την ισότητα των ευκαιριών.
<P>
Επί του παρόντος, επιδιώκονται τρείς στόχοι: να καταστεί η ισότητα των ευκαιριών ιδιάζον καθήκον της Ένωσης με τη συμπερίληψή της στο άρθρο 2 της Συνθήκης; ίση αμοιβή για ισότιμη εργασία - equal pay for work of equal value - με καταλληλότερη διατύπωση του σημερινού άρθρου 119; αρμοδιότητα της Ένωσης για λήψη μέτρων στο θέμα της ισότητας των ευκαιριών πέραν του μισθολογικού; θέσπιση διάταξης που θα επιτρέπει τις θετικές διακρίσεις εκ μέρους των κρατών μελών, με στόχο τη συμμόρφωση προς την απόφαση του Δικαστηρίου επί της υπόθεσης Kalanke.
<P>
Η συνεκτίμηση του παράγοντα της ισότητας των ευκαιριών θα λειτουργήσει εποικοδομητικά στην προσέγγιση των σημαντικών οικονομικών και κοινωνικών προκλήσεων της Ευρώπης. Και πριν απ' όλα το θέμα της απασχόλησης. Γνωρίζετε τη σημασία που αποδίδω στην ευρωπαϊκή δράση στον τομέα αυτό. Δεν πρέπει να αρκεστούμε στην εξεύρεση βραχυπρόθεσμων λύσεων που συχνά καταλήγουν σε μια αβεβαιότητα από τις πλέον ασταθείς.
<P>
Οι γυναίκες βρίσκονται άμεσα αντιμέτωπες με την αύξηση των θέσεων μερικής απασχόλησης ή με τις συμβάσεις βραχείας διάρκειας. Κατέχουν τα πρωτεία στο νέα αυτή μορφή απασχόλησης που εκτείνονται σε όλο και μεγαλύτερο αριθμό εργαζομένων και θα συνεχίσουν να αυξάνονται στο βαθμό που θα αναπτύσσονται οι νέες τεχνολογίες.
<P>
Οι εμπειρίες τους θα πρέπει συνεπώς να χρησιμεύσουν για την αναζωογόνηση και τη σταθεροποίηση του ευρωπαϊκού κοινωνικού μας μοντέλου. Αποδίδω, άρα, ιδιαίτερη σημασία στις διεξαγόμενες μεταξύ των κοινωνικών εταίρων διαπραγματεύσεις σχετικά με τη μερική απασχόληση και την Πράσινη Βίβλο για την οργάνωση της εργασίας που ενέκρινε η Επιτροπή την προηγούμενη εβδομάδα.
<P>
Θα ήθελα ακόμη να πω ότι κατά τη διάρκεια του παρόντος τριμήνου διεξάγεται σημαντική συζήτηση σχετικά με την κοινωνική προστασία. Ίσως μου δοθεί η ευκαιρία να επανέλθω επ' αυτού αργότερα. Κύριε Πρόεδρε, κυρίες, κύριοι, θα τελειώσω διατυπώνοντας το συμπέρασμά μου.
<P>
Στην ομιλία μου κατά την ανάληψη των καθηκόντων μου ενώπιον του Ευρωπαϊκού Κοινοβουλίου, είχα δεσμευτεί προσωπικά να καταστήσω την επιδίωξη της ισότητας των ευκαιριών γνώμονα της κοινοτικής πολιτικής και πιστεύω πως είμαι σε θέση να βεβαιώσω ότι, στα μισά της θητείας της, η παρούσα Επιτροπή κατέδειξε σαφώς, με την πληθώρα των πρωτοβουλιών τις οποίες ενέκρινε, ότι τηρεί το λόγο της.
<P>
Ιδού, κύριε Πρόεδρε, μία σύντομη διαγραφή του ορίζοντα. Από όσα ειπώθηκαν προκύπτει ότι, σε ό, τι αφορά την προώθηση της ισότητας των ευκαιριών, είναι προφανές πως η Επιτροπή δεν επαναπαύεται στις δάφνες της αλλά εργάζεται ασταμάτητα προκειμένου να εδραιωθούν και να αξιοποιηθούν όσα σημαντικά έχουν κερδηθεί κατά το παρελθόν.

<SPEAKER ID=25 NAME="Thors">
(SV ) Κύριε Πρόεδρε, έχω δύο ερωτήσεις προς την Επιτροπή. Πρώτον: Πότε σκοπεύει η Επιτροπή να προχωρήσει στην τροποποίηση των κανονισμών τους οποίους ενέκρινε το Κοινοβούλιο πριν από μερικούς μήνες, δηλ. τους κανονισμούς που διέπουν τις υπηρεσίες για τους υπαλλήλους της ΕΕ; Δεύτερον: Με ποιόν τρόπο έλαβε η Επιτροπή υπόψη της την ισότητα μεταξύ των φύλων όσον αφορά τα προγράμματα της κοινωνίας της πληροφόρησης; Είναι εμφανές ότι τα προγράμματα, τα παιγνίδια και τα παίγνια σήμερα τονώνουν την θέση των αγοριών, και τα κορίτσια αποφεύγουν να κάθονται στους υπολογιστές. Με ποιόν τρόπο το έχει λάβει υπόψη της αυτό η Επιτροπή;

<SPEAKER ID=26 LANGUAGE="FR" NAME="Santer">
Κύριε Πρέδρε, αναφορικά με την πρώτη ερώτηση που υπέβαλε ο αξιότιμος κ. βουλευτής, θα ήθελα να επαναλάβω ότι, όπως είπα και προηγουμένως, η Επιτροπή διατύπωσε προτάσεις και έθεσε στόχους σε ό, τι αφορά την πρόσληψη μονίμων υπαλλήλων στις υπηρεσίες της. Για το 1996, για το οποίο παρέθεσα στοιχεία, επιτύχαμε τους εν λόγω στόχους. Έχουμε επίσης θέσει στόχους για τη χρονιά αυτή, σε διαφορετικά επίπεδα, μέχρι τους υψηλότερους βαθμούς. Επιτύχαμε και μάλιστα ξεπεράσαμε τους στόχους που είχαμε θέσει το 1996, πρέπει όμως να εργαστούμε κι άλλο, διότι, επί του παρόντος, είναι προφανές ότι η ισότητα επετεύχθη κυρίως στις προσλήψεις μονίμων υπαλλήλων από τα νέα κράτη μέλη, δηλαδή το 49 % για τις γυναίκες και το 51 % για τους άνδρες. Στο μέλλον, η δράση πρέπει να συνεχιστεί προς την ίδια κατεύθυνση.
<P>
Σε ό, τι αφορά το δεύτερο ερώτημα σχετικά με την ισότητα των ευκαιριών μεταξύ ανδρών και γυναικών, ιδίως με τη χρήση των νέων τεχνολογιών εάν κατάλαβα καλά, στο πλαίσιο της πολιτικής ενημέρωσης, είμαι σε θέση να σας πω ότι το τέταρτο πρόγραμμα δράσης που καταρτίσαμε για την προώθηση της ισότητας των ευκαιριών περιλαμβάνει ορισμένες προτάσεις που αποσκοπούν ακριβώς στην επίτευξη του στόχου που εσείς ο ίδιος προτείνετε. Την επόμενη χρονιά, όταν θα κάνω τον νέο απολογισμό της δράσης της Κοινότητας κατά τη διάρκεια του τρέχοντος έτους θα είναι οπωσδήποτε δυνατό να διαπιστωθεί με ποιό τρόπο επετεύχθη ο στόχος του 1997.

<SPEAKER ID=27 LANGUAGE="DE" NAME="Grφner">
Κύριε Πρόεδρε, έχω μια πολύ συγκεκριμένη ερώτηση επί του προϋπολογισμού. Tα διαρθρωτικά ταμεία είναι τα κυριότερα μέσα μας. Πώς μπορείτε να εξασφαλίσετε ότι οι γυναίκες, οι οποίες κατά μέσο όρο θίγονται περισσότερο από την ανεργία, θα απολαμβάνουν σε μεγαλύτερο βαθμό τις παροχές των διαρθρωτικών ταμείων; Πώς μπορείτε να εξασφαλίσετε ότι στα επιχειρησιακά προγράμματα θα τηρείται με συνέπεια η αρχή της ισότητας των ευκαιριών; Tελικά, μέχρι τώρα δαπανήθηκαν μόνο 5 %, για προγράμματα που είχαν σαν επίκεντρο τις γυναίκες. Nομίζω πως αυτό είναι ελάχιστο.
<P>
Tο τέταρτο πρόγραμμα δράσης δεν αρκεί; τα λίγα εκατομμύρια που χρησιμοποιούνται εδώ, δεν αρκούν για να πετύχουμε το μεγάλο στόχο της πλήρους απασχόλησης. Tα χρήματα που εγγράψαμε, πέρυσι, σε πολλές θέσεις του προϋπολογισμού, μαζί με παρατηρήσεις, ήταν μεγάλη βοήθεια. Πώς μπορείτε να εξασφαλίσετε τώρα ότι θα εφαρμοστεί το mainstreaming και δε θα αποτελέσει σταγόνα στο ωκεανό;

<SPEAKER ID=28 LANGUAGE="FR" NAME="Santer">
Κύριε Πρόεδρε, συμμερίζομαι απόλυτα την άποψη του αξιότιμου κ. βουλευτή, ότι δηλαδή στην καταπολέμηση της ανεργίας πρέπει να δοθεί προτεραιότητα στις γυναίκες που πλήττονται περισσότερο από αυτήν κυρίως εξ αιτίας της μερικής απασχόλησης και των συμβάσεων βραχείας διάρκειας. Είναι γεγονός, ότι για την ανάληψη δράσης προς αυτή την κατεύθυνση, ένα από τα προσφερόμενα μέσα είναι τα διαθρωτικά ταμεία.
<P>
Τα διαρθρωτικά ταμεία, όπως ανέφερα και προηγουμένως, διακινούν σημαντικά ποσά - 145 δισ. Ecu σε έξι χρόνια - δεν γίνεται όμως επαρκής χρησιμοποίησή τους και ένας από τους στόχους του Ευρωπαϊκού Κοινωνικού Ταμείου πρέπει να είναι ακριβώς η διάθεση χρημάτων για την πρόσληψη γυναικών.
<P>
Θέσατε και ένα δεύτερο ερώτημα που αφορά το mainstreaming . Πράγματι, η Επιτροπή ολοκλήρωσε την κατάρτιση στρατηγικής για την ένταξη της διάστασης του γένους σε όλες της τις πολιτικές. Πιστεύω πως δεν πρέπει να παραμένουμε εστιασμένοι μόνο σε μία συγκεκριμένη πολιτική. Πρέπει να καθορίσουμε κατευθυντήριες γραμμές, όπως έγινε για την διυπηρεσιακή συνεργασία, όσον αφορά την αξιολόγηση της επίδρασης των πολιτικών στην ισότητα μεταξύ ανδρών και γυναικών καθώς και ένα σύστημα παρακολούθησης και κατάλληλη κατάρτιστη του προσωπικού. Πρέπει να δράσουμε προς αυτή την κατεύθυνση.
<P>
Συμφωνώ μαζί σας, απομένουν ακόμη πολλά να γίνουν και υπολογίζω στο Κοινοβούλιο, κατά την διατύπωση δημοσιονομικών προτάσεων, προκειμένου να δοθεί ακόμη πιο σημαντική ώθηση στους τομείς που ανέφερε ο αξιότιμος κ. βουλευτής.

<SPEAKER ID=29 NAME="Van Dijk">
Πρόεδρε, μόλις ολοκληρωθεί η Διακυβερνητική Διάσκεψη, και ελπίζω ότι αυτό θα συμβεί στο Αμστερνταμ, αν και δεν αποκλείω ότι αυτό θα γίνει αμέσως μετά στο Wasserbillig, πρόκειται να αρχίσουν με ταχύ ρυθμό οι ενταξιακές διαπραγματεύσεις με μία σειρά ανατολικοευρωπαϊκών χωρών. Αναρωτώμαι, Πρόεδρε Santer, εάν η Επιτροπή άρχισε ήδη να εξετάζει τη νομοθετική και κοινωνική θέση των γυναικών σ'αυτές τις χώρες, οι οποίες επιθυμούν να ενταχθούν. Κατά τη γνώμη μου, είναι ανάγκη να φροντίσουμε, ώστε όταν αυτές οι χώρες ενταχθούν, το κοινοτικό κεκτημένο , το οποίο υφίσταται σ'αυτό τον τομέα και το οποίο είναι πολύ περισσότερο προχωρημένο απ'ό, τι η σχετική νομοθεσία αυτών των ανατολικοευρωπαϊκών χωρών, να ισχύσει άμεσα στις εν λόγω χώρες, επειδή νομίζω ότι κάτι τέτοιο είναι ζωτικής σημασίας για τις γυναίκες. Ειλικρινά, νομίζω επίσης, και επ'αυτού θα επιθυμούσα να έχω μία απάντηση, ότι είναι αναγκαίο, και ελπίζω ότι επ'αυτού η βούληση της Ευρωπαϊκής Επιτροπής πράγματι υφίσταται, ότι θα πρέπει να δοθεί, για το σκοπό αυτό, ειδική ενίσχυση στις γυναικείες οργανώσεις των ανατολικοευρωπαϊκών χωρών, οι οποίες είναι διατεθειμένες να συνεργαστούν μαζί μας σ'αυτόν τον τομέα.

<SPEAKER ID=30 LANGUAGE="FR" NAME="Santer">
Κύριε Πρόεδρε, ελπίζω, όπως ο αξιότιμος κ. βουλευτής, ότι η Διακυβερνητική Διάσκεψη θα λήξει με Συνθήκη του Αμστερνταμ. Γνωρίζετε τη στρατηγική διεύρυνσης, όπως αυτή καθορίστηκε από το Ευρωπαϊκό Συμβούλιο της Μαδρίτης και εν συνεχεία από αυτό του Δουβλίνου. Αμέσως μετά, η Επιτροπή θα παρουσιάσει τις γνωμοδοτικές της προτάσεις όσον αφορά τις διάφορες υποψήφιες χώρες.
<P>
Στο πλαίσιο των εν λόγω γνωμοδοτήσεων είμαστε υποχρεωμένοι να λάβουμε υπόψη μας ορισμένα κριτήρια που καθόρισε το Ευρωπαϊκό Συμβούλιο της Κοπεγχάγης το 1993. Ένα από αυτά τα κριτήρια, όχι από τα λιγότερο αμελητέα, είναι ο βαθμός στον οποίο οι υποψήφιες χώρες έχουν επιτύχει να προσαρμόσουν την εθνική τους νομοθεσία ώστε να είναι σε θέση να αποδεχτεί το κοινοτικό κεκτημένο. Προς το σκοπό αυτό θεσπίσαμε ορισμένους κανόνες.
<P>
Προτείναμε επίσης, μέσω του προγράμματος Rhare, ορισμένα προγράμματα στις χώρες αυτές, όμως, συμφωνώ απόλυτα μαζί σας ότι πρόκειται για σημαντικό κριτήριο όχι μόνο όσον αφορά τις γυναίκες αλλά και γενικότερα. Το κοινοτικό κεκτημένο πρέπει να διαφυλαχθεί και η νομοθεσία των νέων χωρών, των νέων δημοκρατιών που χτυπούν την πόρτα μας, πρέπει να είναι τέτοια ώστε να μπορέσει να αποδεχτεί το κοινοτικό κεκτημένο. Το θέμα είναι ουσιώδες και το Συμβούλιο Υπουργών, κατά την εξέταση των γνωμοδοτήσεων της Επιτροπής, είναι βέβαιο ότι θα αποδώσει σ' αυτό ιδιαίτερη σημασία.

<SPEAKER ID=31 NAME="Αναστασόπουλος">
Κύριε Πρόεδρε, ενώ νομίζω ότι θα μπορούσε να ευχαριστήσει κανείς τον Πρόεδρο Santer για την αρκετά διαφωτιστική ανακοίνωσή του και να διαπιστώσει πράγματι ότι έχουν γίνει ορισμένες πρόοδοι, διερωτώμαι: έχει συναίσθηση ο Πρόεδρος της Επιτροπής ότι οι πρόοδοι αυτές είναι πολύ περιορισμένες σε σύγκριση με το μέγεθος του προβλήματος;
<P>
Είχα την τιμή να εκπροσωπήσω το Κοινοβούλιο στην Διάσκεψη των Ινδιών και να πάρω μία εικόνα του προβλήματος, που αφορά αυτή την στιγμή το 50 % και πλέον του πληθυσμού, ακόμη και στην Ευρώπη -και ας μην λαμβάνουμε υπ'όψη αυτά που συμβαίνουν στις βόρειες ευρωπαϊκές χώρες, όπου η κατάσταση είναι πράγματι καλή- του οποίου η εκπροσώπηση είναι πάρα πολύ περιορισμένη. 'Οταν, π.χ. στο γαλλικό Κοινοβούλιο η εκπροσώπηση των γυναικών είναι 6, 4 %, στο ελληνικό 6, 3 % και στο αγγλικό Κοινοβούλιο 9, 5 %, έχει συναίσθηση η Επιτροπή ότι με αυτές τις προόδους που επιτυγχάνονται δεν αντιμετωπίζεται το πρόβλημα και ότι χρειάζονται πολύ πιο σημαντικά μέτρα; Και έχει συναίσθηση ότι αυτήν την ώρα και η νομική πλευρά του θέματος έχει αρχίσει να αλλάζει όψη, μετά την απόφαση του γαλλικού Συμβουλίου της Επικρατείας, που δέχθηκε ότι δεν αποτελεί διάκριση η επιβεβαιωτική δράση;

<SPEAKER ID=32 LANGUAGE="FR" NAME="Santer">
Κύριε Πρόεδρε, συμφωνώ με τον κ. βουλευτή ότι έχουν σημειωθεί πολλές πρόοδοι, προσθέτοντας ότι οι εν λόγω πρόοδοι είναι ανεπαρκείς δεδομένης της ευρύτητας του καθήκοντος με το οποίο έχουμε επιφορτιστεί. Για το λόγο αυτό πρέπει να δράσουμε προς διάφορες κατευθύνσεις, κάτι που άλλωστε ήδη κάνουμε. Αποδίδω ιδιαίτερη σημασία στο να εγγραφούν, στο πλαίσιο της Διακυβερνητικής Διάσκεψης που θα πρέπει να οδηγήσει στην αναθεώρηση της Συνθήκης του Μάαστριχτ, ορισμένες προτάσεις της ιρλανδικής προεδρίας τις οποίες διατήρησε η ολλανδική προεδρία και αποσκοπούν να περιληφθεί στη Συνθήκη η ισότητα μεταξύ ανδρών και γυναικών που συνιστά μία από τις αποστολές της Κοινότητας.
<P>
Σε όλες της τις δραστηριότητες η Κοινότητα θα επιδιώξει την εξάλειψη των ανισοτήτων, την προώθηση της ισότητας μεταξύ ανδρών και γυναικών, την εφαρμογή γενικής ρήτρας μη διάκρισης, αποδίδω σ' αυτό ιδιαίτερη σημασία, κυρίως της διάκρισης που στηρίζεται στο φύλο καθώς και την επέκταση του πεδίου εφαρμογής του άρθρου 119 της Συνθήκης.
<P>
Ένα άλλο σημείο, που έθιξα προηγουμένως απαντώντας σε ερώτηση, αφορά στην πολιτική του mainstreaming που συνίσταται στην ένταξη της πολιτικής της γυναίκας σε όλες τις πολιτικές μας και όχι την κατάρτιση μιας ξεχωριστής πολιτικής. Πιστεύω πως, από την άποψη αυτή, πρόκειται για μία άσκηση που θα διαρκέσει επί πολύ καιρό ακόμη και που θα πρέπει να συνοδευτεί από μεταβολές, κυρίως σε επίπεδο νοοτροπίας, στα διάφορα κράτη μέλη μας και στην οργάνωση εργασίας.
<P>
Τέλος, θίξατε ένα θέμα που αφορά στη λήψη αποφάσεων. Ως προς αυτό, ορισμένες δράσεις της Επιτροπής αποσκοπούν στην ενθάρρυνση και τη στήριξη των κρατών μελών που αναλαμβάνουν συγκεκριμένες δράσεις ώστε να γίνονται δεκτές οι γυναίκες σε υψηλές θέσεις όπου λαμβάνονται αποφάσεις. Προς τούτο, πρόκειται να συγχρηματοδοτήσουμε σειρά δράσεων, στο πλαίσιο του τέταρτου κοινοτικού προγράμματος. Στην ετήσια έκθεση με τον τίτλο «ισότητα ευκαιριών» θα προβούμε σε ετήσιο απολογισμό των προόδων που έχουν σημειωθεί στην Ευρώπη.

<SPEAKER ID=33 LANGUAGE="PT" NAME="Torres Marques">
Κύριε Πρόεδρε, θα ήθελα καταρχήν να σας πω ότι χαίρομαι ιδιαίτερα βλέποντας τον Πρόεδρο της Επιτροπής εδώ, στην αίθουσα αυτή, να μας απαντά σε αυτά τα τόσο σημαντικά θέματα. Και θα ήθελα να του πω ευθέως τα ακόλουθα: άρχισε λέγοντας ότι οι γυναίκες είναι, μεταξύ των πολιτών της Ευρώπης, εκείνοι που είναι λιγότερο πεπεισμένοι για τη σημασία αυτής της Ευρώπης. Στη δική μας προοπτική, αυτό είναι ακριβώς αποτέλεσμα της Συνθήκης: πραγματικά, τα δικαιώματα των γυναικών δεν αναπτύσσονται επαρκώς στο εν λόγω κείμενο.
<P>
Θα ήθελα μόνο να σας υποβάλω δυο πολύ απλές ερωτήσεις.
<P>
Πρώτη ερώτηση: η Επιτροπή θα αγωνιστεί μαζί μας για να συμπεριλάβει η αναθεώρηση της Συνθήκης του Μάαστριχτ όλα τα σημεία που το Ευρωπαϊκό Κοινοβούλιο έχει υποστηρίξει όσον αφορά τα δικαιώματα των γυναικών;
<P>
Δεύτερη ερώτηση: η Επιτροπή θα μας βοηθήσει να διαδώσουμε μεταξύ των γυναικών αυτές τις απόψεις; Ας μη ξεχνάμε ότι η Συνθήκη του Μάαστριχτ θα κυρωθεί, στις περισσότερες χώρες, με δημοψήφισμα· οι γυναίκες θα είναι αυτές που θα ψηφίσουν περισσότερο, και αν δεν έχουμε τις γυναίκες με το μέρος μας, η Συνθήκη θα μπορέσει να υπογραφεί αλλά δεν θα κυρωθεί.

<SPEAKER ID=34 LANGUAGE="FR" NAME="Santer">
Κύριε Πρόεδρε, η εν λόγω ερώτηση αποτελεί συνέχεια αυτής που πριν από λίγο υπέβαλε ένας εκ των συναδέλφων σας και στην οποία απάντησα προσδιορίζοντας τους στόχους που θέτουμε στη Συνθήκη. Έχετε δίκηο να λέτε ότι η παρούσα Συνθήκη, η Συνθήκη του Μάαστριχτ, δεν αποδίδει αρκετή προσοχή στους στόχους που αποσκοπούν στην ισότητα των ευκαιριών μεταξύ ανδρών και γυναικών. Υπενθύμισα τους στόχους που έχει θέσει η Επιτροπή οι οποίοι συμπίπτουν με τις προτάσεις που το ίδιο το Κοινοβούλιο υπέβαλε επ' ευκαιρία της αναθεώρησης της παρούσας Συνθήκης. Δεν θα τους επαναλάβω, θεωρώ όμως ουσιώδες το γεγονός ότι στην ίδια τη Συνθήκη, ορισμένοι από τους στόχους που έχουν τεθεί αποσκοπούν ειδικότερα στην επιβεβαίωση ότι η ισότητα μεταξύ ανδρών και γυναικών θα αποτελέσει μία από τις αποστολές της Κοινότητας.
<P>
Δεύτερον, ένα αποτέλεσμα του Ευρωβαρόμετρου δείχνει ότι πιο πολλοί άνδρες παρά γυναίκες εμπιστεύονται την Ευρωπαϊκή Ένωση. Πρέπει συνεπώς να επιδοθούμε σε ένα έργο πειθούς, κυρίως όμως ενημέρωσης και επικοινωνίας. Πιστεύω πως θα ήταν φρόνιμο όλα μας τα ενημερωτικά προγράμματα - ανέφερα προηγουμένως το πρόγραμμα σχετικά με το ευρώ, την Οικονομική και Νομισματική Ένωση - να στοχεύουν ειδικότερα στις γυναίκες. Είναι γεγονός, είτε το θέλουμε είτε όχι, ότι δεν αντιπροσωπεύουν μόνο το ήμισυ του πληθυσμού, είναι επίσης πολύ πιο κοντά στους πολίτες, γνωρίζουν πολύ καλλίτερα τα εκπαιδευτικά συστήματα, έχουν τη δυνατότητα να ασχολούνται με τα παιδιά τους κλπ. Όταν μιλάμε για Οικονομική και Νομισματική Ένωση και στο πλαίσιο της χρήσης του ευρώ, οι γυναίκες πρέπει να ενταχθούν σ' αυτό ως νοικοκυρές, ως καταναλώτριες, διότι πιστεύω ότι μόνο με αυτή την προϋπόθεση θα είναι δυνατή η επιτυχία του ευρώ.
<P>
(Διακόπτει η κ. Ranzio-Plath λέγοντας: »Εγώ, ωστόσο, εργάζομαι») Βεβαίως, οι γυναίκες στην εργασία επίσης. Έτσι αντιλαμβάνομαι την πολιτική του mainstreaming , στην οποία πρέπει προσδώσουμε κάποια σπουδαιότητα εντάσσοντας τη γυναίκα σε όλες μας τις πολιτικές και όχι μόνο στις ειδικές πολιτικές.

<SPEAKER ID=35 LANGUAGE="FR" NAME="Seillier">
Κύριε Πρόεδρε, σας ευχαριστώ για τη δέσμευσή σας υπέρ του ζητήματος των γυναικών. Τα τελευταία σας λόγια είναι ιδιαίτερα ενθαρρυντικά, κατά τη γνώμη μου, για τα ζητήματα που αφορούν το σύνολο των γυναικών.
<P>
Στο πλαίσιο αυτό, επιτρέψτε μου να σας υποβάλλω ένα αίτημα το οποίο συγχρόνως αποτελεί ερώτηση: δεν θα συνιστούσε άραγε νέα ελπίδα, για τη ζωτικότητα, τόσο την οικονομική όσο και την κοινωνική και πολιτιστική, των διαφόρων κρατών της Ευρώπης, η εκπόνηση μελετών για την αξιολόγηση της μη αμοιβόμενης εργασίας που προσφέρουν οι γυναίκες στο σπίτι σύμφωνα με τα αιτήματα που διατυπώθηκαν στις Διασκέψεις της Κοπεγχάγης και του Πεκίνου;
<P>
Πιστεύω ότι τούτο θα αποτελούσε μέσο ενδυνάμωσης της ζωής γενικότερα στις χώρες της Ευρώπης. Υπολογίζω σε σας, ώστε να μη μείνει χωρίς συνέχεια η υποδοχή που επιφυλάχτηκε στον επίτροπο κατά τη Διάσκεψη των Γυναικών στο Πεκίνο.

<SPEAKER ID=36 LANGUAGE="FR" NAME="Santer">
Κύριε Πρόεδρε, η απάντηση που μπορώ να δώσω στο αίτημα αυτό είναι θετική, δεδομένου ότι επίκειται η εκπόνηση των μελετών σχετικά με το θέμα αυτό, έχω δε την πληροφορία ότι τα αποτελέσματα θα είναι διαθέσιμα στο τέλος του έτους.
<P>
Από την άλλη, θα ήθελα ωστόσο να πω ότι δεν πρέπει να υπάρχει τέτοια πόλωση μεταξύ των εργαζόμενων γυναικών και των νοικοκυρών. Πιστεύω πως οι εργαζόμενες γυναίκες έχουν επίσης υποχρεώσεις στο σπίτι και ίσως να υφίστανται διπλή ή τριπλή επιβάρυνση. Προσωπικά, λοιπόν, αρνούμαι, και αυτή είναι αυστηρά προσωπική άποψη, να γίνεται διάκριση μεταξύ εργαζομένων γυναικών και νοικοκυρών. Πιστεύω πως θα πρέπει να εξευρεθούν τα μέσα που θα επιτρέψουν να καθορίζεται με ποιο τρόπο καθεμία από τις γυναίκες συμβάλλει στην ενεργό και την επαγγελματική ζωή, οποιαδήποτε εξάλλου και αν είναι αυτή.

<SPEAKER ID=37 LANGUAGE="FR" NAME="Lulling">
Θα ήθελα να ευχαριστήσω τον πρόεδρο Santer για τη δήλωσή του και να χαιρετίσω τις πολυάριθμες πρωτοβουλίες στις οποίες αναφέρθηκε. Θα ήθελα ωστόσο να τον ρωτήσω εάν η Επιτροπή προτίθεται να δώσει μια πιο συγκεκριμένη συνέχεια στα ψηφίσματα και τις θέσεις που έχει εγκρίνει το Ευρωπαϊκό Κοινοβούλιο και ειδικότερα στα εξής: ζητήσαμε τροποποίηση της οδηγίας του 1979 σχετικά με την ίση μεταχείριση ανδρών και γυναικών στα νόμιμα συστήματα κοινωνικής ασφάλισης ώστε η ισότητα αυτή να εξασφαλιστεί επίσης και στο θέμα του ορίου ηλικίας και της κατώτατης σύνταξης.
<P>
Προτείναμε τη δημιουργία κοινοτικού μέσου για την εισαγωγή του splitting των συνταξιοδοτικών δικαιωμάτων σε περίπτωση διαζυγίου σε όλα τα κράτη μέλη. Ο κ. πρόεδρος γνωρίζει πολύ καλά το πρόβλημα. Τέλος, προτείναμε την ενδυνάμωση της οδηγίας «decafeinιe» του 1986 σχετικά με την εφαρμογή της αρχής της ίσης μεταχείρισης μεταξύ ανδρών και γυναικών που ασκούν ανεξάρτητη δραστηριότητα, συμπεριλαμβανομένου του συζύγου τους και το Κοινοβούλιό μας ζήτησε το Φεβρουάριο να θεσπιστεί πραγματικό νομικό καθεστώς γι' αυτούς τους αφανείς εργαζόμενους που είναι οι σύζυγοι των ασκούντων ελεύθερη εργασία καθώς και αυτόνομη κοινωνική ασφάλιση γι' αυτούς.
<P>
Κύριε Πρόεδρε, έχετε σκοπό να κάνετε κάτι στον τομέα αυτό;

<SPEAKER ID=38 LANGUAGE="FR" NAME="Santer">
Κύριε Πρόεδρε, όπως ήδη γνωρίζετε, η Επιτροπή υπέβαλε το 1987 πρόταση σχετικά με τα ζητήματα για τα οποία εκφράζει ανησυχίες ο αξιότιμος κ. βουλευτής. Η πρόταση αυτή βρίσκεται για εξέταση στο Συμβούλιο. Η Επιτροπή έχει δεσμευτεί να εντοπίσει την κατάλληλη στιγμή για την έναρξη των συζητήσεων σχετικά με το εν λόγω ζήτημα.
<P>
Το θέμα του splitting , που μόλις ανέφερε η κ. Lulling, καθώς και των συνταξιοδοτικών δικαιωμάτων σε περίπτωση διαζυγίου, εμπίπτει φυσικά στο ευρύτερο θέμα της εξατομίκευσης των δικαιωμάτων κοινωνικής ασφάλισης ανδρών και γυναικών. Το θέμα αυτό με γυρίζει λίγο προς τα πίσω, στις προηγούμενές μου δραστηριότητες. Γνωρίζω καλά το θέμα αυτό ως συντάκτης πρότασης για την αναμόρφωση, προς αυτή την κατεύθυνση, του συστήματος κοινωνικής ασφάλισης της χώρας μου.
<P>
Πρόκειται πράγματι για ιδιαίτερα λεπτό ζήτημα για πολλά κράτη μέλη, όμως η Επιτροπή καταβάλλει προσπάθειες να επισπεύσει όσο γίνεται τις συζητήσεις. Για το λόγο αυτό το θέμα της εξατομίκευσης εθίγη στην ανακοίνωση της Επιτροπής σχετικά με το μέλλον της κοινωνικής προστασίας την οποία ενέκρινε πρόσφατα η Επιτροπή. Ως προς το σημείο αυτό σας παραπέμπω σε σχέδιο έκθεσης της κ. Catasta, με ημερομηνία 10 Ιουνίου 1993, στο οποίο εμπεριέχεται πρόταση ψηφίσματος, η οποία εξάλλου είχε κατατεθεί τότε από την κ. Lulling και επεδίωκε τον ίδιο στόχο.
<P>
Πιστεύω λοιπόν ότι πρέπει να προσανατολιστούμε προς αυτή την κατεύθυνση και ελπίζω πως η ανακοίνωση σχετικά με το μέλλον της κοινωνικής προστασίας αποτελεί σωστό σημείο εκκίνησης προκειμένου να εμβαθυνθούν οι εν λόγω συζητήσεις οι οποίες είναι αρκετά δύσκολες.
<P>
Σε ό, τι αφορά την οδηγία του 1986 σχετικά με την ίση μεταχείριση μεταξύ των γυναικών, για τις γυναίκες που ασκούν ελεύθερη εργασία, η Επιτροπή δεσμεύτηκε στο τέταρτο πρόγραμμά της για την ισότητα των ευκαιριών να διερευνήσει τις δυνατότητες ενίσχυσης της εν λόγω οδηγίας η οποία, όπως άλλωστε επισημαίνει και ο αξιότιμος κ. βουλευτής, δεν περιλαμβάνει, επί του παρόντος, ιδιαίτερα αποτελεσματικές διατάξεις.
<P>
Πρόκειται για μια ακόμη φορά για θέματα όχι απλώς δύσκολα, κάτι παραπάνω, όπως είναι η κοινωνική ασφάλιση και ο τομέας της φορολογίας. Οι προπαρασκευαστικές εργασίες της Επιτροπής προχωρούν. Διοργανώθηκαν δύο στρογγυλά τραπέζια με τους πλέον ενδιαφερόμενους φορείς, στα οποία, εάν είμαι σωστά πληροφορημένος, μετείχαν επίσης μέλη του παρόντος Κοινοβουλίου, επίκειται δε η εξέταση της εφικτότητας των ιδεών που προβλήθηκαν.

<SPEAKER ID=39 LANGUAGE="EN" NAME="Harrison">
Η Επιτροπή από μακρού έχει αναγνωρίσει ότι στον τομέα των ΜΜΕ οι γυναίκες υποτιμώνται και δεν αξιοποιούνται ανάλογα. Με ποιόν τρόπο μπορεί άραγε η Επιτροπή να βοηθήσει τις γυναίκες τόσο ως εργαζόμενες όσο και ως επιχειρηματίες στις μικρές και μεσαίες επιχειρήσεις; Το ερωτώ αυτό διότι υπάρχει ένα δυσανάλογο μειονέκτημα εις βάρος των γυναικών στα ποσοστά ανεργίας ενώ οι μικρές επιχειρήσεις είναι, ασφαλώς, οι πιο παραγωγικές σε όρους δημιουργίας θέσεων εργασίας.

<SPEAKER ID=40 LANGUAGE="FR" NAME="Santer">
Όπως γνωρίζετε, η Επιτροπή και εγώ προσωπικά ενδιαφερόμαστε ιδιαίτερα για την ενίσχυση των μικρομεσαίων επιχειρήσεων, διότι πιστεύουμε ότι χάρη σ' αυτές θα είναι δυνατή η δημιουργία νέων θέσεων εργασίας. Δεν είναι οι μεγάλες επιχειρήσεις αυτές που δημιουργούν νέες θέσεις εργασίας αλλά τα δεκαοκτώ εκατομμύρια μικρομεσαίες επιχειρήσεις που διαθέτει η Ευρωπαϊκή Ένωση είναι αυτές που είναι ικανές να το κάνουν.
<P>
Από την άποψη αυτή, στόχος της Επιτροπής είναι να προσδιορίσει τη συγκεκριμένη πολιτική καθώς και τα κατάλληλα μέτρα για τη βελτίωση της κατάστασης των ασκούντων ελεύθερη εργασία και των συζύγων τους. Η Επιτροπή διοργάνωσε ήδη στρογγυλό τραπέζι στο οποίο μετείχαν όλα τα ενδιαφερόμενα μέρη. Τη στιγμή αυτή ασχολούμαστε με τη συγκέντρωση όλων των πληροφοριών με σκοπό τη διατύπωση συγκεκριμένης πρότασης όσον αφορά το μέσο που θα χρησιμοποιήσουμε. Εξάλλου, έχει ήδη αναληφθεί πρωτοβουλία στο πλαίσιο του Ευρωπαϊκού Κοινωνικού Ταμείου, η πρωτοβουλία NOW, που επιδιώκει τον ίδιο στόχο. Χρειάζεται να προχωρήσουμε ακόμη περισσότερο προς αυτή την κατεύθυνση ώστε να ανταποκριθούμε στις ανησυχίες σας.

<SPEAKER ID=41 LANGUAGE="DE" NAME="Stenzel">
Κύριε Πρόεδρε, η Aυστρία έχει ένα υποδειγματικό σύστημα ειδικής μεταχείρισης, λόγω μητρότητας, για τις εργαζόμενες γυναίκες. Mπορούν να μείνουν στο σπίτι ενάμισι χρόνο, και το τελευταίο εξάμηνο, κατ' επιλογήν, και ο άνδρας, κι αυτό - πράγμα πολύ σημαντικό - με την εγγύηση μιας απασχόλησης, πράγμα που σημαίνει ότι έτσι διευκολύνουμε τη γυναίκα να επανενταχθεί στο επάγγελμα. Στην EE δεν υπάρχει ακόμη ένα ενιαίο καθεστώς. Aυτό σημαίνει πως υπάρχει ακόμη πολύ μεγάλο έλλειμμα. Yπάρχει δυνατότητα να προσανατολιστούμε προς την αυστριακή διάταξη, και να διευκολυνθεί η μητρότητα στις γυναίκες, και συνεπώς η φύλαξη των παιδιών και η επανένταξη στο επάγγελμα;

<SPEAKER ID=42 LANGUAGE="FR" NAME="Santer">
Όπως γνωρίζετε, για την κοινωνική πολιτική αρμόδια είναι τα ίδια τα κράτη μέλη. Η Επιτροπή ή η Κοινότητα, καθαυτές, δεν διαθέτουν ειδική αρμοδιότητα στον τομέα της κοινωνικής πολιτικής ούτε άλλωστε στον τομέα της οικονομικής πολιτικής. Τούτο δεν μας εμποδίζει ούτε μας στερεί τη δυνατότητα να εξετάζουμε με ποιό τρόπο μπορούμε να χρησιμοποιούμε τα μέσα που έχουμε στη διάθεσή μας προκειμένου να συνεισφέρουμε στην υλοποίηση των στόχων τους οποίους περιγράψατε.
<P>
Ένα από τα μέσα αυτά, στο πλαίσιο του κοινωνικού πρωτοκόλλου, είναι ακριβώς ο κοινωνικός διάλογος. Τη χρονιά που πέρασε, οι κοινωνικοί εταίροι συμφώνησαν, στο πλαίσιο του κοινωνικού διαλόγου, σε μία λύση, που δεν είναι τόσο προωθημένη όσο η αυστριακή, συμφωνώ σ' αυτό, που προτείνει όμως την εναρμόνιση επαγγελματικού και οικογενειακού βίου μέσω της γονικής άδειας κλπ. Υιοθετήσαμε τη λύση αυτή στο πλαίσιο μιας οδηγίας την οποία εγκρίναμε, εναπόκειται όμως στα κράτη μέλη να μεταφέρουν και να εφαρμόσουν την οδηγία αυτή.
<P>
Πιστεύω πως με βάση προτάσεις διαμορφωμένες κατά το πρότυπο συστημάτων όπως αυτό της Αυστρίας ή άλλων συστημάτων που υφίστανται σε άλλα κράτη μέλη, μπορούμε να αρχίσουμε να διερευνούμε σε κοινοτικό επίπεδο με ποιό τρόπο θα εξασφαλίζαμε μία ειδική κοινωνική θέση στις εργαζόμενες γυναίκες.

<SPEAKER ID=43 LANGUAGE="FI" NAME="Ojala">
Αξιότιμε κύριε Πρόεδρε, ανησύχησα προς στιγμήν ότι δεν είχατε λάβει καθόλου υπόψη σας το θέμα αυτό. Ευτυχώς, όμως, αυτό δεν συμβαίνει.
<P>
Στην ανακοίνωση της Επιτροπής υπογραμμίζεται ιδιαιτέρως η σημασία του σεβασμού προς την αρχή της ισότητας σε ό, τι αφορά τη λειτουργία των διαρθρωτικών ταμείων. Προϋπόθεση για την εφαρμογή της ιδέας του mainstreaming είναι τόσο η συγκέντρωση πληροφοριών σχετικά με την τρέχουσα κατάσταση στον τομέα της ισότητας μεταξύ των φύλων όσο και η ανάπτυξη συστημάτων για την ανάλυση των επιδράσεων. Οι εν χρήσει δείκτες παρακολούθησης και αξιολόγησης δεν αποκαλύπτουν τα βασικά προβλήματα που απασχολούν τις γυναίκες. Η Επιτροπή διαπιστώνει ότι πρέπει να θεσπισθούν δείκτες και να βρεθούν μέθοδοι για να εξακριβώνεται το κατά πόσο έχει ληφθεί υπόψη η αρχή της ισότητας στα διάφορα προγράμματα. Γι' αυτό και θα ήθελα να ερωτήσω τον Πρόεδρο της Επιτροπής κύριο Σαντέρ εάν η Επιτροπή έχει κινήσει την διαδικασία για την θέσπιση δεικτών οι οποίοι μπορεί να χρησιμοποιηθούν κατά την αξιολόγηση των προγραμμάτων των διαρθρωτικών ταμείων με απώτερο στόχο την πραγματοποίηση των συμφερόντων των γυναικών.

<SPEAKER ID=44 LANGUAGE="FR" NAME="Santer">
Κύριε Πρόεδρε, πράγματι, απομένουν ακόμη πολλά να γίνουν, όπως ισχυρίζεται ο κ. βουλευτής και όπως παραδέχτηκα και εγώ ο ίδιος, πολλώ μάλλον που δεν διαθέτουμε ακόμη τα αναγκαία μέσα για την υλοποίηση μιας γνήσιας κοινοτικής πολιτικής στο εν λόγω επίπεδο. Για το λόγο αυτό ανέφερα προηγουμένως πως πρέπει, στο πλαίσιο της Διακυβερνητικής Διάσκεψης, να ορίσουμε ορισμένες αρχές και στόχους βάσει των οποίων θα μπορέσουμε να αναπτύξουμε μία συνεκτικότερη πολιτική στον τομέα αυτό.
<P>
Από την άποψη αυτή, χωρίς να επανέρχομαι στα όσα ήδη έχω πεί, θα πώ μόνο πως, όσον αφορά τα διαρθρωτικά ταμεία, σε αυτά οφείλονται ορισμένες πρόοδοι που σημειώθηκαν όπως και η χρηματοδότηση κάποιων προγραμμάτων. Δεν είναι πάντοτε αρκετό, πιστεύω όμως πως ορισμένοι δείκτες ή, όπως αποκαλείται σήμερα, το benchmarking system , μπορούν επίσης να αποτελέσουν ουσιαστικό μέσο προσδιορισμού του τρόπου σταδιακής προσέγγισης της ισότητας των ευκαιριών μεταξύ ανδρών και γυναικών. Πρόκειται για έναν δείκτη που, όπως λέτε, δεν έχει ακόμη ληφθεί υπόψη, είμαι όμως μία ιδέα που αξίζει μελέτης και εμβάθυνσης.

<SPEAKER ID=45 NAME="Πρόεδρος">
Ευχαριστώ πολύ, κύριε Σαντέρ.

<CHAPTER ID=5>
Οικονομική πολιτική και υπερβολικά ελλείμματα
<SPEAKER ID=46 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με τις γενικές κατευθυντήριες γραμμές για την οικονομική πολιτική και τα υπερβολικά ελλείμματα.

<SPEAKER ID=47 NAME="de Silguy">
Κύριε Πρόεδρε, κυρίες και κύριοι βουλευτές, σύμφωνα με την επιθυμία που έχει εκφράσει η Συνέλευσή σας, θα ήθελα να σας ενημερώσω, άμα τη ενάρξει της παρούσας περιόδου συνόδου, σχετικά με τις συζητήσεις που έλαβαν χώρα και τις αποφάσεις που ελήφθησαν σήμερα το πρωΐ στην Επιτροπή όσον αφορά τις προβλέψεις και τους γενικούς προσανατολισμούς της οικονομικής πολιτικής για το 1997, που αντιπροσωπεύουν σημαντικό μέσο για τον καλλίτερο συντονισμό της μεσοπρόθεσμης οικονομικής πολιτικής στην Ευρώπη. Η φετεινή χρονιά επιβεβαιώνει ότι η μακροοικονομική στρατηγική που προτάθηκε αποδίδει τους καρπούς της εφόσον επαληθεύεται η οικονομική ανάπτυξη. Επί τη βάσει αυτής της ενθαρρυντικής διαπίστωσης, οι γενικοί προσανατολισμοί τείνουν, σύμφωνα με τις συστάσεις που διατυπώνει η Συνέλευσή σας στην ετήσια οικονομική της έκθεση, να δώσουν νέα ώθηση στην οικονομική στρατηγική της Ευρωπαϊκής Ένωσης.
<P>
Καταρχήν, οι προβλέψεις επιβεβαιώνουν τη συνεκτικότητα της οικονομικής στρατηγικής που προτάθηκε στο πλαίσιο των γενικών προσανατολισμών της οικονομικής πολιτικής. Η ανάπτυξη ανέκαμψε χάρη στην εξυγίανση των δημόσιων οικονομικών, τη μείωση των επιτοκίων και τον έλεγχο των δαπανών. Η ανάκαμψη αυτή πρέπει να εδραιωθεί και να καταστεί σε συνεχή βάση δημιουργική θέσεων εργασίας.
<P>
Οι προβλέψεις της άνοιξης συνεπάγονται ελαφρά αναθεώρηση προς τα πάνω της ανάπτυξης σε σχέση με αυτήν του περασμένου φθινοπώρου. Η ανάπτυξη θα έπρεπε να ανέλθει στο 2, 4 % το 1997. Το φθινόπωρο είχαμε προβλέψει ποσοστό 2, 3 %. Το 1998, η οικονομική δραστηριότητα θα μπορούσε να αυξηθεί κατά 2, 8 %. Εφόσον επιτευχθεί το ποσοστό αυτό θα καταστεί δυνατή η δημιουργία δύο εκατομμυρίων θέσεων εργασίας το 1997 και το 1998. Το επίπεδο ανεργίας αναμένεται να αρχίσει να μειώνεται, ανεπαίσθητα δυστυχώς, από 10, 7 % το 1997 σε 10, 3 % το 1998. Δεν θα υπάρξει αξιόλογη μείωση της ανεργίας χωρίς μεσοπρόθεσμη έντονη και διαρκή ανάπτυξη.
<P>
Για να γίνει αυτό, η Επιτροπή συστήνει τρία μέσα. Καταρχήν, τη συνέχιση της εξυγίανσης των δημόσιων οικονομικών που αρχίζει να αποδίδει τους καρπούς της. Η συντριπτική πλειονότητα των κρατών μελών έχει θέσει σαν στόχο το ποσοστό του 3 % στα δημόσια ελλείμματα για το 1997. Θυμίζω ότι το μέσο έλλειμμα της Ένωσης μειώθηκε από 6, 2 % του ΑΕΠ το 1993 σε 4, 3 % το 1996. Η Επιτροπή προβλέπει ποσοστό 2, 9 % για το σύνολο της Ένωσης το 1997 με δεκατρείς χώρες να επιτυγχάνουν ή και να υπερβαίνουν το ποσοστό αναφοράς του 3 %.
<P>
Στο πλαίσιο της συνέχισης της εν λόγω εξυγίανσης, η Επιτροπή επιμένει, ιδιαίτερα αυτή τη χρονιά, περισσότερο στην ανάγκη μείωσης των δημόσιων δαπανών παρά στην αύξηση των φορολογικών εσόδων, μέτρο που έχει αρνητική επίδραση στην ανάπτυξη. Επιμένει επίσης στην ανάγκη διατήρησης των επενδυτικών δαπανών που είναι απαραίτητες προκειμένου να αποκτήσει η Ένωση ένα δυναμικό διαρκούς ανάπτυξης μεσοπρόθεσμα, δηλαδή μελλοντικά.
<P>
Δεύτερον, πρέπει να διατηρηθεί η σταθερότητα των τιμών, διότι ο πληθωρισμός πλήττει ιδιαίτερα τις κατηγορίες των λιγότερο ευνοημένων.
<P>
Τρίτον, η μισθολογική πολιτική, που έθεσαν σε εφαρμογή οι κοινωνικοί εταίροι, αποδείχτηκε υπεύθυνη και ρεαλιστική. Πρέπει να συνεχίσει την επιδίωξη των στόχων τόσο της σταθερότητας των τιμών όσο και της αποδοτικότητας των επενδύσεων. Στη μεγάλη τους πλειονότητα, τα κράτη μέλη ακολούθησαν τις εν λόγω συστάσεις το 1996 και σημείωσαν αποτελέσματα. Πρέπει να επιμείνουμε προς αυτή την κατεύθυνση εάν θέλουμε να δημιουργήσουμε περισσότερες θέσεις εργασίας στο μέλλον.
<P>
Επί τη βάσει αυτών των ενθαρρυντικών αποτελεσμάτων, η Επιτροπή συστήνει, όπως πρότεινε και η Συνέλευσή σας, δύο προτεραιότητες για τη διαχείριση των οικονομικών πολιτικών το 1997: βεβαίως, την απασχόληση, τις διαρθρωτικές αναμορφώσεις της αγοράς εργασίας καθώς και τις ιδιωτικές, δημόσιες, φυσικές, άυλες και ανθρώπινες επενδύσεις που εξακολουθούν να είναι ανεπαρκείς.
<P>
Όσον αφορά την απασχόληση, η Επιτροπή προτείνει τρείς δράσεις προτεραιότητας. Καταρχήν, προκειμένου να αυξηθεί η ικανότητα προσαρμογής των οικονομιών στις μεταβολές που επήλθαν εξαιτίας της συγκέντρωσης, προκειμένου να αυξηθεί το δυναμικό ανάπτυξης, είναι απαραίτητη η προώθηση της καινοτομίας, της έρευνας-ανάπτυξης και η βελτίωση των εκπαιδευτικών συστημάτων και της επαγγελματικής κατάρτισης. Επίσης, είναι αναγκαία η συνέχιση των επενδύσεων στα διευρωπαϊκά δίκτυα. Τούτο προκύπτει σαφώς από τη σύστασή μας προς το Συμβούλιο και καθορίζει επίσης τη σημασία του πέμπτου προγράμματος - πλαίσιο ανάπτυξης και έρευνας.
<P>
Δεύτερον, είναι αναγκαίο να βελτιωθεί η λειτουργία της αγοράς αγαθών και υπηρεσιών. Μόνο η πλήρης εκμετάλλευση των πλεονεκτημάτων της εσωτερικής αγοράς είναι δυνατό να συμβάλει αποφασιστικά στην αύξηση της ανάπτυξης. Σας θυμίζω ότι η συνεχής κατάτμηση των αγορών που την προκαλούν λόγοι όπως, η ανεπαρκής φορολογική εναρμόνιση ή οι υπερβολικές κανονιστικές ρυθμίσεις, πρέπει να καταργηθεί. Προς το σκοπό αυτό, η Επιτροπή ετοιμάζει αυτή τη στιγμή σχέδιο δράσης σχετικά με την εσωτερική αγορά.
<P>
Τρίτον, χρειάζεται αναμόρφωση της αγοράς εργασίας για την αύξηση των θέσεων εργασίας στο πλαίσιο της ανάπτυξης. Η συμβολή των κοινωνικών εταίρων είναι, από την άποψη αυτή, υποδειγματική και αναγκαία. Χάρη στον κοινωνικό διάλογο, είναι δυνατό να αυξηθεί η προσαρμοστικότητα της αγοράς εργασίας μέσω της λήψης ρεαλιστικών μέτρων που θα σέβονται την προσήλωση των πολιτών μας σε υψηλά κοινωνικά πρότυπα. Θα πρέπει επίσης να καταβληθεί προσπάθεια για την μεθοδική προσαρμογή της διάρθρωσης των μισθών λαμβάνοντας υπόψη τις διαφορές της παραγωγικότητας σε περιφερειακό επίπεδο.
<P>
Στον τομέα των επενδύσεων, οι διαπιστώσεις είναι σήμερα απογοητευτικές. Βέβαια, σύμφωνα με περιστασιακές έρευνες, υπάρχει αυξανόμενη εμπιστοσύνη των παραγωγών και η αποδοτικότητα των επενδύσεων βρίσκεται στο υψηλότερο σημείο της από τη δεκαετία του 1960 στην Ευρωπαϊκή Ένωση. Η Επιτροπή επισημαίνει ότι οι έμμισθοι εργαζόμενοι συνέτειναν στην εξυγίανση του μακροοικονομικού πλαισίου με την μισθολογική διαλλακτικότητα.
<P>
Θεωρεί, συνεπώς, απαραίτητο οι εργοδότες να επωφεληθούν της ευκαιρίας που τους προσφέρεται λόγω αφενός των ιδανικών οικονομικών συνθηκών και της οικονομικής κατάστασης των περισσότερων από αυτούς ώστε να αναθερμανθούν οι επενδύσεις οι δημιουργικές θέσεων εργασίας.
<P>
Η αναθέρμανση των επενδύσεων θα επιδράσει κατά κύριο λόγο στις ιδιωτικές επενδύσεις - θυμίζω πως ανέρχονται στο 85 % του συνόλου - υπό όλες τους τις μορφές: φυσικές, άυλες ή ανθρώπινες. Η Επιτροπή συνιστά επίσης τη διατήρηση των δημόσιων επενδυτικών δαπανών. Είναι ουσιαστικής σημασίας ώστε η Ένωση να αποκτήσει ένα δυναμικό διαρκούς ανάπτυξης μεσοπρόθεσμα. Αποτελούν επένδυση για το μέλλον της κοινωνίας στο σύνολό της.
<P>
Εν κατακλείδι, κύριε Πρόεδρε, θα ήθελα να σας ενημερώσω για το γεγονός ότι η Επιτροπή πρότεινε πρόσφατα στο Συμβούλιο την κατάργηση της απόφασης σχετικά με την ύπαρξη υπερβολικών δημοσίων ελλειμμάτων στην Ολλανδία και τη Φινλανδία. Εάν το Συμβούλιο εγκρίνει τις συστάσεις της Επιτροπής, ο αριθμός των χωρών που δεν θα βρίσκονται πλέον σε κατάσταση υπερβολικού ελλείμματος θα φθάσει τις πέντε. Τα αποτελέσματα αυτά επιβεβαιώνουν αφενός τις προσπάθειες εξυγίανσης που καταβάλλουν τα κράτη μέλη της Ένωσης και αφετέρου τη συνεκτικότητα των ευρωπαϊκής οικονομικής μας πολιτικής. Η πλειονότητα των κρατών μελών θα είναι σε θέση να περάσει στο ευρώ την 1η Ιανουαρίου 1999. Ειλικρινά το πιστεύω αυτό.
<P>
Πεπεισμένη, κύριε Πρόεδρε, η Επιτροπή, ότι θα έχει την πλήρη υποστήριξη του Ευρωπαϊκού Κοινοβουλίου για την εφαρμογή των συστάσεων αυτών από τα κράτη μέλη, θα συνεχίσει, όπως ήδη πράττει εδώ και δυόμιση χρόνια, να μετέχει όσο γίνεται πιο ενεργά στις εργασίες της Συνέλευσής σας, πράγμα που ανέκαθεν πράττει, όσον αφορά την εισαγωγή του ευρώ στο πλαίσιο των προϋποθέσεων και του χρονοδιαγράμματος που προβλέπονται στη Συνθήκη.

<SPEAKER ID=48 LANGUAGE="FR" NAME="Giansily">
Κύριε Πρόεδρε, θα ήθελα να ρωτήσω τον Επίτροπο de Silguy με ποιο τρόπο, τη μοιραία αυτή στιγμή της επιλογής των χωρών που θα μετάσχουν στην τρίτη φάση της ΟΝΕ η οποία ήγγικεν, συγκεκριμένα την Ανοιξη του 1998, και ανεξάρτητα από τα πορίσματα της συνόδου του Δουβλίνου των οποίων η διατύπωση αποτέλεσε εν πολλοίς το λόγο ύπαρξης του Συμβουλίου «Εκοφίν» του Nordwyck και τα οποία υιοθετούμε, θα κριθεί για ορισμένες χώρες της Ένωσης το θέμα του δημόσιου ελλείμματος το 1997 στο βαθμό που κάποιες δεν θα πληρούν τους όρους των κριτηρίων επιλεξιμότητας.
<P>
Θα ήθελα να ξέρω εάν η Επιτροπή μπορεί να μας γνωστοποιήσει τις μελλοντικές της συστάσεις καθώς και τη στάση που προτίθεται να τηρήσει στο θέμα αυτό. Με άλλα λόγια, εάν μία χώρα που αποδεδειγμένα έχει ακολουθήσει μία σώφρονα πορεία παρουσιάζει έλλειμμα 3, 1 ή 3, 2 %, θεωρεί η Επιτροπή ότι θα μπορούσε να δεχτεί τη μικρή αυτή υπέρβαση;

<SPEAKER ID=49 LANGUAGE="FR" NAME="de Silguy">
Κύριε Giansily, η απόφαση θα ληθφεί το προσεχές έτος από τους αρχηγούς κρατών και κυβερνήσεων, στο τέλος Απριλίου ή στις αρχές Μαΐου 1998. Η απόφαση θα στηριχτεί σε σύσταση της Επιτροπής που θα αποτελέσει το καίριο στοιχείο δεδομένου ότι η Επιτροπή θα διαδραματίσει κυρίαρχο ρόλο στη διαδικασία. Η εν λόγω σύσταση θα εγκριθεί στο τέλος Μαρτίου 1998, προκειμένου να ληφθούν υπόψη τα πραγματικά στοιχεία του 1997.
<P>
Σήμερα, παρουσιάζουμε προβλέψεις που έχουν διατυπώσει οι υπηρεσίες. Δεν εξετάζουμε την περίπτωση πρόωρης μετάβασης. Δεν πρέπει λοιπόν να επικαλούμεθα προβλέψεις που δεν έχουν γίνει. Η πρόβλεψη είναι μία φωτογραφία σε μια δεδομένη στιγμή και όχι μία πρόωρη εξέταση της μετάβασης. Του χρόνου, όταν θα διατυπώνουμε τις συστάσεις μας, η Επιτροπή θα πρέπει να λάβει υπόψη της το σύνολο των προϋποθέσεων που ορίζει η συνθήκη για τη μετάβαση στο ενιαίο νόμισμα.
<P>
Οι προϋποθέσεις αυτές αριθμούνται σε πέντε, τα περίφημα πέντε κριτήρια τα οποία δεν είναι μόνο αξίες αναφοράς. Σ' αυτά προστίθενται ορισμένες άλλες προϋποθέσεις, όπως για παράδειγμα η ανεξαρτησία των κεντρικών τραπεζών. Προσθέτω ότι η εξέταση θα πρέπει να αφορά, και τούτο είναι πολύ σημαντικό, τον διαρκή χαρακτήρα της σύγκλισης. Με άλλα λόγια, θα πρόκειται για εξασφάλιση της συνέχισης της εξυγίανσης κατά τα προσεχή έτη, εφόσον το 1997 θα πληρούνται οι προϋποθέσεις δημοσιονομικής εξυγίανσης. Σας θυμίζω ότι όταν θα έχει καθιερωθεί το ενιαίο νόμισμα, το 3 % δεν θα είναι πλέον στόχος αλλά θα μετατραπεί σε οριακό αριθμό.

<SPEAKER ID=50 LANGUAGE="IT" NAME="Imbeni">
Κύριε Πρόεδρε, θα ήθελα να ρωτήσω τον κ. επίτροπο βάσει ποιων κριτηρίων καθορίστηκαν οι προβλέψεις της Επιτροπής σχετικά με τα ενδεχόμενα ελλείματα της Ιταλίας, της Γαλλίας και της Γερμανίας, τα οποία το Διεθνές Νομισματικό Ταμείο και ορισμένα γερμανικά ινστιτούτα προβλέπουν ότι θα είναι του ιδίου επιπέδου, και συγκεκριμένα 3, 2. Το Διεθνές Νομισματικό Ταμείο υπήρξε ιδιαίτερα αυστηρό έναντι της Γερμανίας και της Γαλλίας ή η Επιτροπή υπήρξε ιδιαίτερα αυστηρή έναντι της Ιταλίας;
<P>
Δεύτερο, θα ήθελα να σας ρωτήσω, κύριε επίτροπε, γιατί στη σύσταση της Επιτροπής γίνεται λόγος, όσον αφορά τη Γερμανία και την Ισπανία, για τη σταθερή δέσμευση της κυβέρβησης ή των αρχών, στην περίπτωση της Ισπανίας, να πραγματοποιήσουν το στόχο του 3 %, ενώ, όταν γίνεται λόγος για την Ιταλία, δεν αναφέρεται, ούτε για το 1997 ούτε για το 1998, η δέσμευση που έχει πολλές φορές αναλάβει η ιταλική κυβέρνηση, να μην υπερβεί το 3 % τόσο το 1997 όσο και το 1998, με την αρκετά δύσκολη λήψη αποφάσεων από την πλευρά της Ιταλίας.

<SPEAKER ID=51 LANGUAGE="FR" NAME="de Silguy">
Κύριε Πρόεδρε, θα απαντήσω στον κ. Imbeni ότι όλες οι χώρες τυγχάνουν της ίδιας ακριβώς μεταχείρισης επί τη βάσει της ίδιας συλλογιστικής προκειμένου να καθοριστούν οι προβλέψεις. Δεν γίνεται καμία διάκριση. Οι προβλέψεις αυτές βασίζονται σε μακροοικονομικά συμφύρματα που λαμβάνουν κυρίως υπόψη τους εκτιμήσεις της ανάπτυξης. Καθώς δεν γνωρίζω τις προβλέψεις του Διεθνούς Νομισματικού Ταμείου, που δεν είναι επίσημες, που δεν έχουν δημοσιευθεί, δεν μπορώ να τις σχολιάσω. Είμαι ωστόσο σε θέση να πω ότι συμβαίνει συχνά τα διάφορα διεθνή όργανα να κάνουν διαφορετικές προβλέψεις και είναι φυσικό. Αυτό που διαπιστώνω, έχοντας ασχοληθεί ο ίδιος, είναι ότι κοιτάζοντας προς τα πίσω, το παρελθόν, προκειμένου να εκτιμήσω τις προβλέψεις της Επιτροπής, ανακαλύπτω ότι είμασταν εξίσου καλοί, αν όχι ενίοτε καλλίτεροι, με τα άλλα διεθνή όργανα και ειδικότερα με ορισμένους ιδιωτικούς οργανισμούς.
<P>
Στο επίπεδο των εφαρμόσιμων κανόνων, λαμβάνουμε υπόψη μας όλες τις δημοσιονομικές αποφάσεις που έχουν ληφθεί από τις κυβερνήσεις και τις κρίνουμε. Αυτό που έχουν κάνει οι υπηρεσίες - για μία ακόμη φορά, δεν πρόκειται για απόφαση της Επιτροπής, πρόκειται για εκτίμηση που έχουν κάνει οι υπηρεσίες της Επιτροπής - είναι η αξιολόγηση της αποτελεσματικότητας των μέτρων.
<P>
Σε ό, τι αφορά την Ιταλία, εφόσον μου δίνετε την ευκαιρία να μιλήσω γι' αυτήν, θα ήθελα να εκφράσω το θαυμασμό μου διότι, εάν οι προβλέψεις μας είναι σωστές θα σημειώσει μείωση του δημόσιου ελλείμματός της από 6, 7 % σε 3, 2 %, δηλαδή κατά 3, 5 %, σύμφωνα με τις δικές μας εκτιμήσεις και κατά 3, 7 % σύμφωνα με την ιταλική κυβέρνηση. Αυτό το οποίο διαπιστώνω, είναι ότι η μείωση αυτή του δημόσιου ελλείμματος είναι η πιο σημαντική που σημειώθηκε ποτέ στην Ευρώπη τα τελευταία δεκαπέντε χρόνια.
<P>
Κατά συνέπεια, πιστεύω πως το μήνυμα που εξάγεται σήμερα καθαρά από το σύνολο των προβλέψεων αυτών, είναι μήνυμα ενθαρρυντικό, είναι μήνυμα αναγνώρισης του έργου και των προσπαθειών που έγιναν. Και να μην μου λένε, όπως απάντησα προ ολίγου στον κ. Giansily, ότι οι προβλέψεις αυτές αποτελούν εξέταση πρόωρης μετάβασης στο ενιαίο νόμισμα. Όχι! Είναι μία φωτογραφία που έγινε βάσει δεδομένων. Τα στοιχεία μπορούν να αμφισβητηθούν, μπορούν να σχολιασθούν. Οι υπηρεσίες έχουν την υποχρέωση να εφαρμόζουν τα ίδια δεδομένα για όλο τον κόσμο και να διατυπώνουν λογικές οικονομικές υποθέσεις. Οι υποθέσεις αυτές εξάλλου δεν είναι αναγκαστικά οι ίδιες για όλες τις χώρες.
<P>
Όσον αφορά την παρατήρησή σας, κύριε βουλευτά, σχετικά με το πρόβλημα των συστάσεων, έχω εδώ ένα κείμενο στο οποίο επιφέραμε τροποποιήσεις σήμερα το πρωί στην Επιτροπή, ακριβώς για να ληφθεί υπόψη η ιδιαιτερότητα του προβλήματος. Με άλλα λόγια, δεν ετέθη ούτε τίθεται θέμα αλλαγής των στοιχείων που διαμόρφωσαν οι υπηρεσίες της Επιτροπής, διότι τα εν λόγω στοιχεία πρέπει να είναι αξιόπιστα, δηλαδή δεν πρέπει να υπόκεινται σε κανενός είδους πολιτική πίεση. Τούτο δεν εμποδίζει κατά την παρουσίαση, θα το διαπιστώσετε στην τελευταία έκδοση την οποία ίσως δεν έχετε λάβει ακόμη, να λαμβάνονται εξ ολοκλήρου υπόψη οι διαφορετικές εκτιμήσεις μεταξύ αυτών που πιστεύει η ιταλική κυβέρνηση και αυτών που πιστεύει η Επιτροπή. Εάν η Επιτροπή κάνει λάθος, εάν δηλαδή δεν είναι σωστές οι εκτιμήσεις της, εάν η ιταλική κυβέρνηση πιστεύει ότι τα μέτρα της θα έχουν πλήρη αποτελεσματικότητα, τότε τα στοιχεία θα διαφέρουν λίγο. Όμως, αυτό που έχει σημασία είναι η ενθαρρυντικότητα του όλου μηνύματος πολύ περισσότερο από κάποια δέκατα της μονάδας.

<SPEAKER ID=52 LANGUAGE="PT" NAME="Ribeiro">
Κύριε Επίτροπε, όταν, σχετικά με τους γενικούς προσανατολισμούς της Οικονομικής Πολιτικής, αναφέρεστε σε μία νέα διάρθρωση των μισθών, εννοείτε ευελιξία προς τα κάτω του μισθολογικού φάσματος σύμφωνα με το πρότυπο των Ηνωμένων Πολιτειών, που τόσες φόρες αναφέρεται στην Ετήσια 'Εκθεση; Και εννοείτε ότι αυτή τη ευελιξία προς τα κάτω πρέπει να εφαρμοστεί σε όλες τις χώρες;

<SPEAKER ID=53 LANGUAGE="FR" NAME="de Silguy">
Πιστεύω ότι πρέπει να γίνει αντιληπτό ότι οι μισθοί εξαρτώνται από τις συλλογικές διαπραγματεύσεις, γεγονός που αποτελεί αρμοδιότητα των κοινωνικών εταίρων. Δεν υπάρχει περίπτωση παρέμβασης στη διαδικασία αυτή. Αυτό που επισημαίνεται απλώς στις συστάσεις είναι ότι το επίπεδο της παραγωγικότητας κατά ειδικότητα και κατά περιφέρεια πρέπει να λαμβάνεται υπόψη στο πλαίσιο καθορισμού των μισθών. Σε καμία περίπτωση δε συστήνεται η γενικευμένη μείωση των μισθών. Θα παρακαλούσα να μην παρανοούνται οι αναλύσεις μας.

<SPEAKER ID=54 LANGUAGE="ES" NAME="Camisσn Asensio">
Κύριε Επίτροπε, το σύμφωνο σταθερότητας και ανάπτυξης ορίζει τη δυνατότητα προστίμων τα οποία μπορούν να φτάσουν ως το εντυπωσιακό ποσόν του 0, 5 % του ακαθάριστου εγχώριου προϊόντος. Είναι η Επιτροπή πλήρως σύμφωνη με το δραστικό αυτό μέτρο; Δεν εκτιμά ότι θα αρκούσαν προληπτικά ή αποτρεπτικά μέτρα; Δεν σας ανησυχεί ότι το σύμφωνο θα μετατραπεί σε ένα μέσον βασικά διαμορφωμένο για την πολιτική διαπραγμάτευση κυρώσεων;

<SPEAKER ID=55 LANGUAGE="FR" NAME="de Silguy">
Η ανάγκη συνέχισης της προσπάθειας μεσοπρόθεσμης μείωσης των δημόσιων ελλειμμάτων επιβάλλεται από τη Συνθήκη, γεγονός που έχει αναγνωρισθεί από τα κράτη μέλη. Ομοίως, προβλέπεται ρητά ότι η μη τήρηση του ορίου του 3 % συνεπάγεται κυρώσεις. Αυτές είναι οι διατάξεις της Συνθήκης. Το σύμφωνο σταθερότητας και ανάπτυξης συγκεκριμενοποιεί και διευκρινίζει όσα προβλέπει η Συνθήκη.
<P>
Προσθέτω ότι, από την πλευρά μου, ελπίζω ότι δεν θα χρειαστεί η επιβολή προστίμων. Η αποτρεπτική λειτουργία των προστίμων συνίσταται στο ότι τα κράτη μέλη, γνωρίζοντας ότι διατρέχουν τον κίνδυνο να τους επιβληθούν μεγάλα πρόστιμα, θα φροντίσουν να μη βρεθούν υποχρεωμένα να τα πληρώσουν. Αλλως ειπείν, η αποτρεπτική δράση των προστίμων συμπληρώνει την προληπτική δράση του συμφώνου σταθερότητας, για την οποία δεν γίνεται αρκετός λόγος. Το σύμφωνο σταθερότητας είναι συνεκτικό, πλήρες, ορθά διαρθρωμένο και επιτρέπει να διασφαλισθεί ότι οι οικονομικές και δημοσιονομικές πολιτικές στο σύνολό τους θα λειτουργήσουν αρμονικά και θα βαδίσουν προς την ίδια κατεύθυνση σε όλα τα κράτη μέλη.

<SPEAKER ID=56 LANGUAGE="FI" NAME="Hautala">
Αξιότιμε κύριε Πρόεδρε, κύριε Επίτροπε, όπως μας δηλώσατε, προτίθεσθε να υπενθυμίσετε εγγράφως σε 10 κράτη μέλη ότι το έλλειμμα του προϋπολογισμού τους είναι υπερβολικό. Ωστόσο, δηλώσατε συγχρόνως ότι θα έπρεπε να πραγματοποιηθούν επενδύσεις στο Μέλλον, και στον Ανθρωπο; αλλά τι εννοείτε με αυτό; Τι σημαίνει αυτό στην πράξη; Δεν πιστεύετε ότι μπορεί να προκληθούν τεράστια προβλήματα στα 10 αυτά κράτη; Από την μία τα καλείτε να εξοικονομήσουν ακόμη μεγαλύτερα ποσά από τους δημόσιους πόρους, και από την άλλη τείνετε να συμφωνήσετε με την άποψη ότι πρέπει να πραγματοποιηθούν επενδύσεις στο μέλλον. Δεν είναι, όμως, γεγονός ότι πολλά από τα μέτρα για την εξοικονόμηση πόρων, τα οποία θα ληφθούν από τα δέκα αυτά κράτη λόγω των πιέσεών σας, θα έχουν, δυστυχώς, ως αποτέλεσμα τόσο την εξασθένιση της κοινωνικής προστασίας όσο και την μείωση των ανθρωπίνων πόρων που τόσο επιθυμείτε να υποστηρίξετε; Γι' αυτό και σας καλώ να μας διευκρινίσετε τι εννοείτε όταν δηλώνετε ότι σε τέτοιες περιπτώσεις θα έπρεπε να πραγματοποιηθούν επενδύσεις στο μέλλον;

<SPEAKER ID=57 LANGUAGE="FR" NAME="de Silguy">
Πρώτον, θα ήθελα να διευκρινίσω ότι τα δημόσια ελλείμματα ποτέ δεν δημιούργησαν θέσεις εργασίας. Εάν τα δημόσια ελλείμματα δημιουργούσαν θέσεις εργασίας, τούτο θα ήταν γνωστό και ορατό και, επιπλέον, δεδομένου του ύψους των δημόσιων ελλειμμάτων στην Ευρώπη, θα υπήρχε πλεόνασμα θέσεων εργασίας.
<P>
Στην πορεία του χρόνου διαπιστώνεται ότι η μείωση των δημόσιων ελλειμμάτων, η αποκατάσταση της εμπιστοσύνης, η ανάπτυξη και η δημιουργία θέσεων εργασίας συμβαδίζουν στην Ευρώπη, και όχι μόνο στην Ευρώπη. Στις Ηνωμένες Πολιτείες το δημόσιο έλλειμμα θα ανέλθει φέτος στο 1 %, σύμφωνα με το κριτήριο της συνθήκης του Μάαστριχτ και, εξ όσων γνωρίζω, οι ΗΠΑ θεωρούνται πρότυπο όσον αφορά τη δημιουργία θέσεων εργασίας. Συνεπώς, δεν υπάρχει αντίφαση μεταξύ της ανάγκης ανάπτυξης των επενδύσεων -εννοώ των επενδύσεων του ιδιωτικού τομέα, εφόσον οι επενδύσεις είναι ιδιωτικές κατά 85 %- και της συνέχισης της πολιτικής δημοσιονομικής εξυγίανσης, που έχει αποφέρει καρπούς στην Ευρώπη. Σήμερα δρέπουμε τους πρώτους καρπούς από άποψη επιτοκίων και ανάπτυξης. Πρέπει συνεπώς να συνεχιστούν οι προσπάθειες στην ίδια κατεύθυνση.
<P>
Αυτό που ανέφερα είναι ότι, στο πλαίσιο της αξιολόγησης, τόσο σε επίπεδο επιχειρήσεων όσο και σε επίπεδο κρατών, πρέπει να διαπιστωθεί σε ποιο βαθμό πρέπει τώρα να επικεντρωθούν οι προσπάθειές μας, λαμβάνοντας υπόψη τα περιθώρια ευελιξίας, εφόσον υφίστανται, ώστε να αξιοποιηθούν οι ευκαιρίες και να επέλθει ανάκαμψη των επενδύσεων, γεγονός που θα συντελέσει στην ανάπτυξη και τη δημιουργία θέσεων εργασίας στο μέλλον.

<SPEAKER ID=58 LANGUAGE="EN" NAME="Cox">
Κύριε Πρόεδρε, θα ήθελα να επανέλθω σε ένα θέμα το οποίο ετέθη μια φορά αμέσως και μια φορά εμμέσως από δύο άλλους συναδέλφους. Σε απάντηση προς τον κ. Giansily, ο Επίτροπος είπε σαφώς ότι δεν θα ήταν πρόθυμος να αποφασίσει τώρα την πραγματική μετάβαση στο ενιαίο νόμισμα διότι αυτό προγραμματίζεται να γίνει το επόμενο έτος. Στην απάντησή του προς τον κ. Imbeni, ορθώς ανεγνώρισε και εχαιρέτισε τις προσπάθειες προσαρμογής που έκανε η Ιταλία.
<P>
Ωστόσο, εάν διαβάσει κανείς την έκθεση, θα ήθελα να πω στον Επίτροπο ότι το καθαρότερο μήνυμα που εκπέμπει σε σχέση με την Ιταλία - και αυτό αποτελεί την πιο ευαίσθητη πολιτική ερώτηση για το επόμενο έτος - είναι πως οι εφάπαξ προσαρμογές του προϋπολογισμού συγκαλύπτουν τις ανάγκες για περαιτέρω αλλαγές της οικονομικής πολιτικής. Χωρίς τα ανωτέρω, το σαφέστατο οικονομικό μήνυμα που υπογραμμίζεται από τη σημερινή έκθεση είναι ότι η Ιταλία δεν θα μπορέσει να εκπληρώσει μια αναγκαία συνθήκη. Δεν είναι άραγε αυτό η βασική οικονομική πραγματικότητα που υπογραμμίζει τα σημερινά σας νούμερα κύριε Επίτροπε;

<SPEAKER ID=59 LANGUAGE="FR" NAME="de Silguy">
Πιστεύω ότι το βασικό μήνυμα από τη σύγκριση των αριθμητικών στοιχείων μεταξύ 1997 και 1998 είναι ότι τα στοιχεία του 1997 επιτεύχθηκαν εν γένει διότι τα κράτη μέλη έλαβαν αποσπασματικά μέτρα εξυγίανσης ή one-off measures στα αγγλικά.
<P>
Το πολύ σαφές μήνυμα που εξάγεται από τις προβλέψεις και τις συστάσεις είναι ότι όσα συμπληρωματικά μέτρα χρειάζεται να ληφθούν το 1998 στο πλαίσιο της σύγκλισης, που πρέπει να είναι διαρκής, πρέπει να έχουν διαρθρωτικό και όχι αποσπασματικό χαρακτήρα. Πιστεύω ότι έτσι πρέπει να ερμηνευθούν οι πίνακες και τα στοιχεία και να πάψουμε να προεξοφλούμε τα αποτελέσματα μίας προσπάθειας που θα έχουμε την ευκαιρία να σχολιάσουμε διεξοδικά το επόμενο έτος, κ. Cox.

<SPEAKER ID=60 NAME="Randzio-Plath">
Kύριε Πρόεδρε, στις συστάσεις σας προς τα κράτη μέλη δε βρίσκω έναν επιθετικό και ενεργό ρόλο της Eπιτροπής, μια κι είμαστε υποχρεωμένοι να πούμε ότι από το 1993 βρίσκονται στο τραπέζι προτάσεις από την Eπιτροπή και το Kοινοβούλιο ώστε, μέσω επενδύσεων σε έργα υποδομής και επιθετικών τακτικών σε καινοτομίες, να μπορέσουν πράγματι να δημιουργηθούν θέσεις εργασίας και να μπορέσει να επιδιωχθεί μια ανάπτυξη, που θα επιδρά θετικά στην απασχόληση.
<P>
Δε νομίζετε ότι θα έπρεπε να επιβάλετε στα κράτη μέλη μεγαλύτερες υποχρεώσεις, οι οποίες να έχουν κάποια σχέση με την πολιτική λιτότητας και με τη δομή της σταθεροποιητικής πολιτικής σ' αυτά; Δε νομίζετε ότι, στον τομέα αυτό, τα κράτη μέλη θα έπρεπε να αναλάβουν μεγαλύτερες υποχρεώσεις, ώστε εδώ να μπορέσουν πράγματι να σημειωθούν επιτυχίες, πέρα από σύνορα; Tι μας ωφελούν οι κατευθυντήριες γραμμές, αν τις επαναλαμβάνουν μόνο η Eυρωπαϊκή Eπιτροπή και το Eυρωπαϊκό Kοινοβούλιο; Δε νομίζετε πως από τις συστάσεις σας λείπει ουσιαστικά μια ακόμη σύσταση, ότι δηλαδή η νομισματική πολιτική θα μπορούσε να παίξει έναν πιο εποικοδομητικό ρόλο σε μια κατάλληλη policy mix , όσον αφορά τα πραγματικά επιτόκια, τα οποία εξακολουθούν ακόμη να είναι αρκετά υψηλά;
<P>
Eκτός τούτου, κύριε Eπίτροπε, δεν είναι αλήθεια ότι θα πρέπει να υπάρξει κάποια απάντηση στη διαρθρωτική αλλαγή...
<P>
(O Πρόεδρος διακόπτει την ομιλήτρια) .... ότι χρειαζόμαστε έναν κοινωνικό διάλογο, τον οποίο θα πρέπει να ζητήσετε να κάνουν τα κράτη μέλη, ώστε οι εργαζόμενοι, οι οποίοι κρατούν επιφυλακτική στάση στο θέμα των μισθών, σε περίπτωση επιτυχίας της οικονομικής πολιτικής, να συμμετέχουν στην επιτυχία αυτή, μέσω της εισοδηματικής πολιτικής και της πολιτικής απόκτησης περιουσιακών στοιχείων;

<SPEAKER ID=61 LANGUAGE="FR" NAME="de Silguy">
Η κ. Randzio-Path θέτει τρία ζητήματα. Ενεργότερος ρόλος της Επιτροπής: πιστεύω ότι η Επιτροπή δεν φείδεται κόπων ούτε σε ό, τι αφορά τον προσδιορισμό του μακροοικονομικού πλαισίου ούτε σε ό, τι αφορά τις άλλες πολιτικές στήριξης. Έχω κατά νου τα μεγάλα δίκτυα και τα προγράμματα-πλαίσια για την έρευνα και ανάπτυξη. Ωστόσο, η Επιτροπή δεν μπορεί να αλλάξει τις διαδικασίες λήψης αποφάσεων στο Συμβούλιο και, ειδικότερα, δεν μπορεί να αντικαταστήσει την αρχή της ομοφωνίας από την αρχή της ειδικής πλειοψηφίας. Ίσως, όπως ελπίζω, στο Ευρωπαϊκό Συμβούλιο του Αμστερνταμ θα λυθεί το θέμα αυτό.
<P>
Εξάλλου, πιστεύω ότι δεν πρέπει να συγκεντρώνονται τα πάντα σε επίπεδο Βρυξελλών. Έχουμε μία ελεύθερη η οικονομία, στην οποία η επικουρικότητα πρέπει να διαδραματίσει κάποιο ρόλο. Ασφαλώς, ο προσδιορισμός ενός υγιούς πλαισίου άσκησης της οικονομικής πολιτικής πρέπει να γίνει σε κοινοτικό επίπεδο. Ωστόσο, τα διαρθρωτικά, κοινωνικά και άλλα μέτρα, ιδιαίτερα δε τα μέτρα που αφορούν την αγορά εργασίας, άπτονται των εθνικών ιδιαιτεροτήτων, του κοινωνικού διαλόγου και των επαφών μεταξύ των διαφόρων εταίρων.
<P>
Επαναλαμβάνω ότι τα προγράμματα δημοσιονομικής προσαρμογής πρέπει να είναι αξιόπιστα και να μην διαταράσσουν την κοινωνική ισορροπία. Δεν πρέπει να δημιουργείται η εντύπωση ότι η δημοσιονομική εξυγίανση έρχεται σε αντίθεση με την απασχόληση ή με την κοινωνική πολιτική. Κατά τη γνώμη μου η δημοσιονομική εξυγίανση αποσκοπεί επίσης, και ορισμένες φορές κυρίως, στη διάσωση των συστημάτων μας κοινωνικής προστασίας.
<P>
Μία τελευταία παρατήρηση σχετικά με το συνδυασμό μέσων οικονομικής πολιτικής. Εδώ και λίγους μήνες είναι φανερό, πιστεύω, ότι οι προσπάθειες που έχουν καταβληθεί στον τομέα της οικονομικής πολιτικής επέτρεψαν μία χαλάρωση των νομισματικών όρων στην Ευρώπη και ότι τα επιτόκια δεν ήταν ποτέ τόσο χαμηλά στην Ευρώπη εδώ και μερικά χρόνια. Οι οικονομίες που προκύπτουν για την ευρωπαϊκή οικονομία, της τάξεως των δισεκατομμυρίων, είναι σημαντικές. Ο συνδυασμός μέσων οικονομικής πολιτικής είναι θετικός παράγοντας, αλλά η χαλάρωση των νομισματικών όρων είναι δυνατή τώρα και στο μέλλον μόνον εάν υπάρχει επαρκής δημοσιονομική ευρωστία. Πιστεύω ότι τούτο είναι ένα βασικό στοιχείο για το μέλλον.

<SPEAKER ID=62 LANGUAGE="DE" NAME="Rόbig">
Kύριε Πρόεδρε, έχουμε εκατομμύρια ανέργους. Aυτό είναι ένα πρόβλημα, και νομίζω πως το σπουδαιότερο είναι να ξαναδώσουμε στους ανθρώπους αυτούς δουλειά. Mπορούμε να υποθέτουμε ότι τα κριτήρια σύγκλισης που λείπουν, καθώς και η έλλειψη του ενιαίου νομίσματος, έχουν σημαντικό ποσοστό ευθύνης σ' αυτή την ανεργία που βλέπουμε σήμερα; Eίναι βασικά αίτιά της;
<P>
Δεύτερον: Eίναι λογικό και εφικτό να συντομεύσουμε το χρονικό πλαίσιο από το 1999 μέχρι το 2002;

<SPEAKER ID=63 LANGUAGE="FR" NAME="de Silguy">
H αύξηση των θέσεων εργασίας αποτελεί την επιδίωξή μας και το στόχο των προσπαθειών μας. Ωστόσο, η αύξηση των θέσεων εργασίας δεν θα επιτευχθεί εάν δεν αυξηθεί η ανάπτυξη και η ανάπτυξη δεν θα επιτευχθεί εάν δεν ισοσκελισθούν και εξυγιανθούν τα δημόσια οικονομικά. Η θέσπιση του ευρώ αποσκοπεί εξάλλου στη δημιουργία ενός οικονομικού πλαισίου στην Ευρώπη στο οποίο θα υπάρχει μεγαλύτερη ανάπτυξη και περισσότερες θέσεις εργασίας. Ο λόγος είναι ότι για να θεσπισθεί το ευρώ πρέπει πρώτα να εξυγιανθούν τα δημόσια οικονομικά. Για να θεσπισθεί το ευρώ και να γίνει στοιχείο της καθημερινής μας ζωής τα δημόσια οικονομικά πρέπει να διατηρούνται υγιή.
<P>
Σας υπενθυμίζω ωστόσο ότι το ήμισυ των αποταμιεύσεων των νοικοκυριών χρησιμεύει για τη χρηματοδότηση των δημόσιων ελλειμμάτων και ότι τα χρήματα αυτά θα αξιοποιούνταν καλύτερα εάν προορίζονταν για τη χρηματοδότηση των ιδιωτικών επενδύσεων ή της κατανάλωσης. Συνεπώς, είναι απαραίτητη περισσότερη ανάπτυξη και το ευρώ θα φέρει περισσότερη ανάπτυξη στην Ευρώπη. Κατ'αυτόν τον τρόπο θα καταστεί δυνατή η αύξηση των επενδύσεων, της κατανάλωσης και των θέσεων εργασίας.
<P>
Δεύτερη παρατήρηση: σήμερα, για την αύξηση των θέσεων εργασίας απαιτείται επίσης η λήψη διαρθρωτικών μέτρων στους τομείς της αγοράς εργασίας, της κατάρτισης, όπως ανέφερα μόλις προηγουμένως, της έρευνας, αλλά και της εκπαίδευσης, της μαθητείας, των υπερβολικών κοινωνικών βαρών που πλήττουν τους χαμηλούς μισθούς, κυρίως στους κλάδους εντάσεως εργασίας. Όλες αυτές οι μεταρρυθμίσεις βρίσκονται υπό εξέλιξη. Μερικές φορές είναι δύσκολο να εφαρμοστούν, όπως και άλλες, ιδιαίτερα δε η μεταρρύθμιση της αγοράς εργασίας, οι οποίες πρέπει να υλοποιηθούν σε συνεργασία με τους κοινωνικούς εταίρους. Οι διαδικασίες αυτές απαιτούν χρόνο, πρέπει να επιταχυνθούν και μόνο με τις προσπάθειες αυτές θα επιτευχθεί στην Ευρώπη η μείωση του ποσοστού ανεργίας σε επίπεδα παρόμοια με των Ηνωμένων Πολιτειών.

<SPEAKER ID=64 LANGUAGE="FR" NAME="Fιret">
Κύριε Πρόεδρε, εδώ και αρκετούς μήνες παρατηρείται στην Ευρωπαϊκή Ένωση ένας πραγματικός αγώνας δρόμου με στόχο την επίτευξη των στόχων που απορρέουν από τα κριτήρια του Μάαστριχτ, δηλαδή για να πληρωθούν οι προϋποθέσεις, που θεωρούνται δρακόντειες από ορισμένους οικονομολόγους, για τη μετάβαση στο ενιαίο νόμισμα σύμφωνα με το χρονοδιάγραμμα που έχει τεθεί. Το φαινόμενο αυτό επιβεβαιώνεται καθημερινά από τα γεγονότα της πολιτικής ζωής, όπως το πρόσφατο σήμα συναγερμού που σήμανε η Γερμανία ή οι λόγοι που πρόβαλε η γαλλική κυβέρνηση για τη διάλυση της Βουλής. Εξάλλου, διεξάγονται διαρκώς συζητήσεις σχετικά με το χρονοδιάγραμμα υλοποίησης της Νομισματικής Ένωσης.
<P>
Χωρίς να αμφισβητήσουμε τα ερείσματα της θέσπισης του ενιαίου νομίσματος, διαπιστώνουμε με λύπη τις πολύ επιζήμιες συνέπειες της πολιτικής λιτότητας των κρατών μελών στις ευρωπαϊκές οικονομίες και την απασχόληση, σε σημείο που φαίνεται ότι η προτεραιότητα που δίδεται στη μείωση των δημόσιων ελλειμμάτων σύμφωνα με το κριτήριο του Μάαστριχτ, για να περιοριστώ μόνο σε αυτό, είναι απαγορευτική για την ανάκαμψη της οικονομίας, αναχαιτίζει την ανάπτυξη και εξουδετερώνει κάθε προσπάθεια υπέρ της απασχόλησης.
<P>
Ποια μέτρα πραγματικά θετικά, άμεσα, μπορεί να συστήσει η Επιτροπή για να αντιμετωπιστεί η καταστροφική κοινωνική κατάσταση στην Ευρωπαϊκή Ένωση, διατηρώντας ταυτόχρονα αμετάβλητες, δηλαδή χωρίς καμία υποχώρηση, τις προτεραιότητες που απαιτούνται εξ ορισμού για την υλοποίηση του ενιαίου νομίσματος; Στην ξέφρενη προσπάθεια εξυγίανσης, δεν διαβλέπει η Επιτροπή τον κίνδυνο να επέλθει ο θάνατος του ασθενούς από τις πολλές φροντίδες;

<SPEAKER ID=65 LANGUAGE="FR" NAME="de Silguy">
Πρόκειται για προκατασκευασμένες αντιλήψεις. Νομίζω ότι έχω ήδη απαντήσει στην ερώτηση αυτή λέγοντας ότι σήμερα, εν μέσω οικονομικής ανάκαμψης, δεν θα λύσουμε ασφαλώς το πρόβλημα της ανεργίας βαθαίνοντας τα δημόσια ελλείμματα, αυξάνοντας τις θέσεις εργασίας στο δημόσιο τομέα, αυξάνοντας άχρηστες δαπάνες, αυξάνοντας τους δημόσιους υπαλλήλους, αυξάνοντας όλα όσα δεν είναι παραγωγικά. Εάν ακολουθούσαμε τις δικές σας απόψεις, αυτό θα σήμαινε ότι αύριο τα παιδιά μας θα έπρεπε να πληρώσουν το τίμημα των σφαλμάτων στα οποία οδηγούν παρόμοιες πολιτικές.

<SPEAKER ID=66 LANGUAGE="FR" NAME="Dell'Alba">
Κύριε Επίτροπε, από την Πέμπτη, όπως γνωρίζετε, το μόνο θέμα συζήτησης στην Ιταλία είναι τα στοιχεία του Επιτρόπου Silguy, ειδικότερα δε το 3, 2 % που θα έφερνε σε αδιέξοδο την Ιταλία, ενώ πολλοί άλλοι διεθνείς οργανισμοί παρουσιάζουν τα ίδια στοιχεία για άλλες χώρες, μία από τις οποίες που γνωρίζετε πολύ καλά διανύει προεκλογική περίοδο, μετά την οποία είναι άγνωστο ποια πολιτική θα εφαρμοστεί.
<P>
Το πρώτο ερώτημα που σας θέτω είναι το εξής: για ποιο λόγο εφαρμόζεται αυτή η ενδεχομένως διαφορετική προσέγγιση; Δεύτερο ερώτημα, ειδικά σε σχέση με την Ιταλία: ποιος είναι ο ουσιαστικός λόγος για τον οποίο αμφιβάλλετε για το ιταλικό πρόγραμμα; Μήπως τα διαρθρωτικά προβλήματα που βρίσκονται πίσω από τις προσπάθειες της κυβέρνησης σας φαίνονται μη ικανοποιητικά;

<SPEAKER ID=67 LANGUAGE="FR" NAME="de Silguy">
Κύριε Πρόεδρε, προ ολίγου με επαναφέρατε στην τάξη, διότι προφανώς μακρηγόρησα λίγο κατά την απάντησή μου στον κ. Imbeni επί του ιδίου θέματος. Θα είμαι λοιπόν σύντομος. Δεν υπάρχει διαφορετική προσέγγιση μεταξύ της Ιταλίας και των υπόλοιπων κρατών μελών στις εργασίες των υπηρεσιών της Επιτροπής σχετικά με τις προβλέψεις.
<P>
Δεύτερον, είμαι πρόθυμος να δεχθώ τη σύγκριση, όταν έχουμε τα αποτελέσματα στα χέρια μας, σχετικά με τις προβλέψεις της Επιτροπής και των άλλων διεθνών οργανισμών. Εν γένει, η εμπειρία μάλλον μας δικαιώνει. Δεν υπάρχει διαφορετική προσέγγιση. Επαναλαμβάνω ότι υπάρχουν διαφορετικές εκτιμήσεις όσον αφορά τις συνέπειες, για το 1997, των δημοσιονομικών νόμων που εκδόθηκαν στο τέλος του 1996. Υπάρχει επίσης μία διαφορά όσον αφορά την ανάπτυξη. Επιπλέον, υπάρχει μία διαφορά όσον αφορά τη συνολική ποσοτική αποτελεσματικότητα για όλο το έτος των μέτρων που έχει λάβει σήμερα η Ιταλία. Ωστόσο, επαναλαμβάνω ότι το ύψος της διαφοράς μεταξύ της Επιτροπής και της Ιταλίας είναι ελάχιστο.
<P>
Θα αναφέρω ένα μόνο παράδειγμα για να μην γίνει η συζήτηση σχοινοτενής. Όσον αφορά το φόρο κληρονομιάς, η ιταλική κυβέρνηση εκτιμά ότι η τροποποίηση της νομοθεσίας θα οδηγήσει σε αύξηση των εσόδων κατά 50 % το 1997 σε σχέση με το προηγούμενο έτος. Κατά τη γνώμη μου, η εκτίμηση αυτή είναι κάπως υπερβολική. Θα μπορούσα να αναφέρω δύ ή τρία ακόμη παρόμοια παραδείγματα. Πιστεύω όμως ότι το σημαντικό δεν είναι να τίθεται υπό αμφισβήτηση η αξιοπιστία της Επιτροπής, να γίνεται προσπάθεια άσκησης πιέσεων στην Επιτροπή, διότι έτσι πλήττεται το θεσμικό αυτό όργανο. Το σημαντικό είναι να αναγνωρισθεί για άλλη μία φορά ότι η Ιταλία καταβάλλει μία άνευ προηγουμένου προσπάθεια το 1997 για την εξυγίανση των δημόσιων οικονομικών της. Εγώ προσωπικά αυτό αποκομίζω κυρίως από τις προβλέψεις της Επιτροπής.

<SPEAKER ID=68 LANGUAGE="EN" NAME="Κατηφόρης">
Κύριε Επίτροπε, σχετικά με την επιμονή των κατευθυντηρίων γραμμών στην ακόμη μεγαλύτερη μείωση του πληθωρισμού, την στιγμή που δέχεσθε ότι ο πληθωρισμός ήδη έχει φθάσει στο 2 %, να σας διαβάσω ένα σχόλιο για αυτή την επιμονή στην γλώσσα σας από την σημερινή Le Monde:
<P>
Ένας λιγότερο φιλόδοξος στόχος για τον πληθωρισμό θα ήταν συμβατός με ικανοποιητικότερο ρυθμό ανάπτυξης και θα προωθούσε την αναγκαία μείωση της ανεργίας.... Κύριε Επίτροπε, αυτά προέρχονται από την έκθεση του Διεθνούς Νομισματικού Ταμείου. Θα συμφωνούσατε ότι μπορούμε να χαλαρώσουμε στην επιδίωξη ακόμα χαμηλότερου πληθωρισμού και να εφαρμόσουμε τα μονεταριστικά δόγματα με κάπως λιγότερη απανθρωπιά για τους ευρωπαίους εργαζομένους, κύριε Επίτροπε;

<SPEAKER ID=69 LANGUAGE="FR" NAME="de Silguy">
Κύριε Κατηφόρη, υπάρχουν ορισμένοι ολισθηροί δρόμοι που καλό θα ήταν να αποφεύγονται. Συγκεκριμένα, σκέπτομαι ότι το γεγονός πως εδώ και μερικά χρόνια ελέγχουμε τον πληθωρισμό, δεν σημαίνει ότι η Ευρωπαϊκή Ένωση έχει απαλλαγεί οριστικά από το φάσμα του. Πιστεύω ότι πρέπει να επαγρυπνούμε.
<P>
Δεύτερον, ο πληθωρισμός παραμένει στο 2 %. Ο στόχος του 2 % ουδόλως είναι ασύμβατος ούτε έρχεται σε αντίθεση με τα στοιχεία που υπάρχουν στον τομέα της απασχόλησης και με το δέον γενέσθαι για την καταπολέμηση της ανεργίας. Πιστεύω ακράδαντα ότι πρέπει να συνεχίσουμε στην ίδια κατεύθυνση, εάν θέλουμε να επιτύχουμε εκείνους τους όρους της νομισματικής πολιτικής που θα επιτρέψουν τη χαλάρωση του συνδυασμού μέσων οικονομικής πολιτικής. Δεν πρέπει να εμπλακούμε σε μία πολιτική που εμπεριέχει κινδύνους και οδηγεί στην εκ νέου αύξηση των τιμών ή του πληθωρισμού, τη στιγμή που δεν είναι ποτέ γνωστό το τέλος της πολιτικής αυτού του είδους.

<SPEAKER ID=70 NAME="Πρόεδρος">
Ευχαριστώ πολύ, κύριε de Silguy.

<CHAPTER ID=6>
Παράνομο και βλαβερό περιεχόμενο στο Internet
<SPEAKER ID=71 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Pradier, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την ανακοίνωση της Επιτροπής που αφορά το παράνομο και βλαβερό περιεχόμενο στο Internet (COM)(96)0487 - C4-0592/96) (A4-0098/97).

<SPEAKER ID=72 NAME="Pradier">
Κύριε Πρόεδρε, η τηλεματική σε δίκτυο, όπως η γλώσσα του Αισώπου, είναι το καλύτερο και ταυτόχρονα το χειρότερο μέσο. Πρέπει ωστόσο να ληφθεί υπόψη η εκρηκτική της εξάπλωση, καθότι σε λιγότερα από πέντε χρόνια αρκετά εκατομμύρια πολίτες έχουν συνδεθεί με το δίκτυο. Πρέπει επίσης να αναγνωρίσουμε την πολύ μεγάλη σημασία της ποσότητας των πληροφοριών που κυκλοφορούν, δεδομένου ότι οι χρήστες συμβουλεύονται ταυτόχρονα αρκετές εκατοντάδες χιλιάδες θέσεις (sites). Πρέπει επίσης να ληφθεί υπόψη η ποιότητα αυτών των πληροφοριών και δεδομένων, εφόσον πρόκειται για δεδομένα επιστημονικά, τεχνικά, λογοτεχνικά, καλλιτεχνικά, εμπορικά, οικονομικά, πολιτικά, σημείο στο οποίο θα επανέλθουμε, και προσωπικά.
<P>
Η εξέλιξη αυτή προκάλεσε δύο μείζονος σημασίας συνέπειες. Κατ'αρχάς, η άγνοια της λειτουργίας της τηλεματικής σε δίκτυο οδήγησε τους αγωνιούντες, τους ανήσυχους να συστήσουν τη λήψη ρυθμιστικών, κανονιστικών και μάλιστα κατασταλτικών μέτρων και λύσεων που ήταν συχνά τεχνικά ανεφάρμοστες.
<P>
Δεύτερον, ενώπιον αυτών των δυνατοτήτων, οι κακοποιοί επέδειξαν μεγαλύτερη ταχύτητα από τους υπερασπιστές του καλού και ο κατάλογος των παραβάσεων των εθνικών και διεθνών νόμων είναι εντυπωσιακός. Οι παραβάσεις αυτές αφορούν παράνομο εμπόριο κάθε είδους, ανθρώπων, όπλων, πολεμοφοδίων, ναρκωτικών. Επιπλέον, η ίδια η εκμετάλλευση της ευπιστίας των πιο ευάλωτων στοιχείων του πληθυσμού εκφράζεται σε εμπορικό επίπεδο, σε πολιτικό επίπεδο, σε επίπεδο δοξασιών, με την ανάπτυξη κάθε είδους σκοταδισμού.
<P>
Τέλος και πάνω απ'όλα, το πιο ευαίσθητο μέρος του πληθυσμού που πρέπει να προστατεύσουμε είναι τα παιδιά, είτε αποτελούν το στόχο απαράδεκτων μηνυμάτων είτε χρησιμοποιούνται ως ηθοποιοί, γεγονός που είναι ακόμη πιο απαράδεκτο. Υπό τις συνθήκες αυτές, η προστασία του δικαίου μας οδηγεί σε έναν προβληματισμό. Σε κάθε περίπτωση, πρέπει να καταλάβουμε ότι όταν ένα δικαίωμα θυσιάζεται για την προστασία ενός άλλου δικαιιώματος, χάνονται ανεπιστρεπτί και τα δύο. Μερικές απλές αρχές πρέπει να κατευθύνουν τη δράση μας.
<P>
Κατ'αρχάς, η ελευθερία της έκφρασης, αποτελεί έναν απαράβατο κανόνα στον οποίο υπάρχουν πολύ σπάνιες εξαιρέσεις, που ρυθμίζονται δεόντως από τη νομοθεσία. Δεύτερον, ο απόλυτος σεβασμός της ιδιωτικής ζωής και ειδικότερα της αλληλογραφίας, συμπεριλαμβανομένης της ηλεκτρονικής αλληλογραφίας, που πρέπει να προστατεύεται αυστηρά. Τα πρόσφατα γεγονότα που συνέβησαν στο Βέλγιο, όπου βρίσκεται η έδρα μας, δικαίως προκάλεσαν φόρτιση, από την οποία το Κοινοβούλιό μας δεν έμεινε ανεπηρέαστο. Οι προσβολές της σωματικής και ψυχικής ακεραιότητας, ο βιασμός, οι δολοφονίες, τα βασανιστήρια, η παράνομη κατακράτηση, προκάλεσαν αναστάτωση που έφθασε μέχρι τα θεσμικά όργανα αυτής της χώρας.
<P>
Όσο για εμάς, δεν πρέπει να ενδώσουμε σε μία συλλογική ψύχωση που θα μας έκανε να φοβόμαστε ότι όλες οι αισχρότητες του κόσμου θα κατακλύσουν, μέσω της οθόνης των υπολογιστών, τα γραφεία των επιχειρήσεών μας ή τα αστικά μας σαλόνια. Πρέπει να μπορέσουμε να διατηρήσουμε τον ορθολογισμό μας και να καταπολεμήσουμε με τον ορθό τρόπο το παράνομο και επιβλαβές περιεχόμενο στο δίκτυο.
<P>
Πρέπει να προωθήσουμε δύο στοιχεία: πρώτον, την υπευθυνότητα και, δεύτερον, την αλληλεγγύη. Κατ'αρχάς, προωθώντας τη δημιουργία ενός κώδικα καλής συμπεριφοράς, ο οποίος θα τεθεί σε ελεύθερο διάλογο και θα εφαρμοστεί από όλους τους ενδιαφερόμενους, δηλαδή τους παραγωγούς, τους προμηθευτές, τους διαφημιζόμενους και τους χρήστες. Το βρετανικό μοντέλο θα πρέπει να μελετηθεί και πιθανώς να αποτελέσει για μας πηγή έμπνευσης. Στη Βρετανία υπάρχει μία ομάδα εργασίας που παρακολουθεί τους ρυθμιστικούς κανόνες, οι οποίοι έχουν γίνει ελεύθερα δεκτοί, ενώ υπάρχει επίσης η δυνατότητα άμεσης τηλεφωνικής αναφοράς σοβαρής παράβασης που διαπιστώνει ένας χρήστης. Η αναφορά γίνεται κατ'αρχάς εντός του σχετικού οργανισμού, ο οποίος παρεμβαίνει ζητώντας από τον παραβάτη να αποσύρει το κείμενο ή τις εικόνες που έχουν κριθεί απαράδεκτα. Η προσφυγή στην αστυνομία ή στη δικαιοσύνη αποτελεί το έσχατο μέσο.
<P>
Ταυτόχρονα, πρέπει να μεριμνήσουμε για την ανάπτυξη αισθήματος ευθύνης στους χρήστες, σε επίπεδο προσωπικό ή οικογένειας. Πράγματι, η οικογένεια μπορεί να διαδραματίσει κάποιο ρόλο μέσω της εφαρμογής λογισμικών φιλτραρίσματος. Πάντα υπάρχει έντονη τάση να κατηγορούμε τους θεσμούς, τις επιχειρήσεις ή τις κυβερνήσεις, αποδίδοντάς τους ευθύνες για δεινά για τα οποία είμαστε οι ίδιοι υπεύθυνοι και οφείλουμε να τα αποφεύγουμε.

<SPEAKER ID=73 NAME="Pex">
Κυρία Πρόεδρε, θα ήθελα να ευχαριστήσω τον κ. Pradier για την καλή έκθεσή του. Το Internet αποτελεί μία εξέλιξη, η οποία προσφέρει πολλές νέες ευκαιρίες. Φυσικά, έχει επίσης και αρνητικές συνέπειες, τις οποίες εμείς θα πρέπει όσο το δυνατόν περισσότερο να αντιμετωπίσουμε, και, κυρίως, όταν πρόκειται για την προστασία των ανηλίκων και της ανθρώπινης αξιοπρέπειας. Εντούτοις, θα πρέπει πράγματι να φροντίσουμε, ώστε η καταπολέμηση αυτών των ανησυχητικών φαινομένων να μην υπερισχύσει της προσοχής, την οποία θα πρέπει να δώσουμε, στη σύγχρονη και δυνητική πολιτισμική επανάσταση που είναι δυνατόν να επιφέρει το Internet.
<P>
Όσον αφορά τις αρνητικές συνέπειες, είναι ιδιαίτερα σημαντικό να πραγματοποιήσουμε μία διάκριση μεταξύ των ανεπιθύμητων υποθέσεων και του παράνομου περιεχομένου στο Internet. Όσον αφορά το παράνομο και βλαβερό περιεχόμενο, το Internet δεν επιφέρει κάτι καινούριο σε σχέση με τα υφιστάμενα έντυπα μαζικής ενημέρωσης. Η διαφορά συνίσταται στο γεγονός ότι το περιεχόμενο της ηλεκτρονικής πληροφόρησης είναι δυσκολότερο να ελεγχθεί. Οι χρήστες του δικτύου και οι προσφέροντες υπηρεσίες είναι ευκολότερο να εντοπισθούν και σίγουρα πολύ ευκολότερο απ'ό, τι στα σύγχρονα μέσα μαζικής ενημέρωσης.
<P>
Τα προβλήματα που προκαλεί η διάδοση βλαβερού και παράνομου περιεχομένου αυξάνονται από την έλλειψη συνόρων του Internet. Επιπλέον, θα πρέπει, αφετέρου, να λάβουμε υπόψη μας το δικαίωμα της εμπιστευτικότητας της αλληλογραφίας, το οποίο περιλαμβάνεται στη Σύμβαση για την προστασία των ανθρωπίνων δικαιωμάτων.
<P>
Τα κράτη μέλη θα πρέπει να λάβουν υπόψη τους ότι δεν είναι δυνατό να ρυθμίσουν την κατάσταση από μόνα τους. Αυτό το πρόβλημα είναι δυνατόν να αντιμετωπιστεί μόνο σε διεθνές επίπεδο, και όχι αποκλειστικά στα πλαίσια μίας κοινής προσέγγισης στο εσωτερικό της Ευρωπαϊκής Ένωσης, αλλά κυρίως στο επίπεδο της Ομάδας των 7, των Ηνωμένων Εθνών, της Παγκόσμιας Οργάνωσης Εμπορίου και του ΟΟΣΑ. Η διεθνής συνεργασία αποτελεί το μόνο τρόπο πρόληψης του φαινομένου ο καθένας να μπορεί να αμαυρώνει το Internet ανάλογα με τις πεποιθήσεις του.
<P>
Επιπλέον, θα πρέπει να τονισθεί το ενδιαφέρον που παρουσιάζει η περίπτωση της αυτορρύθμισης. Ορθώς, ο κ. Pradier αναφέρθηκε στην επιβολή ενός κώδικα συμπεριφοράς. Σ'αυτή την περίπτωση, οι νομικοί κανόνες μπορούν να λειτουργήσουν μόνο ως μέσο συμπληρωματικής ενίσχυσης. Θα ήθελα ακόμη να υπογραμμίσω και το ρόλο των γονέων. Αυτός είναι ιδιαίτερα σημαντικός και απαιτεί ιδιαίτερη προσοχή.
<P>
Τέλος, θα ήθελα να ευχαριστήσω την Επιτροπή Δημόσιων Ελευθεριών για το γεγονός ότι έκανε αποδεκτές όλες σχεδόν τις τροπολογίες της Επιτροπής Πολιτισμού.

<SPEAKER ID=74 LANGUAGE="DE" NAME="Kuhne">
Kυρία Πρόεδρε, κυρίες και κύριοι, το Internet - όπως τονίζει η παρούσα έκθεση - είναι ιδιαίτερα σημαντικό για τη συμμετοχή των πολιτών στη δημόσια ζωή. O πρωταρχικός σκοπός του Internet δεν είναι η διάδοση αξιόποινων και βλαβερών περιεχομένων. Nομίζω πως θα πρέπει να το τονίσουμε αυτό. Tα περιεχόμενα αυτά, επίσης, δεν απευθύνονται σε όλους. Mάλλον κάποιοι θα πρέπει να τα αναζητήσουν. Παρόλα αυτά, τα περιεχόμενα αυτά είναι όχι μόνο εξοργιστικά, αλλά και δικαιολογούν, πέρα για πέρα, την ανάγκη να πάρουμε προληπτικά μέτρα.
<P>
Kατά την άποψη μου, η ανακοίνωση της Eπιτροπής περιέχει ελάχιστες συγκεκριμένες προτάσεις και μεταθέτει πιθανές λύσεις στο αβέβαιο μέλλον των διεθνών συμφωνιών, παγκόσμιας κλίμακας. Aντίθετα, η παρούσα έκθεση τονίζει, κατά τρόπο λογικό, το ρόλο εμπροσθοφυλακής που μπορεί να αναλάβει η Eυρωπαϊκή Ένωση, ως οικονομικά ισχυρή και τεχνικά προηγμένη περιφέρεια της υδρογείου.
<P>
Πέρα από την πρόταση της Eπιτροπής, νομίζω, πως οι ακόλουθες συγκεκριμένες προτάσεις της έκθεσης είναι πολύ λογικές: Tο αίτημα για σαφή αναγνώριση του αποστολέα και η επιβολή ελάχιστων στάνταρτ στους φορείς που προσφέρουν περιεχόμενα, η ευθύνη και η ανάληψη ευθύνης για περιεχόμενα ίδιας παραγωγής, καθώς και η ανάληψη ευθύνης για αξιόποινα περιεχόμενα ξένων παραγωγών, όταν ο φορέας γνωρίζει πολύ καλά τα περιεχόμενα αυτά, και εφόσον θα ήταν τεχνικά εφικτό και επιτρεπτό να παρεμποδίσει τη χρήση τους. Προσωπικά, θεωρώ προβληματική την παράγραφο 7 του κειμένου, που προβλέπει το αίτημα ενός χαρακτηριστικού ποιότητας, για τους φορείς παροχής υπηρεσιών. Nομίζω πως το εγχείρημα αυτό θα αποτύχει, ή τουλάχιστον θα γίνει πολύ δύσκολο, εξαιτίας πρακτικών προβλημάτων. Γι' αυτό ακριβώς θα 'πρεπε κι εμείς, ως Kοινοβούλιο, να ασκήσουμε πίεση, ώστε να υλοποιηθούν, όσο το δυνατόν πιο γρήγορα, τα εφικτά διαβήματα.

<SPEAKER ID=75 NAME="Cederschiφld">
(SV ) Κυρία Πρόεδρε, η ανάπτυξη της τεχνολογίας της πληροφόρησης είναι επαναστατική. Το Internet είναι ένα απαραίτητο κομμάτι για την διάδοση, μεταξύ άλλων, και γνώσεων. Υπάρχουν ωστόσο και καταστροφικά στοιχεία ενάντια στα οποία πρέπει να δημιουργηθούν αντιτιθέμενες δυνάμεις. Το Ευρωκοινοβούλιο πρέπει να παρακολουθήσει προσεκτικά την εξέλιξη στο Internet, αλλά να κατανοήσει επίσης τον δικό του ρόλο, δηλαδή να υποστηρίξει και να διευκολύνει την ανάπτυξη της κοινωνίας της πληροφόρησης, όχι να την ρυθμίσει μέχρι διάλυσης.
<P>
Η έκθεση Pradier είναι οξυδερκής σε σχέση μ&#x02BC;αυτό. Έχει ως βάση το ότι είναι δύσκολο να ρυθμιστεί το Internet αλλά συπληρώνεται επίσης με συγκεκριμένα πρακτικά μέτρα κατά του παρανόμου και ανεπιθύμητου περιεχομένου που υπάρχει στο Internet. Κατά την επεξεργασία από την επιτροπή αυτής της υπόθεσης διατυπώθηκαν αιτήματα για διάφορες ρυθμίσεις, π.χ. καταγραφή των χρηστών του Internet και απαγόρευσης της ηλεκτρονικής κρυπτογράφησης. Ο νούς μας πάει σ&#x02BC;αυτούς οι οποίοι ήθελαν κάποτε να καταστρέψουν το τυπογραφείο του Γουτεμβέργιου: υπάρχει φόβος και άγνοια του νέου, και θέλουν να πιστεύουν ότι η νοοτροπία του παλαιού κόσμου θα ισχύει επίσης και για τον νέο.
<P>
Πρέπει να θυμόμαστε ότι οι περισσότεροι άνθρωποι έχουν καλούς σκοπούς με την στάση τους στο Internet, αλλά υπάρχουν επίσης και άτομα με σκοτεινούς σκοπούς. Το να περιορίσουμε την δυνατότητα της ελεύθερης και παγκόσμιας πρόσβασης στην πληροφόρηση μέσω της ρύθμισης του Internet θα ήταν σαν να πετάγαμε μαζί με τα σκουπίδια και ότι πιό πολύτιμο.
<P>
Υπάρχουν δύο συνταγές για την επιτυχία του αγώνα κατά αυτών που χρησιμοποιούν το Internet για σκοτεινούς σκοπούς, συγκεκριμένα να δωθούν στην ασυνομία ικανοποιητικοί πόροι και να ενθαρρύνουμε την αυτοκάθαρση της αγοράς του Internet. Από πλευράς της Ομάδας του ΕΛΚ έχουμε προτείνει και αυτό συμπεριελήφθηκε στην έκθεση, να έχει η αστυνομία ικανοποιητικούς πόρους για να εξετάζει την παράνομη δραστηριότητα που λαμβάνει χώρα στο Internet. Δεν πρόκειται τότε για διατάξεις νόμου οι οποίοι παραβιάζουν την ακεραιότητα των πολιτών, αλλά για πόρους υπό μορφήν γνώσεων και τεχνικού εξοπλισμού ώστε να μπορούμε να ενεργούμε ενάντια στην παράνομη συμπεριφορά. Όσον αφορά τους πόρους υπάρχει πολύ μεγάλη ανισορροπία. Έχουμε προτείνει επίσης μια Ευρωπαϊκή ποιοτική σήμανση για τους παρέχοντες τις υπηρεσίες του Internet οι οποίοι «καθαρίζουν» το περιεχόμενο αυτών που προσφέρουν και όλα αυτά ώστε να διευκολυνθεί η -και να δοθούν κίνητρα στην- αυτοκάθαρση.
<P>
Τελειώνοντας θέλω να τονίσω ότι το Internet είναι ένα ζωτικό τμήμα της κοινωνίας της πληροφόρησης η οποία τώρα αναπτύσσεται. Κανείς δεν μπορούσε, πριν δέκα χρόνια, να φανταστεί την ευρεία χρήση της μεγάλης προσφοράς πληροφοριών που υπάρχει σήμερα στο Internet. Κατά τον ίδιο τρόπο δεν μπορούμε ούτε να φανταστούμε πως θα είναι η κοινωνία της πληροφόρησης μετά από άλλα δέκα χρόνια. Το μόνο που γνωρίζουμε είναι ότι το Internet αναπτύχθηκε χωρίς καθοδηγητικούς νόμους. Ας μην αναχαιτίσουμε την παγκόσμια «δικτύωση» εξ αιτίας της άγνοιας και του φόβου για το νέο.

<SPEAKER ID=76 LANGUAGE="IT" NAME="Baldi">
Κυρία Πρόεδρε, κύριοι συνάδελφοι, εξ ονόματος της ομάδας μου θα ήθελα να ευχαριστήσω τον κ. Pradier για την εξαιρετική έκθεσή του και τον πρόεδρο Pex που μεταβίβασε τη γνωμοδότηση της Επιτροπής Πολιτισμού, Νεότητας, Παιδείας και Μέσων Ενημέρωσης.
<P>
Τα δίκτυα πληροφορικής εξαπλώνονται συνεχώς και δίνουν τη δυνατότητα να κινείται κανείς στον αιθέρα με εντυπωσιακή ευκολία και με μεγέθη εικόνας και πληροφόρησης που έχουν σαν στόχο την ανταλλαγή γνώσεων και την προώθηση της ελεύθερης έκφρασης σε χώρες όπου ακριβώς δεν υπάρχουν εγγυήσεις για τη διάδοση της ελεύθερης έκφρασης. Η Ευρώπη αρχίζει να διαλέγεται μέσω του Internet όλο και περισσότερο. δυστυχώς, διαπιστώνονται κάποιες δυσκολίες ελέγχου εκ μέρους των κυβερνήσεων των χωρών μελών, οι οποίες δεν έχουν τη δυνατότητα να εποπτεύουν το παράνομο περιεχόμενο και τα βλαβερά μηνύματα που διοχετεύονται μέσω του Internet. επιπλέον, τομείς όπως η εθνική ασφάλεια, η προστασία των ανηλίκων και της ανθρώπινης αξιοπρέπειας, η οικονομική ασφάλεια και εκείνη της ενημέρωσης, η προστασία της ιδιωτικής σφαίρας και της προσωπικής υπόληψης, συμπεριλαμβανομένης και της προστασίας των πνευματικών δικαιωμάτων, ρυθμίζονται με νομικά μέσα που διαφέρουν από κράτος σε κράτος.
<P>
Καθίσταται συνεπώς αναγκαία η νομική και αστυνομική συνεργασία σε επίπεδο Ευρωπαϊκής Ένωσης αλλά και σε διεθνές επίπεδο, που να βασίζεται σε συμβάσεις και νέα νομικά μέσα, λαμβάνοντας υπόψη την αρχή της επικουρικότητας και προστατεύοντας την αρχή της ελεύθερης έκφρασης. Θα πρέπει συνεπώς να υπάρξει μία παρέμβαση με μέσα που να περιορίζουν την παροχή υπηρεσιών μέσω ελέγχου του υλικού που διακινείται στο δίκτυο, λαμβάνοντας υπόψη τη βασική διαφορά που υπάρχει μεταξύ του παράνομου περιεχομένου -θέμα νομικό- και του βλαβερού περιεχομένου, που αφορά τους ανήλικους και άποτελεί ηθικό και πολιτισμικό πρόβλημα. Η διακίνηση του βλαβερού περιεχομένου αυτού του είδους μπορεί να παρεμποδίζεται μέσω του software φίλτρου ή, στην περίπτωση του ηλεκτρονικού ταχυδρομείου, με τη χρήση λέξεων κλειδί. Δεν υπάρχει αμφιβολία ότι τόσο εκείνοι που παρέχουν πρόσβαση όσο και εκείνοι που παρέχουν υπηρεσίες είναι υπεύθυνοι για την ενδεχόμενη ανταλλαγή πληροφοριών και παράνομου υλικού.
<P>
Τέλος, χάρη στο Internetet , ένα ευρύ φάσμα οικονομικών και πολιτισμικών τομέων μετατρέπεται, προσφέροντας μία ποικιλία νέων δυνατοτήτων στις μικρομεσαίες επιχειρήσεις και στους επαγγελματίες. Η νέα όμως αυτή κατάσταση προσφέρεται και για παράνομη χρήση και συνεπώς, για να αποφευχθούν οι καταχρήσεις, είναι πλέον κατεπείγουσα η υιοθέτηση μέτρων και νέων κανόνων συμπεριφοράς, με την προώθηση της αυτοπειθαρχίας και ενός ευρωπαϊκού συστήματος αξιολόγησης, με στόχο την εκπαίδευση του κοινού που χρησιμοποιεί το δίκτυο, μέσω μορφωτικών εκστρατειών και εκστρατειών ευαισθητοποίησης, οι οποίες να απευθύνονται κυρίως στους γονείς, ώστε να μπορούν να εκπαιδεύουν καταλλήλως τα παιδιά τους.

<SPEAKER ID=77 LANGUAGE="NL" NAME="Plooij-Van Gorsel">
Πρόεδρε, κύριε Pradier, εξ ονόματος της Ομάδας των Φιλελευθέρων, θα ήθελα να σας συγχαρώ για την εξαιρετική έκθεση. Το Internet αποτελεί ένα γιγαντιαίο και παγκοσμίων διαστάσεων δίκτυο ηλεκτρονικών υπολογιστών, όπου κανείς μπορεί να βρει την αντανάκλαση των πληροφοριών και των απόψεων, οι οποίες υφίστανται στην κοινωνία μας. Ένα μοναδικό χαρακτηριστικό του Internet αποτελεί το γεγονός ότι είναι παράλληλα ένα βήμα εκδόσεων και επικοινωνίας. Επ'αυτού, ισχύει η διαπίστωση ότι οτιδήποτε είναι παράνομο off-line είναι επίσης παράνομο και on-line .
<P>
Η λογοκρισία στο Internet περιορίζει την ελευθερία έκφρασης της γνώμης, χωρίς να προστατεύει πραγματικά τους πολίτες από το παράνομο περιεχόμενο. Επιπλέον, η λογοκρισία περιορίζει την ελεύθερη κυκλοφορία των υπηρεσιών στην Ευρώπη. Ως παράδειγμα, μπορώ να παραθέσω το κλείσιμο εκ μέρους των γερμανικών φορέων παροχής του Internet της σελίδας του Internet του ολλανδικού φορέα παροχής του Internet access for all . Οι επιχειρήσεις, οι οποίες πρόσφεραν τις υπηρεσίες τους μέσω του access for all αδικήθηκαν. Η φιλελεύθερη ομάδα θεωρεί ότι αποτελεί καθήκον των πολιτικών να υποστηρίζουν τις εξελίξεις, οι οποίες καθιστούν δημοκρατικότερη και περισσότερο ανοικτή την κοινωνία. Ως νομοθέτες θα πρέπει, για το λόγο αυτό, να δείξουμε αυτοσυγκράτηση, μέχρι να αποκτήσουμε περισσότερες εμπειρίες όσον αφορά το Internet. Δεν νομίζω ότι επιθυμούμε να πετάξουμε το παιδί μαζί με τα νερά του μπάνιου! Είναι αυτονόητο ότι η παιδική πορνογραφία και οι ρατσιστικές διακηρύξεις είναι καταδικαστέες. Εντούτοις, ένα μέσο που υπερβαίνει τα σύνορα, όπως το Internet, απαιτεί διασυνοριακή νομοθετική ρύθμιση, αρχής γενομένης από την Ευρώπη. Και σ'αυτό το σημείο η συνεργασία μεταξύ των κρατών μελών στον τομέα της δικαιοσύνης είναι ζωτικής σημασίας.
<P>
Όσο και αν φαίνονται ατελείς, οι τεχνολογικές λύσεις αποτελούν τον περισσότερο αποτελεσματικό τρόπο για την αντιμετώπιση του παράνομου περιεχομένου του δικτύου, δηλαδή για την προστασία των ανηλίκων. Η ομάδα μου ενθαρρύνει αυτές τις λύσεις. Κατ'αυτό τον τρόπο, οι αρχές δεν θα πρέπει να καταλάβουν τη θέση των γονέων. Οι γονείς παραμένουν υπεύθυνοι.

<SPEAKER ID=78 LANGUAGE="NL" NAME="Van Dijk">
Πρόεδρε, ήμουν ένας από αυτούς που εθίγησαν από το κλείσιμο που επιβλήθηκε στο provider access for all , επειδή η πρόσβαση στη homepage μου, όπου μπορούσε κανείς να βρει σχετική ευρωπαϊκή πληροφόρηση, δεν είναι πλέον δυνατή για ένα μεγάλο μέρος των γερμανών χρηστών του Internet. Αλλά με μία απλή πράξη, δηλαδή την απλή ανακοίνωση στο Internet ότι αποφασίσθηκε αυτός ο αποκλεισμός, και μπορώ να εξηγήσω το λόγο αυτής της απόφασης, γιατί αποφασίσθηκε προκειμένου να αποφευχθεί οι γερμανοί χρήστες του Internet να μπορούν να διαβάζουν το περιεχόμενο της εφημερίδας Radikal , η οποία είναι γνωστό ότι είναι απαγορευμένη στη Γερμανία, αλλά όχι στην Ολλανδία, και η οποία διατίθετο μέσω του provider access for all , χωρίς, εντούτοις, να είναι υπεύθυνος αυτός για τη διάθεσή της, επειδή ένας από τους χρήστες του την είχε τοποθετήσει στη homepage του. Εν πάση περιπτώσει, αυτός ο αποκλεισμός ξεπεράσθηκε γρήγορα, μέσω μίας απλής πράξης, στην οποία έλαβαν μέρος χρήστες από όλο τον κόσμο, την επονομαζόμενη mirrors και, μέσω της οποίας, δημοσίευσαν την εφημερίδα Radikal , και κατά συνέπεια δεν έχει πλέον καμία σημασία για τους γερμανικούς φορείς παροχής του Internet να αποκλείουν όλους αυτούς τους providers , επειδή αυτό είναι εις βάρος των γερμανών χρηστών του Internet. Κατά συνέπεια, αυτή η ενέργεια δεν είχε αποτέλεσμα.
<P>
Αυτό παράλληλα καταδεικνύει ότι η λήψη μέτρων δεν είναι τόσο απλή. Επειδή αυτό που είναι απαγορευμένο στη Γερμανία δεν είναι εξ ορισμού απαγορευμένο και στην Ολλανδία. Ό, τι θεωρείται στην Ευρωπαϊκή Ένωση ως γενικώς επιτρεπτό στο πλαίσιο της νομοθεσίας, δεν σημαίνει ότι θεωρείται το ίδιο επιτρεπτό στο πλαίσιο της νομοθεσίας των Ηνωμένων Πολιτειών.
<P>
Εν συντομία, ακόμη και εάν σε ευρωπαϊκό επίπεδο θελήσουμε όλοι να λάβουμε νομοθετικά μέτρα για να αποκλείσουμε τη βλαβερή επίδραση του Internet ή να απορρίψουμε από αυτό τις παράνομες υποθέσεις, τότε θα πρέπει να λάβουμε υπόψη μας ότι σε άλλες περιοχές του κόσμου υπάρχουν διαφορετικές αντιλήψεις σχετικά και, κατά συνέπεια, δεν είναι παράλογο να επιχειρήσουμε να διευθετήσουμε αυτό το θέμα σε επίπεδο Ηνωμένων Εθνών.

<SPEAKER ID=79 LANGUAGE="NL" NAME="Van der Waal">
Κυρία Πρόεδρε, οι δυνατότητες που προσφέρει το Internet στο πεδίο της επικοινωνίας είναι απίστευτες. Σύμφωνα με τους πρώτους χρήστες του Internet θα έπρεπε να αναμένουμε μόνο θετικές εξελίξεις. Η ηλεκτρονική λεωφόρος έπρεπε να ανοίξει το δρόμο σε μία νέα κοινωνική τάξη. Εν τω μεταξύ, φαίνεται ότι η θυελλώδης ανάπτυξη του δικτύου μαζί με τις θετικές επιπτώσεις επέκτεινε τη δυνατότητα για τη διάδοση επαίσχυντων πληροφοριών. Φαίνεται, εκ νέου, ότι δεν υπάρχει θέση για μία αισιόδοξη εικόνα του ανθρώπου. Ό, τι απορρίπτουμε στον κόσμο, το βρίσκουμε εκ νέου στο Internet. Πορνογραφία, έργα παιδόφιλων δικτύων, σελίδες για τα ναρκωτικά και εξτρεμιστικές πολιτικές απόψεις ρυπαίνουν το δίκτυο.
<P>
Αυτό οδηγεί στην αναμφίβολη ανάγκη για τη λήψη μέτρων. Τα εθνικά κράτη θα πρέπει να εργασθούν, τόσο μεμονωμένα όσο και από κοινού, για τη λήψη αποτελεσματικών μέτρων. Εν προκειμένω, υπάρχει το πρόβλημα ότι οι εθνικές νομοθεσίες όσον αφορά τη διάκριση μεταξύ παράνομων και βλαβερών πληροφοριών διαφέρουν από χώρα σε χώρα. Μπορεί να παρατεθεί το παράδειγμα των πληροφοριών για τα ναρκωτικά, οι οποίες σε ορισμένες χώρες μπορούν να διαδοθούν ελεύθερα, ενώ σε άλλες είναι απαγορευμένες.
<P>
Πρόκειται να είναι δύσκολο να ληφθούν διαφορετικά νομοθετικά μέτρα όσον αφορά την ελεύθερη έκφραση της γνώμης στο Internet από τα ήδη υφιστάμενα όσον αφορά άλλες μορφές επικοινωνίας, όπως οι διαφημίσεις, η τηλεόραση και το βίντεο, αν και το Internet μπορεί να εισβάλει ευκολότερα στη ζωή των πολιτών. Για το λόγο αυτό, είμαι ικανοποιημένος ότι επιδιώκεται ενεργά, πέραν της καταπολέμησης του παράνομου περιεχομένου στο Internet, η δυνατότητα να εξαλειφθεί και το βλαβερό περιεχόμενό του.
<P>
Εντούτοις, παραμένω επιφυλακτικός έναντι της γενικώς αποδεκτής διάκρισης που γίνεται μεταξύ του παράνομου και βλαβερού περιεχομένου. Η παιδική πορνογραφία είναι παράνομη, ενώ η πορνογραφία των ενηλίκων είναι μόνο βλαβερή για τα παιδιά. Τι είδους τεχνητή διάκριση είναι αυτή; Σαν να ήταν αθώα η πορνογραφία των ενηλίκων. Η πρακτική της σεξουαλικής κακοποίησης γυναικών και παιδιών, του σεξουαλικού τουρισμού και της παιδικής πορνογραφίας από ενηλίκους μας οδηγεί σε άλλα συμπεράσματα. Η αυτορρύθμιση και η προσωπική υπευθυνότητα θα πρέπει να εξακολουθούν να ισχύουν, αλλά στις περιπτώσεις που αυτό δεν είναι δυνατό θα πρέπει να επιβληθούν σαφείς ηθικοί κανόνες.

<SPEAKER ID=80 LANGUAGE="DE" NAME="Hager">
Kυρία Πρόεδρε, όπως έδειξε και η πραγματοποιηθείσα πριν από λίγο δίωρη απεργία των φορέων παροχής υπηρεσιών πρόσβασης στο Internet, στην Aυστρία, η έκθεση ασχολείται μ' ένα πολύ ευαίσθητο θέμα. Θα πρέπει να αποκατασταθεί μια ισορροπία μεταξύ της ελευθερίας της έκφρασης και του καθήκοντος της πολιτικής πολιτισμού από τη μια μεριά, και της παρεμπόδισης διάδοσης σοβαρών, από ποινική άποψη, περιεχομένων, όπως λ.χ. της αποτρόπαιας παιδικής πορνογραφίας ή της παρότρυνσης στη βία και στο μίσος, και άλλα παρόμοια.
<P>
Όπως συμβαίνει πάντα με τα αντικρουόμενα μελήματα, κι αυτό το καθήκον δύσκολα μπορεί να επιλυθεί. Eπιπλέον, ειδικά στο Internet, υπάρχουν τεχνικά προβλήματα, όσον αφορά τον έλεγχο των περιεχομένων. Tα θέματα της ευθύνης των φορέων παροχής πρόσβασης και υπηρεσιών, είναι πολύ λεπτά. H προκειμένη γνωμοδότηση πέτυχε, κατά τη γνώμη μας, μια ισορροπημένη αντιστάθμιση των συμφερόντων, χωρίς να θέτει υπερβολικές απαιτήσεις στους φορείς. Παρόλο που εμείς από το Kόμμα της Eλευθερίας, έχουμε την άποψη πως η υλοποίηση των απόψεων που εκφράζονται σ' αυτήν, θα ήταν εφικτή και με διακρατικά μέτρα, συμφωνούμε με την έκθεση ως προς την ουσία του θέματος.

<SPEAKER ID=81 LANGUAGE="DE" NAME="Berger">
Kυρία Πρόεδρε, εμείς εδώ στο Eυρωπαϊκό Kοινοβούλιο ήμασταν ανέκαθεν σύμφωνοι πως θα πρέπει να αποδίδεται ύψιστη προτεραιότητα στο σεβασμό των ανθρωπίνων δικαιωμάτων και των θεμελιωδών ελευθεριών, σ' όλους τους κοινωνικούς και πολιτικούς τομείς, και ότι οι κατευθυντήριες αυτές γραμμές θα πρέπει να ισχύουν ακόμη κι όταν έχουμε να κάνουμε και με καινούργια κοινωνικά φαινόμενα, που μερικές φορές φοβίζουν ορισμένους. Γι' αυτό και, για την αντιμετώπιση των παρανόμων και βλαβερών περιεχομένων στο Internet, θα πρέπει να ισχύει, σαν υπέρτατη επιταγή, ο σεβασμός των ανθρωπίνων δικαιωμάτων. Bεβαίως, για παράνομα περιεχόμενα θα πρέπει να εξασφαλίζεται η πλήρης δυνατότητα εφαρμογής - και νομίζω πως, επί του θέματος αυτού, δεν μπορεί να γίνει καμιά συζήτηση πλέον - ποινικών και άλλων απαγορευτικών διατάξεων, με τη βοήθεια νέων μεθόδων ανίχνευσης και δίωξης. Eδώ, ασφαλώς και θα είναι ανάγκη να τεθούν στη διάθεση των αστυνομικών και δικαστικών αρχών καλύτερα μέσα.
<P>
Δεν θα αποφύγουμε όμως - κι αυτό θίχθηκε ήδη από ορισμένες ομιλήτριες και ομιλητές - να καθορίσουμε ελάχιστες, τουλάχιστον, κοινές, ποινικές διατάξεις στην Eυρώπη, προκειμένου έτσι να έχουμε και μια καλή θέση εκκίνησης σε παγκόσμιες διαπραγματεύσεις. H φύση του Internet και των άλλων δικτύων υπολογιστών, όμως, απαιτεί μορφές αυτοελέγχου γεμάτες φαντασία, για την καταπολέμηση τόσο των παράνομων όσο και των βλαβερών περιεχομένων. Σ' αυτό πέτυχε ιδιαίτερα η παρούσα έκθεση και προτείνει πολύ κατάλληλα μέτρα.
<P>
Oι παραγωγοί ηλεκτρονικού εξοπλισμού και λογισμικού, καθώς και οι φορείς παροχής πρόσβασης, καλούνται εδώ να δράσουν, όπως επίσης και οι οικογένειες, τα παιδιά και οι οργανώσεις νεολαίας. Nομίζω πως μόνο αυτοί μπορούν να χρησιμοποιήσουν το προσφερόμενο λογισμικό φιλτραρίσματος, ώστε να μπορέσουν να ανταποκριθούν στα διαφορετικά πολιτιστικά και παιδαγωγικά στάνταρτ στις οικογένειες της Eυρώπης, και να προσφέρουν εδώ πραγματική βοήθεια στις οικογένειες.
<P>
Tελειώνοντας, θα ήθελα να παρακαλέσω ακόμη, στη συζήτηση για τα παράνομα και βλαβερά περιεχόμενα, να μην ξεχνάμε τις επωφελείς επιδράσεις του Internet στα παιδιά και στους νεαρούς. Γι' αυτές μπορεί κανείς να σχηματίσει μια πολύ καλή εικόνα, από την έκθεση που πραγματοποιείται στον προθάλαμο της αίθουσας της ολομέλειας.

<SPEAKER ID=82 LANGUAGE="IT" NAME="Colombo Svevo">
Κυρία Πρόεδρε, σε μία συνέντευξή του σχετικά με το συζητούμενο θέμα ο εισηγητής μας αυτοαποκλήθηκε παλιός φιλελεύθερος -με την έννοια των παλαιών αρχών του φιλελευθερισμού- όχι πολύ ηθικολόγος. Επιβεβαιώνω ότι υπήρξε φιλελεύθερος. είναι αναμφισβήτητο ότι πρόσεξε ιδιαίτερα τις υποδείξεις των συναδέλφων στην επιτροπή και, επειδή επρόκειτο για θέματα παράνομα και επιβλαβή, πολύ σωστά τόνισε, πριν από όλα, την τεράστια επανάσταση που έχει προκαλέσει το μέσο αυτό: το όνειρο μιας μεγάλης πλανητικής κοινότητας που ανταλλάσσει γνώσεις με ένα μέσο που αυτό καθεαυτό είναι δημοκρατικό.
<P>
Πολύ σωστά διότι ο Κλίντον, στο κοινωνικό του πρόγραμμα, υπέδειξε δύο γενικευμένες ηλικίες: την ηλικία όπου τα αμερικανόπουλα θα πρέπει να ξέρουν να διαβάζουν και να γράφουν και την ηλικία -12 χρονών, μου φαίνεται- όπου όλοι θα πρέπει να ξέρουν να ταξιδεύουν μέσω του Internet . Πρόκειται λοιπόν για ένα μεγάλο μέσο και, ως παλιός φιλελεύθερος, ο εισηγητής μας μας εκθέτει τις δυσκολίες που αντιμετωπίζει ο νόμος και ο νομοθέτης, όταν καλείται να ρυθμίσει τομείς όπως αυτός. μας εκθέτει την ανεπάρκεια, την ακαταλληλότητα του νομικού μέσου που κινδυνεύει ή να καταστεί μία φωνή διαμαρτυρίας σαν εκείνες του Manzoni που δεν χρησιμεύουν σε τίποτε ή να μειώσει, αντί να αυξήσει, την ελευθερία έκφρασης. Ο παλιός φιλελεύθερος τα ξέρει όλα αυτά και, όσο κι αν αυτοαποκαλείται όχι πολύ ηθικολόγος, γνωρίζει και λέει ότι είμαστε αναγκασμένοι να λογαριαστούμε με την ηθική ή, αν προτιμάμε, με τις ηθικά σωστές συμπεριφορές, εάν δεν θέλουμε ένα μέσο ελευθερίας να καταστεί ένα όργανο στην υπηρεσία της πορνογραφίας, της τρομοκρατίας, της προτροπής στην αυτοκτονία, όπως συνέβη πρόσφατα σε εμάς. Όλα αυτά βεβαίως δυνητικά.
<P>
Συνεπώς, θα πρέπει να δεχτούμε πως δεν είναι δυνατόν να νικηθεί αυτή τη μάχη εάν δεν ανυψωθεί το νόημα της ευθύνης, της ηθικής διάστασης των συμπεριφορών. Διαφορετικά, γιατί θα πρέπει να αναφερόμαστε στην ατομική και οικογενειακή ευθύνη; Διαφορετικά πού θα τοποθετήσουμε τη σήμανση ποιότητας ή τον κωδικό καλής συμπεριφοράς, ποια βάση θα έχουμε και θα δώσουμε σε όλες τις ρυθμίσεις που έχουμε ευχηθεί να πραγματοποιηθούν; Ούτε εξάλλου η αστυνόμευση των πολυμέσων ή της κυβερνητικής μπορεί να φανεί επαρκής: γνωρίζουμε πόσο κοστίζει, πόσο καιρό χρειάζεται για να πραγματοποιηθεί και επίσης γνωρίζουμε πόσο γρήγορα ένα δίκτυο μπορεί ενα ανασυσταθεί, εάν ανακαλυφθεί.
<P>
Θα ήθελα συνεπώς να επισημάνω, μαζί με τον εισηγητή- τον οποίο και ευχαριστώ για την εργασία του- ότι είμαστε όλοι παλιοί φιλελεύθεροι, που ενδιαφερόμαστε να καταλάβουμε τα νέα σύνορα της ελευθερίας και της ευθύνης.

<SPEAKER ID=83 LANGUAGE="NL" NAME="Boogerd-Quaak">
Πρόεδρε, συνάδελφοι, Επίτροπε Bangemann, είμαι ικανοποιημένος που είστε παρών, επειδή αυτή την εβδομάδα το Συμβούλιο Βιομηχανίας πρόκειται να ασχοληθεί με το μόνιμο πρόγραμμα δράσης. Θεωρώ ότι αποτελεί μοναδική ευκαιρία μέσω του Συμβουλίου Βιομηχανίας να ενεργοποιηθούν τα διάφορα συμβούλια, προκειμένου να αναλάβουν σημαντικά διαβήματα σ'αυτόν τον τομέα.
<P>
Εάν διαβάσουμε τη σημαντική έκθεση Pradier, διαπιστώνουμε ότι τα Συμβούλια Υπουργών έχουν δηλώσει ότι θα αναλάβουν διάφορα διαβήματα, αλλά μέχρι στιγμής δεν διαπιστώνεται μεγάλη πρόοδος. Και συγκεκριμένα σ'αυτό το σημείο συγκεντρώνονται οι ανησυχίες μου. Αφενός, στον τομέα της δικαιοσύνης και της αστυνομίας θα πρέπει να υπάρξει μεγαλύτερη συνεργασία και, αφετέρου, θα πρέπει να καταβληθεί σημαντική προσπάθεια στον τομέα της εκπαίδευσης, ώστε ως αντίδοτο να καταστούν δυνατές οι δυνατότητες επικοινωνίας στο εκπαιδευτικό σύστημα.
<P>
Αυτή την εβδομάδα λάβαμε μέρος, τόσο ο Επίτροπος Bangemann όσο και εγώ, σε μία εξαιρετική διάσκεψη, την οποία είχε διοργανώσει ο συνάδελφος Donnelly και στην οποία καταδεικνύονταν αυτές οι δυνατότητες. Θα ήθελα να ρωτήσω τον Επίτροπο, κατά πόσο μπορεί να μας ανακοινώσει τι προτίθεται να πράξει επ'αυτού στο Συμβούλιο Βιομηχανίας;

<SPEAKER ID=84 LANGUAGE="FR" NAME="Le Gallou">
Κυρία Πρόεδρε, αυτό που χαρακτηρίζει την έκθεση του κ. Pradier είναι η υποκρισία. Πράγματι, το Κοινοβούλιό μας για πρώτη φορά ανησυχεί, ή υποκρίνεται ότι ανησυχεί, για τους κινδύνους της παιδεραστίας. Ορθά πράττει, αλλά κάπως καθυστερημένα. Οι βέλγοι παιδεραστές δεν περίμεναν το Internet για να επιδοθούν στα αίσχη τους, επωφελούμενοι μάλιστα από διασυνδέσεις με το κυβερνών σοσιαλιστικό κόμμα. Ούτε οι γάλλοι παιδεραστές περίμεναν το Internet για να υποβάλουν σε μαρτύρια νέους με ειδικές ανάγκες προκειμένου να ικανοποιήσουν τα διεστραμμένα τους ένστικτα, επωφελούμενοι και αυτοί από την προστασία της σοσιαλιστικής κυβέρνησης.
<P>
Έχω κατά νου τη φριχτή υπόθεση του Coral που μονοπώλησε το ενδιαφέρον της γαλλικής κοινής γνώμης τη δεκαετία του 1980 και η οποία ποτέ δεν κατέληξε σε αποτέλεσμα, διότι καταπνίγηκαν όλες οι αστυνομικές ή δικαστικές διώξεις. Επιτρέψτε μου να προσθέσω ότι οι παιδεραστές σε όλες τις χώρες και οι σεξοδιαστροφικοί δεν έχουν ανάγκη το Internet για να βρουν αυτό που χάρη στην ηθική και τη δικαστική χαλαρότητα είναι διαθέσιμο σε όλα τα περίπτερα όλων σχεδόν των δεκαπέντε ευρωπαϊκών εθνών.
<P>
Η ομιλία του κ. Pradiez σχετικά με την παιδεραστία στο Internet είναι ένα πρόσχημα, στόχος του οποίου είναι να δικαιολογηθεί η επαναφορά της λογοκρισίας, όχι στα ήθη, αλλά στο πολιτικώς μη ορθό, στο πολιτιστικώς ή ιστορικώς μη ορθό. Στο στόχαστρο της έκθεσης Pradier δεν βρίσκονται οι παραβατικές συμπεριφορές, αλλά οι απόψεις και οι ιδέες που δεν είναι σύμφωνες με την αστυνομία της σκέψης.
<P>
Δεν θα εγκρίνουμε τα συμπεράσματα της έκθεσης Pradiez για τέσσερις λόγους. Κατ'αρχάς, γιατί είμαστε προσηλωμένοι στην ελευθερία της έκφρασης στον τομέα των ιδεών και καταδικάζουμε τα κείμενα που περιορίζουν την ελευθερία. Δεύτερον, διότι υπενθυμίζουμε ότι βάση του Internet είναι το ηλεκτρονικό ταχυδρομείο και, σε αντίθεση με ορισμένους οπαδούς του απολυταρχισμού, είμαστε προσηλωμένοι στην ελευθερία της αλληλογραφίας, συμπεριλαμβανομένης της ηλεκτρονικής αλληλογραφίας. Επίσης, διότι πιστεύουμε ότι, από τεχνική άποψη, ο έλεγχος του Internet είναι σχεδόν αδύνατος, τουλάχιστον υπό τις σημερινές συνθήκες. Τέλος, ακόμη και εάν υποτεθεί ότι ο έλεγχος αυτός είναι τεχνικά δυνατός, θα προϋπέθετε μία παγκόσμια κυβέρνηση, την οποία και απευχόμαστε. Στον τομέα αυτόν, όπως και σε άλλους, θα πούμε όχι στο μεγάλο αδελφό που ορισμένοι προσπαθούν ή θα ήθελαν να μας επιβάλλουν.

<SPEAKER ID=85 LANGUAGE="EN" NAME="Whitehead">
Κυρία Πρόεδρε, βλέπω την έκθεση του κ. Pradier κάπως πιο ευνοϊκά απ' όσο ο τελευταίος ομιλητής. Θα ήθελα να παραμείνω στο πρόβλημα του Internet και στο πως άλλαξε την όλη θεώρησή μας για τις ηλεκτρονικές τηλεπικοινωνίες. Στην επαγγελματική μου ζωή είχα ασχοληθεί με τις εκπομπές μεγάλης κλίμακας, όρος ο οποίος δημιούργησε στη συνέχεια εκείνο που στα αγγλικά αποκαλείται «εκπομπές μικρής κλίμακας» με τη συνδρομητική τηλεόραση και τα παρόμοια καθώς και με την προσωπική επικοινωνία μέσω του τηλεφώνου. Εκτός από το να αφήσει κανείς ένα αγενές μήνυμα στον αυτόματο τηλεφωνητή του δεν υπήρχε άλλος τρόπος για να επηρεάσει άλλους ανθρώπους. Τώρα όμως ο κάθε πολίτης έχει τη δυνατότητα να κάνει όποια ανακοίνωση θέλει. Έχει γίνει ο καθένας μας κόμβος επικοινωνίας.
<P>
Θα ήθελα να μπορούσα να επικαλεστώ κάποια δυναμική πρώτη τροπολογία στο θέμα αυτό, όπως γίνεται στα δικαστήρια των ΗΠΑ. Από αυτή την άποψη και μόνο, συμμερίζομαι αυτά που μόλις είπε ο κ. Le Gallou. Υπάρχει κίνδυνος δημιουργίας αστυνομίας της σκέψης. Υπάρχει ο κίνδυνος να προσπαθήσουμε να παρέμβουμε σε θέματα που απλά και μόνο αφορούν διαφορές απόψεων. Το δίλημμα που βρίσκεται σήμερα ενώπιόν μας δεν αφορά θέματα γνώμης αλλά θέματα εισβολής και όλων εκείνων που συμβαίνουν όταν κάποιος εισέρχεται στον χώρο κάποιου άλλου, φέρνοντας την απελπισία και την απειλητική συμπεριφορά στις δραστηριότητές του. Δεν πρέπει να επιτραπεί στην τεχνολογία να πιάσει την ελευθερία από τον λαιμό.
<P>
Τα ελεύθερα μέσα επικοινωνίας μπορεί να κάνουν εισβολή και το πρόβλημα με το Internet σήμερα είναι ότι θα πρέπει να ανακαλύψουμε κάποιον τρόπο για να αντιμετωπίσουμε τα διάφορα συστατικά στοιχεία μέσω των οποίων υλοποιούνται οι λειτουργίες του. Όλοι γνωρίζουμε ότι ομάδες ατόμων που βρίσκουν απόλαυση σε σαδιστικές και παιδεραστικές πράξεις καλύπτουν τις δραστηριότητές τους και κρύβονται πίσω από διάφορες μορφές ταυτότητας. Θα πρέπει να διασφαλίσουμε ότι τόσο εκείνοι που παρέχουν την πρόσβαση όσο και εκείνοι που παρέχουν τις υπηρεσίες και το περιεχόμενο αναγνωρίζουν τις σχετικές ευθύνες τους, πρώτον, για την ταυτότητα της κάθε υπηρεσίας και δεύτερον για την ταξινόμηση χωρίς την οποία το φιλτράρισμα δεν θα είναι δυνατό. Το φιλτράρισμα αυτό καθ' εαυτό θα είναι για τα υπεύθυνα εκείνα άτομα που γνωρίζουν το σύστημα. Υπάρχουν και πάρα πολλοί άλλοι που κινδυνεύουν από το Internet σήμερα και δεν θα πρέπει να ξεχνούμε και τις δικές τους ανάγκες.

<SPEAKER ID=86 NAME="Bangemann">
Kυρία Πρόεδρε, η σημερινή συζήτηση, έδειξε ότι, εκτός από ελάχιστες εξαιρέσεις, το Kοινοβούλιο, και ιδιαίτερα ο εισηγητής, ο Πρόεδρος της Eπιτροπής Πολιτισμού, κινείται στην ίδια κατεύθυνση με την Eπιτροπή. Φυσικά κανείς σήμερα δεν μπορεί να προτείνει μια λύση που να εξαλείφει όλα τα προβλήματα. Πάντως, με την ανακοίνωσή μας και με τις πρωτοβουλίες που αναλάβαμε μέχρι τώρα, έχουμε αναλάβει ρόλο εμπροσθοφυλακής. H ανακοίνωση αυτή προκάλεσε μεγάλο ενδιαφέρον σ' όλα τα κράτη μέλη, στο Συμβούλιο, καθώς επίσης στον OOΣA και στο Συμβούλιο της Eυρώπης, και αποτελεί καλή προετοιμασία για διάφορες διεθνείς διασκέψεις, στις οποίες θα πάρουμε μέρος.
<P>
Ποιο είναι το πρόβλημα; Θα πρέπει πρώτα-πρώτα να πούμε - κι αυτό το ανέφερε πολύ σωστά η κ. Plooij-van Gorsel - ότι δεν πρόκειται εδώ για μια νέα αξιολόγηση των περιεχομένων, με την έννοια του νόμιμου και του παράνομου, του βλαβερού ή του μη βλαβερού. Tην αξιολόγηση αυτή μπορούμε να την κάνουμε. Πρόκειται απλώς για το θέμα του πώς μπορεί κανείς να ρυθμίσει την άμυνα, και εν ανάγκη και την τιμωρία των παράνομων και βλαβερών περιεχομένων, ούτως ώστε να ανταποκριθεί στις τεχνικές ιδιομορφίες του Internet. Aυτό είναι το θέμα. Aυτό σημαίνει πως δε χρειάζεται να ξαναρχίσουμε τώρα εκ νέου μια συζήτηση για την παρανομία και τα βλαβερά περιεχόμενα, αλλά θα πρέπει να σκεφθούμε πώς μπορούμε να αποκλείσουμε, κατά το δυνατόν, από το δίκτυο τα παράνομα περιεχόμενα, ή ενδεχομένως, αν εμφανιστούν, πώς μπορούμε να τιμωρήσουμε τους υπεύθυνους, και ποιες δυνατότητες υπάρχουν να αφήσουμε το χρήστη να κάνει τις δικές του επιλογές, εφόσον πρόκειται για βλαβερό περιεχόμενο.
<P>
H διάκριση αυτή είναι πολύ σημαντική, επειδή υπάρχουν διαφορετικά μέτρα, τα οποία ενδείκνυνται, εκάστοτε, για τον ένα ή τον άλλο κύκλο προβλημάτων. Aν λοιπόν κάποιος θέλει να αποκλείσει για τον εαυτό του, ως καταναλωτή, βλαβερά περιεχόμενα, χρειάζεται μόνο μια τεχνική δυνατότητα, η οποία προϋποθέτει, φυσικά, τη συνεργασία με τους φορείς παροχής υπηρεσιών, και μπορούμε με πολύ απλό τρόπο να δώσουμε στο άτομο τη δυνατότητα να κάνει τις επιλογές του.
<P>
Tο ίδιο ισχύει, άλλωστε, και για περιεχόμενα ειδικά, τα οποία, από πολιτιστική άποψη, αξιολογούνται διαφορετικά. Aυτό που μπορεί να είναι τελείως απαράδεκτο για κάποιον από τον ισλαμικό πολιτισμό, μπορεί να είναι παραδεκτό για κάποιον από τον ευρωπαϊκό. Eδώ, οι δυνατότητες των τεχνικών επιλογών προσφέρουν μια λύση που, κατά τη γνώμη μου, μπορεί να υιοθετηθεί και να υλοποιηθεί διεθνώς.
<P>
Πολύ δυσκολότερο είναι φυσικά το θέμα με τα παράνομα περιεχόμενα, όχι τόσο γιατί εδώ υπάρχουν ίσως ορισμένες διαφορές στον ορισμό του τι είναι παράνομο. Oι διαφορές αυτές υπάρχουν, αλλά δεν είναι τόσο τεράστιες, ώστε να μην μπορούμε να φαντασθούμε κοινές ενέργειες. Θα πρέπει εδώ να λύσουμε ένα θέμα, που ούτως ή άλλως θα πρέπει να λυθεί, και συγκεκριμένα, πρώτον: Ποιος είναι υπεύθυνος; Δεύτερον: Πώς μπορούμε να κάνουμε να λογοδοτήσουν οι υπεύθυνοι ενδεχομένως, αν μεταδώσουν παράνομα περιεχόμενα; Tρίτον: Mε ποιο τεχνικό και νομικό τρόπο μπορούμε να το υλοποιήσουμε αυτό;
<P>
Tο τελευταίο θέμα μπορεί να υλοποιηθεί μόνο σε παγκόσμια κλίμακα, διότι είναι απόλυτα σαφές το εξής: H διαφορά έναντι των συμβατικών τηλεπικοινωνιακών μέσων, των μέσων δηλαδή διάδοσης των περιεχομένων αυτών, είναι ακριβώς το ότι το Internet, εξ ορισμού, είναι παγκόσμιας κλίμακας, και γι' αυτό θα πρέπει να αναζητηθούν παγκόσμιες λύσεις. Aυτό, κύριε Kuhne, δε σημαίνει ότι μεταθέτουμε τις δυνατότητες λύσης που έχουμε εμείς οι ίδιοι, είτε για του Aγίου Ποτέ είτε σε όργανα στα οποία, τελικά, δεν μπορούμε να έχουμε καμιά επιρροή. Aυτό προκύπτει απλώς από το χαρακτήρα της προσφοράς αυτής. Φυσικά και θα μπορούσαμε να θεσπίσουμε κανόνες μόνο για μας στην Eυρωπαϊκή Ένωση, αλλά τότε θα λύναμε μόνον ένα μέρος του προβλήματος και ακούσατε από την κ. van Dijk ποιες δυνατότητες παράκαμψης υπάρχουν. Aυτή η ίδια τις χρησιμοποίησε αρκετά, όπως είπε εδώ.
<P>
Συνεπώς, θα πρέπει να εντοπίσουμε τις δυνατότητες αυτές, κι αυτό γίνεται μόνο μέσω μιας παγκόσμιας συνεργασίας. Kαι κάτι τέτοιο το ξεκινήσαμε. Σε μια ομάδα εργασίας του Συμβουλίου, που συνέρχεται πάλι υπό την προεδρία της Eπιτροπής, εξετάζεται τι θα πρέπει να γίνει εδώ. Στα μέσα του χρόνου θα συμμετάσχουμε σε μια διάσκεψη στη Bόννη, στην οποία, στον κύκλο των χωρών της Oμάδας των 7, - ελπίζω, και με τη συμμετοχή των HΠA, που μέχρι τώρα διστάζουν να συμμετάσχουν εδώ - θα εκπονηθούν δεσμευτικοί κανόνες για την υπευθυνότητα των φορέων παροχής υπηρεσιών, για τη δυνατότητα της τιμωρίας και σε χώρες στις οποίες δεν εκπροσωπούνται, αλλά ωστόσο καταφθάνουν σ' αυτές οι προσφορές τους, και πολλά παρόμοια.
<P>
Aυτό είναι απόλυτα αναγκαίο. Aν καταφέρουμε κάτι τέτοιο, θα μπορέσει το πρόβλημα να περιοριστεί, στο βαθμό που μπορούμε να το περιορίσουμε. Θα ήθελα εδώ να προειδοποιήσω - αλλά ούτε και στη συζήτηση αναφέρθηκε - ότι, επειδή εδώ πρόκειται ακριβώς για μια άλλη, νέα τεχνολογία, προσδοκούμε πάρα πολλά πράγματα από τον αγώνα κατά της παρανομίας και της εγκληματικότητας. Ένας τέτοιος αγώνας θα είναι πάντα επιτυχημένος, λίγο-πολύ, και είναι σημαντικό σ' αυτόν τον αγώνα να μην ξεχνάμε και τι θετικά περιεχόμενα προσφέρει μια τέτοια καινούρια δυνατότητα.
<P>
Aλλά κι αυτό λέχθηκε εδώ, και χαίρομαι, κυρία Πρόεδρε, που η Eπιτροπή, στο θέμα αυτό, μπορεί να αναζητήσει λύσεις από κοινού με το Kοινοβούλιο.

<SPEAKER ID=87 NAME="Πρόεδρος">
Eυχαριστώ πολύ, κύριε Bangemann.
<P>
H συζήτηση έληξε.
<P>
H ψηφοφορία θα διεξαχθεί αύριο στις 11.00.

<CHAPTER ID=7>
Mικρομεσαίες επιχειρήσεις
<SPEAKER ID=88 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων τριών εκθέσεων:
<P>
A4-0104/97 της κ. Torres Marques, εξ ονόματος της Eπιτροπής Oικονομικής, Nομισματικής και Bιομηχανικής Πολιτικής, σχετικά με την ανακοίνωση της Eπιτροπής «H βιοτεχνία και οι μικρές επιχειρήσεις, βασικά στοιχεία της ανάπτυξης και της απασχόλησης στην Eυρώπη» (COM(95)0502 - C4-0503/95);-A4-0034/97 της κ. Peijs, εξ ονόματος της Eπιτροπής Oικονομικής, Nομισματικής και Bιομηχανικής Πολιτικής, σχετικά με την ανακοίνωση της Eπιτροπής προς το Συμβούλιο (COM(96)0329 -C4-0490/96) και το Eυρωπαϊκό Kοινοβούλιο, που αφορά το ολοκληρωμένο πρόγραμμα υπέρ των μικρομεσαίων επιχειρήσεων (MME) και της βιοτεχνίας (πολυετές πρόγραμμα);-A4-0100/97 του κ. Garosci, εξ ονόματος της Eπιτροπής Oικονομικής, Nομισματικής και Bιομηχανικής Πολιτικής, σχετικά με την έκθεση, που αφορά τον συντονισμό των δραστηριοτήτων υπέρ των MME και της βιοτεχνίας (COM(95)0362 - C4-0120/96).
<SPEAKER ID=89 NAME="Torres Marques">
Κυρία Πρόεδρε, Επίτροπε κύριε Χρήστο Παπουτσή, κυρίες και κύριοι βουλευτές, σήμερα θα εξετάσουμε ακριβώς το υπ'αριθμόν ένα πρόβλημα της Ευρώπης: την ανεργία. Μιλάμε συστηματικά για την ανάγκη να δημιουργηθούν θέσεις απασχόλησης για τα 18 εκατομμύρια ανέργων, που δημιούργησε το ευρωπαϊκό μοντέλο ανάπτυξης, χωρίς να βρίσκουμε τη λύση, πράγμα που οφείλεται στο γεγονός ότι το πρόβλημα αυτό είναι σύνθετο, περιλαμβάνει πολλές μορφής δράσης και έχει διαρθρωτικό χαρακτήρα.
<P>
Αν δεν καταφέραμε ακόμη να επιλύσουμε το πρόβλημα αυτό, που γνωρίζουμε ότι είναι στενά συνδεδεμένο με μία ανάπτυξη των οικονομιών μας με ρυθμό ανώτερο από εκείνο των τελευταίων ετών, αυτό οφείλεται στις πολιτικές που ακολουθούνται και στο γεγονός ότι τα μέσα που χρησιμοποιούνται δεν αποδείχθηκαν μέχρι τώρα τα πιο κατάλληλα για τη δημιουργία απασχόλησης.
<P>
Πραγματικά, υπήρχαν στην Ευρώπη, το 1995, 16 εκατομμύρια ΜΜΕ που απασχολούσαν πάνω από 40 εκατομμύρια εργαζόμενους. Και παρόλες τις προκλήσεις που τίθενται σήμερα, ιδίως τις υπερβολικές διοικητικές διαδικασίες, τις δυσκολίες χρηματοδότησης και κατάρτισης, τη μετάβαση στην κοινωνία της πληροφορίας, την εντατικοποίηση του ανταγωνισμού, αυτές οι επιχειρήσεις δημιουργούν ακόμη θέσεις εργασίας.
<P>
Τα τελευταία πέντε χρόνια, το 60 με 80 % των νεών θέσεων εργασίας στον ιδιωτικό τομέα δημιουργήθηκαν από μικρές επιχειρήσεις, ενώ οι πολύ μικρής κλίμακας επιχειρήσεις είναι οι πιο δυναμικές. Μία δημοσίευση που εκδόθηκε το 1996, με τη στήριξη της Επιτροπής, δείχνει ότι, πέρα από το γεγονός ότι το μέσο ποσοστό δημιουργίας θέσεων απασχόλησης από τις 500 πιο δυναμικές ΜΜΕ ήταν 158 % τα τελευταία πέντε χρόνια, αυτός ο μέσος όρος ήταν 1.035 % στην περίπτωση των επιχειρήσεων με λιγότερους από δέκα εργαζόμενους. Αν λάβουμε υπόψη την κατάσταση στην αγορά εργασίας, θα πρέπει να καταβληθεί κάθε προσπάθεια για να διασφαλισθεί ότι οι μικρές επιχειρήσεις και οι επιχειρήσεις βιοτεχνικών δραστηριοτήτων θα μπορέσουν να συνεχίσουν - ή ακόμη και να βελτιώσουν - τη συμβολή τους για τη δημιουργία θέσεων εργασίας.
<P>
Ωστόσο, ακόμη και αναγνωρίζοντας το σημαντικό ρόλο της βιοτεχνίας και των μικρών επιχειρήσεων για τη δημιουργία απασχόλησης, υπάρχει μία έκδηλη έλλειψη συνεκτικότητας στην κοινοτική πολιτική όταν πρόκειται για την εφαρμογή δράσεων και προγραμμάτων στήριξης που συχνά είναι πενιχρής αξίας, καθυστερούν ή διακόπτονται. Λυπάμαι ιδιαιτέρως για το γεγονός ότι οι Υπουργοί Οικονομικών ακόμη δεν έχουν καν δώσει το πράσινο φως στην ευρωπαϊκή ρύθμιση για την εγγύηση των δανείων υπέρ της απασχόλησης, γνωστή ως Πρόγραμμα ELISE.
<P>
Ας δούμε λοιπόν τί περιμένουμε από την Επιτροπή στο θέμα αυτό. Πρώτον, να μας υποδείξει ποιο είναι το μερίδιο των Διαρθωτικών Ταμείων - ΕΤΓΠΕ, ΕΤΠΑ και Ευρωπαϊκό Κοινωνικό Ταμείο - που πραγματικά διατίθεται στις ΜΜΕ, και μεταξύ αυτών, στις πολύ μικρης κλίμακας επιχειρήσεις. Διότι είναι πολύ πιο εύκολο για τις μεσαίες και μεγάλες επιχειρήσεις να διαθέτουν τεχνικούς που γνωρίζουν και ξέρουν να συμπληρώνουν τα περιπλοκότατα ερωτηματολόγια που παρουσιάζει η Επιτροπή. Αφετέρου, η χορήγηση πολλών χρημάτων σε λίγα προγράμματα απαιτεί πολύ λιγότερη προσπάθεια ανάλυσης και ελέγχου από τη χορήγηση λίγων χρημάτων σε πολλές επιχειρήσεις. Το πρόβλημα της συμπλήρωσης των εντύπων είναι βασικό. Θα ήθελα να ξέρω πόσοι βουλευτές, επίτροποι ή υπουργοί, που έχουν μπροστά τους ένα κοινοτικό έντυπο, είναι ικανοί να το συμπληρώσουν... Δεν λέω λόγια του αέρα, μπορώ να σας δώσω παραδείγματα διαπρεπών πανεπιστημιακών καθηγητών ή προέδρων συλλόγων ελευθερίων επαγγελματιών που ήδη μου έδωσαν τη μαρτυρία τους και τη διαμαρτυρία τους για το δυσνόητο και την περιπλοκότητα αυτών των εντύπων. Και έπειτα λέμε ότι θέλουμε να στηρίξουμε τις ΜΜΕ και τις πολύ μικρής κλίμακας επιχειρήσεις...
<P>
Πείτε μου, κύριε Επίτροπε: ποιο είναι το ποσοστό των Διαρθρωτικών Ταμείων που πραγματικά διατίθεται σε αυτό τον τύπο επιχειρήσεων, που είναι αυτές οι οποίες πραγματικά δημιουργούν θέσεις απασχόλησης; Οι μεγάλες, αντί να δημιουργούν θέσεις απασχόλησης, απολύουν κάθε χρόνο εκατοντάδες εργαζόμενους. Είναι η Επιτροπή διατεθειμένη να απλοποιήσει πραγματικά όλη τη διαδικασία πρόσβασης στα κοινοτικά ταμεία για τις μικρές και τις πολύ μικρές επιχειρήσεις και, ειδικά, για τη βιοτεχνία;
<P>
Το δεύτερο πρόβλημα συνδέεται με την πίστωση και με την καθυστέρηση στις πληρωμές. Χρειαζόμεστε μία οδηγία η οποία θα θέσει τέρμα σε αυτές τις απαράδεκτες καταστάσεις όπου όποιος δεν τα χρειάζεται λαμβάνει δάνεια, και όπου καταναλωτές και προμηθευτές καθυστερούν τις πληρωμές τους έτσι ώστε καθιστούν χρηματοοικονομικά μη βιώσιμες επιχειρήσεις που είναι από οικονομική άποψη βιώσιμες, με αποτέλεσμα - όπως δηλώνει η Επιτροπή - το 50 % των ΜΜΕ να έχουν προσδόκιμο ζωής μόλις πέντε χρόνια.
<P>
Το τρίτο πρόβλημα συνδέεται με το φορολογικό συστημα, που τιμωρεί την εργασία και ευνοεί το κεφάλαιο. Σε όλες τις χώρες της Κοινότητας, η πλειοψηφία αυτών που πληρώνουν άμεσους φόρους είναι οι εργαζόμενοι για λογαριασμό άλλου. Ας επανεξεταστεί η μεταφορά του ΦΠΑ με στόχο να δοθούν κίνητρα για την εργασία. Ας επανεξεταστεί το φορολογικό και παραφορολογικό σύστημα. Είναι η Επιτροπή διατεθειμένη να ενεργήσει με τον τρόπο αυτό;
<P>
Το τελευταίο πρόβλημα που σας παρουσιάζω αφορά την εκπαίδευση. Το επαγγελματικό επίπεδο της εκπαίδευσης της πλειοψηφίας των επιχειρηματιών μας είναι πολύ χαμηλό. Είναι λοιπόν απαραίτητο να στηρίξουμε αυτούς που το χρειάζονται περισσότερο, δηλαδή στις περιοχές του εσωτερικού, στις ιδιαίτερα απομακρυσμένες περιοχές, και αυτές χρειάζονται επίσης στήριξη στην εμπορία και την εξαγωγή. Και είναι απαραίτητο να στηρίξουμε τους νέους και τις γυναίκες, που είναι τα δύο τρίτα των ανέργων. Ας θέσουμε τέρμα στην υποκρισία: αν το Ευρωπαϊκό Συμβούλιο και οι κυβερνήσεις γενικά ανησυχούν πραγματικά για το πρόβλημα της απασχόλησης, τότε ας δώσουν σε εκείνους που δημιουργούν θέσεις απασχόλησης, στις ΜΜΕ και στις ιδιαίτερα μικρής κλίμακας επιχειρήσεις, τα απαραίτητα μέσα ώστε αυτές να μπορέσουν να το κάνουν και έτσι να αυξηθεί η παραγωγή τους και η οικονομική ανάπτυξη που χρειάζεται η Ευρώπη.

<SPEAKER ID=90 NAME="Peijs">
Κυρία Πρόεδρε, είναι αδιανόητο το γεγονός ότι συζητούμε μόλις τώρα το ολοκληρωμένο πρόγραμμα. Στα τέλη Νοεμβρίου 1996, είχα ήδη έτοιμο το πρώτο κείμενο για το θέμα και πέντε μήνες αργότερα συζητούμε για αυτή την έκθεση στη Σύνοδο Ολομέλειας. Η γενικά πολύ καλή έκθεση της κ. Torres Marques αναφέρεται επίσης σε μία διάσκεψη του 1994. Θα μπορούσαμε να αναρωτηθούμε σχετικά με την ταχύτητα αντίδρασης του Κοινοβουλίου. Και τώρα το ολοκληρωμένο πρόγραμμα.
<P>
Είναι άξια επαίνου η προσπάθεια της Επιτροπής να εντάξει σε ένα πλαίσιο όλες τις πρωτοβουλίες για τις ΜΜΕ, τις οποίες έχει αναλάβει η ίδια. Ως εκ τούτου, τη βασική πρόθεση της έκθεσης αποτελεί η διασαφήνιση, για όλα τα προγράμματα, του συντονιστή τους. Μετά τη μελέτη της ανακοίνωσης της Επιτροπής, εξακολουθώ να μην έχω κατανοήσει περισσότερο από ό, τι προηγουμένως το πώς και το ποιος συντονίζει το κάθε μέρος του προγράμματος. Και αυτό είναι λυπηρό, επειδή ένα πραγματικά αποκρυσταλλωμένο σχέδιο συντονισμού θα έπρεπε να παρέχει πολλές διευκρινίσεις προς όλους τους ενδιαφερόμενους και, εν προκειμένω, στις μικρομεσαίες επιχειρήσεις, οι οποίες αποτελούν το στόχο της δράσης. Η μόνη ελπίδα που έχω είναι ότι το πρόσφατα δημιουργηθέν ειδικό τμήμα συντονισμού της ΓΔ ΧΧΙΙΙ πρόκειται να εργαστεί πραγματικά.
<P>
Επόμενο σημείο προσοχής. Το εν λόγω ολοκληρωμένο πρόγραμμα στηρίζεται στην προσέγγιση ότι οι μικρομεσαίες επιχειρήσεις θα πρέπει, κυρίως, να υποστηριχθούν, επειδή δημιουργούν θέσεις απασχόλησης και, επομένως, συμβάλλουν στην επίλυση του πολιτικού προβλήματος της ανεργίας. Θα πρέπει να παραδεχτώ ότι όταν άρχισε να λέγεται αυτό, όλοι όσοι σχετίζονταν με τις ΜΜΕ, συμπεριλαμβανομένου και εμού, είμασταν ικανοποιημένοι με τα spotlights τα οποία έστρεφε αυτή η προσέγγιση προς τις ΜΜΕ. Αλλά με το χρόνο άρχισα να αμφισβητώ αυτή την προσέγγιση. Αποτελεί έναν τρόπο προσέγγισης των μικρομεσαίων επιχειρήσεων, ο οποίος δεν παραχωρεί κανένα δικαίωμα στις βασικές αξίες και προβλήματα αυτού του τμήματος των επιχειρήσεων. Αυτού του είδους οι επιχειρήσεις δεν διακρίνονται από τις λοιπές επιχειρήσεις επειδή δημιουργούν θέσεις απασχόλησης, αλλά επειδή, εξαιτίας του περιορισμένου δυναμικού τους, δεν μπορούν να χρησιμοποιήσουν μεγάλης κλίμακας κέρδη. Ακριβώς, η οικονομική χρησιμοποίηση των κερδών μεγάλης κλίμακας αποτελεί το χαρακτηριστικό της εσωτερικής αγοράς. Και αυτός είναι επίσης ο λόγος για τον οποίο θα πρέπει σε ευρωπαϊκό επίπεδο να είμαστε ισχυροί όσον αφορά τις μικρομεσαίες επιχειρήσεις. Και όχι επειδή αυτές δυστυχούν ούτε επειδή δημιουργούν θέσεις απασχόλησης, αλλά επειδή εξαιτίας της φύσης και των τρόπων τους εμποδίζονται να λάβουν μέρος στην εσωτερική αγορά. Μ'αυτή τη σκέψη θα πρέπει να να δώσουμε μορφή στο πρόγραμμα για τις ΜΜΕ. Και όχι με τη σκέψη ότι αυτές οι επιχειρήσεις θα επιλύσουν τα προβλήματά μας.
<P>
Την ακαμψία, την οποία επέφεραν οι πολιτικοί σε διάφορους τομείς της πολιτικής, όπως για παράδειγμα στην αγορά εργασίας, θα πρέπει εμείς, επίσης ως πολιτικοί, να αντιμετωπίσουμε και να μην τη μεταθέσουμε στις ΜΜΕ. Τα προγράμματά τους καθίστανται ανεφάρμοστα με τις συνεχείς γραφειοκρατικές υποχρεώσεις για τις υφιστάμενες θέσεις απασχόλησης.
<P>
Χωρίς να πραγματοποιώ μία λεπτομερή απαρίθμηση όλων των μέτρων που θα έπρεπε να ληφθούν, όπως έπραξε η Επιτροπή, στην έκθεσή μου περιορίζομαι στην αναφορά των σημαντικότερων σημείων. Δεδομένου ότι το Συμβούλιο αποφάσισε να περιορίσει τον προϋπολογισμό για τις μικρομεσαίες επιχειρήσεις, είμαι της γνώμης ότι η Επιτροπή θα πρέπει κατ'αρχήν να εστιάσει την προσοχή της σε συγκεκριμένα σχέδια. Και αναφέρω μερικά από αυτά.
<P>
Την απλοποίηση της γραφειοκρατίας, την οποία αντιμετωπίζουν οι ΜΜΕ. Τη συμμετοχή, επιτέλους, της UIAPME στον κοινωνικό διάλογο. Σήμερα μου φαίνεται ότι είναι μία ιστορική ημέρα, επειδή τη στιγμή ακριβώς που εμείς συζητούμε εδώ, η UIAPME και η UNICE συζητούν για τον τρόπο επίλυσης του προβλήματος και αυτό θα πρέπει να επιλυθεί. Τη βελτίωση των σχέσεων μεταξύ των χρηματοοικονομικών ιδρυμάτων και των μικρομεσαίων επιχειρήσεων. Την προετοιμασία των ΜΜΕ για την εισαγωγή του ευρώ. Και στο σημείο αυτό θα επανέλθω και αργότερα. Την υποστήριξη που πρέπει να δοθεί στις ΜΜΕ για την πρόσβασή τους στην κοινωνία των πληροφοριών. Την ενίσχυση του επιχειρηματικού πνεύματος και την υποστήριξη συγκεκριμένων ομάδων-στόχων, όπως η ειδική προσοχή που πρέπει να δοθεί στις γυναίκες επιχειρηματίες και στους συζύγους, οι οποίοι εργάζονται στην ίδια ΜΜΕ. Και ακόμη το πρόβλημα, το οποίο δεν είναι λιγότερο σημαντικό, δηλαδή το πρόβλημα της μεταβίβασης των επιχειρήσεων. Τη μεταβίβαση μίας επιχείρησης από τη μία γενιά στην άλλη. Αυτό, επί του παρόντος, κοστίζει στην Ευρωπαϊκή Ένωση 300.000 θέσεις απασχόλησης ετησίως και κάτι τέτοιο είναι απόλυτα παράλογο.
<P>
Και ακόμη ένα σημαντικό σημείο, κυρία Πρόεδρε. Δεν λέω πλέον σε κανέναν επιχειρηματία μικρομεσαίας επιχείρησης ότι θα πρέπει να προετοιμασθεί για τη Νομισματική Ένωση. Θεωρώ αδιανόητο ότι όλοι οι επαΐοντες σ'αυτή την Ένωση σκέφτονται το τι θα πρέπει να δηλώσουν στις εφημερίδες για το κατά πόσο δηλαδή αυτή προοδεύει όχι. Θεωρώ ότι θα πρέπει να επέλθει σαφήνεια σχετικά. Εάν εμείς αναμένουμε από τους επιχειρηματίες να επενδύσουν σε μία Νομισματική Ένωση, τότε θα πρέπει τη σαφήνεια, την οποία απαιτούμε από αυτούς, να προσφέρουν κυρίως οι αρχές. Πιστεύω ότι όλοι οι άνθρωποι, όπως ο κ. Tietmeyer θα πρέπει να σωπάσουν και θα πρέπει να επέλθει μεγαλύτερη σαφήνεια για τους επιχειρηματίες των μικρομεσαίων επιχειρήσεων.

<SPEAKER ID=91 NAME="Garosci">
Κυρία Πρόεδρε, δεν αρχίσαμε εχθές να συζητούμε για τις μικρομεσαίες επιχειρήσεις και να θεωρούμε ότι αυτή επιχειρησιακή διάσταση αποτελεί τη λύση πολλών προβλημάτων της ευρωπαϊκής οικονομίας. Μόνο όμως σήμερα προσπαθούμε, με τις τρεις εκθέσεις που παρουσιάζουμε στην Ολομέλεια, να επιλύσουμε με συγκεκριμένο τρόπο τα προβλήματα που αντιμετωπίζουν οι επιχειρήσεις. Στις μικρομεσαίες επιχειρήσεις, όπως λέγεται, βρίσκεται το μέλλον της οικονομίας. Συνεπώς αυτό το μέλλον θα πρέπει να το βοηθήσουμε, να το παρακολουθήσουμε, να το ενισχύσουμε. λείπουν όμως ακόμη τα μέσα, λείπει η βούληση, ακόμη και οι πολιτικές, που θα μας επέτρεπαν να δώσουμε στις επιχειρήσεις, ακόμη και τις μικρότερες, τη σωστή θέση στην αγορά. Μιλάμε για δεκαοκτώ εκατομμύρια μικρομεσαίες επιχειρήσεις, που προσφέρουν εργασία σε εβδομήντα εκατομμύρια άμεσους συνεργάτες τους, δηλαδή το 70 % του εργατικού δυναμικού που απασχολείται σήμερα στην Ευρωπαϊκή Ένωση.
<P>
Ενώ όλο και περισσότερο οι μεγάλες επιχειρήσεις πλήττονται από την κρίση, αντίθετα οι μικρές επιχειρήσεις είναι σε θέση να δώσουν απαντήσεις στην αύξηση της αγοράς, στην ανακατάταξη στην αγορά εκείνων των εργαζομένων, εκείνου του προσωπικού που απολύεται από τις μεγάλες επιχειρήσεις, οι οποίες μηχανοποιούνται με γοργούς ρυθμούς δημιουργώντας κενά στις αλυσίδες της βιομηχανικής συναρμολόγησης. Οι μικρομεσαίες επιχειρήσεις αντίθετα βασίζονται στην ανθρώπινη εργασία, στο ρόλο του ατόμου. Ας αναλογισθούμε τι συμβαίνει στον τριτογενή τομέα της αγοράς, στον τουρισμό, στο εμπόριο, στις υπηρεσίες: χωρίς την ανθρώπινη εργασία, χωρίς το προσωπικό τους, οι μικρομεσαίες επιχειρήσεις δεν έχουν νόημα. Οι επιχειρηματίες, κατόπιν, όσο μικρότεροι είναι, τόσο περισσότερο είναι υποχρεωμένοι να κάνουν τους γραφειοκράτες αφαιρώντας χρόνο από τις δραστηριότητές τους, για να συμπληρώνουν έντυπα, για να ασχολούνται με ζητήματα που δεν έχουν σχέση με την επιχείρηση αλλά με την απορρύθμιση της γραφειοκρατίας. Χρειαζόμαστε την απορρύθμιση για να προσδώσουμε στον επιχειρηματία το ρόλο που του αρμόζει στην οικονομία. Θα πρέπει να βοηθήσουμε αυτούς τους επιχειρηματίες και από φορολογικής σκοπιάς. Είναι ανάγκη να αντιμετωπίσουμε τώρα τις προκλήσεις του αύριο: την εναρμόνιση του ΦΠΑ μεταξύ των διαφόρων κρατών μελών, την απλοποίηση των σχέσεων πιστωτικού τύπου που έχουν μεταξύ τους οι επιχειρήσεις, εντός κάθε κράτους μέλους και όλο και περισσότερο μεταξύ των διαφόρων κρατών, δεδομένου ότι αύριο η αγορά θα είναι μία πραγματικά εσωτερική αγορά. Ας λάβουμε μέτρα ώστε οι τράπεζες να διευκολύνουν την εργασία των επιχειρήσεων, για να μην περνούν οι επιχειρηματίες ολόκληρα πρωϊνά συζητώντας για ένα 0, 2 % περισσότερο ή λιγότερο, για να παύσουν να υποτιμώνται όλες οι μεγάλες δυνατότητες που έχουν οι επιχειρήσεις, σε ορισμένους κυρίως τομείς.
<P>
Αναφέρομαι κυρίως στον τριτογενή τομέα της αγοράς, που θα πρέπει να προσέξουμε ιδιαίτερα ώστε να δημιουργηθούν οι προϋποθέσεις μεγαλύτερης συνεργίας μεταξύ των μικρών επιχειρήσεων και των μικροεπαγγελματιών. συνεργίες μεταξύ του τουρισμού, του εμπορίου, της βιοτεχνίας, της τοπικής μικροβιομηχανίας, ώστε να αποδοθούν μεγαλύτερη προσοχή και δυνατότητες στις τοπικές παραγωγές, που είναι και οι τυπικές παραγωγές κάθε χώρας, σε μία αγορά που είναι πλέον σφαιρική και συνεπώς προσφέρει, θα προσφέρει, 370 εκατ. καταναλωτές, που μάλιστα από την 1η Ιανουαρίου 1999 θα χρησιμοποιούν ένα ενιαίο νόμισμα.
<P>
Με αυτό το σενάριο και με αυτή την πρόταση που παρουσιάζουμε στην Επιτροπή, την οποία εξάλλου ευχαριστούμε για τη σημαντική εργασία της -αναφέρομαι ειδικότερα στον επίτροπο Παπουτσή για τα μέτρα αναζωογόνησης προς τις μικρομεσαίες επιχειρήσεις και ιδιαίτερα τον τουρισμό και το εμπόριο- ζητούμε να ενισχυθούν οι εσωτερικές δομές της 13ης Διεύθυνσης για το εμπόριο και τον τουρισμό. Αυξάνουν οι υποχρεώσεις αυτών των υπηρεσιών, αναπτύσσεται η θέση τους στην αγορά: χρειάζεται συνεπώς να αυξηθεί και ο αριθμός των εσωτερικών συνεργατών της Διεύθυνσης.
<P>
Στην έκθεσή μου έχω υπογραμμίσει ειδικότερα δύο-τρεις πλευρές που απευθύνω σαν συγκεκριμένες προτάσεις για να δοθούν τα απαιτούμενα μέσα και οι απαιτούμενες δυνατότητες στους μικρομεσαίους επιχειρηματίες.
<P>
Διαπιστώσαμε την επιτυχία των επιδοτήσεων των επιτοκίων που παραχώρησε η ΕΤΕ και συνεπώς ζητώ να αναπτυχθεί ακόμη περαιτέρω ο εν λόγω μηχανισμός, που παραχωρεί δάνεια ύψους 30.000 Ecu κατά ανώτατο όριο για κάθε δημιουργούμενη θέση εργασίας. Ας επικεντρώσουμε τις επιδοτήσεις επιτοκίων ύψους 2 % ετησίως στις μικρομεσαίες επιχειρήσεις με λιγότερους από 250 απασχολούμενους και των οποίων ο κύκλος εργασιών δεν ξεπερνά τα 20 εκατ. Ecu.
<P>
Μία άλλη υπόδειξη: ευχόμαστε να γίνουν προς ολόκληρο το σύστημα των μικρομεσαίων επιχειρήσεων εκ μέρους των τραπεζών και των πιστωτικών ιδρυμάτων λειτουργικά βήματα που να διευκολύνουν την ανάπτυξη, την απασχόληση και τις επενδύσεις και μέσω της εφαρμογής ενός τραπεζικού κώδικα συμπεριφοράς που να απευθύνεται αποκλειστικά στις μικρομεσαίες επιχειρήσεις.
<P>
Τέλος, ευχόμαστε ο συντονισμός των δραστηριοτήτων των μικρομεσαίων επιχειρήσεων να ευθυγραμμισθεί με τη Λευκή Βίβλο του Delors, αλλά και να πραγματοποιηθούν Πράσινες Βίβλοι για τους τομείς των μικρομεσαίων επιχειρήσεων που δεν έχουν ακόμη αντιμετωπισθεί και ειδικότερα μία Λευκή Βίβλος για το εμπόριο. Ας μη ξεχνάμε ότι έχουμε εμπρός μας ένα πρόγραμμα για την περίοδο 1997-2000 που θα μπορούσε να δώσει μία ώθηση σε ολόκληρο τον τομέα: μία μικρή σήμερα επιχείρηση μπορεί αύριο να γίνει μία μεγάλη επιχείρηση.

<SPEAKER ID=92 LANGUAGE="EN" NAME="Harrison">
Κυρία Πρόεδρε, είχε έρθει η ώρα για να μιλήσουμε αναλυτικά περί των μικρών επιχειρήσεων. Η δημιουργία θέσεων εργασίας για τους πολίτες μας στην ΕΕ και στη Μ. Βρετανία βρίσκεται στην κορυφή της ημερήσιας διάταξής μας. Η δημιουργία θέσεων εργασίας αποτελεί τον ιερό στόχο μας. Αυτός είναι ο λόγος για τον οποίο στρέφουμε την προσοχή μας στις μικρές επιχειρήσεις οι οποίες απασχολούν λιγότερα από δέκα άτομα. Γιατί; Διότι οι τέσσερεις από τις πέντε νέες θέσεις εργασίας στον ιδιωτικό τομέα προέρχονται από αυτή την ελάχιστα μνημονευόμενη πηγή.
<P>
Τι μπορούν άραγε να κάνουν η Επιτροπή και το Κοινοβούλιο για να βοηθήσουν τη δημιουργία θέσεων εργασίας στην Ευρωπαϊκή Ένωση μέσω των μικρών επιχειρήσεων; Υποστηρίζω σθεναρά το τρίτο πολυετές πρόγραμμα της Επιτροπής για την περίοδο 1997-2000. Οι πρωτοβουλίες που συμπεριλαμβάνει είναι αξιέπαινες. Ωστόσο, στην κορυφή της ημερήσιας διάταξης της Επιτροπής θα πρέπει να είναι η ανάπτυξη του ισχνού δυναμικού της ΓΔ ΧΧΙΙΙ για την εξέταση της νομοθεσίας και των προγραμμάτων που προτείνονται από τις άλλες γενικές διευθύνσεις αναφορικά με τις θετικές ή αρνητικές επιπτώσεις τους στις μικρές επιχειρήσεις της Ευρώπης. Για παράδειγμα, υπάρχουν τεράστιες διαρθρωτικές πιστώσεις που χρησιμοποιούνται υπέρ των ΜΜΕ ολόκληρης της Ένωσης, συμπεριλαμβανομένης της εκλογικής μου περιφέρειας του Δυτικού Τσέσαϊρ και του Γουίραλ στην Αγγλία. Μολονότι είμαι ευτυχής που οι πιστώσεις αυτές συνέβαλαν στη δημιουργεία μιας ΜΜΕ για την Euro-Wirral, άραγε η χρηματοδότηση αυτή προέρχεται, υλοποιείται και παρακολουθείται από τη ΓΔ XVI ή από τη ΓΔ XXIII; Καθορίζεται άραγε σύμφωνα με μια θεσπισμένη, εμπεριστατωμένη πολιτική για τις ΜΜΕ σχεδιασμένη από τη ΓΔ ΧΧΙΙΙ;
<P>
Τον Ιούλιο θα υποδεχθώ τον Επίτροπο Παπουτσή στην εκλογική μου περιφέρεια για να παραστεί μάρτυς της επιτυχούς επένδυσης πιστώσεων της ΕΕ σε ΜΜΕ του Έλεσμερ Πορτ και του Γουίραλ. Εν τω μεταξύ ίσως να ήθελε να ασχοληθεί με το πρόβλημα του πως η νομοθεσία επισήμανσης της ΕΕ μπορεί να φέρει σύγχιση και απογοήτευση στις μικρές επιχειρήσεις εάν δεν επεξηγηθεί και δεν υλοποιηθεί αποτελεσματικά. Στο Τσέσαϊρ υπάρχει ένας μικρός παραγωγός σοκολάτας ο οποίος διαμαρτύρεται έντονα κατά των μεγάλων βιομηχάνων σοκολάτας, οι τεράστιοι πόροι των οποίων τους δίδουν τη δυνατότητα να υπερπηδούν τα προβλήματα μπροστά στα οποία σταματούν οι μικροί παραγωγοί. Χωρίς, κατά κανένα τρόπο, να αποδυναμώνουμε την ισχύ της νομοθεσίας υπέρ των καταναλωτών θα πρέπει να είμαστε πάντα ευαίσθητοι έναντι των αναγκών των μικρών επιχειρήσεων.
<P>
Θα ήθελα να συγχαρώ τους τρεις εισηγητές, οι εκθέσεις των οποίων διαμορφώνουν αυτή την κοινή συζήτηση. Εγκρίνω την έκκληση της κυρίας Torres Marques για τη συμπερίληψη στην εκπαίδευση προγραμμάτων δημιουργίας νοοτροπίας ανάληψης κινδύνων. Θα πρέπει ιδιαίτερα να υποστηρίξουμε τη συμπερίληψη της δημιουργίας επιχειρηματικής νοοτροπίας στα προγράμματα των λυκείων και των πανεπιστημίων μας. Ορθώς η κυρία Peijs διαπιστώνει το στρεβλωτικό αποτέλεσμα που έχει ο διαφορετικός ΦΠΑ στις μικρές επιχειρήσεις της Ευρώπης. Τα ξενοδοχεία, π.χ., και τα εστιατόρια του ΗΒ βρίσκονται σε μειονεκτική θέση έναντι των ανταγωνιστών τους της ηπειρωτικής Ευρώπης διότι δεν δικαιούνται μείωσης του ΦΠΑ.
<P>
Σε συνέχεια των ανωτέρω, ο κ. Garosci πολύ ορθώς υπογράμμισε τη σημασία της τουριστικής βιομηχανίας ως ενός δυναμικού τμήματος του τομέα των ΜΜΕ. Είναι πολύ λυπηρό το γεγονός ότι το πρόγραμμα ΦΙΛΟΞΕΝΙΑ έχει βαλτώσει αλλά η Επιτροπή γνωρίζει πολύ καλά ότι δύο από τα πνευματικά της τέκνα στη ΓΔ ΧΧΙΙΙ - οι ΜΜΕ και ο τουρισμός - θα μπορούσαν, εάν ανατραφούν καλά, να εξελιχθούν στους μεγαλύτερους δημιουργούς θέσεων εργασίας της Ευρώπης. Και αυτό είναι που χρειαζόμαστε - οι θέσεις εργασίας.

<SPEAKER ID=93 LANGUAGE="DE" NAME="Rόbig">
Kυρία Πρόεδρε, η έκθεση ασχολείται με τη δεύτερη ευρωπαϊκή διάσκεψη στο Bερολίνο. H βασική κατεύθυνση ήταν να δοθούν συστάσεις στα κράτη μέλη, ώστε να διαμορφώσουν ακόμη πιο αποτελεσματικά τον τομέα των μικρομεσαίων επιχειρήσεων. Nομίζω όμως, πως η προσοχή μας θα 'πρεπε να στραφεί στο μέλλον. Kαι φέτος γίνεται πάλι μια τέτοια διάσκεψη, και νομίζω πως θα ήταν επειγόντως αναγκαίο να συμπεριληφθεί και το Eυρωπαϊκό Kοινοβούλιο στις προκαταρκτικές εργασίες, καθώς και στη στοχοθέτηση αυτής της διάσκεψης.
<P>
Eπί του παρόντος, ασχολούμαστε στο Kοινοβούλιο με τρεις σημαντικές πρωτοβουλίες, που έχουν ιδιαίτερη σημασία, ειδικά για τις μικρομεσαίες επιχειρήσεις. Πρώτον, την πρωτοβουλία SLIM, η οποία, μεταξύ άλλων, έδωσε ιδιαίτερη σημασία στην απλοποίηση των στατιστικών της γενικής οικονομικής κατάστασης, ένας σωστός εκνευρισμός για τις μικρομεσαίες επιχειρήσεις μας; αφορά, όμως, και τα διπλώματα, για παράδειγμα. Nομίζω πως μελλοντικά θα ήταν σημαντικό να ασχοληθούμε και με τις απλοποιήσεις των διαδικασιών, ούτως ώστε, αν υπάρξουν κάπου σχέδια επέκτασης, να μπορέσουν να υλοποιηθούν όσο το δυνατόν ταχύτερα. H ανάλυση αυτή, που διενεργεί η SLIM, είναι σημαντική και ίσως θα 'πρεπε κανείς, στα πλαίσια των οργάνων, να σκεφθεί, μήπως η Oικονομική και Kοινωνική Eπιτροπή θα 'πρεπε να ασχοληθεί μελλοντικά πολύ περισσότερο με τη δραστηριότητα αυτή.
<P>
O δεύτερος τομέας, με τον οποίο ασχολείται το Eυρωπαϊκό Kοινοβούλιο προς το παρόν, είναι η fiche d' impact . Eδώ πρόκειται για την πρόληψη, δηλαδή για την πιο ξεκάθαρη και αποτελεσματική σύνταξη των νομοθετικών διατάξεων, κατά τη θέσπισή τους. Aυτό, φυσικά, είναι κατ' εξοχήν καθήκον του Eυρωπαϊκού Kοινοβουλίου και θα μπορούσε εδώ κανείς, στο προκαταρκτικό στάδιο κιόλας, να εμποδίσει πάρα πολλές διατάξεις, οι οποίες στη συνέχεια θα μπορούσαν να εξελιχθούν σε επιβάρυνση.
<P>
O τρίτος τομέας τον οποίο πραγματευόμαστε αυτόν τον καιρό, είναι το benchmarking . Tο θέμα εδώ είναι να δώσουμε συγκριτικές απογραφές της υφιστάμενης κατάστασης για τα ίδια κεφάλαια, τα φορολογικά βάρη και το μισθολογικό κόστος. H αντικειμενική αυτή θεώρηση είναι πολύ κεντρικό και σημαντικό θέμα. Ίσως η Eπιτροπή Περιφερειακής Aνάπτυξης (ADR) να ήταν η σωστή επιτροπή για να εργαστεί, σε μεγαλύτερο βαθμό, στον τομέα αυτό, επειδή το benchmarking συμβάλλει σημαντικά, ειδικά στις περιφέρειες.
<P>
Aλλά το θέμα είναι ακόμη, να ενισχύσουμε την κατάρτιση και την επιμόρφωση. Θα 'πρεπε να αναλογιστεί κανείς κατά πόσον οι πιστώσεις, που διατίθενται προς το παρόν για το LEONARDO, είναι όσες χρειάζονται. Θα ήθελα να τονίσω ότι η περασμένη χρονιά της δια βίου μάθησης ήταν ένα πολύ σημαντικό βήμα, μια και ενισχύθηκε η συνείδηση για τη δια βίου μάθηση, και έγινε γνωστό ότι η μάθηση μπορεί να αποτελέσει διασκέδαση κατά τον ελεύθερο χρόνο.
<P>
H έρευνα και η ανάπτυξη είναι ένας βασικός τομέας, και όχι μόνο η έρευνα της παραγωγής, αλλά και η έρευνα της αγοράς. Θα πρέπει επίσης να κάνουμε και σκέψεις για το πού θα αναζητήσουν οι μικρές επιχειρήσεις τις αγορές τους μελλοντικά.

<SPEAKER ID=94 LANGUAGE="EN" NAME="Hyland">
Κυρία Πρόεδρε, υποδέχομαι με μεγάλη ικανοποίηση την έκθεση για τις ΜΜΕ και συμμετέχω με τα άλλα Μέλη στην υποβολή συγχαρητηρίων προς τους εισηγητές. Εάν λάβει κανείς υπόψη του ότι οι ΜΜΕ δημιούργησαν το 80 % των νέων θέσεων εργασίας της τελευταίας πενταετίας, το γεγονός αυτό υπογραμμίζει τη δυναμική των μικρών και μεσαίων επιχειρήσεων για δημιουργία νέων θέσεων εργασίας και επίσης την υποχρέωση όπως το Κοινοβούλιο και οι κυβερνήσεις δημιουργήσουν το κατάλληλο οικονομικό περιβάλλον για τη συνεχή τους ανάπτυξη.
<P>
Το γεγονός ότι οι μισές περίπου από τις νέες μικρομεσαίες επιχειρήσεις δεν επιβιώνουν πέραν της πενταετίας αποδεικνύει ασφαλώς ότι δεν έχουμε φροντίσει να εφοδιάσουμε τους φορείς τους με υποστήριξη σε έρευνα, ανάπτυξη της αγοράς και διαχειριστικά προσόντα που είναι απαραίτητα για την επιβίωσή τους. Οι ταμειακές ροές αποτελούν επίσης ένα πρόβλημα για τις νέες επιχειρήσεις. Ωστόσο, δεν θα πρέπει να αφήσουμε αυτό το υψηλό ποσοστό αποτυχίας να μας απογοητεύσει στις προσπάθειές μας να δημιουργήσουμε νέες θέσεις εργασίας σ' αυτόν τον μέχρι τώρα παραμελημένο τομέα. Ούτε και θα πρέπει να λησμονούμε ότι τα ποσοστά της αποτυχίας και οι απώλειες εργασίας στις αποκαλούμενες μεγάλες βιομηχανίες είναι πολύ μεγαλύτερα.
<P>
Επί τη βάσει της εργασίας μου για την ανάπτυξη της υπαίθρου και του αριθμού των νέων θέσεων εργασίας που δημιουργήθηκαν με προγράμματα όπως το LEADER και άλλες κοινοτικές πρωτοβουλίες, έχω τη γνώμη ότι κατά το παρελθόν έχουμε αγνοήσει τη δυναμική των ανθρώπινων πόρων μας, του κόσμου μας, να παίξει ένα ουσιαστικό ρόλο στη δημιουργία ευμάρειας. Ως νομοθέτες έχουμε υπερ-ρυθμίσει τη ζωή τους και έχουμε μειώσει τη φυσική του τάση να γίνει επιχειρηματίας.
<P>
Ο χρόνος δεν μου επιτρέπει να ασχοληθώ αναλυτικά με τις πολλές πτυχές των ΜΜΕ που απαιτούν την επείγουσα προσοχή μας, εκτός από το να πω ότι οι ΜΜΕ πρέπει τώρα να τύχουν μεγαλύτερης προτεραιότητας στα εθνικά προγράμματα και τα προγράμματα της ΕΕ που αφορούν τη δημιουργία θέσεων εργασίας. Οι κυβερνήσεις των κρατών μελών θα πρέπει να υιοθετήσουν ευνοϊκά φορολογικά καθεστώτα τα οποία να ενθαρρύνουν και να ανταμοίψουν τις επιχειρήσεις, έχοντας πάντα υπόψη τους ότι κάποια μείωση φόρου που ενθαρρύνει τις επιχειρήσεις είναι πολύ πιο αποτελεσματική οικονομικά από την καταβολή κοινωνικών ενισχύσεων σε ανέργους.
<P>
Θα πρέπει επίσης να υποστηρίξουμε την προώθηση δομών ελεύθερης αγοράς στους συνεταιρισμούς ούτως ώστε να δώσουμε την ευκαιρία στις μικρές επιχειρήσεις να τους ανταγωνιστούν και να διαθέσουν με επιτυχία τα προϊόντα τους στην αγορά. Αυτό θα πρέπει να αντικατοπτρίζεται επίσης και στην πολιτική ανταγωνισμού της ΕΕ. Εν συμπεράσματι, θα πρέπει να διευκολύνουμε τις επιχειρήσεις εκείνες οι οποίες δημιουργούν νέες θέσεις εργασίας στις αγροτικές περιφέρειες ανεξαρτήτως του μεγέθους τους.

<SPEAKER ID=95 LANGUAGE="ES" NAME="Gasςliba i Bφhm">
Κυρία Πρόεδρε, αξιότιμοι κύριοι βουλευτές, θα επιθυμούσα να τονίσω τη σημασία αυτής της συζήτησης, η οποία αποδεικνύει το ενδιαφέρον της Ευρωπαϊκής Επιτροπής και του Ευρωπαϊκού Κοινοβουλίου για τις μικρομεσαίες επιχειρήσεις, οι οποίες αποτελούν μια αποφασιστική πραγματικότητα για την καλή πορεία την ευρωπαϊκής οικονομίας και των επιπέδων απασχόλησης.
<P>
Στις τρεις εκθέσεις που εξετάζουμε στην παρούσα κοινή συζήτηση, και τις οποίες υποστηρίζει η Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών -με μερικές επιφυλάξεις σε ορισμένες μεμονωμένες πτυχές, όπως θα δούμε τώρα- εξετάζονται και προτείνονται μια σειρά πτυχές στις οποίες είναι αδύνατον να αναφερθώ λεπτομερώς στη σύντομη παρέμβασή μου, αν και θα επιθυμούσα να επισημάνω πέντε από αυτές, πιο συγκεκριμένα.
<P>
Κατά πρώτον, οι ίδιες οι προτάσεις των τριών εκθέσεων αποδεικνύουν ότι είναι απαραίτητος ένας καλύτερος συντονισμός σε επίπεδο Ευρωπαϊκής Επιτροπής και ιδιαίτερα της Γενικής της Διεύθυνσης ΧΧΙΙΙ, γι' αυτό και ελπίζουμε ότι η σύσταση της Διεύθυνσης C θα βελτιώσει το επίπεδο συντονισμού και εφαρμογής των ίδιων των δράσεων της Ευρωπαϊκής Επιτροπής.
<P>
Κατά δεύτερον, είναι πολύ σημαντικές η αναθεώρηση, απλοποίηση και βελτίωση της φορολογικής μεταχείρισης των μικρομεσαίων επιχειρήσεων, κάτι που επίσης θα πρέπει να εφαρμοστεί και όσον αφορά τη διοικητική μεταχείριση, όπου αναφέρθηκε με ένα πολύ παραστατικό παράδειγμα η εισηγήτρια, κ. Torres Marques.
<P>
Κατά τρίτον, εξακολουθούμε να μην προοδεύουμε με τον κατάλληλο τρόπο σε ό, τι αφορά την ευκολότερη πρόσβαση στη χρηματοδότηση. Με κάποιες άλλες ευκαιρίες υποδείξαμε την ανάγκη δημιουργίας δομών όπως οι εταιρείες αμοιβαίας εγγύησης, το κεφάλαιο κινδύνου, ακόμη και η χορήγηση πιστώσεων της Ευρωπαϊκής Τράπεζας Επενδύσεων, κάτι το οποίο έχουμε ζητήσει επανειλημμένως από αυτό το Κοινοβούλιο και δυστυχώς δεν έχει εφαρμοστεί στην πράξη, όπως έχουμε ζητήσει, και ζητούν και πάλι οι εισηγητές.
<P>
Κατά τέταρτον, θα πρέπει να υπογραμμιστεί η σημασία της επαγγελματικής κατάρτισης.
<P>
Και τέλος, κατά πέμπτον, θα πρέπει να διευκολυνθεί η καλύτερη πρόσβαση των μικρομεσαίων επιχειρήσεων στις διεθνείς αγορές.

<SPEAKER ID=96 NAME="Θεωνάς">
Κυρία Πρόεδρε, τα μεγάλα λόγια για ανάπτυξη και αντιμετώπιση της ανεργίας στην Ευρώπη, που ακούσαμε νωρίτερα από τον κ. de Silguy, δεν θα έχουν κανένα πρακτικό αποτέλεσμα εάν δεν αναληφθούν άμεσα συγκεκριμένα μέτρα για την στήριξη των μικρομεσαίων επιχειρήσεων και ειδικότερα των πιο μικρών από αυτές που, όπως διαπιστώνει και η ίδια η Επιτροπή, αποτελούν την ραχοκοκκαλιά των νέων θέσεων απασχόλησης. Είναι χαρακτηριστικό ότι το 60 % έως 80 % των νέων θέσεων εργασίας τα τελευταία πέντε χρόνια αφορούν την βιοτεχνία και τις μικρές επιχειρήσεις. 'Ομως, πρέπει να μας ανησυχήσει το γεγονός ότι η μέση διάρκεια επιβίωσης των μικρομεσαίων επιχειρήσεων είναι πέντε χρόνια.
<P>
Η Ευρωπαϊκή 'Ενωση δεν αναλαμβάνει τα αναγκαία συγκεκριμένα μέτρα για την βελτίωση του περιβάλλοντος στο οποίο δρουν οι μικρομεσαίες επιχειρήσεις. Η πρόταση για το πρόγραμμα ELISE παραμένει «μπλοκαρισμένη» στο Συμβούλιο. Φυσικά, δεν έχουμε αυταπάτες για την αποτελεσματικότητα τέτοιων μεμονωμένων προγραμμάτων. 'Ομως, η εμπειρία δείχνει τις δυνατότητές τους. Η σωστή εφαρμογή τους θα μπορούσε να έχει κάποιο θετικό αντίκτυπο. Θα μπορούσε η Επιτροπή να εφαρμόσει την πρόταση για μείωση των Φ.Π.Α. στις μικρομεσαίες επιχειρήσεις εντάσεως εργασίας σαν κίνητρο για την ανάπτυξή τους και την αντιμετώπιση της ανεργίας, να εξετάσει συγκεκριμένα μέτρα διευκόλυνσης της πρόσβασής τους στο πιστωτικό σύστημα με όρους που να ανταποκρίνονται στα ιδιαίτερα χαρακτηριστικά τους. Στο προσχέδιο προϋπολογισμού για το 1998 θα μπορούσε να αυξήσει τα κονδύλια για δράσεις στον τομέα αυτό. Θα πρέπει να σταματήσει ο απαράδεκτος αποκλεισμός των μικρομεσαίων επιχειρήσεων στις διαδικασίες συλλογικών διαπραγματεύσεων και διαβουλεύσεων σε κοινοτικό επίπεδο.
<P>
Υποστηρίζουμε, κυρία Πρόεδρε, τις θετικές επισημάνσεις των συναδέλφων μας στις τρεις εκθέσεις, καθώς και τις προσπάθειες του κ. Παπουτσή να αναζωογονήσει τον τομέα. Αναρωτιέται όμως κανείς πώς είναι δυνατόν να περιμένουμε μακροπρόθεσμη στήριξη των μικρομεσαίων επιχειρήσεων και αύξηση των θέσεων εργασίας όταν η κατανάλωση πιέζεται ασφυκτικά από την σκληρή πολιτική λιτότητας, με πρώτο, φυσικά, θύμα αυτές τις επιχειρήσεις. Δεν μπορούμε, κυρία Πρόεδρε, παρά να εκφράσουμε τις επιφυλάξεις μας για την αποτελεσματικότητα των πολιτικών της Ευρωπαϊκής 'Ενωσης που, όπως και στο πρόβλημα της απασχόλησης, χαρακτηρίζονται από πολλά λόγια χωρίς πρακτικό αποτέλεσμα.

<SPEAKER ID=97 LANGUAGE="DE" NAME="Wolf">
Kυρία Πρόεδρε, αγαπητοί κυρίες και κύριοι συνάδελφοι, το θέμα των μικρομεσαίων επιχειρήσεων συχνά, κατά τη γνώμη μου, συζητείται με μια λανθασμένη ιδεολογική προοπτική, σαν να επρόκειτο να υλοποιήσουμε επιτέλους την ουτοπία του Adam Smith, μιας κοινωνίας που θα αποτελείται όλη από μικροπαραγωγούς. Στην πραγματικότητα, δεν είναι αυτό το πρόβλημα. Παρόλη την ενίσχυση της μεσαίας τάξης και παρόλες τις δηλώσεις με τα μεγάλα λόγια, παντού στην Kοινότητα έχουμε μια διαδικασία συγκέντρωσης, παντού έχουμε μια διαδικασία, στην πορεία της οποίας οι μικρομεσαίες επιχειρήσεις αναγκάζονται να περιέλθουν υπό τον έλεγχο μεγαλυτέρων.
<P>
Eδώ θα πρέπει να επικεντρώσει τις προσπάθειές του ένα ειδικό πρόγραμμα, το οποίο θα συνειδητοποιεί πράγματι ότι στον τομέα της βιοτεχνίας, της παροχής υπηρεσιών και των ελευθερίων επαγγελμάτων, υπάρχουν καινούργιες δυνατότητες απασχόλησης, οι οποίες δεν μπορεί και δεν επιτρέπεται να χρησιμεύουν ως κυματοθραύστες στην απελευθέρωση και στο μικροεπιχειρηματικό ατομισμό, αλλά θα μπορούν να εκμεταλλεύονται το ότι υπάρχουν περιφερειακές οικονομικές σχέσεις που λειτουργούν, και το ότι οι καινοτομίες προωθούνται και με αντίστοιχα στάνταρτ και στοχοθετήσεις. Kατ' αυτήν την έννοια - και ενόψει του συνεταιριστικού και εναλλακτικού κινήματος στις χώρες μας - η ενίσχυση των μικρομεσαίων επιχειρήσεων είναι για μας σημαντικό μέλημα.
<P>
Aυτό όμως θα πρέπει να σημαίνει ότι πράγματι το οικολογικό περιεχόμενο, η οικονομική ανεξαρτησία, η συμβολή στην εξέλιξη των συνθηκών εργασίας και διαβίωσης, και κυρίως η συμβολή στην ανάπτυξη της τοπικής οικονομίας, της βιωσιμότητας και της δυναμικότητάς της, θα πρέπει να βρίσκονται στο προσκήνιο και όχι αυτή η ουτοπία που ανέφερα στην αρχή, του μικροεπιχειρηματικού πνεύματος, η ιδέα ότι θα αυξηθεί ο αριθμός των μικρών επιχειρήσεων, σε σχέση με το συνολικό αριθμό των εργαζομένων και άλλα παρόμοια. Aυτό το θεωρούμε παραπλανητικό. Oι παρούσες εκθέσεις, όμως, κινούνται γενικώς σε πολύ καλή κατεύθυνση. Θα ήθελα να συγχαρώ ιδιαίτερα την κ. Torres Marques για την χρήσιμη έκθεσή της.

<SPEAKER ID=98 LANGUAGE="ES" NAME="Gonzαlez Triviρo">
Κυρία Πρόεδρε, κυρίες και κύριοι βουλευτές, κύριε Επίτροπε, για μια ακόμα φορά εξετάζουμε ένα θέμα το οποίο αποτελεί περιοδικώς αντικείμενο συζήτησης σε αυτό το Σώμα: Πρόκειται για τη δημιουργία θέσεων απασχόλησης και την τόνωση της δραστηριότητας των μικρομεσαίων επιχειρήσεων. Εκφράζουμε τη λύπη μας που πρέπει να το παραδεχτούμε, αλλά φαίνεται ότι η αποτελεσματικότητα των μέτρων που λαμβάνουν οι ευρωπαϊκές αρχές για την καταπολέμηση της ανεργίας είναι αντιστρόφως ανάλογη με το χρόνο και την προσπάθεια που στοιχίζει. Εδώ και δύο δεκαετίες παρακολουθούμε ανήμποροι την υπέρμετρη αύξηση των αριθμών της ανεργίας.
<P>
Τα στοιχεία που εξηγούν τις αιτίες αυτού του δράματος πανευρωπαϊκών διαστάσεων δεν λείπουν: ενεργειακή κρίση, παγκοσμιοποίηση της οικονομίας, τεχνολογική πρόοδος και δημογραφική έκρηξη, οι εξηγήσεις περισσεύουν, και αυτό που λείπει είναι οι θέσεις εργασίας.
<P>
Ευτυχώς, οι χώρες της Ευρωπαϊκής Ένωσης υπήρξαν πρωτοπόρες στη δημιουργία και διατήρηση ενός συστήματος κοινωνικής προστασίας, το οποίο προστατεύει από την αθλιότητα και την εγκατάλειψη τα δεκάδες εκατομμύρια Ευρωπαίων χωρίς απασχόληση. Το σύστημα όμως αυτό διατηρείται με κόστος μια ισχυρή φορολογική πίεση που καθιστά ολοένα και δυσκολότερη, όχι πλέον τη δημιουργία, αλλά τη διατήρηση των επιχειρήσεων, κυρίως των μικρών επιχειρήσεων που υπάρχουν.
<P>
Με λύπη μας διαπιστώνουμε ότι κάθε χρόνο μειώνεται ο αριθμός των ατόμων που επιθυμούν να ξεκινήσουν μια επιχείρηση και να δημιουργήσουν θέσεις απασχόλησης. Για την κατάσταση αυτή είμαστε υπεύθυνοι όλοι εμείς που έχουμε κάποια σχέση με την διαχείριση της δημόσιας ζωής στην Ευρωπαϊκή Ένωση. Σε επίπεδο δήμων, σε περιφερειακό, εθνικό και κοινοτικό επίπεδο, πολλαπλασιάζονται οι ρυθμίσεις που επιβάλλουν ατελείωτες υποχρεώσεις στα άτομα που επιθυμούν να ξεκινήσουν μια δραστηριότητα, και θα πρέπει κανείς να διαθέτει το τολμηρό εξερευνητικό πνεύμα των θαλασσοπόρων του 15ου αιώνα για να ριχτεί στην περιπέτεια να δημιουργήσει μια μικρομεσαία επιχείρηση στην Ευρωπαϊκή Ένωση του σήμερα. Ο παρεμβατισμός των δημοσίων εξουσιών έχει πιθανώς φτάσει σε πολλές περιπτώσεις σε υπερβολικά επίπεδα. Θυσιάσαμε το πνεύμα της ελεύθερης επιχείρησης στο όνομα της εξασφαλισμένης ευημερίας. Η πλειοψηφία της νεολαίας μας έχει ως στόχο μια θέση στη Δημόσια Διοίκηση, όλοι θέλουν να γίνουν δημόσιοι υπάλληλοι, και αν και γνωρίζουμε ότι οι δημόσιοι υπάλληλοι είναι σημαντικοί για μια σωστή Δημόσια Διοίκηση, θα πρέπει επίσης να γνωρίζουμε ότι δεν δημιουργούν πλούτο.
<P>
Σε αυτό το οδυνηρό πλαίσιο, τολμώ να προβλέψω ότι οι προτάσεις που αποτελούν αντικείμενο της συζήτησής μας, και τις οποίες η Ομάδα μου θα υποστηρίξει, δεν θα χρησιμέψουν για να αλλάξουν τα πράγματα. Βεβαίως και είναι εξαιρετικό να μειωθεί ο ΦΠΑ, κυρίως αυτός που εφαρμόζεται στις μικρομεσαίες επιχειρήσεις, όπως είναι και το να υποστηριχθεί η διασυνοριακή συνεργασία και η κατάρτιση μαθητευομένων και υπαλλήλων που θα αφοσιωθούν στη βιοτεχνική παραγωγή, στην πράξη όμως, οι μικρές επιχειρήσεις γονατίζουν κάτω από το βάρος του αυξανόμενου ανταγωνισμού, των αυξανόμενων φόρων και της δαπανηρής χρηματοδότησης.
<P>
Όταν μειώνονται τα επιτόκια, μειώνονται για τους ισχυρούς, για τον καλό πελάτη των Τραπεζών, η μείωση αυτή όμως ποτέ δεν εφαρμόζεται για τη μικρή επιχείρηση. Οι μεγάλες επιχειρήσεις, για να μη μιλήσουμε για τις πολυεθνικές, χαίρουν πάντοτε καλύτερων όρων χρηματοδότησης, καλύτερης πρόσβασης στις αγορές και καλύτερης υποστήριξης από πλευράς των δημοσίων θεσμικών οργάνων, τα οποία συχνά ανταγωνίζονται μεταξύ τους προσφέροντας υπερμεγέθη κίνητρα προκειμένου η τάδε ή η δείνα μεγάλη επιχείρηση να εγκατασταθεί μέσα στα όρια της περιοχής τους.
<P>
Σε αυτά τα πλαίσια, οι δημόσιες αρχές οφείλουν να αποδεχθούν την ιδέα μιας θετικής διάκρισης υπέρ της μικρομεσαίας επιχείρησης. Είναι απολύτως απαραίτητο να χαλαρώσουν οι απαιτήσεις που επιβάλλονται στις εν λόγω επιχειρήσεις και να μειωθεί η φορολογική πίεση, αν επιθυμούμε να υπάρχει κάποια πιθανότητα να επιβιώσουν αυτές οι επιχειρήσεις. Μεταξύ των προτεινόμενων μέτρων, θα ήθελα να υπογραμμίσω τρία: τη μείωση του ΦΠΑ, τη δημιουργία Τραπεζών εγγύησης, και την τροποποίηση των κανόνων δημοπράτησης δημοσίων συμβάσεων έτσι ώστε, όποτε αυτό είναι δυνατόν, να δίνεται προτεραιότητα στη μικρομεσαία επιχείρηση. Συγχρόνως, θα πρέπει να εξομαλυνθούν τα εμπόδια για τη δημιουργία επιχειρήσεων και να τονωθεί η ανάπτυξη του επιχειρηματικού πνεύματος των νέων μας.

<SPEAKER ID=99 LANGUAGE="NL" NAME="Blokland">
Κυρία Πρόεδρε, λέγεται ότι όλα τα καλά πράγματα επαναλαμβάνονται τρεις φορές. Οι εκθέσεις των συναδέλφων Garosci, Peijs και Torres Marques για τις μικρομεσαίες επιχειρήσεις και το βιοτεχνικό τομέα καθιστούν φανερό ότι το Ευρωπαϊκό Κοινοβούλιο επιθυμεί την πλήρη ενεργοποίηση του κινητήρα παραγωγής θέσεων απασχόλησης της Ευρώπης.
<P>
Δυστυχώς, αυτός ο κινητήρας δεν λειτουργεί ακόμη πλήρως. Αυτό πιθανόν οφείλεται στην ανεπάρκεια καυσίμων, επειδή το Συμβούλιο αρνείται να απελευθερώσει μέσα για τα διάφορα προγράμματα για τις ΜΜΕ. Αλλά αυτό δεν αποτελεί το σημαντικότερο θέμα. Η έκθεση Peijs αποδίδει την ευθύνη στον ανεπαρκή συντονισμό. Τα προγράμματα της ΕΕ αλληλεπικαλύπτονται με εθνικούς κανόνες και οι ΜΜΕ δεν γνωρίζουν το δρόμο για την πηγή των δυνατοτήτων επιδότησης.
<P>
Εντούτοις, δεν θα πρέπει να αποδώσουμε όλες τις ευθύνες μόνο στο Συμβούλιο και στην Επιτροπή. Το Ευρωπαϊκό Κοινοβούλιο δεν θα πρέπει να παίζει το ρόλο του κριτή, αλλά να εργαστεί και αυτό για περισσότερο απλή και διαφανή νομοθεσία. Επιπλέον, και η εκπαίδευση δεν αποτελεί το μεγάλο υπεύθυνο, όπως ισχυρίζεται η συνάδελφος Torres Marques. Η επισφαλής συμπεριφορά δεν αποτελεί στοιχείο, το οποίο διδάσκεται στο σχολείο, αλλά ένα πολιτισμικό/ανθρωπολογικό δεδομένο. Αποτελεί παραποίηση το γεγονός της απόρριψης του συνόλου του εκπαιδευτικού συστήματος, εξαιτίας μίας αληθινής διαπίστωσης. Στην πράξη, πολλοί πτυχιούχοι ανώτατης παιδείας συνδυάζουν τα επαγγέλματά τους με ένα μικρό ιδιωτικό γραφείο consultancy ή δημιουργούν δική τους επιχείρηση σε μεγαλύτερη ηλικία. Για το λόγο αυτό, θα πρέπει να διαγράψουμε τις περιπτώσεις J και K από την παράγραφο 12 του σχεδίου ψηφίσματος.
<P>
Η ανάπτυξη της απασχόλησης αποτελεί έναν ευγενή στόχο. Αλλά δεν θα πρέπει αυτό να γίνει εναντίον του περιβάλλοντος και του φυσικού κεφαλαίου. Ένα σημαντικό μέρος της ρύπανσης του περιβάλλοντος προέρχεται από τις ΜΜΕ. Στο τελευταίο άτυπο Συμβούλιο Περιβάλλοντος τέθηκε αυτό το πρόβλημα. Μπορώ να ρωτήσω τον Επίτροπο ποιες πρωτοβουλίες προτίθεται να αναπτύξει η Επιτροπή σ'αυτόν τον τομέα;

<SPEAKER ID=100 LANGUAGE="IT" NAME="Moretti">
Αγαπητή Ευρώπη, η συναυλία επαναλαμβάνεται και είναι όλο και περισσότερο παράφωνη. Οι ενισχύσεις υπάρχουν αλλά δεν φτάνουν: πάμπολλες μικρομεσαίες επιχειρήσεις και πάμπολλοι βιοτέχνες δεν έχουν ποτέ βοηθηθεί: οι διαδικασίες για την αίτηση ενισχύσεων είναι πολύπλοκες και αποθαρρύνουν κάθε είδους πρωτοβουλία. η πρόσβαση στην πληροφόρηση είναι δύσκολη και μόνο λίγοι που διαθέτουν τις κατάλληλες σχέσεις μπορούν και ενημερώνονται. Υπάρχουν πολλές προτάσεις και σχέδια. υπάρχει πληθώρα εκθέσεων και γνωμοδοτήσεων αλλά οι στόχοι σπανίως επιτυγχάνονται. Αναρωτιόμαστε γιατί κατά μέσο όρο το 50 % των μικρομεσαίων επιχειρήσεων χρεωκοπεί στα πρώτα τρία χρόνια των δραστηριοτήτων του. Παρ' όλα αυτά, οι μικρομεσαίες επιχειρήσεις αντιπροσωπεύουν το 99, 8 % όλων των εταιρειών της Ένωσης και η ζωτικότητά τους αποτελεί κίνητρο για τη δημιουργία θέσεων εργασίας και την ανάπτυξη της οικονομίας ολόκληρης της Ευρώπης.
<P>
Αντίθετα, πολλά κράτη μέλη θεωρούν αυτό το δυναμισμό ανεξάντλητο και έχουν εντοπίσει στον επιχειρηματικό κόσμο τη μοναδική νήσο όπου προβαίνουν στις χειρότερες πράξεις πειρατίας. Η ιταλική κυβέρνηση έχει εντοπίσει αυτή τη νήσο στην Παδανία και έλπίζει ότι η υπομονή και η επιμονή των εργαζομένων και των επιχειρηματιών αυτής της περιοχής δεν έχει όρια. Είναι πρόσφατος ο τελευταίος φορολογικός ελιγμός που αφαιρεί ακόμη 20 000 δισεκατ. από τις επιχειρήσεις, υποχρεώνοντας τες να τρέχουν φέροντας ένα διπλό βάρος φορολογικών δασμών.
<P>
Εάν θέλουμε να σώσουμε τον κόσμο των επιχειρήσεων, τα κράτη μέλη θα πρέπει να υιοθετήσουν ενιαίες διαδικασίες και διατάξεις ώστε να μην υπάρχουν αθέμιτοι ανταγωνισμοί ή μέτρα που δημιουργούν αρνητικές επιπτώσεις. Γι αυτό το λόγο, θα πρέπει να κινηθούμε προς την όσο πιο δυνατή απλοποίηση της ανάγνωσης και της εφαρμογής των πολύπλοκων φορολογικών νόμων: ας καταστήσουμε προσιτό το κόστος του χρήματος στις νέες επιχειρήσεις και σε όσες έχουν το θάρρος να υιοθετούν καινοτομίες, ας επενδύσουμε στην έρευνα και ας ετοιμάσουμε προγράμματα με στόχο την παροχή κινήτρων στην έρευνα και, τέλος, ας δημιουργήσουμε τις προϋποθέσεις για τη συμμετοχή των νέων μέσω του σχολείου, ώστε το σχολείο να μην είναι μόνο συνώνυμο της θυσίας αλλά και της συνεργασίας και της σύμπραξης.

<SPEAKER ID=101 LANGUAGE="FI" NAME="Paasilinna">
Αξιότιμη κυρία Πρόεδρε, αγαπητοί συνάδελφοι, έχει υπολογισθεί ότι εάν ο κάθε μικρομεσαίος επιχειρηματίας εξασφάλιζε απασχόληση σε ένα άτομο, η ανεργία θα αποτελούσε παρελθόν για την Ένωση. Δυστυχώς, όμως, η παρούσα κατάσταση χαρακτηρίζεται από αντιφατικότητα σε ό, τι αφορά τις ευκαιρίες που παρέχονται και τις υποχρεώσεις που πρέπει να εκπληρωθούν. Πώς είναι δυνατόν σε πολλά κράτη να καλούνται οι μικρομεσαίες επιχειρήσεις να αντιμετωπίσουν τον ίδιο σχεδόν όγκο γραφειοκρατίας με τις μεγάλες επιχειρήσεις, και να εκπληρώσουν τις ίδιες υποχρεώσεις με αυτές σε ό, τι αφορά π.χ. τις δαπάνες της εργοδοσίας, την λογιστική, τον φόρο προστιθέμενης αξίας, τις εκκαθαρίσεις λογαριασμών, τους λογιστικούς ελέγχους, τις υποχρεωτικές ασφαλίσεις κτλ., με συνέπεια τα έξοδα διαχείρισης ανά εργαζόμενο για μία επιχείρηση με πέντε υπαλλήλους να ανέρχονται στο ίδιο ύψος με τα αντίστοιχα για μία επιχείρηση με 100 υπαλλήλους;
<P>
Γι' αυτό και η πρόταση σχετικά με την απλοποίηση των απαιτήσεων όσον αφορά τις ρυθμίσεις στον τομέα των μικρομεσαίων επιχειρήσεων, η οποία διατυπώνεται στην θαυμάσια έκθεση της κυρίας Πέις, είναι απόλυτα ορθή. Επιτακτική είναι η ανάγκη για ένα κοινοτικό πρόγραμμα το οποίο θα διευκολύνει τις μικρομεσαίες επιχειρήσεις να δικτυωθούν στην εσωτερική αγορά. Συγχρόνως, όμως, πρέπει να παρασχεθούν διευκολύνσεις στις επιχειρήσεις αυτές όσον αφορά το μάρκετιγκ δεδομένου ότι οι μικρομεσαίες επιχειρήσεις, με τους περιορισμένους τους πόρους, δεν διαθέτουν την δυνατότητα να εισέλθουν στη διεθνή αγορά.
<P>
Το φορολογικό σύστημα είναι εντελώς λανθασμένο. Σήμερα «τιμωρούνται» οι επιχειρήσεις που προσλαμβάνουν υπαλλήλους. Η φορολογία επικεντρώνεται στο εργατικό δυναμικό, με αποτέλεσμα αυτό να είναι ακριβό. Εάν, όμως, κάποιος χρησιμοποιεί μηχανήματα ή αυτόματους μηχανισμούς, δεν υποχρεώνεται να καταβάλλει μισθούς και άλλες, συνυφασμένες με αυτούς, δαπάνες. Συνεπώς, έχει δημιουργηθεί μία κατάσταση κατά την οποία η προσφορά απασχόλησης στους ανθρώπους τιμωρείται και η αντικατάστασή τους από μηχανές επιβραβεύεται. Γι' αυτό και το φαινόμενο της υψηλής ανεργίας κατά την μετάβαση στην κοινωνία της πληροφορίας δεν είναι περίεργο. Πρέπει, οπωσδήποτε, να μειώσουμε, όσο το δυνατόν συντομώτερα, τη φορολογία του εργατικού δυναμικού και να επιβάλλουμε υψηλότερους φόρους στην προστιθέμενη αξία, στον κύκλο εργασιών και στο κεφάλαιο. Έτσι θα ευνοηθούν τόσο οι επιχειρήσεις εντάσεως εργασίας όσο και η απασχόληση. Ερωτώ, συνεπώς, την Επιτροπή ποιά μέτρα προτίθεται να λάβει προκειμένου να εκσυχρονισθεί το σύστημα φορολόγησης και να ανταποκρίνεται αποτελεσματικότερα στις συνθήκες που διαμορφώνονται από την κοινωνία της πληροφορίας, διότι περί αυτού, ουσιαστικά, πρόκειται;

<SPEAKER ID=102 LANGUAGE="NL" NAME="Thyssen">
Πρόεδρε, πριν περίπου ένα έτος σε μία συζήτηση για τις ΜΜΕ που πραγματοποιήθηκε στο χώρο αυτό αναφέρθηκε ένα σλόγκαν, το οποίο λέει ότι οι ΜΜΕ δεν αποτελούν μεγάλες επιχειρήσεις όσον αφορά τον κύκλο εργασιών, αλλά διαθέτουν πολλά ιδιαίτερα χαρακτηριστικά και απαιτούν μία πολιτική η οποία να είναι προσαρμοσμένη στα μέτρα τους. Η Επιτροπή αναγνωρίζει την ιδιαιτερότητα των ΜΜΕ και αυτό είναι θετικό. Αλλά δεν λαμβάνει ακόμη υπόψη της την άλλη πραγματικότητα που υφίσταται, δηλαδή το γεγονός ότι η συντριπτική πλειοψηφία των επιχειρήσεων είναι μικρομεσαίες επιχειρήσεις.
<P>
Στη σύγχρονη πολιτική λαμβάνεται υπόψη η ιδιαιτερότητα των ΜΜΕ μέσω κανόνων παρέκκλισης. Αλλά οι μαζικές εξαιρέσεις δημιουργούν εκτεταμένη νομοθεσία και δυστυχώς δεν απλοποιούν τις επιχειρηματικές δραστηριότητες. Μία μελέτη της Επιτροπής με θέμα τις υποχρεώσεις της INTRASTAT και του ΦΠΑ κατέδειξε αυτό στις διακοινοτικές συναλλαγές.
<P>
Για το λόγο αυτό, θεωρώ ότι, επειγόντως, θα πρέπει να ξεπεραστεί αυτή η αντίληψη και να μην θεωρούνται πλέον οι ΜΜΕ ως ξένα σώματα, τα οποία πρέπει να αντιμετωπίζονται με ιδιαίτερο τρόπο, αλλά να στραφεί η πολιτική στην πραγματικότητα. Αυτό σημαίνει ότι οι ΜΜΕ θα πρέπει πλέον να αποτελούν τον κανόνα και όχι την εξαίρεση. Οι κανόνες του Μάαστριχτ επιβάλλουν στις κυβερνήσεις την εξυγίανση των προϋπολογισμών τους. Ας εφαρμόσουμε, επιτέλους, και τους κανόνες για τις ΜΜΕ, προκειμένου να εξευρεθούν τελικά λύσεις για όλα τα προβλήματα τα οποία απαρίθμησαν εδώ οι συνάδελφοι πριν από εμένα. Εάν οι κυβερνήσεις δείξουν τον ίδιο ενθουσιασμό βελτίωσης και για τους κανόνες για τις ΜΜΕ, όπως αυτόν που επέδειξαν για τους κανόνες του Μάαστριχτ, τότε θα βρεθούμε σε σωστό δρόμο.
<P>
Οι εξαιρέσεις είναι κατάλληλες για προβλήματα μειονοτήτων, αλλά εφόσον η εξαιρούμενη μειονότητα φαίνεται ότι στην πραγματικότητα αποτελεί την πλειονότητα, τότε θα πρέπει να αλλάξουμε πολιτική.

<SPEAKER ID=103 LANGUAGE="NL" NAME="Kestelijn-Sierens">
Πρόεδρε, είμαι απόλυτα σύμφωνος με την εισηγήτρια, κ. Peijs, όταν αυτή δηλώνει ότι η Επιτροπή είναι πλήρης καλών προθέσεων, αλλά όταν έρχεται η στιγμή για τη λήψη συγκεκριμένων μέτρων οι ΜΜΕ παραμένουν ανικανοποίητες. Ειλικρινά, θα πρέπει να παραδεχθούμε ότι η ευρωπαϊκή πολιτική για τις ΜΜΕ έχει επιδείξει κάποια πρόοδο, παραθέτοντας τα παραδείγματα των διευκολύνσεων MKB του ISDAC και του σχεδίου SLIM. Εντούτοις, υπάρχουν ορισμένα προβλήματα ακόμη, εκ των οποίων εγώ θα κατονομάσω ιδιαιτέρως δύο.
<P>
Κατά πρώτον, γιατί οι ΜΜΕ δεν συμμετέχουν στον κοινωνικό διάλογο; Το Ευρωπαϊκό Κοινοβούλιο υποστηρίζει αυτό εδώ και αρκετό χρόνο. Κατά δεύτερον, έχουν ληφθεί ελάχιστα μέτρα για τη διευκόλυνση της πρόσβασης των ΜΜΕ στις πηγές χρηματοδότησης. Η Επιτροπή και το Κοινοβούλιο αποτελούν θερμούς υποστηρικτές του προγράμματος ELISE, επειδή αυτό αποτελεί κινητήριο δύναμη. Αλλά τι διαπιστώνουμε επί του παρόντος; Το ELISE εδώ και μήνες αποτελεί όμηρο των εθνικών κυβερνήσεων. Εξ αυτού προέρχεται και η ερώτησή μου προς το Συμβούλιο, αν και φοβούμαι ότι το Συμβούλιο δεν είναι σήμερα παρόν, και η ερώτησή μου είναι: πότε επιτέλους θα τεθεί τέρμα σ'αυτά τα εμπόδια που αντιμετωπίζει το πρόγραμμα ELISE;

<SPEAKER ID=104 LANGUAGE="ES" NAME="Gonzαlez Αlvarez">
Κυρία Πρόεδρε, κύριε Επίτροπε, οι ΜΜΕ είναι υπεύθυνες για το 70 % της απασχόλησης. Τα τελευταία πέντε χρόνια, δημιούργησαν το 60 έως 80 % των νέων θέσεων που έχουν καταγραφεί, και είναι σήμερα, κατά την άποψή μου, πηγή αυτού που αποτελεί προτεραιότητα στην Ευρωπαϊκή Ένωση: της δημιουργίας απασχόλησης. Συναντούν όμως αρκετές δυσκολίες: διοικητικά εμπόδια, υπερβολική γραφειοκρατία, έλλειψη συμμετοχής στον κοινωνικό διάλογο, έλλειψη ενίσχυσης για την κατάρτιση και δυσχέρειες στη χρηματοδότηση.
<P>
Αν η Ευρωπαϊκή Ένωση επιθυμεί να ευνοήσει τις ΜΜΕ, οφείλει να υποβάλει προτάσεις προς αυτήν την κατεύθυνση, κυρίως αν ληφθεί υπόψη ότι, εκτός από τις μικρές επιχειρήσεις, υπάρχουν και οι μικρές βιοτεχνίες, των οποίων βασικό καθήκον αποτελεί σε πολλές περιπτώσεις η διαφύλαξη της πολιτιστικής κληρονομιάς, της παραδοσιακής κληρονομιάς των λαών και μερικές φορές του περιβάλλοντος.
<P>
Κατά συνέπεια, εμείς θεωρούμε βασική την πρόταση που κατατέθηκε, και πολύ καλά θα κάνει η Επιτροπή να λαμβάνει υπόψη τις δυσκολίες που διανύουν οι μικρές επιχειρήσεις.

<SPEAKER ID=105 LANGUAGE="FR" NAME="de Rose">
Κυρία Πρόεδρε, όπως υπενθυμίζει η Επιτροπή στην ανακοίνωσή της, διαπιστώνουμε την πρωταρχική σημασία των ΜΜΕ στην Ευρωπαϊκή Ένωση. Κατ'αρχάς λόγω του αριθμού τους, εφόσον αντιπροσωπεύουν το 99 % του συνόλου των επιχειρήσεων, και δεύτερον λόγω της οικονομικής τους ισχύος, εφόσον απασχολούν άνω του 65 % των εργαζομένων στην Ένωση.
<P>
Με αφετηρία αυτή τη διαπίστωση και υπό το πρίσμα μίας πολιτικής μεγιστοποίησης της απασχόλησης και της ανάπτυξης, επιβαλλόταν η απόδοση μίας όλως ιδιαίτερης θέσης στις ΜΜΕ, από άποψη ενδιαφέροντος και συνδρομής, γεγονός στο οποίο συνέτειναν οι προσπάθειες που καταβλήθηκαν από το ολοκληρωμένο πρόγραμμα του 1994. Το πρόγραμμα αυτό παρατείνεται τώρα από το αντίστοιχο πρόγραμμα του 1996, όπου επαναλαμβάνεται η ίδια μεθοδολογία - πολυετές πρόγραμμα, δράσεις σε συνεργασία με τα κράτη μέλη, άλλες δράσεις υπέρ των ΜΜΕ -, αλλά επαναπροσδιορίζονται οι στόχοι υπό μορφή πέντε προτεραιοτήτων: απλοποίηση και βελτίωση του οικονομικού, φορολογικού και διοικητικού περιβάλλοντος, συνδρομή για τη διεθνοποίηση των ΜΜΕ, ενίσχυση της ανταγωνιστικότητας, προώθηση του επιχειρηματικού πνεύματος.
<P>
Θεωρούμε το πρόγραμμα αυτό δημαγωγικό κατά το ότι είναι φανερό μεν ότι πρέπει να ληφθεί υπόψη η σημασία των ΜΜΕ στην ευρωπαϊκή οικονομική σκακιέρα, είναι όμως αυτός ο καλύτερος τρόπος για την επίτευξη του στόχου αυτού; Για άλλη μία φορά γίνεται λόγος για σωρεία καλών προθέσεων, αυτό όμως που χρειάζονται οι ΜΜΕ είναι συγκεκριμένα, αποτελεσματικά και ταχέα μέτρα. Το ισχυρό τους σημείο είναι η ευελιξία τους και η ανταπόκρισή τους στις ανάγκες της αγοράς.
<P>
Συμφωνώ με την εισηγήτρια όσον αφορά τις ενδιαφέρουσες διαπιστώσεις σχετικά με τις ελλείψεις των ΜΜΕ. Όμως, οι ΜΜΕ περιμένουν περισσότερα συγκεκριμένα μέτρα. Δεν πρόκειται για τους μεγάλους βιομηχανικούς ομίλους, που παρακολουθούν προσεκτικά τα μακροοικονομικά μέτρα που λαμβάνονται στις Βρυξέλλες, αλλά για μικρές επιχειρήσεις που αγωνίζονται καθημερινά προσπαθώντας να αντεπεξέλθουν ταυτόχρονα στην καθημερινή διαχείριση, την κατάκτηση των αγορών και τα πρακτικά προβλήματα.
<P>
Τι προτείνει όμως η Επιτροπή και κυρίως με ποιες μορφές και εντός ποιων προθεσμιών για να αντιμετωπιστούν οι διαρθρωτικές ελλείψεις σε ίδια κεφάλαια των ΜΜΕ και τα προβλήματα διαχείρισης που αντιμετωπίζουν; Για να καλυφθούν οι ανάγκες των ΜΜΕ, γίνεται επίκληση της οικονομικής και νομισματικής ένωσης, της ανάγκης εκπαίδευσης και κατάρτισης στην επιχειρηματική φιλοσοφία ή ακόμη της δημιουργίας ενός κοινού και απλού συστήματος ΦΠΑ. Μήπως αυτό είναι πρόκληση; Θα έπρεπε πρώτα να απαλλάξουμε τις ΜΜΕ από τον ασφυκτικό κλοιό των διοικητικών, φορολογικών και κοινωνικών υποχρεώσεων σε τοπικό επίπεδο, να εναρμονίσουμε τα συστήματα ΦΠΑ των κρατών μελών και να δημιουργήσουμε ένα φορολογικό καθεστώς που παρέχει κίνητρα στις ΜΜΕ, λαμβάνοντας υπόψη τις ιδιαιτερότητές του.
<P>
Οι μεγαλόστομες διακηρύξεις υπέρ της δημιουργίας θέσεων εργασίας μέσω της ενίσχυσης των ΜΜΕ είναι εύκολες. Αν υποτεθεί όμως ότι θα εφαρμοστούν πράγματι αυτά τα μέτρα, ποιο θα είναι το πραγματικό κόστος; Έχω την εντύπωση ότι γίνεται λόγος για ένα νέο θεωρητικό και αφηρημένο πρόγραμμα, όπου γίνονται ορισμένες διαπιστώσεις, ενώ για αρκετά θέματα που αφορούν την καθημερινή διαχείριση όχι μόνο δεν διατυπώθηκαν συγκεκριμένες προτάσεις, αλλά τα θέματα αυτά ούτε καν θίχθηκαν.

<SPEAKER ID=106 LANGUAGE="DE" NAME="Quisthoudt-Rowohl">
Kυρία Πρόεδρε, κύριος στόχος της Eυρωπαϊκής Ένωσης θα 'πρεπε να είναι, επί του παρόντος, η αύξηση της απασχόλησης. Στα πλαίσια της παγκοσμιοποίησης όμως, οι MME θα μπορέσουν να θέσουν στη διάθεση των εργαζομένων βιώσιμες στο μέλλον θέσεις εργασίας, μόνο αν δραστηριοποιηθούν καινοτομικά. Στην καινοτόμο δραστηριότητα περιλαμβάνεται κατ' αρχήν η έρευνα και η ανάπτυξη. Kατά συνέπεια, θα πρέπει να βελτιώσουμε εκεί τις δυνατότητες ενίσχυσης. Yπάρχει μια σειρά διαφόρων προγραμμάτων, που εξακολουθούν βεβαίως να αποτελούν πυκνή και αδιαπέραστη συστάδα θάμνων, που δεν είναι πάντα προσιτή στη μεσαία τάξη. H συμμετοχή στο ερευνητικό πρόγραμμα πλαίσιο είναι τελείως ανεπαρκής προς το παρόν. Θα πρέπει να συγκεντρώσουμε τη βοήθεια, η οποία θα απευθύνεται αποκλειστικά στις MME, και να είναι μάλιστα τόσο οικονομική όσο και νομοθετική, ούτως ώστε οι MME να μπορέσουν να υλοποιήσουν τα αποτελέσματά τους και σε προϊόντα. Mεγάλα προβλήματα δημιουργεί εδώ το θέμα της πνευματικής ιδιοκτησίας, μέχρι και το θέμα της κατοχύρωσης με δίπλωμα ευρεσιτεχνίας. H ανταλλαγή αποτελεσμάτων, μεταξύ των μικρομεσαίων επιχειρήσεων, δεν είναι πάντα αυτονόητη, επειδή στη συνέχεια, στην αγορά, θα πρέπει πολύ συχνά να βρεθούν σε ανταγωνιστικές θέσεις.
<P>
Kατά τα άλλα, θα έπρεπε να σκεφθούμε μήπως θα ήταν δυνατόν να γίνει αποκεντρωμένα η διαχείριση και η χρήση της βοήθειας, της παροχής συμβουλών, αλλά και των χρημάτων στη συνέχεια, καθώς και των χρημάτων του προγράμματος πλαισίου, μεταξύ άλλων. H παροχή συμβουλών που γίνεται κεντρικά, φθάνει μόνο στους ιδιοκτήτες των μικρομεσαίων επιχειρήσεων, οι οποίοι είναι διατεθειμένοι, και σε θέση, να έλθουν μέχρι εδώ για να ενημερωθούν. Πιστεύω πως είναι καθήκον μας να φέρουμε την ενημέρωση επιτόπου.

<SPEAKER ID=107 LANGUAGE="IT" NAME="Amadeo">
Κυρία Πρόεδρε, αυτή την περίοδο της σοβαρής και γενικευμένης οικονομικής ύφεσης σε ολόκληρη την Ευρώπη, οι μικρομεσαίες επιχειρήσεις θα μπορούσαν να αποτελέσουν τη σανίδα σωτηρίας, την έσχατη απόπειρα για την επίτευξη ενός ανεκτού επιπέδου ανάπτυξης και μιας σημαντικής, αν όχι μοναδικής, πηγής για τη δημιουργία θέσεων εργασίας και απασχόλησης: ανάπτυξης και απασχόλησης, που δυστυχώς, εκτός από την κρίση, εμποδίζονται ένοχα από ανεπάρκειες και βασικές ατέλειες που ούτε τα συζητούμενα σήμερα οξυδερκή έγγραφα κατορθώνουν να αντιμετωπίσουν με τον κατάλληλο τρόπο.
<P>
Το έγγραφο της Επιτροπής, παραδείγματος χάρη, μιλά για ένα συντονισμό των κοινοτικών μέσων και των κρατικών δράσεων ώστε να καταστούν αποτελεσματικά τα εφαρμοζόμενα μέτρα, αλλά δεν εξηγεί πώς θα επιτευχθεί ούτε εντοπίζει ποιος θα τον πραγματοποιήσει. Εάν προσθέσουμε και τα περιορισμένα αποτελέσματα που μέχρι τώρα έχουν καταγραφεί μέσω των συντονισμένων ενεργειών, η αμηχανία μας αυξάνει σε μεγάλο βαθμό.
<P>
Εμείς θεωρούμε ότι η απλοποίηση των διοικητικών διαδικασιών, που ματαιώνεται σήμερα από τις εθνικές νομοθεσίες, θα πρέπει να πραγματοποιηθεί χωρίς αναβολές, όπως επίσης θεωρούμε υπερβολικό το όριο που έχει προσδιορίσει η Επιτροπή για τον ορισμό της μικρομεσαίας επιχείρησης, όριο σε μικρό βαθμό ανάλογο των κριτηρίων που εφαρμόζονται σε εθνικό επίπεδο. Στην Ιταλία, παραδείγματος χάρη, το όριο είναι 250 απασχολούμενοι. Με αποτέλεσμα να έχουν πρόσβαση στις κοινοτικές χρηματοδοτήσεις μάλλον επιχειρήσεις που διαθέτουν μία ισχυρή οργάνωση παρά μικρότερες επιχειρήσεις που χρειάζονται μεγαλύτερες ενισχύσεις. Εμείς διαφωνούμε πλήρως.
<P>
Καταγγέλουμε επίσης τις δυσκολίες που συναντούν οι μικρότερες επιχειρήσεις όσον αφορά την πρόσβαση στις δανειοδοτήσεις, με αποτέλεσμα να διαθέτουν περιορισμένα κεφάλαια. Ζητούμε, τέλος, τη δρομολόγηση μέτρων που να ευνοούν πραγματικά το επιχειρηματικό πνεύμα και την επιχειρηματική πρωτοβουλία των μικρομεσαίων επιχειρήσεων, παρά τη δημιουργία γραφειοκρατικών χαρακτηριστικών που θα περιόριζε τη δράση τους και κυρίως την ανάπτυξή τους.
<P>
Ανεξάρτητα από τις ανωτέρω παρατηρήσεις, τα τρία έγγραφα αποτελούν κατά τη γνώμη μας ένα προς τα εμπρός βήμα και θα πρέπει να εγκριθούν ώστε να επιτευχθεί ο συντονισμός των πολιτικών υπέρ των μικρομεσαίων επιχειρήσεων και της βιοτεχνίας.

<SPEAKER ID=108 LANGUAGE="PT" NAME="Ribeiro">
Κυρία Πρόεδρε, εκμεταλλεύομαι την ευκαιρία για να συγχαρώ τη συνάδελφο κ. Torres Marques και τους άλλους συναδέλφους για την εργασία τους. Οι δραστηριότητες της βιοτεχνίας αξίζουν τη μεγαλύτερη προσοχή και στήριξη, και χαιρετίζω τις προθέσεις όσων επιδιώκουν να συμβάλουν για τη δημιουργία των προϋποθέσεων ώστε να υλοποιηθεί αυτή η στήριξη.
<P>
Ωστόσο, σε όλες αυτές τις εκθέσεις υπάρχει μία σύνδεση της βιοτεχνίας με τις μικρές επιχειρήσεις που μπορεί να οδηγήσει σε συγχύσεις ή σε διφορούμενα. Οι βιοτεχνικές δραστηριότητες μπορεί να έχουν - και σε πολλές περιπτώσεις έχουν - χαρακτηριστικά πολιτιστικού τύπου, σεβασμού και μετάδοσης των παραδόσεων. Μπορεί να είναι - και σε πολλές περιπτώσεις είναι - δραστηριότητες αντίστασης όπου η βιοτεχνία παραμένει άρρηκτα συνδεδεμένη με τα εργαλεία και τα μέσα εργασίας της, και αυτό δεν συμβιβάζεται πάντα με την επιχειρηματική δραστηριότητα όπως αυτή προυσιάζεται και επιδιώκεται να διαμορφωθεί.
<P>
Επομένως, υπογραμμίζοντας τις θετικές πτυχές αυτών των εκθέσεων, θα ήθελα να καταστήσω σαφές ότι αρνούμαι το ενδεχόμενο να ερμηνευθεί αυτό ως υποστήριξη σε μία προοπτική η οποία καταξιώνει έναν ορισμένο τύπο ανεξάρτητης εργασίας μεταμφισμένης πίσω από τη διεύθυνση μικροσκοπικών επιχειρήσεων, σε αντίθεση με τον τύπο εργασίας που ειρωνικά χαρακτηρίζεται ως «σταδιοδρομία μισθωτού» ή «υπαλλήλου». Αυτή η αντιπαράθεση δεν είναι με κανένα τρόπο αποδεκτή για όσους θέλουν να αντιμετωπισθεί η βιοτεχνία όπως της αρμόζει.

<SPEAKER ID=109 LANGUAGE="DE" NAME="Lukas">
Kυρία Πρόεδρε, η ιδιαιτερότητα και η ισχύς της ευρωπαϊκής οικονομίας έγκειται στη δομή της, που βασίζεται πάρα πολύ στις μικρομεσαίες επιχειρήσεις. Aυτή όμως η δομή με μικρομεσαίες επιχειρήσεις, συνεπάγεται πολλά τρωτά και μειονεκτήματα, στον παγκοσμιοποιούμενο κόσμο μας. Oι βιοτεχνικές και μικρές επιχειρήσεις, δραστηριοποιούνται συχνά μόνο σε μια τοπική αγορά, αλλά, ανεξάρτητα απ' αυτό, είναι πλήρως εκτεθειμένες στον αυξανόμενο ανταγωνισμό της εσωτερικής αγοράς.
<P>
Γι' αυτό και η Eπιτροπή, καθώς και τα κράτη μέλη, θα πρέπει να κάνουν τα πάντα για να προωθήσουν διάφορες μορφές συνεργασίας, που θα επιτρέψουν την αντιμετώπιση του αυξημένου ανταγωνισμού. Θα ήθελα να επισημάνω ότι και η ευρωπαϊκή βιομηχανία τουρισμού - μια δυναμική πηγή πρόσθετων θέσεων εργασίας - αποτελείται, κατά μεγάλο ποσοστό, από μικρές επιχειρήσεις. Γι' αυτό και, στο σημαντικό αυτό κλάδο της οικονομίας, που δεν έχει ακόμη, δυστυχώς, μια νομική βάση στη Συνθήκη της EE, όλα τα μέτρα υπέρ των μικρομεσαίων επιχειρήσεων είναι διαρκούς σπουδαιότητας.

<SPEAKER ID=110 LANGUAGE="DE" NAME="Linser">
Kυρία Πρόεδρε, επιτρέψτε μου, λόγω της επιβεβλημένης συντομίας, να τονίσω ένα μόνο σημείο από τη θαυμάσια έκθεση της κ. Torres Marques, που έχει ιδιαίτερη σημασία, ειδικά για την Aυστρία; το αίτημα δηλαδή για ιδιαίτερη ενίσχυση των μικρομεσαίων επιχειρήσεων σε παραμεθόριες περιοχές. Στις εξόχως απόκεντρες περιφέρειες της EE, είναι ιδιαίτερα μεγάλος ο πειρασμός για τους επιχειρηματίες, να μεταναστεύσουν στο φθηνό εξωτερικό και να συμβάλουν συνεπώς στην ήδη τεταμένη κατάσταση στην αγορά εργασίας, μέσα στην Eυρωπαϊκή Ένωση.
<P>
Mονάχα η ειδική δομή αυτών των τόσο σημαντικών για τη γενική οικονομία επιχειρήσεων, οι στενές σχέσεις μεταξύ οικογένειας και επιχείρησης, η αγάπη προς την πατρίδα, οι πολιτιστικές ρίζες και συνεπώς η όλη ποιότητα ζωής, εμποδίζουν τη μετανάστευση των επιχειρήσεων αυτών. Tο θέμα αυτό δεν είναι ασήμαντης κοινωνικο-πολιτιστικής σπουδαιότητας για την Ένωση, και μόνο γι' αυτό αξίζει μεγάλης υποστήριξης εκ μέρους μας.

<SPEAKER ID=111 LANGUAGE="IT" NAME="Filippi">
Κυρία Πρόεδρε, σχετικά με τις μικρομεσαίες επιχειρήσεις έχουν πλέον λεχθεί τα πάντα. Δεν υπάρχει συζήτηση στο Ευρωπαϊκό Κοινοβούλιο για τη μεγάλη κρίση της απασχόλησης που να μην αναφέρεται στην ανάγκη μιας αναπτυξιακής πολιτικής που να ευνοεί τη σταθερότητα των ήδη υπαρχουσών μικρομεσαίων επιχειρήσεων και τη δυνατότητα δημιουργίας νέων.
<P>
Τα θέματα που θίγουν οι τρεις εκθέσεις είναι σωστά. Από την πλευρά του Συμβουλίου υπάρχει η ανάγκη αποδέσμευσης ορισμένων οργάνων που το Κοινοβούλιο έχει επίσης εγκρίνει, όπως το πρόγραμμα ELISE το οποίο ευνοεί τη δυνατότητα δημιουργίας πλαισίων εγγύησης για τη δανειοδότηση μικρομεσαίων επιχειρήσεων. Χρειάζεται η απάλειψη της γραφειοκρατίας, η απλοποίηση της διαχείρισης και των φορολογικών διαδικασιών. χρειάζεται η διευκόλυνσση της πρόσβασης των μικρομεσαίων επιχειρήσεων στις καινοτομίες, στις κοινοτικές πολιτικές. Ο κατάλογος θα μπορούσε να συνεχισθεί με κίνδυνο να επαναλάβω ήδη γνωστά πράγματα.
<P>
Θα ήθελα να εκθέσω μόνο μία αντίληψη: η πολύ μικρή επιχείρηση, η βιοτεχνία, μόνες τους στην αγορά είναι αδύνατες. δεν μπορούν να επιβιώσουν. Η βιοτεχνία και η μικρομεσαία επιχείρηση, εάν αντίθετα ενταχθούν σε ένα θετικό τοπικό πλέγμα, που να αποτελείται από δίκτυα σχέσεων, θετικές πολιτικές υπηρεσιών, καθίστανται ανταγωνιστικός παράγοντας. Προς αυτή την κατεύθυνση θα ήθελα κυρίως να υπογραμμίσω ότι είναι ανάγκη η Επιτροπή και το Συμβούλιο των Υπουργών να δράσουν ώστε να δημιουργηθούν οι απαραίτητες συνθήκες για την ένταξη των μικρομεσαίων επιχειρήσεων στην αγορά, για να καταστούν ανταγωνιστικές με τις άλλες.
<P>
Από αυτή την άποψη η πολιτική των πραγματικών υπηρεσιών είναι μία από τις στρατηγικές επιλογές που θα πρέπει να γίνουν: μία πολιτική πραγματικών υπηρεσιών που να προωθεί την κατάρτιση, τη διεθνοποίηση. μία πολιτική πραγματικών υπηρεσιών που να προωθεί τις μικρές επιχειρήσεις και τη βιοτεχνία, που να τις βοηθά να σταθούν στην Ευρώπη ισότιμα με τις άλλες.

<SPEAKER ID=112 NAME="Παπουτσής">
Κυρία Πρόεδρε, θα ήθελα κατ'αρχάς να ευχαριστήσω τους τρεις εισηγητές, την κ. Torres Marques, την κ. Peijs και τον κ. Garosci για την θαυμάσια εργασία τους.
<P>
'Οσον αφορά την έκθεση που εκπόνησε η κ. Torres Marques, θέλω να σας διαβεβαιώσω ότι θα ανταποκριθούμε στο αίτημα της θέσπισης μέτρων που να συνδέονται με τις βιοτεχνικές και τις μικρές επιχειρήσεις. Σήμερα είναι προφανές ότι όλοι συμφωνούμε πως απαιτούνται συνδυασμένες προσπάθειες για την βελτίωση της ανάπτυξης και της ανταγωνιστικότητας των βιοτεχνικών και των μικρών επιχειρήσεων. Γιατί μόνον έτσι θα μπορέσουν να συμβάλουν στην αύξηση της απασχόλησης, όπως τόνισε προηγουμένως η κυρία εισηγήτρια. Και συμφωνώ επίσης με την σημασία που έχει το εκπαιδευτικό σύστημα για την δημιουργία ενός επιχειρηματικού πνεύματος πρωτοβουλίας και υπευθυνότητας.
<P>
Η Επιτροπή είχε ξεκινήσει έναν ευρύ διάλογο με τους φορείς του τομέα εν όψει της διεξαγωγής της Τρίτης Ευρωπαϊκής Διάσκεψης για τις Βιοτεχνικές και Μικρές Επιχειρήσεις που θα πραγματοποιηθεί στο Μιλάνο τον προσεχή Νοέμβριο. Οι βιοτέχνες και οι μικρές επιχειρήσεις θα πρέπει να μπορούν να στραφούν σε ενδιάμεσους φορείς, όπως είναι οι επαγγελματικές οργανώσεις και οι συνεταιρισμοί, για να αντιμετωπίσουν τα νέα ευρωπαϊκά δεδομένα. Η Επιτροπή πρόκειται να δημοσιεύσει σύντομα μία πρόσκληση υποβολής προτάσεων με σκοπό την υποστήριξη ευρωπαϊκών πρωτοβουλιών που αναλαμβάνονται από τέτοιου είδους οργανισμούς. Η πρόσκληση αυτή θα προβλέπει την προώθηση σχεδίων υψηλής ποιότητας, ιδίως για νεαρούς επιχειρηματίες και για γυναίκες επιχειρηματίες που επιθυμούν να δραστηριοποιηθούν σε ευρωπαϊκό επίπεδο.
<P>
'Οσον αφορά την ερώτηση την οποία μου απηύθυνε η κ. Torres Marques σχετικά με τον ρόλο του Περιφερειακού Ταμείου, θα ήθελα να πω ότι κατά μέσον όρο το 10 % των συνολικών πόρων του Περιφερειακού Ταμείου διατίθενται ειδικά για μέτρα ενεργοποίησης και βελτίωσης του οικονομικού περιβάλλοντος, περιβάλλοντος στο οποίο απευθύνονται αποκλειστικά οι μικρομεσαίες επιχειρήσεις. Αυτό το ποσοστό είναι ακόμη πιο αυξημένο στις ζώνες των στόχων 2, δηλαδή στις περιοχές που βρίσκονται σε βιομηχανική παρακμή, όπως επίσης και στις περιοχές του στόχου 5.Β, δηλαδή στις αγροτικές περιοχές όπου το ποσοστό αυτό κυμαίνεται κατά μέσον όρο μεταξύ 15 % και 20 %.
<P>
'Οσον αφορά την έκθεση που εκπόνησε η κ. Peijs, έρχεται να υποστηρίξει τις προσπάθειές μας για την βελτίωση του συντονιστικού ρόλου της αρμόδιας Γενικής Διεύθυνσης για την Πολιτική των Επιχειρήσεων. Στο πλαίσιο της αναδιάρθρωσης της Γενικής Διεύθυνσης ΧΧΙΙΙ, τον Απρίλιο 1996, δημιουργήθηκε μία νέα μονάδα με κύριο αντικείμενο την προώθηση των συντονισμένων δράσεων. Βασικός στόχος μας είναι ακριβώς η βελτίωση της πρόσβασης σε άλλα κοινοτικά προγράμματα, καθώς επίσης και ο αποτελεσματικός συντονισμός με συναφείς οριζόντιες κοινοτικές πολιτικές. Κινούμεθα ακριβώς στις κατευθύνσεις στις οποίες αναφέρθηκε προηγουμένως ο κ. Quisthoudt-Rowohl.
<P>
Και το Συμβούλιο, από την πλευρά του, κάλεσε την Ευρωπαϊκή Επιτροπή να υποβάλει μία σύσταση σχετικά με τους τρόπους βελτίωσης της πρόσβασης των μικρομεσαίων επιχειρήσεων στα κοινοτικά προγράμματα. Πιστεύω ότι είμαστε έτοιμοι να δώσουμε τώρα μία συγκεκριμένη συνέχεια στο αίτημα αυτό για το επόμενο δωδεκάμηνο, για τον επόμενο χρόνο. Δυστυχώς, ο χρόνος δεν μου επιτρέπει να σχολιάσω τα επί μέρους σημεία του σχεδίου ψηφίσματος της κ. Peijs. Θα ήθελα όμως να σας πω, κυρία Πρόεδρε, ότι σε γενικές γραμμές συμφωνώ με τις συστάσεις που περιλαμβάνονται στην έκθεση της εισηγήτριας και την οποία ελπίζω ότι θα αποδεχθεί και η Ολομέλεια.
<P>
Επιτρέψτε μου όμως να δώσω έμφαση σε τρία στοιχεία:
<P>
Πρώτον, συμφωνώ απόλυτα με την εισηγήτρια ότι η μεγάλη πρόκληση αφορά το ενιαίο νόμισμα, το Ευρώ. Και πρέπει να σας πω ότι στο πλαίσιο της Ευρωπαϊκής Επιτροπής αναλαμβάνονται μία σειρά πρωτοβουλίες προκειμένου να προετοιμαστούν οι μικρομεσαίες επιχειρήσεις να ανταποκριθούν στις μεγάλες προκλήσεις που έρχονται σχετικά με την χρήση του Ευρώ, αλλά ταυτόχρονα να προετοιμαστούν στις σχέσεις τους με το τραπεζικό σύστημα.
<P>
Δεύτερον, σε ένα θέμα στο οποίο αναφέρθηκαν πολλοί εισηγητές, μεταξύ των οποίων ο κ. Paasilinna, ο κ. Gonzαlez, ο κ. Hyland, όσον αφορά ένα δίκαιο φορολογικό σύστημα που να αφορά τις μικρομεσαίες επιχειρήσεις. Και εδώ πρέπει να σας πω ότι η Ευρωπαϊκή Επιτροπή ετοιμάζει ένα νέο σύστημα φόρου προστιθέμενης αξίας για την ενιαία αγορά, το οποίο πιστεύουμε ότι θα ωφελήσει επίσης και τις μικρομεσαίες επιχειρήσεις. Το νέο σύστημα έχει προγραμματισθεί να τεθεί σε ισχύ το 2002, αλλά αναμένεται κάποια καθυστέρηση. Επί του παρόντος, η πρόταση της Επιτροπής για την σχετική νομοθετική πράξη βρίσκεται ακόμη σε προετοιμασία, αναμένεται όμως να υποβληθεί στο πρώτο εξάμηνο του 1997. Μέχρι το τέλος του εξαμήνου, ελπίζουμε ότι θα την έχουμε υποβάλει. Οι διαπραγματεύσεις όμως με το Συμβούλιο, και επ'αυτού του θέματος, είναι προφανές ότι θα είναι πάρα πολύ δύσκολες. Πράγματι, τα κράτη μέλη είναι ιδιαίτερα επιφυλακτικά διότι με το νέο σύστημα θα εξαρτώνται πολύ περισσότερο από τα άλλα κράτη μέλη από ό, τι σήμερα και γνωρίζετε ότι στα φορολογικά ζητήματα το Συμβούλιο πάντοτε έχει μία πολύ μεγάλη επιφύλαξη.
<P>
Τρίτον, όσον αφορά τον τουρισμό. Γνωρίζετε την ιδιαίτερη σημασία που προσδίδω στην ανάπτυξη του τουρισμού. Οι μικρομεσαίες επιχειρήσεις που δραστηριοποιούνται στον τουριστικό τομέα έχουν επωφεληθεί από μέτρα που εντάσσονται στο ολοκληρωμένο πρόγραμμα υπέρ των μικρομεσαίων επιχειρήσεων. Η επόμενη ετήσια έκθεση του παρατηρητηρίου των μικρομεσαίων επιχειρήσεων θα εξετάζει, ως ένα ειδικό θέμα, την ιδιαίτερη κατάσταση των μικρομεσαίων επιχειρήσεων που δραστηριοποιούνται στον τομέα του τουρισμού.
<P>
'Οσον αφορά τώρα την έκθεση του κ. Garosci: η έκθεση της Επιτροπής του 1995 σχετικά με τον συντονισμό των δραστηριοτήτων υπέρ των μικρομεσαίων επιχειρήσεων και της βιοτεχνίας πιστεύω ότι παρέχει μία ολοκληρωμένη εικόνα των σχετικών οριζόντιων κοινοτικών μέτρων. Η έκθεση αυτή αποτελεί ένα βασικό εργαλείο για τον συντονισμό των κοινοτικών δραστηριοτήτων και των προγραμμάτων. Και όπως ήδη τόνισα, αναφερόμενος στην έκθεση της κ. Peijs, η Επιτροπή έχει θέσει τον συντονισμό των κοινοτικών πολιτικών στις πρώτες της προτεραιότητες. Πρότασή μας λοιπόν είναι να ενισχύσουμε ακόμη περισσότερο αυτήν την διάσταση της πολιτικής μας. Και χαίρομαι ιδιαίτερα που το Ευρωπαϊκό Κοινοβούλιο συμφωνεί με αυτήν την συνολική κατεύθυνση της Επιτροπής. Ο συντονισμός των κοινοτικών δραστηριοτήτων είναι διπλός: πρώτα από όλα είναι να συμπεριληφθεί η διάσταση των μικρομεσαίων επιχειρήσεων στην χάραξη και εφαρμογή των κοινοτικών πολιτικών, έτσι ώστε να λαμβάνονται καλύτερα υπ'όψη οι ιδιαιτερότητες των μικρομεσαίων επιχειρήσεων, όπως τόνισε και ο κ. Rόbig, και επίσης να αυξηθεί η συμμετοχή τους στα κοινοτικά προγράμματα.
<P>
Κυρία Πρόεδρε, σήμερα καταβάλλουμε προσπάθειες για την απλούστευση των διοικητικών διαδικασιών, και αυτό είναι ένας από τους βασικούς μας στόχους σε όλα τα κράτη μέλη της Κοινότητας, όπως τόνισε πάρα πολύ σαφώς, πάρα πολύ καθαρά ο κ. Paasilinna. Θα ήθελα να σας ενημερώσω επίσης ότι μόλις σήμερα η Επιτροπή ενέκρινε μία σύσταση προς τα κράτη μέλη σχετικά με την απλοποίηση του διοικητικού περιβάλλοντος για την επιχειρηματική εκκίνηση, για την εκκίνηση των επιχειρήσεων, για την πρώτη φάση, που είναι και η πιο ευαίσθητη φάση για την έναρξη των δραστηριοτήτων των μικρομεσαίων επιχειρήσεων.
<P>
Η κατάρτιση επίσης αποτελεί μία βασική παράμετρο για την ανάπτυξη των μικρομεσαίων επιχειρήσεων, όπως τόνισε η κ. Gonzαlez Αlvarez. Γι'αυτό και έχουμε δώσει ιδιαίτερη προσοχή στην κατάρτιση διευθυντικών στελεχών για τις μικρομεσαίες επιχειρήσεις. Η διεθνής συνεργασία είναι ακόμη ένα κεντρικό ζήτημα που αφορά τις μικρομεσαίες επιχειρήσεις αλλά και τις βιοτεχνικές επιχειρήσεις. Οι προσπάθειές μας πρέπει επίσης να οδηγήσουν στην καλύτερη πρόσβαση των μικρομεσαίων επιχειρήσεων στην τυποποίηση και στην πιστοποίηση. Σωστά δώσατε μεγάλη έμφαση σήμερα στην πρόσβαση των μικρομεσαίων επιχειρήσεων στην χρηματοδότηση, προτείνοντας να αναπτυχθεί περαιτέρω η διευκόλυνση των μικρομεσαίων επιχειρήσεων, η γνωστή ως SME Facility, δηλαδή τα επιδοτούμενα δάνεια για μικρομεσαίες επιχειρήσεις που δημιουργούν νέες θέσεις απασχόλησης. 'Οπως γνωρίζετε, η Επιτροπή είχε προτείνει επέκταση του μηχανισμού αυτού, αλλά δυστυχώς η πρόταση αυτή δεν υποστηρίχθηκε από το Συμβούλιο. Συμμερίζομαι την απογοήτευσή σας, έτσι όπως εκφράσθηκε από την κ. Kestelijn-Sierens και επίσης συμμερίζομαι την σημασία που αποδίδει το Κοινοβούλιο, όπως την εξέφρασε ο κ. Filippi. 'Ομως, κι'εμείς μοιραζόμαστε την απογοήτευσή σας, γιατί πράγματι υπήρξε η άρνηση του Συμβουλίου να εγκρίνει την πρόταση ELISE για τις εγγυήσεις δανείων. Αλλά επειδή η χρηματοδότηση δίνει πνοή στης μικρές επιχειρήσεις, το θέμα αυτό θα επανέλθει.
<P>
Τα αποτελέσματα της στρογγυλής τράπεζας των μικρομεσαίων επιχειρήσεων και των τραπεζών πιστεύω ότι είναι σημαντικά. Η έκθεση της στρογγυλής τράπεζας περιέχει ένα ευρύ φάσμα καλύτερων πρακτικών που μπορούν να υιοθετηθούν από όλη την Ευρωπαϊκή 'Ενωση, καθώς επίσης περιέχει και συγκεκριμένες συστάσεις για την βελτίωση της πρόσβασης των μικρομεσαίων επιχειρήσεων στην χρηματοδότηση.
<P>
Ακόμη, θέλω να σας ενημερώσω ότι έχει τελειώσει η εκπόνηση μιας έκθεσης για την κεφαλαιαγορά των μικρομεσαίων επιχειρήσεων. Η έκθεση αυτή εξετάζει τα κυριότερα εμπόδια που ανακόπτουν την ανάπτυξη της κεφαλαιαγοράς των μικρομεσαίων επιχειρήσεων και πολύ σύντομα πρόκειται να εγκριθεί από την Επιτροπή. Υπάρχει η προθυμία στο πλαίσιο της Επιτροπής να αναπτυχθούν προγράμματα που θα παρέχουν στις μικρομεσαίες επιχειρήσεις καλύτερη πρόσβαση στην χρηματοδότηση, επιτρέποντάς τους έτσι να αναπτυχθούν. Και εδώ συμφωνώ απόλυτα με τις σκέψεις που εξέφρασε ο κ. Gasςliba I Bφhm. 'Εχω ζητήσει από τις υπηρεσίες μας να εξετάσουν νέες πρωτοβουλίες που μπορούν να αναληφθούν επίσης σε αυτόν τον τομέα. Ελπίζω τους επόμενους μήνες να δούμε τα αποτελέσματα της αξιολόγησης του προγενέστερου σχεδίου για το κεφάλαιο εκκίνησης. Και μπορώ να σας διαβεβαιώσω ότι θα προσπαθήσω να εξασφαλίσω μία αξιόλογη συνέχεια, αναλαμβάνοντας μία συγκεκριμένη δράση στον τομέα αυτό.
<P>
'Ενα άλλο σημαντικό θέμα που εγείρατε είναι η βελτίωση της συμμετοχής των μικρομεσαίων επιχειρήσεων στο Ευρωπαϊκό Σύστημα Διαχείρισης και Ελέγχου στον τομέα του περιβάλλοντος, το σύστημα EMAS. Η Επιτροπή ξεκίνησε το φθινόπωρο του 1996 μία δοκιμαστική, μία πιλοτική δράση, την Euromanagement, στον τομέα του οικολογικού ελέγχου με βασικό στόχο να βοηθήσουμε 500 έως 750 μικρομεσαίες επιχειρήσεις να εντάξουν στην οργάνωσή τους τις νέες απαιτήσεις στον τομέα της περιβαλλοντικής διαχείρισης και, επίσης, ένα μικρότερο αριθμό μικρομεσαίων επιχειρήσεων να πετύχουν την πιστοποίηση οικολογικού ελέγχου. Και προσπαθούμε ειλικρινά με αυτόν τον τρόπο να αναδείξουμε τα χαρακτηριστικά που ανέφερε στην ομιλία του ο κ. Wolf.
<P>
Θα ήθελα ακόμα να εκφράσω την ικανοποίησή μου για την έμφαση που δίνει το Κοινοβούλιο στην άμεση αντιπροσώπευση των μικρομεσαίων επιχειρήσεων, έναν στόχο που περιλαμβάνεται στις προτεραιότητες του νέου πολυετούς προγράμματος για τις μικρομεσαίες επιχειρήσεις και την βιοτεχνία.
<P>
Θα ήθελα επίσης να σας πληροφορήσω ότι οι υπηρεσίες μου εργάζονται ήδη για την προετοιμασία της επόμενης έκθεσης με νεότερα στοιχεία. Η κατάρτιση της έκθεσης αυτής θα επαναλαμβάνεται σταθερά κάθε δύο χρόνια και θα επικεντρώνεται στην πρόοδο που σημειώνεται όσον αφορά την ενσωμάτωση της διάστασης των μικρομεσαίων επιχειρήσεων σε όλες τις κοινοτικές πολιτικές και τα προγράμματα.
<P>
Κυρία Πρόεδρε, θα ήθελα να επαναλάβω, τελειώνοντας, την ισχυρή δέσμευση της Επιτροπής για την προώθηση των ενδιαφερόντων των μικρομεσαίων επιχειρήσεων σε όλες τις πολιτικές και τα προγράμματα της Κοινότητας. Σε αυτήν την κατεύθυνση, οι απόψεις και οι συστάσεις του Κοινοβουλίου είναι ιδιαίτερα θετικές, είναι ιδιαίτερα εποικοδομητικές και δεσμεύομαι να τις λάβουμε σοβαρότατα υπ'όψη. Και, φυσικά, επιτρέψτε μου να συμφωνήσω με το τελικό σχόλιο της κ. Thyssen, ότι τα κράτη μέλη θα πρέπει να καταβάλουν συντονισμένες προσπάθειες για την στήριξη των μικρομεσαίων επιχειρήσεων, αντίστοιχες με τις προσπάθειες που καταβάλλουν για την σύγκλιση των οικονομιών τους. Και με αυτόν τον τρόπο, πιστεύω ότι θα έχουμε σημαντικά αποτελέσματα όσον αφορά την ενίσχυση της παρουσίας τους στην οικονομία.
<P>
Θέλω για μία ακόμη φορά, κυρία Πρόεδρε, να ευχαριστήσω θερμά και να συγχαρώ την κ. Peijs, την κ. Torres Marques και τον κ. Garosci για τις εκθέσεις τους. Θα ήθελα επίσης να σας ευχαριστήσω για τις προσπάθειές σας προς όφελος των μικρομεσαίων επιχειρήσεων και, βεβαίως, για την συνεχή υποστήριξη που προσφέρετε στην Ευρωπαϊκή Επιτροπή και την άριστη συνεργασία την οποία έχουμε επιτύχει μέχρι σήμερα.

<SPEAKER ID=113 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.00 π.μ.

<CHAPTER ID=8>
Προσαρμογή των δημοσιονομικών προοπτικών
<SPEAKER ID=114 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Tillich, εξ ονόματος της Επιτροπής Προϋπολογισμών (Α4-0135/97), σχετικά με την πρόταση απόφασης του Ευρωπαϊκού Κοινοβουλίου και του Συμβουλίου της Ευρωπαϊκής Ένωσης για την προσαρμογή των δημοσιονομικών προοπτικών στους όρους εκτέλεσης (που υποβλήθηκε από την Επιτροπή βάσει της παραγράφου 10 της Διοργανικής Συμφωνίας της 29.10.93) (SEC(97)0364 - C4-0111/97).

<SPEAKER ID=115 NAME="Tillich">
Kυρία Πρόεδρε, η έκθεση για την προσαρμογή των δημοσιονομικών προοπτικών, σύμφωνα με τα άρθρα 9 και 10 της διοργανικής συμφωνίας, είναι μια πράξη που επαναλαμβάνεται κάθε χρόνο, στα πλαίσια της διαδικασίας του προϋπολογισμού. Στο παρελθόν, η πράξη αυτή δεν είχε κανένα πρόβλημα. Δε γινόταν συζήτηση γι' αυτήν; υπήρχε συμφωνία μεταξύ Kοινοβουλίου και Συμβουλίου. Ήταν απλώς μια τεχνική διαδικασία.
<P>
Φέτος έχουμε πρόβλημα. Eκτός από τις συνήθεις διαδικασίες, δηλαδή τη μεταφορά των μη χρησιμοποιηθεισών πιστώσεων υποχρεώσεων του έτους 1996 στο έτος 1999-545 εκατ. Ecu στα διαρθρωτικά ταμεία και 17 εκατ. Ecu στο Tαμείο Συνοχής - το Συμβούλιο είχε και άλλες επιθυμίες. H μεταφορά των πιστώσεων του 1996 στο 1999 δεν ήταν, και δεν είναι, πρόβλημα για το Eυρωπαϊκό Kοινοβούλιο. H Eπιτροπή Προϋπολογισμών συναίνεσε ομόφωνα στην πρόταση της Eπιτροπής. Ωστόσο, το Eυρωπαϊκό Kοινοβούλιο δεν μπορεί να συμφωνήσει με τη θέση του Συμβουλίου, να μεταφερθούν και πάλι από το 1998 στο 1999 1 δισεκατ. Ecu, σε υποχρεώσεις, αφού τα χρήματα αυτά είχαν μεταφερθεί στο 1998 από προηγούμενα έτη, επειδή, σε τελική ανάλυση, η Eπιτροπή λέει στην έκθεσή της - μνημονεύω κατά λέξη: »Ύστερα από την ανεπαρκή απορρόφηση των πόρων το 1994 και το 1995, η κατάσταση βελτιώθηκε σημαντικά. Aυτό σημαίνει ότι όχι μόνο απορροφήθηκαν οι συνολικοί αρχικοί πόροι του 1996, γεγονός που έρχεται σε αντίθεση με την κατάσταση των δύο προηγουμένων ετών, αλλά και ότι μπόρεσε να καλυφθεί και μικρό μέρος της συσσωρευθείσας υστέρησης κατά την έναρξη του προγράμματος.»
<P>
Tη διαπίστωση αυτή της Eπιτροπής την αγνόησε το Συμβούλιο, κι αυτό λέχθηκε και στον τριμερή διάλογο, στις αρχές Aπριλίου. Tο Συμβούλιο τόνισε ότι, για να μην υπάρξει καμιά αύξηση στον προϋπολογισμό του 1998, χρειάζεται την εκ νέου μεταφορά αυτού του 1 δισεκατ. Ecu από το 1998 στο 1999. Kαι το Eυρωπαϊκό Kοινοβούλιο έχει γνώση των προσπαθειών των κρατών μελών για μια λιτή δημοσιονομική πολιτική, καθώς και των προσπαθειών για εκπλήρωση των κριτηρίων της Nομισματικής Ένωσης. Ωστόσο, το EK γνωρίζει και τις αποφάσεις του Eδιμβούργου, σχετικά με τα διαρθρωτικά ταμεία, σχετικά με τις δημοσιονομικές προοπτικές, όπως επίσης γνωρίζει πολύ καλά και τη διοργανική συμφωνία του 1993.
<P>
Στόχος του Eυρωπαϊκού Kοινοβουλίου είναι να εγκρίνει, σύμφωνα με τις κατευθυντήριες γραμμές που αποφασίσθηκαν τον Iανουάριο για τον προϋπολογισμό του 1998, έναν προϋπολογισμό, ο οποίος να ανταποκρίνεται, σε όλες τις κατηγορίες, σε μια υπεύθυνη πολιτική δαπανών και να κάνει οικονομίες εκεί όπου επαναλαμβάνεται το παιχνίδι χρόνο με το χρόνο, ώστε τα χρήματα να ξαναεπιστρέφουν στα κράτη μέλη. Γι' αυτό και υποστηρίζουμε την παρούσα πρόταση της Eπιτροπής, να μην μεταφερθεί ολόκληρο το ποσό του 1 δισεκατ. Ecu, από το 1998 στο 1999, αλλά μόνο 500 εκατ. Ecu. Tα υπόλοιπα 500 εκατ. Ecu, σε υποχρεώσεις, θα θέλαμε να τα αφήσουμε στον προϋπολογισμό του 1998, όπου θα έχουμε την πρόσθετη δυνατότητα να κάνουμε, φέτος το φθινόπωρο, με τη βοήθεια ακριβέστερων προβλέψεων, καλύτερες προεκτιμήσεις για τις αγροτικές δαπάνες στον προϋπολογισμό του 1998.
<P>
Aυτό ανταποκρίνεται επακριβώς στα σημεία 9 και 10 των κατευθυντήριων γραμμών μας, και η ολλανδική προεδρία συμφώνησε μ' αυτή τη συμβιβαστική λύση στον τελευταίο τριμερή διάλογο, την περασμένη Δευτέρα. Eλπίζω μόνο ότι το Συμβούλιο θα συμφωνήσει μ' αυτή, το αργότερο μέχρι αύριο το πρωί, στη συνεδρίασή του. Παρόλο που το Συμβούλιο δεν παρευρίσκεται εδώ σήμερα το βράδυ - σίγουρα μπορεί να διαβάσει τις παρατηρήσεις μου στα συνοπτικά πρακτικά - θα ήθελα να κάνω, συμπληρωματικά, δύο σχόλια, στα δικά μας ζητήματα.
<P>
Ως γενικός εισηγητής για τον προϋπολογισμό του 1998, ανέλαβα το βάρος της πίεσης της τελευταίας διαβούλευσης προϋπολογισμού για τον προϋπολογισμό του 1997. H ένταση που δημιουργήθηκε τότε δεν εκτονώθηκε πλήρως και πολλοί συνάδελφοι στο Σώμα έχουν πάλι την εντύπωση ότι το Συμβούλιο θέλει να ξεθυμάνει την οργή του, για το ότι δεν μπορεί να πετύχει συμφωνία, στις πλάτες του Kοινοβουλίου. Aποδείξαμε, και τότε και τώρα, την ικανότητά μας να συμφωνούμε. Tο Συμβούλιο, αντίθετα, θα πρέπει να διαβάσει επακριβώς και να λάβει υπόψη τα αποσπάσματα στις Συνθήκες και στη διοργανική συμφωνία, στα οποία αναφέρεται ότι υπάρχουν δύο σκέλη στην αρχή προϋπολογισμού, κι αυτά τα δύο σκέλη - το Eυρωπαϊκό Kοινοβούλιο και το Συμβούλιο - θα πρέπει να συμφωνήσουν. Θα ήθελα να συστήσω στο Σώμα να εγκρίνει αύριο το σχέδιο έκθεσης.
<P>
(Xειροκροτήματα)

<SPEAKER ID=116 LANGUAGE="ES" NAME="Colom i Naval">
Κυρία Πρόεδρε, η έκθεση Tillich είναι άγονη και στεγνή, αν θέλετε, ειλικρινά όμως η σημασία της δεν αξίζει το ημικύκλιο να είναι σχεδόν έρημο. Η σύντομη έκθεση του κ. Tillich δεν πρέπει να αποκρύπτει ότι η εκπόνησή της υπήρξε πραγματικά επίπονη και ανησυχητική. Αυτά που διαπιστώνονται τώρα με την παρέμβαση του εισηγητή, συντάχθηκαν εν μέσω ισχυρότατων πιέσεων μεταξύ των δύο σκελών της Αρχής του Προϋπολογισμού, πολλών και διαφόρων εντάσεων από εκείνες που συχνά προκύπτουν στις σοβαρές διαπραγματεύσεις μεταξύ του Συμβουλίου και του Κοινοβουλίου στο θέμα των προϋπολογισμών. Στη διάρκεια ενός μέρους της διαπραγμάτευσης, η πλειοψηφία του Συμβουλίου αξίωνε να επιβάλλει το κριτήριό της στο Κοινοβούλιο χωρίς να ακούει τίποτε, τηρώντας μια στάση που, αν δεν ήμουν τόσο προσεκτικός με το λεξιλόγιό μου, θα μπορούσα να χαρακτηρίσω ως εκβιασμό.
<P>
Επιτρέψτε μου, επαναλαμβάνοντας τα όσα εξέφρασε ο εισηγητής, να υπενθυμίσω την κατάσταση: Σύμφωνα με τη διοργανική Συμφωνία του 1993 -της οποίας υπήρξα εισηγητής, βεβαίως- η Επιτροπή οφείλει να προβαίνει στη διατύπωση δύο προτάσεων που να αναφέρονται στις δημοσιονομικές προοπτικές κατά την έναρξη κάθε διαδικασίας προϋπολογισμού.
<P>
Αφενός, με βάση το άρθρο 9, οφείλει να κοινοποιεί την προσαρμογή της αγροτικής κατευθυντήριας γραμμής και το μέγιστο ποσόν των άλλων κατηγοριών δαπανών σε σχέση με την εξέλιξη του ΑΕΠ και των τιμών. Πρόκειται για μια προσαρμογή τεχνική και αυτόματη, και η Αρχή του Προϋπολογισμού οφείλει να περιοριστεί στην αποδοχή της. Αφετέρου όμως, και εδώ μπαίνουμε στο θέμα, με βάση το άρθρο 10 της διοργανικής Συμφωνίας, οφείλει να προτείνει μια προσαρμογή των πιστώσεων για την κατηγορία ΙΙ, δηλαδή τις διαρθρωτικές δαπάνες, ανάλογα με την εκτέλεσή τους, ώστε να μη χάνονται οι μη χρησιμοποιούμενες προικοδοτήσεις.
<P>
Από το 1989, δηλαδή από την πρώτη διοργανική Συμφωνία, προχωρήσαμε σε αυτά χωρίς μείζονα προβλήματα. Ωστόσο φέτος, η ισχνή μεταφορά 562 MEcu από το 1996 στο 1999 δεν έλαβε αρχική ψήφο αποδοχής από το Συμβούλιο, το οποίο φιλοδοξούσε να προσθέσει ένα δισεκατομμύριο που είχε ενσωματωθεί στην κατηγορία ΙΙ για το 1998. Πρόκειται για μια περίεργη διαδικασία, εφόσον όχι μόνο την τοποθετούσε ένα χιλιοστό από το ανώτατο προβλεπόμενο όριο για τις πιστώσεις πληρωμών για το 1999, αλλά χρησιμοποιήθηκε και ένας μηχανισμός που προβλέπεται για την ανάκτηση των μη εκτελούμενων πραγματικά πιστώσεων, δηλαδή για να ανακοινωθεί μια μη εκτέλεση στο μέλλον που απειλούσε να παραβιάσει τις πολιτικο-δημοσιονομικές Συμφωνίες του Εδιμβούργου.
<P>
Μπροστά σε αυτό το γεγονός, η Επιτροπή παρουσίασε μια νέα συμβιβαστική πρόταση την οποία μπορούμε να αποδεχθούμε -και θα αποδεχθούμε- ώστε να μη χαθούν τα 562 εκατομμύρια Ecu που προορίζονται για τους πιο σαφείς μηχανισμούς αλληλεγγύης και καταπολέμησης της ανεργίας στον κοινοτικό προϋπολογισμό. Όμως, όπως σωστά είπε και ο εισηγητής, αυτό δε μπορεί να αποτελέσει προηγούμενο, και επιτρέψτε μου να προσθέσω ότι μόνον η καλή πολιτική βούληση μας εμποδίζει να θεωρήσουμε αυτήν τη διαδικασία ως συγκαλυμμένη αναθεώρηση των δημοσιονομικών προοπτικών.
<P>
Αξιότιμοι κύριοι βουλευτές, η Επιτροπή Προϋπολογισμών υποστηρίζει ευρέως, ίσως και ομόφωνα, το συμβιβασμό που προτάθηκε ως το μη χείρον βέλτιστον. Η Σοσιαλιστική Ομάδα θα ακολουθήσει τον εισηγητή, τον οποίο και συγχαίρει για το δύσκολο έργο του, υπογραμμίζοντας ότι επιθυμούμε να συμφωνηθούν οι κατάλληλες πιστώσεις πληρωμών και να επικεντρωθούν οι επιχειρήσεις στις ζώνες στόχου 1 και 2, όπως αναφέρει και η έκθεση του εισηγητή.
<P>
Αναρωτιόμαστε όμως: Γιατί αυτό υπήρξε τόσο περίπλοκο; Αν υπενθυμίσουμε ότι η απόφαση σχετικά με το ποιοι θα συμμετάσχουν στη λέσχη του Ευρώ λαμβάνεται με βάση τους αριθμούς του 1997, ποιες πολιτικοοικονομικές ισορροπίες κινδυνεύουν λόγω αυτού του περίφημου δισεκατομμυρίου Ecu του 1998; Υπάρχει καμιά χώρα που μπορεί να δει να διακινδυνεύει η τήρηση των μηχανισμών της Συνθήκης για την Ένωση σχετικά με τα υπερβολικά ελλείμματα; Κάτι τέτοιο δεν διαφαίνεται πουθενά. Δεν είναι ο εθνικός δείκτης χρηματοδότησης, ακόμη και συγχρηματοδότησης, που μπορεί να θέσει σε κίνδυνο την εκπλήρωση των κριτηρίων σύγκλισης, διότι μιλάμε για χιλιοστά της μονάδας του ΑΕΠ. Βρισκόμαστε μπροστά σε μια άσκηση αρκετής υποκρισίας, αξιότιμοι κύριοι βουλευτές.
<P>
Όταν το Κοινοβούλιο δεσμεύθηκε με μια δημοσιονομική πολιτική αυστηρότητας σχετικά με έναν προϋπολογισμό που αντιπροσωπεύει λιγότερο από το 2, 5 % των δημοσίων δαπανών των Κρατών μελών και μόλις το 1, 2 % του ΑΕγχΠ της Ένωσης, αξιότιμοι κύριοι βουλευτές, προς τι αυτός ο πόλεμος; Οι πλουσιότερες χώρες είναι εκείνες που ανακοίνωσαν με τον σαφέστερο τρόπο στο Συμβούλιο την έλλειψη βούλησης από πλευράς τους να εκτελέσουν τα διαρθρωτικά ταμεία. Θα πρέπει ίσως να επανεξετάσουμε ποιοι επωφελούνται από τα εν λόγω ταμεία, αλλά είναι κρίμα να περικοπούν οι ισχνές πιστώσεις που προορίζονται για τη μείωση της απόστασης μεταξύ των πλουσιότερων και των φτωχότερων ζωνών της Κοινότητας και να για την καταπολέμηση της ανεργίας. Το να περάσουν σε δεύτερη μοίρα, όπως πρότεινε το Συμβούλιο, θα σήμαινε επιπλέον επιδείνωση του προβλήματος. Γι' αυτό, αξιότιμοι κύριοι βουλευτές, εμείς οι σοσιαλιστές -που αγωνιζόμαστε για μια Ευρώπη πιο δίκαιη και για μια πραγματική πολιτική αλληλεγγύης- θα υποστηρίξουμε αυτόν το συμβιβασμό.

<SPEAKER ID=117 LANGUAGE="ES" NAME="Garriga Polledo">
Κύριε Πρόεδρε, αξιότιμοι κύριοι βουλευτές, οι δυσκολίες που συνάντησε κατά τη διαδικασία η αρχική πρόταση της Επιτροπής αποτελούν ένα σαφέστατο παράδειγμα για το πόσο δύσκολος πρόκειται να είναι ο διάλογος σχετικά με τον προϋπολογισμό στη διάρκεια αυτού του έτους. Το Κοινοβούλιο αυτό, πράγματι, πρόκειται να εγκρίνει αύριο μια πρόταση της Επιτροπής σχετικά με την προσαρμογή των δημοσιονομικών προοπτικών η οποία είναι διαφορετική από εκείνη που είχε παρουσιάσει αρχικά η Επιτροπή. Και η πρόταση αυτή είναι η μόνη που φαίνεται να έχει επιτύχει έναν επαρκή βαθμό συναίνεσης στο Συμβούλιο, και λέω φαίνεται διότι, όπως σωστά είπε και ο εισηγητής κ. Tillich, δεν θα βγούμε από την αμφιβολία πριν από αύριο.
<P>
Αν η συναίνεση αυτή δεν επιτευχθεί τελικά, θα ξεκινήσει μια πολύ έντονη διοργανική διαμάχη, όπου το Κοινοβούλιο θα υποστηρίξει την Επιτροπή απέναντι στο Συμβούλιο, και όλα αυτά δύο εβδομάδες πριν την παρουσίαση του προσχεδίου προϋπολογισμού για το 1998 από την Επιτροπή.
<P>
Η ευνοϊκή ψήφος του Κοινοβουλίου δεν θα πρέπει να αποκρύπτει το γεγονός ότι αυτή δεν είναι η ιδανική λύση αλλά η μόνη δυνατή λύση. Μειώνεται σε 500 MEcu το σύνολο των πιστώσεων δέσμευσης για το 1998, και μεταφέρονται στο 1999 στη βάση μιας δήλωσης της Επιτροπής, όπου αναφέρει ότι δεν θα μπορούσε να εκτελέσει πάνω από 600 MEcu κατά το δημοσιονομικό έτος 1998. Εν πάση περιπτώσει, πιστεύουμε ότι η Επιτροπή έκανε το μόνο που ήταν δυνατόν προκειμένου να εκτονωθεί μια έντονη κατάσταση στο Συμβούλιο, η οποία θα μπορούσε να θέσει υπό αμφισβήτηση την υποχρέωση τήρησης των Συμφωνιών του Εδιμβούργου.
<P>
Κύριε Πρόεδρε, η εκπλήρωση των δεσμεύσεων και η διασφάλιση της τήρησης των συμφωνιών στους κόλπους της Ευρωπαϊκής Ένωσης αποτελούν τα θεμέλια της αξιοπιστίας μας και τον βασικό πυλώνα της πολιτικής μας συνύπαρξης. Κατ' αυτήν την έννοια, υιοθετούμε την πρόταση της Επιτροπής, γνωρίζοντας -και επιθυμούμε αυτό να καταστεί σαφές- ότι ο πραγματικός πολιτικός διάλογος θα έρθει με την υποδοχή που θα επιφυλάξει το Συμβούλιο στο προσχέδιο προϋπολογισμού της Επιτροπής.
<P>
Από την απαραίτητη συμφωνία σχετικά με το ποσοστό αύξησης του προϋπολογισμού για το 1998, την τήρηση των συμφωνιών που έχουν υπογραφεί και έχουν πλήρη ισχύ και τη διατήρηση των αριθμών των πιστώσεων πληρωμών, θα εξαρτηθεί κατά ένα μεγάλο μέρος η πιθανότητα να υπάρξει ένας προϋπολογισμός που θα έχει συμφωνηθεί μεταξύ των τριών θεσμικών οργάνων. Επιπλέον, το Ευρωπαϊκό Κοινοβούλιο οφείλει να αναλάβει την ευθύνη ότι έχει τον τελευταίο λόγο σχετικά με τις μη υποχρεωτικές δαπάνες της κατηγορίας ΙΙ και ότι πρέπει να διαπραγματευτεί μεγαλύτερο πρωταγωνιστικό ρόλο σχετικά με την κατηγορία Ι. Απομένει μόνο να συγχαρώ και πάλι τον εισηγητή, κ. Tillich, για την ανοιχτή του διάθεση απέναντι στη συμφωνία και το συμβιβασμό. Πιστεύω ότι το Συμβούλιο θα έπρεπε να συνεργαστεί περισσότερο με τον εισηγητή και να μην κάνει το έργο του δυσκολότερο από ό, τι είναι. Ελπίζω τέλος ότι η ψηφοφορία, αύριο, θα συγκεντρώσει περισσότερους βουλευτές από όσους είναι σήμερα παρόντες, και εν πάση περιπτώσει, πιστεύω ότι η απουσία του Συμβουλίου οφείλεται, κύριε Πρόεδρε, στο ότι πρέπει να μελετά σε βάθος της τελευταία πρόταση της Επιτροπής.

<SPEAKER ID=118 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, η έκθεση του Stanislas Tillich σχετικά με την προσαρμογή των δημοσιονομικών προοπτικών έρχεται την κατάλληλη στιγμή για να δώσει ένα παράδειγμα σε σχέση με τη σύντομη συζήτηση που είχαμε προ ολίγου με τον Επίτροπο Yves-Thibault de Silguy σχετικά με την τήρηση των κριτηρίων σύγκλισης, μέσω της υποβολής την ίδια μέρα μίας πραγματικά υποδειγματικής περίπτωσης.
<P>
Εάν μεταφέρουμε στο 1998 ολόκληρο το ένα δισεκατομμύριο Ecu που δεν χρησιμοποιήθηκε το 1995 και ήδη έχει μεταφερθεί στο 1996, και δεν χρησιμοποιήθηκε μία πρώτη φορά, αυξάνουμε κατά περισσότερο του 6 % την κατηγορία ΙΙ του προϋπολογισμού της Ευρωπαϊκής Ένωσης το επόμενο έτος και δημιουργούμε πολύ άσχημες εντυπώσεις σχετικά με τη βούλησή μας να τηρηθούν τα κριτήρα σύγκλισης. Ο λόγος γι'αυτό είναι πολύ απλός. Υποχρεώνοντας ήδη από το 1998 όσους έχουν καθαρή συνεισφορά να εισφέρουν από τον εθνικό προϋπολογισμό τους το εν λόγω δισεκατομμύριο, θα δείχναμε ότι δεν θεωρούμε πολύ αξιόπιστη την έννοια της διάρκειας, δημιουργώντας κατ'αυτόν τον τρόπο την εντύπωση ότι για το Ευρωπαϊκό Κοινοβούλιο μετρά μόνο το 1997. Πιστεύω ότι η πολιτική αυτή δεν θα ήταν σωστή.
<P>
Αντίθετα, η μεταφορά του συνόλου της πίστωσης στο 1999 προκαλεί έκδηλη αναστάσωση και ιδιαίτερα έντονη στις χώρες που αποτελούν τους βασικούς αποδέκτες των κονδυλίων του Ταμείου Συνοχής και των Διαρθρωτικών Ταμείων, και συγκεκριμένα στην Ελλάδα, στην Πορτογαλία και στην Ισπανία, που δικαιολογημένα θα μπορούσαν να αμφισβητήσουν την πραγματική βούληση των κρατών μελών να τηρήσουν τη συμφωνία προγραμματισμού για την περίοδο 1994-1999. Ο Νότος θα μπορούσε να βρει λαβή για να αποδείξει τα σκοτεινά σχέδια που συχνά αποδίδονται στο Βορρά.
<P>
Ο Επίτροπος Liikanen, που επέδειξε μεγάλη σύνεση στο θέμα, προσπάθησε, από κοινού με τον πρόεδρο Samland, να βρει μία συμβιβαστική λύση. Αυτή η πρόταση αποτελεί αντικείμενο της έκθεσης του συναδέλφου κ. Tillich και εύχομαι ειλικρινά να τύχει της αποδοχής της ειδικής πλειοψηφίας του Κοινοβουλίου και του Συμβουλίου. Πράγματι, πιστεύω ότι 500 εκατ. το 1998, που οδηγούν εν τέλει σε εξοικονόμηση 300 εκατ. πιστώσεων πληρωμών για το ίδιο έτος και η ανάληψη υποχρεώσεων ύψους 1, 62 εκατ. Ecu για το 1999, αποτελούν καλή λύση, σε συνδυασμό με την ανάκτηση της διαφοράς πιστώσεων πληρωμών το ίδιο έτος.
<P>
Εξ ονόματος της ομάδας UPE μπορώ να σας ανακοινώσω τη στήριξή μας στην εν λόγω έκθεση, ταυτόχρονα όμως πιστεύω ότι, λόγω του ύψους του ποσού και της ευαισθησίας της κατηγορίας, πρέπει να δοθούν σαφείς οδηγίες κατά την οριστική ψήφιση των προϋπολογισμών του 1988 και του 1999. Συμμερίζομαι επίσης την άποψη του Joan Colom i Naval: ένα δισεκατομμύριο Ecu θα άξιζε ένα Κοινοβούλιο που δεν μοιάζει με έρημο.

<SPEAKER ID=119 LANGUAGE="FI" NAME="Virrankoski">
Αξιότιμε κύριε Πρόεδρε, η υπό εξέτασιν μεταφορά στον προϋπολογισμό βασίζεται σε δύο προτάσεις. Η Επιτροπή πρότεινε, τον Μάρτιο, να μεταφερθεί στον προϋπολογισμό του 1999 το ποσό των 545 εκατ. Εcu το οποίο περίσσεψε το 1996. Επιπλέον, το Συμβούλιο πρότεινε να μεταφερθεί το ποσόν του 1 δισ. Εcu από το έτος 1998 στο έτος 1999. Εάν είχαν εγκριθεί οι προτάσεις, ως είχαν, αυτό θα εσήμαινε ότι οι πιστώσεις αναλήψεως υποχρεώσεων των διαρθρωτικών ταμείων θα συσσωρεύοντο στο τελευταίο έτος της περιόδου προγραμματισμού. Δεδομένου ότι έτσι θα προκαλούντο τεράστιες δυσκολίες στους αρμόδιους για την υλοποίηση της περιφερειακής και διαρθρωτικής πολιτικής, αποφασίσθηκε, απόλυτα ορθά, να μοιρασθεί το ποσό αυτό του 1 δισ. Εcu στα δύο τελευταία έτη της περιόδου προγραμματισμού. Θα ήθελα να συγχαρώ τον εισηγητή κύριο Τίλιχ για τη θαυμάσια εργασία του.
<P>
Η υπό εξέταση μεταφορά των πιστώσεων αναλήψεως υποχρεώσεων των διαρθρωτικών ταμείων είναι, ήδη, η τρίτη κατά τη διάρκεια της τρέχουσας περιόδου προγραμματισμού. Συνολικά για το μέλλον έχουν μεταφερθεί για μελλοντική χρήση 4, 3 δισ. Εcu, ποσό το οποίο θεωρείται ιδιαίτερα υψηλό. Ενώ σε ολόκληρη την ΕΕ υπάρχουν, ήδη, 18 εκατ. άνεργοι, το ποσοστό ανεργίας εξακολουθεί να αυξάνεται. Επιπλέον, οι διαφορές που υπάρχουν μεταξύ των διαφόρων περιοχών στα κράτη μέλη ολοένα και επιδεινώνονται. Γι' αυτό και η περιφερειακή και διαρθωτική πολιτική έχει να αντιμετωπίσει ακόμη μεγαλύτερες προκλήσεις.
<P>
Για την περιορισμένη χρήση των διαρθρωτικών ταμείων ευθύνονται, βεβαίως, κατά κύριο λόγο τα κράτη μέλη, αλλά και η ΕΕ δεν είναι άμοιρη ευθυνών. Για την διαχείριση των διαρθρωτικών ταμείων έχει θεσπισθεί ένα τεράστιο και πολύπλοκο σύστημα γραφειοκρατίας. Αλλος λόγος για την περιορισμένη τους χρήση είναι οι αυστηρές διατάξεις που διέπουν την λειτουργία τους. Όσον αφορά τα έργα, η απαίτηση για καινοτόμες εφαρμογές είναι συχνά υπερβολική, ενώ η υποστήριξη των επενδύσεων χαρακτηρίζεται από βραδύτητα. Τα δύο αυτά προβλήματα ανακόπτουν, πολλές φορές, την πορεία και των πιο κερδοφόρων, από θεωρητική άποψη, έργων. Εάν η ασκουμένη περιφερειακή και διαρθρωτική πολιτική ήταν πιο αποφασιστική και αποτελεσματική, ο ανταγωνισμός για την εξασφάλιση πόρων από τα διαρθρωτικά ταμεία της Ευρωπαϊκής Ένωσης θα αυξάνετο κατακόρυφα. Δυστυχώς όμως, κάτι τέτοιο δεν συμβαίνει την εποχή αυτή. Δεδομένου ότι η μεταφορά αυτή δεν θα έχει τελικά ως αποτέλεσμα τη μείωση των πόρων, οφείλουμε, κατά τη γνώμη μου, να την υποστηρίξουμε από όλες τις απόψεις.

<SPEAKER ID=120 LANGUAGE="PT" NAME="Miranda">
Κύριε Πρόεδρε, δεν είμαστε αντίθετοι με την προσαρμογή των δημοσιονομικών προοπτικών στις διαρθρωτικές δράσεις όπως προκύπτουν από την τροποποιημένη πρόταση της Επιτροπής. Πιστεύουμε ότι είναι μία πρόταση με κάποια ισορροπία, κυρίως αν παραβληθεί με τη μαξιμαλιστική, απαράδεκτη και κατά κάποιον τρόπο εκβιαστική θέση του Συμβουλίου.
<P>
Πραγματικά, επιτρέπει την ανάκτηση των 562 εκατομμυρίων ECU που δεν χρησιμοποιήθηκαν και εξασφαλίζει επιπλέον τη σταδιακή εφαρμογή των εν λόγω προσαρμογών. Για τη θέση μας συμβάλλει επίσης η αποδοχή που έλαβε από την εισηγητή η πρόταση που έκανα και σύμφωνα με την οποία θα πρέπει να εξασφαλιστεί η πλήρης εγγραφή στον προϋπολογισμό αυτών των πιστώσεων, συμπεριλαμβανομένων πληρωμών στα έτη 1998 και 1999.
<P>
Δεν σας αποκρύπτω, ωστόσο, κάποιες ανησυχίες. Παρά τους βάσιμους λόγους τεχνικής φύσεως, η προσαρμογή αυτή δεν μπορεί να αποσυνδεθεί από επιλογές πολιτικής φύσεως. Πρώτον, η επιλογή να ενισχυθεί μία κατεύθυνση δημοσιονομικής συγκράτησης με την οποία δεν συμφωνούμε. 'Επειτα διότι, όπως ανέφερα στη γνωμοδότησή μου σχετικά με το θέμα αυτό, επιβεβαιώνεται η τάση υπερβολικής συγκέντρωσης ποσών των διαρθρωτικών δράσεων στα τελευταία χρόνια του παρόντος Κοινοτικού Πλαισίου Στήριξης. Πράγμα που δεν συμβαίνει τυχαία. Πέρα από άλλες πτυχές, η κατάσταση αυτή δεν μπορεί να διαχωρισθεί από προσανατολισμούς και μέτρα που υιοθετούνται σε κοινοτικό επίπεδο ακριβώς με αυτό τον στόχο, έστω και με διαφορετικά προσχήματα. Αλλά αυτές είναι πτυχές που θα τις αφήσουμε για μία μελλοντική συζήτηση. Δεν θα λείψουν, προφανώς, οι ευκαιρίες. Επομένως, και για τους λόγους που ανέφερα, θα συμφωνήσουμε με αυτή την προσαρμογή των δημοσιονομικών προοπτικών.

<SPEAKER ID=121 LANGUAGE="ES" NAME="Fabra Vallιs">
Κύριε Πρόεδρε, κανείς δεν αγνοεί ότι ο προϋπολογισμός για το 1998 είναι ένας δύσκολος προϋπολογισμός, γι' αυτό και είναι σημαντική η προσπάθεια που καταβάλλουμε όλοι ώστε να καταλήξουμε σε συμφωνίες οι οποίες θα είναι όσο το δυνατόν ευρύτερες. Για το λόγο αυτόν είναι σημαντικό να ξεκινήσουμε από την τήρηση των προηγουμένων συμφωνιών. Όλοι γνωρίζουμε ότι pacta sunt servanda , γι' αυτό και η Ευρωπαϊκή Επιτροπή μπορεί να υπολογίζει στην υποστήριξή μας προκειμένου να επιτευχθεί ένα ποσοστό συνολικής αύξησης της τάξεως του 3 %, ώστε να μπορέσουν έτσι να τηρηθούν οι Συμφωνίες του Εδιμβούργου και να φτάσουμε σε ένα ποσοστό αύξησης της τάξεως του 8 % στην κατηγορία ΙΙ.
<P>
Γι' αυτό, μετά από όλες αυτές τις προσπάθειες, είναι αδιανόητο ότι το Συμβούλιο επιχείρησε να καταστήσει αδύνατη μια ευρεία συμφωνία. Για μας, η συμβιβαστική λύση της κατηγορίας ΙΙ για το έτος 1998 δεν είναι η πλέον ικανοποιητική, αλλά αποφεύγεται έτσι η σύγκρουση, και κατά συνέπεια, είναι έγκυρη. Για όλους αυτούς τους λόγους, κύριε Πρόεδρε, είναι βασικό να εγκρίνουμε αύριο την έκθεση Tillich με ειδική πλειοψηφία.
<P>
Γνωρίζουμε καλά ποια είναι τα δύο σκέλη της Αρχής του Προϋπολογισμού και ότι η Ευρωπαϊκή Επιτροπή δεν είναι ένα από αυτά, αλλά δεν θα είμαι εγώ εκείνος που θα συστήσει -πόσο μάλλον που βρισκόμαστε εν αναμονή του προσχεδίου προϋπολογισμού για το 1998- να μη ληφθούν υπόψη οι προτάσεις της Επιτροπής σχετικά με τις πιστώσεις πληρωμών στην κατηγορία ΙΙ, εφόσον η Επιτροπή είναι που γνωρίζει καλύτερα τις ανάγκες, αφού εκείνη τις εκτελεί. Οι παράγραφοι 18 και 21 της διοργανικής Συμφωνίας αναφέρουν σαφώς ότι οι πιστώσεις πρέπει να είναι επαρκείς ώστε να αντιμετωπίζονται οι δεσμεύσεις.

<SPEAKER ID=122 NAME="Liikanen">
Κύριε Πρόεδρε, σύμφωνα με την παράγραφο 10 της Διοργανικής Συμφωνίας της 29ης Οκτωβρίου 1993, η Επιτροπή παρουσίασε πρόταση στο Κοινοβούλιο και το Συμβούλιο για την προσαρμογή των δημοσιονομικών προοπτικών ούτως ώστε να λάβουν υπόψη τους τις συνθήκες υλοποίησής τους. Η πρόταση αφορούσε τη μεταφορά στο 1999 των κατανομών των διαρθωτικών ταμείων και του ταμείου συνοχής οι οποίες δεν χρησιμοποιήθηκαν μέσα στο 1996 - ένα σύνολο 562 εκατομμυρίων Ecu.
<P>
Κατά τη διάρκεια της προετοιμασίας του προκαταρκτικού σχεδίου προϋπολογισμού για το 1998, προέκυψε ότι με τη μεταφορά του ενός δισεκατομμυρίου Ecu των πιστώσεων για δεσμεύσεις από το 1995, η οποία αποφασίστηκε το 1996, οι κατανομές που είχαν προβλεφθεί για τις διαρθρωτικές επενδύσεις κατά το 1998 υπερέβαιναν τις απαιτήσεις. Οι πλεονάζουσες πιστώσεις σε σχέση με τη δυναμικότητα υλοποίησης είναι 500 περίπου εκατομμύρια Ecu.
<P>
Κατά συνέπεια, η Επιτροπή απεφάσισε να τροποποιήσει την αρχική της πρόταση. Πλέον της μεταφοράς 562 εκατομμυρίων Ecu από το 1996 στο 1999, η Επιτροπή προτείνει επίσης τη μεταφορά 500 εκατομμυρίων Ecu από το 1995 στο 1999. Η έγκριση της τροποποιημένης προτάσεως θα διασφαλίσει την ικανοποιητική εκτέλεση των προγραμματιζόμενων δαπανών. Στην πραγματικότητα θα διευκολύνει την πλήρη ένταξη στον προϋπολογισμό των πιστώσεων για τα διαρθρωτικά ταμεία που έχουν προβλεφθεί για την περίοδο 1993-1999 πριν από το τέλος του 1999.
<P>
Θα ήθελα να συγχαρώ τον κ. Tillich για την πολύ καλή του έκθεση και επίσης να ευχαριστήσω το Κοινοβούλιο για την πολύ καλή συνεργασία του επί του θέματος. Τέλος, μόλις πληροφορούμαι ότι το COREPER απεδέχθη επίσης την πρόταση.

<SPEAKER ID=123 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=9>
Ασφάλεια των αλιευτικών σκαφών
<SPEAKER ID=124 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Le Rachinel (A4-0068/97), εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Συμβουλίου που θεσπίζει εναρμονισμένο σύστημα για την ασφάλεια των αλιευτικών σκαφών μήκους 24 μέτρων και άνω (COM(96)0255 - C4-0255/96-96/0168(SYN)).

<SPEAKER ID=125 NAME="Le Rachinel">
Κύριε Πρόεδρε, αγαπητοί συνάδελφοι, η υπό συζήτηση έκθεση αφορά την πρόταση οδηγίας του Συμβουλίου για τη θέσπιση εναρμονισμένου καθεστώτος ασφάλειας για τα αλιευτικά σκάφη μήκους 24 και άνω μέτρων. Για να γίνει πλήρως κατανοητή η σημασία του εν λόγω κειμένου, θα σας παρουσιάσω ένα σύντομο ιστορικό, ανακεφαλαιώνοντας τους κανόνες και τις συμβάσεις που διέπουν τον τομέα αυτόν.
<P>
Καθότι τα αλιευτικά σκάφη δεν περιλήφθηκαν στο πεδίο εφαρμογής της διεθνούς σύμβασης του 1974 για τη διαφύλαξη της ζωής στη θάλασσα, της σύμβασης SOLAS, κατέστη φανερό ότι είναι απαραίτητο να συναφθεί μία σύμβαση, όπου, λαμβανομένων υπόψη των ιδιαιτεροτήτων των σκαφών αυτών, θα προσδιορίζονταν οι κανόνες κατασκευής νέων σκαφών, καθώς και τα χαρακτηριστικά που θα έπρεπε να πληροί ο εξοπλισμός ασφάλειας των αλιευτικών σκαφών. Έτσι υπεγράφη το 1977 η διεθνής σύμβαση για την ασφάλεια των αλιευτικών σκαφών, η λεγόμενη σύμβαση του Τορεμολίνος του 1977. Ωστόσο, λόγω των ανεπαρκών επικυρώσεων, η σύμβαση του 1977 δεν τέθηκε ποτέ σε ισχύ.
<P>
Το 1993, ο Διεθνής Οργανισμός Ναυτιλίας, ο OMI, προέβη σε αναθεώρηση της ανωτέρω σύμβασης εκδίδοντας το πρωτόκολλο του Τορεμολίνος. Ωστόσο, η εφαρμογή του είναι υποχρεωτική μόνο για τα σκάφη μήκους άνω των 45 μέτρων. Συνεπώς, η εν λόγω πρόταση της Επιτροπής είναι απαραίτητη, δεδομένου ότι το 85 % του συνόλου των σκαφών μήκους άνω των 24 μέτρων αποτελείται από σκάφη μήκους 24 έως 45 μέτρων. Ως εκ τούτου, η σύμβαση του Τορεμολίνος εφαρμόζεται σήμερα μόνο στο 15 % των σκαφών. Κατά συνέπεια, υπάρχει ένα νομικό κενό που πρέπει να καλυφθεί.
<P>
Όλα τα μέτρα που αποσκοπούν στη μείωση των κινδύνων τους οποίους διατρέχουν οι αλιείς κατά την άσκηση του επαγγέλματός τους είναι ευπρόσδεκτα. Ενσωματώνοντας στο παρόν κείμενο τις διατάξεις του πρωτοκόλλου του 1993, επιχειρείται η εναρμόνιση στην Ευρωπαϊκή Ένωση των κανόνων που αφορούν τα χαρακτηριστικά κατασκευής και εξοπλισμού των πλοίων, γεγονός που εγγυάται υψηλό επίπεδο ασφάλειας.
<P>
Ο τομέας της αλιείας, σε όλες του τις μορφές, είναι ιδιαίτερα ευαίσθητος. Ως εκ τούτου, δόθηκε ιδιαίτερη προσοχή στη θέσπιση νέων κανόνων όσον αφορά την κατασκευή, τον εξοπλισμό ασφάλειας και τις διαδικασίες εν πλω. Έγιναν διαβουλεύσεις με τις διάφορες επιτροπές, οργανώσεις και ενώσεις που εκπροσωπούν τον τομέα. Υπήρξε ομοφωνία ως προς το ενδιαφέρον του νέου αυτού κειμένου που διέπει το επάγγελμά τους.
<P>
Πράγματι, τα προβλήματα που αντιμετωπίζει ο τομέας τους δεν επιδεινώθηκαν παρά την καθιέρωση των νέων αυτών τεχνικών κανόνων. Από την άλλη πλευρά, διασφαλίζονται οι ελάχιστες προϋποθέσεις ασφάλειας για τη διαφύλαξη της ανθρώπινης ζωής, των πλοίων και του περιβάλλοντος. Κατ'αυτόν τον τρόπο, λόγω των οικονομικών επιπτώσεων της εφαρμογής των προδιαγραφών ασφάλειας στα υπάρχοντα αλιευτικά σκάφη, διατυπώθηκε η πρόταση να εφαρμοστούν στα εν λόγω σκάφη μόνο τα μέτρα που προβλέπονταν αρχικά για τα ήδη υπάρχοντα πλοία. Οι κανόνες αυτοί θα κάλυπταν ολόκληρη τη Μεσόγειο και το σύνολο των παράκτιων χωρών.
<P>
Ως προς τις τρίτες χώρες που επιθυμούν να αλιεύουν στα εσωτερικά ή χωρικά ύδατα της Ευρωπαϊκής Ένωσης, ή ακόμη να εκφορτώνουν ψάρια σε λιμένες ενός κράτους μέλους, η κατάσταση είναι λίγο πιο περίπλοκη. Ασφαλώς, θα πρέπει να τηρούν τους ίδιους κανόνες με τα κοινοτικά σκάφη, αλλά ο έλεγχος της εφαρμογής αυτών των κανόνων θα είναι δυσκολότερος. Συνεπώς, τα κράτη μέλη θα πρέπει να ενισχύσουν τα μέσα ελέγχου τόσο στην ξηρά όσο και στην θάλασσα.
<P>
Τέλος, η πρόταση αυτή πρέπει να θεωρηθεί ως το πρώτο βήμα στην κατεύθυνση ενός συνεκτικού καθεστώτος ασφάλειας στον τομέα της αλιείας. Πράγματι, στη συνέχεια θα πρέπει να εξετασθεί κατά πόσον είναι δυνατή η εφαρμογή των νέων αυτών κανόνων στα αλιευτικά σκάφη μήκους μικρότερου των 24 μέτρων. Επιπλέον, η ασφάλεια στα πλοία εξαρτάται επίσης, αναγκαστικά, από την κατάλληλη εκπαίδευση των πληρωμάτων του τομέα. Για το σκοπό αυτόν, η έκθεση του συναδέλφου Eolo Parodi έχει υποβληθεί στην Επιτροπή Μεταφορών του Κοινοβουλίου.
<P>
Κύριε Πρόεδρε, αγαπητοί συνάδελφοι, η ασφάλεια στη θάλασσα μας ενδιαφέρει όλους και η παρούσα έκθεση για την ασφάλεια στα αλιευτικά σκάφη, την οποία έχω την τιμή να σας παρουσιάζω, την εγγυάται. Ας συνεισφέρουμε όλοι προκειμένου να γίνει πραγματικότητα.

<SPEAKER ID=126 NAME="Varela Suanzes-Carpegna">
Κύριε Πρόεδρε, κύριοι βουλευτές, κύριε Επίτροπε, η σημερινή πρόταση της Επιτροπής είναι αποτέλεσμα μιας μακράς και δύσκολης διαδικασίας υπέρ της απαραίτητης βελτίωσης της ασφάλειας των αλιευτικών σκαφών. Ο υψηλός δείκτης ατυχημάτων στη θάλασσα αποδεικνύει το επικίνδυνο αυτής της δραστηριότητας, και οι ελάχιστες επιτυχίες που έχουν επιτευχθεί ως σήμερα καθιστούν εμφανή την παράλειψη των κύριων ναυτικών δυνάμεων σε αυτόν τον τομέα. Γι' αυτό, θα πρέπει να συγχαρούμε την Επιτροπή για το ότι ανέλαβε αυτήν την πρωτοβουλία, που ήταν απαραίτητη από καιρό, και θα αποβεί προς όφελος της ασφάλειας αυτής της επισφαλούς βιομηχανίας. Το σχέδιο οδηγίας συνεπάγεται την επέκταση των τεχνικών διατάξεων του Πρωτοκόλλου του Τορεμολίνος σε όλα τα νέα σκάφη μήκους μεταξύ 24 και 45 μέτρων τα οποία αλιεύουν σε ευρωπαϊκά ύδατα, και συνεπώς όχι μόνο στα σκάφη με κοινοτική σημαία, αλλά και στα σκάφη τρίτων χωρών που αλιεύουν σε κοινοτικά ύδατα ή εκφορτώνουν τα αλιεύματά τους σε λιμένες της Ευρωπαϊκής Ένωσης.
<P>
Όπως αναγνωρίζει και η ίδια η Επιτροπή, βρισκόμαστε μόνο μπροστά σε ένα πρώτο βήμα το οποίο, αν και επηρεάζει μόνο το 4 % του κοινοτικού αλιευτικού στόλου, αντιπροσωπεύει το 57, 4 % της συνολικής χωρητικότητας και το 77, 4 % του συνολικού όγκου αλιευμάτων. Η έγκριση μιας οδηγίας φαίνεται επίσης εύστοχη, αυτήν τη στιγμή, ώστε να επιτευχθεί μια εναρμόνιση των νομοθεσιών των Κρατών μελών και να τους επιτρέψει να ενσωματώσουν ειδικές καταστάσεις, στα πλαίσια όμως μερικών βασικών κοινών αρχών.
<P>
Για όλους αυτούς τους λόγους, και διότι πρόκειται για ένα πρώτο μέτρο, πιστεύουμε ότι αυτή η πρόταση οδηγίας πρέπει να υποστηριχθεί και να εγκριθεί το συντομότερο δυνατόν.

<SPEAKER ID=127 LANGUAGE="EN" NAME="Watts">
Κύριε Πρόεδρε, θα ήθελα να ευχαριστήσω και πάλι τον Επίτροπο Kinnock για την υποβολή μιας ακόμη προτάσεως για τη βελτίωση της ασφάλειας στη θάλασσα. Θα ήθελα επίσης να επωφεληθώ της ευκαιρίας για να ευχαριστήσω τον εισηγητή για τις προσπάθειές του να «περάσει» το μέτρο αυτό από την επιτροπή τόσο γρήγορα και τόσο αποτελεσματικά. Δεδομένου ότι έχει ήδη περιγράψει το ιστορικό αυτής της σημαντικής προτάσεως η οποία συμπληρώνει ένα νομικό κενό, δεν χρειάζεται να το επαναλάβω εγώ.
<P>
Όπως αναφέρει η πρόταση, η ασφάλεια αποτελεί μία από τις κυριότερες μέριμνες της Επιτροπής Μεταφορών και Τουρισμού. Όλοι γνωρίζουμε ότι η αλιεία είναι ένα από τα πιο επικίνδυνα επαγγέλματα στον κόσμο. Πάνω από χίλιες ζωές έχουν χαθεί στα νερά της Κοινότητας κατά τα τελευταία δέκα χρόνια. Πολύ περισσότερες έχουν χαθεί σε παγκόσμιο επίπεδο. Όλοι θα θυμούνται ότι η κοινή πολιτική για ασφαλείς θάλασσες ζητούσε το μέτρο αυτό το οποίο, είμαι ευτυχής να πω, έφερε τώρα ο κ. Kinnock ενώπιον του Κοινοβουλίου.
<P>
Είναι σημαντικό να αντιμετωπίσουμε τις απαιτήσεις για την ασφάλεια των σκαφών μεταξύ 24 και 45 μέτρων στους τομείς που περιγράφονται στη οδηγία όπως η πυροπροστασία, η διάσωση και οι τηλεπικοινωνίες. Η οδηγία τα υλοποιεί αυτά και κατά συνέπεια θα έχει την πλήρη υποστήριξη της Σοσιαλιστικής Ομάδας. Η οδηγία θα διασφαλίσει ένα ομοιόμορφο και εναρμονισμένο επίπεδο απαιτήσεων ασφαλείας αποφεύγοντας ταυτόχρονα τη στρέβλωση του ανταγωνισμού.
<P>
Εν συμπεράσματι, και δεδομένου ότι συζητάμε για αλιευτικά σκάφη - και είμαι βέβαιος ότι ο κ. Kinnock θα κατανοεί τους λόγους για τους οποίους αναφέρομαι σ' αυτό - ορισμένα γαλλικά αλιευτικά σκάφη έχουν αποκλείσει τους λιμένες της Μπουλών, του Καλαί και της Δουγκέρκης προκαλώντας σημαντικές δυσχέρειες σε οδηγούς φορτηγών που προέρχονται από την εκλογική μου περιφέρεια. Θα ήθελα όπως ο κ. Kinnock - από τον οποίο ζητώ συγγνώμη διότι δεν τον ενημέρωσα ενωρίτερα - σχολιάσει εν ολίγοις τη διαμάχη αυτή και να δει πως μπορούμε να συνεργαστούμε καλύτερα για να διασφαλίσουμε τη μελλοντική ελεύθερη διακίνηση προσώπων και αγαθών.
<P>
Τέλος, κατά τις τελευταίες ημέρες έχω δαπανήσει πολύ χρόνο στην περιοχή του Ντόβερ - για λόγους τους οποίους ο κ. Kinnock καλώς κατανοεί - και πολλοί από τους εκλογείς μου θα ήθελαν να του μεταφέρω τις καλύτερες ευχές τους. Είμαι ευτυχής που εκτελώ αυτή την επιθυμία τους.

<SPEAKER ID=128 NAME="Kinnock, Neil">
Κύριε Πρόεδρε, ζητώ ειλικρινά συγγνώμη από τον κ. Le Rachinel για τη σημερινή μου αργοπορία. Πρόκειται για αγένεια την οποία δεν έχω ξανακάνει και βεβαίως δεν σκοπεύω να επαναλάβω. Ήμουν απασχολημένος σε μια άλλη σύσκεψη από την οποία έφυγα την τελευταία στιγμή. Και πάλι ζητώ συγγνώμη. Ευτυχώς αυτό είναι κάτι που το Ευρωπαϊκό Κοινοβούλιο συγχωρεί - ένα ακόμη σημάδι της μεγαλοθυμίας και της ευγένειάς του. Κάτι τέτοιο δεν θα εσυγχωρείτο στο Κοινοβούλιο στο οποίο έζησα επί εικοσιπέντε χρόνια. Πάντα υπάρχει κάτι για να μαθαίνει κανείς. Ευχαριστώ επίσης και τον κ. Watts για τις ευχές του για τις οποίες αντεύχομαι και ελπίζω να βρεθώ σε θέση να το κάνω και προσωπικά στο Ντόβερ πριν από το τέλος της επόμενης εβδομάδας.
<P>
Είμαι ευτυχής που παρατηρώ ότι υπάρχει κοινή κατανόηση για την πρόταση αυτή και ότι ο κύριος στόχος της, δηλ. η εναρμόνιση των προτύπων ασφαλείας για τα αλιευτικά σκάφη που επιχειρούν στα εσωτερικά ύδατα και στα χωρικά ύδατα των κρατών μελών έχει εγκριθεί πλήρως. Είμαι βέβαιος ότι όλοι συμμεριζόμαστε την άποψη ότι από τη στιγμή που θα ισχύσει το μέτρο αυτό θα παράσχει περαιτέρω υποστήριξη στις προσπάθειες της Επιτροπής, του Κοινοβουλίου και του Συμβουλίου για τη διασφάλιση ενός υψηλού και ομοιόμορφου επιπέδου προστασίας της ανθρώπινης ζωής στα κοινοτικά ύδατα.
<P>
Το ανωτέρω αποτελεί τον κύριο στόχο της παρούσης προτάσεως. Ωστόσο, θα συμβάλει επίσης στην αποφυγή της στρέβλωσης του ανταγωνισμού που προκύπτει όταν οι φορείς κάνουν ανεπαρκείς προβλέψεις για την ασφάλεια. Επομένως συνιστώ την πρόταση και γι' αυτούς τους λόγους.
<P>
Θα ήθελα να εκφράσω ιδιαίτερη ευγνωμοσύνη προς την Επιτροπή Μεταφορών και Τουρισμού και ιδιαίτερα προς τον εισηγητή κ. Le Rachinel για την εξαίρετη έκθεση επί της προτάσεως. Εκτιμώ πάρα πολύ τις προσπάθειες που ο ίδιος και οι συνάδελφοί του των άλλων επιτροπών έκαναν για να συζητήσουν με τα διάφορα μέρη της αλιευτικής βιομηχανίας και είμαι ευτυχής που παρατηρώ ότι η ανταπόκρισή τους υπήρξε σχεδόν ομόφωνα θετική.
<P>
Θα ήθελα εν συντομία να ανταποκριθώ σε δύο συγκεκριμένα και πολύ αξιόλογα σχόλια που έγιναν με την έκθεση του Κοινοβουλίου. Η Επιτροπή θα ανταποκριθεί άμεσα στο συγκεκριμένο αίτημα όπως το Σώμα τηρείται ενήμερο των οιωνδήποτε τροποποιήσεων και μεταβολών που θα υιοθετηθούν μέσω της διαδικασίας των επιτροπών και ασφαλώς θα συμμορφωθούμε με τις δεσμεύσεις μας προς το Ευρωπαϊκό Κοινοβούλιο σχετικά με τη διαφάνεια. Η Επιτροπή συμμερίζεται επίσης την ανησυχία που εκφράζεται με την έκθεση ότι τα διαφορετικά επίπεδα ποινών στα κράτη μέλη θα μπορούσαν να οδηγήσουν σε στρέβλωση του ανταγωνισμού. Ακριβώς για να αποφύγουμε τα προβλήματα αυτά και για να διασφαλίσουμε πλήρη διαφάνεια προβλέπουμε ότι οι διατάξεις του άρθρου 13 θα απαιτήσουν από τα κράτη μέλη να μας ενημερώσουν για τα συστήματα ποινών που θα προβλεφθούν για παραβιάσεις των εθνικών τους διατάξεων οι οποίες θα εγκριθούν βάσει της οδηγίας αυτής.
<P>
Θα ήθελα να κλείσω την ανταπόκρισή μου στην έκθεση ευχαριστώντας το Σώμα για την ταχεία επίτευξη μιας κοινής θέσης επί του σημαντικού αυτού μέτρου το οποίο θα συμβάλλει στην προώθηση της ασφάλειας των αλιευτικών δραστηριοτήτων στα κοινοτικά ύδατα και, ιδιαίτερα, στην προστασία της ζωής των ευρωπαίων αλιέων στους οποίους όλοι εμείς ως Κοινότητα οφείλουμε τόσα πολλά.
<P>
Θα απαντήσω εν συντομία στο θέμα που έθεσε ο κ. Watts. Σήμερα απέστειλα επιστολή στον κ. Πονς, τον γάλλο Υπουργό Μεταφορών, εκφράζοντας την επείγουσα ελπίδα μου ότι η γαλλική κυβέρνηση θα αναλάβει δράση ούτως ώστε να διασφαλίσει την αποκατάσταση της ελευθερίας των κινήσεων εντός και πέριξ των λιμένων της Μάγχης. Το γραφείο μου βρίσκεται επίσης και σε τηλεφωνική επικοινωνία με το γαλλικό Υπουργείο Μεταφορών. Είναι φυσικό ότι ο κ. Πονς βρίσκεται σε συνεννόηση με τους αρμοδίους συναδέλφους του των άλλων γαλλικών υπουργείων. Η γαλλική κυβέρνηση έχει αντιληφθεί τώρα καθαρά την ανάγκη επείγουσας δράσεως. Ελπίζω ότι σύντομα θα διασφαλιστεί η αποκατάσταση της ελευθερίας της κίνησης σε συμμόρφωση τόσο με τις νομικές απαιτήσεις της Συνθήκης όσο και με τις νομικές υποχρεώσεις των καθέκαστα κρατών μελών. Ευχαριστώ για την ευκαιρία να κάνω αυτή τη δήλωση στο Σώμα.

<SPEAKER ID=129 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11 π.μ.

<CHAPTER ID=10>
Πλοία που μεταφέρουν επικίνδυνα φορτία
<SPEAKER ID=130 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Novo Belenguer (A40073/97), εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Συμβουλίου που τροποποιεί την οδηγία 93/75/ΕΟΚ σχετικά με τις ελάχιστες προδιαγραφές που απαιτούνται για τα πλοία τα οποία κατευθύνονται προς ή αποπλέουν από κοινοτικούς λιμένες μεταφέροντας επικίνδυνα ή ρυπογόνα εμπορεύματα (COM(96)0455 - C4-0544/96-96/0231(SYN)).

<SPEAKER ID=131 NAME="Novo Belenguer">
Κύριε Πρόεδρε, στόχος της Οδηγίας 93/75, και συνεπώς και της παρούσας οδηγίας τροποποίησης, είναι η βελτίωση της ασφάλειας στη θάλασσα και η πρόληψη ατυχημάτων, προσφέροντας και διευκολύνοντας δράσεις υποστήριξης σε απαραίτητη περίπτωση. Οι ναυτικές καταστροφές που συνέβησαν πρόσφατα σε κοινοτικά ύδατα αποδεικνύουν τη μεγάλη σημασία αυτής της οδηγίας καθώς και την ανάγκη όλα τα Κράτη μέλη να θεσπίσουν τις διατάξεις που περιέχονται σε αυτήν. Η πρόταση της Επιτροπής περιλαμβάνει νέες αποφάσεις που υιοθετήθηκαν στο φόρουμ του Διεθνούς Οργανισμού Ναυτιλίας, και ιδιαίτερα τη συμπερίληψη σκαφών που μεταφέρουν ραδιενεργά εμπορεύματα. Δεν πρόκειται εδώ να υπαγορεύσουμε κανόνες ασφαλείας σχετικά με τις συσκευασίες, αλλά να προσφέρουμε την απαραίτητη πληροφόρηση στις κοινοτικές λιμενικές αρχές σχετικά με το εμπόρευμα που μεταφέρεται, να προσαρμοστούν τα τεχνικά παραρτήματα και να τροποποιηθεί η δράση της αντίστοιχης κοινοτικής επιτροπής ώστε να εκσυγχρονιστεί έτσι η κοινοτική νομοθεσία σύμφωνα με τους διεθνείς κανόνες.
<P>
Τους στόχους που εξετάζονται στην πρόταση, μπορούμε να τους θεωρήσουμε θετικούς και άξιους της υποστήριξης του Κοινοβουλίου. Ωστόσο, υπάρχουν κατά την άποψή μου ορισμένες εκκρεμότητες που δεν επιλύονται στα πλαίσια αυτής της οδηγίας.
<P>
Κατά πρώτον, τα μέτρα ασφαλείας που εξετάζονται στην εν λόγω οδηγία δεν επηρεάζουν τα σκάφη που διέρχονται από κοινοτικά ύδατα, χωρίς σκάλα σε κάποιο λιμένα της Ένωσης. Οπότε, πώς μπορούμε να είμαστε βέβαιοι ότι αυτά τα σκάφη τηρούν τους σχετικούς κανόνες και κώδικες; Ενδείκνυται ίσως να προτείνουμε το περιεχόμενο της παρούσας οδηγίας να επεκταθεί επίσης και στα σκάφη που πλέουν σε κοινοτικά ύδατα, χωρίς να θιγεί φυσικά το δικαίωμα απλής διέλευσής τους που περιλαμβάνεται στις διεθνείς συμβάσεις. Δεν θα πρέπει να ξεχνάμε ότι αυτές οι ίδιες συμβάσεις προβλέπουν τη δυνατότητα να αποκλείονται κάποια σκάφη από ορισμένους θαλάσσιους δρόμους.
<P>
Κατά δεύτερον, είναι εκπληκτικό και μάλιστα επικίνδυνο ότι εξακολουθεί η μεταφορά ραδιενεργών εμπορευμάτων με σκάφη όπου ταξιδεύουν επίσης επιβάτες. Αρκετά μέλη του ΔΟΝ έχουν ήδη εκφράσει τις σχετικές τους επιφυλάξεις. Ενδείκνυται ίσως να απαγορευτεί αυτή η πρακτική ή, αν όχι, να απαιτηθεί ως ελάχιστη προϋπόθεση η δημοσιοποίηση και δημοσίευση του καταλόγου των επιβατών που ταξιδεύουν στα εν λόγω πλοία, μια πτυχή που εξετάζεται σε μια ειδική Οδηγία, και συγκεκριμένα την 96/574 τελικό, σχετικά με το μητρώο επιβατών.
<P>
Κατά τρίτον, το Παράρτημα Ι -που σύμφωνα με το άρθρο 6 της οδηγίας πρέπει να τεθεί εις γνώση της αρμόδιας αρχής του ενδιαφερομένου Κράτους σε περίπτωση ατυχήματος- δεν εξετάζει την ανάγκη ανακοίνωσης του αριθμού των μελών του πληρώματος που υπήρχαν τη στιγμή που το πλοίο υπέστη το ατύχημα.
<P>
Εξάλλου, κύριε Πρόεδρε, θα ήθελα να τονίσω ότι οι τροπολογίες που κατατέθηκαν και εγκρίθηκαν στην επιτροπή συνέβαλαν στη βελτίωση του σκοπού της έκθεσής μου. Σχετικά με τις εν λόγω τροπολογίες, θα ήθελα ωστόσο να κάνω μερικές διευκρινίσεις και να προβώ σε ορισμένα σχόλια. Η τροπολογία 1 -μου ανακοίνωσαν ότι η Αριθ. 3 αποσύρθηκε- αναφέρεται στα ραδιενεργά υλικά που μεταφέρονται με πλοία. Με την τροπολογία 7 ενισχύεται η υποχρέωση του Κράτους προορισμού του πλοίου να μεταφέρει τις πληροφορίες που έλαβε σε όλα τα κοινοτικά Κράτη που αφορά η πορεία του εν λόγω πλοίου. Αυτό εγκρίθηκε από την Επιτροπή Μεταφορών και Τουρισμού, όπου εγκρίθηκαν επίσης οι τροπολογίες Αριθ. 5 και 6, που αφορούν την υποχρέωση των υπευθύνων των πλοίων που μεταφέρουν επικίνδυνα εμπορεύματα να ενημερώνουν όλα τα Κράτη που αφορά η πορεία τους και όχι μόνο το Κράτος προορισμού. Ίσως η κατάσταση αυτή αποδειχθεί κάπως περίπλοκη. Σχετικά με την τροπολογία Αριθ. 8, θα πρέπει να πούμε ότι πρόκειται για μια τεχνική προσθήκη στο άρθρο 11 της Οδηγίας 93/75, και αφορά τη νέα αρίθμηση των παραγράφων του άρθρου 2 της Οδηγίας αυτής, και αυτό σύμφωνα με τον κώδικα CNI.
<P>
Θεωρώ επίσης χρήσιμο να περιληφθεί μεταξύ των πληροφοριών που πρέπει να μεταφέρονται στις αρχές πριν τον απόπλου από τον λιμένα ο αριθμός των μελών του πληρώματος επί του πλοίου, εφόσον με αυτό θα τείνει να βελτιωθεί η κινητοποίηση των υπηρεσιών έκτακτης ανάγκης σε περίπτωση ατυχήματος.
<P>
Οι τροπολογίες 10 και 11 προορισμό έχουν να προσφέρουν όλες τις απαραίτητες πληροφορίες στις υπηρεσίες έκτακτης ανάγκης σχετικά με το ραδιενεργό φορτίο και τη διαδικασία δράσης επί του πλοίου σε περίπτωση ατυχήματος. Και τέλος, κύριε Πρόεδρε, η τροπολογία 12 σχετικά με την ανακοίνωση του καταλόγου επιβατών είναι απαραίτητη. Επιπλέον, σύμφωνα με την πρόταση οδηγίας της Ευρωπαϊκής Επιτροπής σε αυτό το θέμα, που δημοσιεύθηκε στις 25 Νοεμβρίου 1996, το ζήτημα θα συζητηθεί σε αυτό το Σώμα στη διάρκεια της «μίνι» Ολομέλειας του Μαΐου.

<SPEAKER ID=132 LANGUAGE="DA" NAME="Sindal">
Κύριε Πρόεδρε, κ. Kinnock, οι σοσιαλιστές υποστηρίζουν την έκθεση του κ. Novo Belenguer. Ταυτόχρονα, αναφέρουν ότι, κατά τη γνώμη τους, είναι θετικό και ορθό το γεγονός ότι η Επιτροπή βελτιώνει την οδηγία του 1993. Ωστόσο, υποστηρίζουμε τις 12 τροπολογίες - μαθαίνω όμως τώρα ότι μία από αυτές, που καθιστά αυστηρότερες τις διατάξεις της οδηγίας, ενδέχεται να αποσυρθεί. Είμαστε φυσικά ικανοποιημένοι για τους port state controls , αλλά διαπιστώνουμε ότι δεν προβλέπεται υποχρέωση αναφοράς στα διεθνή ύδατα.
<P>
Υπάρχει μια άλλη έκθεση, που άρχισε να καταρτίζεται εδώ και πολύ καιρό, σχετικά με το ευρωπαϊκό σύστημα αναφοράς. Συζητήσαμε το κατά πόσο η παρούσα έκθεση θα μπορούσε να δώσει το έναυσμα για να αρχίσει να εξετάζεται το άλλο θέμα. Διότι τα πράγματα είναι δύσκολα όταν τα πλοία που διέρχονται από κοινοτικά ύδατα δεν είναι υποχρεωμένα να δίδουν το στίγμα τους και όταν δεν είναι δυνατόν να κατευθύνονται τα πλοία αυτά σε ασφαλή χωρικά ύδατα. Για το λόγο αυτό, θα ήθελα να ρωτήσω τον Επίτροπο κατά πόσο, από κοινού με το Κοινοβούλιο, μπορεί να ληφθεί θέση για το θέμα αυτό, διότι τούτο έχει εν μέρει σχέση με τη νομική βάση της παρούσας πρότασης.
<P>
Ελπίζω να σημειωθεί πρόοδος. Η δεύτερη πρόταση υποβλήθηκε πρίν απο 3-4 χρόνια. Υποστηρίζουμε μεν την πρόταση αυτή, θα θέλαμε όμως επίσης να επισύρουμε την προσοχή στο γεγονός ότι το πρόβλημα δεν είναι μόνο τα πλοία που διέρχονται από κοινοτικά ύδατα. Χρησιμοποιούνται επίσης πλοία ανεπαρκών προδιαγραφών, δηλαδή substandard πλοία. Για το λόγο αυτό, πρέπει ίσως να υπάρχει, στα πλαίσια του port state control , ένα αυστηρότερο σύστημα για τα πλοία που μεταφέρουν πυρηνικά υλικά. Έχει διαπιστωθεί ότι πολλές χώρες μεταφέρουν παρόμοια υλικά εκτός των συνόρων τους με διάφορους τρόπους, σιδηροδρομικώς ή δια της θαλάσσιας οδού, και κάθε φορά που αυτό συμβαίνει γίνονται διαδηλώσεις. Νομίζω ότι ορισμένα πλοία δεν έχουν τις προδιαγραφές που θα έπρεπε και δεν δίδουν το στίγμα τους στα μέρη όπου είναι υποχρεωμένα να το πράξουν. Συνεπώς, ελπίζω να σημειωθεί πρόοδος τόσο με το σύστημα EUREP όσο και με την παρούσα πρόταση.

<SPEAKER ID=133 LANGUAGE="DE" NAME="Ferber">
Κύριε Πρόεδρε, αγαπητοί κυρίες και κύριοι συνάδελφοι, οι μεταφορές επικίνδυνων εμπορευμάτων τυγχάνουν πάντα της ιδιαίτερης προσοχής των συμπολιτών μας, εφόσον πρόκειται για την εξασφάλιση ενός υψηλού βαθμού ασφαλείας. Iδιαίτερη ευθύνη έχουμε για τις θαλάσσιες μεταφορές, διότι εδώ έχουμε να κάνουμε πράγματι μ' ένα διεθνές πρόβλημα. Δικαίως ο εισηγητής επεσήμανε τη σημασία της οδηγίας αυτής, αλλά και τη σημασία μιας ρύθμισης για τα πλοία που πλέουν στα ύδατά μας, χωρίς να «πιάνουν» σ' ευρωπαϊκά λιμάνια. Mόλις τώρα αναφέρθηκε και η οδηγία σχετικά με τα κράτη των λιμένων, με την οποία θα μπορούσαμε να ρυθμίσουμε για μας ορισμένα πράγματα.
<P>
Πρόκειται εδώ για ένα συγκεκριμένο πρόβλημα, το οποίο θα πρέπει να αντιμετωπίσουμε από κοινού. Γι' αυτό και η Oμάδα του Eυρωπαϊκού Λαϊκού Kόμματος θα συναινέσει σε όλες τις τροπολογίες, ώστε οι μεταφορές επικίνδυνων ή βλαβερών για το περιβάλλον εμπορευμάτων να γίνουν ακόμη ασφαλέστερες, να μπορούν να προστατεύονται, σε μόνιμη βάση και αποτελεσματικά, οι παράκτιες περιοχές από τη ρύπανση ή και την καταστροφή, και να εξασφαλίζεται στα πληρώματα των πλοίων ένας, όσο γίνεται, μεγαλύτερος βαθμός ασφαλείας. Γι' αυτό και θα ήθελα να ευχαριστήσω τον εισηγητή για τη θαυμάσια έκθεσή του. Eδώ θίχθηκαν πράγματι τα προβληματικά πεδία που δε λύσαμε μέχρι τώρα.
<P>
Kύριε Eπίτροπε, ξέρω πως θα αρχίσετε να μας λέτε τώρα ότι δεν μπορείτε να στηρίξετε ένα μεγάλο μέρος των τροπολογιών μας, επειδή δεν περιλαμβάνονται οπωσδήποτε εδώ. Παρόλα αυτά - και γι' αυτό θα ήθελα να σας παρακαλέσω και εξ ονόματος της Oμάδας του EΛK - πάρτε στα σοβαρά τις απόψεις μας και τα αιτήματά μας. Bοηθείστε μας να καταλήξουμε σε μια καλή λύση, στα θέματα αυτά, συνολικά, ακόμη κι αν δεν το καταφέρουμε αυτό τώρα, με την έκθεση αυτή.

<SPEAKER ID=134 LANGUAGE="IT" NAME="Tamino">
Κύριε πρόεδρε, και η Ομάδα των Πρασίνων θεωρεί ότι ήταν θετική η παρουσίαση, από την πλευρά της Επιτροπής, της παρούσας οδηγίας, που ολοκληρώνει την οδηγία 93/75 και έχει σαν στόχο τη βελτίωση του συστήματος πρόληψης και τις ενέργειες διάσωσης στην περίπτωση θαλασσίων ατυχημάτων σε πλοία τα οποία μεταφέρουν επικίνδυνες και ρυπογόνες ουσίες, και συνεπώς προβλέπει, χάρη στη νέα αυτή οδηγία, τη διεύρυνση του όρου επικίνδυνο φορτίο και στα ραδιενεργά υλικά. Θεωρούμε επίσης ότι σε κάθε περίπτωση θα πρέπει να ληφθεί υπόψη ότι στο μεταξύ έχει δημοσιευθεί η οδηγία 21/95 για τον έλεγχο των λιμένων και ότι έχουν επίσης δημοσιευθεί και άλλες διεθνείς ρυθμίσεις.
<P>
Γι αυτούς του λόγους συμφωνούμε με τους στόχους που εξέθεσε η Επιτροπή, όπως επίσης συμφωνούμε και με όλες τις τροπολογίες που έχει εγκρίνει η Επιτροπή και με τον τρόπο που παρουσιάσθηκε η έκθεση από τον εισηγητή, τον οποίο και ευχαριστούμε για την εργασία του. Ειδικότερα, θεωρούμε ότι δεν είναι δυνατό να μη ληφθεί υπόψη το ζήτημα του περάσματος μέσω των χωρικών υδάτων και ότι επίσης δεν είναι δυνατόν να μην λαμβάνεται υπόψη το πρόβλημα των δοχείων εντός των οποίων θα πρέπει να τοποθετείται το ραδιενεργό υλικό, δοχείων που θα πρέπει να πληρούν τις προδιαγραφές των ρυθμίσεων AIEA.

<SPEAKER ID=135 LANGUAGE="EN" NAME="Morris">
Κύριε Πρόεδρε, καταρχάς θα ήθελα να δηλώσω ότι καλωσορίζουμε την παρούσα έκθεση. Δεν πιστεύω ότι υπάρχει κάποιος εδώ ο οποίος θα διαφωνεί με την έκφραση της ανησυχίας μας σχετικά με το χειρισμό και τη μεταφορά των τοξικών αποβλήτων και ειδικότερα των ραδιενεργών υλικών.
<P>
Στην εκλογική μου περιφέρεια έχουμε έντονες απόψεις σχετικά με το θέμα αυτό ύστερα από την εμπειρία μας του περασμένου έτους με το ναυάγιο του Sea Empress και τις επιπτώσεις του επί του τοπικού περιβάλλοντος. Ο κόσμος στην περιοχή αυτή είναι απελπιστικά ανυπόμονος να επιστρέψει στη φυσιολογική ζωή και θα επιθυμούσαμε εναργώς να μην υπάρξει εφησυχασμός αναφορικά με την παρούσα οδηγία.
<P>
Ο κύριος άξονας της θέσης της Επιτροπής Μεταφορών είναι να διασφαλίσει ότι ο παρών νόμος θα ισχύει για τα πλοία που διέρχονται από τα νερά της ΕΕ και όχι απλά και μόνο για τα πλοία που προσεγγίζουν στα λιμάνια της ΕΕ. Ας διασφαλίσουμε ότι οι λιμενικές αρχές θα έχουν γνώση της παρουσίας σκαφών που μεταφέρουν επικίνδυνα φορτία. Οι τοπικές αρχές μπορούν εν συνεχεία, υπό το φως των πληροφοριών αυτών, να αναλαμβάνουν δράση στην περίπτωση ατυχημάτων.
<P>
Θα πρέπει επίσης να αναφερθούν δύο σημαντικά σημεία για τα πυρηνικά υγρά, το πλουτώνιο και τα ραδιενεργά απόβλητα. Θα πρέπει να συπεριληφθούν στο πεδίο εφαρμογής της παρούσας οδηγίας. Πρώτον, θα πρέπει να διασφαλίσουμε ότι τα ραδιενεργά υλικά θα μεταφέρονται μόνο εντός δοχείων που θα καλύπτουν τις πιο πρόσφατες προδιαγραφές της Διεθνούς Επιτροπής Ατομικής Ενεργείας. Δεύτερον, θα πρέπει να διασφαλίσουμε ότι τα ραδιενεργά υλικά δεν θα πρέπει ποτέ να μεταφέρονται με επιβατικά πλοία. Αυτές είναι οι ελάχιστες απαιτήσεις στις οποίες θα πρέπει να επιμείνουμε. Δεν αποτελεί τίποτα παραπάνω από κοινή λογική να διαχωρίσουμε τα τοξικά υλικά από τους επιβάτες και να τηρούμε τους διεθνείς κανονισμούς. Είναι βέβαιο ότι εάν υλοποιήσουμε τα ανωτέρω θα ελαχιστοποιήσουμε τους πιθανούς κινδύνους στην όλη επιχείρηση μεταφοράς τοξικών ουσιών και ιδιαιτέρως, βέβαια, πυρηνικών ουσιών.

<SPEAKER ID=136 NAME="Kinnock, Neil">
Κύριε Πρόεδρε, καταρχάς θα ήθελα να ευχαριστήσω την Επιτροπή Μεταφορών και Τουρισμού, και ειδικότερα τον εισηγητή κ. Belenguer, για την εξαίρετη έκθεσή τους επί της προτάσεως. Είμαι επίσης ευτυχής που έχω την ευκαιρία να ακολουθήσω στο βήμα ένα συμπολίτη ουαλλό, το ενδιαφέρον του οποίου για τις πιθανότητες θαλάσσιων ατυχημάτων που επιφέρουν καταστροφικές επιπτώσεις ρύπανσης είναι πολύ γνωστό στο Σώμα, όπως είναι και στην εκλογική του περιφέρεια.
<P>
Είμαι πολύ ευτυχής να παρατηρήσω ότι σχετικά με την παρούσα πρόταση διαπιστώνεται κοινή κατανόηση και υποστήριξη του κύριου αντικειμενικού σκοπού της ο οποίος είναι η ενίσχυση και η βελτίωση της υπάρχουσας οδηγίας για τη θέσπιση απαιτήσεων ενημέρωσης προς τον σκοπό πρόληψης και παρέμβασης στις περιπτώσεις θαλασσίων ατυχημάτων σκαφών που μεταφέρουν επικίνδυνα ή δυνητικά ρυπαντικά υλικά.
<P>
Η Επιτροπή δέχεται με ικανοποίηση τις Τροπολογίες Αριθ. 8 και 9. Η πρώτη θα επιτρέψει στην επιτροπή που θεσμοθετεί η παρούσα οδηγία να λαμβάνει υπόψη της τις μελλοντικές τροποποιήσεις της Κωδικοποίησης INF ενώ η τελευταία, η οποία υποχρεώνει τον χρήστη του πλοίου να ενημερώνει τις αρμόδιες αρχές για τον αριθμό των μελών του πληρώματος, θα βοηθήσει τα μέγιστα στη βελτίωση της ανταπόκρισης επείγουσας ανάγκης στα θαλάσσια ατυχήματα.
<P>
Αναφορικά με τις άλλες τροπολογίες, θα πρέπει να υπογραμμίσω πολύ έντονα ότι η Επιτροπή συμμερίζεται τις ανησυχίες που έχει διατυπώσει η επιτροπή σχετικά με τους συγκεκριμένους κινδύνους οι οποίοι σχετίζονται με τη θαλάσσια μεταφορά ραδιενεργών υλικών όπως επίσης και με τις αδυναμίες του συστήματος ενημέρωσης που θεσπίζει η οδηγία του 1993. Όπως έχουν ήδη πει ορισμένα Μέλη κατά τη διάρκεια της συζητήσεως, αυτό δεν καλύπτει τα διερχόμενα πλοία. Συμμεριζόμαστε αυτές τις ανησυχίες αλλά πιστεύω ότι είναι σημαντικό να υπεθυμίσω στο Σώμα, χωρίς να θέλω να εφησυχάσω τα Μέλη, ότι το 80 % των σκαφών που διέρχονται από τα ευρωπαϊκά ύδατα προορίζονται για κοινοτικά λιμάνια. Συνεπώς, την ώρα που είναι διερχόμενα υπόκεινται στις διατάξεις που σχετίζονται με τα λιμάνια, γεγονός που προσφέρει επιπλέον διασφαλίσεις.
<P>
Η Επιτροπή δεν μπορεί να αποδεχθεί τις τροπολογίες που κατέθεσε το Κοινοβούλιο. Αυτό δεν οφείλεται σε διαφορές απόψεων αλλά στο γεγονός ότι τα σημεία που τίθενται με τις τροπολογίες καλύπτονται ήδη από άλλες προτάσεις της Επιτροπής ή επειδή η Επιτροπή προβλέπει νέες συγκεκριμένες πρωτοβουλίες στον τομέα αυτόν. Ο κ. Ferber με πρόλαβε με τις παρατηρήσεις του - και δεν είναι η πρώτη φορά, πάντα μια χρήσιμη συμβολή - και είναι προφανές ότι ήδη ασχολούμεθα με τα αντικείμενα τα οποία μνημόνευσε. Το ίδιο αφορά και τις προτάσεις του κ. Sindal.
<P>
Πιο συγκεκριμένα, η πρώτη σειρά των τροπολογιών αναφορικά με τις συνθήκες μεταφοράς ραδιενεργών υλικών δια θαλάσσης, βρίσκεται πέραν του πεδίου εφαρμογής της παρούσας οδηγίας η οποία ασχολείται μόνο με τις απαιτήσεις ενημέρωσης. Αυτό αφορά ιδιαίτερα τις Τροπολογίες Αριθ. 1 και 3, εκτός εάν η Τροπολογία Αριθ. 3 έχει αποσυρθεί όπως είπε ο κ. Belenguer, διότι αυτές θα απαγόρευαν τη μεταφορά ραδιενεργών υλικών με επιβατικά πλοία. Αυτό ισχύει επίσης και για την Τροπολογία Αριθ. 2 σχετικά με τη συμμόρφωση με τους κανονισμούς της ΔΕΑΕ και για τις Τροπολογίες Αριθ. 10 και 11 οι οποίες θα προσέθεταν έναν αριθμό απαιτήσεων ασφαλείας που προέρχονται από την Κωδικοποίηση INF στα παραρτήματα της οδηγίας. Η Επιτροπή ωστόσο εξετάζει διάφορες πρωτοβουλίες για την ενίσχυση του υφισταμένου καθεστώτος μεταφοράς ραδιενεργών υλικών συμπεριλαμβανομένης, εάν καταστεί αναγκαίο, δεσμευτικής νομοθεσίας για όλα τα πλοία τα οποία προορίζονται για κάποιο ευρωπαϊκό λιμάνι και μεταφέρουν ραδιενεργά υλικά.
<P>
Όσον αφορά τις άλλες σειρές τροπολογιών, για εκείνες που σχετίζονται με τη διεύρυνση των απαιτήσεων πληροφόρησης για τα διερχόμενα πλοία η Επιτροπή θεωρεί ότι οι Τροπολογίες Αριθ. 4, 5 και 6 ήδη συμπεριλαμβάνονται στην προτεινόμενη οδηγία του Συμβουλίου για ένα ευρωπαϊκό σύστημα αναφορών πλοίου, αποκαλούμενο EuroRep, η οποία εγκρίθηκε από την Επιτροπή τον Δεκέμβριο του 1993 και ευρίσκεται ακόμη ενώπιον του Συμβουλίου. Θα ήταν αντιδεοντολογικό και θα προκαλούσε σύγχιση εάν η Επιτροπή αποδεχόταν συμπερίληψη παρόμοιων διατάξεων στην Οδηγία 93/75 τη στιγμή που θα μπορούσαν από στιγμή σε στιγμή να επαναρχίσουν συζητήσεις στο Συμβούλιο επί παρόμοιων απαιτήσεων με εκείνες που θα περιγράφονται στο EuroRep. Η Τροπολογία Αριθ. 7 η οποία απαιτεί από τα κράτη μέλη να ανταλλάσσουν όλες τις πληροφορίες που έχουν επί συνήθους βάσεως δεν γίνεται δεκτή διότι θα υπερφόρτωνε τις αρμόδιες εθνικές αρχές με πληθώρα δεδομένων, παρά το γεγονός ότι η πληροφόρηση αυτή θα ήταν αναγκαία για λόγους ασφαλείας μόνο σε πολύ εξαιρετικές περιπτώσεις. Τέλος, η Επιτροπή δεν μπορεί να αποδεχθεί την Τροπολογία Αριθ. 12 αναφορικά με την ύπαρξη καταλόγου επιβατών. Η τροπολογία πλεονάζει δεδομένου ότι η προτεινόμενη οδηγία του Συμβουλίου σχετικά με την καταχώρηση όλων των προσώπων που ταξιδεύουν με επιβατικά πλοία εγκρίθηκε από την Επιτροπή στις 25 Νοεμβρίου 1996.
<P>
Συνοψίζοντας, η Επιτροπή αποδέχεται τις Τροπολογίες Αριθ. 8 και 9 αλλά, παρόλο που συμμεριζόμεθα τις ανησυχίες που διατυπώνουν, δεν μπορούμε να αποδεχθούμε τις Τροπολογίες Αριθ. 1, 2, 3, 4, 5, 6, 7, 10, 11 και 12. Θα ήθελα να τελειώσω ευχαριστώντας ξανά το Σώμα και τον κ. Belenguer για την ταχεία κατάληξη σε μια κοινή θέση επ' αυτού του σημαντικού μέτρου το οποίο προφανώς θα έχει ένα άμεσο και σημαντικό αποτέλεσμα στις μεταφορές επικίνδυνων και δυνητικά ρυπαντικών ουσιών μέσω των κοινοτικών υδάτων.

<SPEAKER ID=137 LANGUAGE="EN" NAME="Morris">
Θα μπορούσε άραγε ο Επίτροπος Kinnock να μας ενημερώσει για το πότε πιθανώς θα προτείνει νομοθεσία σχετικά με το όλο πρόβλημα της μεταφοράς πυρηνικών υλικών;

<SPEAKER ID=138 NAME="Kinnock, Neil">
Ευχαριστώ για την ερώτηση. Ήδη εδώ και αρκετό καιρό γίνεται εργασία. Δεν μπορώ να είμαι απόλυτα ακριβής σχετικά με κάποια ημερομηνία διότι δεν θα ήθελα να παραπληροφορήσω το Σώμα, ακόμη και για μήνα, αλλά μπορώ να διαβεβαιώσω τον κ. Morris ότι οι προτάσεις θα υποβληθούν. Εάν θα ήθελε να με ερωτήσει γραπτώς σε μερικές εβδομάδες θα προσπαθούσα να είμαι πιο συγκεκριμένος. Θα ήμουν ευτυχής να του δώσω μια σαφέστερη ένδειξη όταν η εργασία, κατά την άποψή μας, θα έχει φθάσει σε ένα επαρκές στάδιο προετοιμασίας.

<SPEAKER ID=139 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11 π.μ.
<P>
(Η συνεδρίαση, διακοπείσα στις 20.00, επαναλαμβάνεται στις 21.00)

<CHAPTER ID=11>
Νέα στρατηγική για τη ναυτιλία
<SPEAKER ID=140 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Danesin, εξ ονόματος της Επιτροπής Μεταφορών και Τουρισμού, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών με τίτλο «Προς μια νέα στρατηγική για τη ναυτιλία» (COM(96)0081 - C4-0237/96) (A4-0067/97).

<SPEAKER ID=141 NAME="Danesin">
Κύριε Πρόεδρε, κύριε επίτροπε, αγαπητοί συνάδελφοι, θα ήθελα πριν από όλα να ευχαριστήσω, με συντομία αλλά όπως αρμόζει, τους συναδέλφους της Επιτροπής Μεταφορών και Τουρισμού για τη συνεργασία τους, τόσο για τις πολύτιμες υποδείξεις τους, όσο και για την ουσιαστική συμβολή τους στην επεξεργασία των τροπολογιών. Η εργασία τους είχε σαν αποτέλεσμα να υιοθετηθεί όμόφωνα η έκθεση από την επιτροπή.
<P>
Μετά από αυτή την παρατήρηση, θα ήθελα να αρχίσω αναφέροντας τους αριθμούς που αφορούν το εξεταζόμενο θέμα: το 90 % των ανταλλαγών μεταξύ της Κοινότητας και του υπολοίπου κόσμου πραγματοποιείται μέσω θαλάσσης και εντός της Ένωσης το ποσοστό αυτό ανέρχεται στο 35 %. Η δράση της Ένωσης σχετικά με τη μελλοντική στρατηγική για τη ναυτιλία βασίζεται σε τρεις πυλώνες: την ασφάλεια, τη διατήρηση των ανοικτών αγορών, τον ανταγωνισμό και τις κρατικές ενισχύσεις.
<P>
Θεωρώ βασικό το πρόβλημα της ασφάλειας, από τη μία πλευρά διότι συνδέεται με περιβαλλοντικά προβλήματα και την προστασία των ανθρωπίνων ζωών, και από την άλλη διότι αποτελεί, όπως θα προσπαθήσω να αποδείξω, ένα σημείο εκκίνησης για την εξασφάλιση τόσο της απασχόλησης των ευρωπαίων ναυτικών όσο και της ανταγωνιστικότητας των στόλων μας. Στην ουσία πρόκειται για τον ανθρώπινο παράγοντα, δεδομένου ότι το 80 % περίπου όλων των ναυτιλιακών καταστροφών οφείλεται στον ανθρώπινο παράγοντα. Τα πολύγλωσσα πληρώματα επιδεινώνουν σήμερα αυτό το πρόβλημα, διότι καθιστούν δύσκολη την επικοινωνία στην περίπτωση ατυχήματος. Είναι συνεπώς σημαντική η λήψη όλων των απαραίτητων μέτρων για τη διατήρηση των ικανοτήτων, την προώθηση των εξειδικευμένων αρμοδιοτήτων και τη διευκόλυνση της κατάρτισης των ναυτικών.
<P>
Εκτός από τα προβλήματα που συνδέονται με την κατάρτιση, υπάρχει επίσης -κατά την άποψή μου- και ένα στρατηγικό σημείο σε σχέση με το θέμα που εξετάζουμε: τα νηολόγια και, συνεπώς, οι λεγόμενες σημαίες ευκαιρίας. Σήμερα η κατάσταση είναι η ακόλουθη: για τους εφοπλιστές η νηολόγηση ενός πλοίου υπό μη κοινοτική σημαία, και κυρίως υπό «ορισμένες» σημαίες, συνεπάγεται οικονομικά οφέλη, όσον αφορά το κόστος του προσωπικού, τους φόρους κτλ., οφέλη που αντικειμενικά είναι τεράστια. Εάν, επομένως, δεν θέλουμε να είμαστε υποκριτές, θα πρέπει να αναγνωρίσουμε ότι, με τις σημερινές συνθήκες, το πρόβλημα πολύ δύσκολα μπορεί να επιλυθεί.
<P>
Η πρώτη επίπτωση θα είναι η αναπόφευκτη απώλεια της ίδιας της έννοιας της κοινοτικής ναυτιλίας και της ανταγωνιστικότητας του στόλου μας. Η δεύτερη επίπτωση θα είναι μία αναπόφευκτη αύξηση του αριθμού των λεγομένων «πλοίων φέρετρο» που θα αρχίσουν να διασχίζουν τις θάλασσές μας, με όλες τις περιβαλλοντικές συνέπειες που μπορεί κανείς να φαντασθεί.
<P>
Το Κοινοβούλιο έχει πολλές φορές ζητήσει ένα πρόγραμμα ενισχύσεων, και οικονομικών ενισχύσεων, για την παροχή κινήτρων στον τομέα αυτό, προβαίνοντας μάλιστα και στον ακριβή ορισμό της έννοιας του ευρωπαίου εφοπλιστή, αλλά πολυάριθμες μεταγενέστερες προτάσεις δεν έφτασαν ποτέ στο στάδιο της νομοθεσίας εξαιτίας της ανικανότητας του Συμβουλίου να αναλάβει αποφάσεις στον τομέα αυτό.
<P>
Ποια θα μπορούσαν να είναι σήμερα τα κατάλληλα μέσα που αν χρησιμοποιούνταν θα έδιναν συγκεκριμένο περιεχόμενο σε μία ναυτιλιακή στρατηγική σε κοινοτικό επίπεδο; Ζούμε σε μία παγκοσμιοποιημένη οικονομία της αγοράς, με συνέπεια η δέσμευση του προϋπολογισμού να αποτελεί για τις ενδιαφερόμενες επιχειρήσεις ένα θεμελιώδες στοιχείο: επομένως, εάν οι τεράστιες διαφορές που υπάρχουν σχετικά με τις δαπάνες υπέρ των σημαιών ευκαιρίας δεν αντισταθμισθούν, από τη μία πλευρά, από αυστηρούς ελέγχους ασφαλείας και, από την άλλη, από φορολογικά κίνητρα, το μεγαλύτερο τμήμα των καλυτέρων προθέσεων αναπόφευκτα θα χρεοκοπήσει.
<P>
Ένα ασφαλώς ενδιαφέρον μέσο, από αυτή την άποψη, είναι η οδηγία »Port State Control» . Το εν λόγω μέσο επιτρέπει την πραγματοποίηση ελέγχων και στο λιμάνι του κράτους αποβίβασης και, στην περίπτωση που διαπιστώνονται παραβάσεις, επιτρέπει την επιβολή κυρώσεων, ακόμη και την κράτηση του πλοίου. Νομίζω ότι θα ήταν σκόπιμο να υποστηρίξουμε με αποφασιστικότητα τη δημουργία μιας κοινοτικής ειδικής ομάδας που θα ελέγγει την επακριβή εφαρμογή της οδηγίας εκ μέρους των κρατών μελών.
<P>
Για να πετύχουμε τα αποτελέσματα που μας ενδιαφέρουν δεν νομίζουμε ότι θα ήταν σήμερα ρεαλιστική η υποχρέωση των εφοπλιστών να προσλαμβάνουν κοινοτικό προσωπικό, καθορίζοντας ελάχιστα υποχρεωτικά ποσοστά, διότι με αυτό τον τρόπο θα ευνοούσαμε, για τους αυτονόητους λόγους συμφέροντος που προανέφερα, την έξοδο προς τις λεγόμενες σημαίες ευκαιρίας. Η δυνατότητα καταπολέμησης της εξάπλωσης των ανοικτών νηολογίων συνδέεται με τη λήψη μέτρων που θα αναιρούν τα οφέλη που σήμερα προσφέρουν.
<P>
Καταλήγοντας, πιστεύω ότι η Επιτροπή θα έπρεπε να προωθήσει πραγματικές δράσεις προστασίας του κοινοτικού στόλου. Αναφέρομαι στην κατάσταση -κατά την άποψή μου σήμερα ανυπόφορη- που επιτρέπει σε ορισμένες μη κοινοτικές χώρες, που σήμερα επωφελούνται των ενισχύσεων στη συνεργασία ή άλλων κοινοτικών χρηματοδοτήσεων, να εκδίδουν επίσημα πιστοποιητικά σε πλοία με εξαιρετική ευκολία, αν και γνωρίζουν τους κινδύνους που αυτό συνεπάγεται και χωρίς να επαληθεύουν εάν τα πλοία αυτά πληρούν τις απαιτούμενες προϋποθέσεις.
<P>
Νομίζω ότι, όπως παραδείγματος χάρη κάνουν οι Ηνωμένες Πολιτείες αλλά και άλλες χώρες, θα πρέπει να έχουμε τη δύναμη να επιβάλουμε ένα είδος αμοιβαιότητας μεταξύ της βοήθειας που παρέχει η Κοινότητα και του σεβασμού των ελαχίστων απαιτουμένων κανόνων, για να προστατεύσουμε από τη μία πλευρά τους ναυτικούς και τους εφοπλιστές μας και, από την άλλη, το θαλάσσιο περιβάλλον μας.

<SPEAKER ID=142 NAME="Bernardini">
Κύριε Πρόεδρε, κύριε Επίτροπε, αγαπητοί συνάδελφοι, πιστεύω ότι πρέπει να επιδεικνύουμε πάντα σύνεση, όταν χρησιμοποιείται η λέξη «στρατηγική», διότι αν και η προτεινόμενη πορεία προσανατολίζεται σε θετικούς στόχους, η πείρα πολύ συχνά μας έκανε να διαπιστώσουμε ελλείψεις και ανεπάρκειες και, συνεπώς, να μετριάσουμε τον αρχικό ενθουσιασμό. Η Επιτροπή ναυτιλιακών μεταφορών δεν διαφεύγει από τον κανόνα αυτόν. Για το λόγο αυτόν, ως εισηγητής της Επιτροπής Περιφερειακής Πολιτικής, σας μεταφέρω τα αισθήματα των συναδέλφων μου, που ταλατεύονται μεταξύ επιδοκιμασίας και απογοήτευσης.
<P>
Κατ'αρχάς, επιδοκιμάζουμε. Η Επιτροπή μας υποβάλλει ένα κείμενο με στόχο τη χάραξη μίας νέας πολιτικής για τη ναυτιλία, καθότι έχει πλήρη επίγνωση ότι τα αρχικά μέτρα του 1985, που βασίζονται στην ελευθερία των συναλλαγών, δεν πέτυχαν απόλυτα το στόχο τους. Ο εν λόγω οικονομικός τομέας αντιμετωπίζει σοβαρά προβλήματα που απορρέουν από την παγκοσμιοποίηση και την άρση των ρυθμιστικών παρεμβάσεων. Τούτο αποδεικνύεται ακράδαντα από τη θλιβερή διαπίστωση της απώλειας του 50 % των θέσεων εργασίας. Ως εκ τούτου η Επιτροπή δικαίως αντιδρά και ενορχηστρώνει την άμυνά της σε πολλά επίπεδα: ασφάλεια, κατάρτιση, έρευνα, σύστημα ενισχύσεων και εκσυγχρονισμού. Όλα αυτά τα στοιχεία είναι καθοριστικά. Πρέπει να προωθηθούν και να εδραιωθούν.
<P>
Μίλησα για απογοήτευση. Με μεγάλη μου θλίψη θα ήθελα να σας μεταφέρω τη διαπίστωσή μου για την ισχνότητα της περιφερειακής διάστασης. Αναφέρεται ακροθιγώς, κατά τη γνώμη μας εντελώς αόριστα, ενώ εν τέλει απομονώνεται από έναν ολοκληρωμένο συλλογισμό. Πολλές περιφέρειες της Ευρωπαϊκής Ένωσης είναι παραθαλάσσιες περιφέρειες, ορισμένες μάλιστα είναι νησιωτικές. Η ιδιότητα αυτή προκαλεί ή συνοδεύει οικονομικές και εμπορικές δραστηριότητες.
<P>
Με την οπτική αυτή, αισθανόμαστε απογοήτευση για το γεγονός ότι η Επιτροπή δεν εκμεταλλεύθηκε την ευκαιρία για να διευκρινίσει τις σκέψεις της σχετικά με τη ναυπηγική βιομηχανία, ενώ έχουν αλλάξει τα αξιώματα, βάσει των οποίων διακόπηκε η λειτουργία ναυπηγείων ή έγινε αναδιάρθρωσή τους. Λυπούμαι επίσης για το γεγονός ότι δόθηκε λιγοστή σημασία στη θέση των λιμένων. Ωστόσο, για ορισμένες περιφέρειες, οι λιμένες είναι η πύλη του εδάφους τους, το μοναδικό μέσο για την ανάπτυξή τους, ενώ επίσης ο ρόλος για τη χώρα ή την ενδοχώρα είναι στρατηγικός. Ο ρόλος αυτός αγνοήθηκε μεγαλειωδώς.
<P>
Εν κατακλείδι, αγαπητοί συνάδελφοι, ευχαριστώ την Επιτροπή Μεταφορών για το γεγονός ότι έλαβε υπόψη δύο παρατηρήσεις και ελπίζω ότι η νέα αυτή στρατηγική δεν θα αποτελέσει μία ακόμη θεωρία, διότι διαφορετικά φοβούμαι ότι η νέα αυτή προσπάθεια θα σημαίνει ότι έχει γίνει πολύ κακό για το τίποτα.

<SPEAKER ID=143 LANGUAGE="SV" NAME="Holm">
 (SV) Κύριε Πρόεδρε, η Επιτροπή Έρευνας ενέκρινε ομόφωνα την γνωμοδότηση την οποία συνέταξα και στηρίζει την προτεινόμενη απελευθέρωση των ναυτιλιακών βιομηχανιών της ΕΕ, υπό την προϋπόθεση της διατήρησης των αυστηρών διεθνών κανόνων για την ασφάλεια και το περιβάλλον μαζί με μια αποδεκτή λογική ανοχή των εθνικών μηχανισμών στήριξης. Υπάρχουν ξεκάθαρα δικαιολογημένοι φόβοι για την αυξανόμενη ηλικία του κοινοτικού στόλου, κάτι που μπορεί να απαιτήσει διάφορα οικονομικά τονωτικά μέτρα για την βελτίωση κανόνων και κριτηρίων τεχνολογικού επιπέδου απόδοσης.
<P>
Είναι σημαντικό να τονιστεί ότι απαιτούνται παρεμβάσεις παγκόσμιας έκτασης σ&#x02BC;αυτόν τον τομέα για την βελτίωση της εκπαίδευσης των ναυτικών και των ικανοτήτων τους καθώς και για να καταστεί λιγότερο δελεαστικό για τους πλοιοκτήτες να χρησιμοποιούν πληρώματα λιγότερο ικανά.
<P>
Η μέριμνα για την ασφάλεια και το περιβάλλον θέτει προϋποθέσεις στην ναυτιλιακή αγορά της ΕΕ. Αυτό σημαίνει ότι η έρευνα και η τεχνολογική ανάπτυξη παίζουν αναπόφευκτα ένα ρόλο κλειδί σ&#x02BC;αυτόν τον τομέα ώστε να διασφαλιστεί ένα βιώσιμο και ανταγωνιστικό μέλλον για τον τομέα σε πολλούς τομείς, π.χ. την ναυπηγοεπισκευαστική βιομηχανία, την ασφάλεια των πλοίων, συστήματα προώθησης και πρόληψη της μόλυνσης.
<P>
Εντός του τετάρτου προγράμματος πλαισίου για την έρευνα υπάρχει ένα ειδικό πρόγραμμα μεταφορών. Ένα ιδιαίτερο παράρτημα εκεί είναι αφιερωμένο στην ναυτιλία. Η Επιτροπή στηρίζει τα ερευνητικά προγράμματα σ&#x02BC;αυτόν τον τομέα, αλλά θα θέλαμε την μετεξέλιξη αποδοτικών και φιλικών προς το περιβάλλον προωθητικών συστημάτων, ενεργειακά αποτελεσματικότερων κατασκευών πλοίων καθώς και την υλοποίηση ενός ευρύτερου κοινωνικοοικονομικού ερευνητικού προγράμματος για την διερεύνηση του κοινωνικού πλαισίου της ναυτιλιακής επιστήμης και τεχνολογίας που δημιουργείται.
<P>
Η Επιτροπή στηρίζει τις αρχές της σημερινής Ομάδας Εργασίας όσον αφορά το σύστημα ναυτιλίας του μέλλοντος και παροτρύνει σθεναρά να διευρυνθούν αυτές και στο πέμπτο πρόγραμμα πλαίσιο επίσης. Η επιτροπή καλεί την Επιτροπή ενόψη του πέμπτου προγράμματος πλαισίου να διανείμει αυξημένους πόρους για την έρευνα μιας ασφαλούς και φιλικής προς το περιβάλλον ναυτιλίας.

<SPEAKER ID=144 NAME="Van der Waal">
Κύριε Πρόεδρε, ο συνάδελφος Danesin κατέδειξε, εξ ονόματος της Επιτροπής Μεταφορών, τη μεγάλη σημασία που έχει για την Ευρωπαϊκή Ένωση ένας υγιής ναυτιλιακός τομέας. Εξ ονόματος της Επιτροπής Εξωτερικών Οικονομικών Σχέσεων, θα ήθελα κατ'αρχήν να επισύρω την προσοχή στη θέση του ευρωπαϊκού στόλου στην παγκόσμια αγορά. Αυτός βρίσκεται σε μία ιδιαίτερα δυσχερή ανταγωνιστική θέση. Το γεγονός αυτό προκάλεσε, κατά τα παρελθόντα έτη, τη στροφή ενός μεγάλου αριθμού πλοίων στις επονομαζόμενες σημαίες ευκαιρίας. Η αλλαγή σημαίας έχει για την Ευρωπαϊκή Ένωση σοβαρές αρνητικές συνέπειες. Όχι μόνο η Ένωση εξαρτάται όλο και περισσότερο από πλοία τρίτων χωρών, αλλά, εξαιτίας αυτού, χάνει μία σημαντική οικονομική δραστηριότητα. Κατ'αρχήν, όσον αφορά τις θέσεις απασχόλησης, αλλά και μακροπρόθεσμα, καθώς υπάρχει ακόμη ο κίνδυνος για τη μετακίνηση των δραστηριοτήτων στα λιμάνια άλλων περιοχών. Στην Ολλανδία, έχει υπολογισθεί ότι το 70 % της προστιθέμενης αξίας του ναυτιλιακού τομέα παράγεται στα λιμάνια.
<P>
Η διαδικασία της αλλαγής σημαίας μπορεί να αντιστραφεί, καθιστώντας τα νηολόγια των κρατών μελών περισσότερο ανταγωνιστικά. Στην ανακοίνωσή της, η Ευρωπαϊκή Επιτροπή προτείνει στα κράτη μέλη την πιθανότητα λήψης μέτρων ενίσχυσης προς όφελος των εφοπλιστών για το σκοπό αυτό. Επί του παρόντος που υπάρχει το ευρωπαϊκό νηολόγιο θα ήθελα να υποστηρίξω θερμά την προσέγγιση της Επιτροπής. Από τον Ιανουάριο του 1996, η ολλανδική κυβέρνηση, στο πλαίσιο αυτό, παραχώρησε φορολογικές διευκολύνσεις στις ναυτιλιακές εταιρείες, οι οποίες πλέουν υπό ολλανδική σημαία. Αυτό οδήγησε εν τω μεταξύ στην επιστροφή δεκάδων πλοίων υπό την ολλανδική σημαία.
<P>
Τέλος, θα ήθελα να απευθύνω μία συγκεκριμένη ερώτηση προς τον Επίτροπο. Στην παράγραφο 33 της έκθεσης Danesin αναφέρεται ότι η ναυτιλία δεν θα πρέπει να θεωρείται ως μία βιομηχανία, η οποία εξυπηρετεί τις ευρωπαϊκές εισαγωγές και εξαγωγές, αλλά ως ένας πλήρως ανεξάρτητος βιομηχανικός τομέας. Αυτό διαφέρει από τα αναφερόμενα στην ανακοίνωση της Επιτροπής, δηλαδή ότι η ναυτιλία αποτελεί μία βιομηχανία παροχής υπηρεσιών, η οποία έχει συγκεκριμένα καθήκοντα. Μπορεί ο Επίτροπος να βεβαιώσει ότι προσυπογράφει την άποψη της Επιτροπής Μεταφορών;
<P>
Τέλος, θα ήθελα να παρατηρήσω ότι δυστυχώς και παρά το γεγονός ότι σ'αυτή περιλαμβάνεται ένας μεγάλος αριθμός θετικών παρατηρήσεων, στην έκθεση Danesin τα βασικά θέματα επισκιάζονται κάπως από τα δευτερεύοντα.

<SPEAKER ID=145 LANGUAGE="EN" NAME="Watts">
Κύριε Πρόεδρε, εξ ονόματος του Κόμματος των Ευρωπαίων Σοσιαλιστών θα ήθελα να δεχθώ με ικανοποίηση αυτή τη νέα προσέγγιση του ναυτιλιακού τομέα εκ μέρους του Επιτρόπου Kinnock. Όπως και ο ίδιος, πιστεύουμε κι' εμείς σε μια ζωντανή ναυτιλιακή βιομηχανία για ολόκληρη την Ευρώπη η οποία είναι κατά τη γνώμη μας ζωτική για στρατηγικούς βιομηχανικούς λόγους, για στρατηγικούς λόγους απασχόλησης καθώς και για τη διασφάλιση και τη βελτίωση της ανταγωνιστικότητας της Ευρωπαϊκής Ένωσης. Ασφαλώς επίσης η βιομηχανία αυτή θα κάνει μια ζωτική συνεισφορά στη διασφάλιση κάλυψης των υποχρεώσεών μας προς το περιβάλλον.
<P>
Θα ήθελα επίσης να συγχαρώ τον εισηγητή, κ. Danesin, για την εταιρική και ολοκληρωμένη προσέγγιση που ακολούθησε και η οποία εξασφάλισε ευρύτατη υποστήριξη όχι μόνο εντός του Κοινοβουλίου αλλά και από ολόκληρη τη βιομηχανία. Είμαι βέβαιος ότι κατά την αυριανή ψηφοφορία θα μπορέσουμε ως Κοινοβούλιο να αναλάβουμε, με μία φωνή, σαφή δέσμευση υπέρ του μέλλοντος του ευρωπαϊκού ναυτιλιακού τομέα.
<P>
Ωστόσο αντιμετωπίζουμε μια σκοτεινή πρόκληση. Πίσω, τη δεκαετία του 1970, το ένα τρίτο του παγκόσμιου εμπορικού στόλου κυμάτιζε υπερήφανα μια από τις σημαίες των κρατών μελών της ΕΕ. Το 1994 ο αριθμός αυτός έπεσε στο 14 %. Η χώρα μου είχε το 1979 1.200 πλοία με βρετανική σημαία, σήμερα έχει λιγότερα από 250. Αντιμετωπίζουμε μια τεράστια πρόκληση, κυρίως σε θέσεις εργασίας. Το 1970 σε ολόκληρη την Ευρωπαϊκή Ένωση υπήρχαν περισσότερες από 330.000 θέσεις εργασίας στη ναυτιλία, σήμερα μόλις φτάνουν τις 100.000. Τα δύο τρίτα του συνόλου της βιομηχανίας της ναυτιλίας εξαφανίστηκαν από τον χάρτη. Η Ομάδα μας όμως πιστεύει ότι υπάρχουν τρομακτικές δυνατότητες. Η αύξηση των επιβατικών πλοίων, για παράδειγμα, κατά τα δέκα τελευταία χρόνια υπήρξε σε παγκόσμιο επίπεδο σχεδόν 7 % ετησίως. Υπάρχουν αυξανόμενες απαιτήσεις για ειδικές υπηρεσίες και υπάρχουν και σαφή περιβαλλοντικά οφέλη από την ενθάρρυνση του ναυτιλιακού τομέα.
<P>
Ιδιαίτερα καλωσορίζουμε το γεγονός ότι η πρόταση της Επιτροπής στηρίζεται επί τεσσάρων βασικών παραμέτρων: πρώτον - ασφάλεια, δεύτερον - διατήρηση ανοικτών αγορών, τρίτον - διασφάλιση του ανταγωνισμού και τέλος - σαφείς κατευθυντήριες γραμμές για τις κρατικές ενισχύσεις.
<P>
Θα ήθελα να παραθέσω ορισμένα παραδείγματα των λόγων για τους οποίους στηρίζουμε τη στρατηγική αυτή. Σχετικά με την ασφάλεια, υποστηρίζουμε πλήρως τον Επίτροπο στις προσπάθειες που καταβάλλει για να κάνει δεσμευτικά και υποχρεωτικά μέσω της ευρωπαϊκής νομοθεσίας τα μη δεσμευτικά ψηφίσματα του Διεθνούς Ναυτιλιακού Οργανισμού. Αναφορικά με τη διατήρηση των ανοικτών αγορών, υποστηρίζουμε πλήρως τις προσπάθειές του να συνάψει διεθνείς συμφωνίες. Από άποψη διασφάλισης της ανταγωνιστικότητας, πιστεύουμε στην κοινή δράση για την προώθηση των ναυτιλιακών εκπαιδευτικών προγραμμάτων, την έρευνα και την ανάπτυξη και ιδιαίτερα στην ενθάρρυνση των νέων ανθρώπων να ακολουθήσουν το επάγγελμα. Τέλος, σχετικά με τις κρατικές ενισχύσεις υποστηρίζουμε κι' εμείς την αναθεώρηση των γενικών προσανατολισμών των κρατικών ενισχύσεων για να επικεντρωθούν περισσότερο στην υποστήριξη της απασχόλησης, της Ε & Α και της κατάρτισης παρά στη διαμόρφωση απλά και μόνο μιας γενικής διάταξης περί κρατικών ενισχύσεων.
<P>
Το Κοινοβούλιο θα ήθελε επίσης την απόδοση μεγαλύτερης έμφασης σε ένα αριθμό τομέων. Ο ένας είναι να γίνει πιο αποτελεσματικός ο λιμενικός έλεγχος. Ας φροντίσουμε να κάνουμε ό, τι μπορούμε εντός του πλαισίου των αρμοδιοτήτων μας. Ας κάνουμε μεγαλύτερη αξιοποίηση των ελέγχων όπως ο κρατικός έλεγχος λιμένων. Δεύτερον, θέλουμε να ενθαρρύνουμε τους εργαζόμενους να επιστρέψουν στη βιομηχανία, ιδιαίτερα τους νέους της ΕΕ. Αυτό συνεπάγεται βελτίωση των συνθηκών εργασίας και ωρών εργασίας επί των πλοίων. Τρίτο και τελικό, θα θέλαμε να δούμε να αναλαμβάνεται αποτελεσματική δράση κατά των σημαιών ευκαιρίας οι οποίες αποτελούν μια αρρώστεια, μια πληγή, που απλώνεται σε όλες τις ναυτιλιακές βιομηχανίες του κόσμου, καθώς και εδώ στην Ευρώπη. Εάν θέλουμε την υλοποίηση αυτής της στρατηγικής και τη δημιουργία οφελημάτων, θέσεων εργασίας και προώθησης της οικονομιας μας το πρόβλημα αυτό πρέπει να αντιμετωπιστεί. Η Ευρώπη έχει ένα υπερήφανο ναυτιλιακό παρελθόν και πιστεύω ότι η παρούσα στρατηγική, όπως αναλύθηκε από τον Επίτροπο Kinnock, θα θέσει τα θεμέλια ενός λαμπρού ναυτιλιακού μέλλοντος.

<SPEAKER ID=146 NAME="Σαρλής">
Κύριε Πρόεδρε, κύριοι συνάδελφοι, το Ευρωπαϊκό Λαϊκό Κόμμα, εκ μέρους του οποίου ομιλώ, θα στηρίξει την έκθεση Danesin και θα την ψηφίσει, και παράλληλα συγχαίρει τον εισηγητή για την έκθεσή του.
<P>
Η ανακοίνωση της Επιτροπής προς μία νέα ναυτιλιακή πολιτική είναι ένα κείμενο άνισο, περιέχει εύστοχες προτάσεις αλλά και αρκετά σημεία ασαφή ως προς τις αληθείς προθέσεις της. Προτείνει, λ.χ., την άρση του εταιρικού πέπλου των ναυτιλιακών εταιρειών εν ονόματι εξασφάλισης της αστικής, φορολογικής και ποινικής ευθύνης που προκύπτει από την εκμετάλλευση πλοίων. Μήπως άραγε η Επιτροπή προτίθεται να επεκτείνει την άρση του εταιρικού πέπλου και σε άλλους κλάδους της ευρωπαϊκής οικονομίας, λ.χ. την ευρωπαϊκή βιομηχανία;
<P>
'Αλλες προτάσεις της Επιτροπής που θέτουν σοβαρά ερωτηματικά είναι:
<P>
πρώτον, η καθιέρωση κοινών κριτηρίων που θα εφαρμόζονται υποχρεωτικώς από τα κράτη μέλη για την νηολόγηση πλοίων στα νηολόγιά τους;
<P>
δεύτερον, η κατάργηση του κριτηρίου της εθνικότητας του πλοιοκτήτη ως προϋπόθεσης νηολόγησης πλοίου;
<P>
τρίτον, η θέσπιση πλέγματος νομοθετικών διατάξεων ελέγχου της πλοιοκτησίας προ και κατά την διάρκεια της νηολόγησης.
<P>
Εάν όλες αυτές οι ιδέες γίνουν πραγματικότητα, να είσθε βέβαιοι, κύριοι συνάδελφοι, ότι πλην της ναυτιλίας των μικρών αποστάσεων και των φέρυ-μπόουτς, δεν θα μείνει ούτε για δείγμα ευρωπαϊκό πλοίο στα κοινοτικά νηολόγια.
<P>
Σε άλλο σημείο, η Επιτροπή δηλώνει ότι θα αποσύρει τις προτάσεις της για το νηολόγιο Euros και τον κοινοτικό πλοιοκτήτη, τις οποίες όμως -όπως γνωρίζετε- είχε βελτιώσει το Κοινοβούλιο. Γιατί; Ποία η σκοπιμότητα της απόσυρσης των δύο αυτών προτάσεων;
<P>
Η κοινοβουλευτική Επιτροπή Μεταφορών του Κοινοβουλίου, με το υπό κρίση σχέδιο ψηφίσματος, επαινεί και στηρίζει ό, τι καλό περιέχει η ανακοίνωση της Επιτροπής. Αντιθέτως, λαμβάνει αποστάσεις από άλλες θέσεις της Επιτροπής -ορισμένες ανέφερα ήδη- για τις οποίες διατηρεί σοβαρές επιφυλάξεις. Επίσης, καλείται η Επιτροπή να μην αποσύρει τις προτάσεις της για το νηολόγιο Euros και τον κοινοτικό πλοιοκτήτη.
<P>
Τέλος, το σχέδιο ψηφίσματος περιέχει νέες ιδέες για να αναστραφεί το ρεύμα φυγής πλοίων και πλοιοκτητών από τα κράτη μέλη, μεταξύ των οποίων η πρόταση να μελετήσει η Επιτροπή τις δυσμενείς συνέπειες για την ευρωπαϊκή ναυτιλία και την απασχόληση των ευρωπαίων ναυτικών του συστήματος της Διεθνούς Ομοσπονδίας Μεταφορών, της I.T.F., του γνωστού ως συστήματος «blue cards», που εφαρμόζεται παγκοσμίως σε ναυτικούς τρίτων χωρών, οι οποίοι υπηρετούν σε πλοία με σημαία ευκαιρίας.

<SPEAKER ID=147 LANGUAGE="IT" NAME="Malerba">
Κύριε Πρόεδρε, κύριε επίτροπε, η ναυτιλιακή βιομηχανία έχει πράγματι στρατηγικό χαρακτήρα για το παγκόσμιο εμπόριο και την Ευρώπη. δημιουργεί πολλαπλή απασχόληση και αντιπροσωπεύει μία από τις αρχαιότερες και ευγενέστερες ταυτότητές μας. Η ανακοίνωση της Επιτροπής και η εξαίρετη έκθεση του συναδέλφου Denesin προβάλλουν τις μόνιμες δυσκολίες του τομέα, τον οποίο έπληξαν η διακοπή λειτουργίας ναυπηγείων, η έξοδος των πλοίων από τα κοινοτικά νηολόγια και η σοβαρή ανεργία των ναυτικών. Θα πρέπει να αντιστραφεί αυτή η τάση διότι επιπλέον μου φαίνεται ότι υπάρχουν προοπτικές που θα είναι πιο ευνοϊκές τα προσεχή χρόνια, ενόψει της συνεχούς αύξησης των μεταφορών και των ανταλλαγών. Ένδειξη αποτελούν η μεγάλη κίνηση στις ευρωπαϊκές γραμμές και κυρίως στη μεσογειακή γραμμή, μέσω του Σουέζ ειδικότερα, η οποία καθίσταται η κύρια αρτηρία των παγκόσμιων μεταφορών.
<P>
Συμφωνώ πλήρως συνεπώς με τα μέτρα που υποδεικνύει η Επιτροπή για την κατάρτιση, την ενίσχυση της έρευνας, της τεχνολογίας των πλοίων, για τα συστήματα τηλεπικοινωνιών και του δικτύου εφαρμογής τους, για τον εφοδιασμό των πλοίων και των έλεγχο της κυκλοφορίας, συμπεριλαμβανομένης και της δορυφορικής πλοήγησης. καθώς και με τα μέτρα προώθησης της χρήσης πολλαπλών μέσων διακίνησης στους λιμένες, με την παροχή ειδικών κινήτρων στις σιδηροδρομικές μεταφορές και τις διευρωπαϊκές συνδέσεις.
<P>
Αντιθέτως, δεν νομίζω ότι η Επιτροπή έχει εξεύρει συνταγές που θα μπορούσαν να αντιμετωπίσουν οριστικά το φαινόμενο των σημαιών ευκαιρίας και των πλοίων φέρετρο με πληρώματα που είναι αντικείμενο εκμετάλλευσης. Πιστεύω σε κάθε περίπτωση ότι η σύνδεση του προβλήματος με τους κανόνες ασφάλειας είναι στρατηγικής σημασίας και ότι θα πρέπει να υποστηριχθεί κατά τις πολυμερείς διαπραγματεύσεις στα πλαίσια του ΔΟΝ όσον αφορά το εξωτερικό μέτωπο, και με φορολογικά μέτρα παροχής κινήτρων όσον αφορά το εσωτερικό μέτωπο.
<P>
Περιμένω από την Επιτροπή να δώσει συνέχεια στο θέμα και προσυπογράφω πλήρως την έκθεση του συναδέλφου Danesin.

<SPEAKER ID=148 LANGUAGE="NL" NAME="Wijsenbeek">
Πρόεδρε, τα συγχαρητήριά μου στον εισηγητή, ο οποίος ως βέρος Βενετσιάνος μας κατέδειξε τον τρόπο με τον οποίο θα μπορέσουμε να κυριαρχήσουμε και πάλι στις θάλασσες. Θα πρέπει να συνειδητοποιήσουμε ότι το 35 % των εσωτερικών μεταφορών πραγματοποιείται μέσω θαλάσσης. Εντούτοις, υπάρχει ο κίνδυνος αυτό το ποσοστό να μειωθεί, επειδή τα μεγάλα μεταφορικά πλοία πλέουν μόνο σε ένα λιμένα της ηπείρου. Εντούτοις, οφείλουμε ακόμη να κυκλοφορούμε περισσότερο με πλοία παρά οδικώς. Γι'αυτό το λόγο, απαιτείται, και η ολλανδική κυβέρνηση και το παρόν κοινοβούλιο έθεσαν το θέμα στο πλαίσιο των διευρωπαϊκών δικτύων, η ενίσχυση της παράκτιας ναυτιλίας. Για το σκοπό αυτό θα πρέπει να αναληφθούν ορισμένες ενέργειες.
<P>
Κατ'αρχήν, θα πρέπει να βελτιωθεί η κατάρτιση του πληρώματος και να μειωθεί το κόστος του. Η Ολλανδία κατέδειξε τον τρόπο που αυτό μπορεί να γίνει. Ο κ. Van der Waal το δήλωσε ήδη, με φορολογικά πλεονεκτήματα, αλλά αφετέρου θα πρέπει επίσης να συνειδητοποιήσουμε ότι οι ναυτικές σχολές θα πρέπει να παραμείνουν ανοιχτές και για τους αλλοδαπούς.
<P>
Ακόμη, θα πρέπει να βελτιωθεί το σύστημα για την ομαδοποίηση των προσαράξεων των πλοίων. Κατά τη γνώμη μου, θα πρέπει η Επιτροπή στο 5ο πρόγραμμα πλαίσιο να φροντίσει, ώστε αυτό να καθίσταται δυνατό με έναν αυτοματοποιημένο τρόπο.
<P>
Έχω επίσης επανειλημμένα τονίσει εδώ, και επίσης κατά τη συζήτηση της έκθεσης Sindal, ότι τα κοντέινερς των 45 ποδών, τα οποία χρησιμοποιούνται στα πλοία, θα πρέπει να είναι δυνατό να μεταφέρονται και οδικώς. Τα λιμενικά τέλη θα πρέπει να κρατηθούν χαμηλά, αλλά αυτό, σε καμία περίπτωση, δεν θα πρέπει να στραφεί εις βάρος του περιβάλλοντος και της ασφάλειας και προς όφελος ενός ανταγωνισμού για τη λιγότερο αυστηρή ή εναρμονισμένη πολιτική.
<P>
Η Ένωση ακόμη θα πρέπει να εξακολουθεί να έχει επίγνωση ότι για ένα μεγάλο αριθμό νησιών και περιφερειών δεν υπάρχει άλλη εναλλακτική λύση από τις θαλάσσιες μεταφορές. Εάν δεν καταβάλλουμε καμία προσπάθεια για μία βιώσιμη κοινοτική ναυτιλία, πρόκειται, τόσο οι μεγάλοι λιμένες όσο και οι περιφερειακές περιοχές, να υποστούν τις αρνητικές συνέπειες. Εμείς, ως βουλευτές, δεν θα πρέπει να παραμελήσουμε κάτι τέτοιο. Γι'αυτό θεωρώ την ανακοίνωση και την έκθεση του συναδέλφου Danesin ως ένα καλό σημείο εκκίνησης.

<SPEAKER ID=149 NAME="Sindal">
 Κύριε Πρόεδρε, κ. Kinnock, κ.εισηγητή, όπως θα γνωρίζουν ίσως οι συνάδελφοί μου, τρέφω ιδιαίτερη συμπάθεια για τη ναυτιλία, ας μου επιτραπεί δε να επισημάνω ότι στην Ευρώπη έχουμε παραμελήσει την ανάπτυξή της.Έχουμε παραμελήσει να αναπτύξουμε μια έννοια με την οποία να μπορούμε να αντιμετωπίσουμε τις προκλήσεις του μέλλοντος. Έχουμε την παγκόσμια ναυτιλία και έχουμε επίσης και την ευρωπαϊκή ναυτιλία, υπάρχει δε μια σχέση μεταξύ τους. Δεν κερδίζει κανείς τίποτα εάν παραμελεί τα του οίκου του. Η ευρωπαϊκή ναυτιλία τροφοδοτεί την παγκόσμια ναυτιλία. Συνεπώς, είναι σημαντικό να εξετάσουμε λίγο τη μεταξύ τους σχέση.
<P>
Ας έλθουμε πρώτα στην παγκόσμια ναυτιλία. Αν και αναφέρεται ότι υπάρχουν λιγότερα ευρωπαϊκά πλοία στους ανά τον κόσμο λιμένες και ότι ο αριθμός των ναυτικών έχει μειωθεί, ας μου επιτραπεί να επισημάνω ότι τα περισσότερα πλοία στον κόσμο εξακολουθούν να ελέγχονται από ευρωπαϊκά οικονομικά συμφέροντα, αλλά συχνά μέσω κρατών σημαίας και διάφορων νηολογίων. Οι αξιωματικοί είναι ευρωπαίοι, αλλά οι ναυτικοί κατάγονται απο άλλες χώρες. Λυπούμεθα βέβαια για το γεγονός ότι οι οικονομικές μας δυνατότητες δεν αξιοποιούνται, διότι γνωρίζουμε ότι τα πλοία ανήκουν στην ουσία σε μεγάλα ευρωπαϊκά κέντρα. Υπάρχει σε όλο τον κόσμο ανταγωνισμός όσον αφορά τις προδιαγραφές, την ποιότητα των σκαφών, την ασφάλεια και τους μισθούς. Όμως, κυρίες και κύριοι, κ. εισηγητή, η θέση της ναυτιλίας δεν βελτιώνεται με την υποβάθμιση των προδιαγραφών. Βελτιώνεται μόνο με την εξασφάλιση μεταφορών ποιότητας.
<P>
Είμαι της γνώμης ότι πρέπει να υπάρξουν ορισμένες συμφωνίες του ΟΟΣΑ στον τομέα αυτό. Υπάρχει το ευρωπαϊκό port state . Η ρύθμιση αυτή πρέπει να επεκταθεί ώστε να ισχύει για ολόκληρο τον κόσμο. Υπάρχει το θέμα της κατάρτισης των ναυτικών, το θέμα της ασφάλειας καθώς επίσης και το ζήτημα των κρατών σημαίας. Υπάρχουν δανικά, ολλανδικά και νορβηγικά ναυπηγεία που έχουν αναλάβει αγώνα κατά των εν λόγω κρατών σημαίας. Το αποτέλεσμα όμως είναι στην ουσία το ίδιο: η οικονομία βρίσκεται στην Ευρώπη, αλλά τα πλοία ταξιδεύουν αλλού με ξένα πληρώματα και όχι ευρωπαϊκά.
<P>
Ελπίζω να μπορέσει η Επιτροπή να συζητήσει το θέμα της ναυτιλίας και του μέλλοντός της. Ελπίζω να μπορέσει η Επιτροπή, μέσω της συζήτησης αυτής, να προτείνει κάτι καλύτερο. Θα μπορούσαμε να αρχίσουμε συζητήσεις με τα μεγάλα ναυπηγεία που λειτουργούν στην Ευρώπη και να προσπαθήσουμε να τα πείσουμε ότι έχουν την ευθύνη και την υποχρέωση να εξασφαλίσουν, μαζί με εμάς, το μέλλον της ευρωπαϊκής ναυτιλίας.

<SPEAKER ID=150 LANGUAGE="DE" NAME="Jarzembowski">
Kύριε Πρόεδρε, αγαπητοί κυρίες και κύριοι συνάδελφοι, κύριε Eπίτροπε, το Σώμα είναι σύμφωνο ότι η ανακοίνωσή σας αποτελεί θετική προσέγγιση για την προώθηση της ευρωπαϊκής ναυτιλίας. Tο Σώμα είναι ακόμη σύμφωνο, πως η έκθεση του αξιότιμου συναδέλφου Danesin είναι θαυμάσια. Γι' αυτό επιτρέψτε μου και μια επισήμανση. Eίπαμε ομόφωνα, στην έκθεση, ότι λυπόμαστε πάρα πολύ, κύριε Eπίτροπε, που η στρατηγική της Eπιτροπής δεν έχει ένα χρονοδιάγραμμα για την εκτέλεσή της, και ότι υπάρχουν ελάχιστες συγκεκριμένες προτάσεις για την αντιμετώπιση της πρόκλησης.
<P>
Eπιτρέψτε μου να αναφερθώ σ' αυτά τα σημεία. Στο τέταρτο θέμα - δημιουργία έντιμων συνθηκών ανταγωνισμού - ευχαρίστως θα ήθελα να έχω τη διαβεβαίωσή σας ότι θα υποβάλετε νέες προτάσεις, διότι οι συνάδελφοί μου από την Oλλανδία, που μίλησαν εδώ σήμερα, επεσήμαναν ορθώς τις αξιέπαινες πρωτοβουλίες της ολλανδικής κυβέρνησης. Eίμαστε υποχρεωμένοι να μεριμνούμε για όλες τις πλοιοκτήτριες εταιρίες, για έντιμους όρους ανταγωνισμού στην Kοινότητα των 15. Δεν είναι σωστό δηλαδή, πλοιοκτήτριες εταιρίες άλλων κρατών της Kοινότητας, των οποίων οι προϋπολογισμοί δεν επιτρέπουν τέτοια μέτρα ενίσχυσης, όπως των Oλλανδών, να βρίσκονται σε μειονεκτική θέση, επειδή μια χώρα ενισχύει ιδιαίτερα τη ναυτιλία της, και να παρατηρείται ακόμη και εγκατάλειψη της σημαίας από τις πλοιοκτήτριες εταιρίες, από κράτος σε κράτος. Aυτό δεν μπορεί να είναι το πνεύμα μιας ευρωπαϊκής εσωτερικής αγοράς.
<P>
Γι' αυτό κύριε Eπίτροπε, περιμένουμε με αγωνία να δούμε αν θα μας πείτε σήμερα πότε θα μας παρουσιάσετε και άλλες συγκεκριμένες προτάσεις, και κατά πόσον, στις προτάσεις αυτές, θα λάβετε υπόψη ότι θα πρέπει να υπάρξουν έντιμοι όροι ανταγωνισμού μεταξύ των πλοιοκτητριών εταιριών, οι οποίοι είναι δυνατόν να υπάρξουν, μόνον αν είναι ανάλογες οι κρατικές συνθήκες πλαίσιο. Ή τα υπόλοιπα 14 κράτη, και αν εξαιρέσουμε το Λουξεμβούργο τα υπόλοιπα 13 κράτη, θα ακολουθήσουν τις ολλανδικές φορολογικές διατάξεις, ή θα πρέπει να εξετάσουμε κατά πόσον οι ολλανδικές διατάξεις είναι σύμφωνες με την κοινοτική νομοθεσία, διότι δεν είναι σωστό να μειονεκτούν ναυτικοί και επιχειρήσεις, επειδή δεν υπάρχουν ενιαίοι όροι ανταγωνισμού. Περιμένω με αγωνία την απάντησή σας.

<SPEAKER ID=151 LANGUAGE="FI" NAME="Paasio">
Αξιότιμε κύριε Πρόεδρε, η έκθεση του κυρίου Ντανέζι σχετικά με τη νέα ναυτιλιακή στρατηγική αποτελεί ένα ευρύ και πλήρες έγγραφο, το οποίο έχει εκπονηθεί μετά από εξέταση εις βάθος του όλου θέματος. Κεντρική ιδέα της είναι, απόλυτα ορθά, η επίτευξη ευρείας συνεργασίας και η πρόθεση για ρυθμίσεις σε παγκόσμιο επίπεδο. Ωστόσο, εντύπωση προκαλεί το γεγονός ότι στην έκθεση δεν εξετάζεται καθόλου το τόσο ουσιαστικό για τη βελτίωση της ασφάλειας στον τομέα της ναυσιπλοΐας θέμα συνεργασίας. Και εννοώ την συνεργασία με τις επαγγελματικές οργανώσεις των ναυτικών. Οι οργανώσεις αυτές συμβάλλουν, με τις προσπάθειες που καταβάλλουν στον τομέα τους τόσο στις θάλασσες όσο και στους λιμένες, στην όσο το δυνατόν καλύτερη λειτουργία των σκαφών από άποψη τόσο τεχνολογίας όσο και ποιότητας των πληρωμάτων.
<P>
Στην έκθεση δίδεται ιδιαίτερα βάρος στους παράγοντες, ακριβώς, κινδύνου για την ασφάλεια της ναυσιπλοΐας, για την αντιμετώπιση των οποίων έχουν καταβάλλει, επί δεκαετίες, τεράστιες προσπάθειες οι επαγγελματικές οργανώσεις των ναυτικών. Τέτοιοι παράγοντες είναι, μεταξύ άλλων, η ελλιπής ή και ανύπαρκτη κατάρτιση των πληρωμάτων, τα ευρισκόμενα σε κακή κατάσταση σκάφη και, ως εκ τούτων, οι υποβαθμισμένες συνθήκες εργασίας λόγω των οποίων τα κίνητρα των πληρωμάτων για εργασία δεν είναι τα υψηλότερα δυνατά. Γι' αυτό και πρέπει, οπωσδήποτε, να εκμεταλλευθούμε, όσο το δυνατόν περισσότερο, τις εμπειρίες που έχουν αποκομίσει, σε παγκόσμιο επίπεδο, οι επαγγελματικές οργανώσεις των ναυτικών σχετικά με την βελτίωση της ασφάλειας στον τομέα της ναυσιπλοΐας. Όταν χαράσσεται, στα πλαίσιο της Ευρωπαϊκής Ένωσης, μία νέα ναυτιλιακή στρατηγική και καταβάλλονται προσπάθειες για την βελτίωση των διεθνών προδιαγραφών, οι σχετικές αποφάσεις πρέπει, πάντα, να λαμβάνονται βάσει, κυρίως, των εμπειριών αυτών.
<P>
Σε τελική ανάλυση οφείλουμε να εξετάσουμε το κατά πόσο πρέπει να δίνεται η δυνατότητα στις αποκαλούμενες δυνάμεις της αγοράς να ορίζουν τις προϋποθέσεις και να διαμορφώνουν την κατάσταση ο οποία επικρατεί στον τομέα της ναυτιλίας. Πρέπει, επιτέλους, να βρεθούν τρόποι για την λειτουργία μιας όσο το δυνατόν πιο ελεύθερης αγοράς στον χώρο της ναυτιλίας χωρίς να δίδεται η δυνατότητα στις επικίνδυνες δυνάμεις της αγοράς να υποβαθμίζουν την ασφάλεια της ναυσιπλοΐας. Οι δυνάμεις της αγοράς πρέπει να περιορισθούν με κοινές διατάξεις και αποφάσεις οι οποίες θα πρέπει να εγκριθούν από όλους και η τήρηση των οποίων θα ελέγχεται αποτελεσματικά προκειμένου να μην τίθεται, πλέον, σε κίνδυνο η ασφάλεια της ναυσιπλοΐας για λόγους, απλώς και μόνον, μεγιστοποίησης, σε βραχυπρόθεσμη βάση, του οικονομικού οφέλους.

<SPEAKER ID=152 LANGUAGE="SV" NAME="Stenmarck">
Κύριε Πρόεδρε, η εύρεση τρόπων ανάπτυξης της ευρωπαϊκής ναυτιλίας ώστε να γίνει και ασφαλέστερη και περισσότερο ανταγωνιστική, είναι υψίστης σημασίας. Η ναυτιλία αντιστοιχεί στο 90 % των μεταφορών σε χώρες εκτός Ένωσης. Είναι ως εκ τούτου ένα σημαντικό κλειδί για το ελεύθερο εμπόριο επίσης, γι&#x02BC;αυτό η διευκόλυνση της ναυτιλίας είναι φυσικά ένα εξαιρετικά σημαντικό έργο για μας εδώ.
<P>
Όμως, κατά την άποψή μου, λείπει ένας τομέας σ&#x02BC;αυτήν την έκθεση, συγκεκριμένα η ευθύνη της ναυτιλίας για την αντιμετώπιση των περιβαλλοντικών προβλημάτων που η ίδια δημιουργεί. Είναι πολύ σημαντικό σε μια διαδικασία όπως αυτή, όταν η Επιτροπή, πολύ αξιέπαινα, προσπαθεί να έχει μια συνολική προσέγγιση της ναυτιλίας, να μην παραβλεφθούν τα περιβαλλοντικά προβλήματα.
<P>
Στην Βαλτική Θάλασσα υπάρχει σήμερα, με πολλούς τρόπους, μια ιδιαίτερα σοβαρή περιβαλλοντική κατάσταση. Είναι μια από τις πιο μολυσμένες θάλασσες στην Ευρώπη, και η ναυτιλία φέρει ένα πολύ μεγάλο μέρος της ευθύνης γι΄αυτό. Μόνον στα σουηδικά ύδατα της Βαλτικής, γίνονται 500 διαρροές πετρελαίου το έτος κατά την διάρκεια των τελευταίων ετών. Είναι μια καταστροφικά αύξουσα καμπύλη που απαιτεί ταχεία λήψη μέτρων, κάτι που η Επιτροπή δεν φαίνεται να έχει κατανοήσει. Κατά ένα όχι ασήμαντο μέρος πρόκειται για τις καινούριες χώρες γύρω από την Βαλτική. Πιθανώς ένα από τα σημαντικότερα καθήκοντά μας είναι να ενεργήσουμε ώστε οι περισσότερες από αυτές τις χώρες να ενταχθούν επίσης εν καιρώ στην ΕΕ, ώστε η Βαλτική σχεδόν να περιβάλλεται από χώρες της ΕΕ. Τότε μπορούμε να θέσουμε από κοινού σημαντικά αυστηρότερες προϋποθέσεις. Βραχυπρόθεσμα ένα απλό μέτρο θα ήταν να κάνουμε όπως η Δανία και η Σουηδία, δηλαδή να καταστεί δυνατόν να παραδίδεται χωρίς κόστος πετρέλαιο σε κάθε λιμάνι. Είναι ένα μέτρο για την επίλυση του προβλήματος το οποίο όλοι θα έπρεπε να υποστηρίξουμε.
<P>
Ας τελειώσω θέτοντας την ακόλουθη ερώτηση στην Επιτροπή: Μπορεί να σκεφτεί η Επιτροπή να επανέλθει με προτάσεις για την αντιμετώπιση αυτών ακριβώς των προβλημάτων που η ίδια η ναυτιλία προκαλεί;

<SPEAKER ID=153 LANGUAGE="NL" NAME="Cornelissen">
Πρόεδρε, θα ήθελα να συγχαρώ τον Επίτροπο και το συνάδελφο Danesin για τη σαφή επιλογή τους υπέρ μίας ευρωπαϊκής στρατηγικής στο ναυτιλιακό τομέα. Κατ'αυτό τον τρόπο υπογραμμίζεται η ευρεία σημασία της ναυτιλίας. Κατά τη γνώμη μου, οι κεντρικοί στόχοι της ασκούμενης πολιτικής πρέπει να είναι η βελτίωση της ανταγωνιστικότητας του ευρωπαϊκού στόλου σε συνδυασμό με την αύξηση της ασφάλειας. Θα ήθελα να αναφερθώ σε δύο σημεία:
<P>
Κατ'αρχάς, στην αλλαγή σημαίας των πλοίων. Πρόκειται για μία κατάσταση η οποία πρέπει να αντιμετωπισθεί με σθεναρότητα. Δεν επιτρέπεται να επαναπαυθούμε στο γεγονός ότι περισσότερο από το ήμισυ του ευρωπαϊκού στόλου πλέει υπό φθηνή σημαία. Η κατάσταση αυτή έχει βλαβερές επιπτώσεις για την απασχόληση και την ασφάλεια και οδηγεί σε μετατόπιση οικονομικών δραστηριοτήτων. Θα μπορούσε ο Επίτροπος να δηλώσει κατά προσέγγιση σε ποιο βαθμό τα προτεινόμενα μέτρα θα οδηγήσουν στον περιορισμό της αλλαγής σημαίας των πλοίων;
<P>
Το δεύτερο σημείο στο οποίο θα ήθελα να αναφερθώ αφορά τους βυθοκόρους. Ο ευρωπαϊκός στόλος των βυθοκόρων είναι ιδιαίτερα φημισμένος για την κατασκευή και τη συντήρηση λιμένων με φιλικό προς το περιβάλλον τρόπο σε οποιαδήποτε περιοχή του κόσμου. Θα μπορούσε ο Επίτροπος να υποσχεθεί ότι, κατά την εφαρμογή των προτεινόμενων μέτρων, θα συνεκτιμηθεί και η ανταγωνιστικότητα του ευρωπαϊκού στόλου βυθοκόρων; Στο πλαίσιο αυτό θα ήθελα να ρωτήσω τον Επίτροπο πώς έχουν τα πράγματα όσον αφορά την πρόσβαση του ευρωπαϊκού στόλου στην αμερικανική αγορά. Εξακολουθεί η πρόσβαση να είναι περιορισμένη λόγω μίας εξαιρετικά περίεργης ερμηνείας του αποκαλούμενου «νόμου Jones»; Θα μπορούσε ο Επίτροπος να μελετήσει την κατάσταση και, σε περίπτωση που αυτό είναι απαραίτητο, να συζητήσει σχετικώς με την αμερικανική κυβέρνηση;
<P>
Λόγω του σημαντικού ρόλου που διαδραματίζει η ακτοπλοΐα, θα ήθελα τέλος να ζητήσω από τον Επίτροπο να προωθήσει την εναρμόνιση των διαδικασιών και των κανόνων που ισχύουν για τις μεταφορές μεταξύ ευρωπαϊκών λιμένων.

<SPEAKER ID=154 NAME="Kinnock, Neil">
Κύριε Πρόεδρε, θα ήθελα καταρχάς να επαινέσω τόσο την Επιτροπή Μεταφορών όσο και τις άλλες επιτροπές που συμμετείχαν στην εκπόνηση της παρούσας εκθέσεως και, ασφαλώς, να εκφράσω τις ιδιαίτερες ευχαριστίες μου στον εισηγητή κ. Danesin για την εργασία που κατέβαλε ο ίδιος και οι συνάδελφοί του.
<P>
Η ενώπιον του Σώματος πρόταση ψηφίσματος δείχνει μια πραγματική δέσμευση για την προώθηση της εργασίας σχετικά με το έγγραφο της ναυτιλιακής στρατηγικής. Το γεγονός αυτό αντικατοπτρίσθηκε στο μεγαλύτερο μέρος των παρεμβάσεων που έγιναν κατά τη διάρκεια της συζητήσεως και φυσικά είμαι πολύ ευχαριστημένος που η πρόταση ψηφίσματος ουσιαστικά συμπλέει με την προσέγγιση που ακολούθησε η Επιτροπή. Όπως θα γνωρίζει το Σώμα, τις σκέψεις μου που αναφέρονται στο έγγραφο στρατηγικής για τον ρόλο της ναυτιλιακής βιομηχανίας στον κόσμο τις στήριξα στα προβλήματα που αντιμετωπίζει σε διεθνές επίπεδο και στην κοινή μας επιθυμία να διατηρήσουμε τη βιομηχανία και όσο το δυνατόν περισσότερες θέσεις εργασίας υπέρ των ευρωπαίων ναυτικών. Ορισμένοι, ευτυχώς όχι από το Σώμα, ισχυρίζονται ότι οι στόχοι της ανταγωνιστικότητας και της απασχόλησης αποκλείονται αμοιβαίως. Πιστεύω ότι οι απόψεις αυτές είναι ηττοπαθείς και λανθασμένες, για να μην πω αντιδραστικές, και είμαι επομένως ευτυχής που παρατηρώ ότι η μεγάλη πλειοψηφία των σχολίων σχετικά με τη Λευκή Βίβλο αντικατοπτρίζουν παρόμοια άποψη. Είμαι ευτυχής που η πρόταση ψηφίσματος υποστηρίζει τη νέα στρατηγική και τους τρεις κύριους στυλοβάτες της.
<P>
Ο πρώτος στυλοβάτης είναι η ανταγωνιστικότητα του ευρωπαϊκού στόλου. Όλοι συμφωνούμε ότι αυτό είναι κάτι το αναγκαίο και όλοι γνωρίζουμε ότι υπάρχει η απαραίτητη εμπειρία. Ατυχώς όμως δυσμενείς λειτουργικές συνθήκες σε ένα πολύ ευρύ μέτωπο και για πολλά χρόνια είχαν ως αποτέλεσμα την απώλεια της ανταγωνιστικότητας της ναυτιλιακής μας βιομηχανίας. Όπως θα γνωρίζουν τα αξιότιμα Μέλη, και ορισμένα το ετόνισαν κατά τη διάρκεια της συζητήσεως, τα αποτελέσματα ήσαν πολύ αρνητικά. Πρώτον, η απομάκρυνση των σκαφών από τα νηολόγια είχε ως αποτέλεσμα τη σημαντική μείωση του αριθμού των ευρωπαίων ναυτικών, τόσο των αξιωματικών όσο και των ναυτών. Δεύτερον, το παραπάνω γεγονός είχε αντίκτυπο στη χερσαία απασχόληση, ιδιαίτερα στις εργασίες εκείνες για τις οποίες η θαλάσσια εμπειρία αποτελούσε απαραίτητο προσόν. Τρίτον, σκληρά πληττόμενη η ναυτιλία και οι σχετιζόμενες βιομηχανίες απλά απομακρύνθηκαν από την Κοινότητα γεγονός το οποίο οδήγησε σε περαιτέρω απώλεια θέσεων εργασίας. Η ανταγωνιστικότητα είναι συνεπώς θεμελιώδης παράγοντας για τη μελλοντική επιτυχία, όπως σαφώς αναγνώρισε η Διάσκεψη του Δουβλίνου για το μέλλον των ευρωπαίων ναυτικών.
<P>
Δεν θα ήταν ρεαλιστικό να αναμένουμε ότι αυτή ή η οποιαδήποτε άλλη διάσκεψη θα έχουν ως αποτέλεσμα άμεσες απαντήσεις στα βαθιά ριζωμένα προβλήματα της απασχόλησης των ευρωπαίων ναυτικών. Συνέβαλε όμως στην αναγνώριση αντικειμένων τα οποία χρειάζονται περαιτέρω και επείγουσα προσοχή. Τα αντικείμενα αυτά σαφώς συμπεριλαμβάνουν τη χρήση κινήτρων και χρηματοδοτικής υποστήριξης - θέματα τα οποία αναφέρθηκαν από αρκετούς ομιλητές κατά τη διάρκεια της συζητήσεως - καθώς και την ανάγκη να ενημερωθούν καλύτερα οι νέοι για τις δυνατότητες απασχόλησης στον τομέα. Ορθώς οι παράγοντες αυτοί κατέχουν εξέχουσα θέση στην πρόταση ψηφίσματος.
<P>
Το θέμα των κρατικών ενισχύσεων έχει μεγάλη σχέση με τα θέματα αυτά και αναφέρω στο Σώμα και ειδικότερα στον κ. Jarzembowski ότι η Επιτροπή, αφού έλαβε υπόψη της τα σχόλια των κρατών μελών, της βιομηχανίας και του Κοινοβουλίου, βρίσκεται αυτή τη στιγμή στο στάδιο της ολοκλήρωσης νέων γενικών προσανατολισμών. Οι γενικοί προσανατολισμοί θα δημοσιευθούν πολύ σύντομα. Συνειδητοποιώ το σημείο που θέτει ο κ. Jarzembowski σχετικά με την ουσία και τις λεπτομέρειες του εγγράφου στρατηγικής και συμμερίζομαι την επιθυμία του γι' αυτό που ο ίδιος περιέγραψε ως απόλυτα θεμελιωμένες προτάσεις. Αυτό που θέλω να αποφύγω είναι να μην είναι τα θεμέλια πολύ βαριά και οι προτάσεις βουλιάξουν. Αυτός είναι ο λόγος για τον οποίο στο έγγραφο στρατηγικής καθορίσαμε τους στυλοβάτες της πολιτικής με τον τρόπο που τους καθορίσαμε ελπίζοντας, στην πραγματικότητα γνωρίζοντας, ότι θα προκαλέσουν έντονες συζητήσεις και περαιτέρω δράσεις. Αυτό είναι που έχει γίνει μέχρι τώρα και δεν προτίθεμαι να αφήσω το θέμα να λιμνάσει. Η ενθάρρυνση που λαμβάνω από το Σώμα, συμπεριλαμβανομένου του κ. Jarzembowski, για να προχωρήσω παραπέρα είναι πολύ ευπρόσδεκτη.
<P>
Είμαι ευτυχής να καλωσορίσω τη στήριξη των σκέψεών μας στη σφαίρα των εξωτερικών σχέσεων. Όλοι συμφωνούμε για την αναγκαιότητα των ανοικτών παγκοσμίων αγορών. Είναι σαφές ότι κάτω από τις συνθήκες αυτές η Κοινότητα θα πρέπει να προσπαθήσει να επιτύχει τα συμφέροντά μας ειδικότερα εφόσον, στον βαθμό που αφορά τους ανταγωνιστές μας από τις τρίτες χώρες, είμαστε μια ανοικτή αγορά. Είναι λογικό να αναμένουμε και από αυτούς να κάνουν το ίδιο. Η συγκεκριμένη ανακοίνωσή μας για τις εξωτερικές ναυτιλιακές σχέσεις έχει δημοσιευθεί πρόσφατα, όπως θα γνωρίζει το Σώμα, και εν ευθέτω χρόνω αναμένω τα σχετικά σχόλια των αξιότιμων Μελών.
<P>
Ο τρίτος στυλοβάτης της στρατηγικής μας συνδέει την ασφάλεια με τον δίκαιο ανταγωνισμό. Αυτή είναι μια κατάλληλη σχέση που πρέπει να τονιστεί καθώς συνεχίζουμε να υπογραμμίζουμε την επείγουσα ανάγκη για την επίτευξη ποιότητας σε όλες τις μορφές του ναυτιλιακού εμπορίου. Δεν υπάρχει αμφιβολία ότι οι διάφοροι τομείς της ναυτιλίας επηρεάζονται σε διαφορετικό βαθμό από τους μη ασφαλείς φορείς, αλλά οπουδήποτε κι' αν υπάρχουν αυτοί δεν θα πρέπει να τους επιτραπεί να έχουν το απαράδεκτο συγκριτικό πλεονέκτημα που έχουν τώρα με την αδιαφορία τους για την ασφάλεια των ανθρώπων, την ασφάλεια των σκαφών και την ασφάλεια του περιβάλλοντος. Οι ναυτικοί, οι λιμενικοί, το ευρύ κοινό και όλοι οι φορείς που τηρούν τους κανονισμούς έχουν ένα επενδεδυμένο συμφέρον για να διασφαλίσουν ότι θα αναλαμβάνεται αποτελεσματική δράση εναντίον όλων εκείνων που παραβιάζουν τους κανονισμούς και κάνοντας αυτό θέτουν σε κίνδυνο ζωές κερδίζοντας ταυτόχρονα εμπορικά πλεονεκτήματα. Είμαι ευγνώμων για τη σθεναρή και από μακρού εκπεφρασμένη υποστήριξη του Σώματος επ' αυτού του θέματος.
<P>
Τέλος, οι παράγραφοι 7 και 32 της προτάσεως ψηφίσματος καλούν την Επιτροπή να αναλάβει την εκπόνηση ή να υποστηρίξει μια εις βάθος μελέτη σχετικά με τις πρακτικές της Διεθνούς Ομοσπονδίας Εργαζομένων στις Μεταφορές. Θα πρέπει να πληροφορήσω το Σώμα ότι η Επιτροπή δεν έχει πραγματική νομική εξουσία σ' αυτόν τον τομέα. Οι πρακτικές που εφαρμόζει η ΔΟΕΜ στηρίζονται σε συλλογικές συμφωνίες ελεύθερα διαπραγματευόμενες μεταξύ των ενδιαφερομένων και συνεπώς αποτελούν αντικείμενο της εργατικής νομοθεσίας των κρατών μελών. Η Επιτροπή δεν βλέπει κανένα λόγο, επί τη βάσει της πληροφόρησης που έχει αυτή τη στιγμή στη διάθεσή της, να προχωρήσει σε οποιαδήποτε περαιτέρω διερεύνηση του θέματος. Λυπούμαι συνεπώς που πρέπει να πω ότι η Επιτροπή δεν μπορεί να αποδεχθεί την αντίστοιχη πρόταση που περιλαμβάνεται στην πρόταση ψηφίσματος. Ελπίζω ότι το Σώμα θα κατανοήσει τους λόγους και δεν θα πιέσει περισσότερο.
<P>
Μία από τις παραγράφους που αναφέρθηκε κατά τη διάρκεια της συζητήσεως τέθηκε από τον κ. van der Waal, ο οποίος ερώτησε εάν η Επιτροπή συμφωνεί με την παράγραφο 35 της εκθέσεως του Κοινοβουλίου. Απαντώ πολύ συγκεκριμένα ότι ναι, συμφωνούμε, και ελπίζω ότι ούτε ο κ. van der Waal ούτε οιοσδήποτε άλλος, το ενδιαφέρον των οποίων είναι πράγματι πολύ γνωστό, θα ερμηνεύσει την οποιαδήποτε αναφορά στο έγγραφο στρατηγικής μας ως υποβάθμιση ή απονομή δευτερεύοντος ρόλου στη ναυτιλία. Πρόκειται για μια βιομηχανία που στέκεται στα πόδια της, έχει τη δική της προσωπικότητα και πρέπει να προσπαθήσει να επιτύχει τα δικά της συμφέροντα ως βιομηχανία. Κάνοντας αυτό θα εξυπηρετήσει και τους άλλους τομείς μεταφορών αλλά και πολλές άλλες αγορές. Κλείνω την ανταπόκρισή μου στην έκθεση εκφράζοντας την εκτίμησή μου για την έκθεση του κ. Danesin η οποία προσφέρει στην Επιτροπή μια καλοδεχούμενη ενθάρρυνση.
<P>
Θα πάρω ακόμη λίγο χρόνο από τον διαθέσιμο του Κοινοβουλίου για να απαντήσω σε ορισμένες ενδιαφέρουσες ερωτήσεις που τέθηκαν κατά τη διάρκεια της συζητήσεως. Θα πρέπει να πω στον κ. Stenmarck ότι δέχομαι με ικανοποίηση τα ζητήματα που θέτει σχετικά με το περιβάλλον. Μπορώ να απαντήσω λέγοντας ότι η Επιτροπή στηρίζει τα συγκεκριμένα μέτρα ασφάλειας και περιβάλλοντος στο μέγιστο δυνατό βαθμό επί των διεθνώς υφισταμένων κανονισμών. Από αυτή την άποψη η διεθνής σύμβαση για την πρόληψη της ρύπνασης από τα πλοία, η αποκαλούμενη Σύμβαση Marpol, θέτει προδιαγραφές σε διεθνές επίπεδο σχετικά με την πρόληψη της ρύπανσης από, μεταξύ άλλων, έλαια, απόβλητα και απορρίμματα από πλοία. Αυτή τη στιγμή βρίσκονται σε εξέλιξη συζητήσεις εντός της Ευρωπαϊκής Ένωσης για τη συμπλήρωση των διατάξεων αυτής της διεθνούς σύμβασης με ευρωπαϊκούς κανονισμούς σχετικά με τις εκπομπές καυσαερίων όπως και για τα άλλα αντικείμενα στα οποία αναφέρθηκα.
<P>
Επί του σημείου αυτού η ανταπόκριση της Επιτροπής στο αίτημα του Συμβουλίου Περιβάλλοντος του Δεκεμβρίου 1995 θα είναι να παρουσιάσει μιαν ανακοίνωση επί της στρατηγικής της Επιτροπής για την καταπολέμηση της οξίνισις. Η ανακοίνωση θα περιλαμβάνει ένα κεφάλαιο σχετικά με τις δράσεις για τις εκπομπές καυσαερίων από τις θαλάσσιες μεταφορές. Μολονότι δεν υπόκειται σε κανένα διεθνή κανονισμό, προτείνεται η υπαγωγή του περιεχομένου των καυσίμων σε θείο, π.χ. του θειώδους οξέος, στον έλεγχο της Συμβάσεως Marpol.
<P>
Υπό το φως των ανωτέρω καθώς και εκείνων που ήδη ανέφερα στο Σώμα όπως και του προβλήματος της ατμοσφαιρικής ρύπανσης, ιδιαίτερα από τα οχηματαγωγά στη Βαλτική και στη Βόρειο Θάλασσα που έθεσε συγκεκριμένα ο κ. Stenmarck, η Επιτροπή παρακολουθεί τις εξελίξεις εντός του Διεθνούς Οργανισμού Ναυτιλίας για την αναγνώριση αυτών των δύο τομέων ως ειδικών τομέων για τη λήψη μέτρων κατά της ρύπανσης που προέρχεται από τις θαλάσσιες μεταφορές. Είμαστε έτοιμοι να αναλάβουμε την αρμόζουσα δράση εάν ο ΔΟΝ δεν καταλήξει σε ευνοϊκό αποτέλεσμα.
<P>
Υπάρχει το ερώτημα που έθεσε ο κ. Cornelissen σχετικά με τη βιομηχανία των βυθοκόρων. Ο χρόνος δεν μου επιτρέπει να αναφερθώ στα άλλα σημεία που έθεσε. Θα πρέπει να πω ότι η βιομηχανία βυθοκόρων δεν καλύπτεται, όπως είπα, από το έγγραφο στρατηγικής αλλά αυτό δεν σημαίνει ούτε για μια στιγμή ότι τα συμφέροντα και η σημασία της βιομηχανίας αυτής παραμελούνται από την Επιτροπή. Η σημαντική σημασία της υποδομής της θα πρέπει να γίνει δεκτή από κάθε λογικό άνθρωπο. Η βιομηχανία ομιλεί απευθείας στο φόρουμ των ναυτιλιακών βιομηχανιών και είναι ιδιαίτερα ενεργητική στο πάνελ των ναυτιλιακών πόρων.
<P>
Όσον αφορά την επαφή με τη βιομηχανία συμβαίνει να έχω προγραμματίσει για το εγγύς μέλλον σύσκεψη με τους εκπροσώπους της βιομηχανίας στην Ευρωπαϊκή Ένωση. Τέλος, στο θέμα που σχετίζεται με τις εξωτερικές σχέσεις, αυτή τη στιγμή έχουμε εντολή για διαπραγματεύσεις μόνο με την Ινδία και την Κίνα αλλά μπορώ να διαβεβαιώσω τον κ. Cornelissen και το Σώμα ότι σε όλες τις διαπραγματεύσεις τα συμφέροντα της ευρωπαϊκής βιομηχανίας βυθοκόρων, η οποία προσφέρει πολύ ανταγωνιστική εργασία και εξαιρετικές προδιαγραφές, θα ληφθούν πλήρως υπόψη άσχετα με το τρέχον νομικό καθεστώς στα άλλα μέρη του κόσμου. Πιστεύουμε ότι έχει κάτι αξιόλογο να προσφέρει, πιστεύουμε ότι θα πρέπει να έχει τις ευκαιρίες και πιστεύουμε ότι το έντιμο εμπόριο απαιτεί όπως έχει πρόσβαση στις νέες αγορές.

<SPEAKER ID=155 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11 π.μ.

<CHAPTER ID=12>
Διαρθρωτικές παρεμβάσεις στο Ηνωμένο Βασίλειο
<SPEAKER ID=156 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. McCarthy, εξ ονόματος της Επιτροπής Περιφερειακής Πολιτικής, σχετικά με τα αναπτυξιακά προβλήματα και τις διαρθρωτικές παρεμβάσεις στο Ηνωμένο Βασίλειο για την περίοδο 1994-1999 (Α4-0126/97).

<SPEAKER ID=157 NAME="McCarthy">
Κύριε Πρόεδρε, κυρίες και κύριοι, η έκθεσή μου επί της υλοποίησης των διαρθρωτικών ταμείων στο Ηνωμένο Βασίλειο αποτελεί αποτέλεσμα ευρύτατων διαβουλεύσεων που έγιναν τόσο με τους χρήστες όσο και με τους υποψήφιους για τα διαρθρωτικά ποσά της ΕΕ. Πάνω από 2.000 επιστολές και ερωτηματολόγια εστάλθηκαν στους εταίρους των περιφερειών και εγώ η ίδια συμμετείχα σε πάνω από εικοσιπέντε ώρες ακροάσεων σε εννέα διαφορετικά μέρη ολόκληρου του ΗΒ. Ζητήθηκαν οι απόψεις εννέα περιφερειών. Πάνω από 300 έγγραφα κατατέθηκαν στο γραφείο μου. Οι ομάδες με τις οποίες έγιναν διαβουλεύσεις και οι οποίες συμμετείχαν στην έκθεση κάλυπταν ένα ευρύτατο φάσμα από εμπορικά επιμελητήρια, συμβούλια εκπαίδευσης επιχειρήσεων, τον εθελοντικό τομέα, τις υπηρεσίες οικονομικής ανάπτυξης, τα πανεπιστήμια, τις τοπικές αρχές και τα συμβούλια ανάπτυξης της υπαίθρου. Έγιναν επίσης συνεντεύξεις με κρατικές υπηρεσίες.
<P>
Επομένως δεν μπορώ να ισχυριστώ ότι η έκθεση είναι αποκλειστικά δική μου. Δεν είναι μια προσωπική μου έκθεση. Αντικατοπτρίζει σε πολύ μεγάλο βαθμό τις απόψεις των ανθρώπων της περιφέρειας. Τέλος, τον Μάρτιο οργανώσαμε στο Ευρωπαϊκό Κοινοβούλιο μια ακρόαση με ένα ανώτερο στέλεχος της εξεταστικής επιτροπής της Βουλής των Λόρδων για τα διαρθρωτικά ταμεία στο ΗΒ και τα ταμεία συνοχής στην ΕΕ. Ο εκπρόσωπος αυτός κατέθεσε στην επιτροπή μας τα προσωρινά πορίσματα. Τα πορίσματα αυτά ήσαν στην πραγματικότητα πολύ κοντά στις προτάσεις που συμπεριλαμβάνονται στην παρούσα έκθεση, ιδιαίτερα όσον αφορά τα προβλήματα της γραφειοκρατίας και των καθυστερήσεων.
<P>
Ήταν λυπηρό το γεγονός ότι η βρετανική κυβέρνηση επέλεξε να μην αποστείλει έναν πολιτικό εκπρόσωπο αλλά κατά καλή μας τύχη ένας δημόσιος υπάλληλος με έδρα τις Βρυξέλλες ήταν αρκετά ευγενής ώστε να μας διαβάσει μια γραπτή δήλωση, αντί να ακολουθήσει την πολιτική της άδειας καρέκλας. Θα επιθυμούσα να ευχαριστήσω όλα τα άτομα από όλες τις πολιτικές παρατάξεις που συμμετείχαν και παρουσίασαν στοιχεία. Έχω προσθέσει ένα έγγραφο εργασίας 50 σελίδων το οποίο αποτελεί μια γνήσια προσπάθεια αντικατοπτρισμού των απόψεών τους.
<P>
Θα ήθελα να υπενθυμίσω στην Ομάδα του Ευρωπαϊκού Λαϊκού Κόμματος και στα συντηρητικά Μέλη της, ότι η αποχή ή η καταψήφιση αυτής της εκθέσεως θα εσήμαινε την περιφρονητική μεταχείρηση και την αδιαφορία για τις απόψεις των επί τόπου εταίρων, μολονότι η κυβέρνηση του ΗΒ δεν είναι ξένη προς αυτή τη συμπεριφορά κατά τη διαχείριση των χρηματοδοτήσεων.
<P>
Θα ήθελα να πω το πως οι πιστώσεις της ΕΕ έπαιξαν ένα ζωτικό ρόλο στην ανάπτυξη οικονομικής και κοινωνικής συνοχής στο ΗΒ. Το αποτέλεσμα υπήρξε η δημιουργία ή η διατήρηση 240.000 θέσεων εργασίας, ιδιαίτερα σε περιφέρειες Στόχου 2 και θα ήθελα επίσης να πω ότι οι πιστώσεις αυτές εκφράζουν μια πολύ σαφή πτυχή της ευρωπαϊκής αλληλεγγύης για τις μειονεκτικές περιφέρειες και τις περιφέρειες που καθυστερούν στο ΗΒ. Γνωρίζω ότι η Ομάδα του Ευρωπαϊκού Λαϊκού Κόμματος δεν ήθελε να χρησιμοποιήσω αυτόν τον όρο στην έκθεσή μου.
<P>
Οι πιστώσεις της ΕΕ δημιουργούν ένα πρότυπο συλλογικής προσέγγισης στην οικονομική ανάπτυξη. Γίνονται δεκτές με ικανοποίηση από τους εταίρους των περιφερειών και έχουν ενθαρρύνει τη δημιουργία νέων και πρωτότυπων συνεταιρισμών. Στην πραγματικότητα έχουν συμπληρώσει το κενό και την έλλειψη στρατηγικής περιφερειακής πολιτικής του Ηνωμένου Βασιλείου και έχουν εξισορροπίσει κάπως την τακτική της κυβέρνησης «ο νικητής τα παίρνει όλα» για την περιφερειακή ανάπτυξη. Οι εταίροι έχουν καλωσορίσει αυτό το στρατηγικό πλαίσιο το οποίο είναι ένας σημαντικός καταλύτης στην περιφεριεακή οικονομική ανάπτυξη.
<P>
Έχουν επίσης δημιουργήσει νέες ευκαιρίες για τη συμμετοχή των τοπικών κοινοτήτων και του εθελοντικού τομέα σε προγράμματα. Στο σημείο αυτό θα ήθελα να συγχαρώ την Επιτροπή για την ανάπτυξη νέων προτύπων καλύτερων πρακτικών όπως η πρωτοβουλία διαδρόμων του Μέρσυσαϊντ, η πρωτοβουλία RECHAR στο Σέφηλντ, ο συνεταιρισμός του Ανατολικού Ντάρχαμ και το Πρόγραμμα Ειρήνης και Συνδιαλλαγής της Βορείου Ιρλανδίας. Έχουμε επίσης παραδείγματα καλύτερων πρακτικών στα ανεξάρτητα υπουργεία για τη Σκωτία και τον τερματισμό της τακτικής του αποκεφαλισμού του Ευρωπαϊκού Κοινωνικού Ταμείου στα προγράμματα του Μέρσυσαϊντ.
<P>
Όπως ήδη ανέφερα, οι πιστώσεις αυτές έχουν παράσχει πρόσθετους πόρους για αναζωογόνηση οι οποίοι, λόγω των συνεχών κυβερνητικών περιορισμών και της έλλειψης επενδύσεων στις περιφέρειες, έχουν αποδειχθεί ένας ζωτικός ομφάλιος λώρος και σε ορισμένες περιπτώσεις έχουν οδηγήσει σε υπερεξάρτηση από τις χρηματοδοτήσεις της ΕΕ. Για την ιστορία, οι επενδύσεις της κυβερνήσεως του Ηνωμένου Βασιλείου στις περιφέρειες αυτές έχουν μειωθεί από το 1984 κατά 75 %. Πράγματι, οι χρηματοδοτήσεις από την ΕΕ εκάλυψαν το ήμισυ του ενιαίου προϋπολογισμού αναζωογόνησης ο οποίος υπήρξε η κύρια πηγή χρηματοδότησης επενδύσεων στις περιφέρειες αυτές κατά το 1995. Μπορείτε συνεπώς να διαπιστώσετε το πόσο πολύ συμπληρώνουν τα κενά στο ΗΒ. Εκεί όπου θα έπρεπε να υπάρχουν πρόσθετες πιστώσεις συχνά γεμίζουν ένα κενό - στην κυριολεξία.
<P>
Τα πραγματικά προβλήματα που διαπιστώνουμε στις περιφέρειες επικεντρώνονται στην κακοδιαχείριση των πιστώσεων από την κυβέρνηση. Πολύ συχνά οι εταίροι βρίσκονται μπροστά στον εφιάλτη της γραφειοκρατίας, της μεγάλης γραφειοκρατίας. Στην πραγματικότητα, το πρόγραμμα του Μάϊκελ Χέζελταϊν, Περιφερειακή Πρόκληση, επικρίθηκε σφοδρά διότι δημιουργούσε ακόμη μεγαλύτερη γραφειοκρατία και ακόμη μεγαλύτερο χαρτοβασίλειο. Ακόμη η κυβέρνηση δεν έχει παραδώσει στην Επιτροπή την αξιολόγηση της οικονομικής οφελιμότητας του προγράμματος αυτού. Δεν υπάρχει διαφάνεια ούτε και ελεγξιμότητα στην κατανομή των πιστώσεων και τα όργανα λήψεως αποφάσεων λειτουργούν ως κυβερνητικά δοβλέτια με συμμετοχή ελαχίστων εκλεγμένων εκπροσώπων, μολονότι αναγνωρίζω ότι οι πιέσεις από το Σώμα τούτο καθώς και από συναδέλφους από όλες τις περιφέρειες είχαν ως αποτέλεσμα να σημειωθεί κάποια πρόοδος στη συμπερίληψη εκλεγμένων μελών στις αγγλικές περιφερειακές επιτροπές.
<P>
Έχω μερικά παραδείγματα - στην πραγματικότητα έχω τόσα πολλά που είναι αδύνατον να τα παρουσιάσω όλα απόψε - από τον ατέλειωτο κατάλογο των καταστροφών που επέφεραν οι καθυστερήσεις του Ευρωπαϊκού Κοινωνικού Ταμείου. Είναι πράγματι πολύ λυπηρό το γεγονός ότι ο Επίτροπος Flynn δεν βρίσκεται σήμερα εδώ ούτως ώστε να απαντήσει σε ορισμένα από τα ερωτήματα αυτά τα οποία, ως επί το πλείστον, οφείλονται στην ανικανότητα της κυβερνήσεως. Ένας συνάδελφος στο Ανατολικό Μίντλαντς αντιμετώπισε την απώλεια 156.000 λιρών ενίσχυσης. Μία από τις τοπικές αρχές στην εκλογική μου περιφέρεια κατέβαλε 31.000 λίρες σε τόκους ενώ ο εθελοντικός τομέας πιστεύει τώρα ότι δεν έχει καμία πρακτική αξία ή όφελος να υποβάλει αίτηση για τις χρηματοδοτήσεις αυτές. Εάν η παρούσα κυβέρνηση δεν μπορεί να διαχειριστεί αποτελεσματικά χρηματοδοτήσεις 1, 6 δισεκατομμυρίου λιρών, για ποιόν λόγο άραγε θα πρέπει κανείς να της εμπιστευθεί τη διαχείριση των 300 δισεκατομμυρίων λιρών των δημόσιων οικονομικών του Ηνωμένου Βασιλείου;
<P>
Ως αποτέλσμα των ανωτέρω, οι εταίροι υποχρεώνονται να καταβάλλουν τεράστια ποσά σε τόκους. Ένας διαχειριστής συνεταιρισμού ιδιωτών/δημοσίου είπε: »Έχουμε πληρώσει τόσα πολλά σε υπεραναλήψεις και δαπάνες τραπεζών ώστε εξετάζουμε ένα νέο υποπρόγραμμα, την υποστήριξη των χρηματοοικονομικών οργανισμών». Μία κυνική παρατήρηση η οποία όμως δείχνει την απογοήτευσή τους από το σύστημα. Στη Σκωτία έχουν πληρώσει περίπου μισό εκατομμύριο Ecu σε τόκους μόνο για το 1995. Παρόλα αυτά όμως μας λένε ότι η βρετανική οικονομία ανθεί. Γιατί άραγε από το 1994 σχεδόν ο μισός πληθυσμός του ΗΒ ζει σε περιφέρειες που είναι επιλέξιμες για ευρωπαϊκή χρηματοδοτική υποστήριξη; Αυτό αποτελεί αποτυχία και όχι επιτυχία. Δεν συνιστά επιτυχία. Είναι μια σθεναρή υπενθύμιση της κατάντιας της βρετανικής οικονομίας.
<P>
Όπως αναφέρει η έκθεση συνοχής, η φτώχεια έχει αυξηθεί στο Ηνωμένο Βασίλειο. Το 17, 5 % των νοικοκυριών ζουν τώρα κάτω από το επίπεδο της φτώχειας και ένα στα τρία παιδιά ζουν στη φτώχεια. Το ερώτημα που πρέπει να απευθύνουμε στους εαυτούς μας είναι: Πού θα βρισκόταν άραγε η Μ. Βρετανία χωρίς την ευρωπαϊκή διαρθρωτική χρηματοδότηση; Πόσο καλύτερα θα ήταν εάν η βρετανική κυβέρνηση είχε δείξει μια πραγματική δέσμευση για τους συνεταιρισμούς; Ζητώ επομένως από το Σώμα να ψηφίσει υπέρ της εκθέσεώς μου και υπέρ της βελτίωσης της δημοκρατίας, της ελεγξιμότητας και της αποτελεσματικής χρήσης των ευρωπαϊκών διαρθρωτικών ποσών.

<SPEAKER ID=158 LANGUAGE="EN" NAME="Chichester">
Κύριε Πρόεδρε, θα ευχόμουν να βρισκόμουν σε θέση να επαινέσω την εισηγήτρια για την έκθεσή της. Αντ' αυτού θα πρέπει να καταδικάσω εντονότατα την εκμετάλλευση του χρόνου του Κοινοβουλίου για να παρουσιαστεί ενώπιον του Σώματος η έκθεση αυτή καθώς και τη στυγνή, κομματικοποιημένη και πολιτικοποιημένη φύση του μεγαλυτέρου μέρους του κειμένου. Μόλις παρακολουθήσαμε ένα παράδειγμα.
<P>
Είναι λυπηρό το γεγονός ότι οι Σοσιαλιστές παρέβησαν την πρακτική ότι κανείς δεν θα πρέπει να κάνει έκθεση για το δικό του κράτος μέλος. Αποτελεί εξαίρεση για το χρονοδιάγραμμα κάποιας εκθέσεως όπως η παρούσα, η οποία δεν αφορά κάποια επείγουσα νομοθετική ανάγκη, να συμπιεστεί τόσο πολύ ώστε να έρθει στην ολομέλεια δύο μόλις εβδομάδες μετά την ψηφοφορία στην επιτροπή. Ο οιοσδήποτε θα μπορούσε να κατανοήσει ότι με τις εκλογές που επίκεινται στο ΗΒ οι Σοσιαλιστές θέλουν να εκμεταλλευτούν το Κοινοβούλιο για να επιτύχουν φθηνά επιτεύγματα στην εθνική πολιτική. Βεβαίως, αυτός είναι ο σκοπός της παρούσης εκθέσεως.
<P>
Καταδικάζω ιδιαίτερα τον τρόπο με τον οποίο η σοσιαλίστρια εισηγήτρια εντρύφησε στην τακτική του παλιού Εργατικού Κόμματος των χτυπημάτων κατά της χώρας της μόνο και μόνο για να επιτύχει πόντους κατά των πολιτικών την αντιπάλων παραβιάζοντας με τον τρόπο αυτόν την παράδοση της ομοφωνίας του Σώματος. Το να ισχυρίζεται κανείς ότι το ΗΒ έχει χαμηλή ανάπτυξη και χαμηλή παραγωγικότητα αποτελεί τη μεγαλύτερη δυνατή διαστροφή της παραπληροφόρησης όταν η οικονομία του ΗΒ ανθίζει με μείωση της ανεργίας και με αύξηση της ευημερίας.
<P>
Ακόμη χειρότερη για μένα είναι η υποτιμητική αναφορά στην εργασία των υπευθύνων που προετοιμάζουν τις στατιστικές της απασχόλησης. Αποτελεί προσβολή της αξιοπρέπειάς τους ο ισχυρισμός ότι οι αριθμοί τους δεν εκπροσωπεύουν την πραγματικότητα. Για να μην είμαι άδικος θα πρέπει να πω ότι η έκθεση περιλαμβάνει και πολλά σωστά. Έτσι είναι ακόμη πιο λυπηρό το γεγονός ότι η εισηγήτρια άφησε ελεύθερα τα ένστικτά της από το παλαιό Εργατικό Κόμμα να ορμήσουν και να κατασπαράξουν τη χώρα της αμαυρώνοντας με αυτόν τον τρόπο την έκθεσή της.

<SPEAKER ID=159 LANGUAGE="EN" NAME="Ahern">
Κύριε Πρόεδρε, εάν μπορώ ως ιρλανδή να επέμβω σ' αυτήν τη συζήτηση και να προσπαθήσω να καλμάρω τα πράγματα, θα περιοριστώ στα ευρωπαϊκά θέματα. Δέχομαι με ιδιαίτερη ικανοποίηση την παρούσα έκθεση και την έμφαση την οποία αποδίδει στην περιφερειακή διαχείριση των διαρθρωτικών ποσών. Από την προσωπική μου εμπειρία και από την άποψή μου ως Πράσινης, αυτός είναι ένας πολύ αποτελεσματικός τρόπος διαχείρισης αυτών των πιστώσεων και μπορεί να είναι πολύ πιο αποτελεσματικός από τη διαχείρισή τους μέσω της κεντρικής διοίκησης.
<P>
Σε ολόκληρη την Κοινότητα έχει αποδειχθεί ότι, ιδιαίτερα όταν το θέμα αφορά προβλήματα απασχόλησης, η τοπική αυτοδιοίκηση μπορεί να είναι εξαιρετικά αποτελεσματική στη διαχείριση των ευρωπαϊκών πιστώσεων. Η εισηγήτρια αναφέρεται στην εμπειρία από τη Σκωτία όπου οι τοπικές αρχές έχουν αναλάβει την πρωτοβουλία στον προγραμματισμό μαζί με άλλους εταίρους, γεγονός πολύ θετικό. Στην Ιρλανδία χρειαζόμαστε περισσότερη αποκέντρωση και λιγότερη συγκέντρωση. Από ευρωπαϊκής απόψεως η έμφαση που αποδίδει η έκθεση στην αποκέντρωση είναι εξαιρετικά καλοδεχούμενη.

<SPEAKER ID=160 LANGUAGE="EN" NAME="Nicholson">
Κύριε Πρόεδρε, δέχομαι με ικανοποίηση την παρούσα έκθεση. Συγχαίρω την εισηγήτρια. Γνωρίζω ότι εργάσθηκε πολύ σκληρά για μεγάλο χρονικό διάστημα για να τη φέρει σήμερα ενώπιον της ολομέλειας. Η εισηγήτρια οργάνωσε ακροάσεις σε ολόκληρο το Ηνωμένο Βασίλειο, συμπεριλαμβανομένης της Βορείου Ιρλανδίας. Δυστυχώς δεν μπόρεσε να προσκαλέσει άτομα από τη Βόρεια Ιρλανδία στην ακρόαση των Βρυξελλών αλλά σήμερα δεν πρόκειται να της κρατήσω κακία γι' αυτό.
<P>
Στο Ηνωμένο Βασίλειο έχει υπάρξει μακροχρόνιο ενδιαφέρον και συζήτηση σχετικά με την κυβερνητική άποψη για τα προγράμματα της κυβερνήσεως και τον τρόπο υλοποίησής τους. Η αξιοποίηση των προγραμμάτων αυτών προκαλεί πάντα ενδιαφέρον, ιδιαίτερα δε όταν συμπεριλαμβάνει προσθετικότητα η οποία έχει εξελιχθεί σε μία από τις μεγαλύτερες ανησυχίες. Αυτός είναι ένας τομέας για τον οποίο υπάρχουν πολλές υποψίες όχι μόνο στη δική μου επαρχία της Βορείου Ιρλανδίας αλλά και σε ολόκληρο το Ηνωμένο Βασίλειο. Το θέμα αυτό πρέπει να επιλυθεί. Πρέπει να υπάρξει μεγαλύτερη διαφάνεια και αντικειμενικότητα όσον αφορά τις πιστώσεις για την περιφέρεια.
<P>
Η συγκεντρωτικότητα του Λονδίνου δεν βοηθά και αυτό που επίσης δεν βοηθά είναι ο έλεγχος του Υπουργείου Οικονομικών ο οποίος πρέπει να τερματιστεί. Έτσι, συμφωνώ πλήρως με την κ. McCarthy σχετικά μ' αυτό. Συμφωνώ επίσης πλήρως μαζί της στο ζήτημα της μεγαλύτερης συμμετοχής των τοπικών συμβουλίων και της τοπικής αυτοδιοίκησης. Έτσι θα έχουμε διαφάνεια και ελεγξιμότητα και άτομα που πράγματι γνωρίζουν τι συμβαίνει. Στη Βόρεια Ιρλανδία έχουμε περιφερειακούς συνεταιρισμούς κάτω από το Φόρουμ Ειρήνης και Συνδιαλλαγής. Οι συνεταιρισμοί αυτοί σημείωσαν μεγάλη επιτυχία. Χθες μόλις το πρωί στη δική μου περιφέρεια, άνθρωποι που ποτέ μέχρι τώρα δεν πίστευαν ότι θα μπορούσαν να έχουν κάποια επιρροή στις ευρωπαϊκές υποθέσεις, με χαιρετούσαν ως τον εκπρόσωπό τους στην Ευρώπη και έλεγαν το πόσο ευτυχείς ήταν που με συναντούσαν. Μου έλεγαν το πόσο ικανοποιημένοι ήταν από το γεγονός ότι η Ευρώπη μπορούσε να εισφέρει πιστώσεις σε περιοχές όπως το Κάσελριγκ αλλά και σε άλλες περιοχές της επαρχίας.
<P>
Έχω και κάποιο σημείο κριτικής. Υπήρξα επί μία πενταετία μέλος της Επιτροπής Περιφερειακής Πολιτικής και, με τον μεγαλύτερο σεβασμό, πιστεύω ότι δεν ήταν δουλειά της κ. McCarthy να εκπονήσει αυτή την έκθεση. Στο μέλλον, όταν η επιτροπή ορίζει τους εισηγητές της, θα πρέπει να λαμβάνει πρόνοια ότι αυτοί δεν θα προέρχονται από το κράτος μέλος το οποίο θα εξετάζεται στην έκθεση. Οι εισηγητές δεν θα πρέπει να έχουν άμεσο συμφέρον και το Κοινοβούλιο θα πρέπει να υιοθετήσει μελλοντικά αυτήν την πρακτική.

<SPEAKER ID=161 LANGUAGE="EN" NAME="Crampton">
Κύριε Πρόεδρε, συγχαίρω την κ. McCarthy για την εξαίρετη έκθεσή της και για την έρευνα που έκανε γι' αυτήν. Από την εμπειρία μου μπορώ να πω ότι σπανίως μια έκθεση της Επιτροπής Περιφερειακής Πολιτικής έχει εκπονηθεί κατόπιν τέτοιας έρευνας.
<P>
Το αντικείμενο της εκθέσεως ήταν πολύ δύσκολο καταρχάς διότι είναι πολύ δύσκολη η λεπτομερής εξέταση των διαρθρωτικών ταμείων σε οποιοδήποτε κράτος μέλος. Δεύτερον, είναι ακόμη πιο δύσκολο στην περίπτωση του Ηνωμένου Βασιλείου. Γιατί; Έχουμε όλα τα προβλήματα που περιέγραψε η κ. McCarthy. Έλλειψη συνεταιρισμών - το γνωρίζω αυτό διότι εργάζομαι σε περιφέρεια Στόχου 2 και βλέπω αυτά που συμβαίνουν. Υπάρχει έλλειψη συνεταιρισμών σε πολλές περιοχές και σχεδόν πλήρης έλλειψη δημοκρατίας στις διαχειριστικές επιτροπές του προγράμματος. Ακόμη έχουμε προβλήματα με την προσθετικότητα, εκτός των οποίων υπάρχει το πρόβλημα ότι η βρετανική κυβέρνηση έχει αφαιρέσει από την τοπική αυτοδιοίκηση και την παραμικρότερη ακόμη επιχορήγηση που θα μπορούσε να χρησιμοποιηθεί για τις συμπληρωματικές πιστώσεις. Στην τοπική αυτοδιοίκηση έχει αφήσει μόνο τα τελείως αναγκαία για τη λειτουργία της.
<P>
Έτσι, η κυβέρνηση επαφίεται σε θεσμούς όπως το λαχείο. Για τ' όνομα του Θεού, βρισκόμαστε εδώ στο Ευρωπαϊκό Κοινοβούλιο και ένα από τα κράτη μέλη μας επαφίεται ακόμη σε λαχεία για τη χρηματοδότηση των περιφερειών τη στιγμή που υπάρχουν άνθρωποι που κοιμώνται στους δρόμους; Αυτό είναι ανόητο. Είναι λάθος και θα πρέπει να το φωνάξουμε. Η έκθεση παρουσιάζει με σαφήνεια μια ανησυχία στην οποία αναφέρθηκε ο κ. Nicholson, δηλ. το ότι δεν έχουμε τοπική αυτοδιοίκηση. Στο τοπικό επίπεδο στη Μ. Βρετανία υπάρχει έλλειψη δημοκρατίας και ελπίζω ότι αυτό είναι κάτι που θα αρχίσει να λήγει μετά την 1η Μαΐου.
<P>
Στο ΗΒ υπάρχει και ένα πρόσθετο πρόβλημα. Έχει εγκαταλείψει σχεδόν ολοκληρωτικά τη δική του περιφερειακή πολιτική. Δεν είναι περίεργο ότι στο ΗΒ το χάσμα μεταξύ πλουσίων και φτωχών περιφερειών εξακολουθεί να διευρύνεται. Δεν έχω καμία αμφιβολία ότι θα εξακολουθήσει να διευρύνεται εάν συνεχιστούν οι πολιτικές αυτές.
<P>
Τέλος, θα πρέπει να αποδεχθούμε ότι η ευρωπαϊκή περιφερειακή χρηματοδότηση καθώς και η αντίστοιχη των κρατών μελών αποτελεί μια παρέμβαση στην αγορά και εάν εγκρίνουμε πλήρως και εντελώς τις αρχές της αγοράς, το χάσμα αυτό δεν πρόκειται να κλείσει. Θα πρέπει να επιβάλουμε κάποιους περιορισμούς στις δυνάμεις της αγοράς. Αλλιώς ποτέ δεν θα επιτύχουμε συνοχή στην Ευρωπαϊκή Ένωση.

<SPEAKER ID=162 LANGUAGE="EN" NAME="Crawley">
Κύριε Πρόεδρε, καλωσορίζω την εξαίρετη και αναλυτική έκθεση της Arlene McCarthy. Αποτελεί μια θαυμάσια ανάλυση του ρόλου που έπαιξαν τα διαρθρωτικά ταμεία στη δημιουργία 250.000 νέων θέσεων εργασίας στο ΗΒ μεταξύ 1989 και 1993 και στην υποβοήθηση της άμβλυνσης της σοβαρής διαφοράς μεταξύ πλουσίων και φτωχών περιφερειών στην οποία αναφέρθηκαν οι συνάδελφοί μου και την οποία διόγκωσαν οι πολιτικές αποφάσεις της σημερινής βρετανικής κυβερνήσεως.
<P>
Την ώρα του αυξανόμενου σκεπτικισμού σχετικά με την αποτελεσματικότητα της Ευρωπαϊκής Ένωσης, είναι απαραίτητο να υπογραμμίσουμε τη θετική συνεισφορά που έχουν κάνει τα διαρθωτικά ταμεία και οι κοινοτικές πρωτοβουλίες για την οικονομική και κοινωνική συνοχή, για την ενθάρρυνση νέων συνεταιρισμών και για την ανάπτυξη εργασιών και επιχειρήσεων. Ωστόσο, η έκθεση της κ. McCarthy ορθώς ξεκαθαρίζει τα μειονεκτήματα των διαδικασιών που αποτελούν ευθύνη της παρούσης κυβερνήσεως του Ηνωμένου Βασιλείου και οι οποίες έχουν παρεμποδίσει την αποτελεσματική αξιοποίηση των ταμείων.
<P>
Στη δική μου περιφέρεια του Μπίρμπινγκχαμ, μόλις πληροφορηθήκαμε τη λυπητερή ιστορία των αιτήσεων για τον Στόχο 3. Η εφετεινή διαδικασία υποβολής αιτήσεων για τον Στόχο 3 του ΕΚΤ έχει κατακλυσθεί από τεράστια προβλήματα. Οι σειρές των δισκεττών του Η/Υ που προετοίμασε η κυβέρνηση για τους αιτούντες δεν απεστάλησαν από το Υπουργείο Εκπαίδευσης και Απασχόλησης παρά μόνο στις 14 Φεβρουαρίου ενώ η προθεσμία έληγε στις 10 Μαρτίου. Ακόμη και τότε οι δισκέττες δεν είχαν δοκιμαστεί και δεν λειτουργούσαν κατάλληλα.
<P>
Μια εβδομάδα μετά τη λήξη της προθεσμίας για τις αιτήσεις το Δημοτικό Συμβούλιο του Μπίρμπινγκχαμ έλαβε νεώτερες γενικές κατευθυντήριες γραμμές σχετικά με τα κριτήρια επιλογής γεγονός το οποίο εσήμαινε ότι όλες οι αρχικές προσφορές του Δημοτικού Συμβουλίου του Μπίρμπινγκχαμ θα έπρεπε να γραφτούν από την αρχή.
<P>
Αυτός δεν είναι τρόπος για τη διαχείριση των διαρθρωτικών ταμείων και δεν είναι τρόπος για τη διαχείριση μιας χώρας. Ίσως ο κ. Chichester να μπορούσε να αναλάβει και τη δουλειά του κωμικού παράλληλα με τη δουλειά του Μέλους του Ευρωπαϊκού Κοινοβουλίου.

<SPEAKER ID=163 LANGUAGE="EN" NAME="Donnelly, Alan John">
Κύριε Πρόεδρε, υπάρχουν δύο σημαντικά ζητήματα για να αναφερθούν εδώ ιδιαίτερα για τον κόσμο στις απέναντι θέσεις, διότι εκτοξεύθηκε μια κατηγορία ότι πρόκειται περί κομματικοποιημένης εκθέσεως.
<P>
Πρώτα απ' όλα θα ήθελα να αναφέρω τις αποδείξεις που έδωσε το τοπικό παράρτημα της CBI. Ίσως ο κ. Chichester θα μπορούσε να το ελέγξει αυτό στην εκτεταμένη έκθεση που υπέβαλε η κ. McCarthy. Το τοπικό παράρτημα της CBI στα στοιχεία που παρουσίασε κατά τη διερεύνηση που διενεργήθηκε στο Ηνωμένο Βασίλειο, ισχυρίστηκε ότι δεν είχε τη σχετικά άδεια, ότι δεν ελάμβανε με τον κατάλληλο τρόπο μέρος στις διαδικασίες και ότι, για μια κυβέρνηση που είχε αναλάβει δεσμεύσεις στην επιχειρηματική κοινότητα, μεγάλα ποσά χρημάτων εδίδοντο κατά προτίμηση στις ιδιωτικοποιημένες επιχειρήσεις κοινής ωφέλειας του ΗΒ παρά στις ΜΜΕ. Οι τοπικές οργανώσεις εργαζομένων ανέφεραν το ποσό των 435 εκατομμυρίων λιρών. Είναι βέβαιο ότι ακόμη και ο κ. Chichester και οι συνάδελφοί του στο ΕΛΚ θα πρέπει να δεχθούν ότι όταν οι τοπικές οργανώσεις των εργαζομένων διαμαρτύρονται για τον τρόπο κατανομής των πιστώσεων αυτών τότε ακόμη και εκείνοι θα πρέπει να τείνουν ευήκοον ους.
<P>
Πλέον τούτων, ένας ανώτατος και πρόσφατα συνταξιοδοτηθείς δημόσιος υπάλληλος κατέθεσε στην ακρόαση της κ. McCarthy. Στα γραπτά στοιχεία που παρέσχε ανέφερε ότι υπάρχουν σαφείς ενδείξεις καθυστέρησης λήψης αποφάσεων από τη βρετανική κυβέρνηση, ανεπαρκής ενημέρωση των πιθανών αιτούντων, φτωχές σε περιεχόμενο ή ακατανόητες αιτήσεις που επιβραδύνουν το σύστημα, ανεπαρκής αξιολόγηση των αιτήσεων και πιθανή σύγκρουση συμφερόντων μεταξύ των αιτούντων και των αρμοδίων για τη λήψη των αποφάσεων, ιδιαίτερα στην περίπτωση της ιδίας της κυβερνήσεως όταν λειτουργεί ως διαχειριστής του προγράμματος και ως αιτών. Υπάρχει σύγκρουση συμφερόντων στις περιπτώσεις όπου η κυβέρνηση είναι ταυτόχρονα διαχειριστής του προγράμματος και αιτών.
<P>
Αυτή δεν ήταν κομματικοποιημένη έκθεση. Ήταν μια έντιμη έκθεση που εκπονήθηκε ύστερα από εντατική έρευνα. Το έγγραφο για το ιστορικό βρίσκεται εδώ για να το διαβάσει όποιος θέλει και ελπίζω ότι όλα τα Μέλη θα συνειδητοποιήσουν το χάος που υπάρχει στο Ηνωμένο Βασίλειο με τα διαρθρωτικά ταμεία και την κακή διαχείριση των πιστώσεων.

<SPEAKER ID=164 NAME="Wulf-Mathies">
Kύριε Πρόεδρε, κυρίες και κύριοι, θα ήθελα να ευχαριστήσω την Eπιτροπή Περιφερειακής Πολιτικής και την εισηγήτριά της κ. McCarthy για την εξαιρετική έκθεση, σχετικά με τις παρεμβάσεις διαρθρωτικής πολιτικής στο Hνωμένο Bασίλειο. Kατά τη γνώμη μου, η έκθεση αυτή δείχνει, κατά τρόπο υποδειγματικό, τι σημαντικό ρόλο μπορεί να παίξει το Eυρωπαϊκό Kοινοβούλιο στην παρακολούθηση της ευρωπαϊκής διαρθρωτικής πολιτικής, όταν δεν επαφίεται μόνο στις πληροφορίες των υπηρεσιών της Eπιτροπής, αλλά τις συμπληρώνει με επιτόπου δημόσιες ακροάσεις και με γνωμοδοτήσεις από τις περιφέρειες.
<P>
Γι' αυτό και οι εκτενείς προκαταρκτικές εργασίες, δίνουν ιδιαίτερη βαρύτητα στην έκθεση αυτή και στις συστάσεις της. Έτσι επισημαίνουν, για παράδειγμα, το βασικό ρόλο της εθνικής υλοποίησης στην επιτυχία της ευρωπαϊκής διαρθρωτικής πολιτικής. Γι' αυτό και δικαιολογημένα οι συστάσεις, οι προτάσεις και η κριτική σας, απευθύνονται όχι μόνο προς την Eπιτροπή - αυτό το έχουμε συνηθίσει, ως γνωστόν, - αλλά στον ίδιο βαθμό και προς τη βρετανική κυβέρνηση και προς τους περιφερειακούς και τοπικούς φορείς. H εθνική συνυπευθυνότητα ισχύει όχι μόνο για τη χρηματοδοτική διεκπεραίωση της διαρθρωτικής πολιτικής, αλλά ισχύει ακόμη περισσότερο και για την ποιότητα των μέτρων της.
<P>
Λόγω της πληθώρας των θεμάτων που θίγονται στην έκθεση, θα ήθελα να επικεντρώσω την προσοχή μου σε ορισμένα σοβαρά θέματα, μια και τα υπόλοιπα θα πραγματευθούν στο follow up της Eπιτροπής, σχετικά με την έκθεση αυτή, και ασφαλώς θα μπορέσω, επανειλημμένα, να αναφερθώ και κατά την τακτική συνεργασία με την Eπιτροπή Περιφερειακής Πολιτικής και με το Kοινοβούλιο, τους επόμενους μήνες, στα θιγόμενα θέματα της μελλοντικής διαμόρφωσης της διαρθρωτικής πολιτικής.
<P>
Στο ψήφισμα αναγνωρίζεται ότι τα διαρθρωτικά ταμεία στο Hνωμένο Bασίλειο, συνέβαλαν σε μεγάλο βαθμό, στην οικονομική και κοινωνική συνοχή, καθώς και στη δημιουργία θέσεων εργασίας. Aυτό, νομίζω, είναι ένα πολύ σημαντικό συμπέρασμα, του οποίου ελπίζω να λάβουν γνώση και οι πολίτες του Hνωμένου Bασιλείου. Mε ενθαρρύνει η διαπίστωση ότι η ευρωπαϊκή περιφερειακή πολιτική κατέστησε δυνατές, γενικώς, πολλές στρατηγικές περιφερειακές ιδέες, καθώς επίσης και τοπικές και περιφερειακές εταιρικές σχέσεις. H αρχή της εταιρικής σχέσης είναι βασικής σημασίας για την περιφερειακή πολιτική. Nομίζω ότι τα παραδείγματα που τονίζετε, όπως για παράδειγμα στο Merseyside , οι pathways to integration και το ειδικό πρόγραμμα προώθησης της ειρήνης και της συμφιλίωσης στην Iρλανδία, είναι πράγματι σημαντικά παραδείγματα, όχι μόνο για το Hνωμένο Bασίλειο, αλλά και για την Eυρωπαϊκή Ένωση γενικά, και αν βλέπω σωστά, δεν υπάρχει καμιά απολύτως διάσταση απόψεων μεταξύ των κομμάτων, για τη θετική αξιολόγηση των εταιρικών σχέσεων στη Bόρεια Iρλανδία.
<P>
H Eπιτροπή μπορεί πράγματι να δώσει ωθήσεις στη βελτίωση των εταιρικών σχέσεων. Στα πλαίσια των σημερινών νομοθετικών διατάξεων, όμως, δεν είναι δυνατόν η Eπιτροπή να προκαθορίσει εκ των προτέρων το είδος και το ρόλο των εταιρικών σχέσεων, και δεν είμαι σίγουρος ότι αυτό θα ήταν επιθυμητό πάντα, μια και οι εταιρικές σχέσεις θα πρέπει να αναπτύσσονται εκ των κάτω. Παρόλα αυτά θα ήθελα να τονίσω ότι τον τελευταίο καιρό, σημειώσαμε και στην Aγγλία επιτυχίες στον τομέα των εταιρικών σχέσεων και κυρίως όσον αφορά τη συμμετοχή εκλεγμένων εκπροσώπων τοπικού επιπέδου.
<P>
O ιδιωτικός τομέας, στο μεταξύ, εκπροσωπείται και σε πολυάριθμες συνοδευτικές επιτροπές. Aυτό αντιστοιχεί στην αυξημένη συμμετοχή του σε προγράμματα. Eκτός τούτου, μόλις πριν από λίγο καιρό συμφώνησε η κυβέρνηση, στα πλαίσια των διαπραγματεύσεων του στόχου II, με τη δυνατότητα να συμμετέχουν στις συνοδευτικές επιτροπές εκλεγμένοι εκπρόσωποι, σε όλες τις περιφέρειες. Eξακολουθώ όμως να επιμένω σταθερά πως και η συμμετοχή των συνδικαλιστικών οργανώσεων, και συνεπώς και των κοινωνικών εταίρων, γενικώς, θα ήταν επιθυμητή.
<P>
Στην έκθεσή σας καλείτε την Eπιτροπή να εισάγει βελτιωμένες διοικητικές και χρηματοδοτικές διαδικασίες στη διεκπεραίωση των προγραμμάτων, και νομίζω πως εδώ σαφώς χρειάζονται βελτιώσεις, αν και στο μεταξύ έχουν γίνει ορισμένα πράγματα. Έτσι, για την αξιολόγηση των σχεδίων, έχουν εφαρμοστεί καινούριες διαδικασίες, προκειμένου να εξασφαλίσουμε μεγαλύτερη διαφάνεια στην επιλογή, και υπάρχει και ανταλλαγή πληροφοριών, για να γίνει πιο αποτελεσματική η υλοποίηση. Έτσι, έγινε στη Σουηδία το 1996 μια διάσκεψη για τις γραμματείες των προγραμμάτων του στόχου II, στην οποία συζητήθηκαν ειδικά οι διοικητικές και χρηματοδοτικές διαδικασίες. Aυτό τον καιρό ενισχύεται επίσης, από το Περιφερειακό Tαμείο, ένα δίκτυο του στόχου II, για την ανταλλαγή εμπειριών.
<P>
Eπανειλημμένα μου θίγουν και το πρόβλημα των πληρωμών, ιδιαίτερα προς τις μικρές οργανώσεις, οι οποίες, λόγω των καθυστερήσεων των πληρωμών, πολύ γρήγορα μπορούν να περιέλθουν σε δύσκολες καταστάσεις. Θέλω όμως εδώ να επισημάνω και πάλι κατηγορηματικά, ότι η Eυρωπαϊκή Eπιτροπή σαφώς και δίνει προκαταβολές, πράγμα που ήδη είπα και στο House of Lords . Έτσι, για παράδειγμα, κατά την υπογραφή του προγράμματος, καταβάλλουμε το 50 % της πρώτης ετήσιας δόσης, και σε μικρότερα ποσά μάλιστα, το 50 % του συνολικού ποσού του προγράμματος. Oι υπόλοιπες πληρωμές γίνονται με την υποβολή των δηλώσεων δαπανών, οι οποίες αφήνουν να διαφανεί μια, σύμφωνα με το χρονοδιάγραμμα, εξέλιξη του προγράμματος. Mόνον η τελική πληρωμή, για την τελευταία ετήσια δόση, γίνεται εκ των υστέρων, μετά τη υποβολή μιας πλήρους και επακριβούς τελικής έκθεσης.
<P>
Στην περίπτωση του Hνωμένου Bασιλείου, στο κλείσιμο των παλιών προγραμμάτων και στην καταβολή της τελικής πληρωμής, υπάρχουν πράγματι καθυστερήσεις, που, σε ορισμένες περιπτώσεις, οφείλονται στο ότι τα οικονομικά στοιχεία που μας διαβίβασαν δε συμφωνούν με τις δηλωθείσες δαπάνες. Παρά τα αναφερθέντα προβλήματα, έχω τη γνώμη ότι επιτεύχθηκαν πρόοδοι στα προγράμματα της χρονικής περιόδου 1994 έως 1996, όσον αφορά τη διαφάνεια.
<P>
Eπιτρέψτε μου, τελειώνοντας, να τονίσω και πάλι πως συμφωνώ μαζί σας όταν ζητάτε, τα μέτρα διαρθρωτικής πολιτικής της Eυρωπαϊκής Ένωσης να μπορούν να γίνονται αντιληπτά και από την κοινή γνώμη, και ότι αυτό αποτελεί καθήκον των εθνικών και περιφερειακών διοικήσεων και φορέων των προγραμμάτων. Aυτό άλλωστε είναι ένα θέμα για το οποίο παραπονούμαι στις συχνές επισκέψεις μου, όχι μόνο στη Mεγάλη Bρετανία, αλλά και στ' άλλα κράτη μέλη - με εξαίρεση, κατά κανόνα, τα νότια κράτη μέλη. Γι' αυτό και θα ευχόμουν η τεκμηριωμένη και ενημερωτική έκθεση, εξ ονόματος της Eπιτροπής Περιφερειακής Πολιτικής, η οποία, παρά τις αναγκαίες κριτικές παρατηρήσεις για μια θετική εκτίμηση της ευρωπαϊκής διαρθρωτικής πολιτικής στη Mεγάλη Bρετανία, να τύχει ευρείας διάδοσης και να μπορέσει έτσι να συμβάλει σημαντικά στην αναγκαία ενημέρωση για την ευρωπαϊκή διαρθρωτική πολιτική.

<SPEAKER ID=165 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11 π.μ.

<CHAPTER ID=13>
Ανάπτυξη των ιδιαίτερα απομακρυσμένων περιφερειών
<SPEAKER ID=166 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Fernαndez Martνn, εξ ονόματος της Επιτροπής Περιφερειακής Πολιτικής, σχετικά με τα αναπτυξιακά προβλήματα των ιδιαίτερα απομακρυσμένων περιφερειών της Ευρωπαϊκής Ένωσης (Α4-0128/97).

<SPEAKER ID=167 NAME="Fernαndez Martνn">
Κύριε Πρόεδρε, κυρία Επίτροπε, κύριοι βουλευτές, θα ήθελα κατ' αρχήν να χαιρετίσω την αντιπροσωπεία της Μικτής Επιτροπής Ισπανικής Γερουσίας και Κογκρέσου, αρμόδιας για θέματα Ευρωπαϊκής Ένωσης, που βρίσκεται στο θεωρείο των επισήμων.
<P>
Οι ιδιαίτερα απομακρυσμένες περιφέρειες της Ευρωπαϊκής Ένωσης καθορίστηκαν από τη Συνθήκη για την Ευρωπαϊκή Ένωση με τη δήλωση Αριθ. 26 που επισυνάπτεται σε αυτήν. Σύμφωνα με τη δήλωση αυτή, οι ιδιαίτερα απομακρυσμένες περιφέρειες είναι τα γαλλικά Υπερπόντια Διαμερίσματα, οι αυτόνομες πορτογαλικές περιφέρειες της Μαδέρας και των Αζορών και τα ισπανικά Κανάρια Νησιά. Στη δήλωση αυτή αναγνωρίζεται ότι οι ιδιαίτερα απομακρυσμένες περιφέρειες υφίστανται σοβαρή διαρθρωτική καθυστέρηση, που επιτείνεται από διάφορα φαινόμενα, μεταξύ των οποίων θα αναφέρω τη μεγάλη απόσταση, που μετριέται σε χιλιάδες χιλιόμετρα, τον νησιωτικό χαρακτήρα, το δυσμενές κλίμα, εκτός από άλλους γεωγραφικούς και δημογραφικούς παράγοντες, τα υψηλά ποσοστά ανεργίας, τα εκπαιδευτικά και πολιτιστικά προβλήματα, κλπ.
<P>
Η έννοια της «υπερπεριφερειακότητας» δεν εμφανίζεται ξαφνικά στη Συνθήκη του Μάαστριχτ. Ώσπου να αναφερθούν στις συνθήκες, οι περιφέρειες αυτές είχαν διανύσει μακρύ ιστορικό δρόμο παράλληλο με το ίδιο το γίγνεσθαι της ανάπτυξης της Ένωσης, από τη Συνθήκη της Ρώμης ως σήμερα. Πράγματι, στην περίπτωση της Γαλλίας, υπήρχε ήδη η αναγνώριση των ιδιαιτεροτήτων των Υπερποντίων Διαμερισμάτων της στο άρθρο 227 της Συνθήκης της Ρώμης. Στην περίπτωση της Ισπανίας, η Συνθήκη ένταξης του Βασιλείου της Ισπανίας στις Ευρωπαϊκές Κοινότητες περιελάμβανε ένα ειδικό πρωτόκολλο, το αποκαλούμενο Πρωτόκολλο 2, που περιείχε τις ιδιαιτερότητες του καθεστώτος ένταξης -που εφαρμοζόταν στα Κανάρια Νησιά- σύμφωνα με το οποίο δεν θα εφαρμόζονταν στα Κανάρια Νησιά οι πολιτικές που αποτελούσαν τότε, πριν από έντεκα κιόλας χρόνια, τη ραχοκοκαλιά των Ευρωπαϊκών Κοινοτήτων. Στην περίπτωση της Πορτογαλίας, οι ιδιαιτερότητες της εφαρμογής του κοινοτικού Δικαίου στις περιφέρειες των Αζορών και της Μαδέρας περιλαμβάνονται στην ίδια τη Συνθήκη ένταξης. Αυτοί οι ιδιαίτεροι όροι ολοκλήρωσης αυτών που σήμερα αποκαλούμε ιδιαίτερα απομακρυσμένες περιφέρειες τροποποιήθηκαν με την πάροδο των ετών, προσαρμόζοντας τα αντίστοιχα καθεστώτα ένταξής τους στη διαδικασία ολοκλήρωσης και οικοδόμησης της Ένωσης.
<P>
Οι ιδιαιτερότητες αυτές που διαμορφώνουν τους όρους εφαρμογής του κοινοτικού Δικαίου στις ιδιαίτερα απομακρυσμένες περιφέρειες περιλαμβάνονται βασικά στα Προγράμματα POSEI, προγράμματα ειδικών επιλογών για τον απομακρυσμένο και νησιωτικό χαρακτήρα -το POSEIDOM στην περίπτωση της Γαλλίας, το POSEIMA στην περίπτωση της Πορτογαλίας και το POSEICAN στην περίπτωση της Ισπανίας-, καθώς και στο Πρόγραμμα REGIS κοινοτικής πρωτοβουλίας, που ισχύουν και εφαρμόζονται ως το 1999. Μετά το 1999, οι ιδιαίτερα απομακρυσμένες περιφέρειες βρίσκονται σε κατάσταση αβεβαιότητας η οποία συνεπάγεται τροχοπέδη για την ανάπτυξή τους και δυσχεραίνει τη διαδικασία οικονομικής και κοινωνικής συνοχής υπό τους όρους του άρθρου Β της Συνθήκης για την Ένωση. Μια αβεβαιότητα που έρχεται να προστεθεί σε τόσες άλλες που βαρύνουν το μέλλον της Ένωσης, όπως εκείνες που αφορούν την ολοκλήρωση, την εμβάθυνση και τη διεύρυνσή της. Η εν λόγω αβεβαιότητα οφείλεται σε ειδικές ενδογενείς αιτίες των ιδιαίτερα απομακρυσμένων περιφερειών, των οποίων οι ίδιες οι διαρθρωτικές ελλείψεις τις καθιστούν εξαιρετικά εύθραυστες απέναντι στον αντίκτυπο της εσωτερικής αγοράς, χωρίς να επωφελούνται από πολλά από τα πλεονεκτήματα αυτής της εσωτερικής αγοράς, η οποία δεν λειτουργεί ή λειτουργεί με πολύ διαφορετικό τρόπο -σε σχέση με την ηπειρωτική Ευρώπη- σε εδάφη που βρίσκονται χιλιάδες χιλιόμετρα μακριά.
<P>
Γι' αυτό, στα πλαίσια της Διακυβερνητικής Διάσκεψης που μελετά τη μεταρρύθμιση των συνθηκών, αυτό το Κοινοβούλιο, σε πολλά ψηφίσματα, οι ίδιες οι ιδιαίτερα απομακρυσμένες περιφέρειες, στους κόλπους της Επιτροπής των Περιφερειών, καθώς και άλλα θεσμικά όργανα της Ένωσης όπως το Ευρωπαϊκό Συμβούλιο -και ιδιαίτερα στις Συνόδους Κορυφής της Μαδρίτης, του Τορίνο και του Δουβλίνου- απεφάνθησαν επανειλημμένως υπέρ της συμπερίληψης, στο νέο κείμενο των μεταρρυθμισμένων συνθηκών, ενός άρθρου που να παρέχει στις ιδιαίτερα απομακρυσμένες περιφέρειες νομική αναγνώριση, σε όρους πρωτογενούς Δικαίου, ώστε να καταστεί δυνατή η εφαρμογή ειδικών πολιτικών που θα επιταχύνουν την ανάπτυξή τους και την οικονομική και κοινωνική τους συνοχή. Η συγκεκριμένη σύνταξη αυτού του άρθρου που υποστηρίζεται, η οποία συμπίπτει ουσιαστικά με την πρόταση που έχει υιοθετηθεί από τις Κυβερνήσεις της Ισπανίας, της Γαλλίας και της Πορτογαλίας στη Σύνοδο Κορυφής του Δουβλίνου, είναι εκείνη που περιλαμβάνεται στην πρώτη παράγραφο της έκθεσής μου, για την οποία ζητώ τη θετική ψήφο του Σώματος. Συγχρόνως, ευχαριστώ όλες τις Ομάδες και όλες τις περιφερειακές αρχές των ιδιαίτερα απομακρυσμένων περιφερειών για την υποστήριξη που μου παρείχαν κατά την εκπόνηση της παρούσας έκθεσης, για την οποία προσδοκώ -επαναλαμβάνω- τη θετική ψήφο του Σώματος.

<SPEAKER ID=168 NAME="Καραμάνου">
Κυρία Επίτροπε, κύριε Πρόεδρε, κυρίες και κύριοι βουλευτές, αισθάνομαι ιδιαίτερη χαρά και τιμή που κατά την παρθενική μου ομιλία σε αυτόν τον ευρωπαϊκό ναό της Δημοκρατίας -είμαι βουλευτής μόλις δύο μηνών- λαμβάνω τον λόγο για να υποστηρίξω με θέρμη την έκθεση του κ. Martin, δηλαδή την ανάγκη να εκφράσουμε με τον πιο έγκυρο και αποτελεσματικό τρόπο την αλληλεγγύη μας προς τους κατοίκους των πιο απομακρυσμένων περιοχών της ευρωπαϊκής ηπείρου, αλλά και να επαληθεύσουμε στην πράξη την αρχή της οικονομικής και κοινωνικής συνοχής της Συνθήκης της Ευρωπαϊκής 'Ενωσης.
<P>
Οφείλουμε να γίνουμε όλοι μας ευαίσθητοι δείκτες των καημών, των ονείρων, των ελπίδων και των προβλημάτων που ταλανίζουν τους κατοίκους των εν λόγω περιοχών, πολύ χαμηλό Α.Ε.Π., υψηλά ποσοστά ανεργίας, απομόνωση, αυξημένο κόστος μεταφοράς των προϊόντων και των πρώτων υλών, ελλείψεις στα συστήματα εκπαίδευσης και κατάρτισης. Ως προερχόμενη από την Ελλάδα, χώρα με μεγάλο αριθμό νησιωτικών συμπλεγμάτων, είμαι γνώστις των προβλημάτων που αντιμετωπίζουν αυτές οι περιοχές.
<P>
Η Ευρωπαϊκή 'Ενωση έχει υποχρέωση, τόσο για λόγους νομικών δεσμεύσεων, όσο κυρίως για λόγους ηθικής και δικαιοσύνης, να αποφασίσει με γενναιότητα και ευαισθησία την ενίσχυση των νομικών, πολιτικών και οικονομικών μέτρων για την μείωση των περιφερειακών ανισοτήτων και την αντιστάθμιση των μειονεκτημάτων που συνεπάγεται ο γεωγραφικός κατακερματισμός και η απομόνωση των πλέον απομακρυσμένων περιοχών της Ευρωπαϊκής 'Ενωσης.
<P>
Τα μέτρα οφείλουν να προσαρμόζουν τις κοινοτικές πολιτικές στις ανάγκες των περιοχών αυτών, ιδιαίτερα στους τομείς της απασχόλησης, των μεταφορών, της φορολογίας, των κοινωνικών υποδομών, της τεχνολογίας και της προστασίας του περιβάλλοντος.
<P>
Ωστόσο, θα ήθελα να επισημάνω την απουσία ολοκληρωμένης ευρωπαϊκής πολιτικής και στρατηγικής που να προωθεί ισότητα ευκαιριών ανάπτυξης των νησιωτικών περιοχών της Ευρωπαϊκής 'Ενωσης, αποτελεσματικής αντιμετώπισης των προβλημάτων τους και ουσιαστικής τόνωσης της ανταγωνιστικότητας της οικονομίας τους.
<P>
Για όλους τους προαναφερθέντες λόγους, επιβάλλεται η επεξεργασία και η υιοθέτηση μιας ολοκληρωμένης ευρωπαϊκής πολιτικής και κατοχύρωσής της μέσω της νέας Συνθήκης, τόσο για την «υπερπεριφερειακότητα» των εν λόγω περιοχών, όσο και για το σύνολο των νησιωτικών περιοχών της Ευρωπαϊκής 'Ενωσης.

<SPEAKER ID=169 LANGUAGE="PT" NAME="Costa Neves">
Κύριε Πρόεδρε, κυρία Επίτροπε, αγαπητοί συνάδελφοι, συγχαίρω καταρχήν το συνάδελφο κ. Fernandez Martin όχι μόνο για την έκθεσή του, αλλά επίσης για τη μεθοδολογία που χρησιμοποίησε στην επεξεργασία του κειμένου αυτού, γεγονός που τον οδήγησε να έλθει σε επαφή με πολλές περιοχές, με πολλούς ανθρώπους και, επομένως, να εκφράσει το αίσθημα πολλών ευρωπαίων πολιτών.
<P>
Ο τίτλος της έκθεσης αυτής υποδηλώνει πολλά, όπως και το αντίστοιχο ψήφισμα, συστήνοντας αποκλειστικά τη συμπερίληψη ενός άρθρου στη Συνθήκη της Ευρωπαϊκής 'Ενωσης το οποίο να ενθαρρύνει ειδικές απαντήσεις για τα ειδικά προβλήματα των ιδιαίτερα απομακρυσμένων περιοχών. Οι αντιπρόσωποι των πολιτών των δεκαπέντε κρατών μελών, συγκεντρώνοντας την προσοχή τους σε επτά περιοχές, μεταξύ των οποίων βρίσκονται και οι περιοχές με τη μεγαλύτερη απόκλιση από τις μέσες παραμέτρους ανάπτυξης, φροντίζουν, τελικά, ώστε οι πολίτες αυτών των περιοχών να προσχωρούν στην ευρωπαϊκή οικοδόμηση.
<P>
Η έγκριση της έκθεσης αυτής έχει, επομένως, μία έντονη πολιτική σημασία. Επιβεβαιώνεται ότι η Ευρωπαϊκή 'Ενωση τονίζει τη διαφορά σε μία κίνηση σύγκλισης όπου οι περιφέρειες προσαρμόζονται στην Ευρωπαϊκή 'Ενωση και αυτή στις περιφέρειες. Η ικανότητα αμοιβαίας προσαρμογής είναι εκείνο που κάνει τη διαφορά μεταξύ μίας Ευρώπης με πρόσωπο, με προσωπικότητα, και μίας παραμορφωμένης Ευρώπης. Το Ευρωπαϊκό Κοινοβούλιο διακηρύσσει για άλλη μία φορά ότι θέλει μία Ευρώπη που οι πολίτες θα τη θεωρούν δική τους, διότι ταυτόχρονα ανταποκρίνεται στις μεγάλες παγκόσμιες προκλήσεις, παραμένοντας ευαίσθητη στις ανάγκες όλων των πολιτών της.
<P>
Υπάρχουν προβλήματα ανάπτυξης στις ιδιαίτερα απομακρυσμένες περιοχές. Η σχέση μεταξύ των αντίστοιχων επιπέδων ανάπτυξης ανάμεσα στις λιγότερο και τις περισσότερο αναπτυγμένες περιοχές είναι σχεδόν ένα προς πέντε, είναι μία σχέση πολιτικά και κοινωνικά απαράδεκτη. Η ουσιαστική στήριξη της Ευρωπαϊκής 'Ενωσης πρέπει να είναι διαρκώς προσαρμοσμένη στα συγκεκριμένα προβλήματα.
<P>
Προτείνεται, μεταξύ άλλων μέτρων, η πραγματική εξάρτηση όλων των πολιτικών και μέτρων της Ευρωπαϊκής 'Ενωσης από την αρχή της οικονομικής και κοινωνικής συνοχής. Δεύτερον, η συμπερίληψη στη Συνθήκη για την Ευρωπαϊκή 'Ενωση ενός άρθρου το οποίο θα προβλέπει τη διαμόρφωση πολιτικών και την έγκριση μέτρων που θα ανταποκρίνονται στις γνωστές ιδιαιτερότητες των ιδιαίτερα απομακρυσμένων περιοχών. Τρίτον, η προσπάθεια με σκοπό τα Προγράμματα POSEI να ανταποκρίνονται στις προσδοκίες. Πρέπει να προοωθηθούν τα POSEIMA αποκομίζοντας οφέλη από την αποτελεσματικότητά τους και επεκτείνοντάς τα σε νέους τομείς. Στις Αζόρες, για παράδειγμα, πρέπει να διευρυνθεί το POSEIMA στον τομέα της αλιείας, να προωθηθεί στον τομέα της ενέργειας και να ανοίξει προς τις μικρομεσαίες επιχειρήσεις. Πρέπει να συγκεντρωθούν τα μέσα των Διαρθρωτικών Ταμείων στις περιοχές που τα χρειάζονται περισσότερο. Και γιατί να μην διοχετευθούν σε αυτές τα μέσα που δεν έχουν χρησιμοποιηθεί σε άλλες περιοχές; Πέμπτον, είναι σημαντικό να χρηματοδοτούνται, και εκεί επίσης, προγράμματα από το Ταμείο Συνοχής, το οποίο δεν έχει φθάσει στις ιδιαίτερα απομακρυσμένες περιοχές παρά το γεγονός ότι αυτές είναι μεταξύ εκείνων που πλήττονται περισσότερο λόγω της μείωσης των δημόσιων δαπανών που απορρέει από την εφαρμογή των κριτηρίων για το ενιαίο νόμισμα. Τέλος η σαφής υπευθυνοποίηση και των κρατών μελών για την καταπολέμηση των ανισοτήτων ανάπτυξης που έχουν επιδεινωθεί, με βοήθειες στο πεδίο των μεταφορών, της ενέργειας, όπως επίσης και της έγκρισης ειδικών μέτρων στον τομέα της φορολογίας.
<P>
Οι αντιπρόσωποι των κρατών μελών που συνέρχονται στη Διακυβερνητική Διάσκεψη, και ασχολούνται με πολλά και σύνθετα ζητήματα, ας ανταποκριθούν σε αυτή την τόσο σαφή προειδοποίηση του Ευρωπαϊκού Κοινοβουλίου. 'Ετσι υλοποιείται η αρχή της οικονομικής και κοινωνικής συνοχής, έτσι επιβεβαιώνεται ο πολιτικός προσανατολισμός ενός προγράμματος.

<SPEAKER ID=170 LANGUAGE="FR" NAME="Aldo">
Κύριε Πρόεδρε, αγαπητοί συνάδελφοι, η ενσωμάτωση των υπερπόντιων διαμερισμάτων της Γαλλίας στην Κοινότητα έχει αναγνωριστεί με νομικά κείμενα από το 1958. Η εδραιωμένη νομολογία του Δικαστηρίου δεν αφήνει καμία αμφιβολία περί τούτου.
<P>
Ωστόσο, παρά τις διατάξεις του άρθρου 227, παράγραφος 2 της συνθήκης της Ρώμης και στη συνέχεια της συνθήκης της Ένωσης, όπου προβλέπεται η ρύθμιση ορισμένων θεμάτων για την εφαρμογή του κοινοτικού δικαίου στα εν λόγω διαμερίσματα, το Δικαστήριο αποδίδει εξέχουσα σημασία στη νομική ισότητα σε σχέση με την απαραίτητη αναγνώριση της οικονομικής και κοινωνικής πραγματικότητας των περιφερειών αυτών.
<P>
Οι προσπάθειες που καταβάλλει εδώ και λίγο καιρό το Ευρωπαϊκό Κοινοβούλιο, ειδικότερα δε οι σημερινές προσπάθειες, αποτελούν τη λογική συνέπεια της συνειδητοποίησης από όλα τα θεσμικά όργανα της Ένωσης των διαρθρωτικών προβλημάτων που αντιμετωπίζουν οι επτά πλέον απομακρυσμένες περιφέρειες της Ένωσης και της περιορισμένης αποτελεσματικότητας των προσπαθειών ευρωπαϊκής αλληλεγγύης μέσω ειδικών μέτρων. Εξάλλου, όλα τα μέτρα που αποσκοπούν στη χαλάρωση ορισμένων κοινοτικών κανόνων προκειμένου να ληφθεί υπόψη η αναπτυξιακή καθυστέρηση των περιφερειών αυτών ακυρώνονται από το Δικαστήριο, λόγω της στενής ερμηνείας την οποία δίνει στην έννοια της ιδιαιτερότητας.
<P>
Η συνθήκη για την Ευρωπαϊκή Ένωση, με το άρθρο 130Α, εκφράζει μία άνευ προηγουμένου πολιτική βούληση στον τομέα της οικονομικής και κοινωνικής συνοχής, ακόμα και αν, πρέπει να το υπενθυμίσω, οι τέσσερις πλέον απομακρυσμένες γαλλικές περιφέρειες, δηλαδή η πλειονότητα των περιφερειών αυτών, που έχουν αναγνωριστεί από την εκτελεστική Επιτροπή ως οι φτωχότερες περιφέρειες της Ένωσης, δεν επωφελούνται από το Ταμείο Συνοχής που προβλέπεται στο άρθρο 130Β της συνθήκης για την Ευρωπαϊκή Ένωση, διότι δεν είναι επιλέξιμες λόγω του συνολικού ακαθάριστου εγχώριου προϊόντος της μητρόπολης στην οποία ανήκουν.
<P>
Οι διατάξεις που περιλαμβάνονται στο σχέδιο ψηφίσματος και το πρωτόκολλο που μας έχουν υποβληθεί, αποσκοπούν στη διόρθωση της κακώς σχεδιασμένης αυτής ενσωμάτωσης μέσω ουσιαστικής τροποποίησης του άρθρου 127, παράγραφος 2 της συνθήκης για την Ευρωπαϊκή Ένωση. Οι τροποποιήσεις αυτές, εφόσον εγκριθούν από τη Διακυβερνητική Διάσκεψη, θα δημιουργήσουν για τις εν λόγω περιφέρειες το νομικό καθεστώς που θα επιτρέψει στα κοινοτικά όργανα να εφαρμόσουν, μέσω του παράγωγου δικαίου, χωρίς εξαιρέσεις επί της ύλης, όλες τις πολιτικές σε συνάρτηση με την ιδιαιτερότητα κάθε περιφέρειας.
<P>
Κύριε Πρόεδρε, αγαπητοί συνάδελφοι, ο πληθυσμός των πλέον απομακρυσμένων περιφερειών, ειδικότερα δε εκείνων που παράγουν μπανάνες, διατυπώνει ερωτήματα σχετικά με τις συνέπειες της ενσωμάτωσής τους, το βαθμό αλληλεγγύης από την οποία θα επωφεληθούν και την κοινοτική προτίμηση που θα τους δοθεί, από τη δημοσίευση της ενδιάμεσης έκθεσης του επιτροπής του ΠΟΕ σχετικά με τις μπανάνες.
<P>
Η έκθεση του κ. Fernandez Martin, της οποίας τη σημασία θα ήθελα να υπογραμμίσω, μας δίνει την ευκαιρία να εκφράσουμε την πολιτική μας βούληση να θέσουμε στη διάθεση των περιφερειών αυτών τα νομικά μέσα που αποσκοπούν να διασφαλίσουν την πλήρη τους ανάπτυξη στο πλαίσιο της Ευρωπαϊκής Ένωσης, λαμβάνοντας ταυτόχρονα υπόψη και επιδεικνύοντας σεβασμό στα ιδιαίτερα δεδομένα του περιβάλλοντός τους.

<SPEAKER ID=171 LANGUAGE="ES" NAME="Vallvι">
Κύριε Πρόεδρε, κυρία Επίτροπε, θα ήθελα κατ' αρχήν να συγχαρώ τον συντάκτη αυτής της έκθεσης, κ. Fernαndez Martνn, διότι πέτυχε πραγματικά να εκπονήσει μια εξαίρετη έκθεση σχετικά με τις ιδιαίτερα απομακρυσμένες περιφέρειες. Πρόκειται για κάποιες μειονεκτούσες περιφέρειες, για κάποιες περιφέρειες της Ευρωπαϊκής Ένωσης που αντιμετωπίζουν δυσκολίες. Πριν από μερικές ημέρες, γιορτάσαμε την 40ή επέτειο της Συνθήκης της Ρώμης, και θυμάμαι ότι ο Paul-Henri Spaak είχε πει, πριν την επεξεργασία της Συνθήκης της Ρώμης, ότι η ελευθερία της αγοράς δεν αποτελούσε επαρκή αιτία για να διασφαλιστεί η αρμονική και ομοιόμορφη ανάπτυξη όλων των περιφερειών της Ευρωπαϊκής Ένωσης, ότι οι πλουσιότερες περιφέρειες θα επωφελούνταν από αυτήν την ένωση της αγοράς και ότι οι φτωχότερες περιφέρειες θα ζημιώνονταν. Κατ' αυτήν την έννοια, υπήρξαν στην Ευρώπη περιφέρειες που υπέστησαν αυτήν τη δυσμένεια, όπως οι ορεινές και οι παραμεθόριες περιοχές, και σήμερα μιλάμε εδώ συγκεκριμένα για τις ιδιαίτερα απομακρυσμένες περιφέρειες. Ελπίζω ότι, κάποια άλλη μέρα, το Κοινοβούλιο αυτό θα μπορέσει να εξετάσει τα συγκεκριμένα προβλήματα των νησιωτικών περιοχών, κάτι που αποτελεί επίσης ένα ζήτημα άξιο να ληφθεί υπόψη.
<P>
Αυτές οι ιδιαίτερα απομακρυσμένες περιφέρειες αντιμετωπίζουν το πρόβλημα της καθυστέρησης στην οικονομική και κοινωνική τους ανάπτυξη, και προφανώς, το πρόβλημα της απόστασης. Κατ' αυτήν την έννοια, είναι σημαντικό η Ένωση να λάβει υπόψη το πρόβλημα που αντιπροσωπεύει για τις περιφέρειες αυτές η κατάστασή τους. Ένα από τα σημαντικότερα στοιχεία για να αντιμετωπιστούν τα προβλήματά τους θα είναι να χαίρουν μιας επαρκούς πολιτικής αυτονομίας, μιας πολιτικής αυτονομίας που να επιτρέπει στις τοπικές αρχές να γνωρίζουν σε βάθος τα προβλήματα και να λαμβάνουν αποφάσεις χωρίς να εξαρτώνται από εκείνες τις διατάξεις που θα πρέπει να έρχονται από πολλά χιλιόμετρα απόσταση.
<P>
Η αυτόνομη εξουσία μπορεί να είναι η πλέον αποτελεσματική για την επίλυση αυτών των προβλημάτων. Πιστεύω ότι αποτελεί ευθύνη της Ευρωπαϊκής Ένωσης, απέναντι στην οικονομική και κοινωνική συνοχή, να παρέχει τις απαραίτητες ενισχύσεις για αυτές τις περιφέρειες.

<SPEAKER ID=172 LANGUAGE="PT" NAME="Novo">
Κύριε Πρόεδρε, κυρίοι βουλευτές, κυρία Επίτροπε, στη διάρκεια των ετών ήταν δύσκολη και ελάχιστα συναινετική η αναγνώριση της ανάγκης για ένα νομικό καθεστώς που να εκφράζει τα μόνιμα μειονεκτήματα των περιοχών αυτών, που όλες χαρακτηρίζονται από μεγάλη απόσταση, απομόνωση, δυσμενή μορφολογία και κλίμα, που όλα μαζί περιορίζουν και προσδιοίζουν τις ισότιμες δυνατότητες ανάπτυξης με τα υπόλοιπα εδάφη της 'Ενωσης. Στη Συνθήκη του Μάαστριχτ αναγνωρίστηκαν αυτές οι δυσκολίες μόνο με την καταχώρισή τους σε μία προσαρτημένη δήλωση. Με αυτή τη βάση εγκρίθηκαν τα Προγράμματα POSEI, στην έναρξη των οποίων η Ομάδα μας διαδραμάτισε καθοριστικό ρόλο και που, ακριβώς λόγω αυτών των νομικών ανεπαρκειών, είχαν ένα χαρακτήρα συνολικά προσωρινό, ασυμβίβαστο με τη μόνιμη φύση των δυσκολιών που αναφέρθηκαν.
<P>
Σήμερα έχει γίνει γενικά αποδεκτό ότι η ΔΔ - η Διακυβερνητική Διάσκεψη - οφείλει να περιλάβει στην ίδια τη Συνθήκη το καθεστώς των ιδιαίτερα απομακρυσμένων περιοχών. Επομένως, θα εγκρίνουμε την εξαίρετη έκθεση του συναδέλφου κ. Martin, η οποία το απαιτεί και ορθά. Αλλά αυτό που είναι σημαντικό από τώρα είναι νέοι πολιτικοί προσανατολισμοί να μπορέσουν να υλοποιήσουν πρακτικά το νέο νομικό καθεστώς. Επομένως, είναι βασικό να προσαρμοστούν οι κοινές κοινοτικές πολιτικές στην περιφερειακή πραγματικότητα· να επαναληφθούν και να ενισχυθούν οι δράσεις στο πλαίσιο των POSEI· να δημιουργηθούν ή να ανανπτυχθούν φορολογικές, εμπορικές και τελωνειακές πολιτικές που να προωθούν τις τοπικές επενδύσεις· να προσαρμοστούν πολιτικές στη γεωργία, στην αλιεία και στη βιομηχανία οι οποίες να εξασφαλίζουν τις τοπικές παραγωγικές ιδιαιτερότητες και να προωθούν τη διαφοροποίηση· και να εξασφαλιστεί ο ανεφοδιασμός σε πρώτες ύλες και καταναλωτικά αγαθά, καθώς και η δυνατότητα καλής και προσιτής κυκλοφορίας των κατοίκων.
<P>
Κύριε Πρόεδρε, κύριοι βουλευτές, για τους πληθυσμούς όπως αυτοί των Αζορών και της Μαδέρας, η αναγνώριση του καθεστώτος των ιδιαίτερα απομακρυσμένων περιοχών σημαίνει πολλά. Και γι'αυτό αγωνιζόμαστε έντονα εδώ και πολύ καιρό. Αλλά αυτό που είναι αποφασιστικό, αυτό που θα επιτρέψει στην κοινή γνώμη να διαπιστώσει την αλλαγή θα είναι ασφαλώς οι συγκεκριμένες πολιτικές που θα υιοθετηθούν και θα ανταποκριθούν στις τοπικές δυσκολίες.

<SPEAKER ID=173 LANGUAGE="DE" NAME="Schroedter">
Kύριε Πρόεδρε, κι εγώ θεωρώ πως ο εισηγητής τεκμηριώνει, στην έκθεση αυτή, μια πολύ μεγάλη δέσμευση υπέρ της ανάπτυξης των εξόχως απόκεντρων περιφερειών. Παρουσίασε πράγματι διεξοδικά το στόχο μιας βέλτιστης, κατά το δυνατόν, αυτόνομης ανάπτυξης, κάτω απ' αυτές τις πολύ ειδικές συνθήκες, κι έκανε πολλές νέες προτάσεις. Aλλά αυτό είναι αξιοπερίεργο, διότι ο όρος «εξόχως απόκεντρες περιφέρειες» δεν μαρτυρεί περί τίνος πρόκειται πραγματικά. Δεν πρόκειται δηλαδή για περιφέρειες στην Eυρώπη, αλλά για περιφέρειες στον Aτλαντικό, στον Iνδικό Ωκεανό και στην Kεντρική Aμερική, για παλιές αποικίες και στρατιωτικές βάσεις.
<P>
H ανάπτυξη που επιθυμούσε η Eυρώπη, δεν ταυτιζόταν πάντα με την ανάπτυξη που επιθυμούσαν οι άνθρωποι επιτόπου. H αξιοποίηση των περιοχών με τα τροπικά δάση, για έναν ευρωπαϊκό διαστημικό σταθμό στην κεντρική Aμερική που εφοδιαζόταν με καταναλωτικά αγαθά από το Παρίσι, δεν είναι αυτό που εννοούμε με τον όρο της αυτόνομης ανάπτυξης. Γι' αυτό και επιδοκιμάζουμε όλες τις προτάσεις της έκθεσης, που αποσκοπούν πράγματι σε μια αυτόνομη περιφερειακή ανάπτυξη στις περιοχές αυτές, και παρακαλούμε τον εισηγητή να δεχθεί τις τροπολογίες μας, που σκοπό έχουν να ενισχύσουν το ξεπέρασμα του ενός αποκλειστικού πολιτισμού εκεί και στηρίζουν την πρότασή του προς την κατεύθυνση αυτή.
<P>
Δε συμφωνούμε με το να υπάρχει ένα ιδιαίτερο κεφάλαιο, επειδή έτσι κατοχυρώνεται αυτό το παλιό αποικιακό καθεστώς. Θεωρούμε σωστό να γίνεται διεξοδική αναφορά στις ειδικές ιδιαιτερότητες των περιοχών αυτών σ' ένα πρωτόκολλο, κι έχουμε την άποψη πως αυτό αρκεί για να ικανοποιήσει τις περιφέρειες αυτές.

<SPEAKER ID=174 LANGUAGE="PT" NAME="Correia">
Κύριε Πρόεδρε, οι ιδιαίτερα απομκρυσμένες περιοχές της Ευρωπαϊκής 'Ενωσης χαρακτηρίζονται από βαθειές διαρθρωτικές καθυστερήσεις οι οποίες επιδεινώνονται εξαιτίας ενός συνόλου από δυσμενείς και μόνιμες κοινωνικο-γεωγραφικές περιστάσεις που έχουν ως αποτέλεσμα το μέσο ΑΕγχΠ των περιοχών αυτών να είναι ένα από τα χαμηλότερα της Ευρωπαϊκής 'Ενωσης. Αναγνωρίζοντας την πραγματικότητα αυτή, η Κοινότητα, για να αντιμετωπίσει τις συνέπειες της απομάκρυνσης και της απομόνωσης των περιοχών αυτών, δημιούργησε μία σειρά μέσων μεταξύ των οποίων ξεχωρίζει η έγκριση προγραμμάτων ειδικής επιλογής POSEI και η συνεπακόλουθη συμπερίληψη σε παράρτημα της Συνθήκης μίας δήλωσης σχετικά με τις ιδιαίτερα απομακρυσμένες περιοχές.
<P>
Από το 1994, η αναγνώριση αυτών των ιδιαιτεροτήτων μειώθηκε εξαιτίας μεταβολών που έπληξαν το πλαίσιο του POSEI όταν οι υφιστάμενοι μηχανισμοί και τα μέσα άρχισαν να καλύπτουν μόνο μερικές από τις επιλεξιμότητές τους. Γι'αυτό και είναι ανάγκη να συμπεριληφθεί στη Συνθήκη για την Ευρωπαϊκή 'Ενωση ένα άρθρο το οποίο να καθιερώνει, κατά τρόπο οριστικό και μόνιμο, την έννοια της υπερπεριφερειακότητας και να καθιστά δυνατή μία κατάλληλη και συνεκτική παρέμβαση εκ μέρους της Ευρωπαϊκής 'Ενωσης τηρώντας την αρχή της οικονομικής και κοινωνικής συνοχής.
<P>
Ως συνέπεια της δέσμευσης του Ευρωπαϊκού Κοινοβουλίου σχετικά με τις ιδιαιτερότητες των υπερπεριφερειακών περιοχών, στην οποία προστέθηκαν και άλλες πρωτοβουλίες, η πορτογαλική, η ισπανική και η γαλλική κυβέρνηση υπέβαλαν στη ΔΔ μία κοινή πρόταση με σκοπό να συμπεριληφθεί ένα ειδικό άρθρο στη Συνθήκη για την 'Ενωση σχετικά με τις ιδιαίτερα απομακρυσμένες περιοχές και για την επεξεργασία ένος προσαρτημένου στη Συνθήκη πρωτοκόλου το οποίο θα καθορίζει τις ειδικές προϋποθέσεις για την έγκριση ειδικών μέτρων παράγωγου δικαίου.
<P>
Οι τροπολογίες που παρουσιάσαμε εμείς και που εγκρίθηκαν στο πλαίσιο της Θεσμικής Επιτροπής ενισχύουν την κατεύθυνση των προτάσεων που ήδη υποβλήθηκαν στη ΔΔ σε δύο σημεία. Πρώτον: να καταστεί σαφής η καθιέρωση των ιδιαίτερα απομακρυσμένων περιοχών, με σκοπό να διασφαλιστεί η ισότητα ευκαιριών και η οικονομική και κοινωνική συνοχή. Δεύτερον, να προωθηθεί η θεσμική καθιέρωση στη νέα Συνθήκη για την Ευρωπαϊκή 'Ενωση της αυτονομίας των ιδιαίτερα απομακρυσμένων περιοχών. Σχετικά με αυτή την τελευταία πτυχή, ο στόχος μας είναι, κυρίως, να θεσπιστεί ότι τα όργανα των αυτόνομων περιοχών θα ενημερώνονται από αυτό τη στιγμή της επεξεργασίας της νομοθετικής πρωτοβουλίας, προκειμένου οι θεσμοί των αυτόνομων περιοχών να λαμβάνουν γνώση των προτάσεων που εξετάζουν ειδικά θέματα των περιοχών αυτών πριν από την εγγραφή τους στην ημερήσια διάταξη του Συμβουλίου για συζήτηση. Επιπλέον, αυτό είναι συμφωνο με όσα ήδη προτάθηκαν στο σχέδιο του Δουβλίνου-ΙΙ για τα εθνικά κοινοβουλια.
<P>
Επωφελούμαι της ευκαιρίας για να απευθύνω χαιρετσιμό στους πληθυσμούς της Μαδέρας και των Αζορών και εύχομαι να επωφεληθούν από πραγματικές ευκαιρίες ανάπτυξης.

<SPEAKER ID=175 LANGUAGE="PT" NAME="Girao Pereira">
Κύριε Πρόεδρε, κύριοι βουλευτές, συγχαίρω καταρχήν τον εισηγητή που αποδεικνύει με την εργασία του ότι έχει βαθειά γνώση των πραγματικοτήτων που βιώνουν οι πληθυσμοί των ιδιαίτερα απομακρυσμένων περιοχών.
<P>
Αν είναι αλήθεια ότι οι περιοχές αυτές αντιμετωπίζουν σοβαρότατατ παραδοσιακά διαρθρωτικά προβλήματα, έχει ωστόσο πολύ μεγάλη σημασία να διακρίνουμε τα προβλήματα αυτά από τα προβλήματα τα οποία προέρχονται από την υπερπεριφερειακότητα. Μιλάμε ιδιαίτερα για τη μεγάλη απομάκρυνση, την απομόνωση, τη μικρή επιφάνεια, τη δυσχερή μορφολογία και το δύσκολο κλίμα, που συνεπάγονται τεράστια εξάρτηση από το εξωτερικό και αντανακλώνται στο χαμηλό εισόδημα per capita που παρατηρείται ακόμη και σήμερα, παρά τα πολύ θετικά αποτελέσματα των Προγραμμάτων POSEI, ειδικά του POSEIMA που εφαρμόζεται στις Αζόρες και στη Μαδέρα.
<P>
Δεν είναι τυχαίο που αυτές οι ιδιαίτερα απομακρυσμένες περιοχές της Ευρωπαϊκής 'Ενωσης έχουν τους πιο χαμηλούς δείκτες εισοδήματος per capita . Η στοιχειοθέτηση αυτής της διαφοράς μεταξύ των διαρθρωτικών ελλείψεων - που όσο κι αν είναι έντονες και βαθειές μπορούν αργά ή γρήγορα να αρθούν - και των προβλημάτων της υπερπεριφερειακότητας, που έχουν ένα μόνιμο χαρακτήρα, δικαιολογεί από μόνη της, κατά τη γνώμη μας, την ενσωμάτωση στη Συνθήκη για την Ευρωπαϊκή 'Ενωση όλων των νομικών εγγυήσεων που θα επιτρέψουν να παράσχουμε πραγματικές αντισταθμίσεις στις περιοχές αυτές. Πιστεύουμε ότι με αυτό το μικρό εμπλουτισμό της Συνθήκης θα καταστεί δυνατό να προσαρμόσουμε τις κοινές πολιτικές με τρόπο ώστε να να επιτευχθεί μία αποτελεσματική στήριξη στους στρατηγικούς τομείς των περιοχών αυτών όπως, για παράδειγμα, ο τομέας των μεταφορών, της ενέργειας, των τηλεπικοινωνιών, ανεξάρτητα από όλες τις άλλες απαραίτητες βοήθειες που ήδη παρέχονται.
<P>
Τέλος, θα πρέπει, δεδομένης της γνώσης που έχουμε σήμερα ως προς την υλοποίησή τους επιτόπου, να διορθώσουμε ορισμένα λάθη που έχουν γίνει, να βελτιώσουμε κάποιους τομείς και, στην ουσία, να τελειοποιήσουμε το πεδίο των προγραμμάτων σύμφωνα με τους στόχους που έχουν αναγγελθεί και που επιθυμούν οι πληθυσμοί.

<SPEAKER ID=176 LANGUAGE="ES" NAME="Sierra Gonzαlez">
Κύριε Πρόεδρε, οι προτάσεις που περιέχονται στην έκθεση αυτή δεν μπορούν να γίνουν κατανοητές χωρίς να ληφθούν υπόψη τα σοβαρά προβλήματα που έχουν προκύψει, για την τήρηση της αρχής της οικονομικής και κοινωνικής συνοχής, όταν αυτή εφαρμόζεται στις παρεμβάσεις που απευθύνονται στην ανάπτυξη των ιδιαίτερα απομακρυσμένων περιφερειών. Τα προβλήματα αυτά κατέστησαν σαφή την επείγουσα ανάγκη να θεσπιστεί ένα μόνιμο ειδικό καθεστώς το οποίο να εξετάζει τις ιδιαιτερότητες αυτών των εδαφών, παρέχοντας στις ασκούμενες πολιτικές ένα νομικό εργαλείο στήριξης βασικού χαρακτήρα που να μπορεί να χρησιμεύσει ως αποτελεσματική βάση για τη θέσπιση ειδικών μέτρων σύμφωνα με τα ιδιαίτερα χαρακτηριστικά τους.
<P>
Η έκθεση αυτή παρουσιάζει το προτέρημα ότι επιλύει αυτό το πρόβλημα προτείνοντας να θεσμοθετηθεί, μέσω της συμπερίληψής της στη Συνθήκη, μια νομική βάση που να προβλέπει ειδική μεταχείριση για τις περιφέρειες αυτές. Επιπλέον όμως, παρουσιάζει επίσης το προτέρημα ότι προσεγγίζει με γενναιοδωρία, στην πρόταση για το συμπληρωματικό πρωτόκολλο, άλλα ζητήματα που απαιτούν να επιφυλαχθεί στις ιδιαίτερα απομακρυσμένες περιφέρειες ειδική μεταχείριση.
<P>
Μεταξύ αυτών των ζητημάτων συγκαταλέγονται, αφενός, το ότι οι ιδιαίτερες δυσκολίες αυτών των περιφερειών δικαιολογούν η Ένωση να τους προσφέρει ενισχυμένη υποστήριξη πέρα από τα Προγράμματα POSEI, των οποίων οι περιορισμοί κατέστησαν εμφανείς λόγω του σαφούς αντισταθμιστικού τους χαρακτήρα, και αφετέρου, το ότι τα Προγράμματα POSEI, όπου συγχέονται σε μεγάλο βαθμό τα προβλήματα που αφορούν το χαρακτήρα της «υπερπεριφερειακότητας» με τα διαρθρωτικά προβλήματα, δεν εξασφαλίζουν σήμερα μια σταθερή ανάπτυξη των ιδιαίτερα απομακρυσμένων περιφερειών, καθώς και το ότι δεν αρκεί να ληφθούν μέτρα προσαρμογής των κοινοτικών πολιτικών ή αντιστάθμισης της γεωγραφικής θέσης, αλλά ότι πρέπει να ξεκινήσουμε από τις συγκεκριμένες πραγματικότητες και να διαλύσουμε τις αβεβαιότητες που προξενούν, το κενό που υπάρχει μετά το 1999.
<P>
Πιστεύουμε ότι η έκθεση αυτή ξεκινά από αυτές τις πραγματικότητες και συμμεριζόμαστε τη φιλοσοφία της. Η Ομάδα μας τη συμμερίζεται, όπως απέδειξε και το γεγονός ότι ο εισηγητής της γνωμοδότησης της Επιτροπής Θεσμικών Θεμάτων, που ανήκει στην Ομάδα μας -ο βουλευτής Antonio Gutiιrrez Dνaz- παρείχε επίσης την πλήρη υποστήριξή του στην έκθεση αυτή, στο μέτρο που αντιπροσωπεύει μια σημαντική αφετηρία για την επίτευξη της οικονομικής και κοινωνικής συνοχής στις ιδιαίτερα απομακρυσμένες περιφέρειες.

<SPEAKER ID=177 LANGUAGE="ES" NAME="Medina Ortega">
Κύριε Πρόεδρε, θα ήθελα, όπως και οι προηγούμενοι ομιλητές, να συγχαρώ τον εισηγητή για την εξαίρετη εργασία του. Θα ήθελα επίσης να χαιρετίσω την παρουσία στο θεωρείο των επισήμων του βουλευτή Segura Clavel, εκπροσώπου των ισπανικών Cortes, που βρίσκεται σήμερα ανάμεσά μας. Συγχρόνως, θα ήθελα να συγχαρώ τον βουλευτή Gutiιrrez Dνaz, τον Αντιπρόεδρό μας, για την εξαίρετη γνωμοδότησή του σχετικά με αυτό το θέμα, εξ ονόματος της Επιτροπής Θεσμικών Θεμάτων.
<P>
Θα ήθελα να επισημάνω ότι το μεγαλύτερο μέρος των παρεμβάσεων που έγιναν εδώ απόψε προέρχονται από βουλευτές που κατοικούν σε αυτά τα νησιά. Θα ήθελα όμως να ευχαριστήσω, βεβαίως, για τις παρεμβάσεις τους βουλευτές που θα μπορούσαμε να αποκαλέσουμε «ηπειρωτικούς», όπως ο ίδιος ο κ. Gutiιrrez Dνaz, η κ. Καραμάνου, ο κ. Vallvι και η κ. Schroedter. Πιστεύω ότι, αυτήν τη στιγμή, η κατανόηση που επιδεικνύει αυτό το Κοινοβούλιο σχετικά με την κατάσταση των ιδιαίτερα απομακρυσμένων περιφερειών είναι πολύ σημαντική.
<P>
Θα ήθελα όμως κυρίως, κύριε Πρόεδρε, να απευθυνθώ στην Επίτροπο, κ. Wulf-Mathies, η οποία κατανοεί πολύ καλά τα προβλήματα των περιφερειών, και να επισημάνω ότι αυτήν τη στιγμή, στη Διακυβερνητική Διάσκεψη, εκκρεμεί το θέμα του νομικού καθεστώτος των ιδιαίτερα απομακρυσμένων περιφερειών. Δεν είναι ότι δεν υπάρχει ακόμη κάποιο νομικό καθεστώς, εφόσον κατά κάποιον τρόπο υπάρχει ήδη μέσω του άρθρου 227, μέσω της Πράξης ένταξης της Ισπανίας και της Πορτογαλίας στην Ευρωπαϊκή Κοινότητα καθώς και άλλων κειμένων του παραγώγου κοινοτικού Δικαίου, όπως ο Κανονισμός 1911/91 για τα Κανάρια Νησιά. Διαπιστώνω ότι η Ευρωπαϊκή Επιτροπή υποστήριξε τις προτάσεις να τους δοθεί μια πιο σταθερή νομική βάση, μέσω ενός ειδικού άρθρου και ενός πρωτοκόλλου, και θα ήθελα να ζητήσω από την Επιτροπή, μέσω της Επιτρόπου κ. Wulf-Mathies και των άλλων Επιτρόπων που είναι παρόντες, να λάβει υπόψη ότι δεν πρόκειται για ιδιοτροπία. Θα ήθελα να διορθώσω κάποια από τις παρατηρήσεις που έγιναν, υπό την έννοια ότι αυτά τα εδάφη δεν είναι πρώην αποικίες. Από την αρχή, όπως για παράδειγμα στην περίπτωση των Καναρίων, των Αζορών και της Μαδέρας, αποτελούσαν αναπόσπαστο μέρος της εθνικής επικράτειας, υπήρχε ευρωπαϊκός πληθυσμός εγκατεστημένος σε αυτά τα εδάφη, και τη στιγμή αυτή το μόνο που ζητάμε είναι να ληφθεί υπόψη η ιδιαιτερότητα αυτού του ευρωπαϊκού πληθυσμού, που είναι εγκατεστημένος σε χιλιάδες χιλιόμετρα απόσταση από τον πυρήνα της Ευρώπης, που βρίσκεται σε διαφορετική κατάσταση η οποία πρέπει, συνεπώς, να περιληφθεί στην κοινοτική Συνθήκη.

<SPEAKER ID=178 LANGUAGE="FR" NAME="Ainardi">
Κύριε Πρόεδρε, κυρία Επίτροπε, παρότι η έκθεση που έχουμε ενώπιόν μας είναι θετική, δεν είμαστε στο απυρόβλητο της κριτικής. Μετά από δεκάδες χρόνια ενσωμάτωσης στην Κοινότητα, τα υπερπόντια διαμερίσματα εξακολουθούν να ανήκουν στις πλέον μειονεκτούσες περιφέρειες της Ευρωπαϊκής Ένωσης. Οι οικονομικοί και κοινωνικοί δείκτες παραμένουν απελπιστικά δυσμενείς, ενώ το ποσοστό ανεργίας είναι εμφανώς ιδιαίτερα υψηλό.
<P>
Παρά την εφαρμογή ειδικών προγραμμάτων, παρά τη χορήγηση εθνικών και ευρωπαϊκών πιστώσεων, η οικονομική και κοινωνική κατάσταση εξακολουθεί να επιδεινώνεται. Με την ενιαία αγορά και την εφαρμογή της συνθήκης του Μάαστριχτ, η λογική της ολοκλήρωσης που απορρέει από την οικοδόμηση της Ευρώπης, ενισχύθηκε στα υπερπόντια διαμερίσματα.
<P>
Εξ ονόματος της εναρμόνισης και της τεχνητής προσαρμογής που απορρέει από τη συνθήκη, ορισμένες ιδιαιτερότητες, κυρίως στο φορολογικό τομέα, όπως το διαπύλιο τέλος θαλάσσης και ορισμένες παρεκκλίσεις, τέθηκαν υπό αμφισβήτηση ή υπό τον πολύ αυστηρό έλεγχο της Επιτροπής. Η εμπειρία έδειξε ότι η Δήλωση σχετικά με τις πλέον απομακρυσμένες περιφέρειες, που περιλαμβάνεται στα παραρτήματα της Συνθήκης, αλλά δεν είναι νομικά δεσμευτική, δεν προσέφερε καμία εγγύηση ή προστασία κατά των συνεπειών της άρσης των ρυθμιστικών παρεμβάσεων, διότι δίδει προτεραιότητα στο στόχο της ολοκλήρωσης της εσωτερικής αγοράς.
<P>
Είναι λοιπόν επιτακτικό, στην τελική ευθεία πριν από τη Διακυβερητική Διάσκεψη, να αναγνωρισθεί θεσμικά από τη Συνθήκη η πλήρης ιδιαιτερότητα των υπερπόντιων διαμερισμάτων και των πλέον απομακρυσμένων περιφερειών, με διττό στόχο: να εφαρμοστούν ειδικά μέτρα υπέρ αυτών και να επιτραπούν οι παρεκκλίσεις από τους κοινοτικούς κανόνες, όσο οι περιφέρειες αυτές δεν θα έχουν φθάσει το μέσο οικονομικό και κοινωνικό επίπεδο της Ευρωπαϊκής Ένωσης.
<P>
Η αναγνώριση αυτή του καθεστώτος των υπερπόντιων διαμερισμάτων από τη Συνθήκη μπορεί να επιτρέψει την εφαρμογή ενός νέου τύπου ανάπτυξης, βασιζόμενου στα πλεονεκτήματα και τις δυνατότητες των περιφερειών, αίροντας παράλληλα όλα τα προβλήματα που απορρέουν από την απομάκρυνση και το νησιωτικό τους χαρακτήρα. Τέλος, η ανάπτυξη αυτού του είδους θα επέτρεπε στους κατοίκους των χωρών αυτών να γίνουν επιτέλους, πραγματικά επιτέλους, κύριοι της δικής τους ανάπτυξης.

<SPEAKER ID=179 NAME="Εφραιμίδης">
Κύριε Πρόεδρε, θα πούμε ναι σε αυτήν την έκθεση του κ. Martin και για άλλους λόγους, αλλά κυρίως γιατί θα εισάγει τον νέο όρο «υπερπεριφερειακότητα», και με αυτόν τον όρο εννοεί περιφέρειες πολύ απομακρυσμένες και ζητάει πρόσθετα νέα μέτρα, πέρα από τις όποιες ενισχύσεις στη ρουτίνα της περιφερειακής πολιτικής, ακόμη και τα ειδικά προγράμματα των πρόσθετων μέτρων.
<P>
Από αυτές τις απόψεις, λοιπόν, λέμε ναι. 'Ομως, οφείλουμε να παρατηρήσουμε ότι υπάρχει μία ανισόμετρη λογική. Αναζητούμε αυτές τις περιφέρειες στον Ινδικό Ωκεανό, όπως ειπώθηκε, σε άλλα απομακρυσμένα πελάγη, που η μόνη σχέση τους με τον ευρωπαϊκό χώρο είναι ότι κάποτε συνδέθηκαν με αποικιακούς δεσμούς. Δεν πειράζει, να ενισχυθούν. Αλλά ξεχνούμε, κύριε Πρόεδρε, το πολυνησιωτικό σύμπλεγμα των ελληνικών νήσων στο Αιγαίο, και ιδιαίτερα στο Βόρειο Αιγαίο, που υπήρξε το λίκνο του ελληνικού και, εν συνεχεία, του ευρωπαϊκού πολιτισμού και είναι αναπόσπαστο κομμάτι του ευρωπαϊκού χώρου. Και δεν αναφέρεται η έκθεση σε αυτήν την υπερπεριφερειακότητα και σε αυτά τα νησιά, που έχουν την ίδια και, κατά περίπτωση, και μεγαλύτερη απόσταση από το κέντρο της Ευρωπαϊκής 'Ενωσης και είναι σε κατάσταση απερίγραπτης αθλιότητας, είναι σε κατάσταση ερήμωσης εξ αιτίας της έλλειψης ενισχύσεων.
<P>
Ζητάμε λοιπόν, με αφορμή αυτήν την έκθεση, δεν λέω να εισαχθεί, να ενταχθεί -γι'αυτό δεν κάναμε και τροπολογία αλλά ακούει ο αρμόδιος Επίτροπος- αλλά να υπάρξει επέκταση αυτής της πολιτικής και γι'αυτό το σύμπλεγμα που ερημώνεται και επί πλέον δοκιμάζεται και από τον τούρκικο επεκτατισμό που εμποδίζει την ανάπτυξη του τουρισμού σαν μοναδικής πηγής ζωής για αυτούς τους ανθρώπους.

<SPEAKER ID=180 NAME="Wulf-Mathies">
Kύριε Πρόεδρε, κατ' αρχήν θα ήθελα να συγχαρώ τον εισηγητή κ. Fernandez Martin για την έκθεση, με την οποία εφιστά, για πρώτη φορά, την προσοχή του Eυρωπαϊκού Kοινοβουλίου στο σύνολο των άκρως απομακρυσμένων περιφερειών. H έκθεση και το σχέδιο ψηφίσματος, επισημαίνουν τα ειδικά μειονεκτήματα που έχουν να αντιμετωπίσουν οι περιφέρειες αυτές. Tα αναφερόμενα προβλήματα, ανταποκρίνονται και στις ανησυχίες που εξέφρασαν οι πρόεδροι των άκρως απομεμακρυσμένων περιοχών κατά τη διάρκεια των συνομιλιών μας, την περασμένη εβδομάδα, επ' ευκαιρία της επίσκεψής μου στο νησί Reunion, κι εκεί μπόρεσα να διαπιστώσω, στην πράξη, ότι απέχουμε πάρα πολύ απ' αυτό που εννοούμε, κανονικά, με τον όρο Eυρώπη, και γι' αυτό θεωρώ πολύ σημαντικό το να το λαμβάνουμε πάντα υπόψη αυτό.
<P>
Kατά τα άλλα, τα αιτήματά σας συμφωνούν και με τα ζητήματα που μου εξέθεσαν επανειλημμένα, κατά την επίσκεψή μου, διάφοροι οικονομικοί φορείς. Όλα αυτά ενισχύουν την πεποίθησή μου ότι οι περιφέρειες αυτές χρειάζονται και στο μέλλον ιδιαίτερες ρυθμίσεις. H Eπιτροπή προσπάθησε, από το 1989, να λάβει υπόψη της τις ιδιαιτερότητες αυτές στα έγγραφα σχεδιασμού των προγραμμάτων. Aυτό ισχύει και για τα προγράμματα της κοινοτικής πρωτοβουλίας REGIS I και REGIS II, που εγκρίθηκαν το 1991 και το 1996, και στα οποία έγινε ήδη αναφορά.
<P>
H Eπιτροπή, όπως και το Kοινοβούλιο, έχει την άποψη - κι αυτό αναφέρθηκε επανειλημμένα και από τον Πρόεδρο Σαντέρ - ότι η έννοια της Ένωσης θα πρέπει να επιβεβαιωθεί, να εμβαθυνθεί και να ενισχυθεί, για τις εξόχως απόκεντρες περιοχές. Συνηγόρησε επίσης και υπέρ του σχεδίου που υπέβαλαν στη Διακυβερνητική Διάσκεψη από κοινού η Iσπανία, η Γαλλία και η Πορτογαλία, για ένα άρθρο στη Συνθήκη, καθώς επίσης και υπέρ ενός πρωτοκόλλου, πράγμα που επιβεβαιώθηκε και στην τελευταία συνεδρίαση της Διακυβερνητικής Διάσκεψης, όπου, ως γνωστόν, ετέθη το θέμα αυτό.
<P>
Eίμαστε, δηλαδή υποχρεωμένοι να πούμε, δυστυχώς, ότι η έννοια POSEI αμφισβητείται ολοένα και συχνότερα, επειδή δεν υπάρχει σαφής νομική βάση. Έτσι, για παράδειγμα, διαπίστωσε η Eπιτροπή ότι, στο Συμβούλιο, σε συζητήσεις για προτάσεις υπέρ των εξόχως απόκεντρων περιοχών, είναι δύσκολο μερικές φορές να κάνει τα κράτη μέλη να αναγνωρίσουν τις υποχρεώσεις που ανέλαβε η Kοινότητα, στα πλαίσια των προγραμμάτων POSEI, κι αυτό το φανερώνει σαφέστατα και η πρόσφατη απόφαση, ή για την ακρίβεια η πρόσφατη διαδικασία στο Eυρωπαϊκό Kοινοβούλιο. Γι' αυτό και είναι αναγκαίο να σταθεροποιήσουμε το πλαίσιο, και συνεπώς να προσδώσουμε, στις άκρως απομακρυσμένες περιοχές, την απαιτούμενη σαφήνεια, νομική προστασία και διαφάνεια, για να ενισχύσουμε τη συνοχή τους με την Eυρωπαϊκή Ένωση.
<P>
Όσον αφορά την παρέμβαση των διαρθρωτικών ταμείων, θα υπεισέλθω μόνο στις ανησυχίες που εκφράσθηκαν, σχετικά με τις ενισχύσεις μετά το 1999, και θα τονίσω και πάλι κατηγορηματικά, ότι οι άκρως απομακρυσμένες περιφέρειες της Kοινότητας και στο μέλλον, ως φτωχότερες περιφέρειες της Kοινότητας, θα έχουν δικαίωμα να τύχουν του υψηλότερου βαθμού ενίσχυσης. Συμμερίζομαι άλλωστε την άποψη του εισηγητή, για βελτίωση της συνοχής της κοινοτικής πολιτικής έναντι των απομακρυσμένων περιφερειών. Για το συντονισμό των υπηρεσιών της Eπιτροπής υπάρχει ήδη μια διυπηρεσιακή ομάδα, και νομίζω ότι και στο μέλλον θα μπορέσουμε να βελτιώσουμε τη συνεργασία, ειδικά με τους εκπροσώπους των απομακρυσμένων περιφερειών.
<P>
Γι' αυτό και επιτρέψτε μου να ευχαριστήσω και πάλι τον εισηγητή. H Eπιτροπή θα συνεχίσει να δουλεύει μαζί σας, για τη βελτίωση της κατάστασης στις άκρως απομακρυσμένες περιφέρειες.

<SPEAKER ID=181 NAME="Πρόεδρο">
Ευχαριστώ πολύ, Επίτροπε κυρία Wulf-Mathies.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=14>
Δημοσιονομική απαλλαγή
<SPEAKER ID=182 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0138/97, του κ. Kellett-Bowman, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στο Διοικητικό Συμβούλιο του Ευρωπαϊκού Κέντρου για την Ανάπτυξη της Επαγγελματικής Κατάρτισης (Θεσσαλονίκη), για την εκτέλεση των προϋπολογισμών του για τα οικονομικά έτη 1994 και 1995·-Α4-0139/97, του κ. Kellet-Bowman, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στο Διοικητικό Συμβούλιο του Ευρωπαϊκού Ιδρύματος για τη Βελτίωση των Συνθηκών Διαβίωσης και Εργασίας (Δουβλίνο) για την εκτέλεση του προϋπολογισμού του για το οικονομικό έτος 1995.
<SPEAKER ID=183 NAME="Kellett-Bowman">
Κύριε Πρόεδρε, οι δύο αυτές εκθέσεις οικονομικής απαλλαγής δεν θα έπρεπε να μας κάνουν να ξενυχτούμε εδώ στις Βρυξέλλες - θα έπρεπε να είχαν εξεταστεί στο πλαίσιο της συζητήσεως για τη γενική απαλλαγή που έγινε στο Στρασβούργο κατά την τελευταία περίοδο συνόδου το πρωί της Τετάρτης. Ο λόγος για τον οποίο οι εκθέσεις αυτές καθυστέρησαν είναι ότι το Συμβούλιο δεν μας είχε διαβιβάσει τις προτάσεις του σχετικά με την απαλλαγή. Οι προτάσεις ελήφθησαν τελικά την περασμένη εβδομάδα και θα ήθελα να ευχαριστήσω το Συμβούλιο για την αποστολή τους διότι έτσι δίδεται η δυνατότητα στο Κοινοβούλιο να ασχοληθεί με τις προτάσεις για απαλλαγή κατά την διάρκεια του Απριλίου, όπως προβλέπουν οι κανονισμοί.
<P>
Θα ήθελα καταρχάς να εξετάσω το Ίδρυμα για τη Βελτίωση των Συνθηκών Εργασίας και Διαβίωσης του Δουβλίνου. Θέλω να ευχαριστήσω το Ελεγκτικό Συνέδριο για την έκθεσή του. Είμαι βέβαια φίλος του Ελεγκτικού Συνεδρίου αλλά θα ήθελα να κάνω δύο παρατηρήσεις στην έκθεση. Η πρώτη παρατήρηση είναι ότι η αρχική έκδοση πριν από τη διαδικασία αντίκρουσης διέρρευσε στη Δανία γεγονός το οποίο προκάλεσε μεγάλη αμηχανία στο Ίδρυμα και η δεύτερη είναι ότι ο τόνος της εκθέσεως στα αγγλικά είναι απαράδεκτος. Δεν με ενδιαφέρει εάν ο οικονομικός ελεγκτής δεν είχε κάνει καλό ταξίδι ή εάν δεν του άρεσε το ξενοδοχείο του. Τα υπονοούμενα της εκθέσεως δεν θα πρέπει να επαναληφθούν. Ίσως να μη γίνονται αντιληπτά στις άλλες γλώσσες αλλά στα αγγλικά είναι πολύ σαφή.
<P>
Η δυσκολία με τις μικρές αυτές υπηρεσίες είναι ότι δεν είναι αρκετά μεγάλες για να έχουν δικό τους δημοσιονομικό ελεγκτή. Αυτό σημαίνει ότι το μεγαλύτερο μέρος των δαπανών τους πρέπει να γίνονται από τον προσωρινό λογαριασμό ούτως ώστε να ικανοποιούν τους προμηθευτές τους ενώ είναι πολύ δύσκολο γι' αυτούς να διαχωρίζουν τις νομικές υπευθυνότητες μεταξύ του εξουσιοδοτούντος υπαλλήλου, του ταμία και του δημοσιονομικού ελεγκτή. Καλωσορίζω τις κινήσεις της Επιτροπής για να προσπαθήσει να αντιμετωπίσει την κατάσταση αυτή υλοποιώντας τις προτάσεις του Κοινοβουλίου για δημοσιονομικό ελεγκτή μερικής απασχόλησης. Αναμένω την ευκαιρία για να δω τη χορήγηση ηλεκτρονικής θεώρησης από το δημοσιονομικό ελεγκτή στις Βρυξέλες γεγονός το οποίο θα συνέβαλε στον τερματισμό των επικρίσεων που κάνει το Συνέδριο. Εξ ονόματος της Επιτροπής Ελέγχου του Προϋπολογισμού είμαι πολύ ευτυχής να συστήσω στο Σώμα τη χορήγηση απαλλαγής στο Ίδρυμα του Δουβλίνου.
<P>
Στρέφομαι εν συνεχεία στο Κέντρο Επαγγελματικής Κατάρτισης που βρίσκεται τώρα στη Θεσσαλονίκη. Εδώ υπάρχουν δύο προτάσεις, μία για το 1994 και μία για το 1995. Λυπούμαι που το Συμβούλιο δεν παρευρίσκεται. Είναι η δεύτερη φορά που διαπιστώνω την απουσία του σε σημαντικές περιστάσεις. Το Ευρωπαϊκό Συμβούλιο υπήρξε αρκετά διεστραμμένο ώστε έψαξε ολόκληρη την Ευρωπαϊκή Ένωση για να βρει μια ευρωπαϊκή υπηρεσία που στις συμβάσεις του προσωπικού της δεν θα περιλαμβανόταν το αμετάθετο. Γι' αυτόν τον λόγο απεφάσισε να μετακινήσει το Ίδρυμα από το Βερολίνο στη Θεσσαλονίκη. Το Συμβούλιο είναι εκείνο που δεν ξέρει τι του γίνεται, το Συμβούλιο είναι το διεστραμμένο και το Συμβούλιο είναι εκείνο που φέρει την ευθύνη για τα προβλήματα που έχουν δημιουργηθεί. Εάν ήθελαν να καταργήσουν το Ίδρυμα δεν θα έβρισκαν καλύτερο τρόπο.
<P>
Ωστόσο, αφού κατηγορήσαμε το Συμβούλιο θα πρέπει τώρα να αποτανθούμε στην Επιτροπή για να μαζέψει τα κομμάτια. Το ερώτημα είναι εάν θα τα μαζέψει ή όχι. Ως Επιτροπή Ελέγχου του Προϋπολογισμού δεν είμαστε σε θέση να χορηγήσουμε απαλλαγή για το 1994, γεγονός το οποίο έπρεπε να είχε γίνει τον περασμένο Απρίλιο, διότι το Συνέδριο μας άφησε να καταλάβουμε ορισμένες πολύ περίεργες συνθήκες όπου το Διοικητικό Συμβούλιο και ο Διευθυντής έπρεπε να δελεάσουν προσωπικό για να μετατεθεί από το Βερολίνο στη Θεσσαλονίκη. Τονίζω ότι δεν είχαν καμία όρεξη να πάνε στην Ελλάδα αλλά το γεγονός είναι ότι εκείνοι που δεν είχαν το αμετάθετο στις συμβάσεις τους πολύ συχνά είχαν κοινωνικές υποχρεώσεις που τους έκαναν να εργάζονται εκεί, υποχρεώσεις για ηλικιωμένους, παιδιά κλπ που τους υποχρέωναν να βρίσκονται στο ίδιο μέρος. Πληροφορηθήκαμε αυτές τις δυσχέρειες και έτσι αναβάλαμε τη χορήγηση απαλλαγής για το 1994 και το Ελεγκτικό Συνέδριο μας προσκόμισε μια περαιτέρω έκθεση για το 1995 η οποία απεκάλυπτε ορισμένες από τις ακραίες κινήσεις τις οποίες αναγκάστηκε να κάνει το Διοικητικό Συμβούλιο και ο Διευθυντής ούτως ώστε να κρατήσουν το CEDEFOP στη ζωή και να πείσουν το προσωπικό να πάει στη Θεσσαλονίκη. Ορισμένοι πήγαν από απλή και μόνο αφοσίωση στο Ίδρυμα και υπό τον όρο ότι αργότερα θα αποδεσμευθούν από την υποχρέωση. Οι άνθρωποι αυτοί είναι καλοί κοινοτικοί υπάλληλοι που το Συμβούλιο τους μεταχειρίστηκε με επαίσχυντο τρόπο και ενώ η Επιτροπή έπρεπε να τρέξει προς υποστήριξή τους δεν το έκανε.
<P>
Θα ήθελα να αποτίσω φόρο τιμής στον Διευθυντή διότι κατόρθωσε κάτω από αυτές τις πολύ δύσκολες συνθήκες να διατηρήσει το Ίδρυμα σε λειτουργία και νομίζω πως μπορούμε να αναμένουμε ότι θα έχει ένα χρήσιμο μέλλον και θα παράγει προϊόν.
<P>
Έχω βαρεθεί πια με την Επιτροπή και πιστεύω ότι αυτό φαίνεται από τις δύο τροπολογίες που έχουν κατατεθεί σ' αυτή την έκθεση απαλλαγής. Η μία τροπολογία κατατέθηκε από τον κ. Garrigo Polledo εξ ονόματος της Ομάδας του Ευρωπαϊκού Λαϊκού Κόμματος και η άλλη από την κ. Wemheuer εξ ονόματος της Σοσιαλιστικής Ομάδας. Θέλουμε να εκφράσουμε στην Επιτροπή τη δυσαρέσκειά μας γι' αυτά που συνέβησαν. Θα αφήσω τον κ. Tappin να αναφερθεί στις τροπολογίες καθόσο εκτελεί ένα πολύ χρήσιμο ρόλο στην Επιτροπή Προϋπολογισμών ασχολούμενος με τις περιφερειακές υπηρεσίες και προσέφερε πολύ μεγάλη βοήθεια και στην παρούσα. Έχω πολύ μεγάλο σεβασμό για τις εξουσίες της Επιτροπής και την καλώ να χρησιμοποιήσει τις εξουσίες αυτές για να βοηθήσει αυτές τις 'απώλειες πολέμου' από την απερίγραπτη απόφαση του Συμβουλίου να μετακινήσει το Ίδρυμα από το Βερολίνο στη Θεσσαλονίκη. Παρά τις δυσχέρειες προτείνουμε απαλλαγή και ταυτόχρονα επαινούμε τον Διευθυντή για τον τρόπο με τον οποίο συνέβαλε στη συνέχιση της λειτουργίας του Ιδρύματος.

<SPEAKER ID=184 LANGUAGE="EN" NAME="Tappin">
Κύριε Πρόεδρε, θα ήθελα να συγχαρώ τον κ. Kellett-Bowman για τις δύο εκθέσεις του. Επιθυμώ να περιορίσω τις παρατηρήσεις μου αποκλειστικά και μόνο στο CEDEFOP της Θεσσαλονίκης. Υπάρχουν δύο σημεία στα οποία θα ήθελα να συγκεντρώσω την προσοχή μου.
<P>
Πρώτον είναι το θέμα του προσωπικού. Ατυχώς, όπως είπε ο κ. Kellett-Bowman, τα μέλη του Συμβουλίου των Υπουργών που είναι οι πρωταγωνιστές της καταστάσεως την οποίαν αντιμετωπίζουμε με το CEDEFOP δεν βρίσκονται εδώ για να ακούσουν τις διαμαρτυρίες τόσο τις δικές μας όσο και εκείνες του Ελεγκτικού Συνεδρίου σχετικά με το θέμα του προσωπικού. Λυπούμαι τον Επίτροπο Liikanen ο οποίος έχει γίνει το μπαλλάκι του τέννις μεταξύ του Κοινοβουλίου και του Συμβουλίου προσπαθώντας να λύσει ένα πρόβλημα που δεν δημιούργησε ο ίδιος αλλά το Συμβούλιο.
<P>
Θα πρέπει να τονίσω στον Επίτροπο ότι τόσο ο κ. Kellett-Bowman όσο κι' εγώ έχουμε εργαστεί πολύ σκληρά για να προσπαθήσουμε να επιτύχουμε αποδέσμευση για το προσωπικό που παραμένει στη Θεσσαλονίκη, το Βερολίνο και τις άλλες πρωτεύουσες και ιδρύματα και το οποίο εξ αιτίας των όρων των συμβάσεών τους με το αρχικό CEDEFOP δεν ήθελε ή δεν είναι ικανοποιημένο από τη μετακίνησή του στη Θεσσαλονίκη. Για το θέμα αυτό έχουμε ξεκινήσει αλληλογραφία και εξ αιτίας του ότι δεν υπάρχει καμία ικανοποιητική κατάληξη έχουμε καταθέσει τροπολογία εξ ονόματος της Ομάδας του Κόμματος των Ευρωπαίων Σοσιαλιστών και της Ομάδας του Ευρωπαϊκού Λαϊκού Κόμματος για την επίλυση του προβλήματος εντός του έτους.
<P>
Θέλουμε να ζητήσουμε από την Επιτροπή να χρησιμοποιήσει την πιο καλή θέλησή της και τις καλύτερες ικανότητές της όπως και από τον Επίτροπο να επιζητήσει αποδέσμευση για το προσωπικό που δεν είναι ικανοποιημένο από τη μετακίνηση στη Θεσσαλονίκη. Η μετακίνηση αυτή παρεμποδίζει τον κ. Βαν Ρενς να σφίξει τα λουριά στη Θεσσαλονίκη.
<P>
Το δεύτερο θέμα είναι αυτό των κτιρίων. Το Ελεγκτικό Συνέδριο ορθώς έχει θέσει το θέμα της φοβερής σύμβασης που συμφωνήθηκε μεταξύ του Συμβουλίου και της ελληνικής πολιτείας για την κατασκευή του νέου κτιρίου. Μολονότι η Ευρωπαϊκή Ένωση έχει κάνει μέχρι τώρα δύο πληρωμές δεν έχει στηθεί ούτε ένα τούβλο. Το γεγονός αυτό είναι εντελώς απαράδεκτο για το Κοινοβούλιο και στον προϋπολογισμό του 1997 έχουμε παρακρατήσει τη φετινή πληρωμή μέχρις ότου γίνει κάποια πρόοδος.
<P>
Το γεγονός αυτό με φέρνει στο τρίτο σημείο που θέλω να θέσω. Χωρίς τις εξουσίες διερεύνησης του Κοινοβουλίου πολλά από τα προβλήματα της Θεσσαλονίκης και των άλλων ιδρυμάτων δεν θα είχαν έρθει ποτέ στο φως. Ζητώ από την Επιτροπή, ως τμήμα του προϋπολογισμού του 1997, να υποβάλει προτάσεις για την εναρμόνιση των κανονισμών απαλλαγής για όλες τις υπηρεσίες και τα ιδρύματα ούτως ώστε το Κοινοβούλιο να ελέγχει κάπως την απαλλαγή.
<P>
Τέλος, συγχαίρω τον κ. Βαν Ρενς. Έχει βρεθεί σε μια απεχθή θέση με το θέμα της Θεσσαλονίκης. Κάνει εξαίρετη εργασία αλλά για να παραφράσω τον Ουΐνστον Τσώρτσιλλ: Δώστε του τα μέσα ούτως ώστε να μπορέσει να λειτουγήσει ως πραγματικός προϊστάμενος υπηρεσίας και όχι με το ένα χέρι δεμένο πίσω από την πλάτη του.

<SPEAKER ID=185 LANGUAGE="EN" NAME="Malone">
Κύριε Πρόεδρε, θα ήθελα να συγχαρώ τον κ. Κellett-Bowman για την εξαίρετη έκθεσή του. Θα περιορίσω τις παρατηρήσεις μου στο Ίδρυμα του Δουβλίνου. Γνωρίζω ότι το Ίδρυμα εκτιμά πάρα πολύ τις προσπάθειες που έκανε ο κ. Kellett-Bowman και τις μετρημένες παρατηρήσεις στην έκθεσή του. Ως Μέλος που εκπροσωπώ το Δουβλίνο επισκέφθηκα πρόσφατα το Ίδρυμα. Ως μέλος της Επιτροπής Απασχόλησης και Κοινωνικών Υποθέσεων με ενδιέφερε πάρα πολύ να παρακολουθήσω την εργασία που γίνεται εκεί. Διεπίστωσα ότι το Ίδρυμα εκτελεί τα καθήκοντά του με διαφάνεια, υπευθυνότητα και δέοντα τρόπο.
<P>
Την περασμένη εβδομάδα τα μέλη της Επιτροπής Απασχόλησης και Κοινωνικών Υποθέσεων είχαν την ευκαιρία να ανταλλάξουν απόψεις με τον Διευθυντή του Ιδρύματος και η ενώπιόν μας έκθεση δείχνει καθαρά ότι το Ίδρυμα του Δουβλίνου κάνει προσεκτική διαχείριση. Συμφωνώ συνεπώς ότι πρέπει να χορηγηθεί απαλλαγή για το 1995.

<SPEAKER ID=186 NAME="Liikanen">
Κύριε Πρόεδρε, όπως αναφέρθηκε και από προηγούμενους ομιλητές, η απόφαση για τη μεταφορά του CEDEFOP στη Θεσσαλονίκη λήφθηκε κατά τη διάρκεια ευρωπαϊκού συμβουλίου κορυφής. Ο κ. Kellett-Bowman και ο κ. Tappin παρακολουθούν δραστήρια την περίπτωση αυτή η οποία, ατυχώς, περιλαμβάνει δύσκολες αποφάσεις σε προσωπικό επίπεδο. Υπάρχουν ακόμη ορισμένα άτομα του προσωπικού που δεν βρίσκουν την κατάσταση ικανοποιητική. Όσον αφορά την Επιτροπή, είμαστε έτοιμοι να κάνουμε ό, τι μπορούμε για να διευκολύνουμε εκείνους που επιθυμούν να μετατεθούν στο Λουξεμβούργο. Έχω απευθύνει επιστολή στις υπηρεσίες μας να προσπαθήσουν να βρουν λύσεις γι' αυτούς.
<P>
Για τους υπόλοιπους μπορούν να βρεθούν λύσεις κατά περίπτωση. Είμαστε έτοιμοι να τις μελετήσουμε με ανοιχτό μυαλό. Δυστυχώς το Συμβούλιο απέρριψε ομόφωνα τις προσπάθειές μας να βρούμε λύση για αποδέσμευσή τους στο πλαίσιο της διεύρυνσης. Το Κοινοβούλιο κράτησε μια πολύ πιο ευνοϊκή θέση για τη δυνατότητα αποδέσμευσης. Δεν υπάρχει καμία ένδειξη ότι η θέση του Συμβουλίου πρόκειται να αλλάξει.
<P>
Δεύτερον, θα πρέπει να πω ότι οι ενώσεις των εργαζομένων στην Επιτροπή αντιτίθενται σφόδρα στη λύση της αποδέσμευσης η οποία θα εφαρμοστεί μόνο σε ένα τμήμα του προσωπικού. Πιστεύουν ότι εάν υιοθετηθεί τέτοια λύση θα πρέπει να είναι ανοιχτή σε όλους. Έτσι, λυπούμαι, αλλά δεν φαίνεται να υπάρχει εύκολη λύση. Εν πάσει περιπτώσει δεν θα πρέπει να ξεχνάμε ότι οι υπάλληλοι που εργάσθηκαν, και συνεχίζουν να εργάζονται, εντός του πλαισίου των Κανονισμών Προσωπικού, έχουν το δικαίωμα πρόωρης συντάξεως. Αυτή δεν είναι βέβαια πολύ γενναιόδωρη αλλά τους εγγυάται κάποια βασική εξασφάλιση.
<P>
Θα εξετάσω τις δυνατότητες που υπάρχουν για το θέμα αυτό αλλά, δυστυχώς, είναι πολύ περιορισμένες.

<SPEAKER ID=187 NAME="Πρόεδρος">
Ευχαριστώ πολύ, Επίτροπε κύριε Liikanen.
<P>
Πριν τη λήξη της συζήτησης, θα δώσω το λόγο στον κύριο εισηγητή.

<SPEAKER ID=188 NAME="Kellett-Bowman">
Κύριε Πρόεδρε, ήλπιζα ότι θα είχαμε μια επαρκή ανταπόκριση από την Επιτροπή η οποία θα έδινε τη δυνατότητα στις δύο ομάδες να αποσύρουν τις τροπολογίες τους. Κάτι τέτοιο δεν συνέβη. Καταδικάζω το γεγονός ότι η Επιτροπή δεν είναι σε θέση να φροντίσει αυτούς τους ανθρώπους τους οποίους απεκάλεσα 'απώλειες πολέμου'. Είναι απώλειες χωρίς να φταίνε οι ίδιοι σε τίποτα και είναι πολύ αξιοθρήνητο το γεγονός ότι η Επιτροπή δεν μπορεί να βρει κάποιον τρόπο για να τους βοηθήσει.

<SPEAKER ID=189 NAME="Liikanen">
Μπορώ να ρωτήσω ποιά λύση προτείνει ο κ. Kellett-Bowman;

<SPEAKER ID=190 NAME="Kellett-Bowman">
Κύριε Πρόεδρε, θα είμαι απόλυτος. Η λύση την οποία θα ήθελα να δω είναι εκείνη η οποία ακολουθεί τη δέσμευση που πίστευα ότι εδόθη στον κ. Tappin και σε εμένα από τον Επίτροπο που μόλις μίλησε. Αυτός είναι ο λόγος για τον οποίο είμαι εκνευρισμένος.

<SPEAKER ID=191 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=15>
Μετατροπή αλιευτικών δραστηριοτήτων
<SPEAKER ID=192 NAME="Πρόεδρος">
Η ημερήσια διάταξη προβλέπει τη δεύτερη έκθεση (Α4-0141/97) του κ. Baldarelli, εξ ονόματος της Επιτροπής Αλιείας, σχετικά με την πρόταση απόφασης του Συμβουλίου για ένα ειδικό μέτρο με στόχο την προώθηση της μετατροπής ορισμένων αλιευτικών δραστηριοτήτων που ασκούνται από ιταλούς αλιείς. (COM(96)0682 - C4-0037/97-96/0308(CNS)).

<SPEAKER ID=193 NAME="Baldarelli">
Κύριε Πρόεδρε, κυρία επίτροπε, όπως μπόρεσαν να διαπιστώσουν όσοι παρακολούθησαν την επεξεργασία της έκθεσης, πρόκειται για μία σημαντική έκθεση που αφορά ένα τμήμα του ιταλικού αλιευτικού στόλου. συγχρόνως πρόκειται και για μία έκθεση που σημειώνει μία αντιστροφή της τάσης σε σχέση με την υπερχωρητικότητα ενός στόλου, που θα μπορούσε να χρησιμοποιηθεί ως παράδειγμα και για άλλες καταστάσεις άλλων χωρών.
<P>
Βεβαίως το παρόν σχέδιο μετατροπής, για το οποίο καλούμεθα να γνωμοδοτήσουμε, είναι το δημιούργημα προϋποθέσεων που λαμβάνουν υπόψη τις δυσκολίες που η αλιευτική δραστηριότητα αυτού του είδους συναντούσε σε σχέση με την ίδια τη βιωσιμότητά της: στην ουσία η παροχή αδειών σε αλιευτικά με προεξέχοντα δίκτυα είχε φτάσει στην Ιταλία σε ένα υπερβολικό ποσοστό -είναι σχεδόν 690 τα πλοιάρια που έχουν προσαρμοσθεί σε αυτού του είδους τις δραστηριότητες- με αποτέλεσμα να δημιουργηθούν σοβαρές περιβαλλοντικές επιπτώσεις. Ξεκινήσαμε συνεπώς από αυτή τη διαπίστωση για να μπορέσουμε να προωθήσουμε ένα σχέδιο μετατροπής, λαμβάνοντας υπόψη τις οδηγίες του ΟΗΕ, λαμβάνοντας υπόψη τις νομικές διατάξεις που επεξεργάσθηκε η Ευρωπαϊκή Ένωση μέσω ενός κανονισμού, ο οποίος καθορίζει ένα ανώτατο όριο μήκους 2, 5 χιλιομέτρων για τα προεξέχοντα δίκτυα, και λαμβάνοντας επίσης υπόψη μία πολύ έντονη συζήτηση, που έλαβε χώρα στο Ευρωπαϊκό Κοινοβούλιο, σχετικά με την επικινδυνότητα αυτών των δικτύων για ορισμένα είδη αλιευμάτων, ειδικότερα τα κητώδη, τις φυσητήρες φάλαινες και τα δελφίνια.
<P>
Από αυτή την άποψη υπάρχει συνεπώς μία ευαισθησία που υπερβαίνει την ίδια τη ρυθμιστική πλευρά του ζητήματος στην οποία θα πρέπει να ανταποκριθούμε, αν και είμαστε πεπεισμένοι ότι το κεντρικό θέμα δεν είναι τόσο το πρόβλημα της κατάργησης αυτού του είδους της δραστηριότητας -η οποία έχει και ιστορικά εξάλλου χαρακτηριστικά και είχε πάντοτε ασκηθεί- όσο εκείνο που συνδέεται με τη βιωσιμότητα.
<P>
Θα πρέπει επομένως να περιορίσουμε τον αριθμό των αδειών, θα πρέπει να λάβουμε τα κατάλληλα μέτρα ώστε ένα τμήμα του αλιευτικού στόλου να σταματήσει αυτού του είδους τη δραστηριότητα, θα πρέπει να λάβουμε τα κατάλληλα μέτρα ώστε ένα τμήμα του στόλου να μετατρεπεί. Για να το πετύχουμε χρειαζόμαστε τη συμμετοχή των αλιέων, και το σχέδιο έχει τα χαρακτηριστικά της εθελοντικότητας. Προς αυτή την κατεύθυνση κινήθηκε εξάλλου και η επιτροπή του Ευρωπαϊκού Κοινοβουλίου, λαμβάνοντας μεταξύ άλλων υπόψη και τη συμφωνία που υπέγραψαν στην Ιταλία οι οργανώσεις των αλιέων, τα συνδικάτα και το ιταλικό υπουργείο, που προέβλεπε ακριβώς την εθελοντική εφαρμογή αυτού του σχεδίου: ενός σχεδίου που χρησιμοποιεί κοινοτικούς πόρους που τίθενται στη διάθεση της Ιταλίας -συνεπώς όχι επιπλέον πόρους- ένα σχέδιο που φυσικά μας προσφέρει τη δυνατότητα να ανταποκριθούμε στις ανάγκες όχι μόνο των εφοπλιστών αλλά και των αλιέων.
<P>
Παρουσιάσαμε τροπολογίες στην πρόταση της Επιτροπής προβλέποντας μία χρηματοδοτική αναφορά που δεν θα αφορούσε μόνο τους εφοπλιστές αλλά και τους αλιείς, και όχι μόνο τους αλιείς εθνικότητας των χωρών της Ευρωπαϊκής Ένωσης, αλλά επίσης και τους αλιείς των τρίτων χωρών: διότι όντως είναι πολυάριθμοι οι αλιείς τρίτων χωρών που εργάζονται σε αυτού του είδους τις δραστηριότητες, κυρίως τυνήσιοι και αλγερινοί. Πιστεύουμε ότι πρόκειται για μία σημαντική αρχή για την ισότιμη μεταχείριση των εργαζομένων.
<P>
Μετά από αυτές τις παρατηρήσεις, αντιλαμβανόμαστε ότι εξακολουθούν να υφίστανται ορισμένες αντιφάσεις στο σχέδιο: μία σημαντική αντίφαση αποτελεί το γεγονός ότι η χρηματοδότηση είναι πολύ πιο υψηλή για τις ζώνες που συμπεριλαμβάνονται στο στόχο 1 και δεν είναι φυσικά ίση για τις ζώνες που δεν περιλαμβάνονται σε αυτό στόχο. Γι αυτό το λόγο θεωρούμε ότι οι εν λόγω ασυνέπειες θα πρέπει να απαλειφθούν όταν θα χρειασθεί να εφαρμοσθεί το σχέδιο στο εσωτερικό της Ιταλίας, με μέτρα συνεπώς που η Ιταλία θα πρέπει να υλοποιήσει.
<P>
Θεωρούμε εξάλλου ιδιαίτερα σημαντικό, από πολιτικής σκοπιάς, να παύσει κυρίως η ενοχοποίηση της αλιείας αυτού του είδους. Αντιλαμβανόμαστε ότι θα αποκτούσε ιδιαίτερη σημασία για τους αλιείς η πρόταση διεξαγωγής έρευνας που θα επέτρεπε την επαλήθευση των πραγματικών επιπτώσεων και θα λάμβανε υπόψη τις παρατηρήσεις που έγιναν από τις περιβαλλοντικές οργανώσεις, καθώς και τις οργανώσεις των ίδιων των αλιέων.
<P>
Γι αυτό το λόγο και μέ τα προαναφερθέντα μέσα θα μπορέσουμε να ξεπεράσουμε ορισμένες ριζοσπαστικές θέσεις που στον τομέα αυτό προκαθορίζουν και οξύνουν κοινωνικές εντάσεις που είναι απαράδεκτες.

<SPEAKER ID=194 LANGUAGE="EN" NAME="Crampton">
Κύριε Πρόεδρε, θα ήθελα να συγχαρώ τον κ. Baldarelli για τη δεύτερη προσπάθειά του με την έκθεση αυτή να περιορίσει ή να λύσει μερικά το πρόβλημα της αλιείας με παρασυρόμενα δίχτυα στη Μεσόγειο. Δε θέλω να πω πάρα πολλά, πιστεύω ότι ο κ. Baldarelli έχει εκπονήσει μια πολύ καλή έκθεση. Είναι εξισορροπημένη και πιστεύω ότι όλοι θα πρέπει να την υποστηρίξουμε.
<P>
Όλοι γνωρίζουμε ότι η αλιεία με παρασυρόμενα δίχτυα είναι απαράδεκτη λόγω των δευτερευόντων ειδών που αλιεύονται δηλ. δελφινιών, χελωνών κλπ. Ο τρόπος αυτός αλιείας δεν συνίσταται και πάρα πολλές περιβαλλοντικές οργανώσεις μας έχουν επιστήσει την προσοχή ότι θα πρέπει να σταματήσει, πιστεύω δε ότι όλοι συμφωνούμε μαζί τους. Η μετατροπή όμως δεν μπορεί να γίνει δια μιας, δεν μπορούμε να σταματήσουμε αυτόν τον τρόπο αλιείας αμέσως, χρειάζεται κάποιος χρόνος. Επιτρέψτε μου επίσης να πω πως μολονότι η παρούσα έκθεση αφορά τη μετατροπή των αλιευτικών δραστηριοτήτων του ιταλικού αλιευτικού στόλου ή τμήματος αυτού, οι ιταλοί δεν κάνουν τίποτα πράνομο. Αυτό που δεχόμεθα είναι ότι η αλιεία με παρασυρόμενα δίχτυα είναι μια πολύ κακή μορφή αλιείας. Το Κοινοβούλιο το παραδέχθηκε αυτό πριν από δύο χρόνια με την ψήφο του επί της εκθέσεως Fraga και ακόμη περιμένουμε την Επιτροπή να υποβάλλει προτάσεις για την ολοκληρωτική κατάργησή της διότι δεν θα πρέπει να ξεχνούμε πως μολονότι αυτή τη στιγμή αναφερόμαστε στους ιταλούς, ουσιαστικά όλες οι αλιευτικές χώρες της Ευρωπαϊκής Ένωσης χρησιμοποιούν με τη μια ή την άλλη μορφή παρασυρόμενα δίχτυα.
<P>
Επομένως, υποστηρίζω την έκθεση. Συγχαίρω τον κ. Baldarelli και ελπίζω ότι η παρούσα αξίζει επί τέλους τον σεβασμό του Σώματος, ότι θα εγκριθεί και ότι θα αρχίσουμε να επιλύουμε αυτό το περιβαλλοντικό πρόβλημα.

<SPEAKER ID=195 LANGUAGE="DE" NAME="Langenhagen">
Κύριε Πρόεδρε, η συζήτηση για το θέμα αυτό ήταν, κατά μεγάλα διαστήματα, έντονα διιστάμενη, εμπαθής και προσωπική. Έτσι, δε διευκολύνθηκε ιδιαίτερα η εξεύρεση μιας λύσης. Όποιος ανήκει για πολύ καιρό στην Eπιτροπή Aλιείας, γνωρίζει πόσο φροντίζουμε για τις έγνοιες και τις ανάγκες των αλιέων σε όλα τα κράτη μέλη, και συνεπώς και στην Iταλία. H διατήρηση των θέσεων εργασίας ήταν ανέκαθεν, και είναι, στο επίκεντρο των εργασιών μας. Tο ιταλικό σχέδιο αλιείας, για το οποίο θα πρέπει να ψηφίσουμε τώρα, έχει διαπραγματευθεί μεταξύ των ιταλικών οργανώσεων παραγωγών, των πλοιοκτητών, των συνδικάτων, της ιταλικής κυβέρνησης και της Eυρωπαϊκής Eπιτροπής. Πρόκειται για την αλλαγή σε καινούργιες αλιευτικές πρακτικές.
<P>
O στόλος περιλαμβάνει 700 σχεδόν σκάφη, και για την αλιεία τόνου και ξιφία στη Mεσόγειο, χρησιμοποιεί συρόμενα δίχτυα μήκους μέχρι 2, 5 km. H χρήση όμως των συρομένων αυτών διχτύων είναι ασύμφορη οικονομικά και γι' αυτό πλέον απαράδεκτη. Δίχτυα μεγαλύτερου μήκους απαγορεύονται στην EE από τα τέλη του 1991, με τον κανονισμό 345/92. Tο σχέδιο περιορίζει την έκδοση αδειών για συρόμενα δίχτυα, και προβλέπει την περιστολή και την εξαφάνισή τους. Έγινε διεξοδική επεξεργασία του κόστους και των δυνατοτήτων χρηματοδότησης του σχεδίου.
<P>
Tο μέτρο εγγυάται, στους θιγόμενους αλιείς, μια οικονομική στήριξη, για την αλλαγή των εφαρμοζόμενων αλιευτικών πρακτικών. Γι' αυτό και η Eπιτροπή Aλιείας συμφώνησε, με μεγάλη πλειοψηφία, στο υποβληθέν σχέδιο. Συμπεριλαμβάνονται πέντε τροπολογίες, σχετικά με την αρχή του εκούσιου χαρακτήρα, του ελέγχου και της υπακοής στα μέτρα όλων των σκαφών της Mεσογείου, καθώς και με την ενίσχυση και των μη ευρωπαίων αλιέων που δουλεύουν σε ιταλικά σκάφη. TO EΛK συμφωνεί με την τελικώς επιτευχθείσα συναίνεση στο ιταλικό σχέδιο και απορρίπτει κατηγορηματικά, ύστερα από προσεκτική εξέταση, τις νέες τροπολογίες που μας υποβλήθηκαν.

<SPEAKER ID=196 LANGUAGE="NL" NAME="Eisma">
Πρόεδρε, οι Έλληνες και οι Ισπανοί αναφέρονται σε ένα λαβύρινθο δικτύων. Στη Μεσόγειο χρησιμοποιούνται σε ορισμένες περιπτώσεις παρασυρόμενα δίχτυα το μήκος των οποίων φθάνει τα 25 χιλιόμετρα. Το μέσο μήκος των παρασυρόμενων διχτυών 690 ιταλικών αλιευτικών σκαφών είναι 12 χιλιόμετρα. Δηλαδή, το μήκος των διχτυών είναι κατά σύνολο ίσο με την απόσταση από το Γιβραλτάρ έως τη Σμύρνη και πάλι πίσω. Είναι αδιανόητη η καταστροφή που προξενούν τα δίχτυα αυτά στην οποία συμπεριλαμβάνεται και το ανεπιθύμητο αλλά θανατηφόρο πρόσθετο αλίευμα.
<P>
Πιστεύω ότι η κατάσταση είναι σαφής. Το σχέδιο ανασυγκρότησης είναι απαραίτητο. Ωστόσο, είναι κρίμα που η Επιτροπή δεν διευκρινίζει στην πρότασή της εάν και με ποιο τρόπο θα καταστραφούν τα δίχτυα αυτά. Επιπλέον, η πρόταση της Επιτροπής δεν προσφέρει επαρκείς εγγυήσεις ότι τα κονδύλια του ευρωπαϊκού προϋπολογισμού θα διατεθούν με υπεύθυνο τρόπο. Διαβάζω επίσης στην έκθεση του καλού μου φίλου Baldarelli ότι τάσσεται υπέρ ενός σχεδίου σε εθελούσια βάση. Ελπίζω ότι η Επίτροπος Bonino δεν θα αποδεχθεί τον εθελούσιο χαρακτήρα των σχεδίων και ότι θα τον καταστήσει υποχρεωτικό.
<P>
Πρόεδρε, θεωρώ κρίμα που στην έκθεση Baldarelli δεν καταβάλατε μία ουσιαστική προσπάθεια για την ουσιαστική κατάργηση της αλιείας με παρασυρόμενα δίχτυα. Δεν ωφελεί να παραπέμπουμε διαρκώς σε χώρες που χρησιμοποιούν επίσης παρασυρόμενα δίχτυα, όπως είναι η Αλγερία. Πιστεύω ότι η Ιταλία πρέπει να αναλάβει τις ευθύνες της. Μπορούμε να την υποστηρίξουμε στην προσπάθεια αυτή και για το λόγο αυτό έχει μεγάλη σημασία οι αποζημιώσεις να χορηγηθούν μετά την καθιέρωση των κατάλληλων μηχανισμών ελέγχου και την πραγματική καταστροφή των διχτυών. Για το σκοπό αυτό κατέθεσα εξ ονόματος της Ομάδας των Φιλελευθέρων τρεις τροπολογίες επί των σημείων Α, Β και Γ, οι οποίες ελπίζω και αναμένω ότι θα γίνουν αποδεκτές από την εκπρόσωπο της Ευρωπαϊκής Επιτροπής κ. Bonino.

<SPEAKER ID=197 LANGUAGE="IT" NAME="Tamino">
Κύριε Πρόεδρε, θα ήθελα να υπενθυμίσω πριν από όλα, εξ ονόματος των Πρασίνων, ότι πολλές έρευνες έχουν αποδείξει ότι τα προεξέχοντα δίκτυα αποτελούν ένα μη επιλεκτικό τρόπο αλιείας: εμείς συνεπώς θεωρούμε, όπως έχει πολλές φορές τονίσει και το Ευρωπαϊκό Κοινοβούλιο, ότι η μόνη λύση στην υπάρχουσα κατάσταση είναι η απαγόρευση αυτού του είδους των δικτύων, οποιουδήποτε μήκους κι αν είναι, εντός της Μεσογείου.
<P>
Για να επιτευχθεί αυτός ο στόχος νομίζουμε ότι θα πρέπει να καταλήξουμε σε μία συμφωνία με όλες τις παράλιες χώρες της Μεσογείου, πολύ περισσότερο μάλιστα αφού η σημερινή ρύθμιση των 2, 5 χιλιομέτρων δεν τηρείται. Αυτή την ίδια στιγμή που συζητούμε -όπως με πληροφόρησαν- έχουν επισημανθεί αλιευτικά στη Μεσόγειο που χρησιμοποιούν δίκτυα μήκους περίπου 8 χιλιομέτρων.
<P>
Σε αυτές τις συνθήκες νομίζω ότι είναι πλέον ανάγκη να προχωρήσουμε στη μετατροπή του σημερινού στόλου που χρησιμοποιεί προεξέχοντα δίκτυα, επικίνδυνα για την ισορροπία της Μεσογείου. Στα πλαίσια συνεπώς μιας ενδεχόμενης μετατροπής θεωρούμε σωστά όσα προτείνει η επιτροπή και όσα προτείνει η κοινοβουλευτική επιτροπή με τις νέες τροπολογίες. Συμφωνούμε με όλες τις τροπολογίες εκτός από μία: δεν μπορούμε όντως να καταλάβουμε για ποιο λόγο θα πρέπει να ενταχθεί σε μία συμφωνία ευρωπαϊκής ρύθμισης η αναφορά της συμφωνίας με τα συνδικάτα. Εκτός από αυτό το σημείο, όμως, επαναλαμβάνω όσα είπε ο συνάδελφος Eisma, ότι δηλαδή για να δοθούν οι επιδοτήσεις θα πρέπει να αποσυρθούν τα δίκτυα, ώστε να αποφευχθεί η πώλησή τους σε άλλους και συνεπώς η διάδοσή τους στη Μεσόγειο, να αποφευχθεί δηλαδή η πληρωμή χωρίς να έχει λυθεί το πρόβλημα.

<SPEAKER ID=198 LANGUAGE="DE" NAME="Kindermann">
Kύριε Πρόεδρε, επιδοκιμάζω την έκθεση του συναδέλφου Bardarelli, στην τωρινή της μορφή, με τις τροπολογίες που εγκρίθηκαν στην Eπιτροπή Aλιείας. Aναγνωρίζει ότι η πρόταση της Eπιτροπής αποτελεί μια καλή βάση, τονίζει το νομικό πλαίσιο το οποίο πλαισιώνει την πρόταση, και αναλαμβάνει τις κοινωνικο-οικονομικές ευθύνες, για όλους τους αλιείς που βρίσκονται πάνω στα θιγόμενα ιταλικά σκάφη. Παρόλη την εκρηκτικότητα που κρύβει μέσα του το θέμα της αλιείας με τα συρόμενα δίχτυα, θα πρέπει να τονίσουμε ότι σήμερα δεν πρόκειται για μια γενική απαγόρευση της αλιείας με συρόμενα δίχτυα στη Mεσόγειο. Aυτό δεν προκύπτει επακριβώς από την παρούσα πρόταση.
<P>
Θα πρέπει να τηρήσουμε το υφιστάμενο νομοθετικό πλαίσιο, κι αυτό επιτρέπει τη χρησιμοποίηση συρομένων διχτύων μέχρι μήκους 2, 5 km. Eίναι καθήκον του Συμβουλίου να αλλάξει το υφιστάμενο νομοθετικό πλαίσιο, αφού το Eυρωπαϊκό Kοινοβούλιο, ήδη από το Σεπτέμβριο του 1994, επ' ευκαιρία μιας νομοθετικής πρότασης της Eπιτροπής, εκφράσθηκε υπέρ της άμεσης κατάργησης των συρομένων διχτύων. Γι' αυτό και τα μέτρα που προτείνονται εδώ, δε μας απαλλάσσουν, αφενός από το να τηρούμε με συνέπεια τις αποφάσεις που έχουν παρθεί και αφετέρου από το να τασσόμαστε υπέρ της απαγόρευσης της οικολογικά απαράδεκτης αλιείας με συρόμενα δίχτυα.
<P>
Tο ότι, παρόλα αυτά, η προκειμένη πρόταση μπορεί να θεωρηθεί ως ένα βήμα για μια γενική εγκατάλειψη της αλιείας με συρόμενα δίχτυα, αυτό έγκειται στο ότι το σχέδιο της αλλαγής προβλέπει οικονομικά κίνητρα για τους θιγόμενους αλιείς, ούτως ώστε να παραιτηθούν, οριστικά και εξ ολοκλήρου, από το είδος αυτό της αλιείας κι έτσι, εκούσια, να ξεπεραστεί το υφιστάμενο νομοθετικό πλαίσιο.
<P>
Aποτελεί καλή προσφορά υπηρεσιών από τον εισηγητή το ότι δεν έχασε από τα μάτια του την κατάσταση των θιγομένων, μέσα στα θέματα της οικολογίας. Yπενθυμίζω εδώ μόνο το γεγονός ότι οι θιγόμενες περιοχές περιλαμβάνονται αποκλειστικά σχεδόν στις περιοχές του στόχου I, όπου υπάρχουν πολύ λίγες εναλλακτικές λύσεις στην αλιεία. Θα πρέπει επίσης να τονιστεί και η ευθύνη που αναλαμβάνεται έναντι των αλιέων από τρίτες χώρες, που δουλεύουν όμως πάνω σε ιταλικά σκάφη. Eπιδοκιμάζουμε, για την υλοποίηση του σχεδίου, την ανακατάταξη των πιστώσεων FIAF που αναλογούν στην Iταλία, αλλά τασσόμαστε υπέρ της αυστηρής τήρησης του προκαθορισμένου χρονοδιαγράμματος.
<P>
Tέλος - κι εδώ κλείνει πάλι ο κύκλος στην οικολογία - θα ήθελα να τονίσω ιδιαίτερα το αίτημα της Eπιτροπής Aλιείας να συμπεριλάβουμε και τις τρίτες χώρες που αλιεύουν στη Mεσόγειο, προκειμένου να καταλήξουμε σε ρυθμίσεις, που θα τηρούν τουλάχιστον το μήκος των 2, 5 km στα συρόμενα δίχτυα.

<SPEAKER ID=199 LANGUAGE="IT" NAME="Burtone">
Κύριε Πρόεδρε, κύριοι συνάδελφοι, πιστεύω ότι σε αυτό το σημείο της συζήτησης θα ήταν σκόπιμο να επαναληφθεί -το είπε ο εισηγητής αλλά εγώ θέλω να το τονίσω για άλλη μία φορά- ότι δεν μιλάμε για έναν οποιονδήποτε τομέα: συζητάμε για έναν τομέα που δίνει δουλειά και δυνατότητες ζωής σε πολλές ακόμη οικογένειες, ειδικότερα στη Νότιο Ιταλία. Η Νότιος Ιταλία είναι μία περιοχή που μαστίζεται από την ανεργία. Συζητάμε για έναν τομέα, κύριε Πρόεδρε, με αρχαίες παραδόσεις, συζητάμε για έναν τομέα που συνδέει την απασχόληση με τις παραδόσεις και τον πολιτισμό. Και όμως θα πρέπει να τονισθεί -δεν υπάρχει καμία αμφιβολία- ότι η εντατική αλιεία που διενεργείται από στόλους με ισχυρές οικονομικές διασυνδέσεις, με ξένα από την Ιταλία πολλές φορές συμφέροντα, έχει προκαλέσει τη δραστική μείωση των θαλάσσιων θηλαστικών στη Μεσόγειο, θέτοντας σε κίνδυνο το ίδιο το οικοσύστημα.
<P>
Αυτή η κατάσταση μας οδηγεί στην απόφαση, που πολλές φορές έχει υιοθετηθεί από διάφορα εθνικά και διεθνή θεσμικά όργανα, της μείωσης ορισμένων αλιευτικών δραστηριοτήτων. Το πρόγραμμα μετατροπής του ιταλικού στόλου που αλιεύει ξιφία, και που συζητούμε σήμερα, ανταποκρίνεται σε αυτές τις περιβαλλοντικές απαιτήσεις προστασίας της Μεσογείου αλλά, συγχρόνως, χάρη στις βελτιώσεις, που επέφερε κυρίως ο εισηγητής, νομίζω ότι έχει τη δυνατότητα να δεχθεί ορισμένες προσεγγίσεις, ορισμένα αιτήματα κοινωνικοοικονομικού χαρακτήρα που προέρχονται από τη Νότιο Ιταλία. Το πρόγραμμα όντως δεν επιβάλλει το αυταρχικό και αλλαζονικό κλείσιμο, δεν προχωρεί σε μία ανάπτυξη που στηρίζεται στις αρωγές: επιδιώκεται η προώθηση, αντίθετα, μιας πρότασης που έχει σαν στόχο να προστατεύσει και, συγχρόνως, να αποφύγει τις κοινωνικές εντάσεις. Πιστεύω ότι οι τροπολογίες αριθ. 15 και 16 θα μπορούσαν να βελτιώσουν αυτή την πορεία. θα μπορούσαν να καταστήσουν πιο ευέλικτες και πιο αποδεκτές από τους ίδιους τους επαγγελματίες τις προτάσεις.
<P>
Κύριε Πρόεδρε, πολλές φορές δεν διακρίνει κανείς το όριο μεταξύ μιας επιθετικής οικολογίας και ανομολόγητων συναλλαγών. Θα έλθει η στιγμή που θα χρειασθεί να διευκρινισθεί επιτέλους εάν καταβάλλεται προσπάθεια για την προστασία των δελφινιών ή εάν υπάρχουν συμφέροντα που συνδέονται με άλλους τομείς και άλλες κατηγορίες που ανταγωνίζονται την αλιεία του ξιφία.

<SPEAKER ID=200 LANGUAGE="ES" NAME="Varela Suanzes-Carpegna">
Κύριε Πρόεδρε, Κυρία Επίτροπε, κυρίες και κύριοι βουλευτές, η αλιεία με κάθετα παρασυρόμενα δίχτυα μεταβάλλεται σε πραγματικά καυτή δοκιμασία για την αξιοπιστία των κοινοτικών θεσμικών οργάνων στο σύνολό τους. Και ιδιαιτέρως, αυτού του Κοινοβουλίου. Ακόμη περισσότερο και από της Επιτροπής Αλιείας μας, όπου πολύ συχνά μιλάμε για υπεύθυνη αλιεία και για επιλεκτικά αλιευτικά εργαλεία. Έχουμε καταδικάσει επανειλημμένως τα εν λόγω εργαλεία και ζητήσει την οριστική εξάλειψή τους. Τώρα πρόκειται να εξετάσουμε την πρόταση της Επιτροπής σχετικά με το σχέδιο της ιταλικής Κυβέρνησης για τη μετατροπή των αλιευτικών δραστηριοτήτων με αυτά τα εργαλεία στη Μεσόγειο. Θα επιθυμούσαμε μεγαλύτερη αποφασιστικότητα και μεγαλύτερες εγγυήσεις για την οριστική εξάλειψή τους, πρέπει όμως να υποστηρίξουμε την απόφαση της ιταλικής Κυβέρνησης να θεσπίσει μέτρα μετατροπής δραστηριοτήτων τα οποία, αν και είναι εθελοντικά λόγω των ενισχύσεων που προβλέπονται, δίκαιες και απαραίτητες, ελπίζουμε ότι θα χρησιμέψουν για να δώσουν κίνητρα στους αλιείς για τη μετατροπή και την κατοπινή οριστική εγκατάλειψη των κάθετων παρασυρόμενων διχτυών, όπως συνάγεται από την πρόσφατη θέση της ιταλικής Κυβέρνησης στο τελευταίο Συμβούλιο Υπουργών ως απάντηση στην ισπανική πρόταση.
<P>
Συμφωνούμε συνεπώς, κ. Επίτροπε, σε γενικές γραμμές με την πρόταση της Επιτροπής, καθώς και με το συμβιβασμό που επετεύχθη με τη δεύτερη έκθεση του κ. Baldarelli. Και έχουμε την ελπίδα, βάσιμη πιστεύουμε, ότι μετά τη νέα πρόσφατη θέση της ιταλικής Κυβέρνησης στο Συμβούλιο, θα επιτευχθεί σύντομα η επιθυμητή πλειοψηφία ώστε κανείς πλέον να μην προστατεύεται με το ότι κάποιοι άλλοι θα εξακολουθήσουν να χρησιμοποιούν αυτά τα δίχτυα ώστε να τα διατηρήσει, γνωρίζοντας ότι είναι επιβλαβή, ούτε να πρέπει να περιμένουμε να προκύψουν και πάλι διενέξεις μεταξύ αλιέων, ή με τους οικολόγους, ή πιέσεις εναντίον των εξαγωγών μας, ή επικρίσεις εναντίον των δαπανηρών μεθόδων ελέγχου τους, και θα κάνουμε αυτό που πρέπει, όπως έχει ήδη ζητήσει αυτό το Κοινοβούλιο, το οποίο δεν είναι άλλο από την απαγόρευση και οριστική τους εξάλειψη.

<SPEAKER ID=201 LANGUAGE="IT" NAME="Viola">
Κύριε Πρόεδρε, κυρία επίτροπε, κύριοι συνάδελφοι, θα ήθελα πριν από όλα να διευκρινίσω γιατί εγώ και άλλοι έξι ιταλοί βουλευτές του Ευρωπαϊκού Λαϊκού Κόμματος δεν θεωρήσαμε σκόπιμο να προσυπογράψουμε δύο από τις τροπολογίες που θα τεθούν σε ψηφοφορία αύριο στην Ολομέλεια. Πρόκειται για δύο τροπολογίες που δεν εντάσσονται στο συμβιβασμό που με κόπο επετεύχθη μεταξύ των κομμάτων και της Επιτροπής Αλιείας. Και εμείς προτιμούμε να μη θέτουμε σε κίνδυνο τις συμφωνίες, κυρίως μάλιστα όταν είναι δύσκολες. Δεν θέλουμε, δηλαδή, να επαναδημιουργηθεί εκείνο το κλίμα έλλειψης εμπιστοσύνης, το οποίο εξάλλου είναι απολύτως αδικαιολόγητο, που μας έχει ήδη κοστίσει την αναβολή της συζήτησης στο Στρασβούργο και που νομίζουμε ότι δεν θα πρέπει να επαναπροκύψει, τη στιγμή που η πρωτεύουσα ανάγκη αυτή τη στιγμή είναι για τους αλιείς μας η άμεση εφαρμογή της απόφασης του Συμβουλίου, ενόψει και της έναρξης στο άμεσο μέλλον της περιόδου αλιείας.
<P>
Θα πρέπει να προστεθεί ότι οι εν λόγω τροπολογίες, με τις οποίες γενικά συμφωνώ, πολύ λίγο αλλάζουν την ουσία των πραγμάτων. Αντίθετα θα ήταν σημαντικό, από ανθρώπινης σκοπιάς, να γίνει δεκτή η τροπολογία που προτείνει τη διεύρυνση των πλεονεκτημάτων, που προβλέπονται για τους ιταλούς αλιείς, και σε εκείνους των τρίτων χωρών, κυρίως των χωρών του Μαγκρέμπ, που είναι, βεβαίως, νόμιμα ναυτολογημένοι.
<P>
Καταλήγοντας, θα ήθελα να απευθύνω έκκληση στην επίτροπο, κ. Bonino: να αναλάβει όλες τις δυνατές πρωτοβουλίες για την εξεύρεση μιας νέας έδρας -που θα μπορούσε να είναι το Γενικό Συμβούλιο Αλιείας στη Μεσόγειο- όπου να επιτευχθεί μία συμφωνία μεταξύ της Ευρωπαϊκής Ένωσης και των τρίτων χωρών, ώστε οι κανόνες και οι απαγορεύσεις που η Ένωση επιβάλλει στον εαυτό της να ισχύουν και για τους άλλους. Αποτελεί απαράδεκτο χλευασμό για τους ιταλούς αλιείς, και γενικότερα για τους αλιείς ολοκληρης της Ευρωπαϊκής Ένωσης, να ξέρουν ότι την αλιεία του ξιφία που για τους ίδιους είναι απαγορευμένη μπορούν να την πραγματοποιούν, μπροστά στο σπίτι τους και επιπλέον διαθέτοντας περισσότερο χώρο και με μεγαλύτερα πλεονεκτήματα από εχθές, στόλοι από την Ιαπωνία, την Κορέα ή το Μαγκρέμπ.
<P>
Σχετικά με αυτό το τελευταίο θέμα, εύχομαι η Ένωση να προστατεύσει, με τρόπο συνεπή, τη δική της πολιτική αλιείας και σε αυτό τον τομέα, στα πλαίσια των ευρωμεσογειακών συμφωνιών σύνδεσης.

<SPEAKER ID=202 LANGUAGE="ES" NAME="Imaz San Miguel">
Κύριε Πρόεδρε, η έκθεση αυτή έρχεται συνεπεία μιας συμφωνίας μεταξύ της ιταλικής Κυβέρνησης και της Ευρωπαϊκής Επιτροπής για τη μετατροπή του ιταλικού στόλου, που χρησιμοποιεί κάθετα παρασυρόμενα δίχτυα. Οι παραβιάσεις, που οφείλονται στην ισχνή αποδοτικότητα αυτών των αλιευτικών εργαλείων μήκους κάτω των 2, 5 χιλιομέτρων, έγιναν αφορμή για συνεχείς διαμαρτυρίες, ακόμα και για απειλή εμπορικών κυρώσεων από τις Ηνωμένες Πολιτείες, συνεπεία της απόφασης ενός διεθνούς εμπορικού Δικαστηρίου.
<P>
Το σχέδιο αυτό υπογραμμίζει ότι τα κάθετα παρασυρόμενα δίχτυα δεν είναι αποδοτικά. Πρόκειται για αλιευτικά εργαλεία που πρέπει να εξαλειφθούν οριστικά από αυτά τα ύδατα, και γι' αυτό, ορίζει την απόσυρση και τη μετατροπή τους. Πρόκειται συνεπώς για πρόσφορα μέτρα, και το μόνο που ζητώ από την Επιτροπή είναι να καταβάλλει προσπάθειες για να επαληθεύσει ότι πράγματι τα δίχτυα αυτά θα εξαλειφθούν, θα αποσυρθούν και δεν θα μεταφερθούν σε άλλους στόλους μη κοινοτικούς. Η απόσυρση όμως αυτή προξενεί ένα σημαντικό κοινωνικό πρόβλημα σε μια περιοχή όπως ο Νότος της Ιταλίας, που πλήττεται ιδιαίτερα από την ανεργία και την έλλειψη οικονομικής δραστηριότητας. Γι' αυτό και είναι σημαντικό το σχέδιο των ενισχύσεων που θεσπίστηκε, το οποίο πρέπει να επιτρέψει την προσαρμογή και τον προσανατολισμό σε νέες αλιευτικές δραστηριότητες από πλευράς αυτού του στόλου. Πρόκειται για μια απαραίτητη αλληλεγγύη της Ευρωπαϊκής Ένωσης απέναντι στον ιταλικό αλιευτικό στόλο. Γι' αυτό και θα ήθελα να συγχαρώ την Επιτροπή και όλως ιδιαιτέρως την κυρία Επίτροπο.
<P>
Το σχέδιο αυτό, κυρία Επίτροπε, θα πρέπει να επιτρέψει να ανοίξει ο δρόμος για μια οριστική λύση στο πρόβλημα των κάθετων παρασυρόμενων διχτυών στην Ευρωπαϊκή Ένωση. Η κατάσταση της Ιταλίας είναι δύσκολη, με 677 ενδιαφερόμενα σκάφη. Η εφαρμογή αυτού του σχεδίου θα πρέπει να επιτρέψει την προσέγγιση μιας λύσης στους κόλπους του Συμβουλίου, που να περιλαμβάνει επίσης και τη μετατροπή των στόλων του Ατλαντικού -λιγότερα από 60 σκάφη στο σύνολο, αγγλικά, ιρλανδικά και γαλλικά.
<P>
Η Ευρωπαϊκή Επιτροπή έχει ευθύνη να παρουσιάσει μια νέα πρόταση στο Συμβούλιο με σκοπό να προσπαθήσει να επιτύχει αυτήν τη συμφωνία. Κυρία Επίτροπε, αν εξαιρέσετε τη Βαλτική από μια πρόταση γενικής απαγόρευσης, δεδομένης της ιδιαιτερότητας αυτών των αλιευτικών περιοχών, αν εξαιρεθούν τα 12 μίλια της υφαλοκρηπίδας και εφαρμοστεί ένα σχέδιο στα 60 σκάφη του Ατλαντικού που απασχολούν 300 περίπου άτομα, με ένα σχέδιο ενισχύσεων παρόμοιο με το ιταλικό, το κόστος θα είναι της τάξεως των 8 εκατομμυρίων Ecu για τα κοινοτικά χρηματοκιβώτια. Μπορείτε να επιτύχετε την πλειοψηφία στους κόλπους του Συμβουλίου με αυτό το σύνολο μέτρων υπέρ της οριστικής απαγόρευσης αυτών των αλιευτικών εργαλείων.
<P>
Είμαι πεπεισμένος, κυρία Επίτροπε, ότι με τη συνηθισμένη πολιτική σας γενναιότητα, θα προχωρήσετε σε μια πρόταση που να διασφαλίζει τη διατήρηση των μελλοντικών πόρων και την απαραίτητη αλληλεγγύη με τον ιταλικό, τον γαλλικό, τον αγγλικό και τον ιρλανδικό στόλο, που θα επηρεαστούν από αυτήν τη μετατροπή.

<SPEAKER ID=203 NAME="Bonino">
Κύριε Πρόεδρε, κύριοι βουλευτές, κατά τη δευτερολογία μου θα επικεντρώσω την προσοχή μου σε ορισμένα σημεία που θίξατε και γενικότερα σε ορισμένα ζητήματα που αφορούν τις τροπολογίες τις οποίες η Επιτροπή δεν μπορεί να αποδεχθεί, επεξηγώντας ακριβώς τους λόγους γι αυτή την απόφασή μας.
<P>
Πριν από όλα ετέθη το πρόβλημα της πραγματικής απόσυρσης των δικτύων, της καταστροφής τους: θα ήθελα να καθησυχάσω τον κ. Eisma, όπως και τον κ. Tamino ότι το θέμα αυτό έχει επανειλημμένα διευκρινισθεί στο ιταλικό σχέδιο, τόσο όσον αφορά τα κίνητρα όσο και σχετικά με τις μεθόδους. Επαναλαμβάνω, έχει πολλές φορές επιβεβαιωθεί με αποφασιστικό τρόπο στο κυβερνητικό κείμενο.
<P>
Έχει επίσης τεθεί το πρόβλημα των τρίτων χωρών: συμμερίζομαι και δέχομαι την ανησυχία σας. Είναι βεβαίως δύσκολο ψυχολογικά να υποστηρίζει κανείς ότι τρίτες χώρες -η Ιαπωνία, η Κορέα ή άλλες- μπορούν να αλιεύουν με το ίδιο μέσο. Θα πρέπει εντούτοις να ομολογήσω στους κκ. βουλευτές ότι δεν υπάρχουν τα κατάλληλα νομικά μέσα για να παρέμβουμε σε αυτού του είδους τα πλοία. Όπως πολλοί γνωρίζετε, ειδικότερα στη Βενετία αρχίσαμε έναν διάλογο για να πετύχουμε κώδικες συμπεριφοράς, διότι τα υπάρχοντα νομικά όργανα δεν μας επιτρέπουν να παρέμβουμε, σε πλοία τρίτων χωρών, στα διεθνή ύδατα.
<P>
Όσον αφορά ορισμένες άλλες τροπολογίες, ειδικότερα την τροπολογία αριθ. 5, που αφορά τη δυνατότητα αποζημίωσης σε μη κοινοτικούς αλιείς, το κείμενο της Επιτροπής δεν κάνει καμία αναφορά διότι δεν υπάρχει καμία αναφορά στο κείμενο της ιταλικής κυβέρνησης. Η Επιτροπή, ωστόσο, είναι έτοιμη να δηλώσει ότι, εάν η ιταλική κυβέρνηση θελήσει να χρησιμοποιήσει αυτή τη δυνατότητα, δεν έχει κανένα λόγο να αντιταχθεί. δεν είχε όμως κανένα λόγο να την επιβάλει. Είναι σαφές ότι πρόκειται για ένα άνοιγμα, δεν ήμασταν όμως σε θέση να το επιβάλουμε.
<P>
Μία άλλη τροπολογία που η Επιτροπή δεν προτίθεται να δεχθεί είναι η τροπολογία αριθ. 19, η οποία είναι εντελώς ξένη σε αυτού του είδους την πρόταση. Αναφέρεται σε ένα σχέδιο έρευνας, που προφανώς είναι πολύ αξιέπαινο αλλά που δεν έχει να κάνει με την παρούσα πρόταση. Υπενθυμίζω στους κκ. βουλευτές ότι η πρόταση της Επιτροπής αφορά την αποδοχή ενός σχεδίου μετατροπής των πλοίων αλιείας ξιφία, που έχει παρουσιασθεί από την ιταλική κυβέρνηση. Η Επιτροπή δεν μπορεί, συνεπώς, να ασχοληθεί με άλλα θέματα.
<P>
Έρχομαι τώρα στο επί της ουσίας πρόβλημα που πολλοί έθεσαν στην Επιτροπή και που αφορά την κατάργηση του αλιευτικού εργαλείου αυτού του είδους. Για πολλοστή φορά θέλω να επαναλάβω στο Ευρωπαϊκό Κοινοβούλιο, το οποίο εξάλλου το γνωρίζει, ότι βρίσκεται στο τραπέζι του Συμβουλίου, από το 1994, μία πρόταση της Επιτροπής για την κατάργηση του εργαλείου αυτού του είδους. Το Συμβούλιο δεν έχει εξεύρει, μέχρι στιγμής, μία πλειοψηφία που θα του επέτρεπε να την υιοθετήσει. Αυτή είναι η αλήθεια! Συνεπώς, εάν οι κκ. βουλευτές διαθέτουν μέσα πίεσης, νομίζω ότι μπορούν να απευθυνθούν σε αυτό το κοινοτικό θεσμικό όργανο και να πετύχουν κάποιο αποτέλεσμα. Παραμένει το γεγονός ότι στο τελευταίο Συμβούλιο, μετά από πρόταση της ισπανικής κυβέρνησης, η οποία εξάλλου είχε μεταβιβάσει στην Επιτροπή μία υπόθεση εργασίας για να φτάσει σε αυτό τον τελικό στόχο, διεξήχθη μία συζήτηση που δημιουργεί ελπίδες στην Επιτροπή ότι τα πράγματα αρχίζουν να ωριμάζουν και ότι στην πραγματικότητα αρχίζει να διαφαίνεται κάποιο άνοιγμα εκ μέρους κρατών μελών, που μέχρι τώρα είχαν θέσεις οι οποίες απέκλειαν κάθε τέτοιο ενδεχόμενο.
<P>
Γι αυτό το λόγο η Επιτροπή ανέλαβε να μελετήσει τη δυνατότητα υλοποίησης μιας νέας πρότασης που, εάν επιβεβαιωθεί και δεν αποδειχθεί μια άγονη προσπάθεια, η Επιτροπή θα μπορέσει ταχέως να την παρουσιάσει ώστε να μπορέσουμε να προχωρήσουμε κάποια βήματα προς αυτή την κατεύθυνση.
<P>
Κύριοι βουλευτές, επαναλαμβάνω: εάν διαθέτετε μέσα πίεσης, η Επιτροπή θα σας ήταν ιδιαίτερα ευγνώμονη, εάν μπορέσετε να τα χρησιμοποιήσετε αποτελεσματικά, απευθυνόμενοι και στα άλλα κοινοτικά όργανα που μέχρι στιγμής έχουν παρεμποδίσει την προώθηση αυτού του φακέλου.

<SPEAKER ID=204 NAME="Baldarelli">
Κύριε Πρόεδρε, ευχαριστώ την κ. επίτροπο που μας αποσαφήνισε τη βούληση της Επιτροπής απευθυνόμενη και στην ιταλική κυβέρνηση. Θα ήθελα να ζητήσω από την επίτροπο εάν είναι δυνατό οι τροπολογίες που έχουν εγκριθεί ομόφωνα από την Επιτροπή Αλιείας του Κοινοβουλίου να εμφανισθούν, κατά την έγκριση από το Συμβούλιο, ως δήλωση βούλησης της Επιτροπής. Αναφέρομαι ιδιαίτερα στην έννοια του εθελοντικού χαρακτήρα του σχεδίου και στα μέτρα πρόνοιας που αφορούν τις τρίτες χώρες. Εάν η Επιτροπή μπορούσε να προβεί σε μία τέτοια δήλωση, η ενέργειά της αυτή θα αποκτούσε μεγάλη σημασία και θα αποτελούσε ένδειξη σεβασμού της βούλησης της Επιτροπής Αλιείας.

<SPEAKER ID=205 LANGUAGE="ES" NAME="Imaz San Miguel">
Εκτός από το να ευχαριστήσω την κυρία Επίτροπο για τις εξηγήσεις της, θα ήθελα να της θέσω μια πολύ συγκεκριμένη ερώτηση: Αυτό που είπατε σημαίνει ότι η Ευρωπαϊκή Επιτροπή θα πραγματοποιήσει μια τροποποίηση της πρότασής της στο επόμενο Συμβούλιο, διότι έλαβε κάποιο σήμα από το ίδιο το Συμβούλιο, με σκοπό να προσπαθήσει να επιτύχει την πλειοψηφία για την πλήρη εξάλειψη αυτών των αλιευτικών εργαλείων;

<SPEAKER ID=206 LANGUAGE="NL" NAME="Eisma">
Πρόεδρε, εδώ και περισσότερο από δύο μήνες είχαμε μία συζήτηση με τον Πρόεδρο του Συμβουλίου στο Στρασβούργο κατά την οποία ανέφερε ότι η Επιτροπή πρέπει να υποβάλει μία τροποποιημένη πρόταση όσον αφορά την απαγόρευση της χρήσης παρασυρόμενων διχτυών δεδομένου ότι η κατάσταση που έχει δημιουργηθεί αποτελεί αδιέξοδο. Δεν μπορεί να βρεθεί πλειοψηφία. Θα ήθελα να ρωτήσω την Επίτροπο να γνωστοποιήσει πότε θα υποβάλει την τροποποιημένη πρόταση που υποσχέθηκε.

<SPEAKER ID=207 NAME="Bonino">
Κύριε Πρόεδρε, κύριοι βουλευτές, όσον αφορά τις δηλώσεις που μας ζητήσατε, επειδή εύχομαι το σχέδιο που αφορά τα πλοία αλιείας ξιφία να εγκριθεί από οποιοδήποτε Συμβούλιο, χωρίς να χρειασθεί να περιμένουμε τη 17η Ιουνίου, δεν ξέρω εάν από πλευράς διαδικασιών είναι δυνατή μία δήλωση της Επιτροπής. Σε κάθε περίπτωση θα επαληθεύσω τη διαδικασία και -σε κάθε περίπτωση, επαναλαμβάνω- μπορεί να γραφεί σήμερα, στα πρακτικά του Κοινοβουλίου, ότι ο εθελοντικός χαρακτήρας του σχεδίου, προβλέπεται ρητά στο σχέδιο της ιταλικής κυβέρνησης, ειδικότερα στην πέμπτη αιτιολογική σκέψη της πρότασης της Επιτροπής για τη δεύτερη φράση.
<P>
Σχετικά με τις τρίτες χώρες -υποθέτω ότι πρόκειται για τους αλιείς τρίτων χωρών- η Επιτροπή επαναλαμβάνει ότι δεν ενένταξε αυτή τη δυνατότητα στην πρότασή της διότι δεν υπήρχε στο ιταλικό σχέδιο, αλλά δεν έχει καμία αντίρηση σε διευρύνσεις αυτού του είδους, εάν η ιταλική κυβέρνηση θελήσει να αντιμετωπίσει το ζήτημα.
<P>
Όσον αφορά τη νέα πρόταση, επαναλαμβάνω ότι στο τραπέζι του Συμβουλίου υπάρχει μία πρόταση της Επιτροπής από το 1994. Το Συμβούλιο, επειδή αντιτίθενται ορισμένα κράτη μέλη, δεν μπόρεσε ή δεν θέλησε ποτέ να την υιοθετήσει. Εφόσον κατά το τελευταίο Συμβούλιο Αλιείας διεξήχθη μία συζήτηση προσανατολισμού, που όπως νομίζω έδειξε ότι υπήρξαν ορισμένα ανοίγματα εκ μέρους μερικών κρατών μελών, συμπεριλαμβανομένης και της Ιταλίας και άλλων ακόμη -θα ήθελα να σημειώσω ότι το Συμβούλιο Αλιείας συνήλθε πριν από πέντε ακριβώς ημέρες- η Επιτροπή ανέλαβε να εξετάσει εάν υπάρχουν δυνατότητες, από πολιτική άποψη, για την υποβολή μιας νέας πρότασης. Η Επιτροπή δεν θέλει να προσφέρει άλλοθι σε κανένα για την υποβολή μιας νέας πρότασης, εάν οι πολιτικές συνθήκες εξακολουθούν να είναι οι ίδιες. Αυτό θα σήμαινε απλά και μόνο δύο περαιτέρω χρόνια έρευνας, μελέτης, αναλύσεων που δεν θα μας οδηγούσαν πουθενά. Η Επιτροπή προτίθεται να προχωρήσει σε μία νέα πρόταση μόνο εάν εκτιμήσει ότι δεν θα υφίστανται συνθήκες για μία νέα παρεμπόδιση πολιτικού χαρακτήρα.

<SPEAKER ID=208 NAME="Πρόεδρος">
Ευχαριστώ πολύ, Επίτροπε κυρία Bonino.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.
<P>
(Η συνεδρίαση διακόπτεται στις 24.00.)

