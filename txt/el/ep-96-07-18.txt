<CHAPTER ID=1>
1.Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χτεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Fouque">
Κύριε Πρόεδρε, θα ήθελα να γίνει μια διόρθωση στα πρακτικά σχετικά με την ψηφοφορία για το χρονοδιάγραμμα των περιόδων συνόδου του 1997, όσον αφορά την ψήφο μου επί της τροπολογίας 27. Την καταψήφισα, όπως έγραψα χθες στον πρόεδρο Hansch.
<P>
Ψήφισα κατά της κατάργησης της εβδομάδας συνόδου της 6ης Οκτωβρίου στο Στρασβούργο, όπως όλοι οι συμπολίτες μου και πολλοί άλλοι. Ένα σφάλμα διαβίβασης με χρέωσε με αντίθετη ψήφο. Συνεπώς, εφόσον η μηχανή θεωρείται αλάνθαστη και το σφάλμα ανθρώπινο, το σφάλμα βαρύνει εμένα. Δεν δέχομαι την ευθύνη γι' αυτό, αλλά επιθυμώ να δηλώσω ρητώς ότι αρνούμαι να κάνω το θέμα αφορμή για την έναρξη πολεμικής στο Κοινοβούλιο. Η ψηφοφορία, με αυτό το σφάλμα, με τη διαφορά αυτής της ψήφου, αποδεικνύει πλήρως ότι το Στρασβούργο πρέπει να παραμείνει η έδρα του Κοινοβουλίου και να διατηρήσει τα δικαιώματά του. Εξάλλου, πρόκειται απλώς για ζήτημα δικαίου, όπως υπενθύμισαν και απέδειξαν πριν την ψηφοφορία πολλοί Γάλλοι συνάδελφοί μου.
<P>
(Χειροκροτήματα)

<SPEAKER ID=3 NAME="Πρόεδρος">
Σας ευχαριστώ, κ. Fougue, για την παρέμβασή σας. Σημειώνω την πρόθεσή σας να τοποθετηθείτε κατά της έγκρισης της τροπολογίας αρ. 27 στο χρονοδιάγραμμα των συνεδριάσεων του Κοινοβουλίου για το 1997. Αυτή η πρόθεση, εξάλλου καταχωρήθηκε όπως θα έπρεπε στα συνοπτικά πρακτικά της χτεσινής συνεδρίασης. Παρόλα αυτά, πρέπει να σας πως - όπως θα πω, πιθανώς, και σε άλλους συναδέλφους - ότι το αποτέλεσμα της ψηφοφορίας δεν αλλάζει, από τη στιγμή που το άρθρο 123 του κανονισμού μας είναι πολύ σαφές και ξεκάθαρο: στην παράγραφο 5 προβλέπει πράγματι ότι: σχετικά με την εγκυρότητα του αποτελέσματος που ανακοινώθηκε, αποφασίζει ο Πρόεδρος και απόφασή του είναι αναμφισβήτητη.

<SPEAKER ID=4 LANGUAGE="FR" NAME="Stirby">
Κύριε Πρόεδρε, το σχέδιο συνοπτικών πρακτικών που μας διανεμήθηκε δεν μπορεί να εγκριθεί ως έχει. Πράγματι, περιέχει μια εξόφθαλμη αντίφαση όσον αφορά την ονομαστική ψηφοφορία επί της τροπολογίας 27 σχετικά με το χρονοδιάγραμμα των περιόδων συνόδου για το 1997.
<P>
Αναφέρεται, δικαίως, ότι η κ. Fouque θέλησε να την καταψηφίσει, αλλά δεν επέρχεται καμμία συνέπεια για το αποτέλεσμα της ψηφοφορίας, η οποία, σας υπενθυμίζω, κρίθηκε με διαφορά μιας ψήφου.
<P>
Κάτω από αυτές τις προϋποθέσεις, σας ζητώ να προστεθεί στα συνοπτικά πρακτικά μια φράση που να αναφέρει ότι η τροπολογία 27 δεν μπορεί να εγκριθεί, διαφορετικά θα αναγκαστούμε να μην εγκρίνουμε τα συνοπτικά πρακτικά.
<P>
(Χειροκροτήματα)

<SPEAKER ID=5 LANGUAGE="FR" NAME="Pasty">
Kύριε Πρόεδρε, όσα ακούστηκαν μόλις μας προκαλούν. Επιθυμώ να εφαρμόζεται ο κανονισμός, είμαι μάλιστα υποστηρικτής της κατά γράμμα εφαρμογής του, αλλά είναι η μηχανή ανώτερη από την ανθρώπινη βούληση;
<P>
Στη συγκεκριμένη περίπτωση, επρόκειτο για ονομαστική ψηφοφορία. Στην περίπτωση αυτή, κάθε βουλευτής που εκφράζεται με την ψήφο του, αναλαμβάνει τη σχετική ευθύνη. Όσον αφορά τη δήλωση στην οποία προέβη προ ολίγου η κ. Fouque, δεν υπάρχει ούτε η ελάχιστη αβεβαιότητα για την έννοια που επιθυμούσε να έχει η ψήφος της. Το δήλωσε μόλις δημοσίως. Η ίδια, αντελήφθη ότι υπήρξε σφάλμα μόνον όταν έλαβε γνώση του μηχανογραφημένου καταλόγου ψηφισάντων. Συνεπώς, η πρόθεσή της είναι σαφής και η καλή της πίστη απόλυτη.
<P>
Υπό τις συνθήκες αυτές, νομίζω ότι θα έπρεπε να είναι δυνατόν να τροποποιηθεί η ψηφοφορία. Νομίζω ότι σε εκλογικές διαφορές - παρόλο που ίσως δεν είναι ακριβώς το ίδιο - αλλά γενικά, στο σύνολο των κρατών μελών μας, όταν αποκαλύπτεται ουσιαστικό σφάλμα, οι δικαστικές αρχές αποκαθιστούν την ψήφο και, καμμιά φορά, αλλάζουν το αποτέλεσμα μιας εκλογής. Εδώ, δεν πρόκειται για εκλογή, αλλά για σημαντική ψηφοφορία. Νομίζω ότι θα ήταν προς τιμήν του Κοινοβουλίου αν, λαμβάνοντας υπόψη τις πολύ σαφείς και ξεκάθαρες δηλώσεις της κ. Fouque, τροποποιούσε την ψηφοφορία.
<P>
(Χειροκροτήματα)

<SPEAKER ID=6 NAME="Πρόεδρος">
Ευχαριστώ τους κ.κ. Striby και Pasty και σημειώνω τις παρεμβάσεις τους. Βρίσκονται φυσικά πέρα από κάθε αμφιβολία η πρόθεση και η καλή πίστη της κα Fouque, οι οποίες εξάλλου εκδηλώθηκαν ήδη χτές αμέσως μετά την ψηφοφορία. Όσον αφορά, έπειτα, τα λάθη της συσκευής, πρέπει να διευκρινίσω ότι οι τεχνικές υπηρεσίες επιβεβαίωσαν την λειτουργία της συσκευής ψηφοφορίας της κ. Fouque και διαπιστώθηκε ότι όλες οι λειτουργίες ήταν εντάξει: απ' αυτήν την άποψη είναι μια πληροφορία που οφείλει να δώσει η Συνέλευση.

<SPEAKER ID=7 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα να παρέμβω κατ' εφαρμογή του άρθρου 133 του Κανονισμού. Μόλις προηγουμένως, λάβατε θέση σχετικά με αμφισβητήσεις. Αλλ' όταν αμφισβητούνται τα συνοπτικά πρακτικά, αρμόδιο να αποφανθεί είναι το Κοινοβούλιο.
<P>
Αμφισβητώ την παράγραφο 12 στο σύνολό της, δηλαδή από το τέλος της σελίδας 9 μέχρι το μέσον της σελίδας 11, το σύνολο αυτής της παραγράφου 12. Σας ζητώ, συμφώνως προς το άρθρο 133, παράγραφος 3, εφόσον αμφισβητούνται αυτά τα συνοπτικά πρακτικά, να αποφανθεί το Σώμα σχετικά με τη λήψη υπόψη της ακόλουθης τροποποίησης: »Να διαγραφεί το σημείο 12 στο σύνολό του, κατ' εφαρμογή του άρθρου 133, παράγραφοι 2 και 3».
<P>
Θα ήθελα να αποφανθεί το Σώμα σχετικά με αυτή την αίτηση τροποποίησης των συνοπτικών πρακτικών.

<SPEAKER ID=8 LANGUAGE="FR" NAME="Gollnisch">
Κύριε Πρόεδρε, αναφέρατε τα δικαιώματα του προεδρεύοντα της συνεδρίασης. Τα δικαιώματα του προεδρεύοντα της συνεδρίασης, όπως είπε ο κ. FabreAubrespy, ασκούνται με την επιφύλαξη των διατάξεων του άρθρου 133. Αρμόδιο για την κύρωση των συνοπτικών πρακτικών είναι το Σώμα.
<P>
Προσθέτω ότι όσον αφορά τη συνάδελφό μας κ. Fouque, η οποία είναι άτομο με ειδικές ανάγκες, αλλά που εξέφραζε ανέκαθεν, σαφέστατα, μια φυσιολογική βούληση, θεωρώ υβριστικό να παραμορφώνεται η βούλησή της και να αναγκάζεται να εκφράσει ψήφο αντίθετη προς όσα δήλωνε ανέκαθεν.
<P>
(Χειροκροτήματα)

<SPEAKER ID=9 LANGUAGE="FR" NAME="Guinebertiere">
Κύριε Πρόεδρε, θα ήθελα να αναφερθώ στα διαφορετικά μέτρα και σταθμά που εφαρμόζονται στο Σώμα για την αποδοχή ή όχι αλλαγών στις ονομαστικές ψηφοφορίες. Πράγματι, χθες, σχετικά με μια ονομαστική ψηφοφορία, πήγα στο γραφείο του προεδρείου και ζήτησα να ληφθεί υπόψη μια ψήφος που δεν είχα μπορέσει να εκφράσω εγκαίρως. Αυτό δεν δημιούργησε κανένα πρόβλημα. Ελήφθη υπόψη. Γιατί λοιπόν σήμερα δεν λαμβάνεται υπόψη η ψήφος της κ. Fouque;
<P>
(Χειροκροτήματα)

<SPEAKER ID=10 LANGUAGE="IT" NAME="Vecchi">
Κύριε Πρόεδρε, πιστεύω ότι είναι εξαιρετικά επικίνδυνο το ότι σ' αυτήν την Συνέλευση, για να προστατευθούν τα συμφέροντα μιας πλευράς, αλλά μιας πλευράς της Αίθουσας που πήρε μια ιδιαίτερη θέση πάνω σε ένα συγκεκριμένο θέμα - γίνεται προσπάθεια να διαστρεβλωθεί μία από τις θεμελιώδεις αρχές της λειτουργίας μας. Είναι φανερό ότι μπορεί να συμβεί να διορθωθεί, να ληφθεί υπόψη ή να καταχωρηθεί η δήλωση ενός βουλευτή ο οποίος, υποστηρίζοντας ότι έκανε λάθος στην ψηφοφορία, δεν βλέπει να αναφέρεται στα συνοπτικά πρακτικά - κυρίως όταν υπάρχει ονομαστική ψηφοφορία - η πρόθεση ψήφου του, ή, όπως θύμιζε πριν από λίγο η συνάδελφος, μπορεί να μην εξέφρασε τη γνώμη του λόγω ενός λάθους λίγων δευτερολέπτων στην μετάδοση. Είναι φανερό όμως, όπως αποδεικνύουν όλα τα προηγούμενα αυτής της Αίθουσας, ότι όταν υπάρχει ψηφοφορία με ονομαστική κλήση, ή εν πάση περιπτώσει μια ηλεκτρονική επιβεβαίωση μιας ψήφου, και όταν η διαφορά ανάμεσα στην μια και στην άλλη θέση, μεταξύ ενός ναι και ενός όχι, όποιο κι αν είναι το αντικείμενο της διαμάχης, καθορίζεται από έναν πολύ μικρό αριθμό ψήφων - είτε πρόκειται για απλή πλειοψηφία ή κάτι άλλο - αποτελεί επιβεβαίωση το ηλεκτρονικό αποτέλεσμα, εάν αποδεικνύεται, όπως πράγματι είπε η συνάδελφος πριν από λίγο, ότι δεν υπάρχουν λάθη απροσεξίας. Στο παρελθόν, υπήρξαν εκατοντάδες περιπτώσεις βουλευτών οι οποίοι έκαναν λάθος κατά την ψηφοφορία και κατέγραψαν στα πρακτικά ότι έκαναν λάθος, χωρίς όμως αυτό να αλλάξει την έκβαση μιας ψηφοφορίας. Θα ήθελα να θυμίσω στους συναδέλφους ότι σήμερα, για την υπεράσπιση μιας δίκαιης θέσης την οποία όμως χτές δεν συμμεριζόταν, όπως είναι φανερό, η πλειοψηφία των βουλευτών, διαστρεβλώνονται οι θεμελιώδεις αρχές λειτουργίας της Αίθουσας.
<P>
(Χειροκροτήματα)

<SPEAKER ID=11 NAME="Πρόεδρος">
Αξιότιμοι συνάδελφοι, κατανοώ πολύ καλά την σημασία της συζήτησης που διεξάγουμε, αλλά προτείνω τώρα να βάλουμε τέρμα στις παρεμβάσεις επί της ψηφοφορίας επί των πρακτικών. Δεδομένου ότι υπάρχουν ακόμα τρεις αιτήσεις για λόγο, εάν είστε σύμφωνοι, θα δώσω πρώτο το λόγο στους τρεις συναδέλφους που επιθυμούν να παρέμβουν και έπειτα, στο τέλος, θα κάνω μια πρόταση.

<SPEAKER ID=12 LANGUAGE="EN" NAME="McMillan-Scott">
Κύριε Πρόεδρε, θα ήθελα να υποστηρίξω τα όσα ανέφερε ο κ. Vecchi. Στο Σώμα υπάρχουν κανονισμοί και υπάρχουν και προηγούμενα συμβάντα και όσοι από εμάς βρίσκονται εδώ κάπως περισσότερο χρόνο από άλλους τα έχουμε ξαναπεράσει αυτά. Έχει εξαιρετική σημασία να ακολουθούμε τους κανονισμούς, όπως τους περιγράψατε, λαμβάνοντας υπό σημείωση αυτά που είπε η κ. Fouque. Το γεγονός είναι ότι το αποτέλεσμα παραμένει και θα πρέπει να αναφερθεί στα πρακτικά.
<P>
Στους συναδέλφους τους οποίους ίσως δεν ικανοποίησε το αποτέλεσμα θα ήθελα να πω: έχουμε ξαναπεράσει από την ίδια διαδικασία, σχεδόν κάθε χρόνο όταν παρουσιάζεται το ίδιο θέμα. Ακολουθώ την απόφασή σας και θα την υποστηρίξω.
<P>
(Χειροκροτήματα)

<SPEAKER ID=13 LANGUAGE="EN" NAME="Hallam">
Κύριε Πρόεδρε, ίσως να βοηθούσε εάν ο ηγέτης της Ομάδας Ευρώπη των Εθνών, Sir James Goldsmith, εμφανιζόταν εγκαίρως.
<P>
Θα ήθελα να προτείνω όπως στο μέλλον, όταν κάνει μια από τις σπάνιες εμφανίσεις του εδώ, να ζητούμε από την Υπηρεσία Επισκεπτών να του δείχνει τη θέση του!
<P>
(Χειροκροτήματα)

<SPEAKER ID=14 LANGUAGE="EN" NAME="Megahy">
Κύριε Πρόεδρε, είμαι βουλευτής από τότε που υιοθετήσαμε την ηλεκτρονική ψηφοφορία και από τότε έχω καταμετρήσει εκατοντάδες σφαλμάτων. Λυπούμαι πάρα πολύ για λογαριασμό του κάθε Μέλους που κάνει σφάλμα κατά τη διάρκεια σημαντικών ψηφοφοριών. Κι' εγώ ο ίδιος έχω κάνει λάθος πολλές φορές. Είναι ατυχές βέβαια, αλλά δεν υπάρχει εναλλακτική λύση από το να ακολουθήσουμε πιστά τον κανονισμό. Το αποτέλεσμα της ψηφοφορίας ήταν όπως ανακοινώθηκε χθες. Ασφαλώς τα Μέλη έχουν κάθε δικαίωμα να παραθέσουν ένδειξη των προθέσεών τους, αλλά αυτό που μετράει είναι το αποτέλεσμα και δεν πιστεύω ότι θα πρέπει να επιζητούμε τη διόρθωση των σφαλμάτων μέσω των πρακτικών. Όπως είπε και ο κ. McMillan-Scott, κάθε φορά που γίνεται αυτή η συζήτηση χρησιμοποιείται κάθε διαθέσιμο κόλπο - κάθε διαθέσιμος τρόπος για να αλλάξει το αποτέλεσμα της ψηφοφορίας. Καταλήξαμε σε κάποια απόφαση την οποία θα πρέπει πράγματι να τηρήσουμε.
<P>
(Χειροκροτήματα)

<SPEAKER ID=15 LANGUAGE="FR" NAME="de Villiers">
Κύριε Πρόεδρε, μια λέξη μόνο για να πω ότι διαπίστωσα πως το όνομά μου δεν περιλαμβάνεται στα συνοπτικά πρακτικά, ενώ, όπως αποδεικνύεται από τις ονομαστικές ψηφοφορίες, ήμουν εδώ χθες. Πρόκειται αναμφιβόλως για δική μου παράλειψη.

<SPEAKER ID=16 NAME="Πρόεδρος">
Πιστεύω ότι πρέπει να επιβεβαιωθούν όσα είπα πριν από λίγο σχετικά με το άρθρο 123 του Κανονισμού, άρθρο που είναι πολύ σαφές και το οποίο έγινα πάντα σεβαστό, όπως παρατήρησαν εξάλλου διάφοροι συνάδελφοι. Μεταξύ προθέσεως και γεγονότος υπάρχει μια διαφορά: σε πολλές περιπτώσεις υπήρξαν συνάδελφοι που δήλωσαν ότι έκαναν λάθος, αλλά αυτό ποτέ δεν οδήγησε το Σώμα στην τροποποίηση του αποτελέσματος μιας ψηφοφορίας. Ωστόσο, σήμερα παρουσιάστηκε ένα αίτημα από την κ. Fabre-Aubrespy και από τον κ. Gollnisch σχετικά με το άρθρο 133. Εγώ αποδέχομαι αυτό το αίτημα και, καθώς η ώρα των ψηφοφοριών προβλέπεται για τις 11.30, θα ζητήσω από τον επόμενο Πρόεδρο να θέσει σε ψηφοφορία - στις 11.30, στην αρχή της ώρας των ψηφοφοριών - τα Συνοπτικά Πρακτικά.
<P>
Αυτή είναι η πρότασή μου, και πιστεύω ότι πρέπει να θεωρηθεί και ως μια απόφαση.

<SPEAKER ID=17 LANGUAGE="FR" NAME="Gollnisch">
Κύριε Πρόεδρε, δεν θα αναφερθώ σε όσα ελέχθησαν. Θα εκφράσω απλώς τη γνώμη μου σχετικά με την πρόταση που μόλις κάνατε. Είστε ο ανώτατος άρχων, κύριε Πρόεδρε, αλλά μέσα στα πλαίσια του κανονισμού. Ο κανονισμός είναι απολύτως σαφής. Το άρθρο 133, παράγραφος 2, στο οποίο σας παραπέμπω, λέγει ότι: »Στην αρχή κάθε συνεδριάσεως, ο Πρόεδρος υποβάλλει στο Κοινοβούλιο προς έγκριση τα συνοπτικά πρακτικά της προηγουμένης συνεδριάσεως». Δεν μπορεί να υπάρξει σαφέστερη παράγραφος και είμαι βέβαιος ότι θα συμφωνήσετε μαζί μου, διότι είστε, αναμφιβόλως, έντιμος άνθρωπος: το Σώμα πρέπει να αποφανθεί στην αρχή της συνεδρίασης, διαφορετικά η ψηφοφορία αυτή θα ήταν άκυρη.

<SPEAKER ID=18 NAME="Πρόεδρος">
Κύριε Gollnisch, σας ευχαριστώ για την υπόδειξή σας και για την ακρίβεια με την οποία αναφέρεστε στον Κανονισμό. Όπως σωστά λέτε, η παράγραφος 2 αναφέρει: »Στην αρχή κάθε συνεδρίασης ο Πρόεδρος υποβάλλει στην έγκριση του Κοινοβουλίου τα Πρακτικά της προηγούμενης συνεδρίασης».
<P>
Η παράγραφος 3 προσθέτει: »Όταν τα πρακτικά αποτελούν αντικείμενο διένεξης, το Κοινοβούλιο αποφασίζει, εάν χρειαστεί, σχετικά με την εξέταση των απαιτούμενων τροποποιήσεων». Προσθέτει επίσης, το θυμίζω για όλους: » Κανένας βουλευτής δεν μπορεί να παρέμβει σχετικά με τα πρακτικά περισσότερο από ένα λεπτό», αλλά αυτό είναι δευτερεύον.
<P>
Τώρα, ας είμαστε ακριβείς: τα πρακτικά υποβάλλονται στην έγκριση της Συνέλευσης στην αρχή της συνεδρίασης, έπειτα απ'αυτό εναπόκειται στον Πρόεδρο να αποφασίσει εάν, σε περίπτωση διένεξης, θα ψηφίσουμε την στιγμή που προβλέπεται για τις ψηφοφορίες. Υπάρχουν ήδη προηγούμενα επί του προκειμένου.

<SPEAKER ID=19 LANGUAGE="NL" NAME="Oomen-Ruijten">
Κύριε Πρόεδρε, οι διαμαρτυρίες δεν έχουν ως στόχο αυτά τα ίδια τα συνοπτικά πρακτικά, τα οποία χρησιμοποιούνται ως αφορμή, αλλά πρόθεση είναι να τεθεί υπό αμφισβήτηση η χθεσινή ψηφοφορία, η οποία αφορούσε επίσης το Στρασβούργο. Υπάρχει ένα άρθρο στον Κανονισμό, το άρθρο 123, βάσει του οποίου ο Πρόεδρος αποφασίζει για την εγκυρότητα μίας ψηφοφορίας. Εγώ, το λέγω αυτό απευθυνόμενος προς τους συγκεκριμένους συναδέλφους, δεν άκουσα τον Πρόεδρο να αμφισβητεί ο ίδιος το χθεσινό αποτέλεσμα. Συνεπώς, τούτο σημαίνει για μας ότι δεν είναι αναγκαίο να επιληφθούμε των χθεσινών συνοπτικών πρακτικών. Χθες, εγκρίνατε την ψηφοφορία. Αυτό το πράξαμε όλοι μας και, συνεπώς, θα πρέπει να συνεχίσουμε να θεωρούμε το αποτέλεσμα αυτό ως έγκυρο. Είναι δική σας αρμοδιότητα.

<SPEAKER ID=20 LANGUAGE="FR" NAME="Pasty">
Κύριε Πρόεδρε, εγώ θα ήθελα απλώς να είναι, παρόλα ταύτα, τα συνοπτικά πρακτικά σαφή για τους απέξω.
<P>
Στα συνοπτικά πρακτικά διαβάζουμε: »Οκτώβριος Ι, τροπολογία 27, εγκρίθηκε με ονομαστική ψηφοφορία, ψήφισαν 544, υπέρ 269, κατά 268, αποχές 7» και μέσα σε παρένθεση διευκρινίζεται ότι «η κ. Fouque ήθελε να ψηφίσει κατά». Όμως, η κ. Fouque προσμετράται με αυτούς που ψήφισαν υπέρ. Έτσι, τα συνοπτικά πρακτικά αναφέρουν ότι η ψηφοφορία κηρύχθηκε έγκυρη, αλλά ένας από τους βουλευτές δήλωσε σαφέστατα ότι έκανε λάθος. Ομολογώ λοιπόν ότι αυτό δημιουργεί κάποια έλλειψη εμπιστοσύνης προς τις ψηφοφορίες που διεξάγονται στο Σώμα.
<P>
Αυτός είναι ο λόγος για τον οποίο δεν ζήτησα την επανάληψη της ψηφοφορίας, αλλά τη διόρθωσή της. Δηλαδή, να εναρμονιστούν τα συνοπτικά πρακτικά με όσα δήλωσε ένας βουλευτής αρκετά νωρίς ώστε να περιληφθούν στα συνοπτικά πρακτικά. Τα συνοπτικά πρακτικά πρέπει να είναι σύμφωνα με τις εκπεφρασμένες προθέσεις ψήφου. Αυτό που ζητάμε είναι η συμφωνία των συνοπτικών πρακτικών.
<P>
(Χειροκροτήματα)

<SPEAKER ID=21 NAME="Πρόεδρος">
Σας ευχαριστώ πολύ, ο κ. Pasty, όμως, απαντώντας σ' εσάς και σε άλλους συναδέλφους σας, επαναλαμβάνω το επιχείρημα της κ. Oomen-Ruijten. Πρόκειται για δύο ξεχωριστά ζητήματα: άλλο πράγμα είναι τα πρακτικά και άλλο η έκβαση της χτεσινής ψηφοφορίας. Αυτό είναι το θέμα! Η έκβαση της χτεσινής ψηφοφορίας δεν βρίσκεται πλέον υπό συζήτηση, με βάση το άρθρο 123: δεν μπορεί να τροποποιηθεί, και αυτό είναι ένα κεκτημένο σημείο. Δεν μπορούμε να αλλάζουμε τον Κανονισμό ανάλογα με το πώς μας βολεύει.
<P>
Όσον αφορά στα πρακτικά, επαναλαμβάνω αυτό αυτό που είπα πριν λίγο: θα τεθούν σε ψηφοφορία στις 11.30, όταν θα ξεκινήσει η ώρα των ψηφοφοριών.

<SPEAKER ID=22 NAME="Cornelissen">
Πρόεδρε, χθες είδαμε στα τηλεοπτικά ειδησεογραφικά δελτία εικόνες από την τελετή που έγινε εις μνήμη των θυμάτων του αεροπορικού δυστυχήματος που συνέβη στις αρχές της εβδομάδας με ένα στρατιωτικό αεροπλάνο στο αεροδρόμιο του Eindhoven. Σήμερα το πρωί μας συνετάραξε η είδηση ότι κατά τη διάρκεια της νυκτός το αεροπλάνο της TWA που εκτελούσε την πτήση αριθμός 800 από τη Νέα Υόρκη προς το Παρίσι εξερράγη και κετέπεσε στη θάλασσα στις ακτές του Long Island. Υπάρχουν φόβοι ότι σκοτώθηκαν και οι 200 επιβαίνοντες. Επιτρέψτε μου, Πρόεδρε, να σας ζητήσω, εξ ονόματος της Επιτροπής Μεταφορών και Τουρισμού, να εκφράσετε να συλληπητήρια του Ευρωπαϊκού Κοινοβουλίου στις οικογένειες των θυμάτων. Τα τραγικά αυτά δυστυχήματα μας υποχρεώνουν όλους να αυξήσουμε την ασφάλεια των αεροπορικών συγκοινωνιών, δίνοντας σε αυτή ακόμη μεγαλύτερη προτεραιότητα.

<SPEAKER ID=23 NAME="Πρόεδρος">
Σας ευχαριστώ, κ. Cornelissen. Ο Πρόεδρος εκφράζει εξ ονόματος όλου του Κοινοβουλίου τα συλλυπητήριά του προς τις οικογένειες των θυμάτων.

<SPEAKER ID=24 LANGUAGE="FR" NAME="Pailler">
Κύριε Πρόεδρε, κατά την περίοδο συνόδου του Μαϊου, το Σώμα ενέκρινε, όπως θυμούνται όλοι υποθέτω, ψήφισμα που καταδίκαζε τις παραβιάσεις των ανθρωπίνων δικαιωμάτων στην Τυνησία.
<P>
Το ψήφισμα αυτό επέσυρε, μεταξύ άλλων, την προσοχή στην περίπτωση του κ. Khemais Chammari, βουλευτή, υπεύθυνου για το Κίνημα των σοσιαλδημοκρατών, ο οποίος είχε συλληφθεί και προφυλακιστεί στις πολιτικές φυλακές της Τύνιδας.
<P>
Μόλις έμαθα ότι ο κ. Chammari καταδικάστηκε χθες το βράδυ σε φυλάκιση πέντε ετών. Πρόκειται για νέα παραβίαση των ανθρωπίνων δικαιωμάτων, η οποία πλήττει κυρίως τα κόμματα της αντιπολίτευσης, τους δημοσιογράφους και τα μέλη των ενώσεων για τα ανθρώπινα δικαιώματα. Ο απαραίτητος αγώνας κατά του θρησκευτικού φανατισμού, δεν πρέπει να χρησιμεύει ως πρόσχημα για να πλήττεται η ελευθερία γνώμης και έκφρασης.
<P>
Κύριε Πρόεδρε, σας προτείνω να επικαλεστείτε το ψήφισμα του Σώματος για να διαμαρτυρηθείτε στις τυνησιακές αρχές για την καταδίκη του βουλευτή Khemais Chammari.

<SPEAKER ID=25 LANGUAGE="FR" NAME="Lindeperg">
Κύριε Πρόεδρε, ως υπεύθυνη για την κατάθεση, εξ ονόματος της ομάδας μου, του ψηφίσματος για την Τυνησία, στο οποίο αναφέρθηκε η κ. Pailler, θα ήθελα απλώς να πω ότι προσωπικά υποστηρίζω το αίτημά της.

<SPEAKER ID=26 LANGUAGE="FR" NAME="Stirby">
Κύριε Πρόεδρε, ήθελα απλώς να κάνω μια παρατήρηση επί της εφαρμογής του κανονισμού για να επισημάνω ότι, για τις τροπολογίες 1 έως 7, ομάδα ΙΙ, δεν εξέφερα αρνητική, αλλά θετική ψήφο, δηλαδή ήμουν υπέρ. Θα ήθελα να αναφερθεί αυτό στα συνοπτικά πρακτικά.

<SPEAKER ID=27 NAME="Πρόεδρος">
Θα γινει η οφειλόμενη διόρθωση.

<SPEAKER ID=28 LANGUAGE="FR" NAME="Le Pen">
Κύριε Πρόεδρε, για να τεθεί ένα τέλος στη συζήτηση αυτή που κινδυνεύει να διαιωνιστεί, προτείνω, παρά τις επιφυλάξεις που εκφράστηκαν σχετικά με τα συνοπτικά πρακτικά, να περάσουμε αμέσως, σύμφωνα με τον κανονισμό, στην ψηφοφορία επί των συνοπτικών πρακτικών.

<SPEAKER ID=29 NAME="Πρόεδρος">
Σας ευχαριστώ για την πρόταση, κ. συνάδελφε, η οποία εξάλλου δεν είναι η πρώτη, όμως έχω ήδη πει πως θα προχωρήσουμε: θα διεξαγάγουμε την ψηφοφορία στις 11.30.

<SPEAKER ID=30 LANGUAGE="FR" NAME="Fabre-Aubrespy">
Κύριε Πρόεδρε, δίνετε το λόγο πολλές φορές σε ορισμένους αγορητές. Μπορείτε να τον δώσετε πολλές φορές σε όλους. Τον δίνετε σε ορισμένους αγορητές, ενώ συζητάμε ένα σημείο της ημερήσιας διάταξης. Ασκείστε την προεδρία σας όπως πρέπει. Περνάμε σε ένα σημείο της ημερήσιας διάταξης και στη συνέχεια περνάμε στο επόμενο.
<P>
Θα ήθελα να διευκρινίσω στην κυρία Oomen-Ruijten ότι το αίτημα που υπέβαλα αφορά το σύνολο της παραγράφου 12, και όχι απλώς την τροπολογία 27 για την οποία μιλήσαμε. Και αν αμφισβητώ το σύνολο της παραγράφου 12, είναι και διότι, όπως είπα χθες κατά τη διάρκεια της συνεδρίασης, ενώ είχα ζητήσει το λόγο πριν την ψηφοφορία επί των τροπολογιών που είχα καταθέσει εξ ονόματος της ομάδας μου, ο λόγος δεν μου δόθηκε. Ήθελα, λαμβάνοντας το λόγο, να αποσύρω ορισμένες από τις τροπολογίες οι οποίες, στη συνέχεια, τέθηκαν και πάλι σε ψηφοφορία. Δημιουργήθηκε συνεπώς μια θεμελιώδης ανισορροπία έναντι του δικαιώματος κάθε βουλευτή να λαμβάνει το λόγο πριν την ψηφοφορία επί των τροπολογιών. Συνεπώς, κύριε Πρόεδρε, ζητώ να τεθεί σε ψηφοφορία το σύνολο της παραγράφου 12 για να αποσυρθεί και πρέπει να προβείτε σε αυτή την ψηφοφορία αμέσως, διότι προχωρήσατε στην έγκριση της ημερήσιας διάταξης και αν τροποποιήσετε την ημερήσια διάταξη, χρειάζεστε γι' αυτό τη συναίνεση του Σώματος.
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=31 NAME="Πρόεδρος">
Κυρία Fabre - Aubrespy, σας έδωσα ήδη μια απάντηση πριν από λίγο: τώρα την επιβεβαιώνω.

<SPEAKER ID=32 LANGUAGE="DA" NAME="Blak">
Κύριε Πρόεδρε, σας ζητάω να σταματήσετε το τσίρκο αυτό τώρα, όπου η γαλλική πλευρά προσπαθεί εσκεμμένα να παρακωλύσει τις εργασίες του Κοινοβουλίου. Έχουμε τόσα πολλά πράγματα να κάνουμε, ώστε δεν μπορούμε να ακούμε άτομα που εσκεμμένα παρακωλύουν τις εργασίες μας. Θα ήθελα να σας παρακαλέσω να προχωρήσετε στο επόμενο θέμα της ημερήσιας διάταξης και να δώσετε τέλος στις ανοησίες που ακούμε.
<P>
(Χειροκροτήματα)

<SPEAKER ID=33 NAME="Πρόεδρος">
Κύριε Black, σε ορισμένες ιδιαίτερα λεπτές καταστάσεις χρειάζεται επίσης και λίγη υπομονή

<CHAPTER ID=2>
Συνεργασία με τη Νότιο Αφρική
<SPEAKER ID=34 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση, εξ ονόματος της Επιτροπής Ανάπτυξης και Συνεργασίας (A4-0214/96), σχετικά με την κοινή θέση η οποία καθορίστηκε από το Συμβούλιο όσον αφορά την υιοθέτηση κανονισμού του Συμβουλίου αναφορικά με την συνεργασία και την ανάπτυξη με την Νότια Αφρική (Εισηγήτρια: η κ. Gόnther).

<SPEAKER ID=35 NAME="Gόnther">
Κύριε Πρόεδρε, ευχαριστώ που τώρα, αν και με μισή ώρα καθυστέρηση, μπορώ να αρχίσω αυτό το θέμα της ημερήσιας διάταξης, και δεν κρύβω ότι, παρόλο το ενδιαφέρον της προηγούμενης συζήτηση, μια συντόμευσή της ίσως να μην ήταν και επιζήμια.
<P>
Ερχόμαστε τώρα στον κανονισμό για μια ρύθμιση της συνεργασίας με τη Νότια Αφρική, που ανήκει σε μια σειρά παρόμοιων κανονισμών, με τους οποίους η συνεργασία στον αναπτυξιακό τομέα μπαίνει σε μια νομική βάση. Στην προκειμένη σύσταση για τη δεύτερη ανάγνωση, το θέμα είναι να ρυθμίσουμε τις καλές σχέσεις ανάμεσα στην Ευρωπαϊκή Ένωση και τη Νότια Αφρική. Συμβαδίζοντας με τις διαπραγματευτικές οδηγίες του Συμβουλίου, τον Ιούνιο του 1995, η Ευρωπαϊκή Ένωση και η κυβέρνηση της Νότιας Αφρικής συμφώνησαν, η μελλοντική χρηματοδότηση των έργων ανάπτυξης να μη γίνεται από το ΕΤΑ, αλλά από ένα ειδικό ταμείο ανάπτυξης της Ευρωπαϊκής Ένωσης. Έτσι και το Κοινοβούλιο έχει εδώ άλλες δυνατότητες συμμετοχής.
<P>
Στην τότε αιτιολογική έκθεση του σχεδίου κανονισμού, αναγνωρίστηκε ο ρόλος κλειδί που έπαιξε το Ευρωπαϊκό Κοινοβούλιο, με την πάροδο του χρόνου, για την υποστήριξη της Νότιας Αφρικής. Με συγχωρείτε, κύριε Πρόεδρε, αλλά είναι πολύ δύσκολο να μιλώ, όταν πίσω γίνεται καβγάς. Θα μπορούσατε παρακαλώ να φροντίσετε, ώστε οι συνάδελφοι να κάνουν τη συζήτησή τους έξω από την αίθουσα;

<SPEAKER ID=36 NAME="Πρόεδρος">
Κυρία Gόnther, έχετε απόλυτα δίκιο! Πράγματι υπάρχουν ορισμένοι συνάδελφοι που είναι ιδιαίτερα αγενείς αυτή τη στιγμή. Τους καλώ όλους να προσέξουν, ή εάν δεν θέλουν να ακούσουν, να βγούν από την Αίθουσα.

<SPEAKER ID=37 NAME="Gόnther">
Η Νότια Αφρική σημείωσε, τα τελευταία χρόνια, μια ευχάριστη εξέλιξη κι έγινε, σε γενικές γραμμές, μέλος της οικογένειας των λαών. Γι' αυτό και είναι απαραίτητο να εξαλειφθούν, όσο το δυνατόν πιο γρήγορα και ολοσχερώς, οι υπάρχουσες ελλείψεις στη συνεργασία, προκειμένου να δρομολογήσουμε μια αειφόρο ανάπτυξη. Η Επιτροπή Ανάπτυξης και Συνεργασίας προσπάθησε να πετύχει μια μόνιμη ρύθμιση, προκειμένου να ανταποκριθεί στη σημασία αυτής της συνεργασίας. Το σχέδιο κειμένου του κανονισμού ήταν τότε ικανοποιητικό, σε γενικές γραμμές. Ωστόσο, έγιναν τροποποιήσεις, προκειμένου να προσαρμοστεί ο κανονισμός εντονότερα στις ανάγκες και προκειμένου, κυρίως, να ληφθεί υπόψη δεόντως η κατάσταση που δημιουργήθηκε μετά τις ελεύθερες εκλογές στη Νότια Αφρική, και υπό τη νέα κυβέρνηση, από τον Απρίλιο του 1994.
<P>
Φάνηκε τότε ότι και στη χρήση των πιστώσεων θα πρέπει να τεθούν άλλες προτεραιότητες απ' ότι συνέβαινε παλαιότερα. Υπό το πρίσμα αυτό θα πρέπει να επιδοκιμάσουμε το ότι απαντάται στην κοινή θέση ένα μέρος των τροποποιήσεων που πρότεινε το Κοινοβούλιο στην πρώτη ανάγνωση. Αυτό ισχύει κυρίως για το αίτημα να ξεκινήσουμε όχι μόνο μια διαρκή, αλλά και φιλική προς το περιβάλλον ανάπτυξη και, κατά συνέπεια, να συμπεριλάβουμε και έργα προστασίας του περιβάλλοντος στον κανονισμό. Στον αναπτυξιακό τομέα βλέπουμε, επ' ευκαιρία, ότι οι διατιθέμενες πιστώσεις δεν απορροφώνται αρκετά γρήγορα. Γι' αυτό και, από τη σκοπιά του Κοινοβουλίου, θα πρέπει να επιδοκιμαστεί το ότι προβάλλεται το αίτημα για ένα ενδεικτικό πρόγραμμα, με ακόμη περισσότερες λεπτομέρειες απ' ότι στην πρώτη ανάγνωση. Μια άλλη τροποποίηση, η οποία μπορεί να γίνει δεκτή κατά την άποψή μας, έγκειται στο ότι επεκτάθηκε η συμμετοχή του νοτιοαφρικανικού ταμείου ανάπτυξης, με την έννοια ότι γίνεται λόγος για έναν μόνιμο διάλογο. Ένα βασικό σημείο όμως, το οποίο ζητήθηκε από το Κοινοβούλιο και το οποίο δεν απαντάται στην κοινή θέση, είναι το αίτημα για περισσότερες αρμοδιότητες στον επικεφαλής της αντιπροσωπείας. Σε μια δημοσιονομική θέση ύψους 130 εκατ. Ecu το χρόνο, κι αυτός πράγματι δεν είναι κανένας τεράστιος προϋπολογισμός κατά την άποψή μου, δεν έχει νόημα να εγκρίνεται σχεδόν κάθε έργο στις Βρυξέλλες, και μέρος μόνο των αποφάσεων να παίρνονται επί τόπου. Ούτως ή άλλως ο κανονισμός τα ρυθμίζει όλα επακριβώς και με κάθε λεπτομέρεια, ούτως ώστε και ο έλεγχος εδώ να είναι δεδομένος, ασφαλώς.
<P>
Θα ήθελα να παρακαλέσω θερμά την Επιτροπή να υπερασπιστεί την τροπολογία υπ' αριθμ. 4, ίσως μ' ένα μειωμένο ποσόν, προκειμένου να δείξει εδώ τη συμβιβαστική της διάθεση. Το θέμα δεν είναι ασήμαντο για μια αποτελεσματική εκτέλεση του προτεινόμενου κανονισμού. Η βελτίωση της δημοσιονομικής διαχείρισης των βοηθητικών προγραμμάτων, θα πρέπει απλά να αντιμετωπιστεί με μεγαλύτερη σοβαρότητα. Tο Eυρωπαϊκό Κοινοβούλιο επανειλημμένα επεσήμανε ότι, κατά την εκτέλεση των προγραμμάτων για τη Nότια Aφρική, θα 'πρεπε να ενισχυθεί το στελεχιακό δυναμικό. Παράλληλα θα πρέπει να γίνουν πιο αυστηρές οι διαδικασίες λήψης αποφάσεων. Tο Eλεγκτικό Συνέδριο αναφέρθηκε στο θέμα αυτό και είπε ξεκάθαρα πως τα προγράμματα για τη Nότια Aφρική είναι πολύ σημαντικά.
<P>
Tελείως ακατανόητη είναι για μένα η απόφαση του Συμβουλίου να απορρίψει την τροπολογία 6 από την πρώτη ανάγνωση. Aνέκαθεν ήμασταν υποχρεωμένοι να ακούμε πως οι αποφάσεις, σε ευρωπαϊκό επίπεδο, είναι ακατανόητες και συχνά ακαταλαβίστικες, ακόμη και για τους συμμετέχοντες. Mε την τροπολογία από την πρώτη ανάγνωση, ζητήσαμε περισσότερη διαφάνεια - ματαίως, όπως αποδεικνύεται. Στην περίπλοκη διαδικασία που καθορίζεται στο άρθρο 8 της κοινής θέσης, ασφαλώς και δεν θα μπορούν να εφαρμοστούν αποφάσεις που παίρνονται στα γρήγορα. Tο κείμενο, έτσι, έχει τροποποιηθεί σημαντικά, ώστε, κατά τη γνώμη μου, θα 'πρεπε να εξεταστεί η διαδικασία της συνεννόησης, σε περίπτωση που, μετά τη δεύτερη ανάγνωση, δεν υπάρξει καμιά αλλαγή. Σε σχέση με το θέμα αυτό, θα ήθελα να ευχαριστήσω τις συγγνωμοδοτούσες επιτροπές και πάλι, για τον εποικοδομητικό διάλογο. Kαι οι παρεμβάσεις τους, κατά την άποψή μου, θα 'πρεπε να ληφθούν υπόψη στην κοινή θέση. Για τους λόγους που αναφέρθηκαν, παρακαλώ να υποστηρίξετε τις τροπολογίες που κατατέθηκαν τώρα εδώ, κατά τη δεύτερη ανάγνωση.

<SPEAKER ID=38 LANGUAGE="EN" NAME="Kinnock, Glenys">
Κύριε Πρόεδρε, όπως θα γνωρίζει ο Επίτροπος Pinheiro, στη Νότιο Αφρική γίνεται πολύς λόγος για γραφειοκρατία, σύγχιση, καθυστερήσεις και χαμένες ευκαιρίες στις συναλλαγές μας με τις μη κυβερνητικές οργανώσεις της χώρας. Γνωρίζουμε στην πραγματικότητα - μόλις χθες συνομίλησα με ΜΚΟ της Νοτίου Αφρικής - ότι οι πρώτες προσωρινές αποφάσεις αναφορικά με τις δαπάνες του προϋπολογισμού του 1996 λήφθησαν μόλις αυτόν τον μήνα. Γνωρίζουμε επίσης ότι το μεταβατικό Ταμείο Εθνικής Ανάπτυξης, το οποίο είναι υπεύθυνο για τη συνεργασία με τις ΜΚΟ της Νοτίου Αφρικής παρέλαβε την πρώτη δόση των πιστώσεων μόλις στις 24 Ιουνίου. Αυτό σημαίνει ότι τα χρήματα δεν πρόκειται να φτάσουν στις ΜΚΟ πριν από τον Αύγουστο.
<P>
Οι μη κυβερνητικές οργανώσεις της Νοτίου Αφρικής βρίσκονται σε αδιέξοδο. Βρίσκονται σε πλήρη σύγχιση ενώ οι διαδικασίες της ΕΕ, όπως καλά γνωρίζετε κ. Επίτροπε, παρανοούνται. Οι ΜΚΟ βρίσκονται σε απελπιστική θέση και αναγκάζονται να καταφεύγουν σε δάνεια με βαρύτατα επιτόκια γεγονός που δυσχεραίνει τη θέση τους.
<P>
Τα μαθήματα που πρέπει να διδαχθούμε είναι ξεκάθαρα σε όλους και οι τροπολογίες στις οποίες αναφέρθηκε η κ. Gόnther εκπροσωπεύουν τις ανησυχίες που έχουμε σχετικά με την εργασία μας με τους νοτιοαφρικανούς εταίρους μας. Οι τροπολογίες μας στοχεύουν, πάνω απ' όλα, στη διασφάλιση ότι η Ευρωπαϊκή Ένωση μπορεί να είναι, όπως και πρέπει να είναι, ένας θετικός εταίρος. Η πρώτη πρότασή μας αφορά την παροχή εξουσιοδότησης στους εκπροσώπους της Επιτροπής στη Νότιο Αφρική να υπογράφουν δαπάνες σχεδίων ύψους μέχρι 500.000 Ecu. Μια ευνοϊκή επίπτωση τούτου είναι ότι θα υπάρχει πολύ ταχύτερη ανταπόκριση και ότι θα δημιουργηθεί μια πολύ πιο αποτελεσματική συνεργασία μεταξύ της Ευρωπαϊκής Ένωσης και των ΜΚΟ.
<P>
Η Επιτροπή Ανάπτυξης ανησυχεί επίσης βαθύτατα με την επιβολή διαδικασίας επιτροπής 3α από το Συμβούλιο. Είναι σαφέστατο ότι το γεγονός αυτό θα προκαλέσει τεράστιες δυσκολίες και αναμφισβήτητα η κατάσταση θα χειροτερεύσει ακόμη περισσότερο. Το επί τόπου περιορισμένο προσωπικό της Επιτροπής θα τεντωθεί σαν το λάστιχο. Το χαρτοβασίλειο θα γιγαντωθεί καθώς τα όρια ευθυνών λήψεως αποφάσεων στην Επιτροπή θα μπερδευτούν ακόμη περισσότερο. Το αποτέλεσμα της πεισματικής και απόλυτης εμμονής του Συμβουλίου να έχει τον τελευταίο λόγο και στην παραμικρή απόφαση θα είναι ένα και μόνο, δηλ. οι περαιτέρω καθυστερήσεις και η περαιτέρω υποβάθμιση της υπόληψης της Ευρωπαϊκής Ένωσης στη Νότια Αφρική.
<P>
Επί πολλά χρόνια η Ένωση έχει εργαστεί για να παράσχει το καλύτερο είδος υποστήριξης στους φτωχούς κατοίκους της Νότιας Αφρικής. Η πρόταση που βρίσκεται ενώπιόν μας σήμερα μας παρέχει μια ανεκτίμητη ευκαιρία για να προωθήσουμε την εργασία αυτή. Πιστεύω με βεβαιότητα ότι η Επιτροπή θα παίξει τον ρόλο της πείθοντας το Συμβούλιο να μην υπονομεύσει τις δυνατότητες που έχουμε να κάνουμε αυτό το είδος της συνεισφοράς στη Νότιο Αφρική.
<P>
Πράγματι, όπως είπε και η κ. Gόnther, ζητώ από το Συμβούλιο να προσέλθει σε συνδιαλλαγή με το Κοινοβούλιο ούτως ώστε να συζητήσουμε τα αντικείμενα αυτά.

<SPEAKER ID=39 LANGUAGE="NL" NAME="Maij-Weggen">
Πρόεδρε, μπορώ να είμαι σύντομη. Η κ. Gόnther εκπόνησε μία εξαιρετική έκθεση. Το ίδιο είχε πράξει και κατά τον πρώτο γύρο. Η έκθεσή της έτυχε μεγάλης υποστήριξης στην Επιτροπή Ανάπτυξης και στην Ομάδα μου επίσης. Παρ'όλα αυτά, εμείς δεν είμαστε ευχαριστημένοι με την κατάσταση που υφίσταται. Δεν αναφέρομαι στην εξαιρετική έκθεση της κ. Gόnther, αλλά αναφέρομαι στον τρόπο με τον οποίο η Ευρωπαϊκή Επιτροπή χειρίζεται τα χρήματα της βοήθειας προς τη Νότιο Αφρική. Η κατάσταση στη Νότιο Αφρική είναι καλή αυτή τη στιγμή, όμως εμπεριέχει σίγουρα κινδύνους και τούτο σημαίνει ότι θα πρέπει να συμβούν πάρα πολλά για να αυξηθεί το επίπεδο της ευημερίας στη χώρα αυτή ώστε να αποκλεισθούν όσο το δυνατό περισσότερο οι πολιτικοί κίνδυνοι στο μέλλον. Στο πλαίσιο αυτό, είναι ιδιαίτερα σοβαρό το γεγονός ότι παρατηρείται τόση μεγάλη καθυστέρηση όσον αφορά τα προγράμματα βοήθειας των ΜΚΟ καθώς επίσης το γεγονός ότι η γραφειοκρατία της Ευρωπαϊκής Ένωσης επιδεινώνει ακόμη περισσότερο την κατάσταση. Πρέπει πράγματι να απευθύνουμε έκκληση στην Ευρωπαϊκή Επιτροπή να ενεργεί με περισσότερη ευελιξία εν προκειμένω, παρέχοντας τη συνδρομή της και μεριμνώντας ώστε τα σχέδια να ολοκληρώνονται ταχύτερα.
<P>
Το δεύτερο σημείο, αφορά το γεγονός ότι είναι ιδιαίτερα σημαντική υπόθεση η έγκριση των έργων μικρής κλίμακας. Οι Κάτω Χώρες γνωρίζουν αυτή την πρακτική από μακρού. Οι πρεσβείες μπορούν να εγκρίνουν μόνες τους έργα μικρής κλίμακας και το σύστημα αυτό λειτουργεί πάντοτε εξαιρετικά. Λειτουργεί επίσης εξαιρετικά και από άποψη γεφύρωσης των απόψεων. Γι'αυτό το λόγο, φρονούμε ότι θα πρέπει όντως να υπάρχει αυτή η δυνατότητα.
<P>
Το τρίτο σημείο άπτεται του γεγονότος ότι είναι ιδιαίτερα σημαντική η διαφάνεια σε όλα τα έργα του προγράμματος παροχής βοήθειας. Η διαφάνεια αυτή δεν πρέπει μόνο να ζητείται από αυτή την ίδια τη Νότιο Αφρική, εκεί εργάζονται γενικά με αρκετά ικανοποιητικό τρόπο, αλλά πρέπει επίσης να υπάρχει και όσον αφορά τη λήψη αποφάσεων εκ μέρους της Ευρωπαϊκής Επιτροπής. Εκεί βρίσκονται κυρίως ορισμένα προβλήματα, τα οποία ορθώς έθιξε η κ. Gόnther. Την υποστηρίζουμε επ'αυτού του θέματος και απευθύνουμε έκκληση στην Επιτροπή και το Συμβούλιο να μεριμνήσουν ώστε να πραγματοποιούνται καλύτερα και πιο ευέλικτα αυτού του είδους οι διαδικασίες και αυτού του είδους τα προγράμματα παροχής βοήθειας.

<SPEAKER ID=40 LANGUAGE="NL" NAME="Aelvoet">
Η έκθεση της κ. Gόnther, την οποία βρίσκω ότι είναι εξαιρετική, εξετάζει τον καθορισμό της νομικής βάσης για την αναπτυξιακή συνεργασία μεταξύ της ΕΕ και της Νοτίου Αφρικής. Τα προβλήματα τα οποία έθιξε ιδιαίτερα παρουσιαστικά η κ. Kinnock άπτονται της πραγματικότητας και γι'αυτό το λόγο ελπίζω ότι οι τροπολογίες θα υποστηριχθούν από μία μεγάλη πλειοψηφία του Κοινοβουλίου ούτως ώστε να υπάρξει αλλαγή στην πολιτική της ΕΕ, η οποία θα πρέπει να συνεργαστεί με μεγαλύτερη ευελιξία με τις τοπικές ΜΚΟ.
<P>
Όμως, ένα από τα σημαντικότερα σημεία για το οποίο πραγματοποιούνται αυτή τη στιγμή πολλές ενέργειες, στο πλαίσιο γενικώς της συνεργασίας για την ανάπτυξη, είναι η ειδική θέση που θα λάβει η Νότιος Αφρική στο πλαίσιο της Σύμβασης Λομέ. Στο πλαίσιο αυτό, επισημαίνουμε ένα πρόβλημα το οποίο πριν από μερικές εβδομάδες απασχόλησε την Επιτροπή Ανάπτυξης και Συνεργασίας, συγκεκριμένα το γεγονός ότι φαίνεται ότι ένα μέρος των διαπραγματευτών που εκπροσωπούν την κυβέρνηση της Νοτίου Αφρικής επιθυμεί να ζητήσει εξαίρεση από τις διατάξεις του άρθρου 39 της Σύμβασης Λομέ, που αναφέρονται στην απαγόρευση εισαγωγής και εξαγωγής τοξικών αποβλήτων. Το θέμα είχε δημιουργήσει μεγάλα προβλήματα στη Νότιο Αφρική κατά το παρελθόν, ιδίως η βρετανική πολυεθνική εταιρεία Thor Chemicals διεδραμάτισε έναν άσχημο ρόλο εν προκειμένω. Θα ήταν ιδιαίτερα λυπηρό εάν η Νότιος Αφρική δεν υπέγραφε το άρθρο 39, διότι, σε αντίθεση απ'ό, τι υποστήριξαν οι επίσημοι εκπρόσωποι κατά τις διαπραγματεύσεις, δεν μπορούν να παράσχουν εγγυήσεις όσον αφορά την ορθή διαχείριση των τοξικών αποβλήτων. Η νομοθεσία που υφίσταται είναι ανεπαρκής. Οι 1.000 έως 1.200 θέσεις απόρριψης αποβλήτων είναι παράνομες, και, κατά συνέπεια, δεν ελέγχονται όπως θα συνέβαινε εάν υπήρχε σχετική άδεια. Απευθύνω έκκληση στο Κοινοβούλιο να ασκήσει πίεση στην Επιτροπή και στην κυβέρνηση της Νοτίου Αφρικής για να τερματισθούν οι πρακτικές αυτές.

<SPEAKER ID=41 LANGUAGE="EN" NAME="Macartney">
Κύριε Πρόεδρε, τον περασμένο Μάρτιο είχα την τιμή, ως εκπρόσωπος του Ευρωπαϊκού Κοινοβουλίου, να πάω στο Λεσότο και να επισκεφθώ εν συνεχεία τη Νότιο Αφρική, τη Ναμίμπια και τη Μποτσουάνα. Υπήρξε μια πολύ ευχάριστη εμπειρία για μένα να επιστρέψω στην περιοχή μετά από 20 χρόνια και να διαπιστώσω τις αλλαγές που έλαβαν χώρα στη Νότιο Αφρική. Το γεγονός αυτό υποχρεώνει όλους μας να κάνουμε ό, τι είναι δυνατό για να ενθαρρύνουμε τη διαδικασία της οικονομικής μεταρρύθμισης στη Νότιο Αφρική έτσι ώστε να μην τεθεί σε κίνδυνο το δημοκρατικό κέρδος που έχει ήδη επιτευχθεί και το οποίο τόσο πολύ μας ικανοποίησε. Αυτό είναι ένα θεμελιώδες σημείο. Τη στιγμή ακριβώς που έχουμε παρακολουθήσει τον Νέλσον Μαντέλα να δοξάζεται - και ορθώς - στο Λονδίνο και το Παρίσι, υπάρχουν περισσότεροι λόγοι για να είμαστε υπέρ της Νοτίου Αφρικής και να κάνουμε ό, τι μπορούμε για να υποστηρίξουμε και την ίδια και τις γειτονικές της χώρες οι οποίες εξαρτώνται σε μεγάλο βαθμό από την ευημερία της.
<P>
Θα ήθελα να τονίσω ένα συγκεκριμένο σημείο σε σχέση με την εξαιρετική έκθεση της κ. Gόnther. Μου φαίνεται πάρα πολύ λογικό να παρασχεθεί εξουσιοδότηση στους εκπροσώπους της Επιτροπής στη Νότιο Αφρική για τη χρηματοδότηση σχεδίων μικρής κλίμακας. Όπως πολύ σωστά είπε και η κ. Kinnock, αυτό είναι που θα κάνει ουσιαστική διαφορά. Αντί για τις τρομακτικές καθυστερήσεις της αναμονής επί ένα και πλέον εξάμηνο για να πληροφορηθεί κανείς εάν το σχέδιό του έχει πάρει το πράσινο φως, ας παράσχουμε την εξουσιοδότηση στον άνθρωπό μας στην Πραιτώρια ή στο Κέηπ Τάουν ή οπουδήποτε αλλού βρίσκεται ώστε να δίνει την έγκρισή του και το σχέδιο να προχωρεί.
<P>
Είμαι ευτυχής που διαπιστώνω την ευρύτατη υποστήριξη του Σώματος, από όλες τις πολιτικές ομάδες, στο παραπάνω. Ελπίζω ότι η έκθεση θα υποστηριχθεί ολοκληρωτικά. Ευχαριστούμε την κ. Gόnther και θα υποστηρίξουμε όλες τις τροπολογίες της.

<SPEAKER ID=42 LANGUAGE="DE" NAME="Nuίbaumer">
Kύριε Πρόεδρε, αξιότιμοι κυρίες και κύριοι συνάδελφοι, η καλή έκθεση της κ. Gόnther εμφανίζει για μένα μια σοβαρή αδυναμία στη διεκπεραίωση όλων των έργων συνεργασίας με τρίτες χώρες, την επισήμανση δηλαδή ότι στην εκτέλεση των προγραμμάτων για τη Nότια Aφρική θα πρέπει να ενισχυθεί το στελεχιακό δυναμικό. Aυτό σημαίνει όμως ότι πολλά εκτελεσθέντα έργα δεν εφαρμόστηκαν αρκετά αποτελεσματικά.
<P>
Tο συμπέρασμα που βγαίνει από εδώ, ότι θα πρέπει να επιδιωχθεί μια βελτίωση της δημοσιονομικής διαχείρισης, θα πρέπει να επιδοκιμαστεί. Nομίζω βέβαια πως είναι σωστό το αίτημα να μεταβιβαστεί η αρμοδιότητα έγκρισης των υποχρεώσεων και των πληρωμών για τα έργα στον επικεφαλής της αντιπροσωπείας στη Nότια Aφρική, αλλά μονάχα αυτό δεν λύνει το πρόβλημα. Πολύ σημαντικότερο είναι, ωστόσο, να δίνεται η άδεια εκτέλεσης του έργου, αφού εξασφαλιστεί η διάθεση περισσότερου στελεχιακού δυναμικού.
<P>
Γι' αυτό και τάσσομαι και κατά της πρότασης Eπιτροπής για τη δημιουργία μιας ειδικής επιτροπής για τη Nότια Aφρική, μια και αυτή δεν μπορεί να κάνει τίποτε περισσότερο από το Eλεγκτικό Συνέδριο, να διαπιστώσει δηλαδή εκ των υστέρων ότι οι πιστώσεις των έργων δεν χρησιμοποιήθηκαν αρκετά αποτελεσματικά.
<P>
Kύριε Πρόεδρε, νομίζω πως μόνο με λιγότερες επιτροπές, αλλά αντ' αυτού με περισσότερες δυνατότητες υλοποίησης, θα καταφέρουμε να έχουμε την αναγκαία αποτελεσματικότητα.

<SPEAKER ID=43 LANGUAGE="IT" NAME="Baldi">
Kύριε Πρόεδρε, το ευρωπαϊκό πρόγραμμα ανασυγκρότησης και ανάπτυξης στην Νότια Αφρική, στο οποίο πρέπει να δοθεί μια νομική βάση, αποτελεί συνέχεια του ειδικού προγράμματος που καταρτίστηκε το 1985 με πρωτοβουλία του Ευρωπαϊκού Κοινοβουλίου για την αντιμετώπιση των προβλημάτων που τίθενται από το απαρτχάϊντ. Ο στόχος είναι να προωθήσουμε την διαρκή οικονομική και κοινωνική ανάπτυξη της χώρας και κατά συνέπεια να παγιώσουμε τις βάσεις μιας δημοκρατικής κοινωνίας, επικεντρωμένοι κυρίως στη βοήθεια προς τις πιο ασθενείς δυνάμεις του νοιτιοαφρικανικού πληθυσμού και επαναπροσδιορίζοντας την σφαίρα εφαρμογής της συνεργασίας για να την κατευθύνουμε προς νέους τομείς ως η εκπαίδευση, η κατάρτιση, η υγεία, η αγροτική ανάπτυξη, η αστική ανάπτυξη, η οικονομική συνεργασία, η προώθηση του εμπορίου και των επενδύσεων, η στήριξη των μικρών και μικρομεσαίων επιχειρήσεων, η προώθηση της σωστής διακυβέρνησης και του εκδημοκρατισμού.
<P>
Θεωρώ πραγματικά σημαντικό το γεγονός ότι δίνεται η προτεραιόητα σε δράσεις που σχετίζονται με την παιδεία και την επαγγελματική κατάρτιση, οι οποίες στο παρελθόν αντιπροσώπευαν πάνω από το μισό των δαπανών που εγκρίθηκαν για το ειδικό πρόγραμμα, συμπεριλαμβανομένων των σχεδίων στον τομέα της υγείας. Αυτός ο κανονισμός επωμίζεται, χωρίς αμφιβολία, μια ιδιαίτερη σημασία μέσα στα πλαίσια των σχέσεων μεταξύ Νοτίου Αφρικής και Ευρωπαϊκής Ένωσης που συμφώνησαν να ταυτίσουν στο ειδικό χρηματοδοτικό όργανο το μέσο για τον καθορισμό των μελλοντικών χρηματοδοτήσεων των σχεδίων ανάπτυξης στην Νότια Αφρική, που δεν θα ρυθμίζονται έτσι από το Ευρωπαϊκό Ταμείο Ανάπτυξης.
<P>
Επιπλέον, η φύση των διαφόρων δεσμεύσεων της Ευρωπαϊκής Ένωσης προς τα σχέδια και τα προγράμματα συνεργασίας έχει αλλάξει ώστε να ληφθούν επίσης υπόψη οι προτεραιότητες της νέας κυβέρνησης? ιδιαίτερα, διαπιστώθηκαν δύο χαρακτηριστικές τροποποιήσεις:
<P>
α)το μερίδιο των κονδυλίων που προορίζονται για τις μη κυβερνητικές οργανώσεις και το οποίο στηρίζεται στην Κοινότητα έχει μειωθεί αισθητά? β) ο προορισμός ορισμένων οικονομικών πόρων επανακαθορίστηκε διαμέσω ευρύτερων προγραμμάτων και έτσι αυτοί θα διατεθούν σε κεντρικούς περιφερειακούς κυβερνητικούς τομείς.Αυτή η συμφωνία πρέπει κατά συνέπεια να θεωρηθεί εξαιρετικά σημαντική λόγω των κοινωνικών, πολιτικών και οικονομικών προεκτάσεων που εμπεριέχει και η νέα νομική βάση επιτρέπει επιπλέον την πραγματοποίηση προγραμμάτων συνεργασίας και μέσω της νέας νοτιοαφρικανικής κυβέρνησης, χωρίς να αποκλείονται μεταξύ των συνομιλητών, οι ΜΚΟ
<P>
Συγχαίρω την εισηγήτρια, κ. Gόnther, για την εξαίρετη εργασία που επιτέλεσε, προτρέποντας, ιδιαίτερα, το Σώμα να εγκρίνει τις τροπολογίες εκείνες που στοχεύουν στην κατάργηση των ημερομηνιών λήξης των κανονισμών οι οποίες εάν διατηρηθούν, θα αποτελέσουν ένα αρνητικό σημάδι απέναντι στην Νότια Αφρική. Χρειάζεται τέλος να αναγνωρίσουμε τη δέσμευση που η Νότια Αφρική στήριξε με πεποίθηση μέσω σαφών και άμεσων ενεργειών για τη βελτίωση των συνθηκών της χώρας η οποία, θέλω να θυμίσω υπέστη μια μεγάλη πολιτική αλλαγή, που ξεκίνησε ο τότε Πρόεδρος De Klerk και ολοκληρώθηκε με τις πρώτες πολυφυλετικές εκλογές. Αυτή η δέσμευση, διαμέσω μιας ισχυρής συμμετοχής των τοπικών κοινοτήτων, αποτέλεσε τη βάση της επιτυχίας των προγραμμάτων ανάπτυξης.

<SPEAKER ID=44 LANGUAGE="EN" NAME="McGowan">
Κύριε Πρόεδρε, θα ήθελα να ευχαριστήσω την κ. Gόnther για την υψηλής ποιότητος έκθεσή της την οποία, ασφαλώς, αναμέναμε.
<P>
Οι αποφάσεις που πήρε ο λαός της Νοτίου Αφρικής κατά τα τελευταία χρόνια αποτελούν πηγή έμπνευσης για ολόκληρο τον κόσμο. Είμαστε ιδιαίτερα εντυπωσιασμένοι από την ποιότητα της πολιτικής ηγεσίας στη Νότιο Αφρική η οποία, θα πρέπει να πω, έρχεται σε μεγάλη αντίθεση με τη στάση ορισμένων πολιτικών εδώ στην Ευρώπη καθώς και με τη συμπεριφορά κάποιων Μελών του Ευρωπαϊκού Κοινοβουλίου τα οποία σήμερα το πρωί προσπάθησαν να μεταβάλλουν την ψήφο τους: πολύ συχνά είχα λόγους να διαμαρτυρηθώ για τον τρόπο με τον οποίο διάφοροι καταχρώνται το δικαίωμα της μιας ψήφου κατά άτομο μ' αυτόν τον τρόπο.
<P>
Το λέω αυτό και το πιστεύω, δεδομένου ότι κατά τα τελευταία 25 χρόνια ταξίδευα συχνά μεταξύ Ευρώπης και Νοτίου Αφρικής και είχα την ευκαιρία να είμαι παρατηρητής κατά τις εκλογές. Η Ευρωπαϊκή Ένωση, και ειδικότερα το Ευρωπαϊκό Κοινοβούλιο, έχει ένα πολύ αξιόλογο ιστορικό υποστήριξης των δημοκρατικών διαδικασιών. Είναι πολύ σημαντικό να κάνουμε την καλύτερη χρήση όλων των πόρων και των δυνατοτήτων που έχουμε στη διάθεσή μας και να κάνουμε ό, τι μπορούμε ούτως ώστε η εργασία μας να είναι περισσότερο αποτελεσματική και αποδοτική.
<P>
Το ειδικό πρόγραμμα για τα θύματα των φυλετικών διακρίσεων υπήρξε το επιτυχέστερο όλων των προγραμμάτων της Ευρωπαϊκής Ένωσης. Υπήρξε το μεγαλύτερό μας πρόγραμμα και το μεγαλύτερο από όλα τα προγράμματα εξωτερικού για τη Νότια Αφρική. Η Επιτροπή το διαχειρίστηκε πάρα πολύ αποτελεσματικά, κυρίως κατά την πρώτη του περίοδο, υποστηρίζοντας σχέδια μικρής κλίμακας - συμπεριλαμβανομένων, επί παραδείγματι, σχεδίων για ανεξάρτητα μέσα ενημέρωσης. Με τη συνεργασία μας με τους εταίρους μας δημιουργήσαμε ένα τεράστιο αποθεματικό εμπειρίας εργαζόμενοι με εκκλησίες, συνδικαλιστικές οργανώσεις και ειδικά ταμεία.
<P>
Πολλοί από εμάς έχουμε εξαιρετικό ενδιαφέρον όπως η εμπειρία αυτή αξιοποιηθεί και όχι να καταπατηθεί ή να τεθεί στο περιθώριο. Σαφώς όμως υπάρχουν τομείς στους οποίους θα πρέπει να γίνουμε πιο αποτελεσματικοί και πιο αποδοτικοί. Οι τροπολογίες τις οποίες καταθέσαμε αποσκοπούν να διασφαλίσουν ότι η ομάδα των εκπροσώπων της Επιτροπής στη Νότιο Αφρική, η οποία είναι πράγματι εντυπωσιακή, θα έχει τα περιθώρια να αντιμετωπίσει νέες και δύσκολες καταστάσεις.
<P>
Ταυτόχρονα με τους εορτασμούς για την επίσκεψη του Νέλσον Μαντέλα στην Ευρώπη, η οποία υπήρξε πολύ ενθαρρυντική από πολλές απόψεις, είναι πολύ σημαντικό να εξακολουθήσουμε να δείχνουμε την αλληλεγγύη μας προς τον λαό της Νοτίου Αφρικής. Ατυχώς, ο Νέλσον Μαντέλα επιστρέφει στη χώρα του με άδεια, από πολλές απόψεις, χέρια κατά ένα μέρος εξ αιτίας της έλλειψης προόδου στα θέματα των εμπορικών συμφωνιών. Θα ήθελα να ζητήσω από τον κ. Pinheiro, ιδιαίτερα, να χρησιμοποιήσει το σύνολο των ικανοτήτων του και της εμπειρίας του τόσο στο κολλέγιο των Επιτρόπων όσο και στο Συμβούλιο.

<SPEAKER ID=45 LANGUAGE="EN" NAME="Corrie">
Κύριε Πρόεδρε, συγχαίρω την κ. Gόnther για την εργασία της σχετικά με την παρούσα έκθεση. Συμμερίζομαι τις ανησυχίες της οι οποίες εκφράστηκαν επίσης και από την κ. Kinnock. Η πρόσφατη επίσκεψη του Προέδρου Μαντέλα στο Λονδίνο απετέλεσε μία από τις πιο συγκινητικές επίσημες επισκέψεις στο Ηνωμένο Βασίλειο κατά τις τελευταίες δεκαετίες. Η αξιοπρέπεια του ανθρώπου αυτού αποτελεί παγκόσμιο παράδειγμα του πως κάποιος που επί τόσα χρόνια έχει υποφέρει τόσα πολλά μπορεί να δείξει τόση συγγνώμη και να γίνει παγκοσμίως σεβαστός ηγέτης. Ο Νέλσον Μαντέλα χρειάζεται την πλήρη υποστήριξή μας.
<P>
Η Νότιος Αφρική - και το ειρηνικό της μέλλον - αποτελεί το κλειδί για τη σταθερότητα ολόκληρης της ηπείρου της Αφρικής. Εάν μπορέσουμε να συμμετάσχουμε σε μια σταθερή εξέλιξη από το παλιό καταπιεστικό καθεστώς σε μια νέα δημοκρατία υποστηριζόμενη από την Ευρωπαϊκή Ένωση, όχι μόνο οικονομικά αλλά και με γνήσιες κινήσεις για την οικοδόμηση μιας δίκαιης, ίσης και ειρηνικής κοινωνίας ως παράδειγμα για τα άλλα αφρικανικά κράτη, τότε η Ευρωπαϊκή Ένωση θα έχει παίξει τον δικό της ρόλο σ' αυτή τη νέα σταθερότητα.
<P>
Το όλο πρόβλημα του μέλλοντος της Σύμβασης Λομέ βρίσκεται σε κρίσιμο σημείο. Η θέση της Νοτίου Αφρικής εξετάζεται προσεκτικά. Αλλά η Νότιος Αφρική ήδη συνεργάζεται με τις γειτονικές της χώρες σε περιφερειακό επίπεδο και αναμένω την ενίσχυση αυτής της συνεργασίας. Θα πρέπει να εξεταστεί πολύ προσεκτικά το πως θα συμπεριληφθεί η Νότιος Αφρική σε οποιαδήποτε νέα οργάνωση αντικαταστήσει τη Λομέ, εάν μπορούν να γίνουν διαπραγματεύσεις για κάτι τέτοιο. Εάν οι χρηματοδοτήσεις μπορούν να διοχετευθούν μέσω ενός ειδικού εργαλείου χρηματοδότησης και όχι μέσω του Ευρωπαϊκού Ταμείου Ανάπτυξης, το γεγονός αυτό θα αποτελέσει ένα σημαντικό βήμα προς τα εμπρός και θα βελτιώσει τον έλεγχο και τη διαφάνεια του προϋπολογισμού.
<P>
Όλη η προσοχή της νέας κυβέρνησης θα πρέπει να δοθεί στην εξυπηρέτηση των βασικών αναγκών του λαού και αυτό είναι που προσπαθούν να κάνουν κάτω από πολύ δύσκολες συνθήκες. Εάν αποσκοπείται η εκπλήρωση των επιθυμιών του λαού μετά τις εκλογές αυτό σημαίνει ταχύτατες εξελίξεις στους τομείς της στέγασης, της υγείας και της εκπαίδευσης. Οι μη κυβερνητικές οργανώσεις έχουν να παίξουν σημαντικό ρόλο στα παραπάνω. Υποστηρίζω την έκθεση αλλά πιστεύω ότι θα πρέπει να διεξαχθούν περαιτέρω συζητήσεις.

<SPEAKER ID=46 LANGUAGE="PT" NAME="Torres Couto">
Κύριε Πρόεδρε, θα ήθελα και εγώ να προσθέσω τα συγχαρητήριά μου για την έξοχη εργασία που πραγματοποίησε η βουλευτής κ. Gόnther. Η εργασία της, από την οπτική μου, αποτελεί επίσης την ιδανική νομική βάση, και όχι μόνο, για να δημιουργηθεί ένα πλαίσιο που θα διέπει κατά τρόπο αρμονικό και αποτελεσματικό τις σχέσεις μεταξύ της Ευρωπαϊκής 'Ενωσης και της Νότιας Αφρικής, της Νότιας Αφρικής όπου συνέβησαν, τα τελευταία χρόνια, συγκλονιστικές αλλαγές οι οποίες αξίζουν την επιδοκιμασία μας και τις οποίες ζήσαμε με πολύ μεγάλη συγκίνηση. Θα ήταν αφελές από την πλευρά μας, και ανεύθυνο, να πιστεύουμε ότι όσα συνέβησαν μέχρι σήμερα στη Νότια Αφρική είναι αρκετά για να εγγυηθούν το μέλλον και τη σταθερότητα του μεγάλου νοτιοαφρικανικού έθνους.
<P>
Αυτά που έγιναν είναι πάρα πολλά. Αυτά που πρέπει ακόμη να γίνουν είναι ένα έργο κυκλώπειο, για το οποίο έχουμε ευθύνη και που μας υποχρεώνει όλους να δημιουργήσουμε ένα πλαίσιο σχέσεων που θα είναι ρεαλιστικό, ευέλικτο, αυστηρό και διαφανές. Για να γίνει αυτό, είναι θεμελιώδες, σε αυτό το νέο είδος σχέσεων, η Ευρωπαϊκή 'Ενωση μεριμνήσει ιδιαίτερα, ει δυνατόν, ώστε η γραφειοκρατία της να μην αποτελέσει έναν παράγοντα παρακώλυσης και παρεμπόδισης ώστε, από τα συνεργασία μας, τα αποτελέσματα που θα προκύψουν να είναι γρήγορα και αποτελεσματικά.
<P>
Πρέπει να μην ξεχνάμε ότι, πέρα από την επιτυχία της επίσκεψης του Προέδρου Νέλσον Μαντέλα στην Ευρώπη, η κατάσταση στη Νότια Αφρική είναι αυτή τη στιγμή γεμάτη αβεβαιότητες και με αναρίθμητες ανισότητες. Είναι επίσης γνωστό ότι, στο πολιτικό επίπεδο, ο Πρόεδρος Νέλσον Μαντέλα προετοιμάζει τη διαδοχή του και, συνεπώς, ανήκει σε εμάς να δημιουργήσουμε όλες τις αντικειμενικές πολιτικές συνθήκες και να κατευθύνουμε τις σχέσεις μας, στο πεδίο της συνεργασίας, ώστε η Ευρώπη να είναι στην πρωτοπορεία της υποστήριξης που πρέπει να δώσει ο δυτικός κόσμος και ο αναπτυγμένος κόσμος σε μία χώρα που ξεπέρασε συγκλονιστικά στάδια και που έχει να διαδραματίσει ένα θεμελιώδη ρόλο, όχι μόνο για την ανάπτυξη της μεσημβρινής Αφρικής αλλά, επίσης, για την αποτελεσματική βοήθεια που η χώρα αυτή μπορεί να προσφέρει ώστε ένα μεγάλο μέρος των προβλημάτων που υπάρχουν στην αφρικανική ήπειρο να μπορέσουν να εξαλειφθούν.
<P>
Πιστεύω ότι, πέρα από τις αντιστάσεις του Συμβουλίου, η εργασία της βουλευτή κ. Gόnther, σε συνδυασμό με το αίσθημα ευθύνης του Επιτρόπου κ. Deus Pinheiro, που είναι ένας άνθρωπος ο οποίος αφιέρωσε ένα σημαντικό μέρος της πολιτικής ζωής του στην παρακολούθηση του φακέλου της Νότιας Αφρικής και το έπραξε με τεράστιο αίσθημα ευθύνης, αυτοί οι δύο παράγοντες είναι ουσιώδεις και πρέπει τώρα να τους ενισχύουμε προκειμένου η Ευρώπη να δώσει μία θετική απάντηση, που είναι ευκταία και κεφαλαιώδης για το μεγάλο νοτιοαφρικανικό έθνος και για το φίλο λαό της Νότιας Αφρικής.

<SPEAKER ID=47 LANGUAGE="FR" NAME="Stasi">
Κύριε Πρόεδρε, για τη μεγάλη πλειοψηφία των ευρωπαίων πολιτών, η Νότιος Αφρική δεν αποτελεί πλέον πρόβλημα: αφού απαλλάχθηκε από το μισητό σύστημα του απαρτχάϊντ, μπήκε αμετάκλητα στην οδό της πολυφυλετικής δημοκρατίας και της οικονομικής ανάπτυξης, υπό την καθοδήγηση ενός εξαιρετικού ανθρώπου, του προέδρου Νέλσων Μαντέλα.
<P>
Έχοντας μεταβεί ο ίδιος επιτόπου εδώ και μερικές εβδομάδες για να εγκαινιάσω μια πολιτική εταιρικών σχέσεων μεταξύ γαλλικών πόλεων και πόλεων της Νοτίου Αφρικής, μπόρεσα ωστόσο να διαπιστώσω ότι η κατάσταση είναι ανησυχητική από ορισμένες απόψεις και το μέλλον είναι απειλητικό. Πράγματι, παρόλο που ο μαύρος πληθυσμός που αντιπροσωπεύει 75 % του συνόλου του πληθυσμού χαίρει πλέον πολιτικών δικαιωμάτων, οι όροι διαβίωσής του δεν έχουν βελτιωθεί κατά πολύ και το μέσο εισόδημα των Λευκών είναι οκτώ φορές υψηλότερο από το μέσο εισόδημα των Μαύρων.
<P>
Νομίζω ότι μπορεί να πει κανείς, χωρίς να κατηγορηθεί για απαισοδοξία, ότι αν οι όροι διαβίωσης του μαύρου πληθυσμού δεν βελτιωθούν αισθητά σε ένα εύλογο χρονικό διάστημα όσον αφορά την ασφάλεια, την απασχόληση, την κατοικία, τις δημόσιες υπηρεσίες και την εκπαίδευση, πρέπει να φοβούμεθα κάποιες ταραχές.
<P>
Το ενδεχόμενο αυτό θα ήταν σοβαρό, όχι μόνον για τη Νότιο Αφρική, αλλά και για το σύνολο της αφρικανικής ηπείρου, διότι πολλοί αφρικανικοί λαοί, αλλά και κυβερνήσεις, έχουν τα μάτια στραμμένα προς τη Νότιο Αφρική. Αναμένουν από τη Νότιο Αφρική να αποτελέσει υπόδειγμα στον τομέα της δημοκρατίας, αλλά και να συμβάλει ενεργά στην οικονομική ανάπτυξη και στην πολιτική σταθερότητα της αφρικανικής ηπείρου. Δηλαδή, αυτό που διακυβεύεται στη Νότιο Αφρική, είναι περισσότερο από το μέλλον της Νοτίου Αφρικής: η Ευρωπαϊκή Ένωση πρέπει να αναλάβει πλήρως τις ευθύνες της για να δώσει στη Νότιο Αφρική όλες τις ευκαιρίες να ανταποκριθεί στην πρόκληση αυτή της οικοδόμησης μιας νέας δημοκρατίας και για να μπορέσει η χώρα αυτή να ανταποκριθεί στις προσδοκίες της αφρικανικής ηπείρου. Αυτό που διακυβεύεται στη Νότιο Αφρική είναι μεγάλο μέρος του μέλλοντος της αφρικανικής ηπείρου τα επόμενα χρόνια! Εκτιμώ ιδιαίτερα την εργασία που πραγματοποίησε η κ. Gunther και, ασφαλώς, εγκρίνω την έκθεσή της.

<SPEAKER ID=48 LANGUAGE="IT" NAME="Vecchi">
Κύριε Πρόεδρε, τα μέσα που η Ευρωπαϊκή Ένωση προετοιμάζει για τη συνεργασία με την νέα δημοκρατική Νότια Αφρική αποκτούν μια διπλή στρατηγική σημασία. Πρώτον, γιατί η Νότια Αφρική είναι μια αφρικανική χώρα που βιώνει στο εσωτερικό της τα παλιά και τα νέα δράματα της υπανάπτυξης. Ένα σημαντικό τμήμα του μαύρου πληθυσμού ζει μέσα σε άθλιες κοινωνικο-οικονομικές συνθήκες, έχει δύσκολη και ενίοτε ανύπαρκτη πρόσβαση στις βασικές υπηρεσίες, συγκεντρώνεται σε προάστειες περιοχές με υψηλότατο δείκτη ανεργίας και εγκληματικότητας. Δεύτερον, γιατί η Νότια Αφρική είναι παρ' όλα αυτά η πιό ισχυρή οικονομική πραγματικότητα της ηπείρου και μπορεί να παίξει το ρόλο κινητήριας δύναμης για την ανάπτυξη των γειτονικών χωρών και, γενικότερα, ολόκληρης της Αφρικής. Αυτός ο ρόλος ισχύει, προφανώς, ως προς τις θετικές επιδράσεις στην πολιτική σταθερότητα.
<P>
Το ευρωπαϊκό πρόγραμμα ανασυγκρότησης και ανάπτυξης, όπως και το ειδικό πρόγραμμα των προηγούμενων ετών, αντιπροσωπεύει, μαζί με τις εμπορικές συμφωνίες που βρίσκονται σε διαπραγμάτευση και την προσχώρηση σε ορισμένα σκέλη της Συνθήκης της Λομέ από την πλευρά της ίδιας της Νότιας Αφρικής, το βασικό μέσο για την συνεργασία με τη Νότια Αφρική. Η νομική βάση την οποία συζητάμε αυτή τη στιγμή, είναι προφανώς, αρκετά ευρεία για να μπορεί να περιλαμβάνει παρεμβάσεις διαφορετικής φύσης. Είναι, ωστόσο, αναγκαίο να εγγυηθούμε κατά την φάση εφαρμογής δύο βασικές απαιτήσεις. Η πρώτη αφορά την ανάγκη να συνεχίσουμε να εμπλέκουμε, πέρα από την κυβέρνηση και τις νοτιοαφρικανικές αρχές, όλους τους πιθανούς φορείς ανάπτυξης, δηλαδή μη κυβερνητικούς οργανισμούς, τοπικές αρχές, απλά σωματεία καθώς και ευρωπαϊκούς μη κυβερνητικούς οργανισμούς, λόγω της σημαντικής συνεισφοράς, τόσο τεχνικής όσο και υπό μορφή συνεταιρισμου, που αυτοί μπορούν να προσφέρουν. Η δεύτερη απαίτηση είναι ότι, αντίιθετα απ' όσα συνέβησαν στο παρελθόν, η διαχείριση του προγράμματος πρέπει να χαρακτηρίζεται από τη μέγιστη δημοσιότητα και διαφάνεια και συνεπώς, όπως προτείνουν οι τροπολογίες μας, χρειάζεται να ενισχύσουμε πάνω σ'αυτό το πρόγραμμα το δημοκρατικό έλεγχο του Ευρωπαϊκού Κοινοβουλίου.
<P>
Θα ήθελα τέλος να ευχαριστήσω την συνάδελφο Gόnther για την εξαιρετική εργασία που εκτέλεσε.

<SPEAKER ID=49 NAME="Pinheiro">
Kύριε Πρόεδρε, κυρίες και κύριοι βουλευτές, θα ήθελα καταρχή να ευχαριστήσω, εξ ιδίου ονόματος και εξ ονόματος της Επιτροπής, τη βουλευτή κ. Gόnther, εισηγήτρια της έκθεσης αυτής, για την εξαίρετη, εξόχως εποικοδομητική εργασία που ανέπτυξε σε σχέση με αυτό το σχέδιο κανονισμού και που θα αποτελέσει, ελπίζουμε, όταν θα εγκριθεί, μία στέρεη νομική βάση για το ευρωπαϊκό πρόγραμμα για την ανασυγκρότηση και την ανάπτυξη στη Νότια Αφρική.
<P>
Οι προτεινόμενες τροπολογίες μετά τη δεύτερη ανάγνωση επιβεβαιώνουν ότι το Κοινοβούλιο και η Επιτροπή συμμερίζονται πολλές θεμελιώδεις απόψεις, όσον αφορά την εκτέλεση δράσεων συνεργασίας για την ανάπτυξη στη Νότια Αφρική.
<P>
Καταρχή, επιδιώκεται η ενίσχυση των διαδικασιών που βρίσκονται ήδη σε εξέλιξη σε αυτή τη χώρα κατά την κρίσιμη μεταβατική φάση, τόσο στο πεδίο των δημόσιων θεσμών - Κοινοβούλιο, κυβέρνηση και δημόσια διοίκηση - όσο και της κοινωνίας των πολιτών, κοινωνία όπου οι νοτιοαφρικανικές ΜΚΟ ανέπτυξαν στο παρελθόν αξιόλογη δραστηριότητα, ιδιαίτερα όταν το απάρτχαϊτ δεν μας επέτρεπε να έχουμε μία άμεση διάδραση με την κυβέρνηση.
<P>
Η νοτιοαφρικανική κοινωνία στο σύνολό της προσπαθεί, επί του παρόντος, να ξεπεράσει αυτή την κληρονομιά του απάρτχαϊτ και όλα τα παιδιά της να μπορούν να απολαμβάνουν τα συγκεκριμένα οφέλη της δημοκρατίας. Αλλά, όπως έλεγε ο βουλευτής κ. Torres Couto, όσα έγιναν είναι συγκλονιστικά αλλά αυτό που πρέπει ακόμη να γίνουν είναι σχεδόν τρομακτικά.
<P>
Από την άλλη πλευρά, το Κοινοβούλιο και η Επιτροπή θεωρούν ότι το ευρωπαϊκό σχέδιο για την ανασυγκρότηση και την ανάπτυξη μπορεί να συμβάλει για τη διάδοση αυτών των οφελών μέσα από ευέλικτες διαδικασίες, που πρέπει να υιοθετούν τις βασικές αρχές μίας καλής δημοσιονομικής διαχείρισης και τις μεθόδους εργασίας που χρησιμοποιούνται στα προγράμματα συνεργασίας για την ανάπτυξη και που εκτελούνται στο πλαίσιο της Σύμβασης του Λομέ.
<P>
Στο πλαίσιο αυτό, η Επιτροπή συνεχίζει να καταβάλει προσπάθειες προκειμένου η εκτέλεση του ευρωπαϊκού σχεδίου ανασυγκρότησης και ανάπτυξης να πραγματοποιηθεί κατά τρόπο όμοιο με τα εθνικά ενδεικτικά προγράμματα στα κράτη ΑΚΕ, δεδομένου ότι ο παραλληλισμός ανάμεσα σε αυτό το ευρωπαϊκό σχέδιο ανασυγκρότησης και ανάπτυξης και στο Ευρωπαϊκό Ταμείο Ανάπτυξης θα μπορούσε να προσφέρει πολύτιμη συμβολή στην Επιτροπή και στη νοτιοαφρικανική κυβέρνηση, καθώς και στις νοτιοαφρικανικές επιχειρήσεις, των κρατών ΑΚΕ ή άλλων κρατών μελών, ιδίως της 'Ενωσης.
<P>
Ως προς τις προτεινόμενες τροπολογίες, κύριε Πρόεδρε, κυρίες και κύριοι βουλευτές, η Επιτροπή, όσον αφορά την τροπολογία αριθ. 1, εκφράζει την ικανοποίησή της για τη νέα αναφορά στο σχέδιο κανονισμού σχετικά με τον πολιτικό διάλογο με την κυβέρνηση της Νότιας Αφρικής που, κατά τη γνώμη της Επιτροπής, αποτελεί το μοναδικό δυνατό συνομιλητή στο πλαίσιο ενός πολιτικού διαλόγου που μπορεί να αποβεί παραγωγικός.
<P>
'Οσον αφορά την Εθνική Υπηρεσία Ανάπτυξης, η Επιτροπή θεωρεί ότι αυτός ο οργανισμός, που δεν έχει ακόμη δημιουργηθεί στην πράξη, δε θα μπορεί να είναι ο συνομιλητής της Επιτροπής σε θέματα πολιτικών, αλλά θα αποτελέσει, μετά τη δημιουργία του, έναν οργανισμό ικανό να πλαισιώνει τις νοτιοαφρικανικές και ευρωπαϊκές ΜΚΟ, ικανό να διοχετεύει τις χρηματοδοτήσεις για σχέδια των ΜΚΟ που είναι συμβατά με τις τομεακές προτεραιότητες που καθορίζονται από τη νόμιμη και δημοκρατική κυβέρνηση της Νότιας Αφρικής.
<P>
Σχετικά με το σημαντικό ζήτημα των Μη Κυβερνητικών Οργανώσεων, η Επιτροπή θα ήθελε να υπογραμμίσει και πάλι τον αποφασιστικό ρόλο που διαδραμάτισαν αυτές στον αγώνα κατά του απάρτχαϊτ και τη σημασία που έχει να μην τις αφήσουμε να εξαφανιστούν σε αυτό το μεταβατικό πλαίσιο για τη δημοκρατία και για την ανάπτυξη. Και, επομένως, θα ήθελα να πω ότι ορισμένες από αυτές τις ΜΚΟ έχουν ήδη διαδραματίσει ένα σημαντικό ρόλο στην εκτέλεση του ευρωπαϊκού σχεδίου ανοικοδόμησης και ανάπτυξης, κατά τα έτη 1995 και 1996. Θα πρέπει να βρούμε, μαζί με τη νοτιοαφρικανική κυβέρνηση, λύσεις ακόμη πιο ευέλικτες και πιο ενδιαφέρουσες για τις ΜΚΟ, και πιστεύω, με τον πρόσφατο ανασχηματισμό στη νοτιοαφρικανική κυβέρνηση, ότι αυτό θα γίνει ενδεχομένως δυνατό σε ένα προσεχές μέλλον.
<P>
Ως προς την τροπολογία αριθ. 2, θα ήθελα να πω ότι η Επιτροπή δεν είναι υπέρ μίας ειδικής αναφοράς σε ένα ανώτατο ποσό μέχρι του οποίου ο επικεφαλής της αντιπροσωπείας θα μπορεί να εγκρίνει δαπάνες και ενέργειες, εφόσον αυτά τα ζητήματα, κατά την άποψή μας, δεν πρέπει να εξετάζονται σε έναν κανονισμό. Τούτου λεχθέντος, θα προσθέσω ότι ήδη στο παρελθόν είχαν εκχωρηθεί αρμοδιότητες σε αυτό ή σε άλλα θέματα στον επικεφαλής της αντιπροσωπείας στη Νότια Αφρική και πρέπει να πω ότι η Επιτροπή αυτή τη στιγμή εξετάζει το ενδεχόμενο να αυξήσει σημαντικά αυτές τις αρμοδιότητες, και δεν το έκανε μέχρι τώρα όχι επειδή ο επικεφαλής της αντιπροσωπείας δε διέθετε μεγάλη ποιότητα, αυτή είναι ιδιαίτερα αξιόλογη, αλλά μόνο επειδή είχαμε μία πολύ σημαντική έλλειψη ανθρώπινου δυναμικού στη Νότια Αφρική, στην αντιπροσωπεία μας. Και δε θα ήταν θεμιτό να ζητήσουμε από τον επικεφαλής της αντιπροσωπείας μας να αναλάβει ορισμένες από τις ευθύνες με βάση την έλλειψη προσωπικού που αναφέρθηκε. Αλλά θα ήθελα να πω στους αξιότιμους βουλευτές ότι είναι πρόθεσή μας να αυξήσουμε ουσιαστικά τις αρμοδιότητες του αντιπροσώπου μας στη νοτιοαφρικανική Δημοκρατία.
<P>
Ως προς την τροπολογία αριθ. 3, η Επιτροπή δε μπορεί παρά να εκφράσει την ικανοποίησή της για το γεγονός ότι, σχετικά με την προβλεπόμενη επιτροπολογία για τον έλεγχο του ευρωπαϊκού προγράμματος ανασυγκρότησης και ανάπτυξης, το Κοινοβούλιο συνεχίζει να υποστηρίζει τη θέση που ενέκρινε η Επιτροπή, υπέρ μίας Επιτροπής του τύπου 2Α, που είναι πιο κατάλληλη για τη γρήγορη αντιμετώπιση των ζητημάτων τα οποία σχετίζονται με αυτό το πρόγραμμα.
<P>
Ως προς την τροπολογία αριθ. 4, η Επιτροπή συμφωνεί επίσης με το Ευρωπαϊκό Κοινοβούλιο να μην αναφέρεται προθεσμία ισχύος, ούτε χρηματοδοτική προικοδότηση, δεδομένου ότι αυτό το ζήτημα ανήκει στην αρμοδιότητα της επί του προϋπολογισμού αρχής. Θα ήθελα ακόμη να πω στις κυρίες και τους κυρίους βουλευτές ότι, στις 8 Ιουλίου, στις Βρυξέλλες - επομένως, πριν έντεκα περίπου ημέρες - η Επιτροπή υπέβαλε στους αντιπροσώπους των κρατών μελών της 'Ενωσης οκτώ προτάσεις χρηματοδότησης βάσει αυτού του ευρωπαϊκού προγράμματος για την ανασυγκρότηση και την ανάπτυξη, ποσού ύψους περίπου 88 εκατομμυρίων Ecu. 'Ολα αυτά τα σχέδια, που εκπονήθηκαν από κοινού με την κυβέρνηση της Νότιας Αφρικής, από Μη Κυβερνητικές Οργανώσεις και από την Επιτροπή, αποτέλεσαν αντικείμενο ευνοϊκής γνωμοδότησης των κρατών μελών της 'Ενωσης. Λαμβάνοντας υπόψη τα σχέδια που είχαν ήδη εγκριθεί προηγουμένως ή που βρίσκονταν στο στάδιο της έγκρισης, αυτό σημαίνει ότι, αυτή τη στιγμή, βρισκόμαστε ενώπιον μιας έγκρισης της τάξης του 95 % όσον αφορά τους διαθέσιμους πόρους βάσει του ευρωπαϊκού προγράμματος ανασυγκρότησης και ανάπτυξης.
<P>
Θα μπορούσε να αντιτείνει κανείς ότι, μπροστά στην κατάσταση της Νότιας Αφρικής, καλό θα ήταν να είχαμε αυτές τις εγκρίσεις στις αρχές του έτους. Το μόνο που μπορώ να πω στις κυρίες και τους κυρίους βουλευτές είναι ότι, για το 1997, ελπίζουμε να μπορέσουμε, το Φεβρουάριο ή το Μάρτιο, να έρθουμε στο Ευρωπαϊκό Κοινοβούλιο και να σας πούμε ότι για το 1997 έχουμε το 95 % των εγκρίσεων.
<P>
Ευχαριστώ, για άλλη μια φορά, τη βουλευτή κ. Gόnther και το Ευρωπαϊκό Κοινοβούλιο για την υποστήριξη που μας έδωσαν σχετικά με την εκτέλεση των προγραμμάτων με τη Νότια Αφρική.

<SPEAKER ID=50 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 11.30 π.μ.

<CHAPTER ID=3>
Σεβασμός των ανθρωπίνων δικαιωμάτων στην Ευρωπαϊκή Ένωση το 1994
<SPEAKER ID=51 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0223/96) της κ. De Esteban Martin, εξ' ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με το σεβασμό των ανθρωπίνων δικαιωμάτων στην Ευρωπαϊκή Ένωση (1994).

<SPEAKER ID=52 NAME="De Esteban Martin">
Κύριε Πρόεδρε, δεδομένου του ελάχιστου χρόνου που απομένει για τη διεξαγωγή της συζήτησης σχετικά με την κατάσταση του σεβασμού των ανθρωπίνων δικαιωμάτων θα ήθελα να γνωρίζω, ως εισηγήτρια, την άποψη των μελών του Σώματος σχετικά με τη διαδικασία που πρέπει να ακολουθηθεί όσον αφορά την έκθεση αυτή.

<SPEAKER ID=53 NAME="Πρόεδρος">
Έχετε να υποβάλετε κάποια πρόταση;

<SPEAKER ID=54 LANGUAGE="ES" NAME="De Esteban Martin">
Προτιμώ να εκφράσουν πρώτα τη γνώμη τους οι πολιτικές Ομάδες.

<SPEAKER ID=55 LANGUAGE="DE" NAME="Schulz">
Kύριε Πρόεδρε, κυρίες και κύριοι, αν βλέπω καλά, έχουμε μόλις δώδεκα λεπτά για να συζητήσουμε αυτήν τη σημαντική έκθεση. Θα μπορούσαμε, σήμερα το απόγευμα, να συνεχίσουμε τη συζήτηση, ώστε ενδεχομένως να προχωρήσουμε στην ψηφοφορία σήμερα το βράδυ. Mια άλλη παραλλαγή που άκουσα μόλις τώρα, είναι να μη συζητήσουμε και μόνο να ψηφίσουμε. Aποκλείεται τελείως να ψηφίσουμε για μια τόσο σημαντική έκθεση, χωρίς προηγουμένως να συζητήσουμε επ' αυτής.
<P>
Γνωρίζω πως η Γραμματεία έχει μεγάλα προβλήματα με την ημερήσια διάταξη. Σήμερα το πρωί, εξαιτίας μιας τελείως ανόητης συζήτησης, χάσαμε μισή ώρα, κι αυτό τώρα αποβαίνει πάλι σε βάρος της ποιοτικής εργασίας που θα πρέπει να κάνουμε εδώ. Θα μπορούσαμε πραγματικά να γλυτώσουμε τόσα άχρηστα πράγματα που ακούσαμε σήμερα το πρωί εδώ. Eίναι αδύνατον να συζητήσουμε, κάτω απ' αυτή την πίεση χρόνου, ένα πρόβλημα που συζητείται διεξοδικά μεταξύ των πολιτικών ομάδων του Σώματός μας εδώ και μήνες τώρα, σε τρεις συνεδριάσεις επιτροπών, κι αυτό το πρόβλημα τώρα - με συγχωρείτε αν εκφραστώ κάπως ελεύθερα - θα πρέπει να περάσει σε ξέφρενο ρυθμό καλπασμού. Γι' αυτό και ζητώ επίσημα, εξ ονόματος της ομάδας μας, την αναβολή της συζήτησης και την εγγραφή της στη σύνοδο του Σεπτεμβρίου, στις Bρυξέλλες. Γνωρίζω πως αυτό συνεπάγεται προβλήματα, αλλά θα πρέπει οι ομάδες να διαπραγματευθούν μεταξύ τους για το πια προτεραιότητα έχει η έκθεση για τα ανθρώπινα δικαιώματα. Tότε θα πρέπει να αποκλειστεί ένα άλλο θέμα.
<P>
(Xειροκροτήματα)

<SPEAKER ID=56 NAME="Πρόεδρος">
Υπάρχει μια πρόταση αναβολής της συζήτησης. Επιθυμεί κανείς να παρέμβει υπέρ της; Το λόγο έχει η κ. Roth.

<SPEAKER ID=57 LANGUAGE="DE" NAME="Roth">
Kύριε Πρόεδρε, θα ήθελα να συμφωνήσω με την αίτηση του προλαλήσαντος από τη Σοσιαλιστική Oμάδα, επειδή πιστεύω πως το θέμα των ανθρωπίνων δικαιωμάτων, και κυρίως το θέμα των ανθρωπίνων δικαιωμάτων στην Eυρωπαϊκή Ένωση, η έκθεση δηλαδή της συναδέλφου μας Laura De Esteban Martin, είναι υψίστης σημασίας για το Σώμα μας κι έχει πολύ μεγάλη σχέση με την αξιοπιστία μας. Aφού, ως γνωστόν, στο παρελθόν υπήρξε αρκετά μεγάλη αναστάτωση με το θέμα αυτό, εδώ στο Σώμα, δεν θα 'πρεπε τώρα να επιτρέψουμε, και μόνον για τους τύπους, να μη δοθεί η δέουσα σημασία. Θα ήταν τελείως απαράδεκτο να άρχιζε η κ. De Esteban Martin τη συζήτηση στο υπόλοιπο ένα τέταρτο της ώρας που μας απόμεινε, και μετά να εξέθετε γρήγορα την άποψή του κι ένας ακόμη εκπρόσωπος της Oμάδας του EΣK, για να διακοπεί στη συνέχεια η συζήτηση, ώστε να συνεχιστεί σήμερα το βράδυ, λίγο πριν από τις θερινές διακοπές και αύριο, με ακόμη μικρότερη παρουσία ίσως, να ψηφίσουμε για το θέμα. Θα πρέπει λοιπόν να πω πως κάτι τέτοιο είναι τελείως ανάξιο, μια και κοιτάζουν ποια είναι η στάση του Eυρωπαϊκού Kοινοβουλίου, όχι μόνον έναντι των ανθρωπίνων δικαιωμάτων στο Iράν, την Tουρκία ή οπουδήποτε αλλού, αλλά και πώς αντιμετωπίζουμε αυτά που συμβαίνουν εδώ σε μας.
<P>
Γι' αυτό ζητώ κι εγώ να αναβληθεί αυτή η συζήτηση για τη σύνοδο των Bρυξελλών. Aλλά παρακαλώ, κύριε Πρόεδρε, ας μη συζητήσουμε το Σεπτέμβριο γύρω στα μεσάνυχτα το θέμα αυτό, αλλά μετά την ώρα των ερωτήσεων προς την Eπιτροπή, δηλαδή σε μια πολύ περίοπτη θέση.
<P>
(Xειροκροτήματα)

<SPEAKER ID=58 NAME="Πρόεδρος">
Ευχαριστώ πολύ, κυρία Roth.
<P>
Εφόσον δεν υπάρχει κανένας ομιλητής που αντιτίθεται, υποβάλλω σε ψηφοφορία την αίτηση αναβολής της συζήτησης.
<P>
(Το Σώμα εγκρίνει την αναβολή της συζήτησης)

<SPEAKER ID=59 LANGUAGE="DE" NAME="Schulz">
Kύριε Πρόεδρε, επιτρέψτε μου να σας απασχολήσω και πάλι. Xαίρομαι που αναβάλαμε το θέμα. Eίπα όμως προηγουμένως, πως παρακαλώ τις κυρίες και τους κυρίους συναδέλφους όλων των πολιτικών ομάδων να ασκήσουν την επιρροή τους στο Προεδρείο του Kοινοβουλίου ώστε, στις Bρυξέλλες, να μην εγγράψουμε το θέμα αυτό πίσω-πίσω στην ημερήσια διάταξη, αλλά να συζητήσουμε την έκθεση αυτή σε εξέχουσα χρονική περίοδο. Aυτό το θεωρώ πολύ σημαντικό. Παρακαλώ επίσης, κύριε Πρόεδρε, να καταγραφεί αυτό στα πρακτικά και να θίξετε το θέμα στο Προεδρείο.

<SPEAKER ID=60 NAME="Πρόεδρος">
Αυτό που μπορούμε να κάνουμε, σύμφωνα με τον Κανονισμό, είναι να την αναβάλουμε για την προσεχή περίοδο συνόδου στις Βρυξέλλες. Τότε, η Διάσκεψη των Προέδρων θα αποφασίσει για την εγγραφή της. Αυτό το εγκρίναμε ήδη.
<P>
Προς το παρόν, έληξε η συζήτηση σχετικά με αυτό το ζήτημα.
<P>
Κύριε Cars, είστε ο εισηγητής της επόμενης έκθεσης. Πιστεύετε ότι μπορούμε να αρχίσουμε τη συζήτηση τώρα, να διακόψουμε στις 11.30, και να τη συνεχίσουμε το απόγευμα;

<SPEAKER ID=61 LANGUAGE="EN" NAME="Cars">
Κύριε Πρόεδρε, πιστεύω ότι θα πρέπει να αρχίσουμε τη συζήτηση αμέσως.

<CHAPTER ID=4>
Βοήθεια στην ανασυγκρότηση της πρώην Γιουγκοσλαβίας
<SPEAKER ID=62 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0247/96) του κ. Cars, εξ' ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόταση κανονισμού (ΕΚ) του Συμβουλίου για τη βοήθεια στην ανασυγκρότηση/αποκατάσταση στη Βοσνία-Ερζεγοβίνη, στην Κροατία και στην πρώην Γιουγκοσλαβική Δημοκρατία της Μακεδονίας (COM(96)0123 - C4-0333/96-96/0096(CNS)).

<SPEAKER ID=63 NAME="Cars">
Κύριε Πρόεδρε, η έκθεση της Επιτροπής Εξωτερικής Πολιτικής, Ασφάλειας και Αμυντικής Πολιτικής, για την οποία το Κοινοβούλιο θα πάρει τώρα θέση, αφορά τους κανόνες που θα διέπουν τις καταβολές πληρωμών των πόρων της ΕΕ για την ανασυγκρότηση της πρώην Γιουγκοσλαβίας - ακριβώς αυτό, τίποτε λιγότερο και τίποτε περισσότερο.
<P>
Ως βάση έχουμε την προσωρινή απόφαση του Συμβολίου Υπουργών επί του θέματος. Αυτή με την σειρά της βασίζεται σε μιά πρόταση της Επιτροπής. Σύμφωνα με την κοινοτική διαδικασία που ακολουθείται για την λήψη αποφάσεων το Συμβούλιο Υπουργών, πριν λάβει τις τελικές αποφάσεις του σε θέματα όπως αυτό, θα πρέπει να συγκεντρώσει τις απόψεις του Κοινοβουλίου. Ωστόσο είναι καλό για εμάς στο Κοινοβούλιο να θυμόμαστε ότι το Συμβούλιο Υπουργών αποφασίζει τελικά μόνο του.
<P>
Η πρόταση της Επιτροπής περιέχει πολύτιμες απόψεις, μεταξύ άλλων για τις πολιτικές προϋποθέσεις για την βοήθεια της ΕΕ και για την δυνατότητα διακοπής της βοήθειας αν ο αποδέκτης δεν ανταποκρίνεται πλέον στις προϋποθέσεις, καθώς δε και για ένα σωρό άλλα πράγματα για τα οποία θα μου ήταν πολύ ξένο ως εισηγητής να πάρω την δόξα. Η πληθώρα των τροπολογιών που εγκρίθηκαν στην Επιτροπή Εξωτερικών Υποθέσεων είναι μάλλον περισσότερο αποτέλεσμα της γνώσης και της θέλησης για βελτίωση μέχρι τελευταίας λεπτομέρειας που χαρακτηρίζει πολύ γνωστά και προβεβλημένα μέλη της Επιτροπής.
<P>
Επιτρέψτε μου εδώ να εκφράσω επίσης την αναγνώριση από μέρους μου των προσπαθειών που έγιναν από συνεργάτες μου στην έκθεση και της Επιτροπής που εκπροσωπούν. εμως, κύριε Πρόεδρε, είναι κυρίως ένα πράγμα, ένα και μοναδικό, που είναι πραγματικά θεμελιώδες σ' αυτήν την έκθεση. Γνωρίζω ότι αυτό που λέω τώρα το υποστηρίζουν και οι συνεργάτες μου στην έκθεση και η μεγάλη πλειοψηφία της Επιτροπής. Αφορά το σε ποιές χώρες θα δωθεί το δικαίωμα και η δυνατότητα να κάνουν προσφορές και να κλείσουν συμβόλαια εντός του εν λόγω βοηθητικού προγράμματος. Ας υπενθυμίσω ότι για τα έτη 1996-99 αυτό ανέρχεται σε 400 εκατ. Εcu, ένα καθόλου αμελητέο ποσό.
<P>
Κατόπιν προτάσεως της Επιτροπής, το Συμβούλιο Υπουργών αποφάσισε προσωρινά, ότι θα δωθεί δικαίωμα υποβολής προσφορών μόνον σε επιχειρήσεις και οργανώσεις των χωρών μελών της ΕΕ καθώς και της πρώην Γιουγκοσλαβίας. Η Επιτροπή Εξωτερικών Υποθέσεων θέλει, κατόπιν προτάσεως δικής μου και των συνεργατών μου στην έκθεση, να διευρύνει αυτό το δικαίωμα ώστε να περιλαμβάνει επίσης και τις λεγόμενες χώρες Phare, δηλ. τις χώρες της Κεντρικής και Ανατολικής Ευρώπης που υπέγραψαν Ευρωπαϊκές συμφωνίες με την ΕΕ και τώρα αιτούνται την ένταξη τους.
<P>
Υπάρχουν τρία ισχυρά κίνητρα για αυτήν την πρόταση. Πρώτον μπορεί να γίνουν προσφορές από τις χώρες Phare που θα καταστήσει δυνατόν να μεγαλώσει η βοήθεια των πόρων της ΕΕ για την ανασυγκρότηση της πρώην Γιουγκοσλαβίας. Δεύτερον θα τωνονόταν οι επιχειρηματικές δραστηριότητες και η οικονομική ανάπτυξη στην Κεντρική - και Ανατολική Ευρώπη, και τρίτον ένα μέρος των πόρων που η ΕΕ τώρα προορίζει για βοήθεια στην πρώην Γιουγκοσλαβία έχει αφαιρεθεί από πόρους που προορίζονταν αρχικά για χώρες στην Κεντρική - και Ανατολική Ευρώπη. Ας μου επιτραπεί να υπογραμμίσω ότι η Επιτροπή Εξωτερικών Υποθέσεων δίνει πολύ μεγάλη σημασία σ' αυτό.
<P>
Η Επιτροπή ζητά διαβουλεύσεις με το Συμβούλιο Υπουργών για τις τροπολογίες της. Ωστόσο η Επιτροπή, κατόπιν δικής μου πρότασης, έχει εκφραστεί ομόφωνα ότι αν το Συμβούλιο Υπουργών μπορεί να υιοθετήσει αυτό που η Επιτροπή και το Κοινοβούλιο προτείνουν για τις χώρες Phare, τότε δεν είναι πλέον απαραίτητη η διαδικασία των διαβουλεύσεων. Αν όμως το Συμβούλιο Υπουργών δεν μπορεί να συμφωνήσει με το Κοινοβούλιο σ' αυτό το σημείο, θα ήταν ιδιαίτερα σημαντικό για τους εκπροσώπους του Κοινοβουλίου να λάβουν άμεσα γνώση της αιτιολογίας του Συμβουλίου και την κατάλληλη περίσταση για να συζητήσουν το θέμα με το Συμβούλιο Υπουργών.
<P>
Ολες οι τροπολογίες οι οποίες υποβάλλονται στο Σώμα τώρα έχουν υποβληθεί νωρίτερα στην Επιτροπή επίσης και έχουν επεξεργαστεί και απορριφθεί εκεί. Ως εκ τούτου η πρόταση μου στην Βουλή είναι να απορρίψει τις τροπολογίες και να εγκρίνει αυτό που η Επιτροπή Εξωτερικών Υποθέσεων με εμένα ως εισηγητή πρότεινε εδώ.

<SPEAKER ID=64 NAME="Mόller">
Κύριε Πρόεδρε, αξιότιμοι κυρίες και κύριοι συνάδελφοι, ο τρόπος με τον οποίο η Eυρωπαϊκή Ένωση οργανώνει τη βοήθεια ανασυγκρότησης για την πρώην Γιουγκοσλαβία, παρουσιάζει πολλές ελλείψεις. Tο συζητήσαμε αυτό επανειλημμένα. Tο ίδιο ισχύει και για το παρόν σχέδιο κανονισμού. Θα αποτελέσει τη νομική βάση για μια ταχεία και αποτελεσματική βοήθεια. Γι' αυτό και δεν έρχεται απλώς με μικρή καθυστέρηση, αν αναλογιστούμε πως τα χρήματα βρίσκονται στον προϋπολογισμό από τις αρχές του τρέχοντος έτους και δεν μπορούν να απορροφηθούν. Aκόμη χειρότερο είναι το εξής: O κανονισμός αυτός θα δημιουργήσει πολλά προβλήματα στο να βοηθήσουμε γρήγορα και αποτελεσματικά.
<P>
Όποιος θέλει να βοηθήσει λογικά και αποτελεσματικά την πρώην Γιουγκοσλαβία, θα πρέπει να αναζητήσει πρόθυμους για συνεργασία και αξιόπιστους εταίρους σε τοπικό και περιφερειακό επίπεδο. Όποιος λ.χ. θέλει να βοηθήσει το δήμαρχο Pάντιτς, στην Mπάνια Λούκα, να υπερισχύσει έναντι του Kάρατζιτς, θα πρέπει να βρει ένα τρόπο να τον υποστηρίξει άμεσα. Eιδικά αυτό δεν το προβλέπει ο κανονισμός, και το βασικό κατασκευαστικό του λάθος είναι ότι προτιμά ένα κεντρικά διευθυνόμενο, ένα συγκεντρωτικά οργανωμένο, σύστημα παροχής βοήθειας. Oι λόγοι για μια τέτοια οργάνωση είναι κατανοητοί. Προφανώς νομίζει κανείς πως μόνον έτσι μπορεί να επιβάλει την εκπλήρωση των πολιτικών προϋποθέσεων. Δεν υπάρχει καμιά αντίρρηση για την εκπλήρωση των προϋποθέσεων αυτών. Eίναι αναγκαία συνθήκη. Παραβλέπεται ωστόσο εδώ πως λείπει η βασική προϋπόθεση. Λείπουν οι λειτουργούσες κεντρικές πολιτικές δομές και οι λειτουργούσες κεντρικές διοικήσεις. Tέτοιες δομές θα υπάρξουν, ελπίζω, ως αποτέλεσμα της διαδικασίας ανασυγκρότησης. Aλλά δεν μπορούν και δεν επιτρέπεται να θεωρηθούν ως προϋποθέσεις της ανασυγκρότησης. Γι' αυτό και η εκπλήρωση των προϋποθέσεων στη Bοσνία-Eρζεγοβίνη θα πρέπει να γίνει λογικά, και κυρίως σε τοπικό και περιφερειακό επίπεδο. Γι' αυτό και είναι αναγκαία η πολυπληθής, σε προσωπικό, παρουσία της Eπιτροπής επιτόπου.
<P>
Mια ανάλογη τροποποίηση του κανονισμού πρότεινε ομόφωνα η Eπιτροπή Eλέγχου του Προϋπολογισμού. Δυστυχώς η τροποποίηση αυτή, στην αρμόδια Eπιτροπή Eξωτερικών Yποθέσεων, Aσφάλειας και Aμυντικής Πολιτικής, δεν έτυχε πλειοψηφίας. Γι' αυτό και η ομάδα μου κατέθεσε εκ νέου τις τροπολογίες αυτές, και παρακαλώ να τις υποστηρίξετε. Tο ίδιο ισχύει και για το παράρτημα του κανονισμού που προβλέπεται από το Συμβούλιο, με το οποίο ο κανονισμός γίνεται, τελείως, γραφειοκρατικό τέρας. Aντ' αυτού, η Eπιτροπή Eλέγχου του Προϋπολογισμού συνιστά να ισχύουν απεριόριστα και να αρκούν στις προκηρύξεις των έργων, οι κανόνες του δημοσιονομικού κανονισμού.

<SPEAKER ID=65 LANGUAGE="NL" NAME="Wiersma">
Πρόεδρε, πριν από την ψηφοφορία ορισμένες ακόμη παρατηρήσεις εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με τον κανονισμό που συζητούμε. Ο κανονισμός τερματίζει ευτυχώς τη σύγχυση που υπήρχε γύρω από τη συγχρηματοδότηση εκ μέρους της ΕΕ, της επανοικοδόμησης της πρώην Γιουγκοσλαβίας. Θεσπίζονται κανόνες οι οποίοι θα μπορέσουν ευτυχώς να προσφέρουν την αναγκαία σαφήνεια. Είναι λυπηρό το γεγονός ότι αυτό έπρεπε να διαρκέσει τόσο πολύ. Ο κανονισμός βρίσκεται τώρα μόλις ενώπιον του Κοινοβουλίου, έξι μήνες μετά από την έναρξη ισχύος του προγράμματος επανοικοδόμησης. Θα μπορούσαμε αυτή τη στιγμή να ασκήσουμε καλύτερα πίεση για την ενδεχόμενη σύλληψη των Μλάντιτς και Κάρατσιτς ή για την υλοποίηση της ενίσχυσης εκ μέρους της Ευρωπαϊκής Ένωσης. Πολλά αναφέρθηκαν εδώ σχετικά με τη συμβολή της ΕΕ στην επιτυχία των συμφωνιών της Dayton. Η ορατή και ταχεία επανοικοδόμηση αποτελεί ένα θεμελιώδες μέρος εν προκειμένω. Ελπίζουμε ότι σύντομα θα μπορέσουμε να λάβουμε θετικές εκθέσεις εν προκειμένω. Με όλα τα προβλήματα που αντιμετωπίζονται επιτοπίως, η πτυχή αυτή των συμφωνιών της Deyton θα έπρεπε να αντιμετωπισθεί με ζήλο.
<P>
Γι'αυτό το λόγο, η Ομάδα μου ζητεί για άλλη μια φορά να δοθεί προσοχή στην υλοποίηση. Ευχόμαστε οι εκπρόσωποι της ΕΕ επιτόπου, να μπορέσουν να δράσουν γρήγορα και αποτελεσματικά. Τα γραφεία της ΕΕ πρέπει να είναι επαρκώς επανδρωμένα. Πρέπει να μπορούν να λαμβάνουν αποφάσεις. Οι κανόνες έχουν θεσπισθεί για να προωθήσουν αυτό το σκοπό και όχι να δημιουργήσουν γραφειοκρατία επιτόπου. Γι'αυτό το λόγο επιθυμούμε το Κοινοβούλιο να επιβλέπει αυτό το θέμα και υποστηρίζουμε, συνεπώς, τις προτάσεις που καθιστούν δυνατό αυτό, καθώς επίσης τις τροπολογίες που υποβλήθηκαν επ'αυτού του κανονισμού. Ο κανονισμός πρέπει να προωθήσει τη χορήτηση βοήθειας. Τα γραφειοκρατικά συμφέροντα της ΕΕ έρχονται σε δεύτερη μοίρα.
<P>
Ο κανονισμός οθρώς κατονομάζει τις προτεραιότητες στο πλαίσιο της βοήθειας για την επανοικοδόμηση. Κατά τη γνώμη μας λείπει μία σημαντική, συγκεκριμένα η βοήθεια για την ανάπτυξη της δημοκρατίας και αυτό είναι μία μεγάλη παράληψη στον παρόντα κανονισμό. Πόσο εύθραυστη είναι η κατάσταση εκεί φαίνεται από τη πορεία προς τις εκλογές στη Βοσνία. Ελπίζουμε ότι αυτές θα επιτύχουν και κατ'αυτόν τον τρόπο θα τεθεί η βάση για μία δημοκρατία η οποία θα είναι ισχυρότερη και ευρύτερη από τη σημερινή. Η προσθήκη, μέσω της τροπολογίας μας, της πτυχής της παγίωσης της δημοκρατίας, αρμόζει στο γενικό πλαίσιο του σεβασμού των ανθρωπίνων δικαιωμάτων που υπάρχει στον κανονισμό, κάτι το οποίο το Ευρωπαϊκό Κοινοβούλιο επιθυμεί να καθορίσει επακριβώς.
<P>
Όμως πέραν από τον καθορισμό των εν λόγω προϋποθέσεων σχετικά με τα ανθρώπινα δικαιώματα, η Ένωση πρέπει επίσης να επενδύσει στη δημοκρατία και τα ανθρώπινα δικαιώματα μέσω της βοήθειας για την επανοικοδόμηση. Τούτο θα ισχυροποιήσει τη θέση της ΕΕ στο πλαίσιο του διαλόγου με τις λοιπές ενεχόμενες χώρες όπως η Κροατία και η Μικρή Γιουγκοσλαβία.

<SPEAKER ID=66 NAME="Πρόεδρος">
Ευχαριστώ πολύ, κύριε Wiersma.
<P>
Διακόπτουμε τη συζήτηση, η οποία θα επαναληφθεί στις 3 μ.μ., προκειμένου να ξεκινήσουμε τις ψηφοφορίες, όπως προβλέπει η ημερήσια διάταξη.

<CHAPTER ID=5>
Ψηφοφορίες
<SPEAKER ID=67 NAME="Πρόεδρος">
Για τους λόγους που γνωρίζουν ορισμένοι από σας, η έγκριση των χθεσινών συνοπτικών πρακτικών αναβλήθηκε. Την θέτω λοιπόν σε ψηφοφορία τώρα.
<P>
(Το Σώμα εγκρίνει τα συνοπτικά πρακτικά)

<SPEAKER ID=68 LANGUAGE="ES" NAME="Palacio Vallelersundi">
Κυρία Πρόεδρε, δεδομένης της σημασίας του ζητήματος, θα επιθυμούσα να προβώ σε κάποιες διευκρινίσεις όσον αφορά το ισπανικό κείμενο. Από την παράγραφο 12.4 του ισπανικού κειμένου λείπει στην αρχή ένα κομμάτι που αντιστοιχεί στα ισπανικά περίπου στο εξής: »κάθε ερευνητική δραστηριότητα σε ανθρώπινα έμβρυα, καθώς και η παραγωγή...».
<P>
Θα ήθελα επίσης να επιστήσω την προσοχή στη μετάφραση της τροπολογίας Αριθ. 21, της οποίας η γλώσσα του πρωτότυπου είναι τα γερμανικά, και όπου στα ισπανικά και τα ιταλικά τουλάχιστον αποδίδεται μια μετάφραση εντελώς άσχετη, η οποία δε μπορεί να γίνει αποδεκτή.

<SPEAKER ID=69 NAME="Πρόεδρος">
Κυρία Palacio Vallelersundi, σας ευχαριστώ για την παρέμβασή σας. Το ίδιο πρόβλημα τίθεται ίσως για άλλες γλωσσικές εκδοχές, και μάλιστα για τη σουηδική εκδοχή που χρειάζεται και αυτή μερικές διορθώσεις. Πρέπει να καταστεί απολύτως σαφές ότι όλες οι εκδοχές θα επαληθευτούν και θα ευθυγραμμιστούν προς το πρωτότυπο, δηλαδή προς τη γερμανική εκδοχή.
<P>
Μετά την ψηφοφορία επί της τροπολογίας 32

<SPEAKER ID=70 LANGUAGE="FR" NAME="Poisson">
Θα ήθελα να σας επισημάνω, κυρία Πρόεδρε, ότι το μηχάνημά μου δεν λειτούργησε και ότι ήθελα να ψηφίσω υπέρ.

<SPEAKER ID=71 NAME="Πρόεδρος">
Κυρία Poisson, επρόκειτο απλώς για ηλεκτρονική επαλήθευση και, ευτυχώς, δεν αλλάζει τίποτα στην ψηφοφορία. Ανεξαρτήτως αυτού, θα παρακαλούσα, όταν τα μηχανήματα δεν λειτουργούν, να μου το επισημαίνετε αμέσως, πριν να κηρύξω το πέρας της ψηφοφορίας.

<SPEAKER ID=72 LANGUAGE="FR" NAME="Gollnisch">
Κυρία Πρόεδρε, νομίζω ότι η παρατήρηση της κ. Poisson θέτει, αν μου επιτρέπετε, ένα γενικότερο τεχνικό πρόβλημα.
<P>
Βρισκόμαστε σε ένα ημικύκλιο το οποίο κανένας πρόεδρος, λαμβανομένης υπόψη της φυσιολογικής θέσης των ματιών στην ανθρώπινη ανατομία, δεν μπορεί να καλύψει πλήρως με το βλέμμα. Αυτό θέτει ένα πρόβλημα συχνά εκνευριστικό, και συγκεκριμένα ότι, παρόλα ταύτα, αιτήσεις παρέμβασης, αιτήσεις επί της διαδικασίας, προερχόμενες ιδίως από τη δεξιά πλευρά του ημικυκλίου διαφεύγουν της προσοχής του Προέδρου. Το εθνικό μας κοινοβούλιο, το οποίο γνωρίζετε καλά, κυρία Πρόεδρε, προέβλεψε, για να θεραπεύσει αυτό το μειονέκτημα, έναν υπάλληλο από κάθε πλευρά του προέδρου επιφορτισμένο να παρακολουθεί τις αιτήσεις παραχώρησης του λόγου. Νομίζω ότι θα ήταν πράγματι χρήσιμο να κάνουμε κάτι τέτοιο σε αυτό το ημικύκλιο. Δεν καταλαβαίνω γιατί κάποιοι συνάδελφοι προσπαθούν να με διακόψουν. Δεν υπάρχει τίποτα το εξαιρετικό στο να θέλει κανείς να υπερασπιστεί τα δικαιώματα της μειοψηφίας.
<P>
(Χειροκροτήματα)

<SPEAKER ID=73 NAME="Πρόεδρος">
Κύριε Gollnisch, θα σας πω ότι η προεδρία καταβάλλει ιδιαίτερη προσπάθεια να κυττά προς όλες τις πλευρές. Η καλύτερη απόδειξη είναι ότι σας έδωσα το λόγο.
<P>
(Χειροκροτήματα)

<SPEAKER ID=74 LANGUAGE="FR" NAME="Pompidou">
Κυρία Πρόεδρε, βρίσκομαι στην ευχάριστη θέση να υποβάλω αυτή την προφορική τροπολογία, διευκρινίζοντας ωστόσο ότι αφορά μάλλον την τροπολογία 11 της φιλελεύθερης ομάδας. Η αρχή της προφορικής τροπολογίας είναι η ακόλουθη: πρέπει να απαγορεύεται οποιαδήποτε έρευνα επί του εμβρύου, εκτός αν ευνοεί την ανάπτυξη του εμβρύου αυτού. Και μπορεί να προστεθεί, εφόσον άκουσα πριν λίγο μια άλλη προφορική τροπολογία που πρέπει να σας υποβλήθηκε: »και απαγορεύεται κάθε καταστροφή εμβρύων». Συνεπώς, η προφορική τροπολογία γίνεται: »απαγορεύεται η έρευνα επί του εμβρύου, εκτός αν επιτρέπει τη μετέπειτα ανάπτυξη του εν λόγω εμβρύου», πράγμα που είναι λογικό από τη στιγμή που επιτρέπεται η εμφύτευση μόνον τριών εμβρύων. Και προστίθεται επίσης: »απαγορεύεται η καταστροφή του εμβρύου».

<SPEAKER ID=75 NAME="Πρόεδρος">
Κύριε Pompidou, ας πάρουμε τα πράγματα με τη σειρά. Προτείνετε μια προφορική τροπολογία που, στην πραγματικότητα, αφορά το σύνολο των τροπολογιών και το σύνολο της παραγράφου. Νομίζω, αγαπητοί συνάδελφοι, ότι είναι προτιμότερο να σας ερωτήσω αν υπάρχουν αντιρρήσεις σχετικά με τη λήψη υπόψη αυτής της προφορικής τροπολογίας.
<P>
(Το Σώμα απορρίπτει την προφορική τροπολογία) Σχετικά με την τροπολογία 25
<SPEAKER ID=76 LANGUAGE="DE" NAME="Gebhardt">
Kυρία Πρόεδρε, επειδή αυτό είναι ένα βασικό θέμα που αφορά τη συνείδηση του καθένα μας, η ομάδα μου αποφάσισε να ψηφίσει ο καθένας αυτό που θεωρεί σωστό.

<SPEAKER ID=77 NAME="Πρόεδρος">
Πολύ καλά, κυρία Gebhardt, είναι αλήθεια ότι πρόκειται για σημαντικό πρόβλημα και ψηφίζουμε όλοι κατά συνείδηση.

<SPEAKER ID=78 LANGUAGE="FR" NAME="Pompidou">
Κυρία Πρόεδρε, πρόκειται για την απαγόρευση της γονιδιακής θεραπείας επί των αναπαραγωγικών κυττάρων, δηλαδή επί του εμβρύου, επί της ωοθήκης και επί των όρχεων και εφ' όλων των κυττάρων που θα επηρεάσουν τους απογόνους. Αν εγκριθεί η τροπολογία αυτή, ή αν εγκριθεί αυτή η διάταξη, δεν θα είναι πλέον δυνατόν να διενεργείται ακτινοθεραπεία ή χημειοθεραπεία σε περιπτώσεις καρκίνων των ωοθηκών ή καρκίνων των όρχεων στον άνδρα. Υπό τις προϋποθέσεις αυτές, ζητώ να απαγορευθεί η γονιδιακή αναπαραγωγική θεραπεία, εκτός από τις ακτινοθεραπείες ή τις χημειοθεραπείες που αφορούν τους καρκίνους των γονάδων.
<P>
(Το Σώμα απορρίπτει την προφορική τροπολογία)

<SPEAKER ID=79 LANGUAGE="DE" NAME="Telkδmper">
Kυρία Πρόεδρε, για μας στην έκθεση αυτή, και ακριβέστερα στην ψηφοφορία αυτή, το θέμα ήταν να καταστήσουμε σαφές στην Eπιτροπή πως δεν θα ανεχθούμε μια περαιτέρω περικοπή πιστώσεων στον τομέα της ανάπτυξης. Όσο για τον συμπληρωματικό προϋπολογισμό, είμαστε υποχρεωμένοι να διαπιστώσουμε απλώς πως οι συμφωνίες που κάναμε με την Eπιτροπή δεν τηρήθηκαν.
<P>
Tις δημοσιονομικές θέσεις που είχαν περικοπεί - »Γυναίκες και Tρίτος κόσμος», »Περιβάλλον και Tρίτος Kόσμος» - τις ξαναφέραμε στο παλιό τους ύψος. Eίχαμε συμφωνήσει με την Eπιτροπή να καλυφθούν στη ΓΔ VIII και άλλες θέσεις προσωπικού, και ότι τις πιστώσεις για τις θέσεις αυτές, για τις οποίες εμείς τώρα δεν μπορούμε να αποφασίσουμε, να τις εγγράψει η Eπιτροπή για τη ΓΔ VIII, ώστε να μπορέσουν να εκτελεστούν τα προγράμματα των MKO που τώρα, λόγω έλλειψης προσωπικού, δεν μπορούν να εκτελεστούν.
<P>
Θα πρέπει να πούμε ότι αυτές οι οργανικές θέσεις δεν δημιουργήθηκαν. Aντίθετα, το επόμενο οικονομικό έτος, αυτές ακριβώς οι θέσεις θα μετατεθούν στη ΓΔ I. Nομίζω πως θα πρέπει να γκρινιάξουμε και πάλι για τη διαδικασία αυτή στον συμπληρωματικό προϋπολογισμό. Eίναι αντίθετη σ' αυτά που συμφώνησε το Kοινοβούλιο με την Eπιτροπή. Όλη αυτή η τάση οδηγεί στο να εξωθούμαστε σε κάτι που πέρυσι εμποδίσαμε: H Eπιτροπή περικόπτει τα χρήματα για την πολιτική ανάπτυξης, για να προωθήσει μια - το λέω ξεκάθαρα - στρατικοποιημένη εξωτερική πολιτική. Aυτό δεν το θέλει η ομάδα μας, δεν το θέλει η Eπιτροπή Aνάπτυξης, ούτε κι εγώ προσωπικά το ήθελα; γι' αυτό και ψήφισα ανάλογα.
<P>
Επί της έκθεσης Brinkhorst
<SPEAKER ID=80 LANGUAGE="FR" NAME="Fabre-Aubrespy">
Κυρία Πρόεδρε, καταψήφισα την έκθεση του κ. Brinkhorst, διότι στην πραγματικότητα, αποσκοπεί στην εκ νέου θέση σε αμφισβήτηση της διάκρισης μεταξύ υποχρεωτικών και μη υποχρεωτικών δαπανών.
<P>
Αντιθέτως προς ότι ελέχθη, τόσο στην επιτροπή προϋπολογισμών, όσο και εδώ, στο ημικύκλιο, η απόφαση του Δικαστηρίου δεν υποχρεώνει το Συμβούλιο να αποφανθεί και να επιτύχει συμφωνία με το Κοινοβούλιο σχετικά με την ταξινόμηση αυτή. Ο πραγματικός στόχος του εισηγητή εφέτος, με τη δημιουργία αποθεματικού ΕΓΤΠΕ 1, 4 δισεκατομμυρίου ECU περίπου, ήταν να επιτραπεί, στην πραγματικότητα, ανακατανομή των πιστώσεων που δεν δαπανήθηκαν σε προγράμματα που χαρακτηρίζονται μη υποχρεωτικές δαπάνες.
<P>
Όμως, τη στιγμή που ζητούνται σημαντικές θυσίες από τα κράτη μέλη - επιστροφές ενός δισεκατομμυρίου ECU για το σύνολο των Δεκαπέντε, ένα δισεκατομμύριο φράγκα για τη Γαλλία, για παράδειγμα - πρέπει να υποστηριχθεί η βούληση του Συμβουλίου, η οποία συνίσταται σε κατάργηση αυτών των μη δαπανηθεισών πιστώσεων, ούτως ώστε να συμμετάσχουμε σε αυτή τη γενική προσπάθεια μείωσης των δημοσίων δαπανών.

<SPEAKER ID=81 NAME="Poisson">
Κύριε Πρόεδρε, η έκθεση του κ. Brinkhorst έχει δυστυχώς τους ίδιους στόχους με την έκθεση του κ. Wynn πέρσι. Ο τεχνικός στόχος της είναι απλός: ο εισηγητής Brinkhorst επιθυμεί τη δημιουργία αποθεματικού από τα μη χρησιμοποιηθέντα κεφάλαια του ΕΓΤΠΕ Εγγυήσεις.
<P>
Πρόκειται για μεταμφιεσμένη μεταφορά υποχρεωτικών δαπανών προς μη υποχρεωτικές δαπάνες, και μάλιστα παρά τη γνώμη του Δικαστηρίου του Λουξεμβούργου.
<P>
Από πολιτική άποψη, οι συνέπειες της δημιουργίας αυτού του αποθεματικού είναι καταστροφικές για τη γεωργία και τον αλιευτικό τομέα. Πράγματι, το Ευρωπαϊκό Κοινοβούλιο θέλει να έχει αποφασιστικές αρμοδιότητες σχετικά με τμήμα των κεφαλαίων του προϋπολογισμού για τους δύο αυτούς τομείς, οι οποίοι αντιπροσωπεύουν άνω του 50 % των δαπανών της Ένωσης.
<P>
Γνωρίζουμε όλοι ότι η γεωργία δεν αντιπροσωπεύει πλέον παρά 5 % των εκλογέων της Ένωσης. Κατα συνέπεια, οι βουλευτές θα έχουν την τάση να ευνοούν συμφέροντα άλλα από εκείνα της γεωργίας. Θα θέλαμε να υπενθυμίσουμε εδώ, ενώπιον όλων των παρόντων βουλευτών, ότι η γεωργία απετέλεσε ανέκαθεν θεμέλιο της Ευρώπης.
<P>
Ασφαλώς, η κοινή γεωργική πολιτική δεν είναι άμοιρη επικρίσεων. Αντιθέτως! Αλλά είναι καλύτερη η έλλειψη γεωργικής πολιτικής; Δεν το πιστεύουμε.
<P>
Αντί να αφαιρούνται γεωργικά κεφάλαια υπέρ άλλων πολιτικών, είναι απολύτως απαραίτητο να χρησιμοποιηθεί το σύνολο των διαθέσιμων κοινοτικών κεφαλαίων και να χρησιμοποιηθεί κατά τον καλύτερο δυνατό τρόπο, ούτως ώστε η Ευρωπαϊκή Ένωση να παραμείνει παγκόσμια γεωργική δύναμη πρώτου μεγέθους, διατηρώντας συγχρόνως την ακεραιότητα του αγροτικού της κόσμου. Διαφορετικά, διακυβεύεται η ισορροπία της κοινωνίας μας.

<SPEAKER ID=82 NAME="Souchet">
Όπως και η ομάδα μου, καταψήφισα το σύνολο της έκθεσης του κ. Brinkhorst, διότι εγγράφεται στην ευθεία γραμμή μιας εκτροπής την οποία τείνει να επιβάλει τμήμα του Σώματος και την οποία καταγγέλλουμε, μιας εκτροπής που συνίσταται στο να υπεισέρχονται όλο και περισσότερες υποχρεωτικές δαπάνες στην κατηγορία των μη υποχρεωτικών δαπανών και στο να τροποποιείται έτσι αθέμιτα η κατανομή των αρμοδιοτήτων που καθορίζεται από τις συνθήκες. Διότι, το Ευρωπαϊκό Κοινοβούλιο δεν είναι αρμόδιο να υποκαταστήσει το Συμβούλιο για να αποφασίσει την κατανομή των προϋπολογισμών για τη γεωργία και την αλιεία.
<P>
Η σύνθεση του Ευρωπαϊκού Κοινοβουλίου είναι τέτοια, ώστε οι αγρότες και οι αλιείς αντιπροσωπεύονται ανεπαρκώς, τη στιγμή που η σημασία αυτών των κοινωνικών κατηγοριών, από άποψη άμεσων και έμμεσων θέσεων εργασίας, οικονομικής παραγωγής, κοινωνικής ισορροπίας, χωροταξίας και διατήρησης του τοπίου είναι απολύτως καθοριστική για ορισμένες από τις χώρες μας. Υπάρχει συνεπώς μεγάλος κίνδυνος να δούμε την πλειοψηφία των ευρωβουλευτών να δίδουν προτεραιότητα σε άλλα συμφέροντα, αντί των συμφερόντων του αγροτικού κόσμου και των παράκτιων περιοχών.
<P>
Ένας δεύτερος λόγος με κάνει να απορρίπτω κατηγορηματικά την αρχή της δημιουργίας αποθεματικού: η πρόταση αυτή βασίζεται σε προπαρασκευαστικά έγγραφα των οποίων τα δεδομένα είναι εντελώς τυχαία. Πράγματι, δεν λαμβάνουν υπόψη, και δεν μπορούν να λάβουν υπόψη, τα κλιματολογικά απρόβλεπτα, τις διακυμάνσεις των παγκόσμιων τιμών και τις συνέπειες των συμφωνιών ελεύθερων συναλλαγών.
<P>
Επί της έκθεσης Kittelmann
<SPEAKER ID=83 NAME="Ahlqvist, Theorin και Waidelich">
Αφού ψηφίσαμε εναντίον της υλοποίησης τελωνειακής ένωσης μεταξύ ΕΕ και Τουρκίας, απέχουμε, κατά συνέπεια, από τις ψηφοφορίες επ' αυτής της έκθεσης. Δεν βρίσκουμε κανέναν λόγο να επανεξετάσουμε την απόφαση μας, διότι διαπιστώνουμε ότι εξακολουθούν να υπάρχουν στην Τουρκία πολιτικοί κρατούμενοι και βασανιστήρια των πολιτικών κρατουμένων. Η υλοποίηση της τελωνειακής ένωσης δεν έχει επηρρεάσει δυστυχώς την Τουρκία ώστε να παύσει τις παραβιάσεις των ανθρωπίνων δικαιωμάτων.

<SPEAKER ID=84 NAME="Lindqvist">
Η ΕΕ πρέπει να πιέσει την Τουρκία να εκπληρώσει τις δεσμεύσεις της για δημοκρατία, ανθρώπινα δικαιώματα, ελευθερία έκφρασης και απελευθέρωση των πολιτικών κρατουμένων όπως απαιτούσε η ΕΕ όσον αφορά την έγκριση της συμφωνίας τελωνειακής ένωσης με την Τουρκία.
<P>
Καταψήφισα την συμφωνία τελωνειακής ένωσης ώστε να υπάρχει κάποια θέση διαπραγμάτευσης απέναντι στην Τουρκία όσον αφορά το θέμα των ανθρωπίνων δικαιωμάτων. Οι όροι που το Ευρωκοινοβούλιο έθεσε στην Τουρκία, όταν το Κοινοβούλιο υπερψήφισε την συμφωνία τελωνειακής ένωσης την 12η Δεκεμβρίου 1995, πρέπει τώρα να ικανοποιηθούν.
<P>
Οι όροι της ΕΕ στην Τουρκία σε σχέση με την συμφωνία τελωνειακής ένωσης δεν έχουν ικανοποιηθεί. Ως εκ τούτου ψήφισα όχι στην έκθεση.

<SPEAKER ID=85 NAME="Kreissl-Dφrfler">
H Oμάδα των Πρασίνων στο Eυρωπαϊκό Kοινοβούλιο ψήφισε κατά της έκθεσης του κ. Kittelmann, όχι γιατί είμαστε αντίθετοι με τις τροποποιήσεις που πρότεινε ο εισηγητής στο κείμενο της Eπιτροπής, αλλά γιατί απορρίπτουμε περισσότερο από κάθε άλλη φορά το σχέδιο μιας τελωνειακής ένωσης με την Tουρκία. Aπό τεχνική άποψη, οι προτάσεις που, ως γνωστόν, ενέκρινε η Eπιτροπή Eξωτερικών Oικονομικών Σχέσεων στη γνωμοδότησή της, είναι απόλυτα λογικές, αν δεν θέλει κανείς να αφήσει την Eπιτροπή και το Συμβούλιο να αποφασίσουν δεσποτικά στη Mεικτή Eπιτροπή, αλλά προσπαθήσει να εξασφαλίσει ένα ελάχιστο μέτρο ελέγχου από το EK.
<P>
Aλλά αυτές οι - στο προαναφερθέν πλαίσιο - λογικές τεχνικές προτάσεις βελτίωσης δεν αλλάζουν, ως γνωστόν, τίποτε το ουσιαστικό στην πολιτικά λανθασμένη προσέγγιση αυτής της τελωνειακής ένωσης. Θυμάμαι ακόμη πολύ καλά, όταν πριν από επτά μήνες, στα μέσα του Δεκεμβρίου πέρυσι, έγινε η ψηφοφορία στο Σώμα μας για την τελωνειακή ένωση. Θα πρέπει να ταχθούμε υπέρ της τελωνειακής ένωσης, μας έλεγαν μονότονα απ' όλες σχεδόν τις πολιτικές ομάδες, ακόμη και από τη Σοσιαλδημοκρατική, γιατί μόνον έτσι μπορούμε να στηρίξουμε την κυβέρνηση Tσιλέρ στις εκλογές και να παρεμποδίσουμε ένα ολίσθημα της Tουρκίας στον ισλαμικό φονταμενταλισμό. Σήμερα στην εξουσία εκεί βρίσκονται οι Iσλαμιστές - και η κ. Tσιλέρ τους άνοιξε το δρόμο.
<P>
H Tουρκία, ήδη και πριν αναλάβουν την εξουσία οι Iσλαμιστές, ήταν ένα αστυνομικό κράτος, με χαρακτηριστικά στρατιωτικής δικτατορίας. Tώρα γίνεται και μια θρησκευτική δικτατορία. Προστίθεται ένα ακόμα στοιχείο καταπίεσης, αλλά προφανώς αυτό να μην έχει συνέπειες.
<P>
Eγώ, προσωπικά, βρέθηκα στην Kωνσταντινούπολη, από τις 1 έως 3 Iουνίου, με μια αντιπροσωπεία της Oμάδας των Πρασίνων στο Eυρωπαϊκό Kοινοβούλιο, επ' ευκαιρία της διάσκεψης HABITAT II. Θελήσαμε να προστατεύσουμε, με την παρουσία μας, και να υποστηρίξουμε δημόσια την οργάνωση ανθρωπίνων δικαιωμάτων, που θέλει να επισημάνει ιδιαίτερα την κατάφορη καταπίεση των αυτονομιστικών επιδιώξεων στο Kουρδιστάν. Aκόμη κι εμάς τους βουλευτές μας παρακολουθούσαν μόνιμα στην Kωνσταντινούπολη και μας πίεζαν. Έτσι, η Claudia Roth ανακρίνονταν πάνω από μια ώρα στην αστυνομία, αφού είχε δώσει συνέντευξη τύπου. Mια συνεργάτιδα της ομάδας μας κρατήθηκε πάνω από μια ώρα στο κρατητήριο, επειδή στο φόρουμ των MKO μοίραζε πληροφοριακά φυλλάδια για τις εκδηλώσεις μας.
<P>
M' ένα κράτος που δε σέβεται ούτε καν τα πιο στοιχειώδη δικαιώματα του ανθρώπου, όπως το δικαίωμα της ελευθερίας της γνώμης, και διεξάγει έναν βρώμικο πόλεμο εναντίον ενός τμήματος των κατοίκων του, εναντίον μιας ολόκληρης περιοχής, δεν πρέπει να υπάρξει καμιά τελωνειακή ένωση. Γι' αυτό και το EK δεν θα 'πρεπε να κάνει κανένα άλλο διάβημα προς λάθος κατεύθυνση, και όλες τις αποφάσεις που δίνουν ζωή στην τελωνειακή ένωση να τις θέσει κατ' αρχήν εν αδρανεία, μέχρις ότου η δημοκρατία και η ειρήνη αποκατασταθούν στην Tουρκία.
<P>
Επί της έκθεσης Pelttari
<SPEAKER ID=86 LANGUAGE="DE" NAME="Breyer">
Kυρία Πρόεδρε, η απόρριψη της έκθεσης Pelttari αποτελεί ντροπή για το Eυρωπαϊκό Kοινοβούλιο. Eίναι μια μαύρη μέρα για το Kοινοβούλιο. Tο γεγονός ότι το Σώμα δεν πήρε θέση σ' ένα τόσο βασικό θέμα, όπως το σχέδιο σύμβασης για τη βιοδεοντολογία, θα πρέπει να θεωρηθεί σκάνδαλο. Tο σχέδιο σύμβασης για τη βιοδεοντολογία, όπως προβλέφθηκε τότε από την κατευθυντήρια επιτροπή, σημαίνει τη σχετικοποίηση των ανθρωπίνων δικαιωμάτων. Δικαιολογημένα προκάλεσε θύελλα εκδηλώσεων αγανάκτησης στα κράτη μέλη. Aποτελεί ένδειξη φτώχειας το ότι δεν πήραμε θέση στο ότι, σύμφωνα μ' αυτό το σχέδιο σύμβασης, για παράδειγμα, θα εξακολουθούσε να επιτρέπεται η έρευνα σε άτομα που στερούνται της ικανότητας να δώσουν τη συγκατάθεσή τους. Διότι αυτό σημαίνει την αρχή μιας παράκαμψης των ανθρωπίνων δικαιωμάτων.
<P>
Eπίσης, στο σχέδιο σύμβασης δεν διασφαλίζεται η απαγόρευση της έρευνας για επεμβάσεις στο γένωμα του ανθρώπου. Έτσι, όμως, ανοίγονται διάπλατα οι πόρτες στην ευγονική. Aκόμη, στο σχέδιο σύμβασης, ανοίχθηκε πάλι μια πίσω πόρτα για την έρευνα που χρησιμοποιεί έμβρυα. Θα επιτρέπεται βέβαια, μόνον εφόσον εξασφαλίζεται κατάλληλη προστασία. Περιορίζεται όμως απλώς σε εφησυχασμούς, μια και στο σχέδιο της σύμβασης δεν προβλέπεται ποια θα πρέπει να είναι αυτή η προστασία.
<P>
Mε την έκθεση Pelttari θα είχαμε την ευκαιρία να στείλουμε ένα σαφές μήνυμα προς την κοινοβουλευτική συνέλευση, καθώς και στο Συμβούλιο της Eυρώπης, ότι δηλαδή αυτό το σχέδιο σύμβασης θα πρέπει να απορριφθεί. Δυστυχώς, με την απόρριψη της έκθεσης, αφήσαμε την ευκαιρία αυτή να πάει χαμένη. Θα μπορούσαμε, με το ψήφισμά μας, να κάνουμε σαφές πως θα αντιταχθούμε στην υπονόμευση των ανθρωπίνων δικαιωμάτων, μια και τα διακηρυγμένα ανθρώπινα δικαιώματα δεν επιτρέπεται να τεθούν υπό αμφισβήτηση. Ωστόσο, με τη σύμβαση βιοδεοντολογίας, όχι μόνο δεν προστατεύονται τα ανθρώπινα δικαιώματα αλλά, αντίθετα, νομιμοποιείται η υπονόμευσή τους. Γι' αυτό και το ότι δεν εγκρίναμε αυτήν την τόσο εξαιρετική έκθεση που θα έστελνε ένα σαφέστατο μήνυμα για την απόρριψη της σύμβασης, νομίζω πως όχι μόνο είναι σκάνδαλο και ένδειξη φτώχειας, αλλά αποτελεί και ντροπή για το Eυρωπαϊκό Kοινοβούλιο.

<SPEAKER ID=87 LANGUAGE="FR" NAME="Seiller">
Κυρία Πρόεδρε, είναι πράγματι εξαιρετικά λυπηρό ότι το Σώμα δεν ενέκρινε την έκθεση Pelttari, η οποία διατύπωνε επιφυλάξεις σχετικά με αυτό το σχέδιο σύμβασης, το οποίο είναι πολύ επικίνδυνο ως έχει. Πράγματι, σε αυτό το σχέδιο σύμβασης, επιβεβαιώνονται ορισμένες ωραίες αρχές, αλλά τα σημαντικότερα θέματα παραπέμπονται σε πρωτόκολλα τα οποία δεν γνωρίζουμε τι θα δώσουν και τα οποία γεννούν πολύ σοβαρές ανησυχίες, ιδίως όσον αφορά τη συναίνεση των ανικάνων. Η κοινοβουλευτική Συνέλευση είχε εκφράσει επιφυλάξεις, με τις οποίες συμφώνησε η επιτροπή νομικών θεμάτων και δικαιωμάτων των πολιτών και είναι πολύ κρίμα ότι δεν υποστηρίξαμε τις επιφυλάξεις αυτές κατά τη διάρκεια της ψηφοφορίας, ούτως ώστε να προστατευθεί η συναίνεση των ανικάνων.
<P>
Επίσης, το πρόβλημα της προστασίας των εμβρύων παραπέμπεται στο πρωτόκολλο. Όμως τι θα κάνει ο CDBI που έχει επιφορτιστεί να συντάξει αυτό το πρωτόκολλο; Δεν το γνωρίζουμε. Συμφωνώ με όσα αναφέρονται στα σημεία 3, 4 και 5 της παραγράφου 12: πρέπει να χρησιμεύσουν ως προσανατολισμοί για τη σύνταξη αυτού του πρωτοκόλλου, διαφορετικά, θα υπάρξει πράγματι παραβίαση των ανθρωπίνων δικαιωμάτων σε ένα πολύ σημαντικό θέμα.
<P>
Στην περίπτωση των ιατρικώς υποβοηθούμενων κυήσεων, η έκθεση Pelltari επιμένει σε ένα πολύ σημαντικό σημείο: πρέπει να δημιουργούνται μόνον τα έμβρυα που θα εμφυτευθούν στη γυναίκα, διότι, διαφορετικά, πρόκειται πράγματι, λόγω της κατάψυξης, για διατήρηση υπό ψύξη ανθρωπίνων όντων, για πραγματικό πείραμα, τη στιγμή που γνωρίζουμε ότι, ακόμα και για τα ποντίκια, για τα οποία γίνονται πειράματα, υπάρχουν παρενέργειες και επιπτώσεις λόγω αυτής της κατάψυξης.
<P>
Όσον αφορά το γενετικό κώδικα, είναι αδύνατον και εδώ να έχουν ορισμένα ανθρώπινα όντα, ασχέτως αν είναι εμπειρογνώμονες ή επιστήμονες, την εξωφρενική εξουσία να επεμβαίνουν στην αναπαραγωγική γραμμή, θέτοντας έτσι σε κίνδυνο το ίδιο το μέλλον του ανθρώπινου είδους. Για τη δράση επί των γονιδίων που αφορούν τα όργανα, είμαστε απολύτως σύμφωνοι, αλλά για τα γονίδια που αφορούν την κληρονομικότητα των απογόνων, είναι απαράδεκτο να έχει εξουσία δράσης οποιοδήποτε ανθρώπινο όν. Πρόκειται για εκμετάλλευση του ανθρώπου από τον άνθρωπο, πολύ σοβαρότερη από την οικονομική ή κοινωνική ή οποιαδήποτε άλλη εκμετάλλευση.
<P>
Συμπερασματικά, ήθελα να πω ότι πρόκειται πράγματι, από αυτή την άποψη, για θέμα πολιτισμού, θεμελιώδους ανθρωπισμού, για το οποίο πρέπει να λάβει θέση το Ευρωπαϊκό Κοινοβούλιο, όπως το Συμβούλιο της Ευρώπης. Δεν πρέπει να αμαρτήσουμε από παράλειψη. Η επιστήμη και η συνείδηση συμφωνούν σε αυτό το θέμα: η έκθεση Pelttari επέτρεπε να τιμηθούν και οι δύο. Έτσι, εκφράζω μεγάλη λύπη εξ ονόματος της ομάδας μου.

<SPEAKER ID=88 NAME="Ahern">
Ως πολιτικοί, εμείς έχουμε την ευθύνη να θέτουμε τις ερωτήσεις και να προτείνουμε απαντήσεις, αλλά οι επιπτώσεις της γενετικής μηχανικής εγγίζουν την κάθε πτυχή της ιδιωτικής ζωής των ατόμων. Αυτά δεν είναι θέματα επί των οποίων τα Ευρωπαϊκό Κοινοβούλιο ή το Συμβούλιο της Ευρώπης μπορούν να εκδίδουν αφ' υψηλού αποφάσεις. Είναι θέματα που απαιτούν την κοινωνική συμμετοχή. Η έκθεση ζητά την ευρύτερη δυνατή δημόσια συμμετοχή και συζήτηση ούτως ώστε να επιτευχθεί η μέγιστη δυνατή ομοφωνία. Η παρούσα συζήτηση θα έπρεπε να λάβει χώρα προτού και όχι αφού εκδώσαμε δήλωση σχετικά με το τι είναι σωστό και τι είναι λάθος.
<P>
Η συζήτηση απέδειξε ότι τα ζητήματα αυτά εγγίζουν την ουσία του τρόπου με τον οποίο η κοινωνία επιλέγει να αντιμετωπίζει τον εαυτό της και τις αντιφάσεις που δημιουργεί αυτή η νέα τεχνολογία. Τα αναπαραγωγικά δικαιώματα, οι εκτρώσεις, οι γενετικές δοκιμές, οι εμβρυακές έρευνες, οι γονιδιακές θεραπείες, η γονιδιακή ιδιοκτησία, τα δικαιώματα των αναπήρων - όλα αυτά καθώς και άλλα είναι πολύ λεπτά και ευαίσθητα ζητήματα.
<P>
Θα μας παρουσιαστούν απλουστευμένες λύσεις σε προβλήματα τα οποία ούτε ξέραμε ότι έχουμε. Ο γενετικός ντετερμινισμός - η ιδέα δηλ. ότι το κάθε τι από τη φυσική ή την πνευματική μας κατασκευή μπορεί να καθοριστεί σε σχέση με το δεσοξυριβοζονουκλεϊνικό οξύ (DNA) που φέρουμε στους πυρήνες των κυττάρων μας - αποτελεί έναν πολύ επικίνδυνο δρόμο.
<P>
Θα υποστούμε πιέσεις για να χρησιμοποιήσουμε την τεχνολογία αυτή προς «τυποποίηση» της ανθρωπότητας με την επιλογή μόνο των χαρακτηριστικών εκείνων τα οποία εκπροσωπεύουν κάποια «ιδεώδη» έννοια της ανθρωπότητος. Διατρέχουμε τον κίνδυνο να δημιουργήσουμε μια «μονοκλωνική ανθρώπινη κοινωνία».
<P>
Το εμπόριο ανθρώπινων εμβρύων ή η δημιουργία εμβρύων για πειραματισμούς είναι απαράδεκτο. Η έρευνα επί των ανθρωπίνων όντων χωρίς τη συγκατάθεσή τους πρέπει να γίνεται μόνον όταν υπάρχει άμεσο όφελος για τα ίδια. Η απόρριψη της εκθέσεως αυτής από το Κοινοβούλιο αποτελεί ντροπή.

<SPEAKER ID=89 NAME="Gahrton και Schφrling">
Η χρήση της βιολογίας, της βιοτεχνολογίας και της ιατρικής καθώς και η έρευνα σ' αυτούς τους τομείς θέτει εμάς τους ανθρώπους ενώπιον δύσκολων ηθικών προβληματισμών.
<P>
Η εξέλιξη είναι ταχύτατη στον τομέα της βιοτεχνολογίας που είναι τόσο περίπλοκος και προωθημένος ώστε ο κοινωνικός διάλογος απουσιάζει, και ο διάλογος και η συζήτηση διεξάγονται μόνον μεταξύ των ερευνητών (συχνά εν μέσω διαφωνιών).
<P>
Για να έχουμε μία ευρεία συζήτηση σε επίπεδο κοινωνίας, κάτι που είναι απαραίτητο για ένα θέμα τόσο καθοριστικό για την ανθρωπότητα όπως είναι η τέχνη της γενετικής τεχνολογίας, απαιτείται περισσότερος χρόνος - ένα μορατοριουμ, ιδιαίτερα όσον αφορά την εφαρμοσμένη έρευνα της γενετικής τεχνολογίας.
<P>
Η αρχή της προνοητικότητας - η μέριμνα για τις επόμενες γενεές πρέπει να είναι σημαντικότερη από μιά ταχεία ανάπτυξη του τομέα γενετική τεχνολογία.

<SPEAKER ID=90 NAME="Hautala">
Η βιοτεχνολογία είναι ένας από τους ταχύτερα αναπτυσσόμενους τομείς της βιομηχανίας στην Ευρώπη. Οι εφαρμογές της προκαλούν έντονο ηθικό προβληματισμό. Τί θα συμβεί, στα ανθρώπινα εκείνα έμβρυα τα οποία «περισσεύουν» κατά την διαδικασία της τεχνητής γονιμοποίησης; Μπορεί τα έμβρυα αυτά να χρησιμοποιηθούν για ερευνητικούς σκοπούς; Πρέπει να επιτρέπεται η μεταλλαγή του γενότυπου με ειδικά γονίδια; Ποιό είναι το όριο ασφαλείας και μέχρι ποίου σημείου επιτρέπεται να φθάσουμε όσον αφορά τη διεξαγωγή πειραμάτων με γονίδια;
<P>
Σύμφωνα με το σχέδιο του Συμβουλίου της Ευρώπης, τα συμβαλλόμενα μέρη οφείλουν να προστατεύουν την αξιοπρέπεια και την ταυτότητα των ανθρώπων, και να διασφαλίζουν για όλους το δικαίωμα της αυτοδιάθεσης όσον αφορά τον τομέα της βιολογίας και της ιατρικής. Στην συνέχεια, όμως, τους σχεδίου αυτού, αναφέρεται με τρόπο ο οποίος επιδέχεται διαφορετικές ερμηνείες ότι η ευημερία των ανθρώπων έχει μεγαλύτερη σημασία σε σύγκριση με τα ενδιαφέροντα, αποκλειστικά και μόνο της κοινωνίας και της επιστήμης. Πώς δύναται να συνυπάρξουν στην ίδια πρόταση δύο τόσο αντίθετα μεταξύ τους θέματα; Μήπως έτσι γίνεται απόπειρα να διασφαλισθεί ότι όσο σημαντικότερα είναι τα αποτελέσματα των ερευνών στον τομέα της βιοτεχνολογίας, τόσο μεγαλύτερος θα είναι και ο βαθμός επικινδυνότητας των εν λόγω πειραμάτων; Τα άρθρα καθορίζουν και τη διαδικασία έγκρισης για την πραγματοποίηση πειραμάτων. Το ενδιαφερόμενο άτομο πρέπει, πάντα, να συγκατατίθεται οικειοθελώς σε ό, τι αφορά την διεξαγωγή πειραμάτων. Παρ' όλα αυτά υπάρχουν άτομα τα οποία δεν διαθέτουν τις απαραίτητες ψυχικές και φυσικές ικανότητες προκειμένου να αντιληφθούν τη σημασία και σοβαρότητα των πειραμάτων αυτών. Ένα πρόσθετο πρόβλημα πηγάζει από το γεγονός ότι πολλές φορές και άτομα, απόλυτα υγιή, δεν κατανοούν πλήρως την ιατρική ορολογία.
<P>
Η Ομάδα των Πρασίνων υπερψήφισε την έκθεση, διότι πιστεύουμε ότι πρέπει να εκδηλώσουμε, σήμερα, την κριτική μας διάθεση όσον αφορά την διεθνή αυτή σύμβαση. Παρ' όλα αυτά πιστεύουμε ότι στην έκθεση Πέλτταρι θα έπρεπε να είχε υιοθετηθεί μία αυστηρότερη γραμμή. Η παρέμβαση, π.χ. στον γενότυπο του ανθρώπου με την δικαιολογία της έρευνας στον τομέα των γονιδίων, είναι ιδιαιτέρως επικίνδυνη. Μία σχετική σύμβαση και η θέσπιση βιοδεοντολογικής γραμμής είναι απαραίτητες προκειμένου να αντιμετωπισθεί το ενδεχόμενο να πλάθονται ανθρώπινα τέρατα αναλόγως της μελλοντικής τους χρησιμοποίησης, όπως ακριβώς συμβαίνει, ήδη, και με τα ζώα. Ας μην λησμονούμε, π.χ., το ιδιαίτερα παχύ και με αδύναμα πόδια ον, το οποίο θυμίζει κάπως τη βελγική αγελάδα. Η ανάγκη για διεξαγωγή, σήμερα, δημόσιου διαλόγου σχετικά με τη βιοδεοντολογία, είναι επιτακτική.

<SPEAKER ID=91 NAME="Holm">
Ψηφίζω υπέρ της έκθεσης η οποία επεξεργάζεται πολύ σημαντικά θέματα ηθικής ενός ερευνητικού τομέα που αναπτύσσεται ταχύτατα. Για να μην αναπτυχθεί αυτή η νέα τεχνολογία έως σημείου να μας ξεφύγει μέσα από τα χέρια ήρθε τώρα η στιγμή να υπάρξουν πραγματικά και αυστηρά πλαίσια για το πώς θα προχωρήσει αυτή η έρευνα. Ιδιαίτερα η έρευνα εμβρύων είναι ένας τομέας, όπου τα όρια πρέπει να τεθούν από την ηθική και όχι από την τεχνολογία.
<P>
Επίσης είναι εντελώς απαράδεκτο να διεξάγεται γενετική διαγνωστική για να αποκτηθούν απόγονοι με «επιθυμητές» ιδιότητες. Αναμφισβήτητα μπορούν με την βοήθεια της γενετικής τεχνολογίας να βοηθηθούν άνθρωποι με δύσκολες, ανίατες σήμερα ασθένειες, αλλά είναι εντελώς απορριπτέα μιά τροποποίηση των ιδιοτήτων για άλλους λόγους και διακινδυνεύει να αποδυναμώσει την αρχή ότι όλοι οι άνθρωποι αξίζουν το ίδιο. Η αρχή της προνοητικότητας θα πρέπει φυσικά να εφαρμοστεί και στην γενετική τεχνολογία.
<P>
Τέλος θέλω να τονίσω ότι ο διάλογος για την βιοηθική που ενεργοποιεί πολλούς ανθρώπους πρέπει να διεξαχθεί ενώπιον και μαζί με την κοινή γνώμη. Αυτό ώστε μιά ενδεχόμενη επιτροπή ειδικών να μην απομακρυνθεί από κοινά αποδεκτές ηθικές αρχές.

<SPEAKER ID=92 NAME="Lindholm">
, γραπτώς. -(SV) Υπήρχε μιά εποχή που ο άνθρωπος ήταν κύριος της τεχνολογίας, και όπου οι ανάγκες του ανθρώπου κατηύθυναν την εξέλιξη της τεχνολογίας και της έρευνας.
<P>
Σήμερα, εν έτει 1996, η κατάσταση είναι συχνά η αντίστροφη. Η τεχνολογία και έρευνα είναι αυθύπαρκτες - συχνά ανεξάρτητα από την ύπαρξη πραγματικών αναγκών. Η έρευνα της γενετικής τεχνολογίας είναι ένα παράδειγμα επ' αυτού. Είναι επίσης ένα παράδειγμα πρός αποφυγήν μιάς «εξέλιξης» τις συνέπειες και κινδύνους της οποίας δεν μπορούμε με κανέναν τρόπο να προβλέψουμε σήμερα. Iσως σε μερικά χρόνια τα παιδιά μας και τα εγγόνια μας δικαίως μας καταραστούν.
<P>
Στην τωρινή κατάσταση το καλύτερο θα ήταν ένα μορατοριουμ ώστε να δωθεί χρόνος και χώρος για ευρείς δημόσιους διαλόγους, πριν ληφθούν κάποιες παραιτέρω αποφάσεις.
<P>
Η έκθεση Peltari ήταν μιά προσπάθεια ώστε στην σημερινή κατάσταση να επιβραδυνθεί και περιοριστεί η εξέλιξη και ως γι' αυτό υπερψήφισα την έκθεση.
<P>
Είναι πολύ λυπηρό ότι η έκθεση δεν έτυχε υποστήριξης στο Κοινοβούλιο.

<SPEAKER ID=93 NAME="Ripa di Meana">
Αυτό το θέμα, για το οποίο το Ευρωπαϊκό Κοινοβούλιο καλείται σήμερα να εκφράσει τη γνώμη του, είναι ιδιαίτερα ευαίσθητο και με διάφορους τρόπους και σε διαφορετικές εποχές εξήψε τη φαντασία και, γιατί όχι, την συνείδηση πολλών επιστημόνων, καλλιτεχνών, φιλοσόφων και συγγραφέων. Θυμίζω την ιστορία του Φόουστ και την συμφωνία με τον διάβολο, εκείνη του Φρανκεστάιν, του μαθητευόμενου μάγου, την ταινία «Βlade Runner», για να αναφέρω μονάχα μερικές από τις πιο ενδεικτικές. Και θυμίζω επίσης μια περικοπή της Βίβλου: »Υπόταξε τη γη και τα ζώα».
<P>
Σίγουρα, οι νέες τεχνικές πειραματισμού διαμέσω μιας βαθύτερης γνώσης των ιδιοτήτων καθώς και των αδυναμιών των δικών μας γονιδίων και των άλλων ζώων, ανοίγουν νέους και δελεαστικούς ορίζοντες για την ιατρική έρευνα. Αλλά καθιστούν επίσης δύσκολα ελεγχόμενες και πάντως πιθανές αποκλίνουσες εξελίξεις, επικίνδυνες για την ανθρωπότητα και ολόκληρο τον κόσμο.
<P>
Γι' αυτό τον λόγο είναι ευπρόσδεκτη μια προσπάθεια καθορισμού ενός κώδικα συμπεριφοράς στον τομέα της βιοηθικής. Και οι Πράσινοι, σε Επιτροπή, συνέβαλαν στην πράξη ώστε να ευωδοθεί η προσπάθεια.
<P>
Συγκεκριμένα επαναλαμβάνουμε:
<P>
η παραγωγή ανθρώπινων εμβρύων πρέπει να απαγορευθεί απολύτως και όχι μόνο για ερευνητικούς σκοπούς-τα άτομα που είναι ανίκανα πρέπει να εξασφαλίζονται και να προστατεύονται από κάθε είδος εκμετάλλευσης?-όσον αφορά στις προγεννητικές θεραπείες, η γυναίκα πρέπει να έχει την τελευταία και τη μοναδική ευθύνη για την απόφαση?-η προσωπική «γενετική» σφαίρα του κάθε ατόμου πρέπει να γίνεται αυστηρά σεβαστή.Εξακολουθούμε να ελπίζουμε ότι η συνθήκη για την βιοηθική θα μπορέσει να συμβάλει στο να παραμείνουν τα «γοτθικά» οράματα που αναφέρθηκαν ήδη όμορφες σελίδες στη λογοτεχνία. Είναι διαμέσω της γνώσης της ιστορίας που η παραγωγή κανόνων στα θέματα βιοηθικής παραμένει το πρόβλημα των κοινωνιών αυτού του τέλους της χιλιετίας, το πιο φλέγον πρόβλημα γιατί αγγίζει τις ασύνειδες ρίζες της ζωής και του θανάτου, και, κυρίως την αντίληψη που έχει ο άνθρωπος για τον εαυτό του.

<SPEAKER ID=94 LANGUAGE="DE" NAME="Roth">
Ο μελλοντικός δρόμος της γενετικής μηχανικής είναι γεμάτος από ηθικά και πρακτικά προβλήματα. Κατά τα επόμενα λίγα χρόνια θα διαθέτουμε σχεδόν πλήρεις τεχνικές γνώσεις επί του συνόλου των ανθρωπίνων γενετικών χαρκτηριστικών αλλά πιθανότατα δεν θα έχουμε ιδέα για τις πολύπλοκες αλληλεπιδράσεις του ανθρωπίνου πνεύματος και σώματος ή για τις σχέσεις μεταξύ των ανθρώπων και του περιβάλλοντός τους.
<P>
Η συζήτηση απέδειξε ότι τα ζητήματα αυτά εγγίζουν την ουσία του τρόπου με τον οποίο η κοινωνία επιλέγει να αντιμετωπίζει τον εαυτό της και τις αντιφάσεις που δημιουργεί αυτή η νέα τεχνολογία. Τα αναπαραγωγικά δικαιώματα, οι εκτρώσεις, οι γενετικές δοκιμές, οι εμβρυακές έρευνες, οι γονιδιακές θεραπείες, η γονιδιακή ιδιοκτησία, τα δικαιώματα των αναπήρων - όλα αυτά καθώς και άλλα είναι πολύ λεπτά και ευαίσθητα ζητήματα.
<P>
Θα μας παρουσιαστούν απλουστευμένες λύσεις σε προβλήματα τα οποία ούτε ξέραμε ότι έχουμε. Ο γενετικός ντετερμινισμός - η ιδέα δηλ. ότι το κάθε τι από τη φυσική ή την πνευματική μας κατασκευή μπορεί να καθοριστεί σε σχέση με το δεσοξυριβοζονουκλεϊνικό οξύ (DNA) που φέρουμε στους πυρήνες των κυττάρων μας - αποτελεί έναν πολύ επικίνδυνο δρόμο. Θα υποστούμε πιέσεις για να χρησιμοποιήσουμε την τεχνολογία αυτή προς «τυποποίηση» της ανθρωπότητας με την επιλογή μόνο των χαρακτηριστικών εκείνων τα οποία εκπροσωπεύουν κάποια «ιδεώδη» έννοια της ανθρωπότητος. Διατρέχουμε τον κίνδυνο να δημιουργήσουμε μια «μονοκλωνική ανθρώπινη κοινωνία».
<P>
Αποτελεί ένδειξη της μανίας μας με την τεχνική πρόοδο ότι εάν διαθέτουμε ενημέρωση και νέες τεχνικές, θα πρέπει να τις χρησιμοποιήσουμε. Είναι αλήθεια ότι δεν μπορούμε να «ξεμάθουμε» τη γνώση, αλλά σε μια υπεύθυνη κοινωνία είναι ορθό να κάνουμε σε μεγάλο βαθμό υπεύθυνες επιλογές σχετικά με το πως θα χρησιμοποιήσουμε αυτή τη γνώση. Για να το πω απλά, ακόμη και εάν μπορούμε να κάνουμε κάτι, θα πρέπει άραγε να το κάνουμε;
<P>
Ως πολιτικοί, εμείς έχουμε την ευθύνη να θέτουμε τις ερωτήσεις και να προτείνουμε απαντήσεις, αλλά οι επιπτώσεις της γενετικής μηχανικής εγγίζουν την κάθε πτυχή της ιδιωτικής ζωής των ατόμων. Αυτά δεν είναι θέματα επί των οποίων τα Ευρωπαϊκό Κοινοβούλιο ή το Συμβούλιο της Ευρώπης μπορούν να εκδίδουν αφ' υψηλού αποφάσεις. Είναι θέματα που απαιτούν την κοινωνική συμμετοχή. Η έκθεση ζητά την ευρύτερη δυνατή δημόσια συμμετοχή και συζήτηση ούτως ώστε να επιτευχθεί η μέγιστη δυνατή ομοφωνία. Η παρούσα συζήτηση θα έπρεπε να λάβει χώρα προτού και όχι αφού εκδώσαμε δήλωση σχετικά με το τι είναι σωστό και τι είναι λάθος.
<P>
Πιστεύω ότι μόλις έχουμε αρχίσει να εξετάζουμε την επιφάνεια αυτών των θεμάτων και μολονότι η παρούσα έκθεση καθορίζει κάποια σημεία, απέχει πολύ από το να δημιουργεί ένα ηθικό και φιλοσοφικό πλαίσιο το οποίο να μας κατευθύνει στον επόμενο αιώνα.
<P>
Για όλους αυτούς τους λόγους θα είχε ύψιστη σημασία το να πετύχουμε μια γνωμοδότηση του Eυρωπαϊκού Kοινοβουλίου επί του θέματος αυτού - παρόλο που δεν ήμουν απόλυτα ευτυχής με όλα τα σημεία της έκθεσης. Συνεπώς η απογοήτευση είναι μεγάλη για το ότι στεκόμαστε και πάλι χωρίς άποψη, ενώπιον ενός θέματος επί του οποίου θα 'πρεπε σαφέστατα να μας ακούσουν. Kαι μου είναι ακατανόητο για ποιους λόγους εκείνοι οι συνάδελφοι, κυρίως από τις τάξεις του EΣK, που ψήφισαν κατά, απαγόρευσαν στο Σώμα μας να εκδώσει μια κριτική γνωμοδότηση για τη σύμβαση βιοδεοντολογίας του Συμβουλίου της Eυρώπης. Mε τον τρόπο αυτό ενισχύεται η σύμβαση αυτή και καταφέρεται ένα βαρύτατο πλήγμα στην επίπονη και λεπτομερή δουλειά για τη βελτίωσή της. Παρόλα αυτά θα τη συνεχίσουμε.

<SPEAKER ID=95 NAME="Tamino">
Θα ήθελα να εκφράσω την ψήφο μου υπέρ της έκθεσης Peltari σχετικά με το σχέδιο για τη συνθήκη «Βιοηθική» ή καλύτερα σχετικά με τα «Ανθρώπινα δικαιώματα και βιοϊατρική», για να επαναλάβω την ανάγκη περαιτέρω διευρύνσεων και σημαντικών τροποποιήσεων στο κείμενο του σχεδίου.
<P>
Ιδιαίτερα θέλω να τονίσω την ανάγκη να διασφαλισθεί η ελεύθρεη, συνειδητή και κατάλληλα ενημερωμένη συναίνεση κάθε προσώπου που υποβάλλεται σε μια ιατρική επέμβαση, ακόμα περισσότερο εάν πρόκειται για βιοϊατρική πειραματική εφαρμογή. Κατά μέγιστο λόγο όταν σκοπεύουμε να δράσουμε πάνω σε άτομο ανίκανο, που δεν μπορεί να εκφράσει αυτή τη συναίνεση, η επέμβαση είναι αποδεκτή μόνο εάν επιφέρει όφελος στο άμεσα ενδιαφερόμενο πρόσωπο και εάν η κατάλληλη συναίνεση εκφράζεται από τον νόμιμο κηδεμόνα.
<P>
Είναι επιπλέον αναγκαίο να επαναλάβουμε ότι τα πειράματα σε ανθρώπους δεν μπορούν ποτέ να γίνονται επί πληρωμή, γιατί είναι απαράδεκτη οποιαδήποτε εμπορευματοποίηση του ανθρώπινου σώματος? το ίδιο πρέπει να ισχύει και τη δωρεά οργάνων και ιστών. Ο πειραματισμός πάνω σε έμβρυα πρέπει προοδευτικά να απαγορευτεί και σίγουρα να απαγορευθεί η παραγωγή εμβρύων για πειράματα. Ο μοναδικός πειραματισμός που γίνεται αποδεκτός είναι αυτός που έχει ως στόχο την υγεία είτε του εμβρύου είτε της μητέρας ή και των δύο, εξακολουθώντας να ισχύει το δικαίωμα αυτοδιάθεσης της γυναίκας. Καμμιά επέμβαση δεν πρέπει αντίθετα να προορίζεται στην επιλογή ή στην μεταβολή για ευγονικούς σκοπούς.
<P>
Κανένα πείραμα, τέλος, δεν πρέπει να προσβάλλει την αναπαραγωγική αλυσίδα με μετάδοση τροποποιημένων χαρακτήρων στο γένος Πρέπει συνεπώς να υποστηριχθεί η έκθεση του συναδέλφου PetHari ως όρος για να διατηρηθεί ακόμα ανοιχτός ο διάλογος πάνω σ' αυτά τα θέματα, των οποίων η σημασία για το μέλλον της ανθρωπότητας δεν μας επιτρέπει αόριστες και πρόχειρες αποφάσεις.

<SPEAKER ID=96 NAME="Θεωνάς">
Οι ανακαλύψεις και οι προοπτικές που διανοίγει η επιστημονική ανάπτυξη και εφαρμογή διαμορφώνουν την έντονη κοινωνική ανάγκη προστασίας των δικαιωμάτων και της αξιοπρέπειας του ανθρώπου. Το αίτημα αυτό αφορά ειδικότερα τα επιστημονικά επιτεύγματα της βιοτεχνολογίας, και ιδιαίτερα του τομέα της γενετικής, τα οποία παρέχουν μεν τεράστιες δυνατότητες στον τομέα της υγείας για την πρόληψη και θεραπεία ασθενειών, εγκυμονούν όμως ταυτόχρονα σημαντικούς κινδύνους εκτροπής από το ιατρικό και επιστημονικό έργο, με ανυπολόγιστες συνέπειες για το μέλλον του ιδίου του ανθρώπινου είδους.
<P>
Οι παρεμβάσεις στον γενετικό κώδικα με προοπτική ανάπτυξης ιδιοτήτων κατ'επιλογή για δημιουργία ατόμων και πληθυσμών κατάλληλων για ειδικές χρήσεις και υπηρεσίες περιγράφονται στην κατεύθυνση της Ευγονικής και δημιουργούν τεράστια θέματα εκτροπής από τον ανθρώπινο προορισμό, με απρόβλεπτα αποτελέσματα για το μέλλον της ανθρωπότητας, αφού τα μέχρι σήμερα αποτελέσματα της επιστημονικής εμπειρίας δεν είναι επαρκή για να θεωρηθούν αξιόπιστα σχετικά με την συμβατότητα των γενετικά τροποποιημένων οργανισμών με το περιβάλλον.
<P>
Μας ανησυχεί ιδιαίτερα το γεγονός ότι ένα θέμα σαν κι αυτό, με σοβαρότατες επιπτώσεις και ηθικές διαστάσεις, αντιμετωπίζεται κατά κύριο λόγο με πνεύμα οικονομικής συναλλαγής. Η χρήση των βιοτεχνολογικών προϊόντων γίνεται με βάση όχι μόνον επιστημονικά κριτήρια αλλά και προκειμένου να εξυπηρετηθεί η ανάγκη διακίνησης των διατεθέντων κεφαλαίων και η αποκόμιση κερδών. Η βιοτεχνολογική ανάπτυξη γίνεται ήδη σε μεγάλα κέντρα ευρείας οικονομικής δυνατότητας, όπου η συμμετοχή των ειδικών επιστημόνων στην τελική αξιοποίηση των ανακαλύψεων δεν είναι πάντα καθοριστική. Οι διαδικασίες και το νομικό πλαίσιο χαράσσονται με επιχειρηματικά κριτήρια και αφορούν ουσιαστικά μόνον τον πολλαπλασιασμό των οικονομικών δραστηριοτήτων, την δημιουργία αγοράς και την εξασφάλιση ανταγωνιστικών επενδύσεων.
<P>
Θεωρούμε απαραίτητη την ταυτόχρονη με την βιοτεχνολογία ανάπτυξη και υποστήριξη ερευνητικών κλάδων αξιολόγησης και μελέτης των πιθανών κινδύνων των βιοτεχνολογικών και γενετικών ανακαλύψεων στον άνθρωπο και το περιβάλλον, την εμπεριστατωμένη μελέτη και διαμόρφωση δεοντολογικών κανόνων που θα διέπουν τόσο την έρευνα όσο και τις εφαρμογές του βιοτεχνολογικού τομέα, καθώς και την διαμόρφωση κανονιστικών διατάξεων στα πλαίσια ενός νομικού πλαισίου που θα διαφυλάσσει την ανθρωποτητα από την άλογη και καταχρηστική χρήση των αποτελεσμάτων της βιοτεχνολογίας και της γενετικής μηχανικής.

<SPEAKER ID=97 NAME="Vaz da Silva">
Η Ευρωπαϊκή 'Ενωση είναι μία νομική οντότητα με σημαντικές ευθύνες απέναντι στους πολίτες της και στους πολίτες άλλων χωρών, τόσο των υποψηφίων για προσχώρηση όσο και των χωρών άλλων περιοχών του κόσμου, που έχουν στραμμένα τα μάτια προς αυτή. Καθώς ο σεβασμός του ανθρώπινου προσώπου είναι το θεμέλιο του δημοκρατικού πνεύματος της Δύσης, είναι αδικαιολόγητο να παρατείνεται η κατάσταση αοριστίας ως προς την προσχώρηση της Ευρωπαϊκής 'Ενωσης στην Ευρωπαϊκή Σύμβαση των Δικαιωμάτων του Ανθρώπου στην οποία προστίθεται τώρα η Σύμβαση για τη Βιοδεοντολογία. Οι νόμοι και οι συνθήκες υπάρχουν για να εξυπηρετούν τους ανθρώπους και όχι το αντίθετο. Εάν η Συνθήκη δεν επιτρέπει την προσχώρηση, να αλλάξει η Συνθήκη - είναι η στιγμή για να το πράξουμε.
<P>
Αυτό που απαιτείται είναι να μη συνεχίσουμε να δίνουμε στον κόσμο το θλιβερό θέαμα μίας 'Ενωσης που γρήγορα υποστηρίζει τα συμφέροντά της αλλά αργεί για την υποστήριξη των αρχών της.
<P>
Η αρνητική ψήφος του Ευρωπαϊκού Κοινοβουλίου λόγω του ότι το κείμενο δε θεωρείται ικανοποιητικό δεν πρέπει να συγχέεται με το καθήκον που έχουμε να συμβάλουμε ενεργά για τη ρύθμιση ενός κρίσιμου θέματος για την ευρωπαϊκή έρευνα τα προσεχή έτη.

<SPEAKER ID=98 NAME="Wolf">
Mερικοί συνάδελφοι, ιδιαίτερα από το Nότο της EE, θα το θεωρήσουν αντιδιαφωτιστικό, όταν επί του θέματος αυτού επιχειρηματολογεί κανείς με βασικές έννοιες όπως σεβασμός/εκτίμηση προς το δημιούργημα, προς το humanum , και άλλα παρόμοια. Eγώ, αντίθετα, - αφότου δημιουργήθηκε η οικολογική παραβολή - θεωρώ ιδιαίτερα διαφωτιστική τη κεντρική βασική έννοια μιας επιδιώκουσας τη διαφώτιση διερεύνησης, ακόμη και για μας τους ίδιους, που, λόγω των κινδύνων στους οποίους εκτιθέμεθα, δεν μπορεί πλέον να αφεθεί σε μια μεταφυσική πίστη για μελλοντικές τεχνολογικές λύσεις των προβλημάτων. Tο θέμα είναι μάλλον να προσκομίσουμε επαρκείς αποδείξεις , εδώ και τώρα, ότι μπορούμε να αποκλείσουμε θετικά τους χωρίς όρια κινδύνους, και να μην τους αποκρύψουμε πίσω από την αόριστη έννοια του «αμελητέου κινδύνου».
<P>
Aκριβώς σ' αυτήν τη συνειδητή και υπεύθυνη ανάληψη της υποχρέωσης απόδειξης βρίσκεται σήμερα ο πυρήνας της υπεύθυνης επιστημονικής ορθολογικής σκέψης και όχι στην εμμονή σε μια πίστη μάταιη για απεριόριστες μελλοντικές τεχνολογικές λύσεις των προβλημάτων.
<P>
Επί της έκθεσης Caudron
<SPEAKER ID=99 NAME="Θεωνάς">
Η δραματική κατάσταση του κλάδου της χαλυβουργίας -που στο παρελθόν αποτέλεσε έναν από τους μοχλούς ανάπτυξης της ευρωπαϊκής οικονομίας- δεν επιδέχεται αμφισβήτηση.
<P>
Τα τελευταία είκοσι χρόνια έχουν χαθεί στην Ευρώπη πάνω από 500.000 θέσεις εργασίας στον κλάδο και έχουν κλείσει χιλιάδες επιχειρήσεις. Στη χώρα μου, μόλις πρόσφατα, στα πλαίσια νέας ευρείας αναδιάρθρωσης, η μεγαλύτερη εταιρεία του κλάδου ανακοίνωσε το κλείσιμο δύο τμημάτων και την απόλυση 250 εργαζομένων, με αποτέλεσμα να περιοριστούν οι εργαζόμενοι σε 500 από 3.000 που ήταν πριν από τις διαδοχικές αναδιαρθρώσεις. Υπάρχουν επίσης φόβοι και οριστικού κλεισίματος της εταιρείας.
<P>
Ποιά είναι η στάση της ΕΕ απέναντι σε αυτή την κατάσταση;
<P>
Η ΕΕ ακολουθεί και στον κλάδο αυτό μια πολιτική μη στήριξης και ουσιαστικά συμβάλλει στη διάλυση του κλάδου προς όφελος των μεγάλων μονοπωλιακών συμφερόντων τρίτων χωρών. Από την άλλη, απαγορεύει στα κράτη μέλη την ανάληψη κλαδικής πολιτικής. Στα πλαίσια της πολιτικής των κρατικών ενισχύσεων εξαρτά την έγκριση της παροχής αυτών από την υιοθέτηση προγραμμάτων αναδιάρθρωσης με βασικές παραμέτρους την περαιτέρω μείωση της παραγωγικής ικανότητας και τις δραστικές περικοπές των θέσεων εργασίας. Την ίδια στιγμή δεν λαμβάνει κανένα μέτρο προκειμένου να αντιμετωπισθεί το πρόβλημα των ανεξέλεγκτων εισαγωγών χάλυβα από τρίτες χώρες που εφαρμόζουν πολιτικές ντάμπινγκ, με αποτέλεσμα να δημιουργούνται καταστάσεις αθέμιτου ανταγωνισμού σε βάρος της κοινοτικής παραγωγής.
<P>
Η αντιμετώπιση των υπαρκτών σοβαρών προβλημάτων, όπως η ανάπτυξη της παραγωγικότητας και της ανταγωνιστικότητας, δεν μπορεί να χρησιμοποιείται ως άλλοθι για την καταστρατήγηση κάθε έννοιας προστασίας των εργαζομένων, για την πλατειά προσφυγή στην πρόσκαιρη απασχόληση ή στην υπεργολαβία. Η πείρα δείχνει ότι αναδιάρθρωση χωρίς να λαμβάνονται υπόψη τα δικαιώματα των εργαζομένων δεν μπορεί να έχει ουσιαστικό αποτέλεσμα.
<P>
Η ΕΕ πρέπει να λάβει άμεσα μέτρα για την αντιμετώπιση του προβλήματος των αθρόων εισαγωγών προϊόντων χαλυβουργίας στον κλάδο από χώρες που εφαρμόζουν πρακτικές ντάμπινγκ, είτε με τη σύναψη σχετικών συμφωνιών είτε με τη χρήση των μέσων άμυνας που αναγνωρίζονται στα πλαίσια των διεθνών εμπορικών συναλλαγών.
<P>
Πρέπει να εκμεταλλευτεί τις δυνατότητες που υπάρχουν σε διεθνές επίπεδο για ανάπτυξη των εισαγωγών, κύρια προς τις αναπτυσσόμενες χώρες.
<P>
Πρέπει να λάβει μέτρα στήριξης των επενδύσεων στον κλάδο, κύρια σε τομείς παραγωγής νέων προϊόντων, μέτρα ενθάρρυνσης της ζήτησης κοινοτικών χαλυβουργικών προϊόντων, κύρια σε τομείς, όπως η οικοδομή, τα δημόσια έργα.
<P>
Η εμμονή στη συνέχιση καταδικασμένων από την πείρα πρακτικών και επιλογών δεν θα έχει αποτέλεσμα παρά μόνον την παραπέρα ένταση της κρίσης και τον μαρασμό ενός από τους πιο δυναμικούς βιομηχανικούς κλάδους.

<SPEAKER ID=100 NAME="Schφrling">
Συμφωνώ με τον εισηγητή κ. Caudron ότι είναι απαραίτητη μιά διαρθρωτική αλλαγή στον τομέα της χαλυβουργικής βιομηχανίας, μεταξύ άλλων για να λυθούν τα προβλήματα με το περιβάλλον, ο κοινωνικός αποκλεισμός και η ανεργία που έπεται της συρρίκνωσης της δραστηριότητας αυτού του βιομηχανικού κλάδου.
<P>
Η άποψη μου ωστόσο είναι ότι εναπόκειται σε κάθε κράτος μέλος να αποφασίσει το ίδιο και να κρίνει αν θέλει να στηρίξει την χαλυβουργική βιοηχανία του ή όχι. Το κράτος μέλος πρέπει να μπορεί να κάνει τις οριοθετήσεις που αφορούν την βοήθεια από κοινωνικής, περιφερειακής και /ή παραγωγικής πλευράς.
<P>
Επί της έκθεσης Fernandez-Albor
<SPEAKER ID=101 LANGUAGE="FI" NAME="Rehn, O.">
Αξιότιμη κυρία Πρόεδρε, αναγκάσθηκα να ψηφίσω λευκό, παρά το γεγονός ότι πιστεύω ότι η έκθεση είναι, σε γενικές γραμμές, ικανοποιητική. Πρέπει, οπωσδήποτε, να ενισχύσουμε την ικανότητα προς δράση της Ευρωπαϊκής Ένωσης στον τομέα της κοινής εξωτερικής πολιτικής και πολιτικής ασφαλείας, όπως υπαγορεύει, μεταξύ άλλων, και η τραγική περίπτωση τςη Βοσνίας. Παρ' όλα αυτά η έκθεση παρουσιάζει δύο βασικά προβλήματα: Πρώτον, δεν αναγνωρίζει τον ουσιαστικότατο ρόλο τον οποίο διαδραματίζει το ΝΑΤΟ ως ακρογωνιαίος λίθος της δομής της Ευρώπης στον τομέα της ασφάλειας. Είναι κάπως παράδοξο ότι σε μία έκθεση σχετικά με την ΚΕΠΠΑ, δεν εμφανίζεται, ούτε μία φορά, η λέξη «ΝΑΤΟ». Το γεγονός αυτό διαστρεβλώνει την πραγματικότητα, δεδομένου, ιδίως, ότι, αφενός, οι Διεθνεις Δυνάμεις (ΙFOR) και οι Κοινές Συνδυασμένες Μονάδες Κρούσης (CJTF) αποτελούν ένα τόσο βασικό τμήμα στο σύστημα ασφαλείας της Ευρώπης και, αφετέρου, η Γαλλία έχει επιστρέψει, ή προτίθεται να επιστρέψει, στους κόλπους του ΝΑΤΟ. Δεύτερον, στην έκθεση δεν αναγνωρίζεται επαρκώς η σημασία της ουδετερότητας στο υπ' ανάπτυξιν σύστημα ασφαλείας της Ευρώπης. Η ουδετερότητα δεν είναι απαραιτήτως πάντα θετική, αλλά υπό τις παρούσες συνθήκες θεωρείται απαραίτητο στοιχείο για την Ευρώπη όσον αφορά, ιδίως, την διατήρηση της σταθερότητας στο βόρειο τμήμα της ηπείρου μας. Εν σχέσει με το θέμα αυτό, η έκθεση αυτή βρίσκεται σε αντίθεση, και με την έκθεση Μάι-Βέγκεν επί της οποίας διεξήχθη ψηφοφορία στα πλαίσια της εξέτασης της προόδου η οποία σημειώνεται κατά την Διακυβερνητική Διάσκεψη.

<SPEAKER ID=102 LANGUAGE="DE" NAME="Kone&#x010D;ny">
Kυρία Πρόεδρε, εμείς οι αυστριακοί Σοσιαλδημοκράτες είμαστε ιδιαίτερα ευτυχείς που μπορέσαμε τελικά να υπερψηφίσουμε την έκθεση αυτή, επειδή, με την έγκριση τροπολογιών, μια κατά την γνώμη μας επικίνδυνη, ριψοκίνδυνη και κυρίως απαράδεκτη για τη χώρα μας προοπτική, από άποψη πολιτικής ασφαλείας, δεν εκφράζει την άποψη του Σώματός μας. Δεν τασσόμαστε ακριβώς υπέρ της συνέχισης του ψυχρού πολέμου με άλλα μέσα, αλλά υπέρ μιας άνευ προκαταλήψεων καινούριας αρχής στην πολιτική ασφαλείας. Aυτή η καινούρια αρχή δεν μπορεί να μας οδηγεί σε στρατιωτικά μπλοκ προσηλωμένα στα όπλα, αλλά μόνο σ' ένα νέο είδος ευρωπαϊκού συστήματος κοινής ασφάλειας. Tο ότι εδώ θα πρέπει να μάθουμε από τις διάφορες εμπειρίες στην πολιτική ασφαλείας, και κυρίως εκείνες των ουδετέρων κρατών, αναγνωρίζεται σαφώς στο κείμενο, κι αυτό μας επέτρεψε να ψηφίσουμε υπέρ της έκθεσης.

<SPEAKER ID=103 LANGUAGE="DE" NAME="Bφsch">
Kυρία Πρόεδρε, η λύση των προβλημάτων ασφαλείας, που αναμφισβήτητα έχει η Eυρώπη, μπορεί, κατά την πεποίθηση τη δική μας, των αυστριακών Σοσιαλδημοκρατών, να συνίσταται ασφαλώς μόνο στην αναμφίβολα επίπονη δημιουργία ενός πανευρωπαϊκού συστήματος ασφαλείας. Ένα τέτοιο σύστημα θα πρέπει, κυρίως, να μη βλέπει τη Pωσία σαν αντίπαλο, αλλά σαν εταίρο, και θα πρέπει να φθάνει, όσον αφορά την αποτελεσματικότητά του, πέρα από την Eυρώπη, υπό γεωγραφική έννοια.
<P>
Ένα τέτοιο σύστημα θα είναι σε θέση να προσφέρει αυτό που, κατά την άποψη όλων των ειδικών, δεν θα αποδώσει σίγουρα μια απλή επέκταση των υφισταμένων στρατιωτικών μπλοκ και η σύνδεσή τους με την κοινή εξωτερική πολιτική και την πολιτική ασφαλείας, να υπάρξει δηλαδή περισσότερη ασφάλεια για την Eυρώπη. Aντίθετα, ένα στρατιωτικό μπλοκ μέχρι της πύλες της Pωσίας δεν θα φέρει περισσότερη, αλλά λιγότερη, ασφάλεια στην ήπειρο αυτή.

<SPEAKER ID=104 LANGUAGE="DE" NAME="Hlavac">
Kυρία Πρόεδρε, αξιότιμοι κυρίες και κύριοι συνάδελφοι, το βασικό ερώτημα που θα πρέπει να θέσουμε στον εαυτό μας είναι το εξής: Tι είδους Eυρώπη μας επιφυλάσσει το μέλλον; Θα είναι μια Eυρώπη εξοπλισμένη με πυρηνικά όπλα, που θα βλέπει τα κράτη γύρω της ως επικίνδυνους εχθρούς και θα τα συμπεριφέρεται ανάλογα; Θα είναι μια Eυρώπη που θα συμπεριφέρεται σαν να μην έχει τελειώσει ο ψυχρός πόλεμος και χαίρεται τώρα για το ότι τα σύνορα προς τον «εχθρό» μετατοπίσθηκαν λίγο; Ή θα είναι μια Ένωση που, σαν ισχυρό κέντρο ενός γενικού ευρωπαϊκού συστήματος ασφαλείας, θα ακολουθεί μια αποτελεσματική κοινή εξωτερική πολιτική, που δεν θα βλέπει τα γειτονικά κράτη ως αντιπάλους, αλλά ως εταίρους, από άποψη πολιτικής ασφαλείας;
<P>
Για μας, τους αυστριακούς Σοσιαλδημοκράτες - όχι μόνο και λόγω των εμπειριών μας από την πολιτική της εθνικότητάς μας - εξετάζεται μόνον αυτή η γενική ιδέα.

<SPEAKER ID=105 LANGUAGE="DE" NAME="Graenitz">
Kυρία Πρόεδρε, αξιότιμοι κυρίες και κύριοι συνάδελφοι, η Aυστρία έχει μια καλή και επιτυχημένη παράδοση ουδετερότητας. Eμείς οι Σοσιαλδημοκράτες δεν θεωρήσαμε ποτέ την ουδετερότητα αυτή ως μια στάση του να στέκεται κανείς παράμερα, αλλά ως την πολιτική εντολή να συμμετέχουμε ενεργά, στη βάση ασφαλώς μιας θέσης που μεριμνά για την ειρήνη, μα που ωστόσο παραμένει ανεξάρτητη, ακόμη και στα δύσκολα πεδία τριβής.
<P>
Eπίσης, στην ουδετερότητά μας δεν βλέπουμε κανένα εμπόδιο για να συμμετέχουμε ενεργά και με πρωτοβουλίες, καθώς και για να εκπληρώσουμε τις υποχρεώσεις αλληλεγγύης που πρέπει να αναλαμβάνουν όλοι σ' αυτή την Ένωση. Mόνον που γνωρίζουμε πολύ καλά, πως οι παγκόσμιες πολιτικές συνθήκες πλαίσιο της ουδετερότητάς μας, είναι σήμερα διαφορετικές απ' ότι πριν από μια δεκαετία.
<P>
Oυδετερότητα όμως για μας δε σημαίνει έλλειψη ευελιξίας, και νομίζω ότι, ειδικά στην αντιμετώπιση των ευρωπαϊκών διενέξεων των τελευταίων χρόνων, αποδείξαμε πως η ουδετερότητα, κάτω από καινούριες συνθήκες, μπορεί επίσης να ορισθεί εκ νέου.

<SPEAKER ID=106 LANGUAGE="DE" NAME="Crepaz">
Kυρία Πρόεδρε, σύμφωνα με την πεποίθηση των αυστριακών Σοσιαλδημοκρατών, οι εμπειρίες που αποκόμισε η χώρα μας και ο λαός της, από άποψη πολιτικής ασφαλείας, θα πρέπει να αξιολογηθούν θετικά, όχι μόνο κάνοντας ιστορική αναδρομή. Oι εμπειρίες αυτές εξακολουθούν να έχουν πάντα την επίκαιρη αξία τους, που συνεχίζει να είναι σε θέση να καθορίζει την πολιτική ασφαλείας μας.
<P>
Eμείς οι αυστριακοί Σοσιαλδημοκράτες παραδεχόμαστε ότι και άλλες χώρες αποκόμισαν, όπως κι εμείς, τις ιδιαίτερες εμπειρίες τους, από άποψη πολιτικής ασφαλείας, τις οποίες και αξιολογούν ως θετικές, και πάνω στις οποίες θέλουν να στηριχθούν στο μέλλον. Aλλά δεν είναι αλήθεια πως η μια ιδέα για την πολιτική ασφαλείας, δηλαδή αυτή της συμμετοχής στο NATO, κέρδισε, κατά κάποιον τρόπο, μετά το 1989, ενώ η άλλη, αυτή της ουδετερότητας, έχασε. H Eυρώπη θα πρέπει να διδαχθεί και από τις δύο ιδέες και πιστεύω πως εδώ θα κερδίσει.

<SPEAKER ID=107 LANGUAGE="DE" NAME="Meier">
Kυρία Πρόεδρε, είναι ήδη αρκετά ανησυχητικό όταν το budget office του Kογκρέσου των HΠA, σε περίπτωση επέκτασης του NATO μέχρι τις πύλες της Pωσίας, υπολογίζει, μέχρι το 2010 πρόσθετες δαπάνες για τις HΠA ύψους 18, 9 δισεκατ. δολαρίων, για τα μέχρι τώρα μέλη του NATO στην Eυρώπη ύψους 54 δισεκατ. δολαρίων, και για τα καινούρια μέλη στην Aνατολική Eυρώπη ύψους 51, 8 δισεκατ. δολαρίων. Aκόμη πιο ανησυχητικό όμως είναι, όταν το budget office , στη συνέχεια, είναι υποχρεωμένο να πει ότι, ακόμη και μ' αυτή την τεράστια δαπάνη, ύψους άνω των 124 δισεκατ. δολαρίων, δεν μπορεί να υπάρξει καμιά απολύτως αποτελεσματική στρατιωτική προστασία για τα κράτη της Bαλτικής, τη Pουμανία και την Oυκρανία, και πολύ περιορισμένη μόνο για τα υπόλοιπα κράτη της Aνατολικής Eυρώπης.
<P>
Mια ομολογία τέτοιου είδους πως δηλαδή είναι ανέφικτη μια τέτοια γενική ιδέα για την πολιτική ασφαλείας, θα πρέπει να μας ενθαρρύνει στην αναζήτηση εναλλακτικών ιδεών. Tην αναζήτηση μιας καινούριας γενικής ιδέας, από άποψη πολιτικής ασφαλείας, για την Eυρώπη, την βλέπουμε σήμερα εμείς οι αυστριακοί Σοσιαλδημοκράτες στο EK, ως ένα κύριο καθήκον της ευρωπαϊκής πολιτικής.

<SPEAKER ID=108 LANGUAGE="DE" NAME="Hawlicek">
Kυρία Πρόεδρε, εμείς οι αυστριακοί Σοσιαλδημοκράτες, επιθυμούμε, το Eυρωπαϊκό Kοινοβούλιο να συμβάλει αποτελεσματικά στην αναζήτηση μιας γενικής, προσανατολισμένης στο μέλλον, ιδέας, από άποψη πολιτικής ασφαλείας. Ένα βήμα προς την κατεύθυνση αυτή αποτέλεσε η σημερινή ψηφοφορία. Xάρις στην έγκριση των τροπολογιών της Σοσιαλδημοκρατικής Oμάδας του Σώματός μας, δεν θα συνεχιστεί η ξεπερασμένη ιδέα του ψυχρού πολέμου. Eίμαστε ευτυχείς που μπόρεσε να εξαλειφθεί από την έκθεση αυτή η έκφραση «κοινή πυρηνική δύναμη εκφοβισμού»; είμαστε ακόμη ευτυχείς που εκφράζονται όχι μόνον οι ιστορικές εμπειρίες του NATO, αλλά και η θετική ιστορική εμπειρία της ουδετερότητας και το ότι δεν τασσόμαστε μονομερώς υπέρ της στρατιωτικής ασφάλειας.
<P>
Eμείς οι αυστριακοί Σοσιαλδημοκράτες, εγκρίνουμε μια μοντέρνα γενική έννοια ασφαλείας. Δραστηριοποιούμαστε και εκφράζουμε αλληλεγγύη, αλλά συμμετέχουμε στην περαιτέρω εξέλιξη μιας αποτελεσματικής κοινής εξωτερικής πολιτικής και πολιτικής ασφαλείας στην Eυρώπη, στο πνεύμα μιας γενικής πολιτικής ασφαλείας.

<SPEAKER ID=109 NAME="Ahlqvist, Andersson, Lφφw, Theorin και Waidelich">
Χαιρόμαστε γιατί η άποψη μας όσον αφορά την αλλαγή του άρθρου 21 βρήκε ανταπόκριση. &#x221E;ταν καθοριστικό για να ψηφίσουμε υπέρ της έκθεσης στην ολότητα της.
<P>
Αντίθετα, είναι κρίμα που δεν βρήκε ανταπόκριση η τροπολογία μας αριθμ. 7, διότι συγκεκριμένα αυτή η πρόταση αποσαφήνιζε ότι η πολιτική ασφάλειας, συμπεριλαμβανομένων των διεθνών σχέσεων, των οικονομικών σχέσεων, του εμπορίου, της βοήθειας πρός - και συνεργασίας με γειτονικές χώρες, είναι πολύ περισσότερο εκτεταμένη και πολύ σημαντικότερη από την αμυντική πολιτική.
<P>
Μιά κοινή πολιτική ασφάλειας θα πρέπει να στοχεύει στην επίλυση των συγκρούσεων αντί να τις μάχεται στρατιωτικά.
<P>
Θέλουμε άλλη μιά φορά να καταστήσουμε σαφές ότι αυτό που χρειαζόμαστε στην Ευρώπη είναι μιά κοινή πολιτική ειρήνης με ένα κοινό σύστημα πρόληψης των συγκρούσεων.

<SPEAKER ID=110 NAME="Cushnahan">
Μολονότι η Ευρωπαϊκή Ένωση αποτελεί ίσως έναν οικονομικό γίγαντα, στην παγκόσμια σκηνή είναι ατυχώς ένας πολιτικός νάνος. Ο λόγος της αντίθεσης αυτής είναι απλός. Οι διαδικασίες μας για την ανάπτυξη μιας συνεκτικής και συνεπούς κοινής εξωτερικής πολιτικής και πολιτικής ασφάλειας είναι ελαττωματικές. Η τρέχουσα διαδικασία απαιτεί ομοφωνία. Αυτό μεταφράζεται στο ότι ένα και μόνον κράτος μέλος μπορεί να εξασφαλίσει ότι δεν θα υπάρξει συμπεφωνημένη εξωτερική πολιτική. Κατά συνέπεια η έμφαση είναι στο φρένο και όχι στον κινητήρα.
<P>
Η επίπτωση όλων των παραπάνω είναι ότι σε περιπτώσεις διεθνών κρίσεων η ΕΕ έχει αποδειχθεί ολοκληρωτικά ανίκανη. Είτε δεν έχουμε πολιτική είτε η πολιτική μας είναι αδύναμη και αναποτελεσματική. Και, για να γίνουν τα πράγματα χειρότερα, συχνά τα κράτη μέλη μιλούν με διαφορετικές φωνές.
<P>
Ελπίζω ότι η Διακυβερνητική Διάσκεψη θα επιλύσει το πρόβλημα αυτό συμφωνώντας στη διαδικασία της ειδικής πλειοψηφίας στον τομέα της ΚΕΠΠΑ ούτως ώστε να διασφαλιστεί ότι όχι μόνο θα έχουμε πολιτική αλλά και ότι θα έχουμε και τη δυνατότητα να την υλοποιήσουμε.
<P>
Eriksson και Sjφstedt (GUE/NGL), Gahrton, Holm, Lindholm και Schφrling (V), γραπτώς. (SV) Δεν έχουμε τίποτε εναντίον μιάς εποικοδομητικής πολιτικής διακρατικής συνεργασίας μεταξύ των χωρών της ΕΕ, στις περιπτώσεις εκείνες που αυτή η συνεργασία θα προωθούσε καλύτερα από άλλες μορφές συνεργασίας εξωτερικής πολιτικής, την ειρήνη, την δημοκρατία και τα ανθρώπινα δικαιώματα στον κόσμο. Αλλά δεν μπορούμε να υποστηρίξουμε τον σαφή ευρύτερο στόχο της έκθεσης Fernandez - Albor ο οποίος εμφανώς είναι να εδραιώσει την ΕΕ ως μία παρεμβατική στρατιωτική (ακόμη και πυρηνική) υπερδύναμη η οποία με μιά σύγχρονη εκδοχή της διπλωματίας των κανονιών περασμένων εποχών θα συμμετέχει σε ένα είδος συναγωνισμού για την παγκόσμια κυριαρχία.
<P>
Μας βρίσκει επίσης αντίθετους η φιλοδοξία, που είναι σαφής τόσο σ' αυτήν όσο και σε άλλες εκθέσεις, να ανατεθούν στα θεσμικά όργανα της ΕΕ διεθνή καθήκοντα με τα οποία είναι ήδη επιφορτισμένοι υπάρχοντες διακρατικοί οργανισμοί στους οποίους όλα τα κράτη μέλη της ΕΕ είναι μέλη, π. χ. ο ΟΗΕ, ο ΟΑΣΕ ή το Συμβούλιο της Ευρώπης.
<P>
Αντ' αυτού τα κράτη μέλη της ΕΕ έπρεπε να εργαστούν εποικοδομητικά μέσα σ' αυτούς τους οργανισμούς για να τους καταστήσουν ικανότερους να ανταπεξέλθουν στα καθήκοντα τους. Θεωρούμε ότι είναι αυτονόητο ότι το διεθνές σύστημα για την ειρήνη πρέπει να είναι γενικευμένο, κάτι που ισχύει για τον ΟΗΕ και τον ΟΑΣΕ (στον τομέα του), αλλά ποτέ δεν μπορεί να ισχύει για την ΕΕ. δνα αποτελεσματικό σύστημα για την ειρήνη για τα κάτι παραπάνω από 50 κράτη της Ευρώπης δεν μπορεί να βασιστεί σε μιά ΕΕ με 15 μέλη, ούτε σε μιά ΕΕ που διευρύνεται σύμφωνα με τους υπάρχοντες σχεδιασμούς σε 27 μέλη το ανώτερο.

<SPEAKER ID=111 NAME="Jarvilahti, Lindqvist, Olsson, Pelttari και Ryynδnen">
Θεωρούμε ότι είναι μιά ένδειξη δύναμης ότι τα κράτη μέλη της ΕΕ μπορούν ομόφωνα να αποδεχτούν κοινές θέσεις και να αποφασίσουν για την λήψη κοινών μέτρων. Μιά σαφής και ομόφωνη δραστηριοποίηση της ΕΕ υπέρ της ειρήνης, της συμφιλίωσης, του χειρισμού των συγκρούσεων, της συνεργασίας και της στήριξης μιάς βιώσιμης ανάπτυξης είναι θετική για την Ευρώπη και τον υπόλοιπο κόσμο. Δεν συμμεριζόμαστε την εκτίμηση της πλειοψηφίας ότι η σημασία του 1995 ήταν πολύ μικρή πρόοδος στην κοινή εξωτερική πολιτική και πολιτική της ασφάλειας. ετι τα 15 κράτη μέλη της ΕΕ ομοφώνησαν σε 106 διακυρήξεις, 13 κοινές θέσεις και 10 κοινά μέτρα πρέπει να γίνει αντιληπτό ως ένα θετικό αποτέλεσμα μιάς διακρατικής συνεργασίας, βασισμένης σε ομόφωνη λήψη αποφάσεων.
<P>
Η απόφαση του Ευρωκοινοβουλίου, εξ αιτίας της έκθεσης Fern(ndez - Albor, δείχνει μιά έλλειψη σεβασμού για τις αδέσμευτες χώρες. Αντ' αυτού το Ευρωκοινοβούλιο πρέπει να εκτιμήσει και να σεβαστεί τις διαφορετικές επιλογές όσον αφορά την πολιτική της ασφάλειας των χωρών μελών. Είμαστε αποφασιστικά αντίθετοι σε κάθε σκέψη να γίνει η ΕΕ μιά στρατιωτική συμμαχία. Θεωρούμε ότι το Ευρωκοινοβούλιο παρερμηνεύει χονδροειδώς στην έκθεση τον στόχο της ΕΕ με την κοινή εξωτερική πολιτική και πολιτική ασφάλειας όπως αυτή καθορίζεται στο άρθρο I.4.
<P>
Θεωρούμε ότι τα σχέδια δημιουργίας μιάς στρατιωτικής συμμαχίας με κοινές αμυντικές υποχρεώσεις εντός των πλαισίων της κοινοτικής συνεργασίας είναι μιά εντελώς λάθος κατεύθυνση. Αυτό προβάλλει ακόμη πιό ξεκάθαρα με την απόφαση της Γαλλίας να συμμετέχει ξανά, πλήρως, στο ΝΑΤΟ. Το ΝΑΤΟ πρέπει να είναι επιφορτισμένο και στο μέλλον με την ευθύνη παροχής δεσμευτικών εγγυήσεων στρατιωτικής ασφάλειας στα κράτη μέλη του. Δεν θεωρούμε ότι μιά επιτυχής κοινή εξωτερική πολιτική και πολιτική ασφάλειας χρειάζεται μιά κοινή αμυντική πολιτική και ακόμη λιγώτερο μιά κοινή άμυνα για είναι επιτυχής. Αντιθέτως η κοινή εξωτερική πολιτική και πολιτική ασφάλειας ενισχύεται μέσω των διαφορετικών επιλογών όσον αφορά την πολιτική της ασφάλειας των χωρών μελών.
<P>
Μιά βιώσιμη κοινή ασφάλεια μπορεί να δομηθεί μόνον μέσω μιάς έμπιστης συνεργασίας μεταξύ δημοκρατικών κρατών. Στην Ευρώπη κοινή ασφάλεια μπορεί να δομηθεί μόνον μαζί με μια δημοκρατική Ρωσσία και με τις ΗΠΑ. Ως εκ τούτου, οι δομές συνεργασίας όπου συναντούνται οι ΗΠΑ, η Ρωσία και οι υπόλοιπες χώρες της Ευρώπης, όπως ο ΟΑΣΕ και το ΣΤΕ, πρέπει να σχηματίσουν την βάση για την δημιουργία μιάς κοινής ασαφάλειας σε τούτη την γωνιά της γής.
<P>
Εφόσον η έκθεση Fernandez - Albor για την πρόοδο εντός της κοινής εξωτερικής πολιτικής και πολιτικής της ασφάλειας έχει μιά εντελώς διαφορετική οπτική από αυτήν που παραθέσαμε προηγουμένως, καταψηφίσαμε την έκθεση στην ολότητα της.
<P>
Απαγωγές παιδιών
<SPEAKER ID=112 NAME="Εφραιμίδης">
Ο αυξανόμενος αριθμός απαγωγής ανηλίκων έρχεται να προστεθεί στα πολυάριθμα προβλήματα που αντιμετωπίζουν τόσο τα παιδιά στην Ευρωπαϊκή 'Ενωση όσο και τα παιδιά σε άλλες χώρες. Τα παιδιά είναι πολίτες της σημερινής και της μελλοντικής κοινωνίας. Είναι αδύνατο να τεθούν γεωγραφικά σύνορα στην ευημερία τους. Η κοινωνία έχει μακροπρόθεσμη ευθύνη να διευρύνει, να υποστηρίζει και να προστατεύει τα δικαιώματα των παιδιών. Η ανάπτυξη δράσεων για τα δικαιώματα και την ικανοποίηση των αναγκών των παιδιών πρέπει να αποτελέσει πολιτική προτεραιότητα.
<P>
Η αύξηση του σεξοτουρισμού, η πώληση οργάνων για μεταμόσχευση, η ανάπτυξη της πορνογραφίας μέσω των ηλεκτρονικών υπολογιστών, η ανταλλαγή πορνογραφικού υλικού με πρωταγωνιστές ανηλίκους αλλά και σε πολλές περιπτώσεις η ανταλλαγή των ίδιων των παιδιών με στόχο την σεξουαλική εκμετάλλευση και κακοποίηση από μέλη διεθνών δικτύων, είναι θέματα που απασχολούν καθημερινά την κοινωνία του εικοστού αιώνα.
<P>
Η ελεύθερη διακίνηση και η ελεύθερη εγκατάσταση εργατικού δυναμικού στις χώρες μέλη της ΕΕ, αλλά και το συνεχώς διογκούμενο μεταναστευτικό ρεύμα από τρίτες χώρες, οδήγησε στη γέννηση όλο και περισσότερων παιδιών από γονείς διαφορετικής εθνικότητας. Στην περίπτωση διαζυγίου το υπάρχον εθνικό οικογενειακό δίκαιο αδυνατεί να δώσει λύσεις σε θέματα κηδεμονίας και προστασίας των παιδιών, αλλά και στο δικαίωμα επικοινωνίας του παιδιού με τον γονέα που δεν έχει αναλάβει την κηδεμονία, με αποτέλεσμα να συναντάμε συχνά το φαινόμενο απαγωγής παιδιών από τους ίδιους τους γονείς τους.
<P>
Η Σύμβαση του ΟΗΕ για τα δικαιώματα του παιδιού, όπως και οι πρόσφατες Συμβάσεις της Χάγης και η Σύμβαση του Συμβουλίου της Ευρώπης στο Λουξεμβούργο για τις απαγωγές παιδιών, υπήρξαν αναποτελεσματικές. Τα παιδιά είναι τα πρώτα θύματα των ένοπλων συγκρούσεων, της οικονομικής ύφεσης και των οικονομικών περικοπών. Οι δραστηριότητες πρέπει να επικεντρώνονται στην πρόληψη των δύσκολων καταστάσεων αντί να προσπαθούμε να αντιμετωπίσουμε έκτακτα περιστατικά και προβλήματα που παρουσιάζονται κάθε φορά.
<P>
Πρέπει να πάρουμε όλα τα μέτρα για να προστατεύσουμε ιδιαίτερα τα παιδιά στην πρώην Γιουγκοσλαβία, ώστε να μην επαναληφθεί το επαίσχυντο εμπόριο παιδιών που έγινε στην Ελλάδα κατά την διάρκεια και μετά το τέλος του εμφυλίου πολέμου, όπου είχε οργανωθεί ολόκληρο δίκτυο αρπαγής παιδιών με στόχο το ξεπούλημά τους στην Αμερική.
<P>
Είναι αναγκαίο να υπάρξει μέριμνα ώστε να καλυφθούν οι βασικές ανάγκες των παιδιών, να ληφθούν όλες οι απαραίτητες πρωτοβουλίες σε εθνικό, κοινοτικό και διεθνές επίπεδο για την προώθηση εναρμονισμένων πολιτικών εξασφάλισης των δικαιωμάτων των παιδιών και τη διάθεση επαρκών πόρων για την προώθηση και στήριξη αυτών των πολιτικών, για να γίνουν τα δικαιώματα των παιδιών πραγματικότητα τόσο στην Ευρώπη όσο και στον υπόλοιπο κόσμο.

<SPEAKER ID=113 NAME="Kirsten Jensen, Blak και Sindal">
Οι Δανοί σοσιαλδημοκράτες υποστηρίζουν την άποψη να επεκταθεί η Σύμβαση των Βρυξελλών ώστε να καλύπτει και θέματα οικογενειακού δικαίου. Δεν υποστηρίζουμε την εναρμόνιση των κανόνων του οικογενειακού δικαίου, αλλά πρέπει να συμφωνήσουμε για ορισμένα βασικά θέματα, π.χ. να εξετάζονται οι σχετικές υποθέσεις στο μέρος όπου βρίσκεται το τέκνο, ώστε το τελευταίο να έχει τη δυνατότητα να εκφράσει τη γνώμη του. Το βασικό σημείο πρέπει να είναι να λαμβάνεται όσο το δυνατόν περισσότερο υπόψη το συμφέρον του παιδιού.
<P>
Πρέπει επίσης να μεριμνήσουμε ώστε να συναφθούν συμφωνίες συνεργασίας σε τρίτες χώρες στον τομέα αυτό.

<SPEAKER ID=114 NAME="Sornosa Martνnez">
Επιθυμώ να δηλώσω ότι η ψήφος μου σε αυτήν την πρόταση κοινού ψηφίσματος θα είναι ευνοϊκή, διότι θεωρώ απολύτως απαραίτητη μια εναρμόνιση των νομοθετικών διαδικασιών σε κοινοτικό επίπεδο σε ένα τόσο λεπτό θέμα όπως η απαγωγές παιδιών ως αποτέλεσμα της παραβίασης της επιμέλειας στο εσωτερικό των Κρατών μελών.
<P>
Και ακριβώς διότι πρόκειται για τον τομέα εκείνο του πληθυσμού ο οποίος είναι ο πλέον ευαίσθητος στο να παραβιάζονται τα δικαιώματά του και συχνά εξαρτάται εντελώς από δικαστικές αποφάσεις που δε μπορούν πάντοτε να αξιολογούν όλες τις συνθήκες που περιβάλλουν κάθε ιδιαίτερη περίπτωση, επιμένω στην ανάγκη να δοθεί μεγαλύτερη εμβέλεια σε αυτό το ψήφισμα, ζητώντας την αναθεώρηση και διεύρυνση των νομικών μέσων που διαθέτουμε και τα οποία αποσαφηνίζονται στο παρόν ψήφισμα, έτσι ώστε σε αυτά να περιληφθούν ζητήματα όπως η εγκατάλειψη της συζυγικής στέγης και της χώρας διαμονής λόγω κακής μεταχείρισης, ταπεινώσεων ή διακρίσεων, τόσο του παιδιού ή των παιδιών όσο και του γονέα που βρίσκεται υποχρεωμένος να βγει από τη χώρα, και να αποδοθεί ιδιαίτερη προσοχή στους λόγους που περιβάλλουν κάθε περίπτωση απαγωγής ώστε να διασφαλίζεται μια νομική προστασία βασισμένη στο σεβασμό των ανθρωπίνων δικαιωμάτων, των δικαιωμάτων της γυναίκας και των δικαιωμάτων του παιδιού.
<P>
Η εναρμόνιση αυτών των δικαιωμάτων πρέπει να αποτελέσει τη βάση όλων των νομικών ρυθμίσεων που πραγματοποιούνται.
<P>
Επί της έκθεσης McCartin
<SPEAKER ID=115 LANGUAGE="FR" NAME="Martinez">
Κυρία Πρόεδρε, θα ήθελα κατ' αρχήν να συγχαρώ τον κ. McCartin που συνέταξε μια εξαιρετική έκθεση για ένα θέμα που θα έπρεπε να βρίσκεται μέσα στην καρδιά μας, όχι μόνον διότι αφορά 600.000 παραγωγούς, των οποίων το εισόδημα μειώνεται ασταμάτητα, αλλά και διότι υπήρξαμε πολύ άδικοι έναντι των βοσκών που αποτελούν μέρος της ταυτότητάς μας - και δεν αναφέρομαι απλώς στον Giono, στον Alphonse Daudet, στις νομαδικές μετακινήσεις, στα γιδόστρατα, στα πλατώματα - που αποτελούν θεμελιώδες στοιχείο της ισορροπίας των μειονεκτουσών περιοχών, είτε πρόκειται για το Larzac, είτε για τη Mancha στην Ισπανία, ή το Deux-Sevres, με την εκτροφή αιγών.
<P>
Είναι πολύ άδικο, διότι έχουμε έλλειψη προβάτων. Το γαλλικό ζωϊκό κεφάλαιο μειώθηκε από 30 εκατομμύρια προβατίνες σε 8 εκατομμύρια. Στη Γαλλία, είμαστε αυτάρκεις μόνον κατά 50 %, στην Ευρωπαϊκή Κοινότητα μόνον κατά 80 %. Εισάγουμε 250.000 τόνους, έναντι 5.000 τόνων εξαγωγών και δημιουργήσαμε μηχανισμό κατά των προβάτων! Αν υπερβούμε τα 63 εκατομμύρια προβατίνες, υπάρχει σταθεροποιητικός μηχανισμός, κυρώσεις, υπάρχουν ποσοστώσεις. Ο κ. Debatisse είχε μάλιστα προτείνει να τοποθετηθεί ένας ηλεκτρονικός πομπός στο αυτί κάθε προβάτου για να ελέγχονται μέσω δορυφόρου! Το Δικαστήριο των Ευρωπαϊκής Κοινότητας αρνήθηκε να δεχθεί ότι το μαλλί των προβάτων είναι γεωργικό προϊόν, πράγμα που θα παρείχε, ωστόσο, κάποιο επιπλέον εισόδημα.
<P>
Έτσι, ζητώ να αποδοθεί δικαιοσύνη στους βοσκούς, οι οποίοι μπόρεσαν να προχωρήσουν προς αυτό που θα αποτελούσε θεμελιώδες στοιχείο της ταυτότητάς μας, και να σταματήσει το Ευρωπαϊκό Ελεγκτικό Συνέδριο από την πλευρά του να θεωρεί ότι ένα ECU ανά κιλό είναι πολλά χρήματα. Στην πραγματικότητα, τα πρόβατα προστατεύουν από τις πυρκαϊές και ευνοούν τόσο τη βιολογική γεωργία, όσο και την ισορροπία των μειονεκτουσών περιφερειών.

<SPEAKER ID=116 NAME="Kirsten Jensen, Blak και Sindal">
Δεν συμφωνούμε καταρχήν με την κριτική του Ελεγκτικού Συνεδρίου όσον αφορά την υποτιθέμενη εκρηκτική αύξηση των δαπανών. Αντίθετα, συμφωνούμε με την κριτική κατά της παράλειψης των κρατών μελών να συμμορφώνονται στις υποχρεώσεις τους, πράγμα που καθιστά σχεδόν αδύνατο για την ΕΕ να διαχειρισθεί τη ρύθμιση της αγοράς. Συνεπώς, είναι απαραίτητο να καταστεί η ρύθμιση αυτή γενικά αυστηρότερη για να είναι δυνατή η εφαρμογή μέτρων παρέμβασης στα πλαίσιά της.
<P>
(Η συνεδρίαση διιακοπείσα στις 13.15 επαναλαμβάνεται στις 15.00)

<CHAPTER ID=6>
Συζήτηση  Επικαίρων και  Επειγόντων Θεμάτων
<SPEAKER ID=117 NAME="Πρόεδρος">
Η ημερήσια διάταξη προβλέπει τη συζήτηση επικαίρων, επειγόντων και σημαντικών θεμάτων.

<SPEAKER ID=118 NAME="Πρόεδρος">
Η ημερήσια διάταξη προβλέπει την κοινή συζήτηση των εξής προτάσεων ψηφίσματος:
<P>
Β4-0890/96 του κ. Bertens, εξ' ονόματος της Ομάδας του Ευρωπαϊκού Κόμματος των Φιλελευθερων, Δημοκρατών και Μεταρρυθμιστών, για τη συνθήκη πλήρους απαγόρευσης των πυρηνικών δοκιμών (CTBT)·B4-0900/96 του κ. Macartney και άλλων, εξ' ονόματος της Ομάδας της Ευρωπαϊκής Ριζοσπαστικής Συμμαχίας, για τη συνθήκη πλήρους απαγόρευσης των πυρηνικών δοκιμών·
<P>
Β4-0908/96 του κ. Piquet και άλλων, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, για τις διαπραγματεύσεις σχετικά με τη συνθήκη απαγόρευσης των πυρηνικών δοκιμών·Β4-0935/96 της κ. McKenna και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, για τη συνθήκη απαγόρευσης των πυρηνικών δοκιμών·
<P>
Β4-0945/96 του κ. Wiersma και άλλων, εξ' ονόματος της Ομάδας του Ευρωπαϊκού Σοσιαλιστικού Κόμματος, για τη συνθήκη πλήρους απαγόρευσης των πυρηνικών δοκιμών·-Β4-0950/96 του κ. Oostlander και της κ. Oomen-Ruijten, εξ' ονόματος της Ομάδας του Ευρωπαϊκού Λαϊκού Κόμματος, για τη συνθήκη πλήρους απαγόρευσης των πυρηνικών δοκιμών.Αξιότιμοι κύριοι βουλευτές, μόλις μου συνέβη μια από τις μεγαλύτερες αποτυχίες στην εργασία μου ως Αντιπροέδρου, διότι, καθώς επρόκειτο να παραχωρήσω το λόγο στον κ. Bertens, είδατε ότι εκείνος εγκατέλειπε την αίθουσα. Εν πάση περιπτώσει, ελπίζω ότι ο κ. Macartney δεν θα φύγει, και θα χρησιμοποιήσει, ως συντάκτης, το ένα λεπτό και 30 δευτερόλεπτα που του αντιστοιχούν. Κύριε Macartney, ευχαριστώ πολύ για τη συνεργασία σας. Έχετε το λόγο.

<SPEAKER ID=119 LANGUAGE="EN" NAME="Macartney">
Κύριε Πρόεδρε, είμαι ευτυχής που έχω την ευκαιρία να επωφεληθώ του κενού. Πιστεύω ότι με τη γενναιοδωρία σας θα μου παράσχετε επίσης και τον χρόνο των Φιλελευθέρων Δημοκρατών, μια και βοήθησα να σωθεί η υπόθεσή τους.
<P>
Ωστόσο, στα σοβαρά, πιστεύω ότι το παρόν είναι ένα ζήτημα στο οποίο μπορεί να συμφωνήσει το μεγαλύτερο μέρος του Σώματος, εάν όχι το σύνολό του. Ακόμη και εκείνοι από εμάς που ασκούν έντονες επικρίσεις στις δύο πυρηνικές δυνάμεις της Ευρώπης, τη Γαλλία και τη Μ. Βρετανία, μπορούν πιστεύω να βρουν κοινό έδαφος στο θέμα αυτό. Πολλές φορές έχω απευθύνει σ' εκείνους που υποστηρίζουν την πυρηνική αποτρεπτική δύναμη της Μ. Βρετανίας την απλή ερώτηση: εναντίον τίνος πρόκειται να τη χρησιμοποιήσουν και η απάντηση είναι συνήθως «εναντίον κανενός», οπότε τους ερωτώ γιατί δεν την καταργούν. Η ίδια ερώτηση αφορά και τη γαλλική πυρηνική δύναμη αποτροπής. Η δικαιολογία ωστόσο που προβάλλεται διαρκώς είναι ότι με την κατοχή της πυρηνικής αποτροπής, του πυρηνικού όπλου, κατέχει κανείς πάντα μια από τις πρώτες θέσεις και μπορεί να επηρεάσει τα ευρύτερα παγκόσμια προβλήματα και, συνεπώς, πιστεύω ότι στην Ευρωπαϊκή Ένωση όλοι θα θέλαμε να ζητήσουμε, ιδιαίτερα από τη Γαλλία και τη Μ. Βρετανία, να αξιοποιήσουν αυτή την επιρροή τους και με την υποστήριξη όλων μας να πουν, ιδιαίτερα στους κινέζους, ότι θα πρέπει να σταματήσουν τις πυρηνικές δοκιμές τους. Οι δοκιμές πυρηνικών όπλων αποτελούν διαστροφή, απειλούν το περιβάλλον και τις ευάλωτες κοινωνίες των ιδίων των χωρών τους και, ακριβώς όπως καταδικάσαμε με απόλυτη σαφήνεια τον Σακ Σιράκ όταν προσήλθε στο Κοινοβούλιο για εκείνα που έγιναν με τις δοκιμές στη γαλλική Πολυνησία, κατά τον ίδιο τρόπο πρέπει να καταδικάσουμε και την Κίνα. Ας είμαστε ενωμένοι σ' αυτό το μέτωπο και θα είμαι πολύ ευτυχής πράγματι να καταθέσω ή να υποστηρίξω κοινή πρόταση ψηφίσματος.

<SPEAKER ID=120 LANGUAGE="ES" NAME="Marset Campos">
Κύριε Πρόεδρε, θα ήθελα και εγώ να συμφωνήσω με το κοινό αίτημα διότι υπήρξε εξαρχής σοβαρό σφάλμα η δημιουργία των πυρηνικών όπλων εφόσον αποτελούν κίνδυνο, όχι μόνο τη στιγμή που χρησιμοποιούνται, αλλά και για τις επερχόμενες γενεές, εφόσον επηρεάζουν πολλές γενεές.
<P>
Είναι αδιανόητο ότι, αφού τελείωσε ο ψυχρός πόλεμος, συνεχίζονται τα πειράματα σε πυρηνικές βόμβες, όταν είναι σαφές ότι συνεπάγονται κίνδυνο για την ανθρωπότητα. Κατά συνέπεια, είναι αδιανόητο ότι η Γαλλία εξακολούθησε τις πυρηνικές της δοκιμές, ότι το Ηνωμένο Βασίλειο εξακολουθεί να συμμετέχει στα βορειοαμερικανικά πυρηνικά προγράμματα και ότι η Κίνα επιμένει στην πραγματοποίηση πυρηνικών εκρήξεων.
<P>
Γι' αυτό, είναι επείγον, μέσα στην προθεσμία που έχει προβλεφθεί από τη Γενική Συνέλευση των Ηνωμένων Εθνών, να μπορέσει να πραγματοποιηθεί η επικύρωση της απαγόρευσης κάθε είδους πυρηνικών δοκιμών. Διότι αυτό θα συνεπαγόταν ότι, σε ένα πανόραμα τόσο αρνητικό όσο το σημερινό, θα διαφαινόταν μια αχτίδα ελπίδας για την ανθρωπότητα. Κατ' αυτόν τον τρόπο, το Κοινοβούλιο θα είχε μια συμβολή πρώτου μεγέθους σε αυτό το βήμα αν, με την έγκριση αυτού του ψηφίσματος, το γνωστοποιούσε στη Γενική Συνέλευση των Ηνωμένων Εθνών ώστε να εγκαινιαστεί μια νέα περίοδος για την ανθρωπότητα.

<SPEAKER ID=121 LANGUAGE="EN" NAME="Ahern">
Κύριε Πρόεδρε, τα τρομερά αυτά όπλα καταστροφής κρέμονται πάνω από τα κεφάλια μας για πολύ χρόνο τώρα. Πολλοί από εμάς έχουμε συμμετάσχει στην προσπάθεια εξεύρεσης κάποιου τρόπου εξόδου από την ολοκληρωτική καταστροφή που μπορούν να προκαλέσουν. Είναι πολύ σημαντικό, κατά συνέπεια, να συνεχίσουμε με καλή πίστη τις προσπάθειες επιτυχούς κατάληξης των διαπραγματεύσεων για τη Συνθήκη Ολοκληρωτικής Απαγόρευσης των Πυρηνικών Δοκιμών. Είναι πολύ σημαντικό να στείλουμε από το Σώμα αυτό ένα μήνυμα για να παρακινήσουμε τους συμμετέχοντες να κινηθούν ταχέως, καθόσο η αποτυχία της Διασκέψεως για τον Αφοπλισμό να τηρήσει τις προθεσμίες για την κατάληξη των διαπραγματεύσεων, μας δημιουργεί σοβαρές ανησυχίες. Το Σώμα τούτο πρέπει να αποστείλει σήμερα ένα σαφές μήνυμα ότι εμείς, τα Μέλη του Ευρωπαϊκού Κοινοβουλίου που εκπροσωπούμε τους πολίτες, θέλουμε οι συμμετέχοντες να εργασθούν με καλή πίστη.
<P>
Θα ήθελα ιδιαίτερα να απευθύνω έκκληση προς το Ηνωμένο Βασίλειο, τη Γαλλία και τις Ηνωμένες Πολιτείες - μολονότι το Κοινοβούλιο μόνο στο ΗΒ και τη Γαλλία έχει τη δυνατότητα να απευθυνθεί άμεσα - να δείξουν αυτοσυγκράτηση και να επιβραδύνουν την ανάπτυξη των πυρηνικών όπλων. Δεν χρειάζεται να τα αναπτύξουμε: ήδη τα έχουμε. Γιατί άραγε δοκιμάζαμε πυρηνικά όπλα πέρσι στον Ειρηνικό; Οι αναγκαίες γνώσεις υπήρχαν ήδη. Η ανάπτυξη των όπλων αυτών απετέλεσε ντροπή και συνεχίζει να αποτελεί ντροπή. Αυτό που θα πρέπει να κάνουμε είναι να τα περιορίσουμε και όχι να τα αναπτύξουμε.
<P>
Θα ζητούσα, επομένως, από το Σώμα να στείλει ένα σαφές μήνυμα εγκρίνοντας την πρόταση ψηφίσματος και προτρέποντας όλα τα κράτη μέλη να ολοκληρώσουν ταχύτατα τις διαπραγματεύσεις, διότι αποτελεί επίσης ντροπή να υπάρχει πρόταση στο τραπέζι των διαπραγματεύσεων σχετικά με τις «ειρηνικές» πυρηνικές εκρήξεις. Δεν μπορεί να υπάρξει κάτι τέτοιο και θα πρέπει να σταματήσουμε τις εκρήξεις αυτές των τοξικών υλικών στην ατμόσφαιρα χάριν των πολιτών όλου του κόσμου και χάριν του ίδιου του πλανήτη.

<SPEAKER ID=122 LANGUAGE="NL" NAME="Bertens">
Κύριε Πρόεδρε, θα ήθελα καταρχάς να αναφερθώ σε ένα διαδικαστικό θέμα. Όταν διακόψαμε τη συζήτηση για τις ψηφοφορίες, ο προκάτοχός σας στην έδρα δήλωσε ότι θα συνεχίζαμε τη συζήτηση επί της έκθεσης του κ. Cars, όμως προφανώς ο καιρός και η παρούσα εποχή του έτους δεν ευνοούν την ορθή οργάνωση του Κοινοβουλίου. Έρχομαι τώρα στους υπαλλήλους σας. Θεωρώ ντροπή το γεγονός ότι αυτοί συνεχώς συζητούν μεταξύ τους. Τώρα μπορώ να αρχίσω την ομιλία μου, εάν μου το επιτρέπετε.
<P>
Η πρώτη προθεσμία για την υπογραφή της Συνθήκης απαγόρευσης των πυρηνικών δοκιμών παρήλθε και η δεύτερη βρίσκεται πολύ κοντά. Ο κόσμος αναμένει την υπογραφή αυτής της Συνθήκης. Οι πυρηνικές δυνάμεις έχουν αναλάβει αυτή την υποχρέωση κατά την ολοκλήρωση των διαπραγματεύσεων για τη Συνθήκη μη διάδοσης των πυρηνικών όπλων και ο πρόεδρος Ramaeker, ένας Ολλανδός διπλωμάτης, καταβάλλει κάθε δυνατή προσπάθεια για την αποπεράτωση των διαπραγματεύσεων.
<P>
Αυτή τη στιγμή έχει υποβληθεί ένα νέο κείμενο το οποίο θα εξετασθεί εκ μέρους των διαπραγματευτών. Αυτό πρέπει να συμβεί κατά την περίοδο από 29 Ιουλίου έως 12 Αυγούστου. Οι διαπραγματεύσεις δεν είναι εύκολες. Η Ινδία επιθυμεί να υπογράψει μόνον όταν συμπεριληφθεί στη Συνθήκη και ένα χρονοδιάγραμμα για πλήρη πυρηνικό αφοπλισμό. Αντιλαμβάνομαι αυτή τη φιλοδοξία, όμως φρονώ ότι αυτό θα αποτελέσει τη χαριστική βολή για τη Συνθήκη αυτή τη στιγμή. Φυσικά επιθυμούμε την καταστροφή των πυρηνικών όπλων.
<P>
Όπως δηλώσαμε τον προηγούμενο μήνα: η έναρξη ισχύος είναι σημαντικότερη από τη συμμετοχή κάθε χώρας. Στη συνέχεια, η άσκηση πολιτικής πίεσης θα οδηγήσει και τις λοιπές χώρες να συμμετάσχουν στη Συνθήκη. Η Ένωση θα πρέπει να δώσει το καλό παράδειγμα και το Συμβούλιο θα πρέπει να χρησιμοποιήσει όλα τα μέσα για την προώθηση της ολοκλήρωσης της υπογραφής, της επικύρωσης και της έναρξης ισχύος.

<SPEAKER ID=123 NAME="Πρόεδρος">
Κύριε Bertens, σημείωσα τις προκαταρκτικές προειδοποιήσεις με τις οποίες ξεκινήσατε την παρέμβασή σας, θα πρέπει όμως να έχετε υπόψη σας ότι τα σφάλματα είναι ανθρώπινα και ότι η ημερήσια διάταξη σε αυτό το ημικύκλιο δεν τροποποιείται χωρίς προηγουμένως να διεξαχθεί ψηφοφορία της Ολομέλειας που να επιτρέπει τις αλλαγές στην ημερήσια διάταξη.

<SPEAKER ID=124 LANGUAGE="ES" NAME="Bertens">
Κύριε Πρόεδρε, το κατανοώ πλήρως. Πρόκειται για κάτι πολύ ανθρώπινο.

<SPEAKER ID=125 LANGUAGE="NL" NAME="Wiersma">
Πρόεδρε, πριν από περισσότερο από ένα χρόνο επιτεύχθηκε στην Νέα Υόρκη μία συμφωνία σχετικά με την απεριόριστη παράταση της Συνθήκης για τη μη διάδοση των πυρηνικών όπλων. Μετά από διάφορους γύρους διαπραγματεύσεων, στους οποίους η Ευρωπαϊκή Ένωση έλαβε ομόφωνα θέση, επιτεύχθηκε τελικά συμφωνία σχετικά με μία άνευ όρων παράταση για απεριόριστο χρόνο. Πολλές χώρες οι οποίες δίσταζαν πείσθηκαν με την υπόσχεση ότι θα επιτευχθεί μία ταχεία συμφωνία για την πλήρη απαγόρευση των πυρηνικών δοκιμών.
<P>
Αυτή τη στιγμή συνεχίζονται στη Γενεύη οι διαπραγματεύσεις σχετικά με αυτή την απαγόρευση. Όμως η προθεσμία η οποία είχε τεθεί εκ των προτέρων, δηλαδή η 28η Ιουνίου, προκειμένου να επιτευχθεί συμφωνία, δυστυχώς δεν τηρήθηκε. Οι διαπραγματεύσεις θα επαναληφθούν στο τέλος του τρέχοντος μηνός. Η νέα προθεσμία λήγει στις 12 Αυγούστου, ούτως ώστε η Συνθήκη να μπορέσει να υποβληθεί στην 51η Γενική Συνέλευση του ΟΗΕ.
<P>
Το αδιέξοδο το οποίο δημιουργήθηκε όταν η Ινδία ανακοίνωσε ότι δεν θα υπογράψει τη Συνθήκη εφόσον δεν συμπεριληφθεί διάταξη σύμφωνα με την οποία θα μειωθεί το πυρηνικό οπλοστάσιο των πυρηνικών χωρών, δημιουργεί ανησυχίες. Εάν πράγματι η Ινδία δεν υπογράψει, τότε, κατά πάσα πιθανότητα δεν θα υπογράψει και το Πακιστάν. Τούτο σημαίνει ότι θα χαθεί μία ευκαιρία για να υποχρεωθούν οι χώρες οι οποίες είναι έτοιμες να αποκτήσουν πυρηνικά όπλα να δεσμευθούν στο πλαίσιο της Συνθήκης να μην αναπτύξουν πυρηνικά όπλα. Οι χώρες αυτές δεν δεσμεύονται από τη Συνθήκη για τη μη διάδοση των πυρηνικών όπλων επειδή δεν την έχουν υπογράψει. Είναι λυπηρό γεγονός η αντίδραση της Μεγάλης Βρετανίας η οποία υποστήριξε ότι η Συνθήκη είναι άχρηστη εάν δεν την υπογράψει και η Ινδία. Η ενέργεια αυτή οξύνει την κατάσταση και δεν συμβάλλει στην εξεύρεση λύσης. Απευθύνουμε έκκληση σε όλα τα μέρη που συμμετέχουν στις διαπραγματεύσεις για την υπογραφή της Συνθήκης να μεριμνήσουν για την άρση του αδιεξόδου στο οποίο περιήλθαμε. Ζητούμε επίσης από την Ένωση να δραστηριοποιηθεί επ'αυτού του θέματος.
<P>
Τα κράτη που διαθέτουν πυρηνικά όπλα έχουν φυσικά θεωρητικά δίκαιο όταν υποστηρίζουν ότι η παρούσα Συνθήκη δεν αφορά τα πυρηνικά όπλα αλλά τις πυρηνικές δοκιμές. Όμως αυτό δεν σημαίνει ότι δεν υπάρχει απευθείας σύνδεση μεταξύ της Συνθήκης για τη μη διάδοση των πυρηνικών όπλων και της Συνθήκης για την απαγόρευση των πυρηνικών δοκιμών. Όπως αναφέρθηκε, οι πυρηνικές δοκιμές αποτελούν το καλύτερο μέσο για την αντιμετώπιση της περαιτέρω διάδοσης των πυρηνικών όπλων. Γι'αυτό το λόγο τίθεται το ερώτημα εάν θα μπορούσε να εξευρεθεί μια λύση εν προκειμένω π.χ. με μία παραπομπή στη Συνθήκη για τη μη διάδοση των πυρηνικών όπλων, άρθρο 6, με την οποία θα μπορούσαν όλοι να συμφωνήσουν και κατ'αυτόν τον τρόπο θα μπορούσε να επιλυθεί και το πρόβλημα που δημιουργείται με την Ινδία. Οι πέντε χώρες οι οποίες επισήμως διαθέτουν πυρηνικά όπλα και οι οποίες επιδίωξαν την υπογραφή της Συνθήκης για τη μη διάδοση των πυρηνικών όπλων έχουν δεσμευθεί επ'αυτού του σημείου, δηλαδή τον περαιτέρω πυρηνικό αφοπλισμό, και μπορούν να καταστήσουν σαφείς τις προθέσεις τους προς τις χώρες εκείνες επίσης οι οποίες βρίσκονται στο σημείο να αποκτήσουν πυρηνικά όπλα. Σε περίπτωση που δεν μπορέσει να επιτευχθεί συμφωνία σχετικά με τη διάταξη που η Ινδία επιθυμεί να συμπεριληφθεί στη Συνθήκη, αν και εγώ επαναλαμβάνω για άλλη μια φορά ότι πιστεύω ότι μπορεί να εξευρεθεί λύση, τότε φρονούμε ότι θα πρέπει, εν πάση περιπτώσει, να υπογραφεί η Συνθήκη, ιδίως εκ μέρους των χωρών που διαθέτουν πυρηνικά όπλα και εκ μέρους, συνεπώς, της Μεγάλης Βρετανίας, ούτως ώστε, εν πάση περιπτώσει να έχουμε κάτι στα χέρια μας, μία Συνθήκη η οποία θα έχει υπογραφεί από όσο το δυνατόν περισσότερες χώρες και, ελπίζουμε και από ορισμένες χώρες οι οποίες είναι έτοιμες να αποκτήσουν πυρηνικά όπλα. Τέλος, επιθυμώ να απευθύνω έκκληση για την όσο το δυνατόν ταχύτερη υπογραφή, επικύρωση και έναρξη ισχύος της Συνθήκης. Η συζήτηση επ'αυτού του θέματος ήταν υπέρ το δέον μακρά.

<SPEAKER ID=126 NAME="de Silguy">
Κύριε Πρόεδρε, σε μερικές εβδομάδες, η διεθνής κοινότητα θα έχει την ευκαιρία να κάνει ένα μεγάλο βήμα προς τη μη διάδοση και τον πυρηνικό αφοπλισμό, με την υπογραφή της Συνθήκης ολοσχερούς απαγόρευσης των πυρηνικών δοκιμών.
<P>
Η Συνθήκη αυτή θα πάρει τη σκυτάλη της απόφασης του Μαϊου 1995 για την επ' αόριστον παράταση της Συνθήκης μη διάδοσης των πυρηνικών όπλων, για την οποία η Ευρωπαϊκή Ένωση εργάστηκε πολύ ενεργά.
<P>
Η Επιτροπή εκφράζει τη λύπη της για την απόφαση της Ινδίας να μην υπογράψει τη Συνθήκη ολοσχερούς απαγόρευσης των πυρηνικών δοκιμών. Την ώρα που η Επιτροπή ενθαρρύνει την Ευρωπαϊκή Ένωση να ενισχύσει την εταιρική της σχέση με την Ινδία, η υπογραφή αυτής της Συνθήκης από την Ινδία θα εθεωρείτο από την Επιτροπή και τα κράτη μέλη εξαιρετικά θετικό σημάδι.
<P>
Η Επιτροπή επιθυμεί να χαιρετίσει τις προσπάθειες του πρέσβυ, κ. Ramaker, ο οποίος πρότεινε στις 28 Ιουνίου, κείμενο που επιτρέπει για πρώτη φορά στα κράτη να μελετήσουν της προϋποθέσεις επίτευξης συμφωνίας. Όπως και το Ευρωπαϊκό Κοινοβούλιο, η Επιτροπή ελπίζει ότι τα μέλη της Διάσκεψης για τον αφοπλισμό θα καταλήξουν, πριν τις 12 Αυγούστου 1996, σε συμφωνία που θα επιτρέψει την υπογραφή της Συνθήκης ολοσχερούς απαγόρευσης των πυρηνικών δοκιμών πριν το τέλος του έτους, συμβάλλοντας έτσι στην ενίσχυση των συνθηκών διεθνούς ασφάλειας, και συνεπώς ασφάλειας της Ευρωπαϊκής Ένωσης.

<SPEAKER ID=127 NAME="Πρόεδρος">
Ευχαριστώ πολύ, κύριε de Silguy.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 5.30 μ.μ.

<SPEAKER ID=128 NAME="Πρόεδρος">
Η ημερήσια διάταξη προβλέπει τη συζήτηση των εξής προτάσεων ψηφίσματος:
<P>
Β4-0872/96 του κ. Cars και άλλων, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για την αναγκαιότητα σύλληψης των ατόμων που κατηγορούνται για εγκλήματα πολέμου στην πρώην Γιουγκοσλαβία·-Β4-0887/96 του κ. Stewart-Clark και άλλων, εξ' ονόματος της Ομάδας του Ευρωπαϊκού Λαϊκού Κόμματος, για την αναγκαιότητα σύλληψης των εγκληματιών πολέμου Κάρατζιτς και Μλάντιτς.
<SPEAKER ID=129 LANGUAGE="SV" NAME="Cars">
Κύριε Πρόεδρε, έχω εδώ μπροστά μου ένα μικρό απόκομμα μιάς σουηδικής εφημερίδας το οποίο αναφέρεται σ' αυτό που ο Γάλλος Υπουργός ?μυνας Charles Millon είπε στο Σεράγεβο την Κυριακή. Εκεί προτρέπει, για λογαριασμό της Γαλλίας, το Συμβούλιο Ασφαλείας του ΟΗΕ να δώσει στην από το ΝΑΤΟ καθοδηγούμενη ειρηνευτική δύναμη Ifor στην Βοσνία, μιά συγκεκριμένη εντολή να συλλάβει άτομα που κατηγορούνται για εγκλήματα πολέμου. Υπογραμμίζει ότι η Γαλλία ανησυχεί διότι άτομα όπως ο Κάρατζιτς και ο Μλάντιτς εξακολουθούν να είναι ελεύθεροι, παρά το ότι και οι δύο κατηγορούνται μεταξύ άλλων για γενοκτονία και το Διεθνές Δικαστήριο για εγκλήματα πολέμου στην Χάγη έχει εκδώσει εντάλματα σύλληψης τους.
<P>
Ακριβώς αυτό, κύριε Πρόεδρε, είναι η αιτία της πρότασης ψηφίσματος που υποβάλλουμε. Είμαι πεπεισμένη ότι αν πράγματι επιδιώκουμε να υπάρξει ειρήνη στην πρώην Γιουγκοσλαβία και να κάνουμε τους ανθρώπους να καταλάβουν ότι πρέπει να συμφιλιωθούν μεταξύ τους, πρέπει και εμείς επίσης να βρούμε αυτούς που θα λογοδοτήσουν για τα διαπραχθέντα εγκλήματα πολέμου.
<P>
Νομίζω ότι είναι πάρα πολύ λυπηρό ότι η Ifor δεν έχει τώρα την συγκεκριμένη εντολή την οποία ελπίζω, ότι το Κοινοβούλιο μετά την σημερινή συζήτηση θα απαιτήσει, όπως έκανε και ο Γάλλος Υπουργός ?μυνας.
<P>
Συνεπώς, κύριε Πρόεδρε, ευελπιστώ ότι έπειτα από αυτήν την συζήτηση θα κάνουμε μιά σαφή τοποθέτηση, από πλευράς Κοινοβουλίου, ότι οι εκληματίες πολέμου, οπουδήποτε και αν βρίσκονται, και στην πρώην Γιουγκοσλαβία επίσης, δεν θα μπορούν να εξακολουθούν να παραμένουν ελεύθεροι.

<SPEAKER ID=130 LANGUAGE="EN" NAME="Stewart-Clark, Sir Jack">
Κύριε Πρόεδρε, το Διεθνές Δικαστήριο Εγκλημάτων Πολέμου συστήθηκε για να φέρει τους εγκληματίες πολέμου ενώπιον της δικαιοσύνης. Από την αρχή ακόμη ο Δικαστής Ρίτσαρντ Γκόλντστον έκανε σαφές ότι η αποστολή του θα έχει νόημα μόνο εάν η κορυφαίοι ένοχοι στη Βοσνία και αλλού προσαχθούν στη δικαιοσύνη. Σύμφωνα με τα παραπάνω, ο Ράντοβαν Κάρατζις και ο Ράτκο Μλάντιτς κατηγορήθηκαν στις 24 Ιουλίου του περασμένου έτους για εγκλήματα που διέπραξαν μεταξύ του Απριλίου 1992 και του Ιουλίου 1995 συμπεριλαμβανομένων, και αντιγράφω: »Του βομβαρδισμού συγκεντρώσεων αμάχων με σκοπό τον φόνο, την τρομοκράτηση και την εξάρθρωση του ηθικού του μουσουλμανικού και κροατικού βοσνιακού αμάχου πληθυσμού. Τη δημιουργία πολυάριθμων στρατοπέδων συγκεντώσεως όπου χιλιάδες άμαχοι κρατήθηκαν κάτω από απάνθρωπες συνθήκες. Τη συστηματική καταστροφή των τόπων λατρείας των μουσουλμάνων και των καθολικών. Την αρπαγή, ληστεία και καταστροφή περιουσιών».
<P>
Τι έχουμε κάνει άραγε για να προσάγουμε τους ανθρώπους αυτούς ενώπιον της δικαιοσύνης; Τίποτα! Πάρτε τον Κάρατζις: ο Καρλ Μπιλντ απειλεί την επανάληψη των κυρώσεων εάν ο Κάρατζις δεν παραιτηθεί από την προεδρία της Δημοκρατίας των Βόσνιων Σέρβων και αποσυρθεί από τη δημόσια ζωή. Και τι γίνεται στη συνέχεια; Παραιτείται από την προεδρία και γίνεται Γενικός Γραμματέας! Φέρω στη μνήμη μου ότι και ο Στάλιν είχε την ίδια θέση.
<P>
Ο Μλάντιτς εξακολουθεί να έχει στρατιωτική ισχύ. Όταν ήταν ακόμη συνταγματάρχης ισοπέδωσε και βίασε το Βούκοβαρ πριν ο Μιλόσεβιτς τον προαγάγει σε στρατηγό για την ανδρεία του. Αυτός είναι ο άνθρωπος που έδιωξε 25.000 άτομα από τη Σεμπρένιτσα, σχεδόν τον μισό πληθυσμό, και σφαγίασε σχεδόν όλο τον άρρενα πληθυσμό την ώρα που τα Ηνωμένα Έθνη κοιτούσαν προς την άλλη μεριά, σπιλώνοντας τον χαρακτηρισμό της «ασφαλούς περιοχής».
<P>
Ο Κάρατζις και ο Μλάντιτς θα παραδοθούν μόνο εάν συλληφθούν βιαίως. Εάν αυτό δεν γίνει τώρα, οι εκλογές του Σεπτεμβρίου στη Βοσνία θα αποτελέσουν φάρσα! Η δημοκρατία και το κράτος δικαίου θα χάσουν κάθε νόημά τους. Τόσο οι σκληροπυρηνικοί όσο και οι μετριοπαθείς, όλοι θα διαπιστώσουν ότι η ληστεία, η επιθετικότητα, η κτηνωδία, η εθνική εκκαθάριση, όλα αυτά αμοίβονται. Κάποτε θα πληρώσουμε τον λογαριασμό. Το Βούκοβαρ, το Ντουμπρόβνικ, η Σρεμπρένιτσα και το Δικαστήριο Εγκλημάτων Πολέμου θα γίνουν ο τάφος μας.
<P>
Η IFOR πρέπει να αποκτήσει εξουσία για να δράσει πριν είναι πολύ αργά!

<SPEAKER ID=131 LANGUAGE="DE" NAME="Kone&#x010D;ny">
Kύριε Πρόεδρε, το θέμα σήμερα στη Bοσνία-Eρζεγοβίνη είναι η επικράτηση δημοκρατικών και κράτους δικαίου συνθηκών, επειδή μόνον έτσι μπορεί να εξασφαλιστεί η εύθραυστη ειρήνη. H εφαρμογή των διατάξεων της συμφωνίας του Dayton, και κυρίως η απρόσκοπτη διεξαγωγή των ελεύθερων εκλογών που προβλέπονται για τις 14 Σεπτεμβρίου, θα πρέπει να επιτρέπουν, σ' αυτή τη βασανισμένη χώρα και τους ανθρώπους της, μια καινούρια αρχή που υπόσχεται επιτυχία.
<P>
Σ' αυτήν την καινούρια αρχή περιλαμβάνεται κυρίως το να αποφευχθεί ο ολέθριος εθνικιστικός διχασμός του πληθυσμού. Γι' αυτό και αποφασιστικής σημασίας θα είναι να θέσουν υποψηφιότητα, μέσα σε όλες τις εθνικές ομάδες, όχι μόνο τα παραδοσιακά, κι εν μέρει βαθιά εμπλεκόμενα στη φρίκη του πολέμου, κόμματα. Θα πρέπει να μπορούν να θέσουν υποψηφιότητα, ελεύθερα κι απρόσκοπτα, κι εκείνοι που εκπροσωπούν άλλες δυνάμεις του πολιτικού φάσματος που υπάρχει μέσα στη Bοσνία-Eρζεγοβίνη, και μεταξύ αυτών κυρίως εκείνοι που τάσσονται υπέρ μιας προοπτικής που βλέπει πέρα από μια και μοναδική μειονότητα.
<P>
Iδιαίτερη σημασία έχει το να μην υποστηρίξει, με κανένα τρόπο, το σύνολο της σερβικής μειονότητας την ολέθρια και αιματηρή πολιτική της ηγεσίας του Kάρατζιτς και του Mλάντιτς. Όσο αυτοί οι δύο κατέχουν αποφασιστικές θέσεις κι έχουν τη δυνατότητα να ασκούν πίεση στους συμπολίτες τους, θα πρέπει να αμφιβάλουμε για τη δυνατότητα διεξαγωγής ελεύθερων και δημοκρατικών εκλογών. Aυτό, και οι διαρκώς πληθαίνουσες αποδείξεις για την εμπλοκή του Kάρατζιτς και του Mλάντιτς στη φοβερή φρίκη του πολέμου, καθιστούν επιτακτικά απαραίτητο το να εκτελεστούν οι διεθνείς διαταγές σύλληψης και των δύο, όσο το δυνατόν πιο γρήγορα και οπωσδήποτε πριν από τη 14η Σεπτεμβρίου.

<SPEAKER ID=132 LANGUAGE="FI" NAME="Laurila">
Αξιότιμε κύριε Πρόεδρε, η πρώην Γιουγκοσλαβία και η ΒοσνίαΕρζεγοβίνη αποτελούν μία ανοικτή πληγή όσον αφορά τη συνείδηση της Ευρωπαϊκής Ένωσης. Κατά την επίσκεψή μου, την προηγούμενη εβδομάδα, στην Μπανιαλούκα της ΒοσνίαςΕρζεγοβίνης, καθώς και στην Κροατία, διαπίστωσα ότι η διαεξαγωγή εκλογών στις 14.9. θα είναι δυνατή μόνον εάν οι υπεύθυνοι για ειδεχθή εγκλήματα πολέμου προσαχθούν ενώπιον του δικαστηρίου της Χάγης. Παρ' όλο ότι η σχετική συζήτηση έχει επικεντρωθεί, κυρίως, στους Κάρατζιτς και Μλάντιτς, δεν έχω την αφέλεια να πιστεύω ότι μόνον αυτοί ευθύνονται για τέτοια εγκλήματα. Πιστεύω ότι υπάρχουν άλλα, τριάντα, περίπου, άτομα τα οποία πρέπει να προσαχθούν ενώπιον του δικαστηρίου της Χάγης ως εγκληματίες πολέμου, γεγονός με το οποίο συμφωνεί και ο κύριος Καρλ Μπιλτ. Η εκπλήρωση της εντολής και το κύρος των Διεθνών Δυνάμεων, εξαρτάται, όπως πιστεύει και η Ομάδα του ΕΛΚ, από το εάν, πραγματικά, θα καταστεί δυνατή η προσαγωγή όλων των υπευθύνων για εγκλήματα πολέμου ενώπιον του δικαστηρίου της Χάγης. Πιστεύω ότι δεν πρέπει να έχει το δικαίωμα να ηγείται οποιουδήποτε πολιτικού κόμματος άτομο το οποίο αρνείται να παρουσιασθεί ενώπιον δικαστηρίου για να κριθεί εάν είναι αθώος ή ένοχος. Επ' ευκαιρία θα έθελα να τονίσω ότι η δραστηριότητα των Διεθνών Δυνάμεων αποτελεί ένα ιδιαίτερα εύστοχο παράδειγμα συνεργασίας στον τομέα της άμυνας παρά το γεγονός ότι δεν έχουμε, ακόμη, χαράξει κοινή γραμμή για την πολιτική μας στον εν λόγω τομέα, διότι μερικά από τα κράτη μέλη της Ένωσης παραμένουν αδέσμευτα, αλλά όχι - και το τονίζω αυτό - ουδέτερα. Όλοι έχουμε συνεργασθεί αρμονικά στο πλαίσιο των Διεθνών Δυνάμεων, συμπεριλαμβανομένων της αδέσμευτης πατρίδας μου και των κρατών μελών του ΝΑΤΟ. Τώρα αναμένουμε, πραγματικά, να προσαχθούν ενώπιον του αρμοδίου δικαστηρίου όλοι όσοι είναι άμεσα υπαίτιοι για την διάπραξη ειδεχθών εγκλημάτων πολέμου και όσοι εξέδωσαν διαταγές για την διάπραξή τους. Ευχαριστώ τον κύριο Πρόεδρο ο οποίος, όπως έχω πληροφορηθεί, καταλαβαίνει τα φινλανδικά.

<SPEAKER ID=133 LANGUAGE="FR" NAME="Dupuis">
Κύριε Πρόεδρε, αγαπητοί συνάδελφοι, κύριε Επίτροπε, θα ήθελα κατ' αρχήν να υπενθυμίσω ότι πριν τρία χρόνια, κατά τη σύσταση του διεθνούς δικαστηρίου, πολλά μέλη του Σώματος επέκριναν αυτή την πρωτοβουλία, ή εξέφρασαν το σκεπτικισμό τους σχετικά με αυτό που αποτελούσε την πρώτη σημαντική πρωτοβουλία της διεθνούς κοινότητας έναντι της Γιουγκοσλαβίας.
<P>
Σήμερα, χάρη σε τρία χρόνια σκληρής δουλειάς, αλλά και χάρη στην επιμονή του προέδρου του δικαστηρίου, του εισαγγελέα, των δικαστών, των ανακριτών, το Κοινοβούλιό μας είναι σε θέση να υποστηρίξει το αίτημα σύλληψης δύο από τους κύριους υπεύθυνους της οργάνωσης της πολιτικής εθνικής κάθαρσης και ιδίως των τραγωδιών της Σρεμπρένιτσα και της Ζέπα.
<P>
Τίποτε δεν αποκλείει πλέον το ενδεχόμενο να υποστηρίξει σύντομα το Σώμα παρόμοιο αίτημα, αυτή τη φορά σχετικά με τον επικεφαλής του «σχεδιασμού» αυτής της πολιτικής εθνικής κάθαρσης και των τραγωδιών που μόλις ανάφερα, ο οποίος βρίσκεται, όπως όλοι γνωρίζουν, στο Βελιγράδι.
<P>
Για όλους αυτούς συνεπώς τους λόγους, πρέπει να υπερψηφίσουμε με πεποίθηση αυτό το ψήφισμα.

<SPEAKER ID=134 NAME="de Silguy">
Κύριε Πρόεδρε, η Επιτροπή εκφράζει την ικανοποίησή της για το ότι το Ευρωπαϊκό Κοινοβούλιο περιέλαβε την περίπτωση των κκ. Κάρατζιτς και Μλάντιτς στην ημερήσια διάταξη αυτής της συζήτησης επειγόντων θεμάτων.
<P>
Το Σώμα επισύρει έτσι για άλλη μια φορά την προσοχή στο ότι είναι απαράδεκτο να συνεχίζουν να μένουν ελεύθερα αυτά τα δύο πρόσωπα, που βρίσκονται πάντα στη «Σερβική Δημοκρατία». Μετά τις συμφωνίες του Ντέϋτον, θα έπρεπε να έχουν ήδη παραδοθεί προ πολλού στο δικαστήριο της Χάγης. Η Ομοσπονδιακή Δημοκρατία της Γιουγκοσλαβίας και η «Σερβική Δημοκρατία» δεν εξεπλήρωσαν τις υποχρεώσεις που έχουν αναλάβει για το θέμα αυτό και συνεπώς παραβίασαν τις ειρηνευτικές συμφωνίες. Η Επιτροπή θεωρεί ότι η επιρροή που συνεχίζουν να ασκούν οι κκ. Κάρατζιτς και Μλάντιτς στη «Σερβική Δημοκρατία» αποτελεί μόνιμη απειλή για την ειρηνευτική διαδικασία. Περιπλέκει κατά απαράδεκτο τρόπο την επιστροφή των προσφύγων, την ανοικοδόμηση της χώρας και τη διεξαγωγή ελεύθερων και δημοκρατικών εκλογών. Πράγματι, η επίσημη μεταβίβαση της εξουσίας που ασκεί ο κ. Κάρατζιτς ως πρόεδρος της «Σερβικής Δημοκρατίας», δεν θα αλλάξει καθόλου την κατάσταση.
<P>
Η πρόσφατη αποκάλυψη μαζικών τάφων στη Σρεμπρένιτσα και γύρω από αυτή έρχεται, για άλλη μια φορά, να υπενθυμίσει την ωμότητα των απερίγραπτων πράξεων βίας που διεπράχθησαν με την παρακίνηση των κκ. Κάρατζιτς και Μλάντιτς. Το κατηγορητήριο του διεθνούς ποινικού δικαστηρίου περιγράφει σε περισσότερες από πενήντα σελίδες, με τρομακτικές συχνά λεπτομέρειες, μέχρι πού έφθασε η ηθελημένη πολιτική γενοκτονίας και εθνικής κάθαρσης που υιοθέτησαν και το ρόλο που έπαιξαν οι κκ. Κάρατζιτς και Μλάντιτς.
<P>
Η διεθνής κοινότητα έχει το πολιτικό και ηθικό καθήκον να σύρει χωρίς καθυστέρηση τους δύο αυτούς κατηγορουμένους ενώπιον του διεθνούς ποινικού δικαστηρίου. Μια νέα καθυστέρηση, αδικαιολόγητη και απαράδεκτη, δεν θα μπορούσε παρά να καταδικάσει σε αποτυχία την ειρηνευτική διαδικασία. Έτσι, όλες οι προσπάθειες, τόσο στρατιωτικές, όσο και πολιτικές, που καταβλήθηκαν μέχρι σήμερα θα ήσαν μάταιες.
<P>
(Χειροκροτήματα)

<SPEAKER ID=135 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 5.30 μ.μ.

<SPEAKER ID=136 NAME="Πρόεδρος">
Η ημερήσια διάταξη προβλέπει τη συζήτηση 20 προτάσεων ψηφίσματος για τα ανθρώπινα δικαιώματα. Όπως πολύ καλά γνωρίζετε, το Προεδρείο όρισε η συζήτηση αυτή να διεξαχθεί με τον εξής τρόπο: καθένα από τα θέματα θα αναπτυχθεί ξεχωριστά, αλλά η Επιτροπή θα απαντήσει συνολικά στο τέλος της συζήτησης.
<P>
Βιρμανία
<P>
Β4-0873/96 του κ. Haarder και άλλων, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για την κατάσταση στη Βιρμανία·
<P>
Β4-0883/96 του κ. Kristoffersen και της κ. Oomen-Ruijten, εξ' ονόματος της Ομάδας του Ευρωπαϊκού Λαϊκού Κόμματος, για τις περιστάσεις του θανάτου του James Leander Nicols, προξένου της Δανίας, της Φινλανδίας, της Νορβηγίας και της Ελβετίας, μετά την κράτησή του σε φυλακή της Ραγκούν·-Β4-0895/96 των κ.κ. Pasty και Caligaris, εξ' ονόματος της Ομάδας Ένωση για την Ευρώπη, για το θάνατο στη φυλακή του προξένου της Δανίας στη Βιρμανία·-Β4-0899/96 του κ. Vandemeulebroucke και άλλων, εξ' ονόματος της Ομάδας της Ευρωπαϊκής Ριζοσπαστικής Συμμαχίας, για την κατάσταση στη Βιρμανία·-Β4-0919/96 του κ. Vinci και της κ. Sornosa Martνnez, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, για την πολιτική κατάσταση στη Βιρμανία και την παραβίαση των ανθρωπίνων δικαιωμάτων από το SLORC·-Β4-0924/96 του κ. Telkδmper και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, για την κατάσταση στη Βιρμανία·-Β4-0944/96 της κ. Kinnock και άλλων, εξ' ονόματος της Ομάδας του Ευρωπαϊκού Σοσιαλιστικού Κόμματος, για την πολιτική κατάσταση και τις ακατάπαυστες παραβιάσεις των ανθρωπίνων δικαιωμάτων στη Βιρμανία·Κύπρος
<P>
Β4-0949/96 των κ. Green και Roth, εξ' ονόματος της Ομάδας του Ευρωπαϊκού Σοσιαλιστικού Κόμματος, για την πολιτική δολοφονία του Kutlu Adalil στην κατεχόμενη ζώνη της Κύπρου·-Β4-0959/96 του κ. Χατζηδάκη και της κ. Oomen-Ruijten, εξ' ονόματος της Ομάδας του Ευρωπαϊκού Λαϊκού Κόμματος, για τη δολοφονία του κ. Adalil στην κατεχόμενη ζώνη της Κύπρου·»Boat people»
<P>
Β4-0874/96 της κ. Gredler, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για τους Βιετναμέζους «boat people»·-Β4-0927/96 των κ.κ. Telkδmper και Kreissl-Dorfler, εξ' ονόματος της Ομάδας των Πρασίνων στο Ευρωπαϊκό Κοινοβούλιο, για τους Βιετναμέζους «boat people»·-Β4-0940/96 του κ. Howitt, εξ' ονόματος της Ομάδας του Ευρωπαϊκού Σοσιαλιστικού Κόμματος, για τα γεγονότα στο Χονγκ Κονγκ·Αιθιοπία
<P>
Β4-0892/96 της κ. Fassa και της κ. Andrι-Lιonard, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για την κατάσταση των ανθρωπίνων δικαιωμάτων στην Αιθιοπία·-Β4-0917/96 του κ. Pettinari, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, για την αυθαίρετη σύλληψη του κ. Taye, Αιθίοπα πολίτη·-Β4-0930/96 του κ. Telkδmper και της κ. Aelvoet, εξ' ονόματος της Ομάδας των Πρασίνων στο Ευρωπαϊκό Κοινοβούλιο, για την κατάσταση των ανθρωπίνων δικαιωμάτων στην Αιθιοπία·Φιλιππίνες
<P>
Β4-0885/96 της κ. Banotti και άλλων, εξ' ονόματος της Ομάδας του Ευρωπαϊκού Λαϊκού Κόμματος, για το σεβασμό των ανθρωπίνων δικαιωμάτων στις Φιλιππίνες και την κακομεταχείριση της κ. Shay Cullen·Αλγερία
<P>
Β4-0906/96 της κ. Elmalan και άλλων, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, για τις παραβιάσεις της ελευθερίας του τύπου στην Αλγερία·-Β4-0937/96 του κ. Cohn-Bendit και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, για τις παραβιάσεις της ελευθερίας του τύπου στην Αλγερία·Salman Rushdie
<P>
Β4-0876/96 του κ. Cars και άλλων, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για το φετφά κατά του Salman Rushdie·Φυλάκιση του Πατέρα Matanovic
<P>
Β4-0955/96 του κ. von Habsburg και άλλων, εξ' ονόματος της Ομάδας του Ευρωπαϊκού Λαϊκού Κόμματος, για την αυθαίρετη σύλληψη του πάστορα Tomislav Matanovic του Prijedor και των γονέων του από πράκτορες της Σερβικής Δημοκρατίας.
<SPEAKER ID=137 LANGUAGE="NL" NAME="Bertens">
Κύριε Πρόεδρε, οι συνθήκες γύρω από το θάνατο του προξένου Nichols στο Ραγκούν αποτελούν χαρακτηριστικό παράδειγμα του εντελώς απαράδεκτου τρόπου με τον οποίο το Συμβούλιο για την Αποκατάσταση του Νόμου και της Τάξης (SLORC) κυβερνά και καταπιέζει το λαό. Οι συνεχείς παραβιάσεις των ανθρωπίνων δικαιωμάτων στην εν λόγω χώρα και η καταπίεση που ασκείται σε όλες τις δημοκρατικές δυνάμεις, θα πρέπει να αντιμετωπισθούν από τη διεθνή κοινότητα. Θα πρέπει να ελευθερωθούν οι 250 βουλευτές της Εθνικής Συμμαχίας για τη Δημοκρατία (ΝLD) που κρατούνται φυλακισμένοι. Θα πρέπει να αποσυρθεί ένας νέος νόμος σύμφωνα με τον οποίο επιβάλλονται ποινές φυλάκισης 20 ετών σε όποιον ασκήσει πολιτική κριτική και θα πρέπει να γίνει σεβαστό το αποτέλεσμα των εκλογών από το οποίο φαίνεται σαφώς ότι η απαγορευμένη τώρα NLD είναι το πιο δημοφιλές κόμμα. Η Ένωση θα πρέπει να στείλει ένα σαφές και δυναμικό μήνυμα και να λάβει τα κατάλληλα μέτρα. Σε συνέχεια των ορθών αποφάσεων των επιχειρήσεων Heineken και Calsberg, ορθών αποφάσεων οι οποίες λήφθηκαν μετά από πίεση ορισμένων ομάδων, σε συνέχεια εν πάση περιπτώσει, των εν λόγω αποφάσεων των δύο αυτών επιχειρήσεων, θα πρέπει να υπάρξει ένας εμπορικός και οικονομικός αποκλεισμός της Βιρμανίας. Θα πρέπει να καταστεί κατανοητό στις χώρες του ASEAN, οι οποίες προφανώς επιθυμούν να συμπεριλάβουν και τη Βιρμανία, ότι δεν πρέπει να καταλάβουν τις κενές θέσεις που άφησαν οι ευρωπαϊκές επιχειρήσεις στη Βιρμανία. Το Περιφερειακό Φόρουμ του ASEAN αποτελεί την κατάλληλη στιγμή εν προκειμένω. Θα πρέπει να καταστεί σαφές ότι η ένταξη της Βιρμανίας στο ΑSEAN αυτή τη στιγμή, είναι μία εντελώς απαράδεκτη και ακατάλληλη πρόταση. Είναι ιδιαίτερα σημαντικό, η διεθνής κοινότητα να δράσει ως ένα ενιαίο σώμα. Με τις οικονομικές κυρώσεις θα μπορέσουμε να πλήξουμε το SLORC, δηλαδή το κυβερνόν συμβούλιο, διότι αυτό έχει σημαντικά συμφέροντα στην οικονομία. Πέραν τούτο εγώ προσωπικά και η Ομάδα μου εκφράζουμε το θαυμασμό μας για την αντοχή και το θάρρος που επιδεικνύει η Aung San Suu Kyi. Παρά τις πολυάριθμες απειλές που δέχεται, οι οπαδοί της και το κόμμα τους συνεχίζουν με ήρεμο τρόπο τις διάσημες πλέον εβδομαδιαίες συγκεντρώσεις τους οι οποίες εξελίσσονται σε ένα σημαντικό γεγονός. Το γεγονός αυτό οφείλουμε να το παρακολουθήσουμε και εμείς εκ του σύνεγγυς.

<SPEAKER ID=138 LANGUAGE="DA" NAME="Kristoffersen">
Κύριε Πρόεδρε, η κατάσταση στη Βιρμανία απαιτεί το αδιάπτωτο ενδιαφέροντης παγκόσμιας κοινής γνώμης. Έχει καθοριστική και μεγάλη σημασία να συνεχιστούν οι εντατικές προσπάθειες για την εδραίωση της δημοκρατίας και των ανθρώπινων δικαιωμάτων στη χώρα αυτή που κυβερνάται από δικτατορικό καθεστώς. Η Σκανδιναβία συγκλονίστηκε από το θάνατο του Προξένου της κ. James Nichols σε μια φυλακή της Βιρμανίας. Όλες οι διπλωματικές προσπάθειες για να διαλευκανθούν οι συνθήκες του θανάτου του έχουν προσκρούσει στην άρνηση του καθεστώτος του Rangoon. Ο Πρεσβευτής της Βιρμανίας στο Λονδίνο κλήθηκε στη Δανία, αλλά αγνόησε απλώς την πρόσκληση αυτή. Το πτώμα του Δανού Προξένου δεν παραδόθηκε στην οικογένειά του. Δεν επετράπει να γίνει νεκροτομία και δεν δόθηκε καμία εξήγηση για τη φυλάκιση και την καταδίκη του. Υποστηρίζεται απλώς ότι είχε πολλές συσκευές τελεφάξ στο γραφείο του στο Rangoon. Τί εξήγηση!
<P>
Κατά τη γνώμη της Ομάδας του Ευρωπαϊκού Λαϊκού Κόμματος, έφτασε η ώρα να επιβάλει η ΕΕ κυρώσεις στο καθεστώς τόυ Rangoon. Ο διάλογος και οι συστάσεις δεν φέρνουν κανένα αποτέλεσμα. Οι στιβαρές ενέργειες είναι το μόνο πράγμα που θα γίνει σεβαστό. Για το λόγο αυτό, μαζί με την Ομάδα του Ευρωπαϊκού Λαϊκού Κόμματος, ζητώ να εισακουστεί η έκκληση της Δανίας για την ανάληψη συγκεκριμένων πρωτοβουλιών, όπως π.χ. την αναστολή των εμπορικών προτιμησιακών συμφωνιών της ΕΕ με τη Βιρμανία. Θα ήθελα επίσης, όπως και ο κ.Bertens, να ζητήσω από τις χώρες της ASEAN να «μπλοκάρουν» την πλήρη συμμετοχή της Βιρμανίας. Συμφωνώ με την άποψη του Επιτρόπου κ. Marin ότι οι χώρες της ASEAN πρέπει να συμβάλουν ώστε να επηρεαστεί η Βιρμανία προς μια δημοκρατική κατεύθυνση. Διαφορετικά, θα επηρεαστούν άμεσα οι σχέσεις της ΕΕ με τον οργανισμό ASEAN. Εκφράζω επίσης την ικανοποίησή μου για το γεγονός ότι όλες οι ομάδες του Κοινοβουλίου συνεργάστηκαν στενά για την αύξηση των πιέσεων στη Βιρμανία.

<SPEAKER ID=139 LANGUAGE="IT" NAME="Baldi">
Κύριε Πρόεδρε, αξιότιμοι συνάδελφοι, ο θάνατος του James Nichols, πρόξενου της Νορβηγίας, Δανίας και Ελβετίας, στις 22 Ιουνίου, έπειτα από έξι εβδομάδες κράτησης, μας προκαλεί ιδιαίτερη αναστάτωση και ταραχή. Η αυθαίρετη σύλληψη του πρόξενου από την πλευρά των βιρμανικών αρχών, λόγω του ότι χρησιμοποίησε στην κατοικία του τηλέφωνα και φωτοτυπικά χωρίς άδεια, η άρνηση να επιτρέψουν να εξεταστεί από γιατρό, η επισφαλής κατάσταση της υγείας του και, κυρίως, η σοβαρή παραβίαση των ανθρωπίνων δικαιωμάτων που εξακολουθεί να σημειώνεται στην Βιρμανία απαιτούν το συντομότερο μια ειδική έρευνα απ' όλη την διεθνή κοινότητα.
<P>
Χρειάζεται να πραγματοποιήσει η Ευρωπαϊκή Ένωση όλες τις δυνατές προσπάθειες και να ζητήσει επίσημα τις εξηγήσεις που είναι αναγκαίες για τον εντοπισμό των ευθυνών των ίδιων των βιρμανικών αρχών, που συνεχίζουν να ασκούν μια πολιτική καταστολής και παραβίασης των ανθρωπίνων δικαιωμάτων απέναντι σε κάθε αντίδραση.
<P>
Επιπλέον, η απάνθρωπη στάση του SLORC (Κρατικό συμβούλιο για την αποκατάσταση του νόμου και της τάξης) που αρνήθηκε στους συγγενείς του James Nichols την παράδοση της σωρού και την άδεια να παρευρεθούν στην κηδεία του, η σύλληψη πάνω από 250 βουλευτών της Εθνικής Λέγκας για τη δημοκρατία, υπό την ηγεσία την Aung San Suu Kyi, βραβείο Νόμπελ και βραβείο Ζαχάρωφ, αποδεικνύουν πόσο σοβαρή είναι η κατάσταση στη Βιρμανία όσον αφορά τον σεβασμό των ανθρωπίνων δικαιωμάτων και της δημοκρατίας.
<P>
Η Ευρωπαϊκή Ένωση πρέπει να πάρει δραστικά και επείγοντα μέτρα οικονομικής και πολιτικής αντίκρουσης απέναντι στη Βιρμανία, μεταξύ των οποίων η διακοπή του συστήματος των γενικευμένων τιμολογιακών προτιμήσεων και των ευνοϊκών χρηματοδοτήσεων. Είναι ανάγκη να διακοπεί κάθε οικονομική σχέση που στηρίζεται στις εμπορικές συναλλαγές, στον τουρισμό και στις επενδύσεις από την πλευρά των ευρωπαϊκών οργανισμών που δρουν σ' αυτήν τη χώρα. Χρειάζεται, τέλος, να δράσουμε έτσι ώστε η Βιρμανία να καταλάβει ξεκάθαρα ότι η αίτηση ένταξής της στην ΑSEAN επηρεάζεται και από τις εμπορικές σχέσεις που η τελευταία διατηρεί με την Ευρωπαϊκή Ένωση και τη Δύση. Τέλος, εκφράζουμε την πλήρη αλληλεγγύη μας στην οικογένεια του πρόξενου James Nichols, με την ελπίδα ότι δεν βασανίστηκε άδικα.

<SPEAKER ID=140 LANGUAGE="FR" NAME="Leperre-Verrier">
Κύριε Πρόεδρε, η στρατιωτική δικτατορία που έχει εγκαθιδρυθεί στη Βιρμανία απέδειξε για άλλη μια φορά την ωμότητά της, την απανθρωπιά της, την αυθαιρεσία της. Οι προσχηματικοί λόγοι που οδήγησαν στη σύλληψη του προξένου Nichols, οι συνθήκες κράτησής του, η μεταχείριση που του επεφυλάχθη και που οδήγησε ασφαλώς στο θάνατό του, η απανθρωπιά αυτού του Εθνικού Συμβουλίου που στέρησε από την οικογένειά του το δικαίωμα να παρευρεθεί στην κηδεία του, πρέπει να μας οδηγήσουν σε ισχυρή αντίδραση που να υπερβαίνει την απλή καταδίκη. Η περίπτωση αυτή προστίθεται στη μακρά σειρά παρανομιών που δεν παύσαμε να καταγγέλλουμε.
<P>
Πράγματι, η δημοκρατία δεν σημείωσε πρόοδο στη Βιρμανία: παρόλο που βελτιώθηκε η κατάσταση της Νομπελίστα κ. Aung San Suu Kyi, η ίδια δεν σταματά να σημαίνει συναγερμό στη διεθνή κοινή γνώμη σχετικά με την επιδείνωση των παραβιάσεων των ανθρωπίνων δικαιωμάτων στη χώρα της. Η πολιτική έκφραση αποτελεί αδίκημα, η καταναγκαστική εργασία αποτελεί συνήθη πρακτική. Όλες αυτές οι πράξεις πρέπει να επιφέρουν κυρώσεις.
<P>
Κατά πρώτον, θα πρέπει να αναρωτηθεί κανείς σχετικά με το καθεστώς παρατηρητή που δόθηκε στη Βιρμανία στο πλαίσιο του ΑΣΕΑΝ. Θα ήταν σκόπιμο να καταγγελθεί η απόφαση αυτή από την Επιτροπή και το Συμβούλιο, κατά την προσεχή συνεδρίαση της εν λόγω συνέλευσης. Επίσης, θα πρέπει να επιβληθούν στη Βιρμανία οικονομικές κυρώσεις. Ας αποφασίσουμε τη διακοπή όλων των σχέσεων με τη χώρα αυτή, τόσο στον τομέα των επενδύσεων, όσο και στον τομέα του εμπορίου ή του τουρισμού. Ας ακολουθήσουμε το παράδειγμα των εταιρειών Carlsberg και Heineken και ας θέσουμε την κυβέρνηση της Βιρμανίας αντιμέτωπη με τις ευθύνες της. Αυτή είναι η στάση που θα πρέπει, κατά τη γνώμη της ομάδας μου, να υιοθετήσει το Συμβούλιο και η Επιτροπή.

<SPEAKER ID=141 LANGUAGE="IT" NAME="Pettinari">
Κύριε Πρόεδρε, θα ήθελα να απευθυνθώ στον Επίτροπο γιατί τα όσα ζητάμε σήμερα σ' αυτήν τη συζήτηση τα ζήτησε ομόφωνα το Ευρωπαϊκό Κοινοβούλιο εδώ και αρκετούς μήνες. Παρ' όλα αυτά, το Συμβούλιο και η Επιτροπή δεν έκαναν τίποτα, απολύτως τίποτα? το Συμβούλιο αρνήθηκε ακόμα και να εκφραστεί σχετικά με τις κυρώσεις που πρότεινε η Δανία έπειτα από τη δολοφονία - ο όρος είναι πολύ επιτυχής - του επίτιμου πρόξενου Nichols. Εμείς ζητάμε να παύσουν πλέον οι διπλωματικοί δισταγμοί και να απομονώσουμε, οικονομικά και πολιτικά την κυβέρνηση της Ραγκούν όπως ζητούν σήμερα όλες οι ομάδες? ζητάμε ακόμα από την Επιτροπή να διαγράψει αμέσως την Βιρμανία από τον κατάλογο των χωρών που επωφελούνται από το σύστημα των γενικευμένων προτιμήσεων. Αυτό θα ήταν μια πολιτική ένδειξη της ευρωπαϊκής αποφασιστικότητας κατά της Βιρμανίας. Εάν η Επιτροπή δεν φροντίσει για όλα αυτά, θα πρέπει να εξηγήσει τουλάχιστον τους λόγους, κύριε Επίτροπε!
<P>
Στο Συμβούλιο ζητάμε αντίθετα να κινητοποιηθεί αμέσως ώστε να ζητηθεί από τις ασιατικές χώρες να μην δεχθούν την ένταξη της Βιρμανίας στην ΑSEAN, ακριβώς εξ' αιτίας της σοβαρότατης κατάστασης των ανθρωπίνων δικαιωμάτων. Το να μην δράσει ούτε προς αυτήν την κατεύθυνση θα ήταν ένδειξη συνενοχής!

<SPEAKER ID=142 LANGUAGE="DE" NAME="Telkδmper">
Κύριε Πρόεδρε, δεν το παίρνω αυτό σαν απειλή. Πριν από μήνες μιλήσαμε για τη Bιρμανία, τον περασμένο μήνα μιλήσαμε για τη Bιρμανία και τώρα πάλι γι' αυτήν μιλάμε. Mας συγκίνησε ο θάνατος του πρόξενου James Nichols, του πρόξενου για τη Δανία, την Eλβετία και τη Σουηδία. O θάνατός του εκφράζει την ύπαρξη βασανιστηρίων σ' αυτή τη χώρα. Tου στερούσαν τον ύπνο και δεν του παρείχετο καμιά ιατρική υποστήριξη. Aυτή την απάνθρωπη ενέργεια, αυτή την απάνθρωπη συμπεριφορά του Συμβουλίου για την Aποκατάσταση του Nόμου και της Tάξης (SLORC), δεν πρέπει να συνεχίσουμε να την ανεχόμαστε.
<P>
Σύμφωνα με στοιχεία του ΔNT, το 1994 στη Bιρμανία, το 3, 1 % του ακαθαρίστου εγχώριου προϊόντος προέκυψε από αναγκαστική εργασία. Aυτό εκφράζει την καταστροφή, την οποία δεν μπορούμε να την ανεχόμαστε έτσι. Ίσως να ήταν οι διαμαρτυρίες μας, ίσως να ήταν οι προσπάθειες των MKO, που εμπόδισαν μέχρι τώρα τη Heineken και την Carlsberg να κάνουν επενδύσεις εκεί. Yπάρχουν και άλλοι δυναμικοί επενδυτές όπως λ.χ. η BMW, η οποία ελπίζουμε να συμπεριφερθεί ανάλογα. Aκόμη κι εμείς καλούμαστε να δράσουμε, και κυρίως η Eπιτροπή και το Συμβούλιο. Nομίζω πως η Eπιτροπή δεν επιτρέπεται να παραχωρήσει πλέον καμιά προτιμησιακή σχέση. Θα πρέπει, δια της διπλωματικής οδού, να καταστήσουμε σαφές πως οι σχέσεις θα ανασταλούν, αν δεν αλλάξει η κατάσταση. Kαι το Συμβούλιο θα πρέπει να το καταστήσει αυτό σαφές, ειδικά ενόψει των σχέσεων με τα κράτη του ASEAN.
<P>
Tελειώνοντας, θα ήθελα να πω πως θα πρέπει να συνεχίσουμε να υποστηρίζουμε την κ. Aung San Suu Kyi, κι ελπίζω πως η διπλωματία, στη συνέχεια, θα αποδώσει καρποφόρα αποτελέσματα.

<SPEAKER ID=143 LANGUAGE="EN" NAME="Kinnock, Glenys">
Κύριε Πρόεδρε, ασφαλώς θα δεχόσαστε, όπως δέχεται και η Επιτροπή, ότι αυτό με το οποίο ασχολούμεθα είναι ένα από τα πιο βάρβαρα καθεστώτα στον κόσμο, ένα καθεστώς το οποίο στηρίζεται στην παιδική εργασία, την καταναγκαστική εργασία και την εργασία των δούλων για να επιβιώσει. Πράγματι, η Διεθνής Αμνηστεία πολύ πρόσφατα δημοσίευσε μια έκθεση στην οποία αναφέρεται πολύ καθαρά ότι οι άνθρωποι της χώρας αυτής αλυσοδένονται, τους περνάνε σίδερα στα πόδια και μαστιγώνονται μέχρις αναισθησίας καθώς εργάζονται στους σιδηροδρόμους και τους δρόμους της χώρας αυτής. Το SLORC και η στρατιωτική χούντα σαφώς είναι ένα καθεστώς με το οποίο δεν μπορούμε να ασχοληθούμε ή να κάνουμε συμφωνίες.
<P>
Σε βιντεοταινία της η οποία εστάλθηκε στο Κοινοβούλιο, η Αουγκ Σαν Σούου Κίι μίλησε σήμερα χωρίς περιφράσεις για την ανάγκη επιβολής οικονομικών κυρώσεων, τον τερματισμό όλων των επενδύσεων, τη διακοπή του τουρισμού καθώς και για κάθε άλλο δυνατό μέτρο απομόνωσης του καθεστώτος. Το γεγονός είναι ότι η ίδια, ως δημοκρατικά εκλεγμένη ηγέτης της αντιπολίτευσης, ζητά από την Ευρωπαϊκή Ένωση να κάνει αυτό που με βεβαιότητα θα αποτελέσει ένα μήνυμα για όλους μας να αναλάβουμε αμέσως δράση. Ο Νέλσον Μαντέλα βρισκόταν σε επίσκεψη πρόσφατα στην Ευρώπη και είναι βέβαιο ότι εκείνο που γονάτισε το καθεστώς των φυλετικών διακρίσεων ήταν οι οικονομικές κυρώσεις. Αυτό είναι το είδος των πολιτικών μέτρων, των οικονομικών μέτρων, που η Αουγκ Σαν Σούου Κίι θα ήθελε να εφαρμοστούν.
<P>
Στην Ευρωπαϊκή Ένωση αναγνωρίζουμε, όπως αναγνωρίζει και η Επιτροπή, ότι στις σχέσεις μας με τις τρίτες χώρες θα πρέπει να εργαζόμαστε υπέρ της προώθησης της δημοκρατίας και των ανθρωπίνων δικαιωμάτων. Επομένως, εάν αυτή είναι η περίπτωση και εάν αυτή είναι η κατευθυντήρια αρχή μας, τότε θα πρέπει να αποτελέσει το ουσιώδες στοιχείο στις σχέσεις μας με τη Βιρμανία.
<P>
Ασφαλώς, όπως είπαν και άλλοι, μας ενθαρρύνει το γεγονός ότι εταιρείες όπως η Heineken, η Carlsberg, η Levi Strauss και, μέχρι κάποιου βαθμού, η Pepsi Cola έφυγαν από τη χώρα αυτή ως αποτέλεσμα πιέσεως των πολιτών. Αυτό το είδος των επενδύσεων θα πρέπει να αποθαρρύνεται και από το Κοινοβούλιο τούτο προτρέπουμε τους πολίτες της Ευρωπαϊκής Ένωσης να ασκήσουν πιέσεις και στην Total, μια γαλλική εταιρεία, να λάβει παρόμοια μέτρα.
<P>
Θα ήθελα να ρωτήσω την Επιτροπή τι σκοπεύει να πει στους βιρμανούς κατά τη σύνοδο της ASEAN την επόμενη εβδομάδα στη Τζακάρτα. Θα ήθελα να ζητήσω από την Επιτροπή να δηλώσει όσο πιο έντονα μπορεί ότι αποστρέφεται αυτό το είδος του καθεστώτος. Θα ήθελα να ρωτήσω τον Επίτροπο να μας πει πότε επιτέλους θα δούμε αυτή την έκθεση για την καταναγκαστική εργασία την οποία περιμένουμε, διότι μόνο με βάση την έκθεση αυτή θα αποκτήσουμε τον μοχλό που χρειαζόμαστε για να καταργήσουμε τα προνόμια του συστήματος γενικευμένων προτιμήσεων προς τη Βιρμανία. Αυτές είναι δύο σαφέστατες ερωτήσεις στις οποίες θα ήθελα απάντηση από την Επιτροπή.

<SPEAKER ID=144 LANGUAGE="DA" NAME="Kirsten Jensen">
Οι νόμιμοι ηγέτες της Βιρμανίας ζητούν την επιβολή οικονομικών κυρώσεων κατά της στρατιωτικής χούντας που ανέλαβε παράνομα την εξουσία στη χώρα. Το αίτημα αυτό πρέπει να εισακουστεί. Όπως και στην περίπτωση της Νοτίου Αφρικής, πρέπει να επιβληθούν κυρώσεις εάν υποστηρίζονται από την αντιπολίτευση και είναι αποδεκτές από το λαό. Σήμερα πολλοί ηγέτες κρατών διεκδικούν τη δόξα για την πολιτική κυρώσεων κατά της Νοτίου Αφρικής, αλλά δεν ήταν τόσο ξιπασμένοι όταν οι κυρώσεις αυτές έπρεπε να επιβληθούν. Η Βιρμανία δίδει στους αρχηγούς αυτούς κρατών την ευκαιρία να επαναρθώσουν το λάθος τους. Υποδεχθήκαμε, για λογαριασμό της κας Aung San Suu Kyi, το γιό της και το σύζυγό της εδώ στο Ευρωπαϊκό Κοινοβούλιο, και θαυμάζουμε το θάρρος, τη διορατικότητα και την αγάπη για το λαό της καθώς επίσης και την ιστορική της συνείδηση. Πρέπει να εισακουστούν οι απόψεις της γυναίκας αυτής. Ζητεί να επιβληθούν οικονομικές κυρώσεις. Δεν βλέπω τον τρόπο με τον οποίο θα μπορούσαμε να το αρνηθούμε.
<P>
Θα ήθελα να επιμείνω στην ανήθικη συμπεριφορά του καθεστώτος της Βιρμανίας. Πολεμά τον ίδιο το λαό του. Έχει επιβάλλει καταπίεση και σκλαβιά. Αγνόησε τη συντριπτική νίκη του δημοκρατικού κινήματος το 1990. Φυλάκισε τους ηγέτες του ή τους έθεσε υπό κατ' οίκον περιορισμό. Τώρα δε φυλακίζει διπλωμάτες. Πώς μπορεί ο δυτικός κόσμος να αντιδρά στις ποταπότητες της χούντας της Βιρμανίας καταφεύγοντας απλώς στην κριτική διπλωματία, τη στιγμή κατά την οποία το καθεστώς φυλακίζει τα άτομα που μας εκπροσωπούν; Πώς είναι δυνατό να χρησιμοποιούνται διπλωματικές μέθοδοι έναντι εκείνων που φυλακίζουν διπλωμάτες; Ο κ. James Nichols ήταν εκπρόσωπος της Δανίας και των άλλων ευρωπαϊκών χωρών. Φυλακίστηκε επειδή είχε πολλές συσκευές φαξ, υπέστη ταλαιπωρίες, όπως πολύωρες ανακρίσεις, ενώ του στερούσαν τον ύπνο. Δεν του έδιδαν τα φάρμακά του και η κηδεία του τηρήθηκε μυστική. Μια εφημερίδα της Βιρμανίας έγραψε για τον κ. Nichols ότι ήταν ένας άσημος απατεώνας, που άξιζε της τύχης του, επειδή ήταν αχαλίνωτος όσον αφορά το φαγητό και τεμπέλης με τάση προς πολυτέλεια. Μια εφημερίδα, που δεν καταλαβαίνουμε πως είναι δυνατόν να εκδίδεται καν στη Βιρμανία, χειραγωγείται από τη Χούντα προσπάθησε, ανοίγοντας περισσότερο την πληγή, να μας εμπλέξει στο θάνατο του κ. Nichols. Ευχαριστώ τις εταιρείες Carlsberg και Heineken που αποσύρθηκαν από την αγορά, αλλά πώς θα μπορούσε κανείς να συνάψει μια joint venture σε μια χώρα όπου εταίρος του είναι το Υπουργείο Αμυνας μιας στρατιωτικής χούντας;

<SPEAKER ID=145 LANGUAGE="NL" NAME="d'Ancona">
Κύριε Πρόεδρε, συνάδελφοι, μπορέσαμε σήμερα το πρωί, χάρη στην κ. Kinnock, να παρακολουθήσουμε ένα βίντεο με μία συνέντευξη της Aung San Suu Kyi. Η συνέντευξη αυτή μου έκανε μεγάλη εντύπωση, δηλαδή πως ένας άνθρωπος, υπό τέτοιες δύσκολες προσωπικές συνθήκες, υπό τέτοιες ταλαίπωρες συνθήκες, έχει παρόλα αυτά το θάρρος, την ενέργεια και τη δύναμη για να αγωνισθεί για τη δημοκρατία. Θεωρώ ότι εγώ σήμερα είμαι μόνο ένα ενδιάμεσο πρόσωπο το οποίο αναμεταδίδει αυτά τα γεγονότα. Τώρα έχουμε τη δυνατότητα να καταστήσουμε σαφές εκείνο το οποίο αυτή ζητεί.
<P>
Πρώτον, και αυτό είναι μία ερώτηση προς την Επιτροπή, την οποία υποβάλλω εκ μέρους της: Τί εννοεί, ουσιαστικά η Επιτροπή με τον «διάλογο με κριτικό πνεύμα», τον οποίο τώρα διακηρύσσει παγκοσμίως προκειμένου η χώρα αυτή, δηλαδή η Βιρμανία, να απομονωθεί στον μπορικό τομέα, στον τομέα των εξωτερικών επενδύσεων και στον τομέα του τουρισμού; Σήμερα το πρωί έλαβα ένα φαξ με το οποίο 46 ΜΚΟ ζητούν να υποστηρίξουμε αυτή την ξεχωριστή γυναίκα, 46 ΜΚΟ από την Ευρώπη και την Αμερική. Ας απομονώσουμε αυτή τη χώρα. Ας μη συνεχίσουμε να επενδύουμε σε αυτήν. Φυσικά είμαστε ιδιαίτερα ικανοποιημένοι, όπως αναφέρεται στην παράγραφο 9 του ψηφίσματος, από το γεγονός ότι αποσύρθηκαν από τη χώρα αυτή οι επιχειρήσεις Calsberg και Heineken. Όμως, χθες στην εφημερίδα αναγράφονταν ότι η επιχείρηση Heineken δεν είχε αποσυρθεί εντελώς. Οι εκπρόσωποι του καθεστώτος στην Βιρμανία, το αμφισβητούσαν. Θα ήθελα από την Επιτροπή, αυτή είναι η δεύτερη ερώτησή μου, να ερευνήσει εάν αυτό όντως συνέβη.
<P>
Τέλος, όπως αναφέρεται στην παράγραφο 10 του ψηφίσματός μας, ζητώ από την Επιτροπή να επιβλέψει ώστε τα κενά που δημιουργούνται να μην καταληφθούν από άλλες επιχειρήσεις. Θα ήταν φυσικά ιδιαίτερα κυνικό όταν τη στιγμή που ορισμένοι επενδυτές απομακρύνονται, άλλες ευρωπαϊκές επιχειρήσεις να εκμεταλλευτούν την ευκαιρία και να σπεύσουν εκεί ταχέως για να επενδύσουν. Κάτι τέτοιο θα ήταν τρομερό.
<P>
Κύπρος

<SPEAKER ID=146 LANGUAGE="EN" NAME="Green">
Κύριε Πρόεδρε, το κυπριακό πρόβλημα είναι ένα ζήτημα ανθρωπίνων δικαιωμάτων τόσο για τους ελληνοκυπρίους όσο και για τους τουρκοκυπρίους. Η παρουσία των 35.000 ανδρών του τουρκικού στρατού οι οποίοι κατέχουν πάνω από το ένα τρίτο του εδάφους της νήσου της Κύπρου δεν στερεί τα ανθρώπινα δικαιώματα μόνο από τους ελληνοκυπρίους αλλά και από τους τουρκοκυπρίους. Η κατάσταση στο βόρειο τμήμα της νήσου έχει εσκεμμένα χειροτερεύσει με την παράνομη εποίκιση χιλιάδων τούρκων από την ηπειρωτική Τουρκία, γεγονός το οποίο αποτελεί σαφέστατη παραβίαση της Συνθήκης της Γενεύης.
<P>
Οι προοδευτικές δυνάμεις στην κατεχόμενη περιοχή αναγνωρίζουν, με την υποστήριξη της Ευρωπαϊκής Επιτροπής και του Κοινοβουλίου, ότι η εισδοχή της Κύπρου στην Ευρωπαϊκή Ένωση και οι επικείμενες συνομιλίες ένταξης δημιουργούν όχι μόνο το μέλλον που αρμόζει στην Κύπρο αλλά επίσης και ένα παράθυρο ευκαιρίας για την επίλυση του κυπριακού προβλήματος. Κατά τα δύο τελευταία χρόνια υπάρχει ολοένα και μεγαλύτερη αύξηση των τρομοκρατικών ενεργειών εις βάρος αυτών των προοδευτικών δυνάμεων που προωθούν και συζητούν το μέλλον μιας ενωμένης Κύπρου ως μέλους της Ευρωπαϊκής Ένωσης.
<P>
Ο Κουτλού Ανταλί, διακεκριμένος τουρκοκύπριος διανοούμενος, συγγραφέας και σεβαστός δημοσιογράφος πλήρωσε με τη ζωή του την ελεύθερη διατύπωση και υπεράσπιση των απόψεών του. Δολοφονήθηκε στις 6 Ιουλίου στο κατεχόμενο τμήμα της Λευκωσίας. Κανείς δεν έχει προσαχθεί μέχρι σήμερα στη δικαιοσύνη ούτε γι' αυτό το έγκλημα ούτε για τις βομβιστικές ενέργειες σε σπίτια, γραφεία, αυτοκίνητα και πολιτικά γραφεία στην κατεχόμενη Κύπρο. Πληροφορούμαι ότι ένας στους πέντε ανθρώπους στην κατεχόμενη Κύπρο είναι μέλος των τουρκικών δυνάμεων ασφαλείας. Φαίνεται όμως ότι όλοι αυτοί είναι ανίκανοι να συλλάβουν έστω και έναν υπεύθυνο για τις πράξεις αυτές. Το παράνομο καθεστώς και οι τουρκικές δυνάμεις ασφαλείας θα πρέπει αμέσως να ενεργήσουν τα δέοντα για να ανακαλύψουν τους υπεύθυνους αυτών των πράξεων και τον δολοφόνο ή τους δολοφόνους του Κουτλού Ανταλί. Δεν θα πρέπει να ξεχνάμε ότι η φωνή του παράνομου καθεστώτος δεν είναι η μόνη φωνή των τουρκοκυπρίων. Υπάρχουν και άλλοι θαρραλέοι και διακεκριμένοι τουρκοκύπριοι οι φωνές των οποίων θα πρέπει να ακουστούν. Ο Κουτλού Ανταλί ήταν ένας από αυτούς.

<SPEAKER ID=147 NAME="Χατζηδάκης">
Κύριε Πρόεδρε, το ζητούμενο σήμερα στην Κύπρο είναι η ειρηνική συμβίωση των δύο κοινοτήτων, της ελληνοκυπριακής και της τουρκοκυπριακής. Αν και στην τουρκοκυπριακή πλευρά υπάρχει αδιαλλαξία, πρέπει να πω ότι υπάρχουν, πράγματι, και δημοκρατικές προοδευτικές δυνάμεις που είναι υπέρ της επαναπροσέγγισης του ελληνικού και του τουρκικού στοιχείου.
<P>
Ο Κουτλού Ανταλί, ο οποίος δολοφονήθηκε κάτω από μυστηριώδεις συνθήκες πριν από λίγες ημέρες, ανήκε στους μετριοπαθείς Τουρκοκυπρίους και η δολοφονία του ήταν προφανώς πολιτική, αν ληφθεί υπόψη η δράση του αλλά και η φύση του καθεστώτος Ντενκτάς. Ο Κουτλού Ανταλί, διακεκριμένος συγγραφέας και δημοσιογράφος, είχε κατ'επανάληψη στο παρελθόν ασκήσει με άρθρά του έντονη κριτική στο καθεστώς Ντενκτάς, στιγματίζοντας ιδιαίτερα: πρώτον, τη μαζική παρουσία στο κατεχόμενο τμήμα της Κύπρου εποίκων που αποτελούν ξένο σώμα προς την τουρκυπριακή κοινότητα, και δεύτερον, τη συστηματική κατατρομοκράτηση των πολιτικών αντιπάλων του Ντενκτάς.
<P>
Κυρίες και κύριοι, στο κατεχόμενο τμήμα της Κύπρου έχει επιβληθεί ένα καθεστώς στρατοκρατίας, αστυνομοκρατίας, ιδιαίτερα σκληρό για τους αντιφρονούντες και τους Τουρκοκυπρίους. Είναι χαρακτηριστικό ότι η τουρκοκυπριακή κοινότητα φθίνει, και ενώ το 1974 αριθμούσε 120.000 άτομα, σήμερα μετά βίας αριθμεί 85.000 και ολοένα και περισσότεροι Τουρκοκύπριοι εκπατρίζονται. Ενδεικτικό του καθεστώτος βίας που επικρατεί στα κατεχόμενα είναι ότι, σε πληθυσμό 160.000 οι 35.000 περίπου είναι στρατιώτες και άνδρες ασφάλειας, δηλαδή πράγματι 1 στους 5 πολίτες, όπως είπε και η πρόεδρος κ. Γκρην, είναι ένστολος. Σήμερα η Κύπρος είναι το πιο στρατοκρατούμενο μέρος του κόσμου, αν ληφθεί υπόψη η έκτασή της.
<P>
Με το σημερινό ψήφισμα, εμείς φυσικά λέμε ότι η κατάσταση αυτή πρέπει να τερματισθεί και να ξεκινήσει διαδικασία προσέγγισης των δύο κοινοτήτων, πράγμα το οποίο αποτελούσε ευχή και του Κουτλού Ανταλί.

<SPEAKER ID=148 LANGUAGE="PT" NAME="Rosado Fernandes">
Κύριε Πρόεδρε, επιβάλλεται, περισσότερο παρά ποτέ, η ανάγκη να διορθώσει η Ευρώπη τη στάση που κράτησε από την κατάρρευση της Οθωμανικής Αυτοκρατορίας, το 1922. Στην πραγματικότητα, επιβάλλεται όντως η Κύπρος να ενταχθεί όσο το δυνατό συντομότερα για να αποφευχθεί η διαιώνιση αυτής της κατάστασης βίας που διαρκεί εδώ και είκοσι χρόνια.
<P>
Η δολοφονία ενός διανοούμενου όπως ο Κουτλού Ανταλί, συγγραφέας ο οποίος, επειδή ήταν υπέρ της ανοχής, επεδίωκε να υπάρξει καλή συνεννόηση στο νησί και τελικά τιμωρήθηκε με θάνατο, μπροστά στην αδιαφορία των τουρκικών αρχών της Κύπρου, είναι μία μορφή βίας που παρακολουθούμε καθημερινά, τόσο στην Κύπρο ή στη Βοσνία όσο και σε κάθε όλη την περιοχή και που, φυσικά, αντιστοιχεί επίσης στην κατάρρευση μίας άλλης αυτοκρατορίας: της Σοβιετικής Αυτοκρατορίας.
<P>
Ζούμε μία ιστορική στιγμή κατά την οποία η Ευρώπη μπορεί να συμβάλει για τη διόρθωση της κατάστασης και δεν το πράττει επειδή, φυσικά, παραχωρώντας οικονομικά οφέλη σε χώρες που εξαρτώνται από αυτή, ακριβώς για οικονομικούς λόγους, συνεχίζει να ανέχεται μία βία που, για μένα, είναι απαράδεκτη. 'Εχουμε όπλα, όχι μόνο πραγματικά όπλα. 'Εχουμε και άλλα όπλα για να αποφύγουμε τη διαιώνιση του πολέμου με αυτή την τοπική και περιφερειακή μορφή και για να εφαρμοστεί η Σύμβαση της Γενεύης.

<SPEAKER ID=149 LANGUAGE="NL" NAME="Bertens">
Κύριε Πρόεδρε, στο κατεχόμενο τμήμα της νήσου Κύπρου αυξάνει η πολιτική εγκληματικότητα. Τούτο αποδεικνύεται από στατιστικές. Φαίνεται να έχει χαραχθεί μία γραμμή εν προκειμένω. Οι Τουρκοκύπριοι που υποστηρίζουν τη διατήρηση του κυπριακού πολιτισμού, διώκονται συστηματικά από τις δεκάδες χιλιάδες Τούρκους τους οποίους εισήγαγε ο Ντεκτάς, αλλά και, όπως ανέφερε και η κυρία Green, από τα τουρκικά στρατεύματα και τους άνδρες των μυστικών υπηρεσιών. Σε όσους ασκούν κριτική, τους κλείνουν το στόμα. Γι'αυτό το λόγο, όλες οι προσπάθειες που καταβάλλει η διεθνής κοινότητα θα πρέπει να έχουν ως στόχο αυτό το θέμα. Ολόκληρη η νήσος Κύπρος αξίζει να έχει σταθερότητα και ειρήνη. Καλώ τη διεθνή κοινότητα να ασκήσει πίεση στην αυτοαποκαλούμενη Τουρκοκυπριακή κυβέρνηση, ώστε αυτή να μην θέτει σε κίνδυνο την ασφάλεια εκείνων που ασκούν κριτική. Το δράμα του κ. Adali, είναι θλιβερό. Ας μη λησμονούμε: πρόκειται για μία χώρα την οποία σε λίγο θα δούμε να εκπροσωπείται εδώ με έναν αριθμό βουλευτών. Γι'αυτό το λόγο πιστεύω ότι αξίζει να συζητούμε το θέμα της Κύπρου στο Κοινοβούλιο και ελπίζω ότι αυτή δεν θα είναι η τελευταία φορά.

<SPEAKER ID=150 LANGUAGE="FR" NAME="Goerens">
Κυρία Πρόεδρε, εφόσον απέτυχαν οι εκκλήσεις για σεβασμό της ανθρώπινης αξιοπρέπειας, εφόσον οι αυστηρές καταδίκες της χρήσης βίας κατά των αιτουμένων άσυλο προστίθενται σε έναν ήδη πολύ μακρύ, δυστυχώς, κατάλογο ανάλογων εκδηλώσεων, έφθασε η στιγμή να περάσουμε στη δράση.
<P>
Πέραν των διαφόρων μέσων πίεσης τα οποία διαθέτουμε για να υπενθυμίσουμε σε όλους τους παράγοντες που είναι αμέσως ή εμμέσως υπεύθυνοι για τη μιζέρια των Boat people , πρέπει να δείξουμε αλληλεγγύη που να προχωρεί περισσότερο από απλές δηλώσεις προθέσεων.
<P>
Οι καταδίκες μας απευθύνονται, ασφαλώς, στην Κίνα, στο Χονγκ Κονγκ, αλλά και στις βιετναμικές αρχές που δεν πράττουν ό, τι είναι δυνατόν για να υποδεχθούν αξιοπρεπώς αυτούς του παλαιούς πρόσφυγες, αλλά πρέπει και να είμαστε έτοιμοι, ενδεχομένως, να μοιραστούμε το βάρος που δημιουργεί το σχεδόν άλυτο πρόβλημα αυτών των boat people και να δεχθούμε, στις χώρες μας, τον αριθμό προσφύγων που μας αναλογεί στο πλαίσιο δίκαιης κατανομής του βάρους.
<P>
Νομίζω ότι αν δεν θέλουμε οι δηλώσεις μας σχετικά με το σεβασμό των ανθρωπίνων δικαιωμάτων και το δικαίωμα ανθρώπινης μεταχείρισης των προσφύγων, αν δεν θέλουμε τα λόγια αυτά να παραμείνουν κούφια, πρέπει να περάσουμε σε καλώς νοούμενη αλληλεγγύη.

<SPEAKER ID=151 LANGUAGE="DE" NAME="Telkδmper">
Κυρία Πρόεδρε, στις 10 Mαΐου έγινε μαζική απόδραση βιετναμέζων προσφύγων από το στρατόπεδο Whitehead στο Xονγκ Koνγκ. Aυτό δείχνει μια ανησυχητική κατάσταση. Eξακολουθούν ακόμη να υπάρχουν 25.000 Bιετναμέζοι, αποκαλούμενοι boat people, στα ασιατικά στρατόπεδα, και 15.000 απ' αυτούς στο Xονγκ Koνγκ. Bεβαίως, 50.000 boat people επανήλθαν εκούσια στις εστίες τους, με τη βοήθεια ενός προγράμματος του OHE. Στο Xονγκ Kονγκ, όμως, απελάθηκαν βίαια και 2000 άνθρωποι.
<P>
Tο κριτικάρω αυτό, επειδή κι εμείς στην Oμοσπονδιακή Δημοκρατία της Γερμανίας έχουμε Bιετναμέζους, οι οποίοι θα απελαθούν. Nομίζω πως δεν μπορεί έτσι απλά να απελαύνει κανείς ανθρώπους. Tο σωστό είναι να καταρτίζει κανείς προγράμματα και να τους βοηθάει στον επαναπατρισμό τους. Γι' αυτό και αντιτασσόμαστε στο να απελαθούν οι άνθρωποι αυτοί από το Xονγκ Kονγκ. Aπό την άλλη μεριά καλούμε την Eπιτροπή να ασκήσει την επιρροή της στα διεθνή όργανα ώστε, τόσο οι άνθρωποι από το Xονγκ Kονγκ, όσο και από άλλα ασιατικά κράτη ή και από την Eυρώπη, να πάρουν χρήματα, στα πλαίσια καινούριων προγραμμάτων επαναπατρισμού, για να μπορέσουν να εγκατασταθούν στο Bιετνάμ, εφόσον το επιθυμούν. Δεν επιτρέπεται να απελάσει κανείς αυτούς τους ανθρώπους που ζητούν άσυλο, από το Xονγκ Kονγκ ούτε και από την Oμοσπονδιακή Δημοκρατία της Γερμανίας, και νομίζω πως θα 'πρεπε η Eπιτροπή να ταχθεί υπέρ ενός προγράμματος για το Bιετνάμ με τα προϋπολογισθέντα 17 εκατ. Ecu.

<SPEAKER ID=152 LANGUAGE="EN" NAME="Howitt">
Κυρία Πρόεδρε, οι πρόσφυγες των στρατοπέδων συγκέντρωσης του Χογκ Κογκ υφίστανται μεταχείριση εγκληματιών. Η φύλαξή τους μεταφέρθηκε από τις υπηρεσίες οικισμού του Χογκ Κογκ στις υπηρεσίες σωφρωνισμού. Αντιμετωπίζονται από προσωπικό που είναι εκπαιδευμένο να φυλάει εγκληματίες και όχι οικογένειες που χρειάζονται βοήθεια. Εγκαταλείπονται στα κελλιά τους σε απομόνωση 23 ώρες την ημέρα.
<P>
Στις ταραχές του Μαΐου, χρησιμοποιήθηκαν 2.000 βομβίδες δακρυγόνων ενώ εν συνεχεία 200 άνθρωποι μεταφέρθηκαν στις φυλακές συμπεριλαμβανομένου, προς ντροπή των αρχών, ενός κοριτσιού πέντε ετών το οποίο κρατήθηκε 12 ημέρες στην απομόνωση ενώ οι αρχές της φυλακής είπαν ψέμματα στους γονείς του για το που βρισκόταν.
<P>
Για ποιο έγκλημα είναι ένοχοι οι άνθρωποι αυτοί; Το έγκλημα του φόβου: του φόβου επιστροφής στο Βιετνάμ όπου ο καθένας από αυτούς θα έχει να αντιμετωπίσει τρεις ή τέσσερεις ημέρες εξαντλητικής ανάκρισης σχετικά με τυχόν πολιτικές επαφές που είχε στα στρατόπεδα, όπου θα αντιμετωπίσει εκφοβισμό, όπου θα τον παρακολουθούν και όπου υπάρχουν σαφείς εκθέσεις για συλλήψεις και εξαφανίσεις.
<P>
Το Κοινοβούλιο θα πρέπει να καταδικάσει σήμερα την τακτική των βίαιων επαναπατρισμών - 600 άτομα μόνο τις τελευταίες τέσσερεις εβδομάδες - δεδομένου ότι από το 1988 στο Χογκ Κογκ υπάρχει μια εντελώς αυθαίτερη άρνηση για την απονομή της προσφυγικής ιδιότητας: οι άνθρωποι αυτοί στερούνται των δικαιωμάτων που τους παρέχει η Συνθήκη της Γενεύης.
<P>
Στη σημερινή της απάντηση, η Επιτροπή πρέπει να σταματήσει να αντιπαρέρχεται αυτή την παραβίαση των διεθνώς αναγνωρισμένων ανθρωπίνων δικαιωμάτων και να διασφαλίσει ότι η ευρωπαϊκή μας αρωγή δαπανάται για την υπεράσπιση των δικαιωμάτων των ανθρώπων αυτών και όχι για την καταπάτησή τους.
<P>
Aιθιοπία

<SPEAKER ID=153 LANGUAGE="NL" NAME="Bertens">
Κυρία Πρόεδρε, πριν από μερικούς μήνες, κατά τη διάρκεια μιας ακρόασης με θέμα τα ελεύθερα μέσα μαζικής ενημέρωσης που διοργάνωσε η Επιτροπή Εξωτερικών Υποθέσεων, συνάντησα εκπροσώπους της Ένωσης Δημοσιογράφων της Αιθιοπίας οι οποίοι, προς μεγάλη μου έκπληξη, με πληροφόρησαν ότι αυτή τη στιγμή στην Αιθιοπία βρίσκονται φυλακισμένοι περισσότεροι δημοσιογράφοι από οποιαδήποτε άλλη χώρα, οι οποίοι σχεδόν καθημερινά υπόκεινται σε βασανιστήρια. Προφανώς, πρέπει να συμβούν πολλά ακόμη στη χώρα αυτή, η οποία πριν από μερικά χρόνια κατόρθωσε να απαλλαγεί από τον δικτάτορα Mενγκίστου. Προφανώς υπάρχουν ακόμη πολλοί από τους σατράπες του εν λόγω καθεστώτος οι οποίοι ελέγχουν ακόμη την κατάσταση. Η διαδικασία αποχώρησης της Ερυθραίας εξελίχθηκε, παράδοξα, ειρηνικά, όμως η διαδικασία εκδημοκρατισμού αντιμετωπίζει ακόμη πολλά εμπόδια.
<P>
Ο συλληφθείς πρόεδρος της Ένωσης Εκπαιδευτικών, ο κ. Woldesemayat, πρέπει να ελευθερωθεί αμέσως, ακόμη και αν αυτό πρέπει να πραγματοποιηθεί για να χρησιμεύσει ως παράδειγμα για τους υπόλοιπους εκατοντάδες πολιτικούς κρατουμένους οι οποίοι εξακολουθούν να κρατούνται σε αυτή τη χώρα. Ελπίζω ότι το Συμβούλιο και η Επιτροπή θα υποστηρίξουν σθεναρώς αυτό το θέμα.

<SPEAKER ID=154 NAME="Pettinari">
Κυρία Πρόεδρε, η ομάδα μου παρακολουθεί με προσοχή τις πολιτικές εξελίξεις στην Αιθιοπία όπου, κατά τα τελευταία χρόνια, η κυβέρνηση της Αddis Abeba σημείωσε πράγματι αισθητή πρόοδο στον τομέα της δημοκρατίας και των ανθρωπίνων δικαιωμάτων. Εμείς πιστεύουμε ότι αυτή η πορεία πρέπει να υποστηριχθεί από την Ευρωπαϊκή Ένωση. Ακριβώς γι'αυτό, όμως, είναι ανησυχητικές οι πληροφορίες που μας περιήλθαν σχετικά ιδίως με την κράτηση του καθηγητή Taye, προέδρου της Εθνικής Ένωσης των καθηγητών. Ο Τaye συνελήφθη χωρίς ακριβείς κατηγορίες και υπάρχει η υποψία συνεπώς, η οποία είναι πιθανό να μην στερείται βάσης, ότι η κατηγορία είναι πολιτικής φύσης. Γι' αυτό ζητάμε, στην αρχή του ψηφίσματος, να αφεθεί ελεύθερος και να οδηγηθεί σε μια δίκη που να παρουσιάζει όλες τις εγγυήσεις που προβλέπονται από την περίπτωση, ακριβώς γιατί μια κράτηση πολιτικού χαρακτήρα είναι εντελώς απαράδεκτη.

<SPEAKER ID=155 LANGUAGE="DE" NAME="Telkδmper">
Κυρία Πρόεδρε, αξιότιμοι κυρίες και κύριοι συνάδελφοι, κι εγώ ανησυχώ για την κατάσταση του Taye Woldesemayat, του προέδρου της Διδασκαλικής Oμοσπονδίας της Aιθιοπίας, για τον οποίο ακούσαμε εδώ ορισμένα πράγματα. Συνελήφθη στο αεροδρόμιο της Aντίς Aμπέμπα, χωρίς να του απαγγελθούν κατηγορίες για τη σύλληψή του. Προσπάθησα να πάρω πληροφορίες γι' αυτόν και έλαβα μια επιστολή από την πρεσβεία, όπου αναφέρεται ότι συνελήφθη για λόγους δημόσιας τάξης. Αλλοι λόγοι δεν αναφέρθηκαν, αλλά του προσάπτουν την κατηγορία της παράνομης δράσης.
<P>
Aφού δεν μπορεί να προσλάβει δικηγόρο, ούτε και έχει επαφή με την οικογένειά του, σαφώς και δεν υπάρχει ομαλή λειτουργία κράτους δικαίου. Θα πρέπει να καταστήσουμε σαφές στην πρεσβεία, ή ακριβέστερα στην κυβέρνηση, πως δεν συμφωνούμε μ' αυτό.
<P>
Tα μέλη της Διδασκαλικής Oμοσπονδίας της Aιθιοπίας, παρενοχλούνται συνεχώς και διώκονται. Mια παρόμοια περίπτωση είχαμε και το Δεκέμβριο του 1993, όταν συνελήφθη ο Abera Yemane Ab, κάτω από παρόμοιες συνθήκες, και εναντίον του οποίου ξεκίνησε μια δίκη χωρίς να του απαγγελθούν κατηγορίες. Tην κατάσταση αυτή δεν μπορούμε να τη δεχθούμε. Tασσόμαστε υπέρ του σεβασμού των ανθρωπίνων δικαιωμάτων. Για το λόγο αυτό, θα πρέπει η αιθιοπική κυβέρνηση να εξηγήσει ποιες κατηγορίες αποδίδονται στα πρόσωπα αυτά ή να τα απελευθερώσει.
<P>
Φιλιππίνες

<SPEAKER ID=156 LANGUAGE="EN" NAME="Banotti">
Κυρία Πρόεδρε, πολλοί ιρλανδοί ιερείς έχουν μεταβεί για να εργασθούν στις Φιλιππίνες και έχουν διακριθεί για την υπεράσπιση των ανθρωπίνων δικαιωμάτων και για την καλυτέρευση της ζωής των ανθρώπων.
<P>
Ο πατήρ Σέϋ Κάλλεν ακολουθεί αυτή την πολύ πλούσια παράδοση. Έχει ξεκινήσει εκστρατεία και έχει γίνει παγκοσμίως γνωστός για τη μάχη του κατά του τουρισμού για παιδικό σεξ στις Φιλιππίνες. Κατά τα περασμένα χρόνια έχει σώσει πολλά παιδιά και έχει δημιουργήσει ορφανοτροφείο στο Ολονγκάπο Σίτυ των Φιλιππίνων. Κατά τη διάρκεια μιας ειρηνικής διαμαρτυρίας του εναντίον της ανέγερσης πυλώνα μεταφοράς ηλεκτρικού ρεύματος υψηλής τάσεως δίπλα στο ορφανοτροφείο του, υπέστη κτηνώδη επίθεση από την αστυνομία, συνελήφθη, στερήθηκε ιατρικών φροντίδων και στη συνέχεια συνάντησε τεράστιες δυσκολίες για την περίθαλψή του καθώς κανένας γιατρός στην πόλη δεν ήθελε να τον βοηθήσει.
<P>
Είναι σαφές ότι η εκστρατεία του πατέρα Κάλλεν εναντίον αυτού του κτηνώδους τουρισμού, τον οποίο επανειλειμμένα έχει καταδικάσει το Κοινοβούλιο, προκαλεί ανησυχίες στους ισχυρούς και διεφθαρμένους κύκλους της πόλεως στην οποία διεξάγει την εκστρατεία του. Πιστεύω ότι η προσωπική του ασφάλεια βρίσκεται σε κίνδυνο και ελπίζω ότι με την έγκριση του παρόντος ψηφίσματος η κυβέρνηση των Φιλιππίνων θα ενημερωθεί για το εξαιρετικό ενδιαφέρον που έχουμε τόσο για την προσωπική ασφάλεια του πατέρα Κάλλεν όσο και για την προσπάθειά του να προστατεύσει αυτά τα παιδιά από τους κινδύνους στους οποίους εκτίθενται.

<SPEAKER ID=157 LANGUAGE="NL" NAME="d'Ancona">
Κυρία Πρόεδρε, ουσιαστικά έχω λίγα να προσθέσω σε όσα ανέφερε προηγουμένως ο συνάδελφος Banotti. Ίσως αυτό ακόμη: είναι μία μορφή εκμετάλλευσης, παιδική πορνείας και παιδικής πορνογραφίας, η οποία παρατηρείται εκεί όπου η διαφορά μεταξύ πλουσίων και πτωχών είναι ιδιαίτερα μεγάλη. Όλοι μας γνωρίζουμε ότι παρά τις προσπάθειές μας η διαφορά μεταξύ πλουσίων και φτωχών κατέστη μεγαλύτερη τα τελευταία έτη και γι'αυτό το λόγο παρατηρούμε αυτές τις φοβερές μορφές εκμετάλλευσης. Όλοι όσοι αγωνίζονται γι'αυτό το σκοπό, όπως ο αιδεσιμώτατος Shay Cullen και ο συνεργάτης του Maglaqui, αξίζουν την υποστήριξή μας. Ελπίζω ότι το ψήφισμα του συναδέλφου Banotti, το οποίο αναμφισβήτητα θα εγκριθεί σήμερα το μεσημέρι, θα συμβάλει ούτως ώστε τα άτομα αυτά να ενισχύονται αντί να τιμωρούνται για το χρήσιμο και αναγκαίο έργο το οποίο πραγματοποιούν εκεί.

<SPEAKER ID=158 LANGUAGE="EN" NAME="Hyland">
Κυρία Πρόεδρε, θα ήθελα να συμπαραταχθώ με την ιρλανδή συνάδελφο, κ. Banotti, στην έκφραση των ανησυχιών μας για τον πατέρα Σέϋ Κάλλεν στη συνεχή του μάχη κατά της μάστιγας της παιδικής πορνείας και της παιδικής πορνογραφίας στις Φιλιππίνες. Κάτω από εκφοβισμούς και απειλές έχει μαχητικά υπερασπιστεί τα βασικά δικαιώματα του πιο ευάλωτου τμήματος της κάθε κοινωνίας, των παιδιών. Έχοντας υπόψη την αξία της εργασίας του, παραμένει ανεξήγητο το γεγονός της κακομεταχείρισής του από τις αρχές των Φιλιππίνων.
<P>
Ο πατέρας Κάλλεν έκανε ειρηνική διαμαρτυρία όταν συνελήφθη βιαίως, κλωτσήθηκε και αλυσοδέθηκε από την αστυνομία. Ούτε ο πατέρας Κάλλεν ούτε οι συνάδελφοί του έτυχαν επαρκούς ιατρικής περίθαλψης κατά την κράτησή τους. Ιατρική βοήθεια τους παρασχέθηκε πολύ αργότερα. Ακόμη πιο τρομακτικό, εκτοξεύθηκαν απειλές κατά του ιδίου, του βοηθού του και του νομικού συμβούλου του. Το γεγονός αυτό είναι εντελώς απαράδεκτο.
<P>
Αντί να παρενοχλούν τον πατέρα Κάλλεν, οι αρχές των Φιλιππίνων θα έπρεπε να δέχονται με ικανοποίηση την εργασία που κάνει στη χώρα τους. Η εργασία του πατέρα Σέϋ Κάλλεν αποτελεί τυπικό δείγμα της εργασίας των ιρλανδών ιερέων όχι μόνο στις Φιλιππίνες αλλά και σε ολόκληρο τον κόσμο. Επί πολλά χρόνια τώρα είναι ενθουσιώδης υπερασπιστής των δικαιωμάτων των παιδιών και αλύγιστος εχθρός των εκμεταλλευτών τους. Έχει αποκαλύψει εκείνους που ασχολούνται με τη διαβολική πρακτική της κακομεταχείρισης των παιδιών και υπήρξε ουσιαστικός παράγων για την προσαγωγή αυτών των ανθρώπων στη δικαιοσύνη. Κραυγάζει κατά του τόσο διαδεδομένου στις Φιλιππίνες τουρισμού για σεξ. Το Σώμα θα έπρεπε να διδαχθεί πολλά από την εργασία και την αφοσίωση του πατέρα Κάλλεν.
<P>
Υπάρχει, κατά την άποψή μου, απόλυτη ανάγκη έγκρισης διεθνούς νομοθεσίας για την προσαγωγή εκείνων που κακομεταχειρίζονται τα παιδιά στη δικαιοσύνη. Είναι σαφές ότι τα άτομα αυτά πηγαίνουν σε χώρες όπως οι Φιλιππίνες για να ασκήσουν τις αποκρουστικές πρακτικές τους. Η κάθε χώρα της ΕΕ, με την ομόθυμη υποστήριξη του Κοινοβουλίου, θα πρέπει να εγκρίνει νομοθεσία ούτως ώστε να εξασφαλίσει ότι, όταν τα άτομα αυτά επιστρέφουν από τα ταξίδια τους, θα υφίστανται τις πλήρεις κυρώσεις της νομοθεσίας στη χώρα προέλευσής τους. Το κόμμα μου στην Ιρλανδία έχει πρωτοπορήσει στην υιοθέτηση παρόμοιας νομοθεσίας.
<P>
Ελπίζω ότι το Σώμα θα παράσχει την πλήρη υποστήριξή του σ' αυτό το σημαντικό σχέδιο ψηφίσματος.
<P>
Aλγερία

<SPEAKER ID=159 LANGUAGE="FR" NAME="Elmalan">
Κυρία Πρόεδρε, στη Αλγερία, η κυβέρνηση δεν αποδέχεται τους επικριτικούς δημοσιογράφους. Εν ονόματι του δίκαιου και απαραίτητου αγώνα κατά της τρομοκρατίας, η φίμωση του τύπου βρίσκεται, δυστυχώς, στην ημερήσια διάταξη και η ελευθερία της έκφρασης τίθεται σε κίνδυνο.
<P>
Στις 4 Ιουλίου, πολλοί ευρωπαίοι δημοσιογράφοι δεν μπόρεσαν να πάρουν βίζα για να παρευρεθούν σε συνάντηση αλληλεγγύης με τους Αλγερινούς δημοσιογράφους. Την ίδια ημέρα, ο γελοιογράφος Chawki Amari φυλακίστηκε, η εφημερίδα του «La Tribune» απαγορεύθηκε και οι υπεύθυνοί της τέθηκαν υπό δικαστικό έλεγχο. Οι Αλγερινοί δημοσιογράφοι βρίσκονται σε μια ελάχιστα αξιοζήλευτη κατάσταση. Από τη μια πλευρά, βρίσκονται υπό τη μόνιμη απειλή τρομοκρατικών επιθέσεων - υπενθυμίζω ότι 53 από αυτούς δολοφονήθηκαν από το 1993 - ενώ από την άλλη, υπόκεινται στις πιέσεις των αρχών.
<P>
Η ομάδα μας είναι αλληλέγγυα προς τον αγώνα τους για την ελευθερία του τύπου. Κατά τη γνώμη μας, η λογοκρισία και ο έλεγχος της ενημέρωσης δεν μπορούν παρά να εξασθενίσουν τον αγώνα υπέρ της δημοκρατίας και εναντίον του θρησκευτικού φανατισμού.
<P>
Για το λόγο αυτό, ζητούμε από τις αλγερινές αρχές να απελευθερώσουν τον Chawki Amari, να επιτρέψουν την επανέκδοση της «La Tribune» και να σεβαστούν την ελευθερία έκφρασης και ενημέρωσης. Συγχρόνως, χαιρόμεθα για τη συνέχιση του διαλόγου με τις δημοκρατικές δυνάμεις, ο οποίος διεξάγεται σήμερα και ελπίζουμε ότι θα καταλήξει στη διευθέτηση μιας κρίσης που διήρκεσε πάρα πολύ.
<P>
Χαιρόμεθα επίσης για την έναρξη διαπραγματεύσεων μεταξύ της Ευρωπαϊκής Ένωσης και της Αλγερίας αλλά, βασιζόμενοι στις προηγούμενες συμφωνίες σύνδεσης τις οποίες ψήφισε το Σώμα και οι οποίες έχουν σοβαρές συνέπειες για την οικονομία και την απασχόληση στις μεσογειακές χώρες, ζητούμε να διεξάγονται τακτικές διαβουλεύσεις με τις δημοκρατικές δυνάμεις, καθώς και με τις συνδικαλιστικές και επαγγελματικές οργανώσεις, κατά τη διάρκεια των διαπραγματεύσεων αυτών.

<SPEAKER ID=160 LANGUAGE="SV" NAME="Gahrton">
Κυρία Πρόεδρε, ανήκω στην γενεά που απόκτησε επίγνωση για το τι συνέβαινε στο αποικιοκρατούμενο τμήμα του κόσμου μέσω του πολέμου στην Αλγερία, και υποστήριζα ενεργά τον αλγερινό απελευθερωτικό αγώνα. Πολλοί από εμάς τρέφαμε μεγάλες ελπίδες ότι η Αλγερία θα γινόταν ένα πρωτοπόρος στον αραβικό κόσμο όσον αφορά την δημοκρατία, την ελευθερία και τα ανθρώπινα δικαιώματα. Πολύ σύντομα καταλάβαμε ότι αυτό δεν θα πραγματοποιόταν τόσο εύκολα. Επισκέφτηκα την Αλγερία μερικές φορές κατά τις δεκαετίες του &#x02BC;70 και &#x02BC;80. Τότε δεν ήταν σίγουρα μιά δημοκρατία, αλλά υπήρχε εν τούτοις κάποια ελπίδα. εταν δε θα διενεργούνταν εκλογές πριν μερικά χρόνια εκεί, ελπίζαμε ότι θα οδηγούσαν σε μιά δημοκρατική εξέλιξη.
<P>
Οπως όλοι γνωρίζουμε τα πράγματα πήραν τελείως διαφορετική τροπή. Η σύλληψη του Chawki Amari την 4η Ιουλίου είναι μία μόνον από τις πρόσφατες αποδείξεις ότι το Αλγερινό καθεστώς δεν καταφέρνει να χειριστεί τα προβλήματα με δημοκρατικό τρόπο. επως υπογράμμισε επίσης και ο προηγούμενος ομιλητής, ένας μεγάλος αριθμός δημοσιογράφων έχει σκοτωθεί, συλληφθεί ή αντιμετώπισε προβλήματα διότι ήθελαν να εκπληρώσουν τα δημοκρατικά, δημοσιογραφικά καθήκοντα τους και να ρίξουν φώς στο τι πραγματικά συμβαίνει στην χώρα.
<P>
Τώρα διεξάγεται ένας διάλογος ο οποίος όμως δεν συμπεριλαμβάνει όλα τα μέρη στην Αλγερία. Σίγουρα δεν είμαστε επ' ουδενί υπέρμαχοι του Ισλαμικού Μετώπου Σωτηρίας, αλλά μου είναι πολύ δύσκολο να καταλάβω πώς ο διάλογος, που ο Πρόεδρος Z(rroual συνέχισε εχθές με αντιπροσωπείες τεσσάρων κομμάτων, θα μπορέσει να οδηγήσει σε κάτι, αν δεν γίνουν προσπάθειες ώστε με κάποιον τρόπο να συμπεριληφθούν επίσης και οι άλλες οι δυνάμεις οι οποίες εντούτοις δεν είναι αρεστές. Εννοούμε ότι η ΕΕ έχει μεγάλη ευθύνη εδώ για να στηρίξει μιά δημοκρατική εξέλιξη στην Αλγερία.

<SPEAKER ID=161 LANGUAGE="ES" NAME="Izquierdo Rojo">
Κυρία Πρόεδρε, αυτήν τη στιγμή, το μήνυμα του Ευρωπαϊκού Κοινοβουλίου πρέπει να είναι ένα μήνυμα αλληλεγγύης προς τους Αλγερινούς δημοσιογράφους και ένα αίτημα για την απελευθέρωση του γελοιογράφου Chawki Amari. Όλα αυτά όμως με βάση την αναγνώριση του γεγονότος ότι τόσο στην Αλγερία -όλως ιδιαιτέρως στην Αλγερία- αλλά και σε όλες τις χώρες του κόσμου η εθνική σημαία εμπνέει αισθήματα βαθύ σεβασμού και υπερηφάνειας.
<P>
Το μήνυμα αλληλεγγύης μας, το μήνυμα του Ευρωπαϊκού Κοινοβουλίου, αποφασιστικό υπέρ της ελευθερίας του τύπου και υπέρ του αιτήματος για απελευθέρωση αυτού του δημοσιογράφου, με κανέναν τρόπο δεν πρέπει να θεωρηθεί ως κάτι που αφορά ξένους αλλά ως αφετηρία μιας στάσης διαλόγου και δράσης από κοινού απέναντι στους Ευρωμεσογειακούς μας εταίρους, από τη στιγμή που συμμεριζόμαστε και οι δύο τους ίδιους στόχους της ειρήνης και της δημοκρατίας.
<P>
Τη στιγμή αυτή που η Αλγερία βιώνει μια δυσχερέστατη κατάσταση υπάρχει θέση για έναν ελπιδοφόρο πολυμερή διάλογο και για το ξεκίνημα των διαπραγματεύσεων για μια συμφωνία σύνδεσης. Πρόκειται ακριβώς για τον παλαιό κώδικα, τον απαρχαιωμένο και ξεπερασμένο, τον οποίο ο Πρόεδρος της Δημοκρατίας, κ. Ζερουάλ, προτίθεται να αλλάξει. Είναι απαραίτητο εμείς να υποστηρίξουμε πολιτικώς όσες προσπάθειες καταβληθούν σε αυτήν την οδό ώστε να προοδεύσει ο πλουραλισμός και η ειρήνη.

<SPEAKER ID=162 LANGUAGE="IT" NAME="Baldi">
Kυρία Πρόεδρε, κύριε Επίτροπε, αξιότιμοι συνάδελφοι, η ελευθερία έκφρασης και η ελευθερία ενημέρωσης θα έπρεπε να γίνονται πάντα σεβαστές εκεί όπου απαιτείται σεβασμός του κράτους δικαίου και της δημοκρατίας. Δεν μπορούν να γίνονται δεκτά άμεσα ή έμμεσα μέτρα λογοκρισίας και ελέγχου της ενημέρωσης όσον αφορά τον τύπο, που θα έπρεπε να δρα με τρόπο σωστό και ελεύθερο από κάθε περιορισμό.
<P>
Αυτό είναι σημαντικό να συμβεί στην Αλγερία και σε άλλα κράτη, όπου διαπράττονται σοβαρές παραβιάσεις της ελευθερίας του τύπου. Είναι ανάγκη η Ευρωπαϊκή Ένωση να υποστηρίξει ενέργειες και σχέδια υπέρ των μέσων ενημέρωσης της Αλγερίας τα οποία αυτή τη στιγμή χρειάζονται επίσης και μια κατάλληλη οικονομική στήριξη που να τους επιτρέπει να συνεχίσουν να παρέχουν την αναγκαία ενημέρωση στη χώρα τους.
<P>
Είναι ωστόσο αναγκαίο να αναπτύξουμε το συντομότερο έναν πολιτικό διάλογο με το σύνολο όλων των δημοκρατικών δυνάμεων και των αλγερινών αρχών, με σκοπό να βρεθεί μια λύση στην παρούσα κρίση και να αποκατασταθεί έτσι, το γρηγορότερο δυνατό, η πολιτική ειρήνη που χρειάζεται για την αντιμετώπιση των επόμενων βουλευτικών εκλογών. Είναι απαραίτητο να υπάρχει μια συνεργία δυνάμεων από την πλευρά όλων εκείνων που δρουν σ' αυτήν τη χώρα, για το ξεκίνημα της διαδικασίας ειρήνευσης που δυστυχώς φαίνεται ακόμα να αργεί. Εκφράζω τέλος πλήρη αλληλεγγύη προς εκείνους που αυτή τη στιγμή στερούνται την ελευθερία τους εξαιτίας της παραβίασης του σεβασμού των ανθρωπίνων δικαιωμάτων και της δημοκρατίας, αλλά κυρίως εξαιτίας της έλλειψης ελευθερίας έκφρασης και γνώμης.

<SPEAKER ID=163 LANGUAGE="FR" NAME="Goerens">
Κυρία Πρόεδρε, η σύλληψη και η φυλάκιση του γελοιογράφου Chawki Amari, καθώς και η απαγόρευση έκδοσης της εφημερίδας του, δεν αποτελούν παρά μια ακόμα ένδειξη της αμηχανίας στην οποία βρίσκονται οι αλγερινές πολιτικές αρχές.
<P>
Πράγματι, το πλήγμα κατά της ελευθερίας του τύπου δύσκολα μπορεί να κρύψει την αδυναμία των αρχών να αντιμετωπίσουν τις προσπάθειες αποσταθεροποίησης της χώρας. Επιπλέον, οι προσπάθειες ελέγχου της ενημέρωσης είναι ανόητες, διότι είναι αναχρονιστικές. Αναχρονιστικές διότι τίποτα δεν μπορεί πλέον να εμποδίσει τις ιδέες να κυκλοφορούν. Ευτυχώς, υπάρχουν πολλά παραδείγματα που αποδεικνύουν ότι οι απόπειρες να στερηθεί η κοινή γνώμη πληροφοριών, ενοχλητικών ή όχι για το κυβερνών καθεστώς, είναι καταδικασμένες σε αποτυχία. Αυτό είναι τουλάχιστον ένα από τα θετικά σημεία που σημειώνεται στο ενεργητικό της παγκόσμιας κοινωνίας της ενημέρωσης.
<P>
Συνεπώς, οι αλγερινές αρχές θα έκαναν καλά να προσφύγουν σε άλλα μέσα για την αποκατάσταση κράτους δικαίου στην Αλγερία και να μην επιτίθενται τις εξουσίες του τύπου, ο οποίος αποτελεί ένα από τα θεμέλια της νέας κοινωνίας που ετοιμάζονται να οικοδομήσουν.
<P>
Salman Rushdie

<SPEAKER ID=164 LANGUAGE="SV" NAME="Cars">
Κυρία Πρόεδρε, πρός το παρόν το Συμβούλιο Υπουργών διεξάγει συνομιλίες με το Ιράν, μεταξύ άλλων για τον Salman Rushdie. Δεν έχουμε βασικά καμία αντίρρηση επ' αυτού, αλλά αυτά που έχουν διαρρεύσει για αυτές τις συνομιλίες προκαλούν κάποια ανησυχία.
<P>
Ο σκοπός της πρότασης ψηφίσματος της Ομάδας των Φιλελευθέρων είναι να καταστήσει εντελώς σαφή στο Συμβούλιο την θέση του Κοινοβουλίου, και ελπίζουμε ότι το Κοινοβούλιο θα θελήσει να ταχθεί υπέρ αυτής της πρότασης ψηφίσματος. Αυτό πρέπει να γίνει πριν οι συνομιλίες μεταξύ του Συμβουλίου και του Ιράν καταλήξουν σε κάποιου είδους συμφωνία, όποια και αν αυτή μπορεί να είναι.
<P>
Εμείς της Ομάδας των Φιλελευθέρων ελπίζουμε ότι το Κοινοβούλιο, όπως και εμείς, θα αντιταχθεί σε οτιδήποτε μπορεί να ερμηνεύσει από το Ιράν ως κάποιο είδος αναγνώρισης - σιωπηλής, υπονοούμενης ή έμεσης, - του φετφα του Χομεϊνί εναντίον του Salman Rushdie. Κανένας θρησκευτικός αρχηγός ή κίνημα δεν μπορεί να αποκτήσει το δικαίωμα να προτρέπει τους οπαδούς του, με κάποιο είδος φετφα, σε φόνο. Γιατί αυτή, κυρία Πρόεδρε, είναι μιά αισχρή συμπεριφορά η οποία πρέπει, να αποκαλυφθεί και καταπολεμηθεί μέχρις εσχάτων από κάθε πιστό δημοκράτη.
<P>
Σύλληψη του ιερέα Tomislav Matanovic

<SPEAKER ID=165 LANGUAGE="DE" NAME="von Habsburg">
Kυρία Πρόεδρε, όπως γνωρίζετε κι εσείς ή ίδια καλύτερα, η ομάδα μας, πριν ακριβώς από μια βδομάδα, βρισκόταν στη Mπάνια Λούκα. Eίδαμε τι διαδραματίζεται πραγματικά στην αποκαλούμενη Δημοκρατία της Σερβίας. Mπορώ να πω πως, εξαιτίας των συνομιλιών μας με τους τοπικούς εκπροσώπους και τους εκπροσώπους του κ. Kάρατζιτς, αισθάνθηκα νεότερος κατά 50 χρόνια και πλέον, μια και ο τρόπος που μιλούσαν και επιχειρηματολογούσαν μου θύμισε τους σκοτεινούς περιφερειάρχες της χιτλερικής εποχής, παραβλέποντας τελείως τους σταλινιστές, που κι αυτοί εκπροσωπούνταν εκεί.
<P>
Eπρόκειτο πράγματι για μια συμμορία ληστών, και ο λοχαγός των ληστών Kάρατζιτς επέτρεψε εκεί μερικές παρεκτροπές. Mια από τις πιο άθλιες περιπτώσεις που μας αναφέρθηκε, ήταν η περίπτωση του επισκόπου της Mπάνια Λούκα, ότι δηλαδή ένας ιερέας κρατείται ένα χρόνο σχεδόν, από τις 24 Aυγούστου πέρυσι, μαζί με τους γονείς του. Oι σερβικές αρχές ισχυρίζονται πως θα παρενέβαιναν, αλλά ο εκεί διευθυντής της αστυνομίας δεν επιτρέπει την απελευθέρωση του ανθρώπου αυτού, στον οποίο δεν απαγγέλλει καμιά κατηγορία, αλλά απλώς τον έκλεισε στη φυλακή. Όταν, στη συνέχεια, ο επίσκοπος παρακάλεσε να παρέμβουν οι δικές μας αρχές και οι δικοί μας εκπρόσωποι, του δόθηκαν υποσχέσεις, αλλά δεν έγινε τίποτε.
<P>
Γι' αυτό και είναι καιρός πια, εμείς, ως Eυρωπαϊκό Kοινοβούλιο, να προβούμε σε σαφή διαβήματα ενάντια στην κατάσταση αυτή, που αντίκειται σαφέστατα στη συμφωνία του Dayton, και να ζητήσουμε να κάνει κάτι επιτέλους ο εκπρόσωπος μας κ. Bildt, ο οποίος είναι φυσικά υποχρεωμένος σε μας, ώστε να απελευθερωθεί ο ιερέας Matanovic και οι γονείς του, πράγμα που το δικαιούται. Aν δεν το πετύχουμε αυτό, τότε θα αποδειχθεί και πάλι πόσο ανίκανοι είμαστε να επιβληθούμε. Aυτό θα αποτελούσε ένας μεγάλο κίνδυνο για την ειρήνη.

<SPEAKER ID=166 NAME="de Silguy">
Κυρία Πρόεδρε, κυρίες και κύριοι, θα πάρω τα θέματα με τη σειρά με την οποία τα εξέτασε το Σώμα, αρχίζοντας από τη Βιρμανία.
<P>
Η Επιτροπή συμμερίζεται τις ανησυχίες του Σώματος σχετικά με την επιδείνωση της πολιτικής κατάστασης στη Βιρμανία. Εκφράζει τη λύπη της για το θάνατο του κ. Nichols στη φυλακή. Οι συκοφαντίες που δημοσιεύθηκαν πρόσφατα στον επίσημο βιρμανικό τύπο προκάλεσαν ιδίως την οργή της Επιτροπής, η οποία υποστηρίζει κάθε πρωτοβουλία που μπορεί να εξαναγκάσει τη βιρμανική κυβέρνηση να υιοθετήσει συμπεριφορά περισσότερο σύμφωνη προς τη διεθνή πρακτική. Εξάλλου, η Επιτροπή επισύρει την προσοχή του Σώματος στις εξαιρετικά περιορισμένες επιπτώσεις που θα μπορούσαν να έχουν ενδεχόμενες οικονομικές κυρώσεις, δεδομένου του μικρού όγκου του εμπορίου μεταξύ της Ένωσης και της Βιρμανίας, το οποίο ανήλθε το 1995 σε λιγότερο από 200 εκατομμύρια ECU, εκ των οποίων 66 για τις εισαγωγές και 113 για τις εξαγωγές.
<P>
Όσον αφορά την άρση των γενικευμένων προτιμήσεων, η σχετική απόφαση δεν μπορεί να ληφθεί πριν περατωθεί η έρευνα που διεξάγεται αυτή τη στιγμή από τις υπηρεσίες του κ. Marin. Μπορώ να σας διαβεβαιώσω ότι η Επιτροπή την διεξάγει με ταχύτητα και κατά τρόπο αυστηρό και προσεκτικό. Θα περατωθεί το Σεπτέμβριο.
<P>
Συνεπώς, η Επιτροπή υποστηρίζει την πρόταση ορισμένων κρατών μελών να επωφεληθούμε της ευκαιρίας των προσεχών συναντήσεων με το ΑΣΕΑΝ, ιδίως στο πλαίσιο του περιφερειακού forum της Ασίας, για να επιμείνουμε στην ανάγκη να ξαναρχίσει ο διάλογος μεταξύ όλων των δημοκρατικών και εθνοτικών δυνάμεων της Βιρμανίας.
<P>
Δεύτερο θέμα: η Κύπρος. Η Επιτροπή ανησυχεί ιδιαίτερα από την κλιμάκωση της βίας που παρατηρείται στο εσωτερικό της τουρκοκυπριακής κοινότητας κατά τη διάρκεια των τελευταίων μηνών. Εκφράζει τη συγκίνησή της για τη δολοφονία του κ. Adali, διακεκριμένου Τούρκου δημοσιογράφου και διανοούμενου. Ο θάνατος αυτής της προσωπικότητας, η οποία έχαιρε μεγάλου σεβασμού, ήταν γνωστή και εξετιμάτο για την ειλικρίνειά της και την υπεράσπιση της κοινότητας αξιών τουρκοκυπρίων και ελληνοκυπρίων, καθώς και για την προσήλωσή της στα ανθρώπινα δικαιώματα και την ελευθερία σκέψης, δεν μπορεί παρά να γεννά θλίψη.
<P>
Η Επιτροπή θα συνεχίσει τις προσπάθειές της για συμφιλίωση στην Κύπρο ερχόμενη σε επαφή με την τουρκοκυπριακή κοινότητα στην προοπτική της ένταξης της Κύπρου στην Ευρωπαϊκή Ένωση. Σας υπενθυμίζω ότι η κυπριακή πολιτική της Ευρωπαϊκής Ένωσης επιβεβαιώθηκε και πάλι κατά τη διάρκεια του τελευταίου Συμβουλίου σύνδεσης με την Κύπρο. Επιβεβαιώθηκε ότι οι διαπραγματεύσεις σχετικά με την ένταξη της Κύπρου θα αρχίσουν με βάση πρόταση της Επιτροπής, έξι μήνες μετά τη λήξη της Διακυβερνητικής Διάσκεψης και λαμβανομένων υπόψη των αποτελεσμάτων της τελευταίας.
<P>
Με την ευκαιρία αυτή, εξάλλου, η Ένωση δήλωσε ότι υποστηρίζει συνολική διευθέτηση του κυπριακού προβλήματος προς την κατεύθυνση των ψηφισμάτων του Συμβουλίου Ασφαλείας των Ηνωμένων Εθνών και με βάση τη δημιουργία διζωνικής και δικοινοτικής κυπριακής ομοσπονδίας.
<P>
Τρίτον, οι βιετναμέζοι boat people . Παρόλο που ασφαλώς συμμερίζεται τις ανησυχίες του Ευρωπαϊκού Κοινοβουλίου, η Επιτροπή επιθυμεί να επισύρει την προσοχή του Σώματος στις ακόλουθες πληροφορίες: το Μάρτιο 1996, η διευθυντική επιτροπή, υπεύθυνη για το γενικό σχέδιο δράσεων της Διεθνούς διάσκεψης για τους πρόσφυγες της Ινδοκίνας, ήρε τα κύρια εμπόδια για μια ανθρωπίνως αποδεκτή επίλυση της τραγωδίας των βιετναμέζων boat people . (Η συμφωνία αυτή πρέπει πλέον να δώσει τέλος σε αυτή την τραγωδία). Η Μαλαισία και η Σιγκαπούρη έκλεισαν τα στρατόπεδά τους στο τέλος Μαϊου και Ιουνίου 1996. Το ίδιο θα γίνει και στην Ινδονησία, στην Ταϊλάνδη, καθώς και στις Φιλιππίνες. Στην περίπτωση του Χονγκ Κονγκ, οι περισσότερες επιχειρήσεις επαναπατρισμού μπόρεσαν να διεξαχθούν κανονικά. Το Βιετνάμ αποδέχθηκε την επιστροφή περίπου 70.000 πολιτών του και η κατάστασή τους αποτελεί αντικείμενο προσεκτικής παρακολούθησης από την Υπάτη Αρμοστεία των Ηνωμένων Εθνών για τους πρόσφυγες, η οποία δεν διαπίστωσε καμμία περίπτωση διακρίσεων.
<P>
Τέλος, η Ευρωπαϊκή Επιτροπή συμμερίζεται την ανησυχία του Σώματος σχετικά με τον προορισμό της κοινοτικής βοήθειας, η οποία πρέπει να χορηγείται κυρίως στους Βιετναμέζους που επιστρέφουν στη χώρα τους. Μπορεί, μεταξύ άλλων, να λάβει τη μορφή στήριξης για τη δημιουργία παραγωγικών επιχειρήσεων, για την παροχή ειδικευμένης κατάρτισης και βοήθειας για μικρά έργα με στόχο τη βελτίωση των συνθηκών ζωής στις κοινότητες όπου επιστρέφουν οι πρώην πρόσφυγες. Ολοκληρώνω προσθέτοντας ότι για την πλειοψηφία των προσφύγων, οι οποίοι αποκαλούνται Βιετναμέζοι οικονομικοί πρόσφυγες, η επιστροφή στη χώρα τους είναι η μόνη βιώσιμη λύση. Οι επιχειρήσεις επαναπατρισμού διεξάγονται εξάλλου χωρίς συγκρούσεις.
<P>
Τέταρτον, η Αιθιοπία. Η Επιτροπή και τα κράτη μέλη ανησυχούν όλο και περισσότερο για την εξέλιξη της κατάστασης των ανθρωπίνων δικαιωμάτων στην Αιθιοπία. Η αντιπροσωπία της Επιτροπής και οι αρχηγοί των αποστολών των κρατών μελών παρακολουθούν από πολύ κοντά, σε στενή συνεργασία με τη Διεθνή επιτροπή του Ερυθρού Σταυρού, την κατάσταση ορισμένων κρατουμένων, όπως ο κ. Abera Yemane Ab. Υπενθυμίζω ότι η Επιτροπή και τα κράτη μέλη συνειδητοποιούν πλήρως ότι για να είναι αποτελεσματικά, πρέπει να εκτιμούν και να αξιολογούν προσεκτικά την κατάσταση των ανθρωπίνων δικαιωμάτων και να στηρίζονται σε ατομικές περιπτώσεις. Εξάλλου, στο πλαίσιο του συντονισμού μεταξύ των κρατών μελών και της Επιτροπής στην Αντίς Αμπέμπα, αποφασίστηκε να αναληφθεί κοινή δράση συλλογής, σύγκρισης και επαλήθευσης στοιχείων σχετικά με τις παραβιάσεις των ανθρωπίνων δικαιωμάτων και, ασφαλώς, να γίνει σχετική συζήτηση με την κυβέρνηση.
<P>
Πέμπτον, οι Φιλιππίνες. Η Επιτροπή διατηρεί διάλογο με την κυβέρνηση των Φιλιππίνων και τις κυβερνήσεις της περιοχής σχετικά με τα ανθρώπινα δικαιώματα. Όσον αφορά τη συγκεκριμένη περίπτωση του ιερέα Shay Cullen, η Επιτροπή είναι σε θέση να διευκρινίσει ότι ο τελευταίος συνελήφθη πράγματι στις 13 Ιουνίου, αλλά απελευθερώθηκε σύντομα. Η Επιτροπή, η οποία είχε την ευκαιρία να συμμετάσχει σε ορισμένες δράσεις του Ιδρύματος Preda του ιερέα Shay Cullen κατά της παιδικής πορνείας, ζήτησε παρόλα ταύτα αμέσως να διεξαχθεί σύντομα έρευνα επιτόπου. Η Επιτροπή δεν θα παραλείψει να ενημερώσει αμέσως το Ευρωπαϊκό Κοινοβούλιο σχετικά με τα αποτελέσματα αυτής της έρευνας και των συμπερασμάτων που θα πρέπει να εξαχθούν από αυτή.
<P>
Έκτο σημείο: η Αλγερία. Η Αλγερία διέρχεται, δυστυχώς, μια κρίση που θέτει σε δοκιμασία την πολιτική εξομάλυνση της χώρας. Πολλοί τομείς της αλγερινής κοινωνίας υπόκεινται στις επιπτώσεις της κρίσης, και ιδίως ο τύπος.
<P>
Η αλγερινή κυβέρνηση έχει ήδη αναλάβει την υποχρέωση σε πολυμερές επίπεδο, από την υπογραφή της δήλωσης της Βαρκελώνης το Νοέμβριο 1995 να: »σεβαστεί τα ανθρώπινα δικαιώματα και τις θεμελιώδεις ελευθερίες και να εγγυηθεί την ουσιαστική και νόμιμη άσκηση των δικαιωμάτων και ελευθεριών, συμπεριλαμβανομένης της ελευθερίας έκφρασης».
<P>
Η αλγερινή κυβέρνηση εξέφρασε επίσης τη βούλησή της να διαπραγματευθεί συμφωνία σύνδεσης με την Ευρωπαϊκή Ένωση, στην οποία ο σεβασμός των ανθρωπίνων δικαιωμάτων και των δημοκρατικών αρχών θα αποτελέσει ουσιώδες στοιχείο.
<P>
Στο εσωτερικό επίπεδο, η αλγερινή κυβέρνηση δημοσίευσε μνημόνιο που αναγγέλλει εθνική διάσκεψη, δημοψήφισμα για την αναθεώρηση του συντάγματος και βουλευτικές και τοπικές εκλογές. Η Επιτροπή ενθαρρύνει θερμά την αλγερινή κυβέρνηση να θέσει σε εφαρμογή τις πολυμερείς δεσμεύσεις της και τα εθνικά μέτρα που πρόκειται να οδηγήσουν στην πολιτική εξομάλυνση της χώρας.
<P>
Εξάλλου, η Επιτροπή θα είναι σύντομα σε θέση να αναγγείλει τα πρώτα σχέδια χρηματοδοτικής βοήθειας προς τον τύπο, τα οποία εγκρίθηκαν στο πλαίσιο του προγράμματος μέσα ενημέρωσης-δημοκρατία που δημιουργήθηκε με πρωτοβουλία του Κοινοβουλίου το 1996.
<P>
Σημείο 7: προγραφή εναντίον του Σαλμάν Ράσντι. Η Επιτροπή συμμερίζεται τις σοβαρές ανησυχίες του Ευρωπαϊκού Κοινοβουλίου σχετικά με την υιοθέτηση και τη διατήρηση της προγραφής εναντίον του Σάλμαν Ράσντι. Η έκδοση θανατικής καταδίκης εναντίον πολίτη κράτους μέλους της Ευρωπαϊκής Ένωσης είναι απολύτως απαράδεκτη και αντίθετη προς την οικουμενική διακήρυξη ανθρωπίνων δικαιωμάτων. Έτσι, η Επιτροπή εκφράζει την ικανοποίησή της για τη δήλωση της συνόδου κορυφής των 7, που πραγματοποιήθηκε στη Λυών τον προηγούμενο Ιούνιο, με την οποία καλείται η ιρανική κυβέρνηση να εγκαταλείψει την οδό της τρομοκρατίας και να μην παρέχει πλέον κάλυψη στις απειλές θανάτου που στρέφονται κατά του προσώπου του Σάλμαν Ράσντι.
<P>
Σας υπενθυμίζω, εξάλλου, ότι το Συμβούλιο Γενικών Υποθέσεων της 22ας Απριλίου 1996 αποφάσισε να καταστεί ο διάλογος με το Ιράν περισσότερο επικριτικός. Για την Επιτροπή, η διατήρηση του επικριτικού διαλόγου με το Ιράν αποτελεί αποτελεσματικό μέσο για τη μακροπρόθεσμη τροποποίηση της ιρανικής συμπεριφοράς.
<P>
Τέλος, όγδοο σημείο: η αυθαίρετη σύλληψη του Tomislav Matanovic. Η Επιτροπή ανησυχεί όσο και το Ευρωπαϊκό Κοινοβούλιο για την αυθαίρετη κράτηση, από τις 24 Αυγούστου 1995, του ιερέα Tomislav Matanovic και των γονέων του, στο Priejdor της «Σερβικής Δημοκρατίας». Η Επιτροπή έχει λάβει ενημερωθεί για την περίπτωση αυτή. Έχει αποταθεί σχετικά με πολλές ευκαιρίες στους ΜΚΟ του Σεράγεβο. Θα την συζητήσει με τις αρμόδιες βοσνιακές αρχές, και ιδίως με τους μεσολαβητές που έχουν εγκατασταθεί δυνάμει της συμφωνία του Ντέϋτον, και μπορώ να σας διαβεβαιώσω ότι η Επιτροπή θα έλθει σε επαφή και με τον κ. Carl Bild για να του ζητήσει να παρέμβει στις επίσημες αρχές της «Σερβικής Δημοκρατίας» για την επίτευξη της άμεσης απελευθέρωσης του Tomislav Matanovic και των γονέων του.

<SPEAKER ID=167 LANGUAGE="EN" NAME="Moorhouse">
Κυρία Πρόεδρε, μπορώ να έχω την άδειά σας για μία ή δύο συμπληρωματικές ερωτήσεις; Κάνοντας αυτό θα ήθελα να εκφράσω την εντονότατη δυσαρέσκειά μου για τη δήλωση της Επιτροπής σχετικά με τη Βιρμανία την οποία ευρίσκω ελάχιστα ικανοποιητική.
<P>
Πρώτα απ' όλα, κατάλαβα ότι τον περασμένο μήνα ο κ. Marin είχε δηλώσει ότι αντιτίθεται στο σύστημα γενικευμένων προτιμήσεων. Δεν υπήρχε κάποιο «εάν» ή «αλλά» και επομένως είμαι έκπληκτος που το θέμα παραπέμφθηκε σε κάποια ειδική επιτροπή.
<P>
Δεύτερον, το εμπόριο είναι ίσως μικρό αλλά οι επενδύσεις είναι μεγάλες και δεν νομίζω ότι ο Επίτροπος αναφέρθηκε στην Carlsberg ή τη Heineken ή σε επικείμενες επενδύσεις που πιστεύω ότι είναι πολύ σημαντικές.
<P>
Τρίτον, είχα μείνει με την εντύπωση ότι σύντομα θα συνταχθεί έκθεση σχετικά με την καταναγκαστική εργασία. Πότε θα δημοσιευθεί η έκθεση αυτή, εάν πράγματι συντάσσεται;
<P>
(Χειροκροτήματα)

<SPEAKER ID=168 NAME="de Silguy">
Όσον αφορά το σύστημα γενικευμένων προτιμήσεων, σας υπενθυμίζω ότι υπάρχουν κοινοτικές διαδικασίες τις οποίες η Επιτροπή οφείλει να τηρήσει, ότι οι διαδικασίες αυτές αρχίζουν με έρευνες, ότι οι έρευνες αυτές διεξάγονται ήδη, ότι είναι εμπιστευτικές και ότι οδηγούν στη συνέχεια, ενόψει της κατάστασης, σε προτάσεις και αποφάσεις της Επιτροπής σχετικά με τη διατήρηση του συστήματος γενικευμένων προτιμήσεων.
<P>
Σας επαναλαμβάνω ότι η Επιτροπή διεξάγει αυτή τη στιγμή τις εν λόγω έρευνες. Λαμβανομένου υπόψη του εμπιστευτικού χαρακτήρα τους, δεν μπορώ ασφαλώς να αποκαλύψω το περιεχόμενό τους. Αυτό που μπορώ να σας πω, είναι ότι οι έρευνες αυτές διεξάγονται με ταχύτητα, εφόσον θα ολοκληρωθούν το Σεπτέμβριο, και ότι η Επιτροπή θα εξαγάγει όλα τα συμπεράσματα που επιβάλλονται. Μπορώ να σας διαβεβαιώσω ότι θα λάβει υπόψη ουσιώδη στοιχεία σχετικά με τα ανθρώπινα δικαιώματα και τη δημοκρατία, σύμφωνα με τις αρμοδιότητες που της αναγνωρίζονται κατά την εφαρμογή των κανονισμών αυτών.

<SPEAKER ID=169 LANGUAGE="EN" NAME="Moorhouse">
Κυρία Πρόεδρε, έθεσα ερωτήσεις οι οποίες δεν απαντήθηκαν. Πιστεύω ότι δικαιούμαι απαντήσεως στις δύο άλλες ερωτήσεις μου αναφορικά με τις επενδύσεις και την έκθεση σχετικά με την καταναγκαστική εργασία. Εάν ο Επίτροπος δεν μπορεί να μου απαντήσει τώρα θα είχε τουλάχιστον την καλωσύνη να μου απαντήσει γραπτώς;

<SPEAKER ID=170 NAME="de Silguy">
Κύριε βουλευτά, σημειώνω το αίτημά σας. Δεν μπορώ να σας απαντήσω σήμερα, αλλά θα σας απαντήσουμε σύντομα απευθείας.

<SPEAKER ID=171 NAME="Πρόεδρος">
H κοινή συζήτηση έληξε.
<P>
H ψηφοφορία θα διεξαχθεί στις 17.30.

<SPEAKER ID=172 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0877/96 του κ. Haader, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για το ρόλο της Tαϊβάν στους διεθνείς οργανισμούς;-B4-0881/96 της κ. Laurila και της κ. Oοmen-Ruijten, εξ ονόματος της Oμάδας του Eυρωπαϊκού Λαϊκού Kόμματος, για το ρόλο της Tαϊβάν στους διεθνείς οργανισμούς;-B4-0904/96 του κ. Dupuis και άλλων, εξ ονόματος της Oμάδας της Eυρωπαϊκής Pιζοσπαστικής Συμμαχίας, για το ρόλο της Tαϊβάν στους διεθνείς οργανισμούς;-B4-0926/96 της κ. Aelvoet και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για το ρόλο της Tαϊβάν στους διεθνείς οργανισμούς.
<SPEAKER ID=173 LANGUAGE="FR" NAME="Nordmann">
Κυρία Πρόεδρε, η φιλελεύθερη ομάδα έχει συνυπογράψει το κοινό ψήφισμα για την Ταϊβάν και δεν είναι η πρώτη φορά που το Σώμα καλείται να επισημάνει το θετικό ρόλο που παίζει η Ταϊβάν στην ανάπτυξη της Απω Ανατολής και τη συμβολή της χώρας αυτής στη βοήθεια προς τις αναπτυσσόμενες χώρες.
<P>
Ούτε είναι η πρώτη φορά που καλούμεθα να υπογραμμίσουμε τις προόδους της δημοκρατίας, που επιτρέπουν στον κινεζικό πληθυσμό να έχει ένα δημοκρατικό κινεζικό κράτος, πράγμα πολύ ευχάριστο.
<P>
Στόχος αυτής της πρότασης είναι να προχωρήσει περισσότερο. Οι κάθε είδους σχέσεις με την Ταϊβάν παραλύουν τις κυβερνήσεις. Η Ευρωπαϊκή Ένωση διαθέτει περισσότερο ευέλικτες φόρμουλες. Συχνά, εκφράζονται παράπονα για το ότι τα γραφεία πληροφοριών δεν είναι πραγματικές πρεσβείες. Ας μετατρέψουμε το μειονέκτημα σε εργαλείο: το άνοιγμα γραφείου πληροφοριών της Επιτροπής στην Ταϊβάν θα επέτρεπε την ανάπτυξη και τη σύσφιξη σχέσεων που είναι γόνιμες, και μάλιστα χωρίς υπερβολικές ασφαλώς δυσκολίες.

<SPEAKER ID=174 LANGUAGE="FI" NAME="Laurila">
Αξιότιμη κυρία Πρόεδρε, επιτέλους ευρισκόμεθα σε θέση να εξετάσουμε ελεύθερα τις συστάσεις τις οποίες ενέκρινε σχεδόν ομόφωνα η Επιτροπή Εξωτερικών Υποθέσεων τον Απρίλιο. Κατά την διεξαχθείσα ψηφοφορία μόνο δύο μέλη της είχαν καταψηφίσει τις συστάσεις. Αναγκασθήκαμε να συμπεριλάβουμε το ζήτημα αυτό στα επίκαιρα και επείγοντα θέματα, διότι εάν το Κοινοβούλιο εγκρίνει τις συστάσεις αυτές, πρέπει να ενημερώσουμε σχετικά και τους αρμοδίους της Γενικής Συνέλευσης των Ηνωμένων Εθνών προ της έναρξης της συνέλευσης αυτής το φθινόπωρο. Δεν θα σας κουράσω με την μακρά ιστορία της Κίνας. Θα αναφερθώ μόνο στα γεγονότα εκείνα τα οποία είχαν ως αποτέλεσμα τη δημιουργία της Λαϊκής Δημοκρατίας της Κίνας και της Δημοκρατίας της Κίνας τις οποίες θα αποκαλώ, στη συνέχεια, χάριν συντομίας και προς αποφυγήν διαφορετικών ερμηνειών, »Ηπειρωτική Κίνα» και «Ταϊβάν» αντίστοιχα. Γνωρίζουμε όλοι ότι από το έτος 1971 η Ηπειρωτική Κίνα αποτελεί τον μόνο νόμιμο εκπρόσωπο των Κινέζων πολιτών στα ΗΕ. Μετά, όμως, το 1971 έχουν λάβει χώρα πολλά γεγονότα. Πρώτον, κατά τη δεκαετία του '80, αφενός, σημειώθηκε τεράστια πρόοδος τόσο στον οικονομικό όσο και στον δημοκρατικό τομέα στην Ταϊβάν και, αφετέρου, επετεύχθη μία προσέγγιση και βελτιώθηκαν σημαντικά οι σχέσεις μεταξύ της Ηπειρωτικής Κίνας και της Ταϊβάν. Από τότε οι πολίτες της Ταϊβάν άρχισαν να επισκέπτονται συχνά την Ηπειρωτική Κίνα. Συγχρόνως εξασφαλίσθηκαν οι προϋποθέσεις, μεταξύ άλλων, και για τους οικονομικούς κύκλους της Ταϊβάν να πραγματοποιούν επενδύσεις στην Ηπειρωτική Κίνα. Η κατάσταση αυτή άλλαξε απότομα κατά τη δεκαετία του '90, οπότε και οι σχέσεις μεταξύ των δύο δημοκρατιών ψυχράθηκαν σαφώς λόγω, ενδεχομένως, και του γεγονότος ότι η ανάπτυξη της δημοκρατίας στην Ταϊβάν και οι προσπάθειες για δημιουργία, εκεί, μιας δημοκρατικής κοινωνίας σύμφωνα με τα δυτικοευρωπαϊκά πρότυπα, ήταν υπερβολικά ταχύρυθμες. Ούτε το γεγονός ότι η Ταϊβάν έχει καταργήσει, από την δεκαετία, ήδη, του '80, τους νόμους οι οποίοι είχαν θεσπισθεί κατά την εποχή που ίσχυε ο στρατιωτικός νόμος στην χώρα, απετέλεσε τροχοπέδη για τις αρνητικές εξελίξεις οι οποίες συνεχίζονται στις σχέσεις μεταξύ της Ταϊβάν και της Ηπειρωτικής Κίνας κατά τη δεκαετία του '90. Το αποκορύφωμα της κρίσης μεταξύ των δύο χωρών σημειώθηκε εφέτος, τον Μάρτιο, όταν πλησίαζε η ημερομηνία κατά την οποία θα διεξάγοντο οι πρώτες, τελείως δημοκρατικές, ελεύθερες και άμεσες εκλογές για την ανάδειξη του προέδρου στην Ταϊβάν. Προ των εκλογών αυτών είχαν διεξαχθεί δύο φορές, το 1991 και το 1995, δημοκρατικές βουλευτικές εκλογές στην χώρα. Τον Μάρτιο ο Πρόεδρος Λι επανεξελέγη απ' ευθείας από τον λαό της Ταϊβάν. Ο κύριος Λι έχει επανειλημμένως εκφράσει την επιθυμία του σε σχετικές συζητήσεις οι οποίες έλαβαν χώρα μετά τις εκλογές, να αρχίσει, εκ νέου, ο διάλογος με την Ηπειρωτική Κίνα σχετικά με τη βελτίωση των σχέσεων και την αύξηση της συνεργασίας μεταξύ των δύο χωρών.
<P>
Η σημασία της Ταϊβάν σε διεθνές επίπεδο, τόσο στην Ασία όσο και στην Ευρώπη, είναι ιδιαίτερα μεγάλη. Ο ρόλος τον οποίο διαδραματίζει ήδη, η Ταϊβάν σε ό, τι αφορά την συνεργασία στον τομέα της ανάπτυξης, τη δραστηριότητα για την προστασία του περιβάλλοντος κτλ., είναι τόσο σημαντικός ώστε πιστεύω ότι δεν επιρέπεται να εξακολουθεί, να εξαιρείται εξ ολοκλήρου η Ταϊβάν από την δραστηριότητα των διεθνών οργανώσεων οι οποίες λειτουργούν υπό την αιγίδα των ΗΕ. Η ίδια έχω εκπονήσει σχετική έκθεση για την Επιτροπή Εξωτερικών Υποθέσεων, η οποία και ενεκρίθη, εφέτος, τον Απρίλιο, όπως προανέφερα, από τα μέλη της επιτροπής, με εξαίρεση δύο βουλευτές οι οποίοι την κατεψήφισαν, η οποία, όμως, λόγω της αντίθεσης της Ομάδας των Σοσιαλιστών και ορισμένων διαφωνιών επί της διατύπωσής της, δεν έχει, ακόμη φθάσει στην αίθουσα αυτή. Τώρα διαπιστώνω με έκπληξη ότι η Ομάδα των Σοσιαλιστών αντιτίθεται, εκ νέου, στην έγκριση των επειγόντων αυτών προτάσεων παρά το γεγονός ότι όλα τα μέλη της Επιτροπής Εξωτερικών Υποθέσεων, τα οποία ανήκουν στην Ομάδα των Σοσιαλιστών, υποστήριξαν τις απόψεις μου που εκφράζονται στην έκθεση, τις ίδιες, ακριβώς, τις οποίες καλούμεθα να εγκρίνουμε σήμερα με ψηφοφορία. Επανερχόμενη στην έκθεσή μου, δεν προτείνω την συμμετοχή της Ταϊβάν ως πλήρους μέλους στα Ηνωμένα Έθνη, διότι πιστεύω ότι αυτό δεν είναι ρεαλιστικό, αλλά πιστεύω ότι πρέπει να δοθεί η δυνατότητα στην Ταϊβάν να συμμετέχει στις δραστηριότητες των οργανώσεων εκείνων οι οποίες υπάγονται στα ΗΕ, καθώς και στη δραστηριότητα άλλων οργανώσεων οι οποίες είναι λιγότερο συνυφασμένες με τον Οργανισμό των Ηνωμένων Εθνών. Δεδομένου ότι όλα τα κράτη μέλη της Ευρωπαϊκής Ένωσης έχουν ιδρύσει στην Ταϊπέι δικό τους γραφείο ενημέρωσης, προτείνω να ιδρύσει και η Ευρωπαϊκή Ένωση παρόμοιο γραφείο στην πρωτεύουσα της Ταϊβάν.
<P>
Αυτές είναι, σε γενικές γραμμές, οι βασικότερες προτάσεις της έκθεσης αυτής. Δεν μπορούμε να εξακολουθήσουμε να αγνοούμε την ύπαρξη ενός λαού 21 εκατ. ψυχών. Έχει φθάσει, πλέον, η στιγμή να αναλάβουμε, εμείς οι Ευρωπαίοι, τις ευθύνες μας απέναντι στην Ταϊβάν, διότι η χώρα αυτή, ακολουθώντας τις επιταγές μας περί δημοκρατίας, έχει σημειώσει σημαντικότατη πρόοδο στον τομέα αυτόν. Πρέπει να επιβραβεύσουμε τις προσπάθειες αυτές εκδημοκρατισμού.
<P>
Τελειώνοντας, αξιότιμη κυρία Πρόεδρε, θα ήθελα να προσθέσω ότι στη φινλανδική μετάφραση του κειμένου υπάρχουν δύο ιδιαιτέρως σοβαρά λάθη μετάφρασης: τα σημεία β) και δ) της παραγράφου 1 ακούγονται παράλογα. Το κείμενο στα φινλανδικά έπρεπε να είναι «στην δραστηριότητα των οργάνων τα οποία λειτουργούν υπό την αιγίδα της Γενικής Συνέλευσης των ΗΕ» και στο σημείο δ) «το Συμβούλιο να καλέσει την Επιτροπή να αναλάβει δράση». Παρά το γεγονός ότι οι συστάσεις αυτές είχαν αρχικά συνταχθεί στα φινλανδικά, η φινλανδική μετάφραση είναι τελείως άχρηστη. Και δεν γνωρίζω σε τί οφείλεται το γεγονός ότι το τελευταίο μέρος του κειμένου αποδίδεται τόσο πτωχά στα φινλανδικά.

<SPEAKER ID=175 LANGUAGE="FR" NAME="Dupuis">
Kυρία Πρόεδρε, αγαπητοί συνάδελφοι, κύριε Επίτροπε, η έγκριση σήμερα αυτού του ψηφίσματος από το Σώμα θα αποδείξει πόσο το ενοχλεί η Realpolitik.
<P>
Εγκρίνοντας αυτό το ψήφισμα, το Σώμα θα επιβεβαιώσει, κατά τρόπο ασφαλώς μετριοπαθή, αλλά με μεγάλη αίσθηση ευθύνης, ότι ο αποκλεισμός της Ταϊβάν από τη διεθνή κοινότητα είναι απαράδεκτος.
<P>
Ναι, ο αποκλεισμός αυτός αποτελεί υποκρισία ολόκληρης της Δύσης που πρέπει να σταματήσει το γρηγορότερο! Η Ταϊβάν αποτελεί σήμερα αναμφισβήτητη δημοκρατική πραγματικότητα, ενώ απέχουμε πολύ από το να μπορούμε να πούμε το ίδιο για μια γειτονική χώρα, η οποία ενισχύει μέρα με τη μέρα την πολιτική καταστολής της, και παρόλα ταύτα παραμένει προνομιακός συνομιλητής μιας Ευρώπης ανίκανης να συμφιλιώσει τις αναγκαίες εμπορικές προσδοκίες της με τη βούληση να επιβεβαιώσει απανταχού της γης το σεβασμό των ανθρωπίνων δικαιωμάτων και την προώθηση της δημοκρατίας.
<P>
Η ομάδα της Ευρωπαϊκής Ριζοσπαστικής Συμμαχίας θα υπερψηφίσει με πεποίθηση ένα κείμενο που, όπως υπενθύμισε η συνάδελφός μας, κ. Laurila, χρειάστηκε να υπερνικήσει πολλά εμπόδια, πριν να τεθεί σε ψηφοφορία στο Σώμα.

<SPEAKER ID=176 LANGUAGE="DE" NAME="Kreissl-Dφrfler">
Κυρία Πρόεδρε, η Oμάδα των Πρασίνων στο Eυρωπαϊκό Kοινοβούλιο υπέβαλε από κοινού την παρούσα πρόταση ψηφίσματος, επειδή στηρίζουμε το νόμιμο αίτημα της Tαϊβάν να γίνει δεκτή στη διεθνή κοινότητα των κρατών.
<P>
H Tαϊβάν έκανε πέρυσι σημαντικές προόδους προς την κατεύθυνση του εκδημοκρατισμού. Tη διαδικασία αυτή θέλουμε να την προωθήσουμε ενεργά, ώστε να μπορέσουν να σημειωθούν και άλλες πρόοδοι, ιδιαίτερα όσον αφορά τα ανθρώπινα δικαιώματα, τα δικαιώματα των εργαζομένων, την ισότητα της γυναίκας και την προστασία του περιβάλλοντος. Nομίζουμε πως με μια συνεργασία της Tαϊβάν στους διεθνείς οργανισμούς, θα προωθηθεί η δημοκρατική πρόοδος. H Tαϊβάν δεν απειλεί καμιά χώρα στην περιοχή. H κυβέρνηση της Tαϊβάν ενδιαφέρεται σοβαρά, εδώ και αρκετό καιρό, για μια αποφόρτιση των σχέσεών της με τη Λαϊκή Δημοκρατία της Kίνας.
<P>
Γι' αυτό και μας γέμισαν ιδιαίτερη ανησυχία οι απειλητικές στρατιωτικές ενέργειες της Kίνας, επ' ευκαιρία των εκλογών στη Tαϊβάν. Tου χρόνου θα επιστραφεί στην Kίνα η μέχρι τώρα βρετανική αποικία του Xονγκ Kονγκ. H παράδοση αυτή είναι δυνατόν να εξελιχθεί σ' ένα τεστ για το κατά πόσον η Λαϊκή Δημοκρατία της Kίνας έχει τη θέληση να σεβαστεί αναπτυγμένες κοινωνικές και πολιτικές δομές, ή αν η Kίνα μπορεί να ενισχύσει την κυριαρχία της μόνο με την καταπίεση και τη βία.
<P>
H EE θα πρέπει να ασκήσει την επιρροή της στη Λαϊκή Δημοκρατία της Kίνας, ώστε να προωθηθεί η διαδικασία της ύφεσης στην περιοχή. Στο κράτος αυτό, ως γνωστόν, δεν μπορεί, εδώ και πολύ καιρό, να γίνεται λόγος για Eρυθρά Kίνα πια, μια και, από άποψη οικονομικής πολιτικής, η κυβέρνηση του Πεκίνου, εδώ και χρόνια, βρίσκεται στο δρόμο μιας δυναμικής εκβιομηχάνισης, που θυμίζει τα πρώτα χρόνια του καπιταλισμού.
<P>
H Eυρωπαϊκή Eπιτροπή προώθησε εύστοχα, κατά τα τελευταία δύο χρόνια, τις οικονομικές σχέσεις με την Kίνα. Tώρα θα πρέπει να αναπτύξει σχέσεις συνεργασίας και με την Tαϊβάν. Ένα πρώτο συγκεκριμένο βήμα θα ήταν το άνοιγμα ενός γραφείου ενημέρωσης της Eυρωπαϊκής Ένωσης στην Tαϊπέχ. Tο βήμα αυτό, που είναι πολύ σημαντικό, ως χειρονομία για το ενδιαφέρον της Eυρωπαϊκής Ένωσης στην ανάπτυξη της Tαϊβάν, θα πρέπει να γίνει όσο το δυνατόν συντομότερα. Eλπίζω να πάρω μια απάντηση από την Eπιτροπή για το θέμα αυτό, ώστε να μην ακολουθηθεί το μέχρι τώρα σύνθημα: Oι βουλευτές ρωτούν και η Eπιτροπή δεν απαντά.

<SPEAKER ID=177 LANGUAGE="NL" NAME="Van Bladel">
Πρόεδρε, Επίτροπε, συνάδελφοι, από τότε που οι εθνικιστές αναγκάστηκαν να εγκαταλείψουν την ηπειρωτική Κίνα και να καταφύγουν στην πρώην Φορμόζα, τη σημερινή Ταϊβάν, μπόρεσαν να επιτύχουν πολλά με σκληρή εργασία, με εξυπνάδα και με μεγάλο ζήλο, υποστηριζόμενοι από τους Κινέζους της διασποράς. Η Ταϊβάν, η οποία έχει 21 εκατομμύρια κατοίκους, είναι μία οικονομική δύναμη, η οποία διαδραματίζει σοβαρό ρόλο στην παγκόσμια οικονομία. Παρά τις πολιτικές αντιπαραθέσεις μεταξύ Κίνας και Ταϊβάν, η τελευταία είναι μία από τους σημαντικότερους επενδυτές στην ηπειρωτική Κίνα. Η πρόσφατη επιθετική συμπεριφορά με τη χρησιμοποίηση πυραύλων εκ μέρους της κυβέρνησης της Κίνας, την προηγούμενη των εκλογών, δεν τροχοπέδησε τις δημοκρατικές εξελίξεις στην Ταϊβάν. Αντιθέτως! Ωστόσο, η επιθετική αυτή ενέργεια, όπως αναφέρουν έμπιστες πηγές, είχε ως αποτέλεσμα να παρατηρηθεί αυξανόμενος εξοπλισμός στην περιοχή. Αμέσως μετά τις εκλογές, η Ταϊβάν έτεινε φιλική χείρα προς το Πεκίνο για την επανάληψη των διαπραγματεύσεων που είχαν διακοπεί, χωρίς όμως να λάβει ποτέ απάντηση εν προκειμένω. Το σημερινό ψήφισμα εκφράζει, αφενός, το θαυμασμό για τη δημοκρατική Ταϊβάν, ανοίγοντας τις δυνατότητες για τη συμμετοχή της χώρας τις διεθνείς οργανισμούς. Από την άλλη πλευρά, αποτελεί μία έκκληση και μία ενθάρρυνση για συνεργασία με την ηπειρωτική Κίνα.
<P>
Συμφωνώ απόλυτα με το ψήφισμα που βρίσκεται ενώπιόν μας. Όπως ανέφερε και η κυρία Laurila ψήφισα υπέρ του ψηφίσματος στην Επιτροπή Εξωτερικών Υποθέσεων. Όμως, ένα σημαντικό μέρος της Ομάδας μου επιθυμεί να αποστασιοποιηθεί από τα σημεία Β και Δ, που αναφέρονται σε ένα γραφείο ενημέρωσης της ΕΕ στην Ταϊπέι και σε μία έρευνα για μία ενδεχόμενη συμμετοχή στα όργανα του ΟΗΕ. Η Ομάδα μου θα ζητήσει να πραγματοποιηθεί χωριστή ψηφοφορία επ'αυτών των σημείων.

<SPEAKER ID=178 LANGUAGE="DE" NAME="Lenz">
Κυρία Πρόεδρε, σαφώς και θα συμφωνήσω με τους προλαλήσαντες, και κυρίως με τις θέσεις της κ. Laurila, υπέρ της έκθεσης της οποίας ψήφισα και στην Eπιτροπή Eξωτερικών Yποθέσεων. Θα ήθελα ωστόσο να προσθέσω και κάτι ακόμη. Eίναι ήδη κάπως παράξενο που είμαστε υποχρεωμένοι να συζητήσουμε το θέμα αυτό σε μια τέτοια συζήτηση επί επικαίρων, επειγόντων και σημαντικών θεμάτων. Tο Eυρωπαϊκό Kοινοβούλιο, εδώ και πολλά χρόνια, είχε τη συνήθεια να εκπονεί, μέσω των επιτροπών του και ιδιαίτερα μέσω της Eπιτροπής Eξωτερικών Yποθέσεων, εκθέσεις για την πολιτική κατάσταση ορισμένων περιοχών. Eκεί μπορούσαμε να εξετάζουμε και να συζητούμε τις συνθήκες με κάθε λεπτομέρεια. Ξαφνικά αυτό γίνεται όλο και δυσκολότερο, και στην προκειμένη περίπτωση μάλιστα, αδύνατο. Έτσι θα πρέπει να εκμεταλλευόμαστε κάθε ευκαιρία που μας δίνεται, για να εκφράσουμε την άποψη του Eυρωπαϊκού Kοινοβουλίου.
<P>
Ποιος είναι άραγε ο λόγος αυτής της αντιπολιτευτικής τακτικής εκ μέρους της Σοσιαλδημοκρατικής Oμάδας; Kατά τα άλλα είναι πάντα υπέρ της αυτονομίας, της αυτοδιάθεσης, της δημοκρατίας και των ανθρωπίνων δικαιωμάτων. Γιατί υποχωρείτε εδώ στην πίεση μιας χώρας, η οποία εξάλλου άσκησε μεγάλη πίεση στην εισηγήτρια, λόγω της έκθεσής της για την Tαϊβάν; Eίναι προκαταβολική ένδειξη υπακοής έναντι της Kίνας; Πραγματικά δεν ξέρω. Γιατί δεν θα 'πρεπε άραγε να υποστηριχθεί και από την Eυρωπαϊκή Ένωση, μια χώρα που έχει μεγάλη οικονομική σημασία στην περιοχή, που βρίσκεται στο δρόμο προς τη δημοκρατία, και αποτελεί συνεπώς κι έναν παράγοντα δημοκρατίας, με μια μορφή που φυσικά δεν θα αλλάξει τίποτε στην πολιτική κατάσταση; Γιατί θέλουμε να εμποδίσουμε ένα λαό να χρησιμοποιήσει τις ικανότητές και τις δυνατότητες που θα έχει στο μεγάλο δίκτυο των διεθνών οργανισμών; Aυτό είναι πράγματι ακατανόητο, αφού εδώ και πολλά χρόνια έχουμε διασυνδέσεις με τη χώρα αυτή. Θα πρέπει ακόμη να αναλογισθούμε ποιος ασκεί πιέσεις εδώ. Συνεχώς αναφερόμαστε στα ανθρώπινα δικαιώματα και στις δημοκρατικές αντιλήψεις, και δεν θα 'πρεπε να δώσουμε εδώ λάθος παράδειγμα.

<SPEAKER ID=179 LANGUAGE="FR" NAME="Gollnisch">
Κυρία Πρόεδρε, αγαπητοί συνάδελφοι, ποιό είναι το πρόβλημα της Ταϊβάν από άποψη διεθνούς δικαίου; Είναι πρόβλημα κυβερνητικής αναγνώρισης. Μετά το πέρας ενός τρομερού πολέμου, κάθε μια από τις δύο πλευρές ισχυριζόταν ότι εκπροσωπούσε ολόκληρη την Κίνα. Σχετικά, δεν έλλειπαν τα επιχειρήματα από τις αρχές της Ταϊπέχ: απετελούντο από την τελευταία νόμιμη κυβέρνηση, η ανάληψη της εξουσίας από τους κομμουνιστές είχε γίνει βιαίως, το κοινοβούλιο της Ταϊβάν είχε προκύψει από τις τελευταίες ελεύθερες, αν και ατελείς, κινεζικές εκλογές.
<P>
Σήμερα, σαρανταοκτώ χρόνια μετά την ανάληψη της εξουσίας από τους κομμουνιστές, το πρόβλημα πρέπει να τεθεί διαφορετικά. Πρέπει να παραδεχθούμε ότι μπορούμε πλέον να αρκεστούμε στο να επιλέξουμε τη μια ή την άλλη από τις κινεζικές αρχές. Ακόμα και τα κράτη που διατηρούν διπλωματικές σχέσεις αποκλειστικά με το Πεκίνο πρέπει να λάβουν υπόψη αυτό το μεγάλο νησί που έχει 20 εκατομμύρια κατοίκους και στο οποίο ασκείται μια εξουσία πραγματική, σταθερή, ειρηνική. Η διατήρηση διεθνών σχέσεων με την Ταϊβάν είναι προς το συμφέρον της Διεθνούς κοινότητας, αλλά και προς το συμφέρον ολόκληρης της Κίνας, μέχρις ότου η ήπειρος αυτή και το ένα δισεκατομμύριο ανθρώπων που ζουν εκεί απελευθερωθούν επιτέλους από την αιμοσταγή και ολοκληρωτική δικτατορία του μαρξισμού-λενινισμού, που είχε άλλοτε, χρειάζεται να το υπενθυμίσω, τόσους ένθερμους υποστηρικτές μέχρι και σε αυτή την αίθουσα, και όχι μόνον στα έδρανα της αριστεράς, δυστυχώς! Χρειάζεται να σας υπενθυμίσω, κύριε Nordmann, ότι ο κ. Giscard d' Estaing είχε θεωρήσει καλό να χαρακτηρίσει το Μάο Τσε Τουνγκ «φάρο της παγκόσμιας σκέψης»;
<P>
Έτσι, κυρία Πρόεδρε, αγαπητοί συνάδελφοι, με μεγάλη ικανοποίηση βλέπω σήμερα ότι το κοινό ψήφισμα συμφωνεί με τις αναλύσεις για το πρόβλημα της Ταϊβάν που έκανε η ευρωπαϊκή δεξιά εδώ και δεκαετίες!

<SPEAKER ID=180 LANGUAGE="NL" NAME="Pex">
Κυρία Πρόεδρε, με ευχαρίστηση θα επαναλάβω ορισμένα σημεία. Κατά τη γνώμη μου, η Ταϊβάν είναι μία κυρίαρχη χώρα. Η Ταϊβάν είναι μία δημοκρατική χώρα. Η Ταϊβάν σέβεται τα ανθρώπινα δικαιώματα. Η Ταϊβάν αποτελεί έναν σημαντικό εταίρο της παγκόσμιας οικονομίας και ένας σημαντικό επίσης εμπορικό εταίρο της Ευρωπαϊκής Ένωσης και των περισσοτέρων κρατών μελών. Παρόλα αυτά, η Ταϊβάν δεν διαδραματίζει κανέναν επίσημο ρόλο στη διεθνή Κοινότητα. 21 εκατομμύρια άνθρωποι στερούνται του δικαιώματος να ακουσθεί η φωνή τους στα Ηνωμένα Έθνη. 21 εκατομμύρια άνθρωποι δεν επιτρέπεται να επωφεληθούν από τις γνώσεις, την ενημέρωση και την εμπειρία του Παγκόσμιου Οργανισμού Υγείας. Ο πληθυσμός της Ταϊβάν δεν επιτρέπεται να επωφεληθεί από την UNESCO. Τα παιδιά της Ταϊβάν δεν επιτρέπεται να επωφεληθούν των υπηρεσιών της UNICEF. Η Ταϊβάν σέβεται τις διεθνείς διατάξεις που ισχύουν στον τομέα του εμπορίου. Η Ταϊβάν όμως δεν είναι μέλος του Παγκόσμιου Οργανισμού Εμπορίου. Είναι προς το συμφέρον μας να καταστεί η χώρα αυτή μέρος του ΠΟΕ. Γι'αυτό το λόγο αυτό δεν πρέπει να καθυστερήσει η ένταξη της χώρας αυτής καθώς επίσης και της Κίνας στον εν λόγω Οργανισμό. Δεν μπορούμε να στερήσουμε από το λαό αυτής της χώρας το δικαίωμα να καταστεί η Ταϊβάν μέλος της UNESCO, της UNICEF, του Παγκόσμιου Οργανισμού Υγείας. Το ίδιο ισχύει επίσης και όσον αφορά τα Ηνωμένα Έθνη.

<SPEAKER ID=181 NAME="de Silguy">
Κυρία Πρόεδρε, κυρίες και κύριοι βουλευτές, η Επιτροπή σημείωσε την πρόσκληση του Σώματος για άνοιγμα γραφείου αντιπροσωπίας στην Ταϊβάν. Σήμερα, και προς το παρόν, η Επιτροπή δεν έχει την πρόθεση να ανοίξει τέτοιο γραφείο. Ωστόσο, το ζήτημα αυτό μπορεί να επανεξεταστεί σε περίπτωση ένταξης της Ταϊβάν στον Παγκόσμιο Οργανισμό Εμπορίου. Πράγματι, αυτό θα προσέθετε ένα νέο στοιχείο στις εμπορικές σχέσεις μεταξύ της Ευρωπαϊκής Ένωσης και της εν λόγω χώρας.
<P>
Το ζήτημα του ανοίγματος γραφείου, από τη στιγμή που η Ταϊβάν θα καταστεί μέλος του Παγκόσμιου Οργανισμού Εμπορίου, θα μπορούσε να επανεξεταστεί, με την επιφύλαξη, ασφαλώς, της ύπαρξης διαθέσιμων πόρων του προϋπολογισμού. Αυτό το ενδεχόμενο γραφείο δεν θα ήταν αντιπροσωπία με διπλωματικό καθεστώς, αλλά γραφείο επιφορτισμένο να υπερασπίζεται τα συμφέροντα της Ένωσης. Σας υπενθυμίζω, εξάλλου, ότι τα συμφέροντα της Ευρωπαϊκής Ένωσης στην Ταϊβάν είναι κυρίως εμπορικής φύσεως, εις τρόπον ώστε η εργασία του εν λόγω γραφείου θα εστιαζόταν αναπόφευκτα στον εμπορικό τομέα, αλλά θα μπορούσε, ασφαλώς, να επεκταθεί και σε τομείς όπως η ενημέρωση και ο πολιτισμός, δεδομένου ότι πολλά ευρωπαϊκά πανεπιστήμια διαθέτουν δεσμούς με πανεπιστήμια της Ταϊβάν. Στην ουσία, το γραφείο αυτό θα είχε μεγάλη ομοιότητα με τα γραφεία που έχουν ήδη ανοίξει στην Ταϊβάν ορισμένα κράτη μέλη και μερικές τρίτες χώρες.
<P>
Έτσι, η απόφαση ανοίγματος ενός τέτοιου γραφείου θα ήταν σύμφωνη προς την πολιτική που ακολουθεί από μακρού χρόνου η Ένωση σε αυτή την περιοχή του κόσμου. Συνεπώς - και επιμένω στο σημείο αυτό - δεν θα συνέβαλλε κατ' ουδένα τρόπο σε ενδεχόμενη αναγνώριση της Ταϊβάν ως κυριάρχο κράτος.

<SPEAKER ID=182 LANGUAGE="FR" NAME="Nordmann">
Κατ' αρχήν, θα ήθελα να πω στον κ. Gollnisch ότι αν πρέπει οι δυο μας να ανοίξουμε συζήτηση για τις σχέσεις μας με τον κ. Giscard d' Estaing, δεν θα πρέπει να την περιορίσουμε στην κρίση του τελευταίου για το Μάο Τσε Τουνγκ.
<P>
Αλλά ζήτησα το λόγο για να θέσω μια συμπληρωματική ερώτηση στον Επίτροπο, ο οποίος συνέδεσε το άνοιγμα γραφείου πληροφοριών της Επιτροπής στην Ταϊβάν με την ένταξη της Ταϊβάν στον ΠΟΕ. Πρόκειται για συνθήκη αναγκαία, ή για συνθήκη ικανή;

<SPEAKER ID=183 LANGUAGE="NL" NAME="d'Ancona">
Πρόεδρε, δεν επιθυμώ τόσο πολύ να θέσω μία ερώτηση στον Επίτροπο, αλλά να αντιδράσω σε όσα ανέφερε η κυρία Lenz. Δεν επιθυμούσαμε καθόλου να εξεταστεί το θέμα της Ταϊβάν ως κατεπείγον. Η Ομάδα μου δεν είχε επίσης υποβάλει κανένα ψήφισμα. Ουσιαστικά επιθυμούσαμε το θέμα αυτό να εξεταστεί μέσω της φυσιολογικής οδού, δηλαδή μέσω της Επιτροπής Εξωτερικών Υποθέσεων και μέσω της έκθεσης του συναδέλφου σας. Έχω τώρα την εντύπωση ότι επειδή είμαστε κάπως επιφυλακτικοί όσον αφορά το παρόν ψήφισμα, το οποίο ουσιαστικά δεν είναι επείγον, υπάρχει ένα είδος μομφής εναντίον μας. Όμως για να είμαστε σαφείς: το πρωί της Τετάρτης ψηφίσαμε κατά της εξέτασης του θέματος της Ταϊβάν με τη διαδικασία του κατεπείγοντος και θα προτιμούσαμε το θέμα αυτό να εξεταστεί μέσω της κανονικής διαδικασίας δηλαδή με την εκπόνηση έκθεσης εκ μέρους της Επιτροπής Εξωτερικών Υποθέσεων. Αυτά, για να είμαστε σαφείς, κυρία Πρόεδρε.

<SPEAKER ID=184 LANGUAGE="FR" NAME="Gollnisch">
Πολύ συνοπτικά, κυρία Πρόεδρε. Τουλάχιστον στο σημείο αυτό, συμφωνούμε με τον κ. Nordmann. Δεν καταλαβαίνω πολύ καλά την απάντηση του Επιτρόπου. Γιατί να αναμένουμε το πράσινο φως του Παγκόσμιου Οργανισμού Εμπορίου; Μήπως αυτό σημαίνει, σε σωστά γαλλικά, ότι περιμένουμε το πράσινο φως των Αμερικανών; Ενώ, από την πλευρά του, ο Παγκόσμιος Οργανισμός Εμπορίου αναμένει ίσως να αναλάβει πρωτοβουλία η Ευρωπαϊκή Ένωση; Αν συμβαίνει αυτό, η αναμονή μπορεί να διαρκέσει πάρα πολύ και εφόσον ο Επίτροπος μας εξήγησε πολά καλά ότι δεν πρόκειται για διπλωματική αναγνώριση, πραγματικά δεν βλέπω γιατί είμαστε τόσο διστακτικοί στην προοπτική του ανοίγματος εμπορικής αντιπροσωπίας.

<SPEAKER ID=185 NAME="Pex">
Κυρία Πρόεδρε, θα ήθελα να ρωτήσω τον Επίτροπο εάν η Ευρωπαϊκή Επιτροπή κλείνει την αντιπροσωπεία της σε όλες τις χώρες οι οποίες δεν είναι μέλος του Παγκόσμιου Οργανισμού Εμπορίου.

<SPEAKER ID=186 LANGUAGE="FI" NAME="Laurila">
Αξιότιμη κυρία Πρόεδρε, εν συντομία, θα ήθελα να υπογραμμίσω ότι δεν επιτρέπεται η συζήτησή μας στην αίθουσα αυτή να χαρακτηρίζεται από φαρισαϊσμό και υποκρισία, αλλά από ειλικρίνεια. Δεν απαγορεύεται να διαφωνούμε, αλλά πρέπει να εκφράζουμε τις απόψεις μας ανοικτά. Όλοι γνωρίζουμε ότι η Ομάδα των Σοσιαλιστών έχει εμποδίσει την εξέταση, στην αίθουσα αυτή, της έκθεσης την οποία έχει εγκρίνει η Επιτροπή Εξωτερικών Υποθέσεων. Αυτό ήταν, κυρίως, το θέμα της συζήτησής μας σήμερα και όχι τόσο η απαίτηση της Ομάδας των Σοσιαλιστών να μην εξετασθεί το θέμα της Ταϊβάν ως επείγον. Εγώ, τουλάχιστον, θα επιθυμούσα να τηρηθεί η διαδικασία την οποία έχει υιοθετήσει η προεδρία. Πιστεύω ότι όλοι θα επωφεληθούμε από μία ανοικτή και ειλικρινή συζήτηση. Εάν δεν συμφωνούμε με κάτι οφείλουμε να εκφράσουμε την άποψή μας με ειλικρίνεια. Δεν επιτρέπεται να ισχυριζόμαστε ότι αντιτιθέμεθα στην επείγουσα εξέταση και μόνον. Από την αρχή ελπίζαμε ότι η έκθεση αυτή θα εγκρίνετο από την Επιτροπή Εξωτερικών Υποθέσεων μέσω της συνήθους διαδικασίας. Λόγω, όμως, της αρνητικής στάσης της Ομάδας των Πρασίνων, αυτό δεν είναι εφικτό.

<SPEAKER ID=187 NAME="de Silguy">
Κυρία Πρόεδρε, σχετικά με το αν πρόκειται για ικανή ή αναγκαία συνθήκη, σας επαναλαμβάνω αυτό που είπα σαφέστατα: πρόκειται για συνθήκη απαραίτητη για να μπορέσει να επανεξεταστεί αυτό το θέμα.
<P>
Κύριε Gollnisch, μπορείτε να μείνετε ήσυχος: δεν περιμένουμε το πράσινο φως του ΠΟΕ, αλλά η Ευρωπαϊκή Ένωση διαθέτει πολύ συγκεκριμένες αρμοδιότητες στον εμπορικό τομέα και συνεπώς είναι προφανές ότι την ημέρα που η Ταϊβάν θα εισέλθει στον Παγκόσμιο Οργανισμό Εμπορίου, αυτό θα έχει επιπτώσεις στις εμπορικές σχέσεις μεταξύ της Ευρωπαϊκής Ένωσης και της Ταϊβάν. Αυτός είναι λοιπόν ο λόγος για τον οποίο, ενόψει των αρμοδιοτήτων της Ευρωπαϊκής Ένωσης, μπαίνει στο παιχνίδι ο ΠΟΕ και όχι, ασφαλώς, επειδή πρέπει να ζητήσουμε την έγκριση του Παγκόσμιου Οργανισμού Εμπορίου, την οποία, εξάλλου, θα του ήταν πολύ δύσκολο να μας δώσει.
<P>
Για να απαντήσω σε ένα άλλο ερώτημα που ετέθη, δεν πρόκειται προς το παρόν να κλείσουν οι αντιπροσωπίες. Σήμερα, βρισκόμαστε σε μια διαδικασία σχετικά με τον Παγκόσμιο Οργανισμό Εμπορίου, η οποία ανατρέχει στις συμφωνίες του Μαρρακές, πριν δύο χρόνια. Δυνάμει των συμφωνιών αυτών, διαπραγματευόμεθα σήμερα την εισδοχή στον Παγκόσμιο Οργανισμό Εμπορίου ορισμένων χωρών, πράγμα που προϋποθέτει ότι πρέπει να πληρούνται ορισμένες προϋποθέσεις, και στη διεύρυνση του Παγκόσμιου Οργανισμού Εμπορίου βλέπουμε μια ενίσχυση του πολυμερούς χαρακρήτα των συναλλαγών, πράγμα που είναι καλό για την Ευρωπαϊκή Ένωση, η οποία έχει κάθε συμφέρον να διαφυλάξει ένα ανοικτό και πολυμερές σύστημα συναλλαγών. Συνεπώς, πιστεύω ότι το ζήτημα που βρίσκεται σήμερα στην ημερήσια διάταξη είναι πολύ περισσότερο το ζήτημα της διεύρυνσης και του ανοίγματος του ΠΟΕ προς κράτη μη μέλη, παρά του κλεισίματός του.

<SPEAKER ID=188 LANGUAGE="DE" NAME="Kreissl-Dφrfler">
Κυρία Πρόεδρε, θα πρέπει ωστόσο να πω και πάλι, πως ουσιαστικά δεν είναι απάντηση, κύριε Eπίτροπε, το να επιχειρηματολογείτε με τον ΠOE. Θα μπορούσα φυσικά να φαντασθώ ότι θα αναφερόσασταν στις κοινωνικές θεμελιώδεις αρχές της ΔOE. Aλλά ειδικά ο ΠOE, αυτός καθαυτός, δεν αποτελεί πρότυπο δημοκρατίας. Συνεπώς, η απάντηση δεν μ' έπεισε καθόλου. H Eυρωπαϊκή Ένωση θα 'πρεπε να ακολουθεί μια ανεξάρτητη πολιτική. Eίναι λοιπόν πραγματικά αστείο να συνδέετε αυτό το θέμα με τον ΠOE.

<SPEAKER ID=189 NAME="Πρόεδρος">
H κοινή συζήτηση έληξε.
<P>
H ψηφοφορία θα διεξαχθεί στις 17.30.

<SPEAKER ID=190 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0981/96 του κ. Bertens, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την κλιμάκωση των μαχών στην Tσετσενία;-B4-0901/96 της κ. Lalumiθre, εξ ονόματος της Oμάδας της Eυρωπαϊκής Pιζοσπαστικής Συμμαχίας, για την επανάληψη των μαχών στην Tσετσενία;-B4-0920/96 του κ. Puerta και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την κατάσταση στην Tσετσενία;-B4-0925/96 της κ. Schroedter και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για τις ρωσικές στρατιωτικές επιθέσεις κατά της Tσετσενίας;-B4-0948/96 της κ. Hoff και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για την κατάσταση στην Tσετσενία;-B4-0951/96 του κ. von Habsburg και της κ. Oοmen-Ruijten, εξ ονόματος της Oμάδας του Eυρωπαϊκού Λαϊκού Kόμματος, για τις εξελίξεις στην Tσετσενία.
<SPEAKER ID=191 LANGUAGE="NL" NAME="Βertens">
Κυρία Πρόεδρε, τα τραγικά γεγονότα στην Τσετσενία σημαίνουν ούτε λίγο ούτε πολύ ότι δεν μπορούμε να έχουμε εμπιστοσύνη ότι ο Γιέλτσιν θα τηρήσει όσα υποσχέθηκε κατά τη διάρκεια των εκλογών. Πολλοί πολίτες της Τσετσενίας έχουν ήδη καταστεί θύματα αυτού του γεγονότος. Πολλοί, πάρα πολλοί έχουν τραπεί πάλι σε φυγή και αυτό δεν αποτελεί μόνο ένα ράπισμα στο πρόσωπο των Τσετσένων διαπραγματευτών και των πολιτών της Ρωσίας, αλλά αποτελεί επίσης μία ωμή παραβίαση της παρούσας συμφωνίας που υφίσταται μεταξύ της Ένωσης και της Ρωσίας. Ένα σαφές μήνυμα εκ μέρους της Ένωσης θα ήταν δικαιολογημένο και θα έλεγα ότι αυτή η Ρωσία δεν είναι η ίδια χώρα η οποία με πολλές τυμπανοκρουσίες έγινε μέλος του Συμβουλίου της Ευρώπης. Το γεγονός αυτό αποσκοπούσε τότε στη βελτίωση της κατάστασης επιτόπου. Γι'αυτό το λόγο δεν πρέπει να αμελήσουμε να εκφράσουμε την καταδίκη μας προς την κατεύθυνση του νεοεκλεγέντος Προέδρου Γιέλτσιν.
<P>
Επιπλέον θα είναι και ένα μήνυμα προς τον στρατηγό Lebed, στον οποίο δεν μπορεί κανείς να έχει απόλυτη εμπιστοσύνη. Μολονότι το κυριότερο θέμα της προεκλογικής του εκστρατείας ήταν ο τερματισμός του πολέμου στην Τσετσενία, τώρα αυτός, μετά από τους βομβαρδισμούς, υποστηρίζει πλήρως την πολιτική του Γιέλτσιν. Είναι αυτό αξιόπιστο; Νομίζω, όχι.

<SPEAKER ID=192 LANGUAGE="IT" NAME="Pettinari">
Kυρία Πρόεδρε, στην Τσετσενία συνέβη ακριβώς αυτό το οποίο ήταν αρκετά εύκολο να προβλέψουμε. Χωρίς να περιμένει την επίσημη ανακοίνωση, διέψευσε τη θέλησή του να φτάσει σε μια ειρηνική λύση του τσετσενικού ζητήματος και διέταξε αμέσως μια νέα στρατιωτική επίθεση που αυτές τις μέρες προκάλεσε ήδη εκατοντάδες νεκρούς. Μέσα σε λίγες ώρες έγιναν καπνός όλες οι εκλογικές υποσχέσεις που έδωσε ο Πρόεδρος Γιέλτσιν.
<P>
Αναρωτιόμαστε επίσης ποιά είναι σήμερα η πραγματική δύναμη που έχει ο Πρόεδρος Γιέλτσιν στην διακυβέρνηση της Ρωσίας. Η αναφορά που έκανε ο κ. Bertens σχετικά με τον στρατηγό Lebed πιστεύω πως είναι σωστή. Η Ομάδα μου θεωρεί ότι η μονομερής επανάληψη, από την πλευρά του ρωσικού στρατού, της στρατιωτικής επίθεσης στην Τσετσενία δεν συμβιβάζεται με το πνεύμα και το γράμμα της συμφωνίας που ισχύει αυτή τη στιγμή μεταξύ της Ευρωπαϊκής Ένωσης και της ρωσικής Ομοσπονδίας. Δεν μπορούμε να παρακολουθούμε τον αφανισμό ενός ολόκληρου λαού και την στρατιωτική αποσταθεροποίηση μιας ολόκληρης ζώνης, αυτής του Καυκάσου, που εξ'αιτίας του τσετσενικού πολέμου κινδυνεύει ξανά να εκραγεί με όλα της τα προβλήματα.
<P>
Γι' αυτό το λόγο ζητάμε από την Επιτροπή να επωφεληθεί από τη δυνατότητά της για νομοθετική πρωτοβουλία και να προτείνει την διακοπή της συμφωνίας μεταξύ Ευρωπαϊκής Ένωσης και Ρωσίας. Πιστεύω ότι αυτή είναι η μόνη δυνατή πίεση, και λόγω του ότι ακόμα και οι Ηνωμένες Πολιτείες και όλη η διεθνής κοινότητα καταδίκασαν ήδη σκληρά την επανάληψη του πολέμου στην Τσετσενία. Η Ομάδα μου επίσης ζητά να γίνει ότι είναι δυνατόν ώστε ο Πρόεδρος Γιέλτσιν να διατάξει την απόσυρση των ρωσικών στρατευμάτων από την Τσετσενία σύμφωνα με το διάταγμα που είχε εκδόσει ο ίδιος στις 25 Ιουνίου και στις δύο αποφάσεις για κατάπαυση του πυρός που έλαβε πάλι ο ίδιος κατά την προεκλογική περίοδο των περασμένων εβδομάδων.

<SPEAKER ID=193 LANGUAGE="DE" NAME="Schroedter">
Κυρία Πρόεδρε, ναι, δίνω απόλυτα δίκιο στο συνάδελφό μου. Eδώ κι ενάμισι χρόνο - με λίγες μόνον διακοπές - τα ρωσικά στρατεύματα βομβαρδίζουν τους τσετσενικούς οικισμούς. Xιλιάδες άμαχοι βρίσκονται στην προσφυγιά, χωρίς αναγνώριση και χωρίς δικαιώματα. Oι παραβιάσεις των ανθρωπίνων δικαιωμάτων στα στρατόπεδα συγκεντρώσεως, δεν αναφέρονται καν. Kαι οι δυτικές κυβερνήσεις κοιτάζουν, χτυπούν το χέρι τους στους ώμους του Γιέλτσιν, κι επαινούν τη δημοκρατική του πορεία. M' αυτό σας θυμίζω τη δήλωση του Συμβουλίου μετά τις εκλογές.
<P>
Tι είδους δημοκρατία είναι αυτή; Tι είδους ψευτιά είναι αυτή; Aντί των αναμενόμενων ειρηνευτικών συνομιλιών, ο Γιέλτσιν, μια μέρα μετά τις εκλογές, χρησιμοποιεί πάλι βαρύ πυροβολικό κατά του άμαχου πληθυσμού. Έτσι καταστρέφει την εμπιστοσύνη όλων των ψηφοφόρων στη χώρα του. Δεν υπάρχει πια καμιά ελπίδα για μια δημοκρατική εξέλιξη. H συμφωνία που συνήψαμε με τη Pωσία, όμως, προϋποθέτει μια δημοκρατική εξέλιξη, καθώς και το σεβασμό των ανθρωπίνων δικαιωμάτων. Θυμίζω στην Eπιτροπή, ότι αυτή ήταν η δικαιολογία για την σύναψη της προσωρινής συμφωνίας. Eίπατε πως με την προσωρινή συμφωνία, θα μπορούσαμε να ασκήσουμε εδώ μεγαλύτερη επιρροή. Aλλά όπως βλέπω, δε συμβαίνει απολύτως τίποτε.
<P>
Θα ήθελα, στο σημείο αυτό, να ρωτήσω στην Eπιτροπή το εξής: Θα προτείνει στο Συμβούλιο την ακύρωση της προσωρινής συμφωνίας; Θα μεριμνήσει να συσταθεί μια επιτροπή επίλυσης διαφορών, βάσει της ρήτρας της προσωρινής συμφωνίας; Έχει η Eπιτροπή μια γενική ιδέα, για το με ποιον τρόπο θα προχωρήσει σε συγκεκριμένα διαβήματα κατά της ρωσικής κυβέρνησης; Ή θα δεχθεί η Eπιτροπή τις επιθέσεις αυτές κατά του άμαχου πληθυσμού στο Bόρειο Kαύκασο; Θα εξακολουθήσει απλώς να είναι παρατηρητής; Θα ήθελα στις ερωτήσεις αυτές μια πολύ συγκεκριμένη απάντηση. Διότι εμείς εδώ στο Kοινοβούλιο, έχουμε καθήκον να υποστηρίξουμε τις δημοκρατικές δυνάμεις στη χώρα, κι αυτές εξασθενούν ολοένα και περισσότερο. Eλπίζουμε πως μπορούμε να υποστηρίξουμε τις μητέρες των στρατιωτών, τα ειρηνευτικά στρατεύματα, μια και αυτά αποτελούν την ελπίδα για τη χώρα αυτή.

<SPEAKER ID=194 LANGUAGE="DE" NAME="Krehl">
Κυρία Πρόεδρε, δυστυχώς δεν είναι η πρώτη φορά που το Eυρωπαϊκό Kοινοβούλιο είναι υποχρεωμένο, στα πλαίσια μιας συζήτησης επί επικαίρων, επειγόντων και σημαντικών θεμάτων, να ασχοληθεί με τον πόλεμο στην Tσετσενία. Mετά την έναρξη των διαπραγματεύσεων και τις υποσχέσεις του Προέδρου Γιέλτσιν, κατά τη διάρκεια του προεκλογικού αγώνα, είχαμε όλοι την ελπίδα πως αυτή η αιματηρή και πολύπαθη διένεξη θα μπορούσε να τελειώσει με μια πολιτική λύση, και θα άρχιζαν πραγματικές ειρηνευτικές διαπραγματεύσεις. O ρωσικός λαός το θέλει αυτό, όπως επίσης και ο τσετσενικός. Δυστυχώς όμως, η αρχή της ελπίδας είχε μικρή διάρκεια. Δημιουργείται ολοένα και πιο πολύ η εντύπωση, ότι οι κούφιες υποσχέσεις δεν ήταν παρά ένα μέρος ενός ψυχρά υπολογισμένου προεκλογικού αγώνα. Kάτι τέτοιο είναι κυνικό και περιφρονητικό για τους ανθρώπους.
<P>
Tο Eυρωπαϊκό Kοινοβούλιο δεν μπορεί και δεν θα σιωπήσει σε μια τέτοια συμπεριφορά. Φυσικά και γνωρίζουμε πως και από την τσετσενική πλευρά εξακολουθούν, όπως και παλιά, να υπάρχουν αρκετές ομάδες, των οποίων η όρεξη για πράξεις βίας δεν χρειάζεται να προκληθεί για πολύ ακόμη. Aυτό, όμως, δεν συγχωρεί τη συμπεριφορά των ρώσων στρατιωτικών που βομβαρδίζουν και καταστρέφουν τσετσενικά χωριά, και των οποίων τα κύρια θύματα είναι μάλλον ο άμαχος πληθυσμός.
<P>
H Eυρωπαϊκή Ένωση υποστήριξε τον Πρόεδρο Γιέλτσιν, πολιτικά και υλικά, κατά τη διάρκεια του προεκλογικού αγώνα. Ήταν μια προκαταβολή εμπιστοσύνης, που τώρα θα πρέπει να δικαιολογηθεί πολιτικά. Tο μήνυμά μας, από τη θέση αυτή, προς το ρώσο Πρόεδρο και τους ρώσους πολιτικούς, είναι και πάλι ξεκάθαρο: Δεν μπορεί κανείς να γίνεται δεκτός στο Συμβούλιο της Eυρώπης, να ζητάει διεύρυνση, εμβάθυνση και συνεργασία με την Eυρωπαϊκή Ένωση, και από την άλλη μεριά να μην θέτει τέρμα στον αιματηρό πόλεμο στην Tσετσενία και στις συνεχιζόμενες παραβιάσεις των ανθρωπίνων δικαιωμάτων, παρόλες τις διαμαρτυρίες, τις υπενθυμίσεις και τις προειδοποιήσεις. Eδώ καλείται να δράσει και η καινούρια ρωσική κυβέρνηση. H μεγάλη πλειοψηφία του Eυρωπαϊκού Kοινοβουλίου, ενδιαφέρεται για μια καλή και έντονη συνεργασία με τη Pωσία. Στην Aντιπροσωπεία για τις Σχέσεις με τη Pωσία γίνεται σωστή προεργασία για το σκοπό αυτό; αυτή όμως δεν μπορεί να γίνεται πάση θυσία. H συνεργασία έχει πάντα δύο πλευρές. Kαι το να κλείνουμε τα μάτια, ή ακριβέστερα το να αποστρέφουμε το βλέμμα από τα αιματηρά επεισόδια στην Tσετσενία, δεν επιτρέπεται να γίνει η αρχή της πολιτικής μας. Στρατιωτική λύση της διένεξης αυτής δεν θα υπάρξει, και γι' αυτό καλώ, εξ ονόματος της Σοσιαλιστικής Oμάδας, όλους τους συμμετέχοντες να δουλέψουν επιτέλους στα σοβαρά για μια πολιτική λύση, η οποία θα δικαιολογεί τον όρο «ειρηνευτικές διαπραγματεύσεις».

<SPEAKER ID=195 LANGUAGE="DE" NAME="von Habsburg">
Kυρία Πρόεδρε, το τσετσενικό δράμα αποτελεί, για μια φορά ακόμη, ξεκάθαρη απόδειξη για το ποια γνώμη μπορεί να σχηματίσει κανείς από τα λόγια και τις υποσχέσεις της Pωσίας, και ειδικά του τωρινού ρωσικού καθεστώτος. Δεν επιτρέπεται να ξεχνά κανείς τι εξήγγειλε ο Γιέλτσιν, τον Iούνιο, ως διάταγμα; ότι θα απέσυρε δηλαδή τα στρατεύματά του. O στρατηγός Λέμπεντ δήλωνε, μέχρι την ημέρα των εκλογών, πως είναι υπέρ του τερματισμού του πολέμου στη Tσετσενία και, μετά τις εκλογές, είπε «τι σημασία έχει τι είπα προηγουμένως; τώρα είμαι υπέρ μιας βίαιης λύσης.» Mε λίγα λόγια: Kαι πάλι παραπλανηθήκαμε όσον αφορά τον πόλεμο της Tσετσενίας; τουλάχιστον εκείνοι που πίστεψαν αυτές τις δηλώσεις. Δεν ανήκα σ' αυτούς, επειδή γνωρίζω κάπως την ιστορία. Γι' αυτό και ξέρω πως, με τέτοια λόγια, δεν μπορεί να ξεκινήσει κανείς τίποτε και ότι τέτοιες προκαταβολικές παροχές έχουν πάντα ένα και μοναδικό αποτέλεσμα: να ενθαρρύνουν ορισμένα πρόσωπα στο να συνεχίζουν την γκανγκστερική συμπεριφορά τους.
<P>
Kι επιτέλους, κυρία Πρόεδρε, θα πρέπει να δούμε και κάτι άλλο: H Pωσία, σήμερα, σ' ολόκληρο τον κόσμο, την εποχή της, σε παγκόσμια κλίμακα, εγκατάλειψης της αποικιοκρατίας, είναι το τελευταίο μεγάλο αποικιοκρατικό κράτος επί της Γης. Oι Γάλλοι βρίσκονταν στη Δυτική Σαχάρα, όταν ο πρώτος Pώσος πέρασε τα Oυράλια προς ανατολάς, για να κατακτήσει ασιατικό έδαφος. Kι αυτό που διαδραματίζεται στην Tσετσενία, δεν είναι παρά μόνον η αρχή του ξηλώματος της αποικιοκρατίας της Pωσίας. Γι' αυτό και θα πρέπει να είμαστε επιτέλους αξιόπιστοι, να ταχθούμε πράγματι υπέρ του δικαιώματος αυτοδιάθεσης των λαών - κι αυτό ισχύει και για την Tσετσενία - και να ασκήσουμε πίεση στη Pωσία, ώστε να τηρεί αυτά που έχει υποσχεθεί. Aν και πάλι υπάρξει αθέτηση λόγου, τότε δεν θα πρέπει να συνεχίσουμε να ενθαρρύνουμε, με οικονομική βοήθεια, εκείνους που αθέτησαν το λόγο τους. H Tσετσενία είναι για μας μια ιστορική πρόκληση. Tο κατά πόσον είμαστε σε θέση να την αντιμετωπίσουμε, θα καθορίσει και το δικό μας μέλλον.
<P>
(Xειροκροτήματα)

<SPEAKER ID=196 LANGUAGE="ES" NAME="Gonzαlez Αlvarez">
Κύριε Επίτροπε, φοβάμαι ότι επαναλαμβανόμαστε. Εντάξει όμως, νομίζω ότι στην προκειμένη περίπτωση δεν είναι περιττό. Όλοι εμείς που δεν εμπιστευόμαστε και πολύ το δημοκρατικό πνεύμα του κ. Γιέλτσιν, θεωρήσαμε ήδη από το Μάιο, με αφορμή την υπογραφή των συμφωνιών, ότι επρόκειτο για έναν αδέξιο προεκλογικό ελιγμό. Δυστυχώς μαντέψαμε σωστά, διότι αμέσως μόλις έγιναν γνωστά τα αποτελέσματα των εκλογών, άρχισαν οι βομβαρδισμοί, και όπως λένε και οι συνάδελφοι, εκατοντάδες άμαχοι πέθαναν και εκατοντάδες ή χιλιάδες άμαχοι επιστρέφουν στην προσφυγιά.
<P>
Θεωρούμε ότι, άπαξ δια παντός -και αυτό δε συμβαίνει μόνο με την Τσετσενία, συμβαίνει και με την Τουρκία, συμβαίνει και με πολλές άλλες χώρες- η Ευρωπαϊκή Ένωση πρέπει να χρησιμοποιήσει τα μέσα πίεσης που διαθέτει μέσω των συμφωνιών της, χάρη στις δημοκρατικές ρήτρες και στις ρήτρες προστασίας των ανθρωπίνων δικαιωμάτων, ώστε να αποφευχθεί το μακελειό. Πρέπει να πούμε στην Ευρωπαϊκή Ένωση -συμπεριλαμβανομένου και του Ευρωπαϊκού Κοινοβουλίου- ότι η πίεση αυτή είναι απολύτως απαραίτητη αν επιθυμούμε να τεθεί τέλος στους θανάτους στην Τσετσενία και αν επιθυμούμε να τεθεί τέλος στην παραβίαση των ανθρωπίνων δικαιωμάτων και σε πολλές άλλες χώρες. Στο Κοινοβούλιο αυτό, έχουμε επίγνωση του τι συμβαίνει συνεχώς με τα ανθρώπινα δικαιώματα και σε πολλές άλλες χώρες. Κατά συνέπεια, κύριε Επίτροπε, το μόνο που σας ζητάμε είναι να χρησιμοποιήσετε τις πιέσεις που διαθέτετε ώστε να αποφευχθούν οι θάνατοι.

<SPEAKER ID=197 NAME="de Silguy">
Κυρία Πρόεδρε, κυρίες και κύριοι βουλευτές, άκουσα με μεγάλο ενδιαφέρον τη συζήτησή σας και σημείωσα τις παρεμβάσεις σας. Συμμερίζομαι σε μεγάλο βαθμό τη φροντίδα σας και μπορώ να σας διαβεβαιώσω ότι η Επιτροπή ανησυχεί σοβαρά για την πρόσφατη εξέλιξη της κατάστασης στην Τσετσενία.
<P>
Η Επιτροπή λυπάται για το ότι οι δύο πλευρές δεν ετήρησαν τις δεσμεύσεις που είχαν αναλάβει στο πλαίσιο των συμφωνιών κατάπαυσης του πυρός της 21ης Μαϊου και της 10ης Ιουνίου. Η Επιτροπή ανησυχεί ιδιαίτερα για τις δυσκολίες που αντιμετωπίζει η ομάδα βοήθειας του ΟΑΣΕ στο Γκρόζνυ, η οποία έχει αναλάβει αποστολή διαμεσολάβησης μεταξύ των δύο πλευρών.
<P>
Εξάλλου, η Επιτροπή ανησυχεί για τις συνθήκες εργασίας των οργανώσεων ανθρωπιστικής βοήθειας. Η Ευρωπαϊκή Ένωση είναι ο κατά πολύ σημαντικότερος φορέας παροχής ανθρωπιστικής βοήθειας στην Τσετσενία. Όμως, αυτές οι ομάδες βοήθειας δεν διαθέτουν ελεύθερη και ασφαλή πρόσβαση σε όλες τις περιφέρειες της Τσετσενίας. Σε στενή συνεργασία με τα κράτη μέλη, η Επιτροπή παρακολουθεί την κατάσταση και επαναλαμβάνει δυνατά την ανησυχία της μπροστά στη νέα αναζωπύρωση της βίας στην Τσετσενία.
<P>
Η Επιτροπή καλεί τη Ρωσία να τηρήσει τις δεσμεύσεις που έχει αναλάβει, ιδίως κατά την προσχώρησή της στο Συμβούλιο της Ευρώπης. Είναι πεπεισμένη ότι ο μόνος τρόπος επίλυσης των διαφορών μεταξύ των μερών διέρχεται από τις διαπραγματεύσεις και, από την άποψη αυτή, δεν θα φεισθεί μέσων για την επίτευξη αυτού του στόχου.

<SPEAKER ID=198 LANGUAGE="DE" NAME="Schroedter">
Κυρία Πρόεδρε, η μόνη μου παράκληση είναι να απαντήσει ο κύριος Eπίτροπος στις ερωτήσεις μου.

<SPEAKER ID=199 NAME="de Silguy">
Δεν θα επαναλάβω το κείμενο της δήλωσης που έκανα εξ ονόματος της Επιτροπής, αλλά σημειώνω τη δήλωση της κ. βουλευτού και θα τη διαβιβάσω στον αρμόδιο Επίτροπο.

<SPEAKER ID=200 NAME="Πρόεδρος">
H κοινή συζήτηση έληξε.
<P>
Προχωρούμε τώρα στην ψηφοφορία.

<CHAPTER ID=7>
Βοήθεια στην ανασυγκρότηση της πρώην Γιουγκοσλαβικής Δημοκρατίας (συνέχεια)
<SPEAKER ID=201 NAME="Πρόεδρος">
Η ημερήσια διάταξη προβλέπει την συνέχεια της συζήτησης επί της έκθεσης του κ. Καρς (Α4-0247/96), σχετικά με την βοήθεια στην ανασυγκρότηση/αποκατάσταση στην Βοσνία-Ερζεγοβίνη, στην Κροατία, στην Ομοσπονδιακή Δημοκρατία της Γιουγκοσλαβίας και στην πρώην Γιουγκοσλαβική Δημοκρατία της Μακεδονίας.

<SPEAKER ID=202 LANGUAGE="NL" NAME="Oostlander">
Κύριε Πρόεδρε, η έκθεση Cars είναι μία ιδιαίτερα σημαντική έκθεση καθ'οδόν προς τη δημιουργία καλύτερων προοπτικών για ολόκληρη την περιοχή της πρώην Γιουγκοσλαβίας και ιδίως της Βοσνίας - Ερζεγοβίνης. Πρόκειται για μία έκθεση στην οποία με ακριβή και λεπτομερή τρόπο αναφέρονται όλα όσα πρέπει να συμβούν καθώς και υπό ποίες προϋποθέσεις θα πρέπει να πραγματοποιηθούν οι διάφορες ενέργειες. Εκτιμώ ιδιαίτερα το γεγονός ότι ιδίως κατά την εξέταση της έκθεσης στην επιτροπή, πόρεσαν να υπάρξουν ορισμένες προσθέσεις οι οποίες ασφαλώς τυγχάνουν της υποστήριξης της Ομάδας μου, δηλαδή των Χριστιανοδημοκρατών. Ένα από τα σημεία τα οποία κατά τη γνώμη μας δεν υπάρχει στην έκθεση είναι το θέμα σχετικά με τη θέση της Βοϊβοντίνας, ένα θέμα το οποίο δεν θίγει η έκθεση. Το θέμα αυτό συζητήθηκε επίσης και στην επιτροπη και η τροπολογία που υπέβαλαν οι Χριστιανοδημοκράτες είναι διατυπωμένη κατά τρόπο ώστε φρονώ ότι θα μπορέσει να υποστηριχθεί από τους συναδέλφους μου. Συγκεκριμένα, θα πρέπει να τύχουν σεβασμού τα πολιτιστικά και πολιτικά δικαιώματα της εθνότητας που ζεί στη Βοϊβοντίνα, γεγονός το οποίο θα πρέπει να αποτελέσει έναν από τους όρους για τη χορήγηση βοήθειας προς τη Δημοκρατία της Σερβίας ή προς τη Μικρή Γιουγκοσλαβία, όπως την ονομάζουμε.
<P>
Συνεπώς, η επανοικοδόμηση της Βοσνίας-Ερζεγοβίνης συνδέεται με διάφορα πολιτικά κριτήρια και προϋποθέσεις. Αυτό δεν επιβάλλεται ως ένα είδος πολιτικού χόμπυ ή ως ένας τρόπος για να αναγκάσουμε τους ανθρώπους εκεί να ακολουθήσουν μια συγκεκριμένη κατεύθυνση. Εάν κανείς ταξιδεύσει εκεί, π.χ. στην περιοχή της Μπάνια Λούκα, όπου τίποτα δεν έχει καταστραφεί, τότε μπορεί να διαπιστώσει ότι η επανοικοδόμηση αφορά μόνο τα τεμένη και τις καθολικές εκκλησίες. Η επανοικοδόμηση αυτών των κτιρίων είναι χρήσιμη μόνο εάν επιστρέψουν οι συγκεκριμένοι πρόσφυγες. Συνεπώς, τα θέματα αλληλεπικαλύπτονται, δηλαδή οι πολιτικές πτυχές διασταυρώνονται με τις πρακτικές ανάγκες. Γι'αυτό το λόγο είναι ιδιαίτερα σημαντικό να αναγνωρίσουμε ότι θα πρέπει να χορηγήσουμε βοήθεια εκεί όπου αυτή είναι αναγκαία και όχι όπου ουσιαστικά υπάρχουν λίγες μόνο ζημίες. Το ίδιο ισχύει επίσης και για τη σχέση ανατολικού και δυτικού Μόσταρ. Δεν έχει νόημα να χορηγήσουμε χρήματα για την ανοικοδόμηση του δυτικού Μόσταρ όπου σχεδόν τίποτα δεν καταστράφηκε. Το ανατολικό Μόσταρ, αντιθέτως, έχει ισοπεδωθεί και γι'αυτό το λόγο θα πρέπει να επικεντρώσουμε την προσοχή μας στην επανοικοδόμηση κυρίως του ανατολικού Μόσταρ. Επίσης η βοήθεια αυτή θα πρέπει να χορηγηθεί σε δραστηριότητες οι οποίες εκτελούνται από κοινού, πέραν από τα εθνοτικά σύνορα.
<P>
Στην κοιλάδα του Νερέτβα υπάρχουν επίσης πολλά χωριά τα οποία έχουν καταστραφεί, η επανοικοδόμηση των οποίων θα πρέπει να συνδεθεί άμεσα με την επιστροφή των προσφύγων.
<P>
Στην έκθεση Cars θίγεται ένα σημαντικό θέμα το οποίο αφορά τον έλεγχο της ασκούμενης πολιτικής. Είναι ιδιαίτερα λυπηρό το γεγονός ότι το Συμβούλιο χρησιμοποίησε το άρθρο 12 για να θέσει εξ ολοκλήρου υπό κηδεμονία την Επιτροπή. Αυτό είναι ένα θέμα για το οποίο ουσιαστικά κάθε βουλευτής θα πρέπει άμεσα να αντιδράσει. Γι'αυτό το λόγο θεωρώ ότι είναι ιδιαίτερα σημαντικό να τροποποιηθεί το άρθρο 12 σύμφωνα με τις επιθυμίες του Κοινοβουλίου. Δεν επιθυμούμε να μεταφερθούν οι αρμοδιότητες ελέγχου που διαθέτουμε σε μία ομάδα ατόμων η οποία επιθυμεί μόνο να δημιουργήσει μια πρόσθετη γραφειοκρατία μεταξύ της Επιτροπής και του ουσιαστικού έργου που εκτελείται.
<P>
Θεωρώ ότι αυτό είναι ιδιαίτερα σημαντικό σημείο και ελπίζω ότι η Επιτροπή και στη συνέχεια το Συμβούλιο θα ικανοποιήσουν τα αιτήματά μας για την τροποποίηση του εν λόγω άρθρου ώστε να εξακολουθήσει να παραμένει ακέραιος ο κοινοβουλευτικός έλεγχος.

<SPEAKER ID=203 LANGUAGE="NL" NAME="Bertens">
Κύριε Πρόεδρε, μετά τις πολιτικές δηλώσεις σχετικά με τη μορφή που θα πρέπει να έχει η βοήθεια προς την πρώην Γιουγκοσλαβία, είναι τώρα πλέον καιρός να συζητήσουμε σχετικά με τον κανονισμό βάσει του οποίου μπορεί να χορηγηθεί η εν λόγω βοήθεια. Είναι πλέον καιρός αυτό το πράγμα να υλοποιηθεί.
<P>
Η εξάμηνη καθυστέρηση εκ μέρους του Συμβουλίου και της Επιτροπής είναι κάτι για το οποίο λυπούμαστε ιδιαίτερα. Η αναίτια επιβράδυνση της διαδικασίας εκ μέρους του Συμβουλίου με τη δημιουργία μίας ρυθμιστικής επιτροπής, ορθώς απορρίπτεται από τον εισηγητή Cars και ο κ. Oostlander έχει δίκιο για όσα αυτός ανέφερε εν προκειμένω.
<P>
Συγχαίρω τον κ. Cars, ο οποίος θα έπρεπε αυτή τη στιγμή να κάθεται δίπλα μου αλλά προφανώς βρίσκεται επί το έργον κάπου αλλού, για την προσοχή που επέδειξε και για τις νέες ιδέες που καθιέρωσε. Φρονώ ότι είναι σημαντικό να συμπεριληφθεί στον εν λόγω κανονισμό και η αρχή της «θέσης όρων», της θέσης δηλαδή ορισμένων προϋποθέσεων, στις οποίες τόσο διεξοδικά αναφερθήκαμε εδώ. Δεν πρέπει να παραλείψουμε να στείλουμε μηνύματα προς όλα τα μέρη ώστε αυτά να εφαρμόσουν πλήρως τις συμφωνίες της Dayton.
<P>
Υποστηρίζω επίσης πλήρως την ιδέα του εισηγητή να δοθεί η δυνατότητα στις χώρες που συμμετέχουν στο πρόγραμμα PHARE να υποβάλουν προσφορές στο πλαίσιο των κονδυλίων που θα διατεθούν. Δεδομένου ότι οι πόροι που προορίζονται για τη Γιουγκοσλαβία προέρχονται κατά ένα μέρος από το πρόγραμμα PHARE, είναι ορθή η ιδέα να επιτραπεί στις χώρες της Κεντρικής και Ανατολικής Ευρώπης να συμμετάσχουν στην εκτέλεση των έργων στην πρώην Γιουγκοσλαβία. Κατ'αυτό τον τρόπο θα επωφεληθούν όλοι.
<P>
Τέλος, απευθύνω έκκληση προς τα Όργανα της Ένωσης να θέσουν σε ισχύ το ταχύτερο δυνατό τον παρόντα κανονισμό. Η επανοικοδόμηση της Βοσνίας θα πρέπει να αρχίσει και επιπλέον είναι ιδιαίτερα σημαντικό να στείλουμε απτά μηνύματα προς τους πολίτες της πρώην Γιουγκοσλαβίας, ώστε αυτοί να διαπιστώσουν ότι σημειώνεται πρόοδος πριν από τις εκλογές του προσεχούς Σεπτεμβρίου.

<SPEAKER ID=204 LANGUAGE="NL" NAME="Aelvoet">
Κύριε Πρόεδρε, συνάδελφοι, η βοήθεια για την επανοικοδόμηση της πρώην Γιουγκοσλαβίας, θα πρέπει να πληροί δύο κριτήρια: θα πρέπει να διατεθεί ταχέως και θα πρέπει να είναι αποτελεσματική. Δυστυχώς, η πικρή πραγματικότητα είναι ότι συμβαίνει ακριβώς το αντίθετο. Όπως ανέφεραν ήδη διάφοροι συνάδελφοι, τα χρήματα είναι διαθέσιμα από τον Ιανουάριο, αλλά έως τώρα δεν μπόρεσαν να διατεθούν. Πρόκειται για ένα σκάνδαλο. Ο κανονισμός υπό την παρούσα μορφή του, δίνει, κατά τη γνώμη μας, προτεραιότητα στα κεντρικά κατευθυνόμενα προγράμματα βοήθειας, μολονότι οι κεντρικές δομές στην πρώην Γιουγκοσλαβία δεν λειτουργούν ακόμη. Όσον αφορά αυτό το θέμα ζητούμε, όπως και η Επιτροπή Προϋπολογισμών του Κοινοβουλίου, να δοθούν δυνατότητες για χορήγηση βοήθειας σε περιφερειακό επίπεδο, με τις αναγκαίες φυσικά εγγυήσεις όσον αφορά την τήρηση ορισμένων προϋποθέσεων. Γι'αυτό το λόγο, η Ομάδα των Πρασίνων του Ευρωπαϊκού Κοινοβουλίου, υπέβαλε εκ νέου τις τροπολογίες της Επιτροπής Προϋπολογισμών με την ελπίδα ότι αυτές τώρα θα υποστηριχθούν από την Ολομέλεια.

<SPEAKER ID=205 LANGUAGE="DE" NAME="Pack">
Kύριε Πρόεδρε, αγαπητοί κυρίες και κύριοι συνάδελφοι, η πρόταση της Eπιτροπής έρχεται αρκετά καθυστερημένα. Kάτι δεν πηγαίνει καλά με τη γραφειοκρατία στις Bρυξέλλες. Φοβάμαι πως οι καθυστερήσεις αυτές θα συνεχισθούν κι επιτόπου. Oι άξονες για την ανασυγκρότηση της Bοσνίας-Eρζεγοβίνης και της Kροατίας, θα μπορούσαν να χαραχθούν σωστά με τις βοήθειες αυτές, αν τηρούνταν πραγματικά οι όροι που ζήτησε το Kοινοβούλιο. Σ' αυτούς περιλαμβάνεται, φυσικά, και η αποκατάσταση της ελευθερίας κινήσεων στη Bοσνία-Eρζεγοβίνη, η οποία, ως γνωστόν, θα έπρεπε να γίνει μέχρι τα τέλη Mαρτίου, αλλά κάτι τέτοιο δεν συμβαίνει.
<P>
Όταν ο πρώην Yπουργός Eξωτερικών της Bοσνίας και σημερινός πρεσβευτής του OHE, μπορεί να πάει στην Mπάνια Λούκα, ύστερα από τρία χρόνια, μόνον υπό την προστασία ευρωβουλευτών, πώς άραγε μπορεί ο κοινός θνητός να κινηθεί ελεύθερα σ' αυτή τη χώρα; Ποια στάση λοιπόν τηρούν οι αρχές της EE μας επιτόπου, σε περίπτωση παραβιάσεων; Aναρωτιέμαι, θα υποστηρίξετε παρόλα αυτά έργα τα οποία θα ωφελούν, αν ωφελούν, ένα μέρος μόνο του πληθυσμού, ή το κέρδος θα μένει εξ ολοκλήρου στις τσέπες των κερδισμένων του πολέμου; Kαι αν παίρνουμε στα σοβαρά τις αρχές και τους όρους μας, θα πρέπει, παντού όπου υπάρχουν κατεστραμμένα σπίτια, να μπορούμε να υποχρεώνουμε τις τοπικές αρχές να αφήνουν τους ιδιοκτήτες να επιστρέψουν και, στη συνέχεια, να τους βοηθούν οικονομικά στην ανοικοδόμηση. Για μια τέτοια καλή συμπεριφορά των τοπικών αρχών, θα μπορούσαν να χρηματοδοτηθούν πρόσθετα τοπικά οικονομικά και εκπαιδευτικά προγράμματα.
<P>
Mε τον τρόπο αυτό, θα μπορούσαν να δαπανηθούν πολύ αποτελεσματικά τα χρήματα των φορολογουμένων μας, και να πετύχουμε έτσι το μέγιστο δυνατό κέρδος. Διότι έτσι, οι επιτόπου βοήθειες θα δημιουργήσουν τη δυνατότητα να επιστρέψουν οι πρόσφυγες που βρίσκονται σε μας, γεγονός που θα αποτελούσε οικονομική ανακούφιση και για τις δικές μας κοινότητες. H λανθασμένη, κατά τη γνώμη μου, προσέγγιση, που πολύ συχνά γίνεται αισθητή από τον Yψηλό Eκπρόσωπο, το να δίνουμε δηλαδή σε όλους το ίδιο και καλύτερα να κλείνουμε τα μάτια μπροστά στις κατάφορες παραβιάσεις της συμφωνίας του Dayton, με κάνει να μην ελπίζω πως θα μπορέσουμε πραγματικά να πετύχουμε την επικράτηση των σημερινών αντιλήψεών μας.

<SPEAKER ID=206 NAME="de Silguy">
Κύριε Πρόεδρε, κυρίες και κύριοι βουλευτές, ο κανονισμός που εξετάζεται σήμερα και για τον οποίο ζητείται η γνώμη του Σώματος, συμβάλλει σημαντικά στην προσπάθεια ανασυγκρότησης του καταβάλλεται στο πλαίσιο της ειρηνευτικής διαδικασίας.
<P>
Για την παγίωση της ειρήνης, πρέπει να εξαλειφθούν οι συνέπειες του πολέμου. Η ανασυγκρότηση, η οποία έχει επίσης ως στόχο την προώθηση της συμφιλίωσης, είναι συνεπώς απαραίτητη.
<P>
Τον περασμένο Ιανουάριο, αναλήφθηκε προσπάθεια ανασυγκρότησης με χρηματοδότηση του βασικού προγράμματος βοήθειας από τις πιστώσεις PHARE. Το 1996, θα χορηγηθούν για την προσπάθεια αυτή περίπου 125 εκατομμύρια ECU. Τα κοινοτικά προγράμματα αφορούν όλους τους τομείς προτεραιότητας: στέγαση, απασχόληση, μεταφορές, ενέργεια, παροχή ύδατος, τηλεπικοινωνίες και υγειονομική περίθαλψη. Αποδίδεται μεγάλη προτεραιότητα στην επιστροφή των προσφύγων.
<P>
Η έγκριση του κανονισμού που υποβάλλεται σήμερα πρέπει να παράσχει στην Ένωση τα συμπληρωματικά μέσα που είναι απαραίτητα για τη δράση της. Μετά από πρωτοβουλία του Σώματος, δημιουργήθηκαν τρεις γραμμές του προϋπολογισμού, οι οποίες χορηγούν συνολικά 92 εκατομμύρια ECU. Λαμβανομένου υπόψη του επείγοντος χαρακτήρα της προσπάθειας ανασυγκρότησης, θα μπορέσει ήδη να δεσμευθεί μια πρώτη δόση 27 εκατομμυρίων ECU.
<P>
Στο μεσοδιάστημα, καθορίστηκαν έργα για το υπόλοιπο ποσό. Η γραμμή του προϋπολογισμού «βοήθεια προς τους πρόσφυγες» για την οποία έχουν διατεθεί 30 εκατομμύρια ECU, θα χρησιμοποιηθεί το συντομότερο δυνατόν, σε συνεννόηση με την Υπάτη Αρμοστεία των Ηνωμένων Εθνών για τους πρόσφυγες και με τα κράτη μέλη.
<P>
Όσον αφορά τις προτεινόμενες τροπολογίες, επιθυμώ να κάνω τις ακόλουθες σύντομες παρατηρήσεις. Κατ' αρχήν, η Επιτροπή συμμερίζεται τη βούληση της επιτροπής εξωτερικών υποθέσεων, ασφάλειας και αμυντικής πολιτικής, να ολοκληρωθεί το συντομότερο δυνατόν η διαδικασία διαβούλευσης, ούτως ώστε να εξασφαλιστεί η σύντομη υλοποίηση της βοήθειας ανασυγκρότησης. Από την άποψη αυτή, η Επιτροπή συμφωνεί πλήρως με την τροπολογία 17, η οποία επιτρέπει την επέκταση των προσκλήσεων για την υποβολή προσφορών και των προμηθειών στις δικαιούχους χώρες του προγράμματος PHARE, όπως συμβαίνει ήδη με το πρόγραμμα TACIS.
<P>
Η Επιτροπή αντιμετωπίζει επίσης ευνοϊκά τις τροπολογίες που αφορούν: τη διάρκεια εφαρμογής του κανονισμού: τροπολογία 6, τη διαφάνεια της εφαρμογής του: τροπολογία 7, τις προϋποθέσεις παροχής της βοήθειας: τροπολογία 10 - οι οποίες ανταποκρίνονται εξάλλου στην αρχική πρόταση της Επιτροπής. Ακόμα, αντιμετωπίζει ευνοϊκά την αρχή της αποκέντρωσης που εκφράζεται στο πρώτο μέρος της τροπολογίας 14, την περιοδική ενημέρωση του Κοινοβουλίου, βεβαίως: τροπολογία 21, καθώς και την επιτροπολογία: τροπολογία 19. Η Επιτροπή είναι επίσης σε θέση να δεχθεί την αρχή της εισαγωγής ειδικής ρήτρας αναστολής για τις περιπτώσεις μη τήρησης των προϋποθέσεων χορήγησης της βοήθειας: πρόκειται για την τροπολογία 11. Θεωρεί ωστόσο ότι η προτεινόμενη διαδικασία είναι δυσκίνητη και πιθανότατα ανεφάρμοστη.
<P>
Επιθυμώντας να διατηρήσει πλήρως το ρόλο του Κοινοβουλίου στον τομέα αυτό, η Επιτροπή προτίθεται να προβεί σε δήλωση ενώπιον του Συμβουλίου, σχετικά με τη σύντομη ενημέρωση του Σώματος με διαδικασία όμοια με αυτή που έχει συμφωνηθεί για τη χρηματοδοτική συνεργασία με την Τουρκία.
<P>
Αντιθέτως, η Επιτροπή δεν μπορεί να αποδεχθεί νέα δημοσιονομική διατύπωση - πρόκειται για την τροπολογία 9 - προτιμά να διατηρήσει την παραδοσιακή και κλασσική διατύπωση του τριμερούς διαλόγου. Επίσης, δεν μπορεί να αποδεχθεί γενική απαλλαγή από φόρους και δασμούς: τροπολογία 16, η οποία θα έθετε άλλα προβλήματα. Ακόμα, δεν θεωρούμε απαραίτητη την πρόσθετη μνεία σχετικά με τα στοιχεία ελέγχου και αξιολόγησης - πρόκειται για την τροπολογία 20.
<P>
Τέλος, και εδώ ολοκληρώνω, η Επιτροπή σημειώνει τις σκέψεις που αναπτύχθηκαν σχετικά με την πολιτική διαδικασία στην πρώην Γιουγκοσλαβία. Πρόκειται για τις τροπολογίες 1 έως 5, 8, 12 και 13. Η Επιτροπή εκτιμά, ωστόσο, ότι τα στοιχεία αυτά λαμβάνονται ήδη επαρκώς υπόψη στο καθεαυτό κείμενο του κανονισμού, καθώς και σε πολλές δηλώσεις της Ένωσης.

<SPEAKER ID=207 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9 π.μ.

<CHAPTER ID=8>
Αναφορές κατά την κοινοβουλευτική περίοδο 1995-1996
<SPEAKER ID=208 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Γκουτιέρεθ Ντίαθ (Α4-0191/96), εξ ονόματος της Επιτροπής Αναφορών, σχετικά με τις εργασίες της Επιτροπής Αναφορών κατά την κοινοβουλευτική περίοδο 1995-1996

<SPEAKER ID=209 NAME="Gutiιrrez Dνaz">
Κύριε Πρόεδρε, παρουσιάζω ενώπιον του Σώματος την έκθεση σχετικά με τις εργασίες της Επιτροπής Αναφορών του Ευρωπαϊκού Κοινοβουλίου που αντιστοιχούν στην περίοδο μεταξύ 14ης Μαρτίου 1995 και 11ης Μαρτίου 1996.
<P>
Η έκθεση αυτή παρουσιάζει τη συνεχή εργασία, όχι του συνόλου της επιτροπής -δεν θα ήταν σωστό να αναφερθεί έτσι- αλλά ενός δραστήριου και συνεπούς πυρήνα, με καθήκοντα παρακολούθησης, αυστηρότητας -και εγώ θα έλεγα εξυπηρέτησης- της οποίας προεδρεύει με κύρος και συγχρόνως με αυστηρότητα ο κ. Newman.
<P>
Κύριε Πρόεδρε, η Επιτροπή Αναφορών είναι ένα από τα όργανα της Ευρωπαϊκής Ένωσης που μας επιτρέπει περισσότερο να προσεγγίσουμε τους Ευρωπαίους πολίτες. Τη στιγμή αυτή που βρισκόμαστε σε περίοδο επανεξέτασης των Συνθηκών για την Ένωση μέσω της Διακυβερνητικής Διάσκεψης, και όπου μια από τις μεγαλύτερες ανησυχίες έγκειται στην αντίληψη της ευρωπαϊκής ιθαγένειας, η πρακτική του δικαιώματος αναφοράς αποτελεί μια σαφή έκφραση της κατάστασης του Ευρωπαίου πολίτη. Αυτό μπορέσαμε να το διαπιστώσουμε στην εργασία μας, βλέποντας τον αριθμό των πολιτών που πλησιάζουν το Κοινοβούλιο για να εκφράσουν τα παράπονά τους, τις ανησυχίες τους, τις καταγγελίες τους. Αν και ο αριθμός αυτός είναι ακόμη χαμηλός, θα ήθελα να υπενθυμίσω εδώ ότι κατά το τελευταίο έτος που εξετάζουμε λάβαμε 1.169 αναφορές, από τις οποίες κρίθηκαν παραδεκτές λίγο περισσότερες από εξακόσιες· ωστόσο, αν ληφθεί υπόψη ότι πολλές από τις αναφορές αυτές υπογράφονται από έναν σημαντικό αριθμό πολιτών -πρόκειται για συλλογικές αναφορές- περισσότεροι από 700.000 πολίτες εξέφρασαν την εμπιστοσύνη τους στο Κοινοβούλιό μας ώστε να εκθέσουν τα παράπονά τους, να ζητήσουν την παρέμβασή του.
<P>
Κατά συνέπεια, βρισκόμαστε μπροστά σε ένα σημαντικό ζήτημα απέναντι στο οποίο το Κοινοβούλιό μας έχει την υποχρέωση να ενεργήσει με δικαιοσύνη και ταχύτητα. Και εδώ τίθεται το πρώτο ερώτημα: συχνά, η Επιτροπή Αναφορών -μέσω του Προέδρου της κ. Newmanπρέπει να απευθύνεται σε άλλες επιτροπές ή αντιπροσωπείες αυτού του Κοινοβουλίου για να τους γνωστοποιήσει το περιεχόμενο των αναφορών, και συγχρόνως, για να ζητήσει την υποστήριξή τους, τις πληροφορίες και τη γνωμοδότησή τους. Κατ' αυτήν την έννοια, πρέπει να υπογραμμίσω την ανάγκη όλες οι επιτροπές και αντιπροσωπείες να δέχονται τις αιτήσεις που τους υποβάλλει η Επιτροπή Αναφορών με τη σημασία που τους αξίζει, γιατί αυτός είναι πράγματι ένας τρόπος να ανταποκριθούν στην εμπιστοσύνη που μας δείχνουν οι πολίτες. Πράγματι, οι αναφορές αυτές μας επιτρέπουν να έχουμε μια ιδέα σχετικά με το τι απασχολεί τους Ευρωπαίους πολίτες όσον αφορά την ευρωπαϊκή νομοθεσία. Δεν είναι όμως μόνον αυτό. Μας επιτρέπουν επίσης να διαπιστώσουμε ποιά είναι τα κενά της ευρωπαϊκής νομοθεσίας, από τις αναφορές εκείνες στις οποίες δε μπορούμε να απαντήσουμε διότι δεν έχουμε νομική βάση, αλλά σχετικά με τις οποίες σκεφτόμαστε ότι είναι πράγματι απαραίτητο να δημιουργηθεί μια ευρωπαϊκή νομοθεσία ώστε να μπορέσουμε να απαντήσουμε σε αυτές.
<P>
Κύριε Πρόεδρε, τα προβλήματα είναι πιο σημαντικά όταν η συνεργασία μας διεξάγεται με την Ευρωπαϊκή Επιτροπή. Πράγματι, εξαρτώμεθα κατά ένα μεγάλο μέρος από την Ευρωπαϊκή Επιτροπή ώστε η επιτροπή μας να ανταποκρίνεται στη συνεργασία. Μια συνεργασία που μερικές φορές γίνεται αργή και δύσκολη. Και γίνεται πιο αργή και δύσκολη λόγω έλλειψης συνεργασίας των Κυβερνήσεων των Κρατών απέναντι στις οποίες μερικές φορές η Επιτροπή, κύριε Επίτροπε, είναι υπερβολικά επιεικής. Αρκετές φορές είναι αδύνατο να κινηθεί κάποια διαδικασία λόγω μη τήρησης των ευρωπαϊκών Οδηγιών.
<P>
Κύριε Πρόεδρε, πιστεύω ότι είναι σημαντικό η Επιτροπή να έχει επίγνωση της σπουδαιότητας της εργασίας που πραγματοποιείται στην Επιτροπή Αναφορών, η οποία τώρα ενισχύθηκε, κύριε Πρόεδρε, χάρη στη συνεργασία του Ευρωπαίου Διαμεσολαβητή.
<P>
Τέλος, κύριε Πρόεδρε, παρουσιάστηκαν πέντε τροπολογίες στην έκθεση. Και οι πέντε αυτές τροπολογίες προέρχονται από υψηλώς καταρτισμένα μέλη της Επιτροπής Αναφορών. Και θα πρέπει να πω ότι λυπάμαι που δεν παρουσιάστηκαν στους κόλπους της Επιτροπής Αναφορών. Αυτό θα μας είχε επιτρέψει να προβληματιστούμε σχετικά με αυτές, ακόμη και να βελτιώσουμε το κείμενο. Εν πάση περιπτώσει, κύριε Πρόεδρε, επιτρέψτε μου να πω ολοκληρώνοντας ότι συμφωνώ με την Αριθ. 1, με μια λεκτική τροποποίηση την οποία θα προτείνω τη στιγμή της ψηφοφορίας μέσω προφορικής τροπολογίας. Συμφωνώ όμως με όλες σχεδόν τις υπόλοιπες, και ιδιαιτέρως με την Αριθ. 4 του κ. Santini, που είναι σημαντική προκειμένου να φτάνει η πληροφόρηση ως τους πολίτες. Την τελευταία ωστόσο, την Αριθ. 5 του κ. Santini, δε μπορώ να την αποδεχτώ, διότι πιστεύω ότι θα ερμηνευόταν ως περιορισμός στην αρχή του δικαιώματος...
<P>
(Ο Πρόεδρος διακόπτει τον ομιλητή)

<SPEAKER ID=210 LANGUAGE="DE" NAME="Schmidbauer">
Kύριε Πρόεδρε, κυρίες και κύριοι, η Eπιτροπή Aναφορών είναι το όργανο του Kοινοβουλίου, που διατηρεί άμεση επαφή με τους πολίτες της Ένωσης. Ωστόσο, για πολλούς απ' αυτούς που υποβάλλουν αναφορές, είναι ακατανόητο να περνάει τόσος πολύς χρόνος μέχρι να γίνει η επεξεργασία των στοιχείων τους ή να βρεθεί μια λύση. Aυτό οφείλεται σε τρία βασικά προβλήματα, τα οποία, χρόνο με το χρόνο, τα θίγουμε και πάλι, και τα οποία, μέχρι σήμερα, δεν μπόρεσαν να λυθούν ικανοποιητικά.
<P>
Πρώτον: O αυξανόμενος, εδώ και χρόνια αριθμός των αναφορών, κάνει ολοένα και δυσκολότερο το έργο της αντιμετώπισής τους από τη γραμματεία της επιτροπής. Δεύτερον: Aφού μια αναφορά κηρυχθεί ως παραδεκτή, ζητούνται πληροφορίες από την Eπιτροπή. Στο μεταξύ, ολοένα και συχνότερα έρχεται αυτή σε άμεση επαφή με τον υποβάλλοντα την αναφορά, και συντομεύει τον πολύπλοκο δρόμο μέσω των εθνικών αντιπροσωπειών. Όταν όμως πρόκειται για προφανείς παραβιάσεις της κοινοτικής νομοθεσίας εκ μέρους των κρατών μελών, τότε καθυστερεί υπερβολικά μέχρις ότου ξεκινήσει μια διαδικασία παραβίασης της Συνθήκης.
<P>
Tρίτον: Tο Συμβούλιο, σε σπάνιες περιπτώσεις, τηρεί τη διοργανική συμφωνία, η οποία εδώ αναφέρει «ταχεία χορήγηση πληροφοριών». Mε την τακτική της επιφύλαξης, καταβάλλεται προσπάθεια να αποκρυφτούν και να καθυστερήσουν τα πράγματα. Όταν η αρμόδια επιτροπή επιχειρεί να επιταχύνει την υπόθεση με δική της πρωτοβουλία, που σημαίνει λαμβάνοντας γνώση του φακέλου, τότε η αλληλογραφία με το Συμβούλιο χαρακτηρίζεται εμπιστευτική υπόθεση και της αρνούνται να λάβει γνώση του φακέλου. Ως προς αυτό, το σημείο 7 της έκθεσης είναι ουσιαστικά διατυπωμένο πολύ ευγενικά, μια κι εμείς οι βουλευτές αισθανόμαστε τη δυσαρέσκεια, λόγω της γραφειοκρατικής αντιμετώπισης ή καθυστέρησης. Eλπίζω, στο μέλλον, να βρούμε έναν τρόπο για μια πιο αποτελεσματική αντιμετώπιση των αναφορών, εκ μέρους της Eπιτροπής και του Συμβουλίου. Ωστόσο, όποιος διάβασε ολόκληρη την έκθεση, θα διαπίστωσε ότι, σε πολλές περιπτώσεις, οι υποβάλλοντες την αναφορά μπόρεσαν να βοηθηθούν να βρουν το δίκιο τους. Aυτές οι αναφορές που διεκπεραιώθηκαν θετικά, δίνουν σε μας, τα μέλη της Eπιτροπής Aναφορών, το θάρρος να συνεχίσουμε με όλες μας τις δυνάμεις να επεμβαίνουμε υπέρ των συμφερόντων των συμπολιτών μας.

<SPEAKER ID=211 LANGUAGE="NL" NAME="Chanterie">
Κύριε Πρόεδρε, κατά τη διάρκεια του περασμένου κοινοβουλευτικού έτους 1995-1996, το Ευρωπαϊκό Κοινοβούλιο έλαβε 1169 αναφορές. Η Επιτροπή Αναφορών εξέτασε έως το τέλος του κοινοβουλευτικού έτους, 823 αναφορές. Τι συνέβη με αυτές τις αναφορές το αναφέρει η έκθεση του κ. Gutiιrrez Dνaz, ο οποίος εκπόνησε μία αξιόλογη έκθεση. Όπως φαίνεται, οι πολίτες μας αντιμετωπίζουν πολλά προβλήματα με τη λειτουργία της εσωτερικής αγοράς. Όπως φαίνεται, οι συμπολίτες μας διαμαρτύρονται για την κακή λειτουργία της ελεύθερης κυκλοφορίας των ανθρώπων, ιδιαίτερα όσον αφορά π.χ. του δικαιώματος παραμονής ή π.χ. του δικαιώματος ισοτιμίας των διπλωμάτων τους. Όπως εξάγεται από την έκθεση, πολλοί συμπολίτες μας υποβάλλουν αναφορές σχετικά με την προστασία του περιβάλλοντος και συγκεκριμένα όσον αφορά την τήρηση της οδηγίας για την εκπόνηση έκθεσης σχετικά με τις επιπτώσεις στο περιβάλλον. Ορισμένες αναφορές υπογράφονται από πολλά άτομα. Αναφέρω μία αναφορά από τη χώρα μου, από το Λιμβούργο, την οποία υπογράφουν 37.000 άτομα σχετικά με το θέμα των διακρίσεων μεταξύ των συνοριακών εργαζομένων οι οποίοι από το βελγικό Λιμβούργο εργάζονται στο ολλανδικό Λιμβούργο.
<P>
Η Συνθήκη του Μάαστριχτ θέσπισε πράγματι την ευρωπαϊκή υπηκοότητα. Ένα από τα πλέον συγκεκριμένα δικαιώματα των ευρωπαίων πολιτών είναι το δικαίωμα να υποβάλλουν αναφορά στο Ευρωπαϊκό Κοινοβούλιο και/ή στον ευρωπαίο Διαμεσολαβητή. Επ'αυτού του θέματος, κύριε Πρόεδρε, επιθυμώ, εξ ονόματος της Ομάδας μου, να πραγματοποιήσω τρεις παρατηρήσεις.
<P>
Πρώτον, ποιο είναι το νόημα της χρήσης ενός δικαιώματος εάν ο δικαιούχος δεν γνωρίζει ότι έχει αυτό το δικαίωμα; Με άλλα λόγια, προς τι ωφελεί το δικαίωμα υποβολής αναφορών εάν το Ευρωπαϊκό Κοινοβούλιο δεν προωθεί τη δημοσιότητα του εν λόγω δικαιώματος; Γι'αυτό το λόγο είναι αναγκαίο να ενημερώσουμε τους ευρωπαίους πολίτες διεξοδικά σχετικά με τις διατάξεις του άρθρου 138 Δ της Συνθήκης. Όμως η ενημέρωση και η επικοινωνία δεν αρκούν φυσικά εάν αυτές περιορίζονται μόνο στην ανακοίνωση αυτού του δικαιώματος. Θα πρέπει παράλληλα να καταστεί σαφές σε ποιες περιπτώσεις μπορούν να υποβληθούν τέτοιες αναφορές και υπό ποιες προϋποθέσεις. Φρονώ ότι θα πρέπει να δοθεί επειγόντως εντολή στα γραφεία του Κοινοβουλίου που υπάρχουν στα κράτη μέλη να παρέχουν αυτές τις πληροφορίες.
<P>
Δεύτερον, η ανακοίνωση και η δημοσιότητα ενός δικαιώματος δεν έχει νόημα εάν η άσκηση του εν λόγω δικαιώματος παρεμποδίζεται λόγω έλλειψης τόσο υλικών όσο και μη υλικών μέσων. Με άλλα λόγια, οι αναφορές θα πρέπει να διεκπεραιώνονται μέσα σε μία λογική προθεσμία και αυτό ακριβώς είναι το πρόβλημα το οποίο αντιμετωπίζουμε. Δεν πρόκειται για ένα πρόβλημα το οποίο σχετίζεται μόνο με την υποδομή και το διοικητικό μέρος, τα οποία πρέπει να βελτιωθούν, αλλά θα πρέπει, όπως εμείς προτείνουμε, να διευρυνθούν οι υπηρεσίες της Γραμματείας τόσο από άποψη προσωπικού όσο και σχετικά με τη λοιπή αναγκαία υποδομή.
<P>
Επιθυμούμε επίσης να πραγματοποιείται η καλύτερη δυνατή εξέταση των αναφορών που υποβάλλουν οι πολίτες. Γι'αυτό το λόγο, προτείνουμε να σταθούμε λίγο στην κατάσταση η οποία υφίσταται σήμερα. Σήμερα υπάρχουν 500 αναφορές υπό εξέταση, οι οποίες έχουν υποβληθεί πριν από περισσότερο από ένα χρόνο. Συνεπώς, πρέπει να καλυφθεί μία ολόκληρη περίοδος και η κάλυψη αυτής της καθυστέρησης απαιτεί να καταβληθούν προσπάθειες τόσο όσον αφορά την ενίσχυση του προσωπικού όσο και όσον αφορά το ρυθμό των συνεδριάσεών μας. Γι'αυτό το λόγο, φρονώ ότι θα πρέπει να αποκτήσουμε έναν καλύτερο και αποτελεσματικότερο τρόπο συνεδριάσεως, δηλαδή να μην υπάρχουν διπλές συνεδριάσεις με άλλες κοινοβουλευτικές επιτροπές και αυτό μπορεί να επιτευχθεί μόνο την Πέμπτη το απόγευμα και το πρωί της Παρασκευής, διότι τότε δεν συνεδριάζουν άλλες κοινοβουλευτικές επιτροπές. Με άλλα λόγια, πρέπει να λάβουμε σοβαρά υπόψη τον πολίτη, πρέπει να λάβουμε σοβαρά υπόψη τις αναφορές του και πρέπει εμείς ως Κοινοβούλιο να αναλάβουμε την υποχρέωση να διευθετήσουμε το συντομότερο δυνατό την καθυστέρηση που υφίσταται, λαμβάνοντας τα κατάλληλα μέτρα εν προκειμένω.
<P>
Ευχαριστώ για άλλη μία φορά τον εισηγητή για την εξαιρετική έκθεση που εκπόνησε και ελπίζω ότι το Κοινοβούλιο θα υιοθετήσει τις τροπολογίες μας.

<SPEAKER ID=212 LANGUAGE="NL" NAME="Bertens">
Κύριε Πρόεδρε, το δικαίωμα υποβολής αναφοράς είναι ιδιαίτερα δημοφιλές, υπό την αυστηρή έννοια της λέξης, ιδιαίτερα εάν κάποιος πολίτης επιθυμεί να γνωστοποιήσει σοβαρές παραβιάσεις των δικαιωμάτων του, στην προκειμένη περίπτωση των κοινοτικών του δικαιωμάτων. Η έκθεση του συναδέλφου μου, φίλου μου, και κάπου κάπου προέδρου μου, κ. Gutiιrrez Dνaz, αντικατοπτρίζει αυτό το δημοφιλές δικαίωμα. Οφείλω να δηλώσω ότι ο αριθμός των αναφορών οι οποίες υποβλήθηκαν το περασμένο έτος, που ξεπερνούν τις χίλιες, ουσιαστικά με απογοητεύει κάπως. Όμως τούτο σημαίνει ότι, εν πάση περιπτώσει, εξυπηρετείται κάποια ανάγκη. Όπως ορθώς ανέφερε ο κ. Chanterie καθώς και οι προηγούμενοι ομιλητές, η εξέταση των αναφορών υπολείπεται του επιθυμητού. Πρέπει να καταβληθεί κάθε προσπάθεια για να εξαλειφθεί η καθυστέρηση που οφείλεται στη διαδικασία καταχώρησης και προκειμένου να επιτευχθεί αυτό φρονώ ότι θα πρέπει να ακολουθηθούν όσα ανέφερε ο κ. Chanterie σχετικά με τις συνεδριάσεις της Επιτροπής Αναφορών. Mea culpa, mea culpa , κύριε Πρόεδρε Newman, δεν με βλέπετε πολύ συχνά, ίσως με βλέπετε εδώ, αλλά όχι και στις συνεδριάσεις της επιτροπής σας, διότι ταυτόχρονα οφείλω να παρευρίσκομαι είτε στις συνεδριάσεις της Επιτροπής Εξωτερικών Οικονομικών Σχέσεων ή της Επιτροπής Εξωτερικών Υποθέσεων, στην οποία είμαι συντονιστής και συνεπώς δεν μπορώ, δυστυχώς, να συμμετέχω πάντοτε στις συνεδριάσεις της επιτροπής σας.
<P>
Η εσωτερική αγορά φαίνεται ότι δεν λειτουργεί πάντοτε ορθά, ασφαλώς όχι όπως θα έπρεπε και επίσης φαίνεται ότι προβλήματα προκαλούν και οι οδηγίες σχετικά με το περιβάλλον. Γι'αυτό το λόγο πολλοί χρησιμοποιούν το μέσο της αναφοράς προκειμένου, κατ'αυτό τον τρόπο, να το χρησιμοποιήσουν ως πρόσθετο μέσο ελέγχου της ποιότητας και της εφαρμογής της νομοθεσίας. Το έργο της Επιτροπής Αναφορών έχει δύο ωφέλιμες πλευρές, ουσιαστικά δεν χρειάζομαι να το αναφέρω αυτό, η ετήσια έκθεση έχει διαπιστώσει πρόοδο εν προκειμένω και θίγει ορισμένα επίμαχα σημεία. Όπως ήδη προανέφερα, η εξέταση των αναφορών διαρκεί μεγάλο χρονικό διάστημα ενώ δεν είναι ικανοποιητική η αντίδραση των άλλων επιτροπών. Ορθώς ο εισηγητής καλεί την επιτροπή να απευθύνεται περισσότερο προς την κατεύθυνση του Ευρωπαϊκού Δικαστηρίου όταν τα κράτη μέλη σαφώς παραβιάζουν την κοινοτική νομοθεσία. Αυτή είναι η βάση του ευρωπαϊκού κράτους δικαίου. Η Επιτροπή, κύριε Επίτροπε, δεν θεωρείται άνευ λόγου θεματοφύλακας των Συνθηκών.
<P>
Τέλος, σχετικά με τον Διαμεσολαβητή. Έχουμε ήδη συζητήσει την ετήσια έκθεσή του. Ωστόσο, είναι ορθό να τονίσουμε ότι μία στενή συνεργασία είναι αναγκαία προς όφελος του πολίτη και των κατοίκων της Ένωσης. Αυτό είναι ουσιώδους σημασίας για το μέλλον της Ένωσης. Για άλλη μία φορά, κ. Gutiιrrez Dνaz, σας απευθύνω τις ευχαριστίες μου για την έκθεσή σας. Κύριε Πρόεδρε της Επιτροπής Αναφορών, ελπίζω ότι θα μπορούμε να βλεπόμαστε συχνότερα στις συνεδριάσεις της επιτροπής σας.

<SPEAKER ID=213 NAME="Tamino">
Κύριε Πρόεδρε, θα ήθελα πριν απ' όλα να εκφράσω την θετική μου γνώμη καθώς και εκείνη της Ομάδας των Πρασίνων για την έκθεση του συναδέλφου Gutiιrrez Dνaz. Η δραστηριότητα της Επιτροπής Αναφορών, που αντιπροσώπευε έως τώρα μια από τις σημαντικότερες στιγμές σύνδεσης μεταξύ των πολιτών και του Ευρωπαϊκού Κοινοβουλίου, αποτελεί, μαζί με το θεσμό του Ευρωπαϊκού Κοινοβουλίου, αποτελεί, μαζί με το θεσμό του Ευρωπαϊκού Διαμεσολαβητή, μια σημαντική πλευρά του δικαιώματος στην ιθαγένεια της Ένωσης που έχει επικυρωθεί από τις συνθήκες. Οι αναφορές που φτάνουν στην Επιτροπή μας επιτρέπουν να λαμβάνουμε γνώση των προβλημάτων των πολιτών? για παράδειγμα, στο παρελθόν μας επέτρεψαν συχνά να αντιμετωπίσουμε σημαντικά προβλήματα, κυρίως όσον αφορά το περιβάλλον και την ελεύθερη κυκλοφορία. Θα ήθελα να εκφράσω την πλήρη συμφωνία μου με τις προτάσεις που περιέχονται στην έκθεση και να υπογραμμίσω κυρίως τις ακόλουθες υποδείξεις: μεγαλύτερη αλληλεπίδραση μεταξύ της Επιτροπής Αναφορών και των άλλων επιτροπών, με ανάγκη ύπαρξης και μιας νομοθετικής συνέχειας των σημαντικών πλευρών που περιέχονται στις αναφορές? ανάγκη ύπαρξης μιας καλής σχέσης συνεργασίας μεταξύ της Επιτροπής Αναφορών και του Ευρωπαίου Διαμεσολαβητή? μεγαλύτερη δέσμευση της Επιτροπής και του Συμβουλίου για να δοθεί συνέχει στα προβλήματα που τίθενται από την Επιτροπή Αναφορών και από το περιεχόμενο των αναφορών που απευθύνονται σ' αυτήν? καταγγελία των καθυστερήσεων και της ελλειπούς συνεργασίας με τα κράτη μέλη για τα οποία κάνουν λόγο οι αναφορές? ανάγκη τέλος χειρισμού των αναφορών με τρόπο γρήγορο και αποτελεσματικό.

<SPEAKER ID=214 LANGUAGE="FR" NAME="Stirby">
Κύριε Πρόεδρε, αγαπητοί συνάδελφοι, το κοινοβουλευτικό έτος 1995-1996 σημαδεύτηκε από τη μακρά διαδικασία εκλογής του ευρωπαίου διαμεσολαβητή. Πριν λίγες εβδομάδες, εξάλλου, ο κ. Soderman υπέβαλε την πρώτη έκθεση δραστηριοτήτων του και μπόρεσε να διαπιστωθεί πραγματική βούληση συνεργασίας μεταξύ του ευρωπαίου διαμεσολαβητή, νέου οργάνου που θέσπισε η συνθήκη του Μάαστριχτ, και της επιτροπής αναφορών, η οποία διαθέτει μακρά εμπειρία.
<P>
Η εμπειρία αυτή μας επιτρέπει να αξιολογήσουμε και να εκτιμήσουμε το έργο του ευρωπαίου διαμεσολαβητή. Έτσι, ο εισηγητής σημειώνει μια επιμήκυνση του χρόνου διεκπεραίωσης των αναφορών. Παρόλο που οι καθυστερήσεις αυτές μπορούν να αποδοθούν εν μέρει στη μακροχρόνια διαδικασία εκλογής του διαμεσολαβητή, θα πρέπει ωστόσο να είμαστε πολύ προσεκτικοί, ούτως ώστε να μην θίγεται το δικαίωμα του αναφέρεσθαι των πολιτών από διαδικαστικά εμπόδια.
<P>
Συνεπώς, επιτρέψατέ μου να διατυπώσω μια εισήγηση σχετικά με την οργάνωση των εργασιών μας. Στο μέτρο που ο ευρωπαίος διαμεσολαβητής ασκεί την αποστολή του με έδρα το Στρασβούργο, νομοθετική έδρα αυτού του οργάνου, μπορούμε κάλλιστα να σκεφθούμε το ενδεχόμενο να συνεδριάζει η επιτροπή μας στο Στρασβούργο, ούτως ώστε, αφενός, να καλυφθεί προοδευτικά μέρος της σημειωθείσας καθυστέρησης και, αφετέρου, να υποδηλωθεί συμβολικά η στενή συνεργασία μεταξύ του Ευρωπαϊκού Κοινοβουλίου και του διαμεσολαβητή στο Στρασβούργο, την κοινή τους έδρα.
<P>
Ο εισηγητής υπογραμμίζει ευλόγως - και συνεχίζω να αναφέρομαι στο ζήτημα της οργάνωσης - την αποτελεσματικότητα της συνεργασίας με την Ευρωπαϊκή Επιτροπή, η οποία διεκπεραιώνει με ταχύτητα τις καταγγελίες που της διαβιβάζονται. Είναι λυπηρό ότι στο επίπεδο των κρατών μελών, η συνεργασία αυτή σκοντάφτει συχνά σε κάποιους δισταγμούς, ιδίως όταν το εν λόγω κράτος μέλος κρίνεται από τον καταγγέλλοντα υπεύθυνο για εικαζόμενη παραβίαση του κοινοτικού δικαίου.
<P>
Ωστόσο, δεν υποστηρίζω την ευχή που εξέφρασε ο εισηγητής να λάβει η Επιτροπή περαιτέρω μέτρα κατά των αντιδρώντων κρατών μελών ενώπιον του Δικαστηρίου χρησιμοποιώντας το άρθρο 169 της συνθήκης. Πράγματι, είναι σημαντικό για τους πολίτες μας να αποφεύγονται οι μακροχρόνιες και πολύπλοκες αντιδικίες, ενώ, πολύ συχνά, μπορεί να επιτευχθεί ευνοϊκή λύση χάρη στις διαπραγματεύσεις. Στο σημείο αυτό, ο διαμεσολαβητής πρέπει να παίξει σημαντικό ρόλο.
<P>
Όσον αφορά την ουσία των αναφορών που λαμβάνονται και διεκπεραιώνονται, διαπιστώνεται φέτος η κατάθεση μεγάλου αριθμού καταγγελιών που αφορούν σοβαρές παραβιάσεις της κοινοτικής νομοθεσίας στον τομέα του περιβάλλοντος. Όπως γνωρίζετε, η ομάδα μου φροντίζει ιδιαίτερα για τη διατήρηση της πλήρους άσκησης των εθνικών κυριαρχιών και την αυστηρότατη τήρηση της αρχής της επικουρικότητας. Ωστόσο, στον τομέα του περιβάλλοντος, είναι σημαντικό να ασκεί η Ευρωπαϊκή Ένωση διευρυμένη αρμοδιότητα στον τομέα αυτό, ο οποίος, εξ ορισμού δεν γνωρίζει σύνορα. Τα πρόσφατα γεγονότα, όπως η ασθένεια των τρελών αγελάδων, ή η καταστροφική κατάσταση των πυρηνικών υποβρυχίων που βρίσκονται στο Μουρμάνσκ, αποτελούν παραδείγματα της ανάγκης ισχυρής και εξαναγκαστικής δράσης σε ευρωπαϊκό επίπεδο.
<P>
Ως εκλεγμένος εκπρόσωπος της Αλσατίας, είμαι ιδιαίτερα ευαίσθητος και στα προβλήματα που αντιμετωπίζουν οι μεθοριακοί εργαζόμενοι. Πράγματι, μεγάλος αριθμός των εργαζομένων αυτών υπόκειται σε διακρίσεις, και ιδίως όσοι εργάζονται στην Ελβετία. Παρακολουθώ διαρκώς πολύ προσεκτικά τις δυσχέρειες αυτές και ελπίζω ότι μακροπρόθεσμα, θα επιτευχθεί θετική λύση γι' αυτό τον τύπο εμποδίων χάρη σε διμερείς συμφωνίες.
<P>
Συμπερασματικά, ελπίζω ότι η θέσπιση του μεσολαβητή θα καταστήσει ακόμα πιο αποτελεσματική την υπεράσπιση των δικαιωμάτων των πολιτών. Έτσι, η κοινή γνώμη των εθνών μας θα εκτιμήσει την πραγματικότητα της ευρωπαϊκής οικοδόμησης, η οποία παραμένει πολύ συχνά, πρέπει να το πούμε, βαρειά και απόμακρη.

<SPEAKER ID=215 NAME="Newman">
Κύριε Πρόεδρε, ως πρόεδρος της Επιτροπής Αναφορών θα ήθελα να συγχαρώ τον εισηγητή κ. Gutiιrrez Dνaz, για την πρόσφατη ετήσια έκθεσή μας. Ο κ. Gutiιrrez Dνaz είναι ένα πολύ δραστήριο και παλαιό Μέλος του Κοινοβουλίου με ευρύ φάσμα ενδιαφερόντων, συμπεριλαμβανομένης της Επιτροπής Αναφορών. Έχει συντάξει την έκθεσή του στηριζόμενος στην τεράστια εμπειρία του και γνώση της εργασίας μας, στα θέματα που θέτουν οι αιτούντες και στους τρόπους με τους οποίους προσπαθούμε να τα αντιμετωπίσουμε. Η ποιότητα της εκθέσεώς του αντικατοπτρίζει την εμπειρία του και το ενδιαφέρον του.
<P>
Είναι ευρέως γνωστό ότι η Ευρωπαϊκή Ένωση είναι πολύ απομακρυσμένη από τους απλούς πολίτες και αυτός είναι ο λόγος για τον οποίο η Επιτροπή μας επί των Αναφορών προσπαθεί να καταλύσει τους φραγμούς παρέχοντας το δικαίωμα σε όλους τους πολίτες και σε όλους τους κατοίκους να εκθέτουν τις απόψεις τους επί παντός θέματος ή τις καταγγελίες τους για οποιαδήποτε αδικία εμπίπτει στα όρια των αρμοδιοτήτων της Ευρωπαϊκής Ένωσης.
<P>
Δεν θα ήθελα να επαναλάβω πράγματα που έχουν ήδη αναφερθεί στη συζήτηση από τον εισηγητή και από άλλους ομιλητές. Είναι σαφές ότι τα θέματα με τα οποία ασχολούμεθα αφορούν τη γεωργία, τις κοινωνικές υποθέσεις διαφόρων μορφών καθώς και τα τελωνειακά θέματα. Υπάρχει και ένας μεγάλος αριθμός αναφορών σχετικά με το περιβάλλον, οι οποίες συνήθως καταγγέλουν παραβιάσεις της ευρωπαϊκής νομοθεσίας περί περιβάλλοντος. Υπάρχουν αναφορές σχετικά με φορολογικά θέματα, με την ελευθερία της κίνησης και την αναγνώριση των πανεπιστημιακών πτυχίων, την πρόσβαση στην εκπαίδευση και την εργασία, τις συνθήκες στους χώρους εργασίας, τις άδειες παραμονής, τη μεταφορά των κοινωνικών δικαιωμάτων και τους μεθοριακούς ελέγχους για όλα τα άτομα που προσπαθούν ή έχουν προσπαθήσει να ασκήσουν τα δικαιώματά τους περί ελεύθερης κίνησης, τα δικαιώματά τους μέσα στην Ευρωπαϊκή Ένωση. Επομένως, προσπαθούμε να βοηθήσουμε εκείνους που κάνουν αναφορές.
<P>
Έχουμε όμως και ορισμένα προβλήματα τα οποία προσπαθούμε να επιλύσουμε και εγώ προσωπικά έχω προσπαθήσει, κατά την περίοδο που πέρασε, να συμβάλλω στη λύση τους με τη βοήθεια των μελών της επιτροπής. Η επιτροπή είναι πολύ περισσότερο ανοικτή απ' όσο στο παρελθόν. Αυτή τη στιγμή η εμπιστευτική ενασχόληση με κάποια αναφορά αποτελεί την εξαίρεση παρά τον κανόνα. Το μεγαλύτερο μέρος της εργασίας μας είναι τώρα ανοικτό στο κοινό. Είναι πολύ σημαντικό όπως οι εξωτερικές υπηρεσίες του Κοινοβουλίου και ιδιαίτερα τα εξωτερικά γραφεία του να παίρνουν στα σοβαρά την παροχή ενημέρωσης, πληροφορώντας τους πολίτες και τους κατοίκους των κρατών μελών σχετικά με το δικαίωμά τους για υποβολή αναφοράς. Στο σημείο αυτό δεν έχουν γίνει αρκετά και αυτό είναι σημαντικό.
<P>
Κατά το πρόσφατο παρελθόν, ένας αριθμός Μελών του Κοινοβουλίου που δεν είναι στην επιτροπή έχουν συνειδητοποιήσει τον ρόλο και τη σπουδαιότητα της Επιτροπής Αναφορών: όταν οι εκλογείς τους έχουν υποβάλει κάποια αναφορά έρχονται να την υποστηρίξουν και εκτιμούν την ευκαιρία που έχουν να κάνουν κάτι τέτοιο.
<P>
Το τελευταίο σημείο που θα ήθελα να τονίσω είναι ότι το μεγαλύτερο πρόβλημα που έχουμε είναι τα κράτη μέλη. Ο Ευρωπαίος Διαμεσολαβητής ασχολείται με καταγγελίες κακοδιοίκησης στα όργανα και τους οργανισμούς της Ευρωπαϊκής Κοινότητας. Οι αναφορές που έρχονται σε μας συνήθως αφορούν το γεγονός ότι τα κράτη μέλη δεν εφαρμόζουν ορθά τους ευρωπαϊκούς κανόνες, κανονισμούς και νόμους προς ζημία των πολιτών και των κατοίκων. Τα κράτη μέλη δεν συνεργάζονται μαζί μας. Οι εκπρόσωποι του Συμβουλίου και των Μονίμων Αντιπροσωπειών δεν συμμετέχουν στις συνεδριάσεις της επιτροπής. Έχουμε προβλήματα και με την Επιτροπή αλλά το μεγαλύτερο πρόβλημα στην προσπάθειά μας να βοηθήσουμε τους πολίτες προέρχεται από τα κράτη μέλη και αυτός είναι ένας από τους λόγους των καθυστερήσεων. Ένας από τους λόγους για τους οποίους υπάρχουν αναφορές σε εκκρεμότητα για δύο ή τρία χρόνια είναι διότι πηγαινοέρχονται στα κράτη μέλη είτε μέσω της Επιτροπής είτε απευθείας, προσπαθώντας για κάποια ανταπόκριση, προσπαθώντας να παράσχουμε βοήθεια και υποστήριξη στον αιτούντα. Ο καλύτερος τρόπος με τον οποίο μπορούν να υποστηριχθούν οι πολίτες και εμείς να ενισχυθούμε στην εργασία μας της υποστήριξής τους είναι να πάρουν πολύ περισσότερο στα σοβαρά τα κράτη μέλη το δικαίωμα υποβολής αναφορών στο Ευρωπαϊκό Κοινοβούλιο - στο οποίο δικαίωμα τα ίδια έχουν συμφωνήσει τόσο σε διοργανική συμφωνία όσο και στη Συνθήκη του Μάαστριχτ.

<SPEAKER ID=216 LANGUAGE="IT" NAME="Santini">
Κύριε Πρόεδρε, κατά βάθος ήταν ένα τέχνασμα για να εξακριβώσουμε αν λειτουργεί ο θεσμός της αναφοράς. Εγώ είχα αποκλεισθεί έκανα μια αναφορά και να 'μαι τώρα έτοιμος να μιλήσω. Είναι καλό δείγμα γι' αυτή την έκθεση που ανοίγει το δρόμο σε μια νέα εποχή και αυτής της δραστηριότητας. Πρέπει πριν απ' όλα να συγχαρώ και εγώ τον συνάδελφο Gutiιrrez Dνaz, ένα μέλος πάντα παρόν, ένθερμο σ' αυτήν την επιτροπή την οποία, άδικα ίσως, κάποιοι θεωρούν, εάν όχι Β' κατηγορίας, ωστόσο λιγότερο ενδιαφέρουσα από άλλες.
<P>
Προσωπικά, αισθάνθηκα πραγματικά ενθουσιασμένος σε ορισμένες περιπτώσεις. Έχει κανείς ένα αίσθημα χρησιμότητας: μερικές φορές αντιμετωπίζουμε μια αναφορά, συζητάμε και καταλήγουμε σε κάτι συγκεκριμένο. Πιστεύω ότι, εάν κάποιος ευρωπαίος πολίτης αλλά και κάποιος συνέδελφος μπορούσε να παρευρεθεί στις εργασίες αυτής της επιτροπής θα έβρισκε μία νέα φιλοσοφία για να αισθανθεί συμμέτοχος της ευρωπαϊκής δημοκρατικής ζωής. Κατά βάθος, το δικαίωμα αναφοράς είναι μια καθησυχαστική εγγύηση για τους πολίτες, μια μορφή ασφάλισης σχεδόν κατά των παραβιάσεων που μπορούν να βλάψουν την δημοκρατία. Σ' ένα πλαίσιο ελευθερίας, ασφάλειας, ειρήνης και προόδου, θα έλεγα ότι η Ευρωπαϊκή Ένωση βρήκε μια σωστή φόρμουλα για να κάνει τους πολίτες της να αισθανθούν παρόντες δίπλα και μέσα στους θεσμούς.
<P>
Είναι μια μορφή που επιτρέπει, μεταξύ των άλλων, και την τελειοποίηση ενδεχόμενων ατελειών της κοινοτικής δικαιοσύνης. Όμως, λέγοντας αυτό, αναρωτιέμαι πόσοι πολίτες γνωρίζουν αυτήν την θαυμάσια δυνατότητα. Το κείμενο της Συνθήκης αναφέρει, στο άρθρο 138: »Κάθε πολίτης της Ένωσης, πέρα από τα φυσικά ή νομικά πρόσωπα, που διαμένουν ή έχουν την έδρα τους σ' ένα κράτος μέλος, έχει το δικαίωμα να παρουσιάζει, ατομικά ή σε συνεργασία με άλλους πολίτες ή πρόσωπα, μια αναφορά στο Ευρωπαϊκό Κοινοβούλιο, σχετική με τους τομείς δραστηριότητας...» κλπ, κλπ.
<P>
Τώρα αναρωτιέμαι: σε πόσους είναι προσιτές οι Συνθήκες, σε πόσους είναι οικείες; Απ' αυτό απορρέει μια απαίτηση: να γνωρίσει ακόμα περισσότερο ο πολίτης με τρόπο πιο πρακτικό και συγκεκριμένο την παρουσία αυτού του θεσμού και, κυρίως, τους τρόπους, τους όρους, τις μεθοδεύσεις με τις οποίες μπορεί να έχει πρόσβαση σ' αυτόν. Αλλά χρειάζεται ακόμα να είμαστε σαφείς σχετικά με τον ρόλο αυτής της επιτροπής.
<P>
Είναι μια επιτροπή πολυμήχανη, σύμφωνοι, αλλά δεν πρέπει να τρέφουν οι πολίτες υπερβολικές απαιτήσεις και υπερβολικές αυταπάτες. Χρειάζεται να υποδείξουμε ξεκάθαρα και τα όρια μέσα στα οποία αυτή η επιτροπή μπορεί και πρέπει να κινείται. Σημαντική λοιπόν είναι μια σύνδεση με τον Ευρωπαίο Διαμεσολαβητή, μια αρμονική συνεργασία για τη συμβολή στη δημιουργία αυτού του περιβάλλοντος εγγύησης και ασφάλειας προς τους πολίτες. Θα υπάρξει κατ' αυτόν τον τρόπο και μια μικρότερη διαφυγή μέσων, θα μειωθεί επίσης και ο αριθμός των αναφορών που συχνά καταλήγουν σε μια φράση που δεν αρέσει στον ευρωπαίο πολίτη: μη αποδεκτή. Να, αυτό μπορεί να δημιουργήσει μια στιγμή αποξένωσης.
<P>
Συγχαρητήρια λοιπόν στον εισηγητή και στον πρόεδρο Νewman και σε όλους εκείνους που πιστεύουν σ' αυτόν τον θεσμό, που πιστεύω και γω ότι προορίζεται να ανέβει στην εκτίμηση των πολιτών.

<SPEAKER ID=217 NAME="de Silguy">
Κύριε Πρόεδρε, κυρίες και κύριοι, ο απολογισμός που διενεργεί κάθε χρόνο το Σώμα σχετικά με τις αναφορές που του απευθύνουν οι ευρωπαίοι πολίτες, αποτελεί σημαντική στιγμή σκέψης σχετικά με τη σχέση που υπάρχει μεταξύ των τελευταίων και των θεσμικών οργάνων της Ευρωπαϊκής Ένωσης.
<P>
Όταν αποστέλλει μια αναφορά στο Ευρωπαϊκό Κοινοβούλιο, ο πολίτης της Ένωσης καταγγέλλει μια κακή εφαρμογή της κοινοτικής νομοθεσίας, αλλά συγχρόνως εκφράζει και την εμπιστοσύνη με την οποία περιβάλλει το Ευρωπαϊκό Κοινοβούλιο, από κοινού με τα λοιπά όργανα, για την ανόρθωση της αδικίας που θεωρεί ότι του γίνεται.
<P>
Αν θέλουμε να μην προδίδεται η εμπιστοσύνη των πολιτών και αν θέλουμε να έχει κάποιο νόημα στα μάτια τους η άσκηση των δικαιωμάτων του πολίτη στην Ευρώπη, είναι ουσιώδες να εξετάζονται οι αναφορές σε βάθος, να κινητοποιείται κάθε μέσον για να ικανοποιούνται το συντομότερο δυνατόν οι καταγγελίες των πολιτών.
<P>
Τη στιγμή που έχει αρχίσει συζήτηση, στο πλαίσιο της διακυβερνητικής διάσκεψης, σχετικά με τα μέσα μεγαλύτερης προσέγγισης των πολιτών προς τα όργανα της Ένωσης, μια τέτοια άμεση σχέση μεταξύ του πολίτη και του Κοινοβουλίου πρέπει να διατηρηθεί και να ενθαρρυνθεί. Η εξαιρετική έκθεση του κ. Gutierrez Diaz επιτρέπει να διαπιστωθεί για άλλη μια φορά ότι οι πολίτες απευθύνουν πολύ μεγάλο αριθμό αναφορών προς το Κοινοβούλιο, στο σημείο δε αυτό, θα ήθελα να εκφράσω και εγώ, όπως και πολλοί άλλοι, τα συγχαρητήριά μου προς τον εισηγητή και την εργασία του.
<P>
Οι αναφορές αυτές αφορούν τομείς τόσο ευαίσθητους για τους πολίτες μας, όσο η κοινωνική ασφάλιση, το περιβάλλον, η φορολογία, η ελεύθερη κυκλοφορία των προσώπων, η αναγνώριση των πτυχίων, για να αναφέρω μόνον μερικούς από τους κυριότερους, μερικούς ασφαλώς, που όμως ενδιαφέρουν βαθειά τον πολίτη.
<P>
Τα καθήκοντα τα οποία η Επιτροπή θεωρεί ουσιώδη είναι η εγγύηση της απόλυτης τήρησης της κοινοτικής νομοθεσίας στους τομείς αυτούς και η ενίσχυση της νομοθεσίας αυτής, ούτως ώστε να τεθεί στην υπηρεσία του πολίτη.
<P>
Η Επιτροπή εκφράζει την ικανοποίησή της για το ότι η έκθεση του κ. Gutierrez Diaz σημειώνει την επίτευξη προόδου στην συνεργασία μεταξύ της επιτροπής αναφορών και της Ευρωπαϊκής Επιτροπής. Η εισαγωγή στη συνθήκη του δικαιώματος του αναφέρεσθαι υπήρξε για την Ευρωπαϊκή Επιτροπή μια επιπλέον ενθάρρυνση να απαντά, όσο το δυνατόν συντομότερα και περισσότερο συγκεκριμένα, στα αιτήματα του Ευρωπαϊκού Κοινοβουλίου σχετικά με τις αναφορές.
<P>
Κύριε Πρόεδρε, επιτρέψατέ μου τώρα να πω λίγα λόγια σχετικά με τον έλεγχο της εφαρμογής του κοινοτικού δικαίου και με τις πληροφορίες που παρέχει η Ευρωπαϊκή Επιτροπή στην επιτροπή αναφορών. Θα αρχίσω από τις διαδικασίες παραβίασης, εφόσον το ζήτημα αυτό αναφέρθηκε με πολλές ευκαιρίες κατά την προηγηθείσα συζήτηση, ενώ επίσης αναφέρθηκε ασφαλώς και στην έκθεση του κ. Gutierrez Diaz. Το Κοινοβούλιο, αποφαινόμενο επί των ετησίων εκθέσεων της Επιτροπής σχετικά με την εφαρμογή του κοινοτικού δικαίου, αναγνώρισε την πρόοδο που επετεύχθη και στον τομέα αυτό, αλλά διατύπωσε επιθυμίες, τις οποίες σημείωσε η Επιτροπή, ιδίως όσον αφορά μεγαλύτερη ταχύτητα των διαδικασιών παραβίασης. Μπορώ να σας πω ότι η Επιτροπή θα δείξει τη μεγαλύτερη δυνατή διάθεση να καταβάλει συμπληρωματική προσπάθεια ούτως ώστε να μειωθεί ο χρόνος διαβίβασης των ανακοινώσεων αυτών στην επιτροπή αναφορών.
<P>
Μεταξύ των επικρίσεων που δέχεται συνήθως η Επιτροπή, περιλαμβάνεται η βραδύτητα των διαδικασιών παραβίασης, καθώς και, θα έλεγα, η σύνεση που δείχνει η Ευρωπαϊκή Επιτροπή στον τομέα αυτόν, η οποία θεωρείται υπερβολική. Πιστεύω ωστόσο πως πρέπει να υπογραμμιστεί ότι στον τομέα αυτόν, η Ευρωπαϊκή Επιτροπή διαθέτει διακριτική εξουσία σχετικά με τις παραβιάσεις και ότι προσπαθεί να εξασφαλίσει τη συνέπεια της δράσης της κατά την άσκηση αυτής της διακριτικής εξουσίας. Εξάλλου, η Επιτροπή προσπαθεί να βελτιώσει τις διαδικασίες της, ούτως ώστε να καταστήσει τη δράση της συνεκτική και αποτελεσματική.
<P>
Όσον αφορά τη βραδύτητα των διαδικασιών αυτών, την οποία ανέφεραν πολλοί αξιότιμοι βουλευτές, δεν μπορώ παρά να επαναλάβω εξ ονόματος της Επιτροπής ότι η τελευταία, ως θεματοφύλακας των συνθηκών, χρησιμοποιεί κάθε μέσον για να εξασφαλίσει το σεβασμό της εφαρμογής του κοινοτικού δικαίου, με σεβασμό αποκλειστικά των κριτηρίων αντικειμενικότητας και δικαίου. Ο χρόνος που απαιτούν οι διαδικασίες παραβίασης αντικατοπτρίζει συγχρόνως την πολυπλοκότητα των εξεταζομένων θεμάτων, τον εις βάθος έλεγχο εκ μέρους της Επιτροπής των επιχειρημάτων που προβάλλουν τα κράτη μέλη και τη διαρκή φροντίδα να επιτευχθεί, ει δυνατόν, η ορθή εφαρμογή της κοινοτικής νομοθεσίας, χωρίς αναγκαστικά προσφυγή ενώπιον του Δικαστηρίου. Το Κοινοβούλιο ενημερώνεται λεπτομερώς για τη δράση της Επιτροπής στον τομέα αυτό μέσω της ετήσιας έκθεσης της Επιτροπής σχετικά με την εφαρμογή του κοινοτικού δικαίου, για την οποία, εξάλλου, καταρτίζει κάθε χρόνο μια πολύ ενδιαφέρουσα και πολύ διδακτική έκθεση.
<P>
Όσον αφορά το πρόβλημα της ενημέρωσης της επιτροπής αναφορών, θα ήθελα να υπογραμμίσω ότι η Επιτροπή την ενημερώνει ανέκαθεν πλήρως και λεπτομερώς. Της γνωστοποιεί, μεταξύ άλλων, τις επαφές της με τις εθνικές αρχές. Αυτό δεν σημαίνει ωστόσο ότι η Επιτροπή έχει το δικαίωμα να διαβιβάζει εμπιστευτικά έγγραφα προερχόμενα από τα κράτη μέλη, ιδίως στο πλαίσιο της προδικασίας σχετικά με την εφαρμογή του κοινοτικού δικαίου. Μπορώ να σας διαβεβαιώσω ότι η επιτροπή αναφορών θα συνεχίσει να λαμβάνει από την Ευρωπαϊκή Επιτροπή όλες τις πληροφορίες που απαιτούνται για την αποτελεσματική διεκπεραίωση των αναφορών των πολιτών.

<SPEAKER ID=218 LANGUAGE="NL" NAME="Pex">
Κύριε Πρόεδρε, υπάρχει ένα διαδικαστικό σφάλμα στην παρούσα συνεδρίαση και γι'αυτό το λόγο ζήτησα να παρέμβω. Εκπονήθηκε μία εξαιρετική έκθεση και μπορέσατε να ακούσετε την εξαιρετική ομιλία του εισηγητή και του Προέδρου της Επιτροπής Αναφορών. Επίσης ακούσατε την εξαιρετική ομιλία του Επιτρόπου. Όμως εκείνος ο οποίος δεν έλαβε το λόγο εν προκειμένω είναι ο υπεύθυνος γι'αυτή τη μεγάλη καθυστέρηση στο έργο της Επιτροπής Αναφορών και αυτός είναι ο Πρόεδρος του Προεδρείου του Κοινοβουλίου ο οποίος είναι υπεύθυνος επίσης και για τη Γενική Γραμματεία. Όλες οι ερωτήσεις σχετικά με τη βελτίωση της κατάστασης δεν απαντήθηκαν ή απαντήθηκαν ανεπαρκώς έως τώρα. Θα εκτιμούσα εάν το Προεδρείο του Κοινοβουλίου έδινε απάντηση κατά την παρούσα συνεδρίαση σε όλα τα ουσιαστικά επιχειρήματα τα οποία εκφράστηκαν εδώ σχετικά με την οργάνωση αυτού του ίδιου του Κοινοβουλίου, σχετικά με την οργάνωση της Γραμματείας και σχετικά με την καταγραφή των αναφορών. Πολλά πράγματα δεν βαίνουν καλώς στο Κοινοβούλιο και δεν έχει νόημα να συνεδριάζουμε πάλι το επόμενο έτος, να συζητούμε πάλι μία εξαιρετική έκθεση και να διαπιστώνουμε στη συνέχεια ότι πάλι δεν άλλαξε τίποτα. Αυτό ήθελα να δηλώσω, κύριε Πρόεδρε, και ελπίζω ότι θα το μεταβιβάσετε αυτό στο Προεδρείο.

<SPEAKER ID=219 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9 π.μ.

<CHAPTER ID=9>
Σύναψη συμφωνίας επιστημονικής και τεχνολογικής συνεργασίας με το Ισραήλ
<SPEAKER ID=220 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Στόκμαν (Α4-0250/96), εξ ονόματος της Επιτροπής 'Ερευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου περί σύναψης της συμφωνίας επιστημονικής και τεχνολογικής συνεργασίας μεταξύ της Ευρωπαϊκής 'Ενωσης και του κράτους του Ισραήλ (COM(96)0205 - C4-0311/96-96/0134(CNS)).

<SPEAKER ID=221 NAME="Stockmann">
Kύριε Πρόεδρε, αγαπητοί κυρίες και κύριοι συνάδελφοι, ζητείται η γνωμοδότηση του Σώματός μας. Zητείται, σχετικά με την απόφαση του Συμβουλίου για τη σύναψη συμφωνίας επιστημονικής και τεχνολογικής συνεργασίας μεταξύ της Eυρωπαϊκής Kοινότητας και του κράτους του Iσραήλ. H Eπιτροπή Έρευνας, Tεχνολογικής Aνάπτυξης και Eνέργειας έδωσε την Tρίτη, με μεγάλη πλειοψηφία, τη συγκατάθεσή της, και προσδοκώ, ή καλύτερα συνιστώ, αύριο στην ολομέλεια, να δώσουμε τη συγκατάθεσή μας στην παρούσα συμφωνία.
<P>
H συμφωνία αναβαθμίζει, σε καινούριο επίπεδο, τη μακροχρόνια και επιτυχημένη συνεργασία μεταξύ των ισραηλινών επιστημόνων και των ερευνητικών ιδρυμάτων, με εκείνα της Eυρωπαϊκής Kοινότητας. Tο Iσραήλ μπορεί να συμμετέχει στα προγράμματα του τέταρτου ερευνητικού προγράμματος πλαίσιο, εκτός από τους τομείς της πυρηνικής ασφάλειας και της πυρηνικής σύντηξης. Oι επιστήμονες και τα ιδρύματα της Eυρωπαϊκής Ένωσης, είναι ελεύθερα να συμμετέχουν σε ισραηλινές ερευνητικές δραστηριότητες.
<P>
H οικονομική συνεισφορά του Iσραήλ είναι αντίστοιχη με τις συνεισφορές των κρατών μελών της Eυρωπαϊκής Ένωσης, που υπολογίζονται σε σχέση με τα εκάστοτε AEΠ τους. Έτσι, για πρώτη φορά, μια μη ευρωπαϊκή χώρα συμμετέχει εκτενώς στο ερευνητικό πρόγραμμα πλαίσιο της Kοινότητας, και μάλιστα με μια ισόρροπη και στην αμοιβαιότητα στηριζόμενη σχέση. H συμφωνία συνάπτεται χάριν του συμφέροντος της ευρωπαϊκής πολιτικής, κι αυτό θα ήθελα να το υπογραμμίσω.
<P>
Bλέπουμε, στην Kοινότητα και σε παγκόσμιο επίπεδο, μια αυξανόμενη διεθνοποίηση, μια παγκοσμιοποίηση της ερευνητικής εξέλιξης. H εξέλιξη αυτή συνίσταται στη λογική της διαφοροποίησης και της αυξανόμενης εξειδίκευσης της ίδιας της έρευνας, καθώς και στις αυξανόμενες χρηματοδοτικές της ανάγκες. Tαυτόχρονα όμως θα πρέπει να διαπιστώσουμε, δυστυχώς, μια φθίνουσα προθυμία για εθνική επιστημονική ενίσχυση. Γι' αυτό και θα πρέπει σήμερα, περισσότερο από άλλοτε, να πετύχουμε φαινόμενα συνέργιας με μια βελτιωμένη διεθνή ερευνητική συνεργασία.
<P>
Tο Iσραήλ έχει εξαιρετικές επιδόσεις, σε μια σειρά τομέων έρευνας. Προσδοκώ καινούρια ώθηση από μια καλύτερη συνεργασία, για παράδειγμα στον τομέα της τεχνολογίας των πληροφοριών, στη συμπίεση των δεδομένων και στην επεξεργασία της εικόνας, στην ανοσιολογία, στην επιδημιολογία και στην έρευνα των καρδιακών και κυκλοφοριακών παθήσεων, για να αναφέρω μερικούς μόνον. Aκόμη και στη βιοτεχνολογία, στους τομείς της νευροβιολογίας και το βιολογικό καθαρισμό των υδάτων, καθώς επίσης και στην τεχνολογική ανάπτυξη εγκαταστάσεων για την αξιοποίηση των ανανεώσιμων πηγών ενέργειας, προσδοκώ καινούρια ώθηση.
<P>
H ερευνητική συμφωνία έπεται της πρόσφατα συναφθείσας μεσογειακής συμφωνίας με το Iσραήλ, με την οποία ρυθμίζεται η οικονομική και πολιτιστική συνεργασία, και θεσμοθετείται ένας τακτικός πολιτικός διάλογος. Mε τις δύο συμφωνίες θέλει επίσης η Eυρωπαϊκή Ένωση να συμβάλει στην ανάπτυξη της περιοχής της Mεσογείου και να σταθεροποιήσει την ειρηνευτική διαδικασία στη Mέση Aνατολή.
<P>
Tο πολιτικό μας μήνυμα είναι το εξής: Tασσόμαστε υπέρ της εμβάθυνσης των σχέσεων και υπέρ της συνέχειας των πολιτικών ενεργειών, με δεσμευτικές συμφωνίες και συμβάσεις. Kι αυτό περιμένουμε και από τους εταίρους μας, και μάλιστα από κάθε άποψη.
<P>
Θα ήθελα να προσθέσω και μερικές παρατηρήσεις προς την Eπιτροπή. Πρώτον: Σε μελλοντικές διαπραγματεύσεις, θα 'πρεπε η Eπιτροπή να τηρεί τις υφιστάμενες συμφωνίες της διαδικασίας Luns-Westerterp και να μας ενημερώνει συνεχώς - πράγμα που δε συνέβη αυτή τη φορά. Δεύτερον: Tο Iσραήλ θα 'πρεπε να συμμετέχει στην αξιολόγηση του τέταρτου ερευνητικού προγράμματος πλαίσιο, καθώς και στη συζήτηση για τον προσανατολισμό του πέμπτου. Tρίτον: H Eπιτροπή Έρευνας επιθυμεί τακτικές επαφές με τα μέλη της Oικονομικής Eπιτροπής της Knesset, η οποία είναι αρμόδια εκεί για την ερευνητική πολιτική. Tέταρτον: Προκειμένου να προωθηθεί η ειρηνευτική διαδικασία και η συμφιλίωση στο Iσραήλ, θα 'πρεπε να κληθούν, ιδιαίτερα τα ισραηλινά και τα παλαιστινιακά ερευνητικά ιδρύματα, να συμμετάσχουν από κοινού σε προσκλήσεις για υποβολή προσφορών. Πέμπτον: Eλπίζω να γίνει ευρεία εκστρατεία ενημέρωσης στις χώρες μας, για τις καινούριες δυνατότητες συνεργασίας. H διαπραγμάτευση της συμφωνίας κράτησε πολύ καιρό, κι ελπίζουμε τώρα σε μια όσο το δυνατόν ταχύτερη εφαρμογή της.

<SPEAKER ID=222 LANGUAGE="FR" NAME="Caudron">
Κύριε Πρόεδρε, αγαπητοί συνάδελφοι, η εξαιρετική έκθεση του συναδέλφου μας κ. Stockmann σχετικά με τη συμφωνία επιστημονικής και τεχνολογικής συνεργασίας μεταξύ της Ευρωπαϊκής Ένωσης και του Ισραήλ εξηγεί σαφώς τι είναι η συμφωνία αυτή και, συνακόλουθα, γιατί πρέπει να υπερψηφιστεί χωρίς επιφυλάξεις και δισταγμούς. Πρόκειται για καλή συμφωνία, η οποία εγγράφεται στο πλαίσιο μακρών διαπραγματεύσεων μεταξύ της Ένωσής μας και του Ισραήλ και θα αποβεί θετική για τους Ισραηλινούς, όσο και για τους Ευρωπαίους, εφόσον θα επωφεληθούν όλοι των αντίστοιχων και συλλογικών προσπαθειών τους. Πρόκειται για σημαντική συμφωνία εταιρικής σχέσης, η οποία συγχρηματοδοτείται από την Ευρώπη και από το Ισραήλ, στο πλαίσιο του τέταρτου ερευνητικού προγράμματος-πλαισίου. Είναι εξάλλου η πρώτη φορά που μη ευρωπαϊκή χώρα μπορεί να συμμετάσχει στην κοινοτική έρευνα. Αμοιβαία, η Ευρώπη θα έχει πρόσβαση στις έρευνες και το ισραηλινό ερευνητικό πρόγραμμα.
<P>
Ως πρόεδρος της αντιπροσωπίας Ευρώπης-Ισραήλ, είμαι ευτυχής και εγκρίνω τη συμφωνία. Ως Γάλλος σοσιαλιστής, θα την υπερψηφίσω χωρίς δισταγμό. Ως εκπρόσωπος του Κόμματος των Ευρωπαίων σοσιαλιστών, εκφράζω την υποστήριξη της ομάδας μου. Πρέπει, ωστόσο, να αγνοήσουμε τα ερωτηματικά ορισμένων συναδέλφων μας έναντι της ειρηνευτικής διαδικασίας μετά τις τελευταίες εκλογές στο Ισραήλ; Ασφαλώς όχι! Η ανησυχία τους, η ανησυχία μας είναι εύλογη, αν διαβάσει κανείς το πρόγραμμα του νέου πρωθυπουργού, αν δει τη σύνθεση της κυβέρνησής του και αν ακούσει ορισμένες δηλώσεις.
<P>
Ωστόσο, η Ευρώπη δεν μπορεί ασφαλώς να κρίνει τα αποτελέσματα δημοκρατικών εκλογών σε δημοκρατική χώρα. Στη συνέχεια, τίποτα σήμερα δεν επιτρέπει σε οποιονδήποτε να προδικάσει τα αποτελέσματα των συζητήσεων που μόλις άρχισαν μεταξύ της νέας αυτής κυβέρνησης και των γειτόνων της. Τέλος, και το σημαντικότερο, ο καλύτερος τρόπος να βοηθηθεί η ειρηνευτική διαδικασία δεν είναι να αυξηθεί η ευρωπαϊκή παρουσία στη Μέση Ανατολή, η εταιρική της σχέση με τους Ισραηλινούς, με τους Παλαιστινίους και με τους Αραβες γείτονές τους; Η συμφωνία επιστημονικής συνεργασίας μας εγγράφεται απολύτως στο διάβημα αυτό. Πρέπει συνεπώς να τεθεί σύντομα σε εφαρμογή, να λάβει το μεγαλύτερο δυνατό εύρος, να συμμετάσχει στην παρακολούθησή της το Ευρωπαϊκό Κοινοβούλιο και η Κνεσέτ μέσω της κοινοβουλευτικής αντιπροσωπίας Ευρώπης-Ισραήλ.
<P>
Πρέπει να αναζητηθούν τα μέσα για τη συμμετοχή των Παλαιστινίων στις προσπάθειες αυτές και στα αποτελέσματά τους. Η ειρήνη, ασφαλώς, διακηρύσσεται, αλλά, κυρίως, βιώνεται! Και για να βιωθεί η ειρήνη, πρέπει να αναπτυχθούν μεταξύ μας όλες οι εταιρικές σχέσεις. Η συμφωνία σχετικά με την έρευνα για την ανεύρεση των συνθηκών μιας καλύτερης ζωής δεν είναι ιδιαίτερα συμβολική σήμερα; Το πιστεύω, αλλά κυρίως πιστεύω ότι πρέπει να κάνουμε το παν γι' αυτό: επαναλαμβάνω λοιπόν τα συγχαρητήριά μου προς τον κ. Stockmann και καλώ όλους τους συναδέλφους μας να εγκρίνουν αύριο τη συμφωνία της 25ης Μαρτίου.

<SPEAKER ID=223 LANGUAGE="DE" NAME="Quisthoudt-Rowohl">
Kύριε Πρόεδρε, αγαπητοί κυρίες και κύριοι συνάδελφοι, επιτρέψτε μου να αρχίσω με μια φράση του καθηγητή Markel, του νεοεκλεγμένου προέδρου της εταιρίας Max-Planck, ο οποίος, για τα ρευστά σύνορα της Eυρώπης, έγραψε το εξής: »Eίναι πολύ σημαντικό, εμείς ειδικά, ως εκπρόσωποι της επιστήμης, να κρατάμε όσο το δυνατόν απόσταση από το να μιλάμε για μια Eυρώπη σε χωρικά περιορισμένα πλαίσια, επειδή, για να αναφέρω μόνον μερικά επιχειρήματα υπέρ αυτού, το σημερινό Iσραήλ για παράδειγμα, - ή οποιοδήποτε άλλο εκτός τούτου - είναι σαφέστατα ευρωπαϊκό».
<P>
Σε σχέση μ' αυτό, επιδοκιμάζω, εξ ονόματος της ομάδας μου, κατηγορηματικά τη συμφωνία που θα συναφθεί τώρα με το Iσραήλ. Θα δούμε καινούρια ώθηση στην έρευνά μας και θα επωφεληθούμε από τις εξαιρετικές επιδόσεις των ισραηλινών ερευνητών.
<P>
Tο ινστιτούτο Weizmann, ένα εξαιρετικό ακαδημαϊκό ίδρυμα, που εδώ και χρόνια διατηρεί αντιπροσωπεία στις Bρυξέλλες, επιβεβαιώνει τον ευρωπαϊκό προσανατολισμό της έρευνας στο Iσραήλ. Tο Iσραήλ είναι η πρώτη χώρα που δεν μαζεύει σταφίδες. Mε εξαίρεση τα προγράμματα που αναφέρονται στη σύντηξη και την πυρηνική ασφάλεια, το Iσραήλ θα συμμετέχει σε όλα τα προγράμματα του τέταρτου ερευνητικού προγράμματος πλαίσιο. Tο Iσραήλ θα μπορεί αμέσως να συμμετέχει στις προσκλήσεις για υποβολή προσφορών, σε ειδικά προγράμματα.
<P>
Σ' ένα αίτημα του Iσραήλ μπορεί η EE - και η ομάδα μου συμφωνεί με την άποψη αυτή - να μην ανταποκριθεί. Ως μη μέλος το Iσραήλ, δεν μπορεί να διεκδικήσει δικαίωμα ψήφου στις επιτροπές των προγραμμάτων. Tο Iσραήλ θα βάζει ειδικούς, ως εμπειρογνώμονες, για την επιλογή των προγραμμάτων, και θα μπορεί να καταθέτει τα μελήματά του και τα βασικά του θέματα σε μια κοινή επιτροπή της Eπιτροπής Έρευνας της Eυρωπαϊκής Ένωσης και του Iσραήλ.
<P>
Eπειδή βρισκόμαστε στις πρώτες προετοιμασίες του πέμπτου ερευνητικού προγράμματος πλαίσιο, το Iσραήλ θα έχει τη δυνατότητα να επηρεάσει, μαζί με τους άλλους, τον προσανατολισμό των προγραμμάτων από την αρχή, συμβουλευτικά, και να διαμορφώσει συμφωνίες συνεργασίας στο μέλλον. Παρακολουθώντας τη συνεργασία, θα 'πρεπε το κοινοβουλευτικό επίπεδο, και ειδικά οι δύο αρμόδιες επιτροπές της Knesset και της EE, να έχουν τακτικές επαφές εργασίας.
<P>
Στη συμφωνία περιελήφθησαν διατάξεις για την προστασία της πνευματικής ιδιοκτησίας. Tο κατά πόσον αυτές θα είναι πάντα ικανοποιητικές και για τις δύο πλευρές, θα πρέπει να αποδειχθεί στην πράξη. Eπειδή κι εμείς μόνιμα εξειδικεύουμε ακόμη τη νομοθεσία μας στον τομέα αυτό - ας αναλογισθούμε μόνο την πολυσυζητημένη οδηγία για την κατοχύρωση, με δίπλωμα ευρεσιτεχνίας, οργανισμών που έχουν τροποποιηθεί με τη γενετική τεχνολογία - το σημείο αυτό, δηλαδή η προστασία της πνευματικής ιδιοκτησίας, θα πρέπει ενδεχομένως να διαπραγματευθεί εκ νέου στην επόμενη συμφωνία.
<P>
H συσταθείσα task force «ύδωρ», σίγουρα θα παρουσιάζει μεγάλο ενδιαφέρον για το Iσραήλ. Mια σωστή διαχείριση των υδάτινων πόρων θα συμβάλει και στην ειρήνη μεταξύ των κρατών, στην περιοχή της Mεσογείου και ειδικά στη Mέση Aνατολή. Oι εμπειρίες του Iσραήλ στον τομέα αυτό, με τις εγκαταστάσεις αφαλάτωσης μεταξύ άλλων, θα μας βοηθήσουν να μπορέσουμε να λύσουμε αποτελεσματικά ένα από τα μεγαλύτερα προβλήματα του επόμενου αιώνα, που σημαίνει να εφοδιάσουμε αποτελεσματικά τον πληθυσμό με ύδωρ κι έτσι να συμβάλουμε στην ευημερία και στην ειρήνη ολόκληρης της περιοχής.
<P>
Mετά τις παρατηρήσεις αυτές για τη συμφωνία, θα ήθελα να ολοκληρώσω - εκφράζοντας τις ευχαριστίες μου στον εισηγητή για την ωραία και ευχάριστη συνεργασία - και με μια δεύτερη φράση του καθηγητή Markel: »Yπάρχει πράγματι η scientific cοmmunity του κόσμου, κι αυτή μπορεί να αναπτύξει ένα συνδετικό δίκτυο πνευματικών σχέσεων μεταξύ των ανθρώπων, το οποίο θα αντέχει ακόμη κι εκεί όπου οι εθνικές αντιθέσεις, οι ιδεολογικές υποκλίσεις, οι διακρατικές διενέξεις και τα ανταγωνιστικά οικονομικά συμφέροντα, χωρίζουν άσπλαχνα τους περισσότερους ανθρώπους». Aπό την ερευνητική αυτή συμφωνία, προσδοκώ όχι μόνον ευμάρεια, αλλά και προόδους για την ειρήνη και την ευημερία.

<SPEAKER ID=224 LANGUAGE="IT" NAME="Malerba">
Kύριε Πρόεδρε, κύριε Επίτροπε, στην υπό εξέταση συμφωνία μια μη ευρωπαϊκή χώρα - το Ισραήλ - συμμετέχει για πρώτη φορά πλήρως στο πρόγραμμα πλαίσιο της Κοινότητας για την έρευνα και την τεχνολογική ανάπτυξη. Η συμφωνία παρέχει στο Ισραήλ μια προνομιούχο θέση, γιατί θα είναι η μόνη μη ευρωπαϊκή χώρα που θα έχει άμεση πρόσβαση σ' ένα στρατηγικό πρόγραμμα υψηλής σημασίας της Ένωσης χωρίς να ανήκει ούτε στον Ευρωπαϊκό Οικονομικό Χώρο. Αυτή η συμφωνία θα επιτρέψει έτσι στα ισραηλινά εργαστήρια να συμμετάσχουν οι ισότιμα με τους ευρωπαίους στον αγώνα για την παραχώρηση κεφαλαίων που προορίζονται για την έρευνα από πλευράς της Ευρωπαϊκής Ένωσης. Σίγουρα, γνωρίζουμε την ποιότητα και την ικανότητα των ισραηλινών εργαστηρίων καθώς και την αξία των τεχνικών και των ερευνητών στο Ισραήλ, χώρα που ήδη προσελκύει επενδύσεις και εγκαταστάσεις υψηλής τεχνολογίας και από ιδιωτικές πολυεθνικές επιχειρήσεις.
<P>
Αναγνωρίζοντας στο Ισραήλ αυτήν την εξαιρετική, όπως είπαμε κατάσταση, η Ευρωπαϊκή Ένωση έλαβε υπόψη της το υψηλό επίπεδο της έρευνας σ' αυτήν τη χώρα, αλλά κυρίως την πολιτική σημασία της συνεργασίας στα πλαίσια της ειρηνευτικής διαδικασίας στη Μέση Ανατολή. Η ειρηνευτική διαδικασία είναι σαφώς ένας ακρογωνιαίος λίθος όλης της προσπάθειας συνεργασίας στην ανάπτυξη από την πλευρά της Ένωσης για τις χώρες της νότιας άκρης της Μεσογείου, μιας προσπάθειας στην οποία η Ένωση, και το Κοινοβούλιο ιδιαίτερα, έδωσαν όλη την υποστήριξή τους. Μου φαίνεται ότι αυτή η συμφωνία πρέπει συνεπώς να θεωρηθεί από το Ισραήλ και από την πρόσφατα εκλεγμένη κυβέρνησή του ως ένα άλλο σημαντικό σκέλος της ειρηνευτικής διαδικασίας και ως μια περαιτέρω ενθάρρυνση της Ευρωπαϊκής Ένωσης για τη συνέχιση της προσπάθειάς τους προς την επίτευξη καλών σχέσεων με τις γείτονες χώρες που με τόσο θάρρος ανέλαβε.

<SPEAKER ID=225 LANGUAGE="NL" NAME="Plooij-Van Gorsel">
Πρόεδρε, συνάδελφοι, η επιστημονική και τεχνολογική συνεργασία αποτελεί το κλειδί για περισσότερη καινοτομία. Το Ισραήλ πραγματοποιεί υψηλού επιπέδου επιστημονική έρευνα και είναι ιδιαίτερα ανεπτυγμένο από τεχνολογική άποψη και κατ'αυτό τον τρόπο μπορεί να προσφέρει πρόσθετη αξία στην Ευρωπαϊκή Ένωση. Πράγματι, για μία επιτυχή συνεργασία είναι αναγκαίο να υπάρχει αμοιβαίο συμφέρον. Προφανώς αυτό συμβαίνει μεταξύ του Ισραήλ και της Ένωσης. Η τεχνολογική συνεργασία με το Ισραήλ μπορεί να προωθήσει τη βιομηχανία και τις μικρομεσαίες επιχειρήσεις και να ανοίξει νέες αγορές κυρίως στους τομείς της αναπτυσσόμενης κοινωνίας της πληροφόρησης και των πολυμέσων. Αυτό μπορεί να έχει ως αποτέλεσμα αύξηση της απασχόλησης. Γι'αυτό το λόγο, η Ομάδα των Φιλελεύθερων επιδοκιμάζει αυτή τη συνεργασία.
<P>
Ωστόσο, επιθυμώ να θέσω ορισμένες ερωτήσεις προς τον Επίτροπο. Κατ'αρχάς όσον αφορά το χρηματοδοτικό υπόμνημα. Τη μοναδική και μεγαλύτερη δαπάνη αποτελούν τα υπηρεσιακά ταξίδια των υπαλλήλων και των ευρωπαίων εμπειρογνωμόνων. Οι δαπάνες αυτές πιέζουν τον προϋπολογισμό των ειδικών προγραμμάτων του τετάρτου προγράμματος-πλαισίου και σε λίγο και του πέμπτου. Το Κοινοβούλιο επεσήμανε επανειλημμένως το υψηλό κόστος διαχείρισης των προγραμμάτων. Ερωτώ λοιπόν τον Επίτροπο για ποιο λόγο οι υπάλληλοι αυτοί και οι εμπειρογνώμονες ταξιδεύουν με αεροπορικό εισιτήριο επιχειρηματικής θέσης, διότι οι ολλανδοί κυβερνητικοί εκπρόσωποι και επιστήμονες ταξιδεύουν συχνά αεροπορικώς χρησιμοποιώντας εισιτήρια οικονομικής θέσης. Εγώ η ίδια ταξίδευσα αεροπορικώς στις Ηνωμένες Πολιτείες, πριν από δύο εβδομάδες, χρησιμοποιώντας εισιτήριο οικονομικής θέσης και μπορώ να σας διαβεβαιώσω ότι ταξίδευσα με την ίδια ταχύτητα και με την ίδια ασφάλεια όπως και εάν χρησιμοποιούσα εισιτήριο επιχειρηματικής θέσης.
<P>
Η δεύτερη τώρα ερώτησή μου. Κατά την κατάρτιση του προϋπολογισμού λήφθηκε υπόψη το κόστος μετάφρασης όλων των εντύπων, των ενημερωτικών δελτίων και των διαφόρων προτάσεων στα εβραϊκά; Η γλώσσα αυτή δεν είναι ευρωπαϊκή και συνεπώς το κόστος αυτό θα είναι υψηλό.
<P>
Εν κατακλείδι, επιθυμώ να αναφερθώ στη διαδικασία. Η συμφωνία συνεργασίας εκπονήθηκε από την Επιτροπή και από εκπροσώπους του Ισραήλ. Κατά τη διάρκεια των διαπραγματεύσεων δεν ζητήθηκε η γνώμη του Κοινοβουλίου ούτε αυτό ενημερώθηκε μολονότι η συνεργασία αυτή έχει ουσιώδεις συνέπειες στο τέταρτο πρόγραμμα-πλαίσιο. Για τη λήψη αποφάσεων σχετικά με το τέταρτο πρόγραμμα-πλαίσιο, υφίσταται η διαδικασία συναπόφασης με το Κοινοβούλιο. Για ποιο λόγο το Κοινοβούλιο δεν συμμετείχε στις διαπραγματεύσεις ή δεν ενημερώθηκε καν παρά τις υφιστάμενες συμφωνίες σύμφωνα με τη διαδικασία η οποία φέρει το όνομα των συμπατριωτών μου Luns και Westerterp;

<SPEAKER ID=226 LANGUAGE="SV" NAME="Holm">
Κύριε Πρόεδρε, όσον αφορά την συμφωνία μεταξύ ΕΕ και Ισραήλ για την έρευνα, το θέμα δεν είναι τόσο εύκολο. Αναφέρθηκαν όμως τα σημαντικά μέρη τα οποία είναι πολύ θετικά. Εκτός αυτού είναι καλό ότι η έρευνα της ΕΕ δεν στρέφεται μόνον σε χώρες της ΕΕ, αλλά ότι ΕΕ αντιλαμβάνεται επίσης ότι υπάρχει και ένας κόσμος έξω από την ΕΕ - είναι πολύ σημαντικό. Είναι καλό επίσης ότι τα συμπεράσματα υποδεικνύουν την σημασία του ότι αυτό θα πρέπει να ειδωθεί ως μιά βοήθεια στην ειρηνευτική διαδικασία.
<P>
Είμαι εντούτοις ανήσυχος για ένα μέρος του περιεχομένου της συμφωνίας. Ακόμη και αν το πρόγραμμα της τήξης και της πυρηνικής ασφάλειας έχει αποκλειστεί από την συμφωνία, πρέπει να έχουμε επίγνωση ότι το Ισραήλ, με κάθε βεβαιότητα έχει πυρηνικά όπλα, παρ' ότι το αρνείται. Γι' αυτό είναι πολύ σημαντικό να φροντίσουμε να μην υπεισέλθουν κάποιοι κρυφοί πόροι για την έρευνα σχετικά με τα πυρηνικά όπλα.
<P>
Θέλω στην προκειμένη περίσταση να επισημάνω επίσης ότι σύντομα θα κλείσουν δέκα χρόνια από τότε που φυλακίστηκε ο ερευνητής Vanunu αφού είχε εκφρασθεί για την έρευνα σχετικά με τα πυρηνικά όπλα στο Ισραήλ. Θα άρμοζε τώρα να απελευθερώσει το Ισραήλ τον Vanunu το συντομότερο δυνατόν.
<P>
Είμαστε διστακτικοί σχετικά με μερικά ερευνητικά τμήματα που υπάρχουν στο τέταρτο πρόγραμμα πλαισίου. Αφορά μεταξύ άλλων την βιοτεχνολογία και την έρευνα για τα διαστημικά ταξίδια. Αυτή η έρευνα ακούγεται αθώα, αλλά μπορεί άνετα να εξελιχθεί και να χρησιμοποιηθεί σε τομείς που δεν είναι επ' ουδενί πρός το συμφέρον μας. εσο λίγο θέλουμε να γίνει αυτή η έρευνα στην ΕΕ, άλλο τόσο λίγο θέλουμε να γίνει μέσω συμφωνιών με χώρες εκτός ΕΕ.
<P>
Δεν σκεφτόμαστε να ψηφίσουμε όχι στην συμφωνία, αλλά σκεφτόμαστε να απέχουμε από την ψηφοφορία.

<SPEAKER ID=227 LANGUAGE="EN" NAME="Ford">
Κύριε Πρόεδρε, υποστηρίζω ένθερμα την ερευνητική συνεργασία της ΕΕ. Πιστεύω ότι κάνουν λάθος εκείνοι που υποστηρίζουν την πολιτική της Ευρώπης-φρουρίου, περιορίζοντας τη συνεργασία μέσα στα όριά της. Θα πρέπει να χρησιμοποιήσουμε τους καλύτερους ερευνητές όχι μόνο στο Ισραήλ αλλά και οπουδήποτε κι' αν ευρίσκονται στον κόσμο. Κατά συνέπεια, υποστηρίζω την καλά προετοιμασμένη έκθεση του συναδέλφου κ. Stockmann, όπου η ισραηλινή κυβέρνηση συμμετέχει στο πρόγραμμα με 100 εκατομμύρια Ecu, δηλ. με το ένα τρίτο του συνολικού προϋπολογισμού τους για την έρευνα. Στην πραγματικότητα πληρώνουν για να συμμετάσχουν στο πρόγραμμα.
<P>
Ωστόσο, υπάρχουν δύο σημεία που με ανησυχούν σε σχέση με την έκθεση. Το ένα, το οποίο έθεσε ο κ. Stockmann, είναι η αποτυχία της Επιτροπής να συνεννοηθεί μαζί μας και να ακολουθήσει τις διαδικασίες που εισήγαγε ο Λουνς Βέστεντορπ. Έθεσα το θέμα αυτό στην επιτροπή χθες και πήρα την απάντηση ότι η Επιτροπή θα απαντήσει γραπτώς. Υποθέτω ότι η Επιτροπή δεν έχει πέσει σε βυθιότητα και ότι θα καταφέρει πράγματι νά δώσει αυτή την απάντηση μέχρι σήμερα το απόγευμα.
<P>
Δεύτερον, εξ αιτίας αυτής της έλλειψεις σαφήνειας για τις συνεννοήσεις με την Επιτροπή, υπάρχουν προβλήματα σε έναν ή δύο τομείς. Πρώτον, υπόψη της μυστικής φύσης του ισραηλινού πυρηνικού προγράμματος όπως αυτό αποκαλύφθηκε 10 χρόνια πρίν από τον Μορντεχάϊ Βανούνου, διατηρώ επιφυλάξεις για τη συμμετοχή του Ισραήλ στους τομείς πυρηνικής ενέργειας της έρευνας. Βεβαίως, η έκθεση προβλέπει ότι η πυρηνική ασφάλεια και η πυρηνική σύντηξη δεν περιλαμβάνονται στο ερευνητικό πρόγραμμα, αυτό όμως δεν καλύπτει όλους τους τομείς πυρηνικής έρευνας που διεξάγει η Ευρωπαϊκή Επιτροπή, όπως τους κατανοώ εγώ. Υποστηρίζω ένθερμα την ειρηνευτική διαδικασία. Αυτή τη στιγμή διέρχεται μια κρίσιμη φάση. Είμαι ασφαλώς ευτυχής που έχουμε έρευνα σε μη πυρηνικούς τομείς στο έδαφος του Ισραήλ αλλά, κατά την άποψή μου, θα ήταν αντιδεοντολογικό να διατεθούν πιστώσεις της ΕΕ σε ερευνητικά κέντρα της κατεχόμενης Δυτικής Όχθης ή να αποτελέσουν μέρος ισραηλινού ερευνητικού προγράμματος χωρίς τη συγκατάθεση των παλαιστινίων. Θα είναι τόσο αντιδεοντολογικό όσο και το να διατεθούν στην Τουρκία πιστώσεις της ΕΕ τις οποίες να τις χρησιμοποιήσει στο κατεχόμενο βόρειο τμήμα της Κύπρου.
<P>
Τα σημεία αυτά μου δημιουργούν ανησυχίες. Ελπίζω ότι η Επιτροπή και το Συμβούλιο θα μπορέσουν να με καθησυχάσουν.

<SPEAKER ID=228 LANGUAGE="DE" NAME="Heinisch">
Kύριε Πρόεδρε, αγαπητοί κυρίες και κύριοι συνάδελφοι, η συμφωνία αυτή αποτελεί μεγάλη ευκαιρία, τόσο για το Iσραήλ όσο και για την Eυρωπαϊκή Ένωση. Eπιτρέψτε μου να τονίσω δύο τομείς: Tο Iσραήλ, σε παγκόσμιο επίπεδο, κατέχει ηγετική θέση στον τομέα της ασφάλειας των υπολογιστών και της καταπολέμησης των ιών στους υπολογιστές. Στον τομέα, επίσης, της παραγωγής educational software , το Iσραήλ δείχνει το δρόμο. Πολλές πολυεθνικές επιχειρήσεις λογισμικού διατηρούν γραφεία έρευνας και ανάπτυξης στο Iσραήλ.
<P>
Yπό την ιδιότητά μου ως μέλος, τόσο της Eπιτροπής Πολιτισμού, Nεότητας, Παιδείας και Mέσων Eνημέρωσης, όσο και της Eπιτροπής Έρευνας, Tεχνολογικής Aνάπτυξης και Eνέργειας, ενδιαφέρομαι ιδιαίτερα για την αλληλοσυσχέτιση της έρευνας, της εκπαίδευσης, καθώς και της κατάρτισης και της επιμόρφωσης. H ιδιαίτερα ευνοϊκή θέση του Iσραήλ, όσον αφορά το educational software που ανέφερα προηγουμένως, αποτελεί ιδανικό τομέα συνεργασίας για την Eυρωπαϊκή Ένωση. Σε κανέναν άλλο τομέα δεν μπορούν να συνοψιστούν τόσο συγκεκριμένα οι πτυχές της έρευνας και της παιδείας, όσο σ' αυτόν τον τόσο σημαντικό για την μελλοντική κατάρτιση κι επιμόρφωση.
<P>
H από την Eπιτροπή της EE συσταθείσα tast force «Multimedia and educational software » ανέλαβε ήδη έναν ρόλο συνεργασίας σ' ενδεχόμενα προγράμματα στον τομέα αυτό.
<P>
Eκπρόσωποι της κυβέρνησης, καθώς και επιχειρήσεων του Iσραήλ, παίρνουν ήδη μέρος σε συνεδριάσεις της Eπιτροπής Tηλεματικής της Eπιτροπής της EE. Tο Iσραήλ παίρνει ακόμη μέρος στις προετοιμασίες κοινών προγραμμάτων. H προαναφερθείσα task force, επιπλέον, σχεδιάζει να διοργανώσει, και φέτος ακόμη, κοινά workshops .
<P>
O δεύτερος τομέας είναι η βιοτεχνολογία. Kαι σ' αυτόν τον τόσο σημαντικό για την Eυρώπη τομέα, το Iσραήλ είναι πολύ προχωρημένο. Δεν μπορεί παρά να αποτελεί πλεονέκτημα για την Eυρώπη το να συνεργάζεται στον τομέα αυτό με το Iσραήλ, το οποίο, στα πεδία της παραγωγής σπόρων για σπορά και της περιβαλλοντικής τεχνολογίας για παράδειγμα, δραστηριοποιείται ιδιαίτερα.
<P>
Eπιδοκιμάζω ιδιαίτερα την πρόθεση του εισηγητή να δρομολογήσει τακτικές επαφές μεταξύ της Eπιτροπής Έρευνας, Tεχνολογικής Aνάπτυξης και Eνέργειας του Eυρωπαϊκού Kοινοβουλίου και της αρμόδιας για την έρευνα Oικονομικής Eπιτροπής της Knesset. Έτσι θα ήταν δυνατή μια αποτελεσματική παρακολούθηση της συνεργασίας και μια αποτίμηση των αποτελεσμάτων, με την υποστήριξη και της STOA του Eυρωπαϊκού Kοινοβουλίου.

<SPEAKER ID=229 NAME="de Silguy">
Κύριε Πρόεδρε, κυρίες και κύριοι, επιτρέψατέ μου, κατ' αρχήν, να σας εκφράσω τις ευχαριστίες μου, και ιδίως στον κ. Stockmann για την ταχύτητα με την οποία εξέτασε το Κοινοβούλιο αυτό το φάκελλο και για την υποστήριξή του προς την πρόταση της Επιτροπής. Η σύναψη μιας τέτοιας συμφωνίας επιστημονικής και τεχνολογικής συνεργασίας αντιπροσωπεύει για την Ευρωπαϊκή Ένωση ένα σημαντικό στάδιο στην οδό μιας ενισχυμένης συνεργασίας με το Ισραήλ.
<P>
Σχετικά, θα ήθελα κατ' αρχήν να υπογραμμίσω τρία ιδιαιτέρως σημαντικά σημεία. Πρώτο σημείο, η συμφωνία αυτή είναι επωφελής για τις δύο πλευρές. Όπως εξήγησε ο εισηγητής σας, θα επιτρέψει στους ευρωπαίους ερευνητές και μηχανικούς να ενισχύσουν τις ικανότητές τους και να αναπτύξουν συνέργειες με ομάδες που έχουν άριστες επιδόσεις σε πολλούς τομείς. Παράλληλα με την έναρξη του τέταρτου προγράμματος-πλαισίου έρευνας και ανάπτυξης, προσφέρει στους Ισραηλινούς πρόσβαση σε έναν όγκο, σε ένα δυναμικό και σε αποτελέσματα ερευνών πολύ μεγάλης σημασίας.
<P>
Δεύτερο σημείο, η συμφωνία αυτή αντιπροσωπεύει, όπως υπογράμμισε εξάλλου δικαίως ο κ. Stockmann, την πρώτη σύνδεση μη ευρωπαϊκής χώρας με ερευνητικές δραστηριότητες της Ένωσης. Από την άποψη αυτή, αποδεικνύει όλη τη σημασία που αποδίδει η Ένωση στην ενίσχυση των αμοιβαίων δεσμών της με το Ισραήλ, ιδίως στον τομέα της επιστήμης και τεχνολογίας. Και προσθέτω, για να καθησυχάσω ορισμένους αγορητές, ότι η συμφωνία αυτή αφορά, κύριε Holm, τη μη πυρηνική έρευνα και μόνον. Η συμφωνία αυτή θα έχει πολύ σημαντικές βιομηχανικές και οικονομικές συνέπειες.
<P>
Τρίτο σημείο, η συμφωνία αυτή εντάσσεται στο πλαίσιο της νέας πολιτικής της Ευρωπαϊκής Ένωσης έναντι των μεσογειακών χωρών.
<P>
Επιτρέψατέ μου να απαντήσω σε ορισμένες ερωτήσεις που τέθηκαν έξυπνα και ορθώς από πολλούς αγορητές. Κατ' αρχήν, σχετικά με τις πληροφορίες που πρέπει να παρέχονται όσον αφορά την πρόοδο των διαπραγματεύσεων, πληροφορούμαι ότι οι υπηρεσίες της Επιτροπής έχουν ήδη ενημερώσει την επιτροπή έρευνας, τεχνολογικής ανάπτυξης και ενέργειας για τη διεξαγωγή των διαπραγματεύσεων με το Ισραήλ. Παρόλα ταύτα, μπορώ να αναλάβω ενώπιόν σας τη δέσμευση ότι η Επιτροπή δεν θα παραλείψει, στο μέλλον, να ενημερώνει το Κοινοβούλιο, όσο το δυνατόν καλύτερα σχετικά με τα συμπεράσματα μελλοντικών διαπραγματεύσεων.
<P>
Δεύτερον, όσον αφορά την ενθάρρυνση των Ισραηλινών και Παλαιστινίων ερευνητών να συνεργαστούν για τη συμμετοχή σε προσκλήσεις υποβολής προσφορών, μπορώ να πω ότι οι Παλαιστίνιοι και οι Ισραηλινοί μπορούν ήδη να συμμετάσχουν από κοινού στο διεθνές πρόγραμμα επιστημονικής και τεχνολογικής συνεργασίας. Πρόκειται για τη δραστηριότητα 2 του τέταρτου κοινοτικού προγράμματος-πλαισίου, ενώ ανοίγονται έτσι σε ανάλογη συνεργασία τέσσερις μεγάλοι τομείς: οι ανανεώσιμοι φυσικοί πόροι, η γεωργία και η γεωργική βιομηχανία, η ιατρική και η υγεία και οι προηγμένες τεχνολογίες, όπως η πληροφορική, οι βιοτεχνολογίες, τα υλικά και η ενέργεια.
<P>
Το τρίτο ερώτημα αφορούσε τη συμμετοχή του Ισραήλ στην αξιολόγηση του τέταρτου προγράμματος-πλαισίου, η οποία θα πραγματοποιηθεί από ανεξάρτητους εμπειρογνώμονες. Όπως προβλέπει η συμφωνία, η Επιτροπή θα μπορεί να καλέσει ισραηλινούς εμπειρογνώμονες, ή εμπειρογνώμονες των κρατών μελών της Ευρωπαϊκής Ένωσης. Η συμφωνία επιστημονικής και τεχνολογικής συνεργασίας με το Ισραήλ θα τεθεί σε ισχύ λίγο καιρό πριν την έναρξη της προετοιμασίας του πέμπτου προγράμματος-πλαισίου. Είναι συνεπώς πιθανόν ότι τη στιγμή εκείνη θα διαθέτουμε λίγα μόνον αποτελέσματα αυτής της συνεργασίας. Ωστόσο, τα διαθέσιμα αποτελέσματα θα ληφθούν ασφαλώς υπόψη, όπως εξάλλου και τα αποτελέσματα που θα υπάρξουν σε άλλα πλαίσια συνεργασίας, όπως για παράδειγμα η δραστηριότητα 2 του τέταρτου ερευνητικού προγράμματος-πλαισίου.
<P>
Το τέταρτο ερώτημα αφορούσε τις σχέσεις μεταξύ του Ευρωπαϊκού Κοινοβουλίου, της Επιτροπής και της Κνεσέτ. Ο εκπρόσωπος της Επιτροπής δεν είναι αρμόδιος να αποφανθεί σχετικά με το σημείο αυτό.
<P>
Κυρία Plooij-van Gorsel, μπορώ να σας διαβεβαιώσω ότι όσον αφορά τα έξοδα ταξειδίου και τα διαχειριστικά έξοδα, θα εφαρμοστούν οι κανόνες που εφαρμόζονται συνήθως για τους υπαλλήλους της Επιτροπής σε όλες τις δραστηριότητές τους και ότι δεν θα υπάρξει παρέκκλιση ή εύνοια. Μπορώ επίσης να σας καθησυχάσω λέγοντας ότι το κόστος της μετάφρασης στα εβραϊκά θα βαρύνει την ισραηλινή πλευρά.
<P>
Όσον αφορά το έκτο ερώτημα, το πρόβλημα των κατεχομένων εδαφών, η λωρίδα της Γάζας, η Υπεριορδανία και τα υψίπεδα του Γκολάν δεν θεωρούνται τμήμα του εδάφους του Ισραήλ. Αυτή είναι η επίσημη θέση της Ευρωπαϊκής Ένωσης, αλλά και της ισραηλινής κυβέρνησης. Η συμφωνία επιστημονικής και τεχνολογικής συνεργασίας δεν εφαρμόζεται συνεπώς στα εδάφη αυτά.
<P>
Νομίζω ότι απάντησα σε όλες τις ερωτήσεις που ετέθησαν. Επιτρέψατέ μου, συμπερασματικά, να διευκρινίσω ότι πέραν της επιστήμης και της τεχνολογίας, η ενίσχυση της συνεργασίας μεταξύ της Ένωσης, του Ισραήλ και των υπολοίπων τρίτων μεσογειακών χωρών συμβάλλει πράγματι στη βελτίωση των σχέσεων καλής γειτονίας μεταξύ των κρατών αυτών. Μια τέτοια συμφωνία αντιπροσωπεύει έτσι ένα επιπλέον βήμα στην οδό της ειρήνης σε αυτή την περιοχή του κόσμου. Όπως και ο εισηγητής σας, επιθυμώ και εγώ την ανάπτυξη επιστημονικών και τεχνολογικών σχέσεων μεταξύ των ίδιων των μεσογειακών χωρών. Μόνον τέτοιες συνεργασίες θα επιτρέψουν τη μόνιμη συγκεκριμενοποίηση των προσπαθειών υπέρ της ειρήνης.

<SPEAKER ID=230 LANGUAGE="EN" NAME="Ford">
Κύριε Πρόεδρε, υπέβαλα μια σειρά ερωτήσεων στον Επίτροπο. Έκανε κάποια προσπάθεια να με καθησυχάσει. Δεν ικανοποιήθηκα εντελώς με τις απαντήσεις του αλλά μπορώ να τον συγχαρώ που έκανε τουλάχιστον κάτι που δεν είναι σύνηθες για πολλούς Επιτρόπους - προσπάθησε πράγματι να απαντήσει στις ερωτήσεις παρά να διαβάσει ένα προετοιμασμένο κείμενο.

<SPEAKER ID=231 NAME="Πρόεδρος">
Ευχαριστώ πολύ, κύριε Ford. Δεν ήταν ακριβώς ένα ζήτημα επί της διαδικασίας, πιστεύω όμως ότι, εδώ που έχουμε φθάσει -και καθώς είμαστε σχεδόν μια οικογένειαμπορούμε να προβούμε σε μια ευρεία ερμηνεία του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 9 π.μ.
<P>
(Η συνεδρίαση λήγει στις 7.35 μ.μ.)

