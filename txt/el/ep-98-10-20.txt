<CHAPTER ID=1>
1.Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Kerr">
Kυρία Πρόεδρε, θα ήθελα να ζητήσω συγγνώμη για τη χθεσινή μου απουσία, η οποία οφείλεται στο γεγονός ότι η Air France ειδοποίησε τον ταξιδιωτικό μου πράκτορα ότι η πτήση μου από το Λονδίνο ματαιώθηκε. Στην πραγματικότητα, η πτήση πραγματοποιήθηκε, αλλά εγώ τότε πετούσα ήδη μέσω Βασιλείας και τελικά έφτασα εδώ στις 19.30, αντί για τις 17.00 για την έναρξη της συνεδρίασης. Αναρωτιέμαι μήπως οι υπηρεσίες σας θα μπορούσαν να κάνουν σύσταση στην Air France να μην το επαναλάβει στο μέλλον.
<P>
Εντούτοις, έχω να δηλώσω ότι κατάφερα να φτάσω εδώ εγκαίρως για την παράσταση του Nτον Τζοβάνι στην Όπερα του Στρασβούργου. Ευχαριστώ την πόλη του Στρασβούργου που έδωσε τη δυνατότητα σε μένα και σε αρκετούς άλλους βουλευτές να παρακολουθήσουμε μια τόσο θαυμάσια παράσταση.

<SPEAKER ID=3 LANGUAGE="FR" NAME="Guinebertiθre">
Κυρία Πρόεδρε, το όνομά μου δεν αναφέρεται στα συνοπτικά πρακτικά. Θα ήθελα να εγγραφεί γιατί ήμουν όντως εδώ χθες.

<SPEAKER ID=4 LANGUAGE="FR" NAME="Herman">
Θέλω να κάνω ακριβώς την ίδια παρατήρηση, κυρία Πρόεδρε. Το όνομά μου δεν αναφέρεται στα συνοπτικά πρακτικά και όσοι καθόντουσαν δίπλα μου μπορούν να βεβαιώσουν τη φυσική, τουλάχιστον, παρουσία μου.

<SPEAKER ID=5 LANGUAGE="FR" NAME="Poisson">
Κυρία Πρόεδρε, ούτε το όνομά μου αναφέρεται στα συνοπτικά πρακτικά και ήμουν επίσης παρούσα χθες. Σας παρακαλώ να το προσθέσετε στα συνοπτικά πρακτικά. Σας ευχαριστώ.

<SPEAKER ID=6 NAME="Πρόεδρος">
Θα το διορθώσουμε.
<P>
(Εγκρίνονται τα συνοπτικά πρακτικά)

<CHAPTER ID=2>
Ανακοίνωση της Προέδρου
<SPEAKER ID=7 NAME="Πρόεδρος">
Σας ανακοινώνω ότι έχει υποβληθεί μια αίτηση από τις ακόλουθες 5 ομάδες: την Oμάδα του Ευρωπαϊκού Σοσιαλιστικού Κόμματος, την Ομάδα του Κόμματος των Φιλελευθέρων Δημοκρατών και Μεταρρυθμιστών, την Ομάδα των Πρασίνων στο Ευρωπαϊκό Κοινοβούλιο, την Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών και την Ομάδα των Ανεξαρτήτων για την Ευρώπη των Εθνών. Οι ομάδες αυτές ζήτησαν τη διοργάνωση μίας συζήτησης επικαίρων, την Πέμπτη από τις 15.00 έως 16.00, σύμφωνα με το άρθρο 47 του Κανονισμού, σχετικά με τη σύλληψη του στρατηγού Πινοσέτ στη Μεγάλη Βρετανία.
<P>
Θα ήθελα πρώτα να σας ενημερώσω για την κατάσταση, γιατί χθες αποφασίσαμε ήδη ποια θα είναι η ημερήσια διάταξη. Συνεπώς, τώρα πρόκειται για μια τροποποίηση της ημερήσιας διάταξης. Σε περίπτωση έγκρισης της αίτησης αυτής, θα πρέπει να εφαρμοστεί στο σύνολό της η διαδικασία που προβλέπεται από το άρθρο 47, δηλαδή: θα πρέπει να συγκληθεί σήμερα το πρωί η Διάσκεψη των Προέδρων. Θα πρέπει να ανακοινωθεί στο Σώμα η απόφαση που λήφθηκε κατά τη συνεδρίαση αυτή στην αρχή της απογευματινής συνεδρίασης. Η προθεσμία κατάθεσης ενστάσεων καθορίζεται για σήμερα στις 20.00 και η ψηφοφορία επί των ενδεχομένων ενστάσεων θα διεξαχθεί αύριο το πρωί. Στην περίπτωση αυτή, οι προθεσμίες κατάθεσης καθορίζονται ως εξής: οι προτάσεις ψηφίσματος θα πρέπει να κατατεθούν μέχρι σήμερα στις 16.00, οι κοινές προτάσεις ψηφίσματος και οι τροπολογίες μέχρι την Τετάρτη στις 16.00.

<SPEAKER ID=8 LANGUAGE="EN" NAME="Green">
Κυρία Πρόεδρε, χθες πραγματοποιήθηκε μια προκαταρκτική συζήτηση για το συγκεκριμένο θέμα. Χθες βράδυ συναντήθηκαν οι πρόεδροι των πολιτικών ομάδων και η πλειοψηφία των ομάδων συμφώνησε ότι θα πρέπει να επωφεληθούμε της ευκαιρίας αυτή την εβδομάδα για να διεξαχθεί άμεση συζήτηση πολιτικής φύσεως στο Κοινοβούλιο. Σαφώς, μια συζήτηση κατεπείγοντος είναι η πλέον αρμόζουσα, δεδομένου ότι για το συγκεκριμένο θέμα δεν χρειαζόμαστε δήλωση ούτε του Συμβουλίου ούτε της Επιτροπής. Όλοι μας θεωρήσαμε ότι αυτό το θέμα έπρεπε να συζητηθεί στο Κοινοβούλιο. Λυπάμαι που πρέπει να ακολουθηθεί μια τέτοια γραφειοκρατική διαδικασία σαν αυτή που μόλις περιγράψατε. Εάν αυτό είναι το μόνο που επιτρέπει ο Κανονισμός, τότε ας είναι. Η Ομάδα μου συμφωνεί.

<SPEAKER ID=9 LANGUAGE="ES" NAME="Galeote Quecedo">
Kυρία Πρόεδρε, επιθυμώ να παρέμβω κατά της αίτησης, δίνοντας την ακόλουθη εξήγηση στους συναδέλφους μου. Θα ήθελα να σας πω ότι τον τελευταίο καιρό έχουν ληφθεί στη χώρα μου σημαντικές από δικαστική άποψη αποφάσεις για το θέμα αυτής της συζήτησης.
<P>
Από τη μία πλευρά, ο ανακριτής τροποποίησε το ένταλμα κράτησης. Από την άλλη πλευρά, η εισαγγελία αναίρεσε το ένταλμα αυτό διότι, κατά τη γνώμη της, ο ανακριτής δεν έχει σχετικές αρμοδιότητες. Και, τέλος, ο ανακριτής έθεσε προθεσμία για να εκφραστούν τα ενεχόμενα μέρη - οι κατηγορούμενοι και ο εισαγγελέας - σχετικά με μια ενδεχόμενη αίτηση δικαιώματος ασύλου. Κατά συνέπεια, πιστεύω ότι πρέπει να αφήσουμε τη δικαιοσύνη να εργαστεί και, μόνο αφού αποφανθεί η δικαιοσύνη, να προβούμε στις πολιτικές μας ερμηνείες.
<P>
Επομένως, μου φαίνεται άσκοπο να επέμβουμε αυτή τη στιγμή στο έργο της δικαιοσύνης και ζητώ από τους συναδέλφους μου ευρωβουλευτές να μάθουμε να συμβιβάζουμε το αίτημα για ανεξαρτησία της δικαστικής εξουσίας με πολιτικές, ακριβώς, πρωτοβουλίες, οι οποίες αν αναληφθούν σε λάθος χρόνο δεν χρησιμεύουν παρά μόνο στην άσκηση πίεσης στην ανεξαρτησία της δικαστικής εξουσίας.

<SPEAKER ID=10 LANGUAGE="ES" NAME="Medina Ortega">
Κυρία Πρόεδρε, το Ευρωπαϊκό Κοινοβούλιο απαιτεί εδώ και πολύ καιρό τη δίκη του στρατηγού Πινοσέτ. Κανονικά, θα έπρεπε να γίνει στη χώρα του, τη Χιλή, αλλά όπως φαίνεται, ως συνέπεια της διατήρησης των δικτατοριών, δεν στάθηκε δυνατό να γίνει στη Χιλή. Σήμερα έχουμε έναν ευρωπαϊκό δικαστικό χώρο που προβλέπεται από τις κοινοτικές συνθήκες και το θέμα είναι, επομένως, η εφαρμογή και η λειτουργία αυτού του ευρωπαϊκού δικαστικού χώρου. Το Κοινοβούλιο δεν πρόκειται να παρέμβει στις δικαστικές διαδικασίες, αλλά πρέπει να επωφεληθεί από αυτήν την ευκαιρία για να τονίσει την ενότητα όλων των λαών μας και όλων των κυβερνήσεών μας στον αγώνα κατά αυτής της μορφής διεθνούς τρομοκρατίας που αντιπροσωπεύουν οι δικτατορίες, η γενοκτονία και η σκληρότητα με την οποία έχει ενεργήσει ο στρατηγός Πινοσέτ εναντίον του λαού του και εναντίον ευρωπαίων πολιτών - αυτή τη στιγμή, σύμφωνα με τις τελευταίες εκτιμήσεις, είναι σχεδόν 100 οι ευρωπαίοι πολίτες που έχουν δολοφονηθεί από την κυβέρνηση του στρατηγού Πινοσέτ. Γι' αυτό, το Ευρωπαϊκό Κοινοβούλιο πρέπει να αποφανθεί αμέσως για το θέμα.

<SPEAKER ID=11 NAME="Πρόεδρος">
Αφού ακούσαμε έναν ομιλητή που ήταν υπέρ και έναν που ήταν κατά, θα περάσουμε τώρα στην ψηφοφορία.
<P>
(Το Σώμα εγκρίνει την αίτηση)

<CHAPTER ID=3>
Απόφαση κατεπείγοντος
<SPEAKER ID=12 NAME="Πρόεδρος">
Προχωρούμε τώρα στην ψηφοφορία για την αίτηση για συζήτηση κατεπείγοντος σχετικά με την πρόταση οδηγίας του Συμβουλίου για την τροποποίηση της οδηγίας 94/4/ΕΚ του Συμβουλίου και την πρόταση κανονισμού του Συμβουλίου για την τροποποίηση του Κανονισμού του Συμβουλίου με την οποία παρατείνεται το προσωρινό μέτρο παρέκκλισης που εφαρμόζεται στη Γερμανία και την Αυστρία.

<SPEAKER ID=13 LANGUAGE="DE" NAME="von Wogau">
Κυρία Πρόεδρε, η υποβληθείσα πρόταση οδηγίας αναφέρεται σε μια παρέκκλιση από το καθεστώς περί αφορολογήτων ειδών για την Αυστρία και τη Γερμανία. Εδώ υπάρχει από το 1997 ένα νομικό κενό, γιατί ο κανονισμός ίσχυε μέχρι τον Δεκέμβριο του 1997. Γι' αυτό, αισθανόμαστε κάποια έκπληξη που η αίτηση δεν μας υποβλήθηκε παρά μόλις τον Σεπτέμβριο. Ουσιαστικά, δεν είχαμε τον χρόνο να το συζητήσουμε, παρ' όλ' αυτά όμως είμαστε της άποψης ότι πρόκειται για μία σημαντική υπόθεση. Για τον λόγο αυτόν προτείνω την απόρριψη της αίτησης κατεπείγοντος. Θα προσπαθήσουμε να υποβάλουμε έκθεση κατά τη σύνοδο του Νοεμβρίου ή, το αργότερο, του Δεκεμβρίου.
<P>
(Το Σώμα απορρίπτει την αίτηση κατεπείγοντος)

<CHAPTER ID=4>
Προϋπολογισμός του 1999 - Λήξη της Συνθήκης ΕΚΑΧ -Προϋπολογισμός ΕΚΑΧ 1999
<SPEAKER ID=14 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εκθέσεων:
<P>
(A4-0360/98) της κ. Dόhrkop Dόhrkop, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Κοινότητας για το οικονομικό έτος 1999-(A4-0361/98) του κ. Viola, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Κοινότητας για το οικονομικό έτος 1999 (C4-0300/98)-(A4-0330/98) του κ. Giansily, εξ ονόματος της Επιτροπής Προϋπολογισμών, της σχετικά με την ανακοίνωση της Επιτροπής προς το Συμβούλιο όσον αφορά τη λήξη της Συνθήκης ΕΚΑΧ - Χρηματοοικονομικές δραστηριότητες (COM(97)0506 C4-0573/97)-(A4-0363/98) του κ. Giansily, εξ ονόματος της Επιτροπής Προϋπολογισμών, επί του σχεδίου επιχειρησιακού προϋπολογισμού της ΕΚΑΧ για το 1999 (SEC(98)0966 C4-0394/98)
<SPEAKER ID=15 LANGUAGE="FR" NAME="Lulling">
Κυρία Πρόεδρε, διαμαρτυρήθηκα χθες γιατί η γνωμοδότησή μου εκ μέρους της Επιτροπής Οικονομικής, Νομισματικής και Βιομηχανικής Πολιτικής δεν παρουσιάζεται ολόκληρη στην έκθεση του κ. Giansily. Ο Πρόεδρος είπε ότι θα υπάρξει ένα διορθωτικό. Τώρα όμως πήγα να δω στη διανομή, η έκθεση του κ. Giansily βρίσκεται εκεί, αλλά δεν υπάρχει καμία γνωμοδότηση από καμιά επιτροπή. Δεν είναι δυνατόν να συμβαίνει κάτι τέτοιο, κυρία Πρόεδρε, και σας παρακαλώ να τυπώσετε σωστά αυτό το έγγραφο!

<SPEAKER ID=16 NAME="Πρόεδρος">
Κυρία Lulling, το θέμα θα εξεταστεί.

<SPEAKER ID=17 NAME="Dόhrkop Dόhrkop">
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, αξιότιμοι συνάδελφοι, πριν μπω σ' αυτή τη συζήτηση για τον προϋπολογισμό, θα ήθελα να ευχαριστήσω όλους τους υπαλλήλους και τις υπαλλήλους της γραμματείας της Επιτροπής Προϋπολογισμών. Και όχι μόνο για τον τεράστιο επαγγελματισμό που επέδειξαν στην κατάρτιση αυτού του προϋπολογισμού, αλλά και για την ανθρώπινη διάθεσή τους να μου παρέχουν σε κάθε στιγμή μεγάλη υποστήριξη. Θα ήθελα επίσης να ευχαριστήσω τους συναδέλφους εισηγητές των αρμόδιων επιτροπών για τη στενή τους συνεργασία μαζί μου.
<P>
Ο προϋπολογισμός της Ευρωπαϊκής Ένωσης για το 1999, τον οποίο εξετάζουμε σήμερα και ο οποίος θα είναι ο πρώτος εκφρασμένος σε ευρώ, εγγράφεται σε ένα ιδιότυπο πλαίσιο σε σύγκριση με τα προηγούμενα οικονομικά έτη. Ο προϋπολογισμός του 1999 είναι ο τελευταίος στο πλαίσιο των ισχυουσών δημοσιονομικών προοπτικών και αντιπροσωπεύει, κατά συνέπεια, τη λήξη μιας περιόδου. Ταυτόχρονα, όμως, θα πρέπει να αποτελέσει και το σημείο αφετηρίας για μία νέα διοργανική συμφωνία, για νέες δημοσιονομικές προοπτικές, οι οποίες θα πρέπει να πληρούν τις διατάξεις της παραγράφου 3 του άρθρου ΣΤ της Συνθήκης για την Ένωση όσον αφορά τη διαθεσιμότητα μέσων, και πρέπει επίσης - όπως έχουμε δεσμευθεί όλοι μας - να παράσχει τη χρηματοδότηση των προενταξιακών διαδικασιών που θα διευκολύνουν τη μελλοντική διεύρυνση της Ένωσης προς ανατολάς, όπως πρέπει και να ανταπεξέλθει στις προκλήσεις της νομισματικής ένωσης.
<P>
Γι' αυτό, το Κοινοβούλιο, στους προσανατολισμούς του για τη διαδικασία του προϋπολογισμού, οι οποίες ψηφίστηκαν στις αρχές Απριλίου, υποστήριξε ότι ο προϋπολογισμός του 1999 πρέπει να είναι ένας μεταβατικός προϋπολογισμός, ένας προϋπολογισμός «γέφυρα», και όχι ένας προϋπολογισμός που περνά και ξεχνιέται. Με τους προσανατολισμούς αυτούς, το Κοινοβούλιο θέλησε να στείλει ένα σαφές σήμα στο Συμβούλιο επισημαίνοντας ότι η διαπραγμάτευση των νέων δημοσιονομικών προοπτικών και ο προϋπολογισμός του 1999 είναι δύο ξεχωριστές αλλά άμεσα συνδεδεμένες μεταξύ τους υποθέσεις, τόσο από άποψη χρονική όσο και περιεχομένου, και ότι σε περίπτωση που δεν επιτευχθεί διοργανική συμφωνία, ο προϋπολογισμός του 1999 θα χρησιμεύσει ως βάση για το προσχέδιο προϋπολογισμού του 2000, κατ' εφαρμογή του άρθρου 203.
<P>
Οι προσανατολισμοί του προϋπολογισμού που ενέκρινε το Κοινοβούλιο εκθέτουν, επίσης, τους όρους τους οποίους θεωρεί εκ των ουκ άνευ για την επίτευξη συμφωνίας και την τήρηση της δέσμευσης ότι θα εγκριθεί ένας προϋπολογισμός λίγο-πολύ προσαρμοσμένος στη μέση αύξηση των πληρωμών στα κράτη μέλη.
<P>
Η Επιτροπή, στο προσχέδιο προϋπολογισμού της, προτείνει αύξηση 6, 4 % σε σχέση με το 1998 σε υποχρεώσεις. Πρόκειται λοιπόν για ένα προσχέδιο το οποίο εξασφαλίζει λίγο-πολύ μία ισορροπία μεταξύ των προτεραιοτήτων του Κοινοβουλίου, των απαιτήσεων των κρατών μελών και των δικών του αναγκών και το οποίο για τη χρηματοδότησή του χρειάζεται 1, 11 % του ΑΕΠ των κρατών μελών.
<P>
Για τη χρηματοδότηση του σχεδίου προϋπολογισμού του Συμβουλίου χρειάζεται, αντίθετα, 1, 09 % του ΑΕΠ - 0, 18 % κάτω από το προβλεπόμενο μέγιστο όριο του 1, 27 % - αλλά πρέπει να ληφθεί υπόψη ότι οι υποχρεωτικές δαπάνες, σύμφωνα με τις προβλέψεις του Συμβουλίου, σημειώνουν πάνω από 11, 5 % αύξηση σε πιστώσεις υποχρεώσεων. Η φανερή λιτότητα του Συμβουλίου όσον αφορά το συνολικό άθροισμα εξαρτάται, ωστόσο, από την εκτέλεση των μονομερών αποφάσεων των Συμβουλίων του Εδιμβούργου και των Καννών, τις οποίες το Συμβούλιο χρηματοδοτεί εν λευκώ χωρίς να προβληματίζεται για την αποτελεσματικότητα των δαπανών, ενώ άλλες πολιτικές υφίστανται σημαντικές και φαινομενικά αυθαίρετες περικοπές.
<P>
Επιτρέψτε μου ένα ιδιαίτερα παραστατικό παράδειγμα: στην αιτιολογική του έκθεση για την πρώτη ανάγνωση του προϋπολογισμού, το Συμβούλιο αναγνωρίζει την αναμφισβήτητη επιτυχία του προγράμματος LEONARDO, αλλά αμέσως μετά προβαίνει στην περικοπή από το πρόγραμμα του ασήμαντου ποσού των 100 εκατομμυρίων ευρώ. Η αμιγής συνέπεια του Συμβουλίου καθίσταται ακόμη πιο εμφανής αν μπει κανείς στον κόπο να διαβάσει τα αποτελέσματα του Κάρντιφ της 16ης Ιουνίου και τα αντιπαραβάλει με την πρώτη ανάγνωση του Συμβουλίου. Προκύπτει σαφώς ότι το Συμβούλιο κάνει καθαρή λογιστική: αυτό που έχει σημασία είναι τί μένει κάτω από την τελική γραμμή, ανεξάρτητα από οποιαδήποτε πολιτική προσέγγιση. Ενώπιον της κατάστασης αυτής, που δεν διαφέρει ουσιαστικά από τα προηγούμενα οικονομικά έτη, εναπόκειται στο Κοινοβούλιο να καταρτίσει έναν πολιτικό προϋπολογισμό σύμφωνα με τις προτεραιότητές του, όπως αυτές εκτίθενται και στους προσανατολισμούς.
<P>
Και με αυτό περνώ τώρα στην κατηγορία 1 - τον γεωργικό προϋπολογισμό - διαπιστώνοντας ότι, για πρώτη φορά σε ένα οικονομικό έτος, οι δαπάνες της κατηγορίας 1 και της κατηγορίας 2 είναι σχεδόν ισόρροπες. Αυτό οφείλεται, από τη μία πλευρά, στην ολοκλήρωση του τελευταίου έτους των δημοσιονομικών προοπτικών, αλλά ουσιαστικά οφείλεται, από την άλλη, στην ανάπτυξη της διαδικασίας ad hoc που επέτρεψε τη μείωση των γεωργικών δαπανών κατά τα τελευταία οικονομικά έτη, πράγμα που αποδεικνύει σαφώς ότι η Επιτροπή υπερεκτιμούσε στο παρελθόν τις δημοσιονομικές ανάγκες. Κατά συνέπεια, πρέπει να επισημανθεί ότι ο γεωργικός προϋπολογισμός είναι σήμερα πολύ χαμηλότερος από την κατευθυντήρια γραμμή, η οποία αποτελεί πλέον ένα ανώτατο όριο πολύ υψηλότερο από τις πραγματικές ανάγκες αντί για τρόπο περιορισμού της αύξησης των γεωργικών δαπανών.
<P>
Στο ψήφισμά του για τις διαδικασίες ad hoc που προβλέπονται στις διοργανικές συμφωνίες της 29ης Οκτωβρίου 1993, το Ευρωπαϊκό Κοινοβούλιο υπογραμμίζει μια σειρά παλαιών θεμάτων που θα έπρεπε, κατά τη γνώμη του, να συμπεριληφθούν στη διαδικασία. Όμως, ως εισηγήτρια, εκφράζω πραγματικά την απογοήτευσή μου για την εξέλιξη της διαδικασίας ad hoc για τον προϋπολογισμό του 1999. Πιστεύω ότι, αντί να προχωρήσουμε, κάναμε ένα βήμα πίσω, επειδή το Συμβούλιο δεν θέλησε να εξετάσει τα κύρια στοιχεία που πρότεινε το Ευρωπαϊκό Κοινοβούλιο - ταξινόμηση, δημιουργία αποθεματικών και νομική βάση της διαδικασίας - και να πραγματοποιήσει μια σοβαρή συζήτηση πριν από την πρώτη ανάγνωση. Έτσι, το Συμβούλιο αναβάλλει τα κρίσιμα θέματα της συζήτησης μέχρι να παρουσιάσει η Επιτροπή τη διορθωτική επιστολή της μετά την πρώτη ανάγνωση του Κοινοβουλίου. Αυτή η θέση του Συμβουλίου δεν διευκολύνει τις διαπραγματεύσεις πριν από τη δεύτερη ανάγνωση, η οποία έχει ήδη εκτενή ημερήσια διάταξη. Πρέπει, ωστόσο, να διευκρινιστεί ότι το Κοινοβούλιο επιβεβαιώνει τη δέσμευσή του στη διαδικασία ad hoc - μέσω της εξαίρεσης του άρθρου 14 του Δημοσιονομικού Κανονισμού - στην οποία θα πρέπει να λαμβάνονται υπόψη τα αιτήματα του Κοινοβουλίου, ανεξάρτητα από την κατηγορία της δαπάνης. Το Κοινοβούλιο είναι, κατά συνέπεια, υποχρεωμένο να επαναλάβει στην πρώτη ανάγνωσή του τα αιτήματα που υπέβαλε κατά τη συνδιαλλαγή της πρώτης ανάγνωσης του Συμβουλίου.
<P>
Όσον αφορά την κατηγορία 2 - τα διαρθρωτικά ταμεία - θα ήθελα επίσης να αναφερθώ κατ' αρχάς στους προσανατολισμούς του Κοινοβουλίου, το οποίο σέβεται απόλυτα τις δημοσιονομικές προοπτικές και τη διοργανική συμφωνία, αλλά ζητεί να εξεταστεί η δυνατότητα επέκτασης της περιόδου προγραμματισμού για να διευκολυνθεί η συγχρηματοδότηση. Γι' αυτό εισάγει στην πρώτη ανάγνωσή του μια τροπολογία, η οποία εγγράφει 1.500 εκατομμύρια ευρώ σε πιστώσεις υποχρεώσεων και 250 εκατομμύρια ευρώ σε πιστώσεις πληρωμών σε ένα ειδικό αποθεματικό προοριζόμενο μόνο για τα κράτη μέλη που έχουν ποσοστό απορρόφησης χαμηλότερο από το μέσο και υπό τον όρο ότι οι πιστώσεις αυτές μπορούν να μεταφερθούν, αν δεν απορροφηθούν, υπέρ των ίδιων δικαιούχων. Η ίδια τροπολογία μειώνει τις πιστώσεις πληρωμών για τα ταμεία κατά 500 εκατομμύρια, με το σκεπτικό ότι η απόφαση αυτή συμφωνεί με την πρόβλεψη των αναγκών και, προπαντός, με τη διορθωτική επιστολή αριθ. 2/98 του διορθωτικού και συμπληρωματικού προϋπολογισμού και με τη διαδικασία Notenboom, η οποία αυξάνει τις πιστώσεις πληρωμών κατά 871 εκατομμύρια ευρώ. Όμως, πριν αρχίσει κανένα κράτος μέλος να τρίβει τα χέρια του, πρέπει να διευκρινιστεί ότι η τροπολογία θέτει ορισμένες σαφείς προϋποθέσεις· και, για περισσότερη σαφήνεια, θα πρέπει ίσως να υπενθυμιστεί ότι η κατηγορία 2 αφορά τις μη υποχρεωτικές δαπάνες.
<P>
Στο πλαίσιο αυτής της κατηγορίας, το Κοινοβούλιο δεσμεύεται να χρηματοδοτήσει το πρόγραμμα PEACE για την Ιρλανδία, αναγνωρίζοντας ότι η συμφωνία του Stormont αποτελεί ένα σημαντικό ιστορικό βήμα. Δέχεται την πρόταση της Επιτροπής σχετικά με αυτό το θέμα, αλλά την προσαρμόζει στην απόφασή του για τις πρωτοβουλίες RECHAR, REGIS και RESIDER.
<P>
Στους προσανατολισμούς του, το Κοινοβούλιο αναφέρει ότι επιθυμεί να εγκρίνει έναν προϋπολογισμό ο οποίος θα λαμβάνει υπόψη τις προτεραιότητές του και θα είναι ένας προϋπολογισμός των πολιτών. Εκεί που είναι πιο απτή η ανθρώπινη διάσταση του προϋπολογισμού είναι στην κατηγορία 3, στις εσωτερικές πολιτικές της Ένωσης. Όμως, στην πρώτη του ανάγνωση, το Συμβούλιο μετατρέπει αυτή την κατηγορία σε πραγματική Σταχτοπούτα, περικόπτοντάς τη σε επίπεδα χαμηλότερα από τον προϋπολογισμό του 1998. Η Επιτροπή Προϋπολογισμών φρονεί, ωστόσο, ότι ακόμη και υπό καθεστώς λιτότητας, οι χρηματοδοτούμενες δραστηριότητες θα πρέπει να δείχνουν στους πολίτες τη σημασία που αποδίδει το Κοινοβούλιο στις προτεραιότητές του: την απασχόληση και άλλες κοινωνικές δράσεις, την εκπαίδευση και την κατάρτιση, την προστασία του περιβάλλοντος σύμφωνα με τη Διάσκεψη του Κυότο, την ενημέρωση του καταναλωτή και, τέλος, την ασφάλεια των μεταφορών. Γι' αυτό αποφασίζει να αυξήσει τη χρηματοδότηση των μέτρων στα οποία διακρίνεται καθαρά η ευρωπαϊκή διάσταση, όπως είναι η ανάπτυξη πειραματικών σχεδίων και προπαρασκευαστικών δράσεων στον τομέα της εκπαίδευσης, της καινοτομίας και της κατάρτισης προς μια Ευρώπη της Γνώσης, δράσεων υπέρ της βελτίωσης της πολυπολιτισμικής ολοκλήρωσης και δράσεων για την καταπολέμηση της βίας εναντίον των γυναικών.
<P>
Δεν θα ήθελα να μετατρέψω την παρέμβασή μου για την κατηγορία 3 σε μακρά απαρίθμηση, αλλά να υπογραμμίσω μόνο 2 σημεία. Πρώτον: απευθύνω έκκληση στο Συμβούλιο να καταλήξει σύντομα σε συμφωνία με το Κοινοβούλιο όσον αφορά τη χρηματοδότηση του Πέμπτου Προγράμματος-Πλαίσιο Έρευνας, ώστε να μπορέσει να εγγραφεί με ακρίβεια η χρηματοδότηση αυτού του προγράμματος κατά τη διαδικασία του προϋπολογισμού του 1999. Για την πρώτη ανάγνωση, το Κοινοβούλιο επιλέγει να εγγραφεί το ποσό που προτείνει η Επιτροπή στο προσχέδιο προϋπολογισμού της. Δεύτερον: το Κοινοβούλιο δημιουργεί, στο πλαίσιο της κατηγορίας 3, ενόψει της προσεχούς θέσης σε ισχύ της Συνθήκης του Αμστερνταμ και ιδιαίτερα του άρθρου της 73 Κ, ένα Ευρωπαϊκό Ταμείο υπέρ των Προσφύγων, λαμβάνοντας υπόψη το κοινό συμφέρον των κρατών μελών από μια πολιτική ασύλου της Ευρωπαϊκής Ένωσης.
<P>
Αν και το Κοινοβούλιο επιθυμεί να μεριμνήσει για τις εσωτερικές πολιτικές της Ένωσης, ανησυχεί επίσης για τις εξωτερικές της πολιτικές. Το Κοινοβούλιο δεσμεύεται υπέρ της συμφωνίας των Καννών - αν και ποτέ δεν τη δέχθηκε - αλλά υπό τον όρο ότι η τήρηση αυτής της συμφωνίας δεν πρέπει να γίνει εις βάρος των άλλων εξωτερικών υποχρεώσεων της Ένωσης. Το Συμβούλιο, στο σχέδιό του, προβαίνει σε αισθητές περικοπές της κατηγορίας 4, χωρίς καμία πιστευτή ή αληθοφανή εξήγηση. Αν η εισηγήτρια ήταν κακόπιστη, θα έλεγε ότι η περικοπή οφείλεται μόνο και μόνο στην ανάγκη τετραγωνισμού των λογαριασμών, αφού το πρόγραμμα PHARE αυξήθηκε κατά 150 επιπλέον εκατομμύρια.
<P>
Είναι κάτι παραπάνω από περίεργο το γεγονός ότι το Συμβούλιο λησμονεί τη δημοσιονομική λιτότητα, αυξάνοντας τη χρηματοδότηση ενός προγράμματος που παρουσιάζει σοβαρές δυσκολίες απορρόφησης, με ποσοστά εκτέλεσης πολύ χαμηλότερα από το εγγεγραμμένο ποσό. Το Κοινοβούλιο, σε πλήρη συνέπεια με τους προσανατολισμούς του για τον προϋπολογισμό του 1999, προτείνει να διανεμηθούν 200 εκατομμύρια ευρώ από τη χρηματοδότηση του PHARE σε όλα τα κεφάλαια εξωτερικών δράσεων.
<P>
Ακολουθώντας τη γραμμή των προηγούμενων οικονομικών ετών και δεδομένων των δυσκολιών ορθής εκτέλεσης των εξωτερικών προγραμμάτων, το Κοινοβούλιο εγγράφει 30 εκατομμύρια ευρώ στο αποθεματικό για τη γραμμή Β7-541 - ανασυγκρότηση της πρώην Γιουγκοσλαβίας - έως ότου η Επιτροπή παρουσιάσει νέο σχέδιο κανονισμού γι' αυτή τη δράση και προτείνει, επίσης, να εγγραφεί ένα σημαντικό τμήμα της χρηματοδότησης του προγράμματος ΤΑCIS στο αποθεματικό, ελπίζοντας ότι η Επιτροπή θα του παρουσιάσει μια συνολική στρατηγική για την αντιμετώπιση της σοβαρής οικονομικής κρίσης στη Ρωσία.
<P>
Και φθάνοντας στο τέλος, θέλω να επικεντρωθώ σε δύο βασικά σημεία της κατηγορίας 5.
<P>
Το πρώτο σημείο θα μπορούσε να τιτλοφορηθεί «the BAT story» - που δεν έχει καμία σχέση με τον Batman - διότι πρόκειται για ένα θέμα για το οποίο έχουν ήδη γραφτεί πολλά κεφάλαια, αρχίζοντας ήδη πριν από τη συνεχή αύξηση των λεγόμενων μίνι προϋπολογισμών, όταν αποφασίστηκε η μετατροπή αυτών των πιστώσεων σε κάπου 2000 θέσεις προσωπικού, με μεταφορά των δαπανών από το μέρος Β στο μέρος Α του προϋπολογισμού, μετατροπή που θα ολοκληρωθεί το 1998. Ωστόσο, πρέπει να παρατηρήσουμε ότι η Επιτροπή συνέχισε να προσφεύγει σε εξωτερικό προσωπικό μέσω των γραφείων τεχνικής βοήθειας, τα οποία χρηματοδοτούνται από το μέρος Β, δηλαδή από τις επιχειρησιακές δαπάνες. Το γεγονός αυτό, με τη σειρά του, σήμανε σοβαρές περικοπές των προγραμμάτων όσον αφορά το συνολικό τους κονδύλιο για δαπάνες λειτουργίας. Για παράδειγμα, από το πρόγραμμα ΣΩΚΡΑΤΗΣ, 14 εκατομμύρια των επιχειρησιακών δαπανών πήγαν σε δαπάνες λειτουργίας. Το Κοινοβούλιο επιβεβαιώνει τη δέσμευσή του υπέρ της τήρησης του Δημοσιονομικού Κανονισμού, που διαιρεί τις δαπάνες σε μέρος Α και μέρος Β, και παρουσιάζει τροπολογίες προς αυτή την κατεύθυνση· ταυτόχρονα, όμως, δεσμεύεται να προβεί σε μια ριζική αναθεώρηση της διάρθρωσης του προϋπολογισμού, προκειμένου να διαμορφωθεί ένας προϋπολογισμός βασισμένος σε στόχους. Γι' αυτό ζητεί από την Επιτροπή να του παράσχει τις λεπτομέρειες της νέας παρουσίασης των πινάκων που επισυνάπτονται στα κεφάλαια 11 και 70.
<P>
Η εισηγήτρια φρονεί ότι το δεύτερο σημείο της κατηγορίας 5 είναι ονειδιστικό για τα κράτη μέλη, διότι πρόκειται για τη χρηματοδότηση των συντάξεων των υπαλλήλων. Προκύπτει ότι μέχρι το 1997 τα κράτη μέλη κατέβαλλαν μόνο εν μέρει και πριν από το 1982 δεν κατέβαλλαν καθόλου την εργοδοτική εισφορά στο σύστημα συνταξιοδότησης του προσωπικού, με αποτέλεσμα ο προϋπολογισμός που προβλέπεται για τις συντάξεις να είναι ελλειμματικός ήδη το 1998. Και αναρωτιέμαι: τί θα γινόταν σε οποιοδήποτε κράτος μέλος αν ένας εργοδότης δεν τηρούσε τις υποχρεώσεις του έναντι της κοινωνικής ασφάλισης;
<P>
Το Κοινοβούλιο προτείνει, επομένως, τη διάρθρωση του προϋπολογισμού ούτως ώστε να προβλέπει ένα επαρκές ταμείο για τις συντάξεις του προσωπικού των θεσμικών και των άλλων οργάνων της Ένωσης και ζητεί από την Επιτροπή να παρουσιάσει πριν από τις 31 Μαρτίου 1999 πρόταση γι' αυτό το συνταξιοδοτικό ταμείο. Η Επιτροπή πρέπει να παρουσιάσει όσο το δυνατόν συντομότερα μια πρόταση τροποποίησης των κανονισμών που εφαρμόζονται στους υπαλλήλους και το λοιπό προσωπικό των Ευρωπαϊκών Κοινοτήτων, ένα «Καταστατικό του Προσωπικού», το οποίο θα ήταν ίσως απαραίτητο για τη δημιουργία αυτού του ταμείου. Είναι δε σκόπιμο να υπενθυμιστεί ότι ήδη η αγγλική Προεδρία αναγνώρισε, στον πρώτο τριμερή της διάλογο με το Κοινοβούλιο, την ανάγκη να επιτευχθεί όσο το δυνατόν συντομότερα λύση γι' αυτό το θέμα. Γι' αυτό, το Κοινοβούλιο ζητεί να συμπεριληφθεί αυτό το ζήτημα στη διαπραγμάτευση της νέας διοργανικής συμφωνίας.
<P>
Με όλα τα ανωτέρω ήθελα να δηλώσω ότι το Κοινοβούλιο θα εγκρίνει έναν προϋπολογισμό αποκατάστασης της ισορροπίας, ανταποκρινόμενο στις υποχρεώσεις του προς τους ευρωπαίους πολίτες.
<P>
Τέλος, και ιδίως για το Συμβούλιο, που άκουσε υπομονετικά την παρουσίαση όλων αυτών των πραγμάτων που ήδη γνωρίζει, έχω εδώ το «τελευταίο πυροτέχνημα», το οποίο επιβάλλει να επιστρέψω στην αρχή της παρέμβασής μου και να υπενθυμίσω τη σύνδεση μεταξύ του προϋπολογισμού «γέφυρα» του 1999 και της διαπραγμάτευσης των νέων δημοσιονομικών προοπτικών και της διοργανικής συμφωνίας. Το Κοινοβούλιο θεωρεί αναγκαίο να επισημάνει στο Συμβούλιο ότι ο χρόνος πιέζει και ότι πρέπει να επιτευχθεί συμφωνία πριν από τις ευρωεκλογές του Ιουνίου 1999. Ταυτόχρονα, παρατηρεί ότι το Συμβούλιο δεν έχει δείξει ιδιαίτερο ενδιαφέρον να αρχίσει σοβαρά τον διάλογο.
<P>
Γι' αυτό, το Κοινοβούλιο εισάγει ορισμένες τροπολογίες που έχουν στόχο την αύξηση του προϋπολογισμού του 1999 σε περίπου 1, 17 % του ΑΕΠ. Με τούτο πρέπει να εννοηθεί ότι αυτές οι τροπολογίες για τα αποθεματικά έχουν σκοπό απλώς και μόνο να διασφαλίσουν τα δικαιώματα του Κοινοβουλίου σε περίπτωση που δεν επιτευχθεί συμφωνία σε σχέση με τις δημοσιονομικές προοπτικές. Επειδή όμως χρησιμοποίησα προηγουμένως πυροτεχνικούς όρους, πρέπει να καταστήσω απόλυτα σαφές ότι αυτές οι τροπολογίες δεν αντιστοιχούν πάντως σε πυροτεχνήματα από πλευράς του Κοινοβουλίου. Τα δικαιώματα που θέλει να διασφαλίσει το Ευρωπαϊκό Κοινοβούλιο στη διοργανική συμφωνία, πριν από τη θέση σε ισχύ της Συνθήκης του Αμστερνταμ, επαναλαμβάνονται στην εντολή που έδωσε στον Joan Colom, ο οποίος συνυπογράφει με την εισηγήτρια τις τροπολογίες για τα αποθεματικά. Θα παρέμβει και αυτός, ως εισηγητής για τις δημοσιονομικές προοπτικές, στην παρούσα συζήτηση.
<P>
Και τώρα τελειώνω, κυρία Πρόεδρε, μα ζητώ δύo ακόμη δευτερόλεπτα: θέλω να απευθύνω έκκληση στο Συμβούλιο να συμφωνήσει με την άποψη του Κοινοβουλίου. Θα ήθελα να προβώ σε μια μικρή άσκηση λογιστικής με το Συμβούλιο. Η μικρή οικονομία που κάνει το Συμβούλιο στους λογαριασμούς του στην πρώτη ανάγνωση αντιστοιχούν πάνω-κάτω σε 40.000 πεσέτες ετησίως του ισπανού πολίτη. 40.000 πεσέτες θα σήμαιναν ότι το Συμβούλιο και η εισηγήτρια θα μπορούσαν να πάρουν κάπου 200 μπύρες, υπολογίζοντας τη μπύρα σε 200 πεσέτες, κατά το ερχόμενο έτος. Ειλικρινά δεν νομίζω ότι είναι αυτός τρόπος να αντιμετωπισθούν οι προκλήσεις της Ένωσης.

<SPEAKER ID=18 NAME="Viola">
Κυρία Πρόεδρε, αξιότιμοι συνάδελφοι, το σύνολο της κατηγορίας 5 «Διοικητικά έξοδα», καθορίστηκε σε 4, 7 δισεκατομμύρια ευρώ, με αύξηση 4 % σε σχέση με το 1998, ήτοι 182 εκατομμύρια ευρώ. Από αυτό το ποσό, 1 δισεκατομμύριο και 579, 5 εκατομμύρια ευρώ αποτελούν τον προϋπολογισμό όλων των «άλλων θεσμικών οργάνων», με αύξηση σχεδόν 1, 55 % σε σχέση με το 1998. Σαφώς πρόκειται για μία περιορισμένη αύξηση, δείγμα της λιτότητας, το πνεύμα της οποίας ακολούθησαν όλα τα «άλλα θεσμικά όργανα» κατά την προετοιμασία των προϋπολογισμών τους, μιας λιτότητας που ανέδειξε πρωταγωνιστή κυρίως το Κοινοβούλιό μας, το οποίο απορροφά περίπου τα 3/5 αυτού του ποσού. Παρά την επιλογή αγοράς του κτιρίου IPE 4 στο Στρασβούργου, το Κοινοβούλιό μας περιόρισε τις δαπάνες του, καταγράφοντας μια αύξηση μόλις 1, 70 %. Θεωρώ ότι αυτό θα πρέπει να σημειωθεί επειδή αποτελεί δείγμα της πολύ μεγάλης ισορροπίας που επέδειξαν τα διοικητικά όργανα του Κοινοβουλίου και η Επιτροπή Προϋπολογισμών, από ένα θεσμικό όργανο το οποίο έλαβε το μήνυμα της σοβαρότητας, της αυστηρότητας και της λιτότητας.
<P>
Αυτός είναι ένας προϋπολογισμός ο οποίος, τόσο για το Κοινοβούλιο όσο και για όλα τα «άλλα θεσμικά όργανα», παρουσιάζει μερικές ιδιαιτερότητες: είναι ο πρώτος προϋπολογισμός σε ευρώ, είναι ο προϋπολογισμός ο οποίος θα χαρακτηρίσει, κατά τη διάρκεια της πορείας του, το πέρασμα στο έτος 2000, με όλες τις προκύπτουσες συνεπαγωγές της πληροφορικής, ο προϋπολογισμός που θα συνοδεύσει τη θέση σε ισχύ της Συνθήκης του Αμστερνταμ και θα αντιμετωπίσει τις εκλογές για την ανανέωση του Ευρωπαϊκού Κοινοβουλίου, με τις σχετικές δαπάνες όσον αφορά τόσο τα μέλη αλλά και τον τομέα των πληροφοριών.
<P>
Ας περάσουμε τώρα στην ανάλυση κάθε ξεχωριστού προϋπολογισμού, αρχίζοντας από το δικό μας. Ο προϋπολογισμός του Κοινοβουλίου ανέρχεται σε 923.779.000 ευρώ, με ένα μη χρησιμοποιηθέν περιθώριο σχεδόν 21 εκατομμυρίων, πράγμα που επιβεβαιώνει ότι εμείς πάντοτε θεωρούσαμε αυτό το όριο όχι ως στόχο, αλλά ως ανώτατο όριο δαπανών. Οι πιο σημαντικές αποφάσεις ήταν η πρόβλεψη ενός νέου κεφαλαίου και ενός νέου άρθρου - το 390 με την κατάλληλη ονοματολογία - που θα αποτελέσει την έδρα υποδοχής του νέου καθεστώτος των βοηθών των βουλευτών, που βρίσκεται αυτή τη στιγμή στο στάδιο του καθορισμού εκ μέρους της αρμόδιας επιτροπής του Συμβουλίου. Χθες το βράδυ, στο πλαίσιο της Επιτροπής Προϋπολογισμών, μετά τη συνεδρίαση του Προεδρείου, η επιτροπή απεφάσισε να εγκρίνει μια τροπολογία, έχοντας λάβει γνώση των αποφάσεων της Διάσκεψης των Προέδρων, με την αυτόνομη αρμοδιότητά της...

<SPEAKER ID=19 NAME="Πρόεδρος">
Με συγχωρείτε, κύριε εισηγητή, αυτό θα ήθελα να το διορθώσω. Δεν πρόκειται για τη Διάσκεψη των Προέδρων, παρά για το Προεδρείο του Κοινοβουλίου. Φοβάμαι ότι στο σημείο αυτό εξακολουθεί να υπάρχει εδώ στο Σώμα μια σχετική ασάφεια.

<SPEAKER ID=20 NAME="Viola">
Έχετε απόλυτο δίκιο, επρόκειτο για ένα ολίσθημα της γλώσσας: εννοούσα το Προεδρείο του Ευρωπαϊκού Κοινοβουλίου. Αφού έλαβε γνώση των αποφάσεων του Προεδρείου, η επιτροπή μας, με την αυτόνομη αρμοδιότητά της, ενέκρινε κατά πλειοψηφία μια τροπολογία η οποία από τη μια πλευρά αναγνωρίζει ότι οι επιστροφές των εξόδων ταξιδίου των μελών θα πρέπει να καταβάλονται βάσει του πραγματικού κόστους, με λεπτομερή αναφορά των εξόδων αυτών, και από την άλλη, συνδέει την εκτέλεση αυτής της απόφασης με το καθεστώς των βουλευτών, το οποίο θα πρέπει να προταθεί σ' αυτό το Κοινοβούλιο μέχρι τις 15 Δεκεμβρίου.
<P>
Πιστεύω ότι, συνολικά, η λύση η οποία εγκρίθηκε στο πλαίσιο της επιτροπής είναι εξισορροπημένη επειδή αντιμετωπίζει την πραγματική ουσία του προβλήματος: ένα καθεστώς των βουλευτών, ελλείψει του οποίου δημιουργείται άνιση μεταχείριση, ανισότητες και αδικίες. Η πραγματική ουσία τους προβλήματος είναι να επικεντρωθεί το ενδιαφέρον στα έξοδα ταξιδίου, πράγμα που αποτελεί καθαρή δημαγωγία! Με αυτό το πρόβλημα είχαμε εξάλλου ασχοληθεί, εγκρίνοντας αυτή την τροπολογία και ευχόμαστε ότι θα χρησιμεύσει ώστε το Συμβούλιο, μαζί με την αρμόδια επιτροπή του Κοινοβουλίου να μπορέσουν, όσο το δυνατόν νωρίτερα, να επιτύχουν ένα αποτέλεσμα που εδώ και καιρό επιθυμεί το Κοινοβούλιο, πράγμα που επιβεβαιώθηκε εκ νέου στη τελευταία Σύνοδο Κορυφής.
<P>
Όσον αφορά τις νέες εκλογές, η επίπτωσή τους στον προϋπολογισμό θα είναι περίπου 17 εκατομμύρια ευρώ, σε απόλυτη ευθυγράμμιση με τα προηγούμενα έτη. Όσον αφορά το προσωπικό, περιοριστήκαμε, αποδεικνύοντας και σ'αυτή την περίπτωση μεγάλη ισορροπία, προβλέποντας μόνο δέκα νέες έκτακτες θέσεις, εκ των οποίων μόνο πέντε βαθμού A, για την υποστήριξη των κοινοβουλευτικών οργάνων που εμπλέκονται στη διαδικασία διεύρυνσης.
<P>
Έχει γίνει σημαντική πρόοδος στον τομέα της πληροφορικής αν και παραμένουν ακόμα μερικά πράγματα που πρέπει να γίνουν - κυρίως για τις εφαρμογές E-mail σε ενδο-οργανικό και διοργανικό επίπεδο - και θα πρέπει να διευκρινίσουμε καλύτερα τα αποτελέσματα της πορείας προς το 2000. Γι' αυτό το λόγο κρίθηκε σκόπιμο να αποδεσμευθούν 5 εκατομμύρια ευρώ από το αποθεματικό με μία τροπολογία την οποία προσυπέγραψαν οι πρόεδροι των δύο μεγαλυτέρων πολιτικών ομάδων και εγώ ο ίδιος και η οποία θα συζητηθεί αύριο.
<P>
Όσον αφορά την πολιτική για τα κτίρια, αποφασίστηκε η επιλογή αγοράς του IPE IV με δεκαετή χρηματοδότηση. Αυτό επιβεβαιώνει τον παραλληλισμό με το D3 των Βρυξελλών και έχει ως αποτέλεσμα, φυσικά, μια σημαντική δαπάνη εις βάρος του προϋπολογισμού, ίση με 10, 8 εκατομμύρια ευρώ. Από την άλλη πλευρά, έχει καταγραφεί μια εξοικονόμηση 8, 3 εκατομμυρίων ευρώ μετά από την ετήσια μίσθωση του D3 που προέκυψε πιο ευνοϊκή από την προβλεπόμενη. Είναι η ένδειξη μιας πολιτικής η οποία συνολικά οδηγεί σε μια ελαφρά μείωση των δαπανών για τα κτίρια. Αυτό ήδη συνέβη το 1999 και σίγουρα θα συνεχιστεί τα επόμενα έτη.
<P>
Όσον αφορά τον Διαμεσολαβητή, ελήφθη υπόψη ο μεγαλύτερος φόρτος εργασίας και ενεκρίθηκε, κατόπιν συμφωνίας με το Συμβούλιο, μια αύξηση που περιελάμβανε έξι νέες θέσεις, εκ των οποίων τρεις αναπληρωματικές, εν αναμονή ενός σχεδίου αναδιάρθρωσης της Γραμματείας του, που προβλέπει επίσης την ανάγκη μετατροπής πολλών έκτακτων θέσεων σε μόνιμες. Γι'αυτό το λόγο, θα ήθελα απλώς να τονίσω ότι από τώρα και στο εξής, ο προϋπολογισμός του Διαμεσολαβητή θα πρέπει να αποτελέσει ξεχωριστό τμήμα. Αυτό προβλέπεται από την τροποποίηση του Δημοσιονομικού Κανονισμού που συζητήθηκε στην Επιτροπή Προϋπολογισμών και θεωρώ ότι πρόκειται για μια αντικειμενική απαίτηση.
<P>
Όσον αφορά το Δικαστήριο, το οποίο είχε ζητήσει σημαντική αύξηση των θέσεων για τις μεταφραστικές υπηρεσίες, σύμφωνα με όσα ενέκρινε το Συμβούλιο, διαθέσαμε δέκα νέες θέσεις μεταφραστών-γλωσσολόγων LA για τις μεταφραστικές υπηρεσίες και τέσσερις νέες θέσεις B5 για διορθωτές κειμένων.
<P>
Όσον αφορά το Ελεγκτικό Συνέδριο, ο προϋπολογισμός αυξήθηκε κατά 11, 69 %, κατόπιν της απόφασης να εγκριθεί η επέκταση των κτιρίων του, η κατάσταση των οποίων απαιτούσε μια τέτοια ενέργεια· για τον λόγο αυτό προβλέπεται πενταετής χρηματοδότηση συνολικού ύψους 25 εκατομμυρίων ευρώ. Τοποθετήσαμε τα πρώτα πέντε εκατομμύρια που αφορούν το 1999 σε αποθεματικό, εν αναμονή του καθορισμού της διοργανικής συμφωνίας που προέβλεπε στις δημοσιονομικές προοπτικές αυτή τη δαπάνη, τουλάχιστον στην πρόταση της Επιτροπής, και εν αναμονή επίσης εναλλακτικών λύσεων από το Δικαστήριο όσον αφορά το προβλεπόμενο ημικύκλιο, που προκαλεί κάποια σύγχυση, λαμβάνοντας υπόψη την αφθονία των ημικυκλίων στα κτίρια που βρίσκονται στο Λουξεμβούργο.
<P>
Όσον αφορά τις επιτροπές - την Oικονομική και Kοινωνική Eπιτροπή και την Επιτροπή των Περιφερειών - θα πρέπει να υπογραμμίσουμε ότι, όσον αφορά τη δεύτερη, έχουν αυξηθεί ευρέως οι αρμοδιότητές της από τη Συνθήκη του Αμστερνταμ, λόγος για τον οποίον κρίθηκε σκόπιμη η αύξηση των δαπανών για τις συνεδριάσεις, όπως προέκυπτε από την εκτέλεση του προϋπολογισμού του 1998.
<P>
Όσον αφορά την κοινή οργανωτική δομή, γνωρίζουμε ότι το Πρωτόκολλο 16 έχει προβλέψει την κατάργησή της. Αυτό το πρωτόκολλο θα πρέπει να εφαρμοστεί μόλις τεθεί σε ισχύ η συνθήκη και ζητήσαμε από τις δύο επιτροπές να υλοποιηθεί ένα πρόγραμμα για να μπορέσουμε να το εφαρμόσουμε. Ευχόμαστε αυτό να πραγματοποιηθεί, λαμβάνοντας υπόψη την ανάγκη να αποφύγουμε το διπλό κόστος και να έχουμε μια ομοιογενή πολιτική προσωπικού ως επανεπιβεβαίωση της διοργανικής συνεργασίας.
<P>
Τέλος, όσον αφορά την κτιριακή πολιτική των δύο επιτροπών, δεχθήκαμε με ικανοποίηση την πρόθεση που εξεδήλωσαν επισήμως να χρησιμοποιήσουν, όπως είχε προτείνει αυτό το Κοινοβούλιο, τα κτίρια Belliard I και II, τα οποία χρειάζονται ανακαίνιση και μετατροπή. Προβλέψαμε τα ποσά για την εν λόγω αναδιάρθρωση και διευκρινίζουμε ότι την ίδια πορεία θα πρέπει να ακολουθήσουν, σε πολύ σύντομο χρονικό διάστημα, οι δύο επιτροπές, προχωρώντας αρχικά στην εγκατάσταση στα δύο κτίρια και στη συνέχεια, μόνον εφόσον αυτά δεν επαρκούν, όπως φαίνεται, στην εγκατάσταση σε τμήμα του κτιρίου Atrium.
<P>
Αυτές είναι οι πιο σημαντικές πλευρές των προϋπολογισμών για τα «άλλα θεσμικά όργανα». Θεωρώ ότι συνολικά έχουμε κάνει μια πολύ καλή εργασία και γι'αυτό το λόγο συγχαίρω τους συναδέλφους της Επιτροπής Προϋπολογισμών και εύχομαι το Σώμα να μπορέσει να εγκρίνει τις αποφάσεις που υιοθέτησε η εν λόγω επιτροπή.

<SPEAKER ID=21 NAME="Πρόεδρος">
Ευχαριστώ πολύ, κύριε Viola!
<P>
Στο σημείο αυτό, θέλω να τονίσω ιδιαίτερα το εξής: ο προϋπολογισμός μας εκφράζεται για πρώτη φορά σε ευρώ, το οποίο παίρνει τη θέση του Ecu μετά από είκοσι χρόνια.

<SPEAKER ID=22 NAME="Giansily">
Κυρία Πρόεδρε, αγαπητοί συνάδελφοι, ο προϋπολογισμός της ΕΚΑΧ, που αποτελεί, όπως κάθε χρόνο, το αντικείμενο της έκθεσης που έχω την τιμή να σας παρουσιάσω, συνοδεύεται αυτή τη φορά από μία άλλη έκθεση, σχετικά με την ανακοίνωση της Επιτροπής προς το Συμβούλιο όσον αφορά τη λήξη της Συνθήκης. Κατά τη γνώμη μου, αυτές οι δύο εκθέσεις συνδέονται γιατί εξαρτώνται από πολλά γεγονότα τα οποία επιθυμώ να υπογραμμίσω και τα οποία δεν οδηγούν, νομίζω, σε μία καλύτερη κοινοτική πολιτική και σε μεγαλύτερη αλληλεγγύη μεταξύ των εθνών της Ευρώπης.
<P>
Καταρχάς, πρέπει να θυμηθούμε ότι πέρυσι την ίδια περίοδο το Σώμα μας, με διαφορά λίγων ψήφων και ενάντια στη γνώμη του εισηγητή, δηλαδή εμένα του ίδιου, τάχθηκε υπέρ της κατάργησης της υποχρεωτικής εισφοράς επί του κύκλου εργασιών των βιομηχανιών χάλυβα και άνθρακα. Πέρα από το σύμβολο, δηλαδή την κατάργηση της μοναδικής χρηματοδοτικής συνεισφοράς με χαρακτήρα καθεαυτού αλληλεγγύης που συνέδεε τις ευρωπαϊκές βιομηχανίες άνθρακα και χάλυβα μεταξύ τους, στερέψαμε οριστικά την πηγή χρημάτων που τροφοδοτούσε κατά ένα μεγάλο ποσοστό τον προϋπολογισμό της ΕΚΑΧ, θεωρώντας ότι η αναδιάρθρωση αυτών των βιομηχανιών είχε σχεδόν ολοκληρωθεί και ότι οι προβλέψεις ήταν επαρκείς για να πληρωθεί έως το 2002 το Ταμείο Διαχείρισης, έως το 2007 οι προβλέψεις ανάληψης υποχρεώσεων, έως το 2019 το Ταμείο Εγγυήσεων, έως το 2021 το ειδικό αποθεματικό και έως το 2026 το πρώην Ταμείο Συντάξεων. Στην πραγματικότητα, το ταμείο της ΕΚΑΧ ανέρχεται σε 1, 200 δισεκατομμύρια ευρώ, ποσό που θα είναι υπεραρκετό για να αντεπεξέλθουμε στις προθεσμίες έως το 2002, με τη λήξη της Συνθήκης και για να πληρωθεί ο τελευταίος συνταξιούχος μέχρι το 2026.
<P>
Χρειάζεται άραγε να σκεφτούμε ότι αυτός ο τομέας είναι σήμερα πραγματικά ανθηρός; Καταρχήν, πρέπει να έχουμε πάντα υπόψη μας ότι συνεχίζει να σημειώνει απώλειες θέσεων εργασίας. 11.000 θέσεις εργασίας θα χαθούν πιθανώς σε αυτόν τον τομέα στη διετία 1998-1999. Αναμφίβολα, είναι δυνατόν, λαμβανομένου υπόψη του τόσο σημαντικού όγκου των προβλέψεων, να διατεθούν συμπληρωματικές πιστώσεις, σύμφωνα με τη θετική γνώμη της Επιτροπής Προϋπολογισμών, για τη χορήγηση 3 εκατομμυρίων Ecu επιπλέον, που προορίζονται για τις ενισχύσεις για αναπροσαρμογή, κατά τρόπο ώστε, όπως ορίζει το άρθρο 56 της Συνθήκης της ΕΚΑΧ, να ενισχυθεί η δημιουργία νέων δραστηριοτήτων που μπορούν να εξασφαλίσουν την παραγωγική επαναπασχόληση του εργατικού δυναμικού που θα είναι πλέον διαθέσιμο.
<P>
Στο ίδιο πνεύμα, είναι πιθανό και επιθυμητό να τηρηθεί η πρόταση της ανακοίνωσης της 9ης του περασμένου Ιουνίου που επιτρέπει τη μεταφορά 60 εκατομμυρίων ευρώ από τον επιχειρησιακό προϋπολογισμό της ΕΚΑΧ στον γενικό προϋπολογισμό της Ένωσης, προκειμένου να ενισχυθούν οι κοινοτικές πρωτοβουλίες Rechar II και Resider II. Αυτά τα δύο προγράμματα είναι ικανά μέχρι το τέλος του 1999 να απορροφήσουν τα εν λόγω κεφάλαια και εγγράφονται απόλυτα σε μία προοπτική διατήρησης της απασχόλησης.
<P>
Τέλος, με πρωτοβουλία του συναδέλφου μας κ. Joan Colom I Naval, η παράγραφος 12 της πρότασης ψηφίσματος που υπόκειται στην έγκρισή σας ζητά από την Επιτροπή να διαθέσει τις πιστώσεις του προγράμματος Phare σε δραστηριότητες που συνδέονται με τους τομείς άνθρακα και χάλυβα των υποψηφίων προς ένταξη χωρών. Αρκεί να σκεφτούμε την Πολωνία ή τη Ρουμανία για να καταλάβουμε την ορθότητα αυτής της αίτησης. Πράγματι, αποδεχόμενη τη λήξη αυτού του θαυμάσιου εργαλείου που υπήρξε η ΕΚΑΧ το 2002, δηλαδή λίγο πριν από την υλοποίηση της διεύρυνσης, η Ευρωπαϊκή Ένωση κλείνει στους Ανατολικοευρωπαίους την πρόσβαση σε ένα μέσο που επέτρεψε την ίδρυση της Ένωσης. Ήταν απαραίτητο; Όπως και να έχει, είναι σήμερα σαφές ότι η κατεύθυνση που υιοθετήθηκε κατά τους τελευταίους μήνες, και κυρίως στο Αμστερνταμ, στον δρόμο της μεταβίβασης, μετά το 2002, των στοιχείων ενεργητικού της ΕΚΑΧ, θα αποφασίσει οριστικά για πολλά σημεία. Το πρώτο αφορά τη βεβαιότητα ότι η ΕΚΑΧ θα λήξει στις 23 Ιουλίου 2002 και ότι το σενάριο που μας προτείνεται, σύμφωνα με την οποία τα περιουσιακά στοιχεία της ΕΚΑΧ και η διαχείρισή τους θα μπορούσαν να παραχωρηθούν στις υπόλοιπες Κοινότητες, είναι η πιο αληθοφανής εξέλιξη για τις τελευταίες μέρες της ΕΚΑΧ. Το δεύτερο σημείο αναφέρεται στους τομείς που συνδέονται με την οικονομική και βιομηχανική πολιτική. Η Επιτροπή Προϋπολογισμών εγκρίνει ανεπιφύλακτα την πρόταση της Επιτροπής που στοχεύει στη διάθεση όλων των εσόδων από τους τόκους των περιουσιακών αυτών στοιχείων στην προώθηση της έρευνας στους τομείς του άνθρακα και του χάλυβα. Τέλος, το τρίτο σημείο που θέλω να υπογραμμίσω συνδέεται με την επιθυμία της επιτροπής μας να σημειώσει, όσον αφορά τα δικαιώματα βιομηχανικής ιδιοκτησίας, ότι η διάδοση των αποτελεσμάτων στις μικρομεσαίες επιχειρήσεις αποτελεί ένα στοιχείο των τομεακών ερευνητικών προγραμμάτων.
<P>
Για να ολοκληρώσω με αυτές τις δύο εκθέσεις, οφείλω να παραδεχτώ ότι χαίρουν της σχεδόν ομόφωνης υποστήριξης των μελών της Επιτροπής Προϋπολογισμών, σε αντίθεση με πέρυσι, όπου το πρόβλημα των τελών είχε διχάσει το Σώμα μας. Τα δύο κείμενα που αφορούν την ΕΚΑΧ το 1999 συμφωνούν συνεπώς σε πολλά σημεία και η έγκρισή τους, την Πέμπτη, δεν θα πρέπει να θέσει κανένα μεγάλο πρόβλημα. Θέλω εξάλλου να ευχαριστήσω τους συντάκτες γνωμοδοτήσεων των άλλων επιτροπών, την κ. Graenitz, τον κ. Blak και την κ. Lulling, οι οποίοι εμπλούτισαν με τη συμμετοχή τους και την συνεισφορά τους την έκθεση της Επιτροπής Προϋπολογισμών. Υπογραμμίζω, και απευθύνομαι στην κ. Lulling, ότι η έκθεσή της αποτελεί αναπόσπαστο μέρος της τελικής έκθεσης, παρ' όλες τις τεχνικές δυσκολίες που φαίνεται ότι υπήρχαν όταν πέρασε στο τυπογραφείο.
<P>
Θα ήθελα τώρα, με τη συμφωνία των υπηρεσιών της συνεδρίασης, να κοινοποιήσω τη γνωμοδότηση της Ομάδας Ένωση για την Ευρώπη σχετικά με το σχέδιο του προϋπολογισμού για το οικονομικό έτος 1999. Ο προϋπολογισμός για τον οποίον καλούμαστε να αποφανθούμε κατά την πρώτη ανάγνωση θα είναι δύσκολος. Δύσκολος λόγω του σημερινού πλαισίου λιτότητας και αβεβαιότητας. Δύσκολος επίσης γιατί, αν και πρόκειται για τον τελευταίο προϋπολογισμό που υπάγεται στις δημοσιονομικές προοπτικές και στη διοργανική συμφωνία του 1994, καλούμαστε να προβλέψουμε την πορεία των μελλοντικών προϋπολογισμών και να υπερπηδήσουμε τους χρηματοοικονομικούς περιορισμούς, με κίνδυνο να παραιτηθούμε από κάθε φιλοδοξία.
<P>
Προετοιμάζοντας τον προϋπολογισμό για το οικονομικό έτος 1999, οφείλουμε να γνωρίζουμε ότι μελετώνται όλα τα σενάρια και ότι, αν και όλα είναι πιθανά, αντίθετα τίποτα δεν είναι εγγυημένο. Η διοργανική συμφωνία θα παραταθεί το 1999 και κάτω από ποιες συνθήκες; Οι επόμενες δημοσιονομικές προοπτικές θα είναι επαρκείς για να εξασφαλίσουν την ανάπτυξη των δαπανών; Και σε περίπτωση αποτυχίας της εκ νέου διαπραγμάτευσής του, η επιστροφή στο άρθρο 203 της Συνθήκης και η εφαρμογή του μέγιστου ποσοστού αύξησης θα πραγματοποιηθεί σε αποδεκτές συνθήκες για το Κοινοβούλιο; Αυτό που είναι βέβαιο, εν προκειμένω, είναι ότι σε θέματα προϋπολογισμού, η λιτότητα επιβάλλεται στον νομοθέτη. Εξάλλου, το Ευρωπαϊκό Κοινοβούλιο δεσμεύτηκε από την άποψη αυτή, αποδεχόμενο στο ψήφισμα του Μαρτίου σχετικά με τους δημοσιονομικούς προσανατολισμούς για το 1999 έναν προϋπολογισμό, ο ρυθμός ανάπτυξης του οποίου δεν θα είναι ανώτερος του ρυθμού ανάπτυξης των εθνικών προϋπολογισμών. Από τη μία πλευρά επιβεβλημένη λιτότητα και από την άλλη αυτόβουλη συναίνεση στη λιτότητα. Ακόμη, πρέπει να επέλθει συμφωνία για μία ορθή εφαρμογή της λιτότητας στις δαπάνες. Η ερμηνεία του Συμβουλίου, που δεν κάνει τίποτε λιγότερο από το να στηρίζεται στα επίπεδα υπό-εκτέλεσης των δαπανών, κυρίως στον τομέα των εσωτερικών πολιτικών, είναι απαράδεκτη. Ουσιαστικά, αυτό που θέλει το Συμβούλιο είναι μία γενικευμένη μείωση του συνόλου των δαπανών και, για αυτόν τον λόγο, παρουσίασε ένα ψευτο-σχέδιο προϋπολογισμού επιβεβαιώνοντας, βεβαίως, τα γεωργικά κονδύλια και τις πιστώσεις των Διαρθρωτικών Ταμείων, εμποδίζοντας όμως με σημαντικές μειώσεις κάθε πρόοδο, κυρίως υπέρ της έρευνας, στις κατηγορίες 3 και 4, δηλαδή τις εσωτερικές πολιτικές και τις εξωτερικές δράσεις. Ας μη γελιόμαστε. Μολονότι το σχέδιο του προϋπολογισμού παρουσιάζει συνολικά μία αύξηση των πιστώσεων πληρωμών κατά 2, 8 % και των πιστώσεων υποχρεώσεων κατά 6, 1 % σε σχέση με το προηγούμενο οικονομικό έτος, στην πραγματικότητα, διατηρώντας τον προϋπολογισμό στο 1, 10 % του ανώτατου ορίου του ΑΕΠ ενώ θα μπορούσε δικαιωματικά να κινητοποιηθεί το 1, 27 %, περιορίζοντας τις δαπάνες των πιο κρίσιμων κατηγοριών για την ανάπτυξη της Ευρωπαϊκής Ένωσης τα επόμενα χρόνια στα ανώτατα όρια των κατηγοριών που ετέθησαν από τη διοργανική συμφωνία, θα επέλθει η οργανωμένη από το Συμβούλιο ασφυξία των προϋπολογισμών. Η προγραμματισμένη λιτότητα θα θυσιάσει πάλι το μέλλον, κάτι που είναι απαράδεκτο.
<P>
Η λιτότητα πρέπει να συμβαδίζει με τις προοπτικές ανάπτυξης και ο προϋπολογισμός του 1999 πρέπει να προετοιμάσει τους αυριανούς προϋπολογισμούς, δηλαδή να επιτρέψει στην Κοινότητα να ανταποκριθεί στις δεσμεύσεις της και κυρίως στην διεύρυνση. Γι' αυτό το λόγο, υποστηρίζουμε το διάβημα του εισηγητή που στοχεύει στη δημιουργία ειδικών αποθεματικών, η σκοπιμότητα των οποίων είναι να καθιερώσουν βιώσιμες βάσεις υπολογισμού για τις επόμενες δημοσιονομικές προοπτικές της περιόδου 2000-2006, σε συμφωνία με τις διατάξεις της διοργανικής συμφωνίας. Όπως και ο εισηγητής, επιθυμούμε μία συμφωνία με το Συμβούλιο όσον αφορά αυτά τα ειδικά αποθεματικά, γιατί η πρόκληση είναι η επιβίωση των επόμενων προϋπολογισμών. Αν ανανεωθεί η διοργανική συμφωνία, αυτό θα πρέπει να γίνει σε κατάλληλες βάσεις, ούτως ώστε οι επόμενες δημοσιονομικές προοπτικές να εξασφαλίσουν την ανάπτυξη των κοινοτικών πολιτικών και, σε περίπτωση αποτυχίας της επαναδιαπραγμάτευσης της διοργανικής συμφωνίας, η επιστροφή στην εφαρμογή του άρθρου 203 της Συνθήκης δεν θα πρέπει να καταδικάσει την Ευρωπαϊκή Ένωση στην προγραμματισμένη αποτελμάτωση των δαπανών της. Η επιλογή είναι σαφής και την εγκρίνουμε.
<P>
Δεν επιθυμούμε, ωστόσο, η επιβεβαίωση αυτών των προνομίων να οδηγήσει το Κοινοβούλιο να κάνει μία δυσάρεστη εξαίρεση για τις γεωργικές δαπάνες, θέτοντας ως στόχο τον περιορισμό των πιστώσεων πολύ κάτω από το ανώτατο όριο της κατευθυντήριας γραμμής, αναζητώντας στην πραγματικότητα τη μείωση των πραγματικών χρηματοδοτικών αναγκών της ΚΓΠ. Σκοπός του προϋπολογισμού δεν πρέπει να είναι ούτε η μεταρρύθμιση της ΚΓΠ, ούτε ο περιορισμός της ανάπτυξης των γεωργικών δαπανών, αλλά η πρόβλεψη της σωστής χρηματοδότησής της, σύμφωνα με τις διατάξεις της διοργανικής συμφωνίας και τις διαδικασίες ad hoc.
<P>
Θα προσθέσω ένα σχόλιο σχετικά με το πρόβλημα που δημιουργήθηκε από την τοποθέτηση στο αποθεματικό των κεφαλαίων για την ανθρωπιστική βοήθεια, πρόβλημα για το οποίο η ολομέλεια θα πρέπει να αναιρέσει ή να επιβεβαιώσει τη θέση της Επιτροπής Προϋπολογισμών και να αποφανθεί, κατά κάποιο τρόπο, για το αν η επιστολή της 9ης Οκτωβρίου του κ. Jacques Santer προς τον Πρόεδρο της Συνέλευσης είναι αρκετή για να μας επιτρέψει να δώσουμε άφεση στους διαχειριστές της ECHO για τις αισχρότητες που διέπραξαν, οι οποίες κατέστησαν αναγκαία την έκθεση της ΟΣΚΠΑ, για την οποία όλοι μιλάνε αλλά οι βουλευτές, προς στιγμήν, δεν έχουν λάβει γνώση. Η απλή ανάγνωση των απαντήσεων της Επιτροπής στους βουλευτές σχετικά με τα θέματα που αφορούν τον προϋπολογισμό προκαλεί μερικές φορές ένα πραγματικό αίσθημα αγανάκτησης. Εδώ και δέκα μήνες, για παράδειγμα, οι κύριοι Παπουτσής και Liikanen πετούν ο ένας στον άλλον το μπαλάκι γιατί ο πρώτος είναι ανίκανος να επιβάλει στις υπηρεσίες του την τήρηση μίας νομοθετικής διάταξης που ψηφίστηκε ομόφωνα πριν ένα χρόνο από την Επιτροπή Προϋπολογισμών και στη συνέχεια από το Κοινοβούλιο, γιατί αυτό ενοχλεί τον αρμόδιο διευθυντή της υπηρεσίας, ο οποίος αδιαφορεί εντελώς για την ψήφο του Κοινοβουλίου. Οι απαντήσεις σε ξύλινη γλώσσα, σοβιετικού τύπου, διαδέχονται έκτοτε τις αρχικές συγκαταβατικές απαντήσεις. Η περιφρόνηση που εκδηλώνουν οι υπάλληλοι προς τα μέλη αυτού του Σώματος δεν οδηγεί παρά μόνο στη σκλήρυνση των θέσεών μας. Το σκάνδαλο της ECHO αποδεικνύει ένα πράγμα, το ότι αν ορισμένοι υπάλληλοι της Επιτροπής κάνουν ό, τι θέλουν, είναι επειδή οι Επίτροποί τους είναι πολύ απασχολημένοι με το να φροντίζουν για την προσωπική τους εικόνα - αναφέρομαι στην ECHO - για να χάνουν το χρόνο τους ελέγχοντάς τους και αυτό συμβαίνει επίσης γιατί οι κακές πρακτικές και συνήθειες γίνονται δεύτερη φύση, χάρη στην οποία αναπτύσσεται η ιδεολογία του δεν είδα-δεν άκουσα, που υποσκάπτει την αξιοπιστία της Επιτροπής. Σε αυτό το Κοινοβούλιο, και τουλάχιστον στην Ομάδα μας, δεν έχουμε τη διάθεση να αφήσουμε τους ψηφοφόρους να πιστεύουν ότι παίζουμε το «γύρω-γύρω όλοι' και περιμένουμε συνεπώς να μάθουμε ακριβώς τί συνέβη με την ECHO πριν λάβουμε θέση.
<P>
Γενικότερα, το Συμβούλιο, η Επιτροπή και, δυστυχώς, το Κοινοβούλιο πάσχουν από το σύνδρομο του Fontainebleau, παριστάνοντας το καθένα από την πλευρά του την Μάργκαρετ Θάτσερ σε μικρογραφία, εκτιμώντας το καθένα ότι το κράτος που εκπροσωπεί οφείλει να έχει συμμετοχή, περιφρονώντας τις κοινοτικές πολιτικές που στηρίζονται στην αλληλεγγύη. Θα αναφερθούμε εκτενώς σε αυτό το θέμα όταν θα μιλήσουμε για την έκθεση σχετικά με τους ίδιους πόρους. Τώρα, όμως, εξ ονόματος της Ομάδας μου, θα ήθελα να προετοιμάσω το έδαφος. Θεωρώντας ότι η Κοινή Γεωργική Πολιτική είναι η αιτία ορισμένων ανισορροπιών και βασιζόμενη, μεταξύ άλλων, στις συμφωνίες του Fontainebleau, η Επιτροπή προβλέπει στις προτάσεις της τη μείωση της κοινοτικής συνεισφοράς στις άμεσες ενισχύσεις προς τους αγρότες και την εφαρμογή μίας πρακτικής συγχρηματοδότησης αυτών των άμεσων ενισχύσεων από τα εθνικά δημόσια ταμεία και τον προϋπολογισμό της Ευρωπαϊκής Ένωσης. Το υπόλοιπο της Κοινής Γεωργικής Πολιτικής, όπως τη γνωρίζουμε, θα διαλυόταν λοιπόν μέσα στο νεφέλωμα μίας διαρθρωτικής πολιτικής γεωργικού τύπου. Είναι προφανές ότι μία τέτοια πρόταση, όσο ελκυστική και να είναι εκ πρώτης όψεως, θα επέτρεπε σε ορισμένα κράτη μέλη να μειώσουν το μερίδιο που οφείλουν στην Ευρωπαϊκή Ένωση, εις βάρος της Κοινής Γεωργικής Πολιτικής. Από τη μία πλευρά, θα απαιτούσε μία μερική επανεθνικοποίηση της γεωργικής πολιτικής και, από την άλλη, θα έδινε τέλος στην όποια ευρωπαϊκή αλληλεγγύη, όπως έγινε ήδη πέρυσι, όταν αποφασίστηκε, όπως το υπογράμμισα στην αρχή της παρέμβασής μου, ενάντια στην πρόταση που είχα κάνει ως εισηγητής επί της ουσίας, να καταργηθεί η εισφορά ΕΚΑΧ για τα πέντε τελευταία χρόνια ύπαρξης του προϋπολογισμού αυτού του θεσμικού οργάνου.
<P>
Στα ίχνη της εγκατάλειψης αυτού του μοναδικού κοινοτικού φόρου, η Επιτροπή προτείνει εφεξής την κακομεταχείριση της μοναδικής ολοκληρωμένης πολιτικής της Ευρωπαϊκής Ένωσης. Δεν είναι παραλογισμός; Η Ευρώπη των εμπόρων θα γίνει η Ευρώπη των εμπόρων που κάνουν σκληρό παζάρι; Πιστεύουμε πραγματικά ότι αφού αποτύχαμε στη Διακυβερνητική Διάσκεψη, ολοκληρώσαμε στο γόνατο το Αμστερνταμ και το Λουξεμβούργο, πρέπει τώρα να κατευθυνθούμε προς την εξάρθρωση της ενιαίας κοινοτικής πολιτικής γιατί οι σοσιαλιστικές κυβερνήσεις της Μεγάλης Βρετανίας και της Γερμανίας πλειοδοτούν με υπερφιλελεύθερο τρόπο σε φορολογικά θέματα; Έχουμε ακόμα χρόνο να σκεφτούμε και να αναρωτηθούμε με σοβαρότητα σχετικά με αυτό που μας ετοιμάζουν τεχνοκράτες που «σερφάρουν' στα κύματα της μόδας και του πνεύματος της εποχής.

<SPEAKER ID=23 NAME="Liikanen">
Κύριε Πρόεδρε, καθώς προχωρεί η διαδικασία του προϋπολογισμού του 1999, καθίσταται σαφές ότι η ευρεία συναίνεση των τελευταίων ετών μεταξύ των θεσμικών οργάνων αναφορικά με τη γενική δημοσιονομική σταθερότητα της Ένωσης θα συνεχισθεί και το 1999. Όλα τα θεσμικά όργανα συμφωνούν ότι η λιτότητα θα πρέπει να συνεχισθεί. Ταυτόχρονα, οι υποχρεώσεις της Ένωσης, ιδιαίτερα σε ότι αφορά τις αποφάσεις του Ευρωπαϊκού Συμβουλίου του Εδιμβούργου, οφείλουν να τηρηθούν. Οι συζητήσεις συνεχίζονται σε ορισμένα θέματα. Όσον αφορά τις υποχρεωτικές δαπάνες, η Επιτροπή έχει συμπεριλάβει στην ημερήσια διάταξη της 28ης Οκτωβρίου μία διορθωτική επιστολή, με σκοπό να αξιολογήσει πιθανές ανάγκες για συμπληρωματικές δαπάνες με όσο το δυνατό μεγαλύτερο πνεύμα οικονομίας.
<P>
Με τη διορθωτική επιστολή για το 1999 και την πρόσφατα διαβιβασθείσα διορθωτική επιστολή για τον συμπληρωτικό και διορθωτικό προϋπολογισμό του 1998 όλα τα στοιχεία έχουν πλέον κατατεθεί προς συζήτηση. Το γεγονός αυτό θα επιτρέψει στην αρμόδια επί του προϋπολογισμού αρχή να καταλήξει σε συνολική συμφωνία για το 1998 και το 1999 μέχρι τη σύνοδο του Συμβουλίου Προϋπολογισμού στις 24 Νοεμβρίου το αργότερο. Ωστόσο, αυτή η διαδικασία προϋπολογισμού δεν αφορά μόνο αριθμούς. Σηματοδοτεί επίσης περαιτέρω σημαντικές βελτιώσεις στη δημοσιονομική διαχείριση της Ένωσης, εκ των οποίων θα ήθελα να προβάλω εν συντομία τρεις.
<P>
Πρώτον, ο προϋπολογισμός του 1999 καταρτίστηκε βάσει της νέας διοργανικής συμφωνίας όσον αφορά τη νομική βάση. Η διαδικασία του προϋπολογισμού απέδειξε ήδη ότι η συμφωνία λειτουργεί. Ταυτόχρονα, νέες και πειραματικές δραστηριότητες μπορούν ακόμη να αποσπάσουν αρχική χρηματοδότηση από τον κοινοτικό προϋπολογισμό. Η Επιτροπή και οι ενεχόμενοι οργανισμοί θα επωφεληθούν από αυτή τη διαφάνεια όταν έρθει η στιγμή της εκτέλεσης του προϋπολογισμού. Αυτές ήταν μείζονες επιτυχίες του Κοινοβουλίου στο πεδίο του προϋπολογισμού.
<P>
Δεύτερον, σημαντική πρόοδος έχει επίσης επιτευχθεί όσον αφορά τις κοινοτικές επιδοτήσεις. Η Επιτροπή σε ανακοίνωσή της έχει επιβάλει σαφείς ελάχιστους κανόνες δημοσιότητας και συλλογικής λήψης αποφάσεων για όλες τις κοινοτικές επιδοτήσεις. Το γεγονός αυτό είναι αποτέλεσμα πολλών πρωτοβουλιών βουλευτών. Οι κ.κ. Brinkhorst και Tillich έχουν καταβάλει πολλές προσπάθειες στον συγκεκριμένο τομέα και επισημαίνω με ενδιαφέρον ότι η κ. Barbara Dόhrkop Dόhrkop ακολουθεί τις ίδιες κατευθυντήριες γραμμές.
<P>
Οι νέοι κανόνες της Επιτροπής τίθενται σε ισχύ για την εκτέλεση του προϋπολογισμού του 1999 και καταβάλλονται προσπάθειες ενημέρωσης και συζήτησης με υφιστάμενους και δυνητικούς δικαιούχους.
<P>
Το τρίτο θέμα αφορά την πιθανότητα χρήσης των επιχειρησιακών πόρων για διοικητικούς σκοπούς. Ιδιαίτερα, αφορά τα Γραφεία Τεχνικής Βοήθειας ή «BAT», όπως είναι η γαλλική συντομογραφία τους. Αντιλαμβάνομαι ότι το Ευρωπαϊκό Κοινοβούλιο επιθυμεί να μεταβάλει άμεσα ορισμένες πρακτικές προκειμένου να προαγάγει τη διαφάνεια και τον έλεγχο. Τους στόχους αυτούς τους συμμερίζεται και η Επιτροπή. Λυπάμαι αν αυτό δεν κατέστη αρκετά σαφές κατά την πρόσφατη ανακοίνωσή της για τα Γραφεία Τεχνικής Βοήθειας, όμως το έργο πρέπει να συνεχισθεί για να διασφαλισθεί ότι οι βραχυπρόθεσμες αποφάσεις θα αποτελέσουν επίσης ένα βήμα προς τη μεσοπρόθεσμη λύση. Η Επιτροπή στην ανακοίνωσή της και στο έγγραφο εργασίας έχει διατυπώσει ιδέες για την αναθεώρηση του δημοσιονομικού κανονισμού. Και με τα δύο επιδιώκεται η καθιέρωση στενότερης σχέσης μεταξύ των αποφάσεων που αφορούν τους χρηματοδοτικούς πόρους και το ανθρώπινο δυναμικό που απαιτείται για κάθε κοινοτική δράση.
<P>
Τέλος, το Κοινοβούλιο ετοιμάζεται να ψηφίσει την εγγραφή σημαντικών συμπληρωματικών πιστώσεων στον προϋπολογισμό του 1999 μέσω της ενδιάμεσης τροπολογίας του. Αντιλαμβάνομαι τον ρόλο του στη διαπραγματευτική διαδικασία για τη νέα διοργανική συμφωνία, αλλά εάν η συμφωνία και η ακύρωση των ενδιάμεσων πιστώσεων δεν επιτευχθεί έγκαιρα, τότε η Επιτροπή θα πρέπει, κάποια στιγμή εντός του 1999, να ζητήσει περισσότερα κεφάλαια από αυτά που απαιτούνται από τα κράτη μέλη.
<P>
Επιτρέψτε μου να ολοκληρώσω εκφράζοντας τον ειλικρινή σεβασμό μου για το άριστο έργο των εισηγητών, της κυρίας Dόhrkop Dόhrkop και του κ. Viola, όπως και του προέδρου της Επιτροπής Προϋπολογισμών, του κ. Samland. Καθώς αυτή η συζήτηση είναι κοινή και για τις εκθέσεις του κ. Giansily για την Ευρωπαϊκή Κοινότητα Ανθρακα και Χάλυβα, θα ήθελα να προσθέσω ορισμένα επιπλέον σημεία στο θέμα. Ως προς τις χρηματοοικονομικές συνέπειες της λήξης της Συνθήκης ΕΚΑΧ, επισημαίνω ότι προκύπτουν λύσεις τις οποίες επιδοκιμάζει τόσο το Συμβούλιο όσο και το Κοινοβούλιο από πολλές απόψεις. Η διαχείριση της κληρονομίας της ΕΚΑΧ από τις υφιστάμενες κοινότητες και η χρηματοδότηση ερευνητικών δραστηριοτήτων στους τομείς του άνθρακα και του χάλυβα φαίνεται, από το ενδιαφέρον που προκάλεσαν, ότι αποτελούν πλέον καθεστώς.
<P>
Απαιτούνται περαιτέρω συζητήσεις όσον αφορά την ιδιοκτησία της κληρονομίας, ορισμένα ζητήματα της μελλοντικής διεύρυνσης της Ένωσης και της κατανομής της χρηματοδότησης για έρευνα μεταξύ των τομέων. Η Επιτροπή θα συμβάλει περαιτέρω σε αυτές τις συζητήσεις πριν από τη λήξη του έτους. Όσον αφορά δε τον επιχειρησιακό προϋπολογισμό, η Επιτροπή συμμερίζεται τη λύπη του κ. Giansily για το γεγονός ότι το Συμβούλιο δεν εμφανίζεται πρόθυμο να εγκρίνει τη μεταφορά κεφαλαίων στον γενικό προϋπολογισμό για την ενίσχυση των κοινοτικών πρωτοβουλιών RESIDER και RECHAR.
<P>
Επισημαίνω ότι το σχέδιο γνωμοδότησης προβλέπει ήδη μία εναλλακτική λύση βάσει του άρθρου 56 της Συνθήκης ΕΚΑΧ. Η Επιτροπή ίσως πράγματι θα πρέπει να προσανατολισθεί προς αυτήν την κατεύθυνση, μολονότι οι δυνατότητες απορρόφησης θα πρέπει να εξετασθούν προσεκτικά. Η Επιτροπή θα επενεξετάσει, όπως πρότεινε ο κ. Giansily, τα ερευνητικά κονδύλια για τους τομείς άνθρακα και χάλυβα. Τα κονδύλια θα πρέπει να μειωθούν σταδιακά μέχρι το επίπεδο στο οποίο θα μπορούν να διατηρηθούν μεσοπρόθεσμα μετά τη λήξη της Συνθήκης ΕΚΑΧ.
<P>
Επιτρέψτε μου να ευχαριστήσω για μία ακόμη φορά τον εισηγητή, κ. Giansily, για το σημαντικό έργο του.

<SPEAKER ID=24 NAME="Lenz">
Κύριε Πρόεδρε, μέσα σε δύο λεπτά λίγα μόνο μπορεί να πει κανείς για τη σημασία που έχει για το Ευρωπαϊκό Κοινοβούλιο η εξωτερική πολιτική και η πολιτική σε θέματα ασφαλείας. Παρά ταύτα, η Επιτροπή Εξωτερικών Υποθέσεων, Ασφάλειας και Αμυντικής Πολιτικής όρισε τα σημεία που θεωρεί κεντρικά στον προϋπολογισμό. Η υλοποίηση των ανθρωπίνων δικαιωμάτων και της δημοκρατίας, καθώς και η προώθηση των ειρηνευτικών διαδικασιών, πρέπει να έχουν πρωτεύουσα σημασία σε όλα τα προγράμματα, ιδίως σε σχέση με τις υποψήφιες προς ένταξη χώρες, όπως επίσης και στα ευρωμεσογειακά προγράμματα MEDA και στα προγράμματα για την Ανατολική Ευρώπη. Η ερμηνεία που έδωσε το Ευρωπαϊκό Δικαστήριο σχετικά με τις νομικές βάσεις των προγραμμάτων για τη δημοκρατία και τα ανθρώπινα δικαιώματα δημιούργησε στην Αυστρία μεγάλη αναταραχή στην κοινή γνώμη, επειδή ακριβώς αυτά τα προγράμματα εκτελούνται μέσω πολλών ΜΚΟ και δρουν στη βάση. Ευτυχώς, αυτό κατέστη δυνατόν να επανορθωθεί με τη διαδικασία συνδιαλλαγής μεταξύ Συμβουλίου, Επιτροπής και Κοινοβουλίου τον Ιούλιο.
<P>
Η δημιουργία μιας ιδιαίτερης θέσης στον προϋπολογισμό για την αποκαλούμενη διαδικασία Royaumont θα έχει παρόμοιο στόχο, δηλαδή την οικοδόμηση και την ενίσχυση της κοινωνίας πολιτών. Η εν λόγω διαδικασία σκοπό έχει να οργανώσει το πρόγραμμα στην Κεντρική και Ανατολική Ευρώπη και να προσεγγίσει έτσι υποψήφιες χώρες, συνδεδεμένες χώρες, κράτη μέλη, καθώς επίσης κράτη της πρώην Γιουγκοσλαβίας. Τον ίδιο σκοπό εξυπηρετεί και η υποστήριξη του master degree για τα ανθρώπινα δικαιώματα, που αναφέρεται στην εκπαίδευση και στις γνώσεις σχετικά με τα ανθρώπινα δικαιώματα και στο οποίο συμμετέχουν ήδη πολυάριθμα πανεπιστήμια. Για την ενίσχυση της συνεργασίας με τη Λατινική Αμερική, την Ασία και την Νότιο Αφρική υπάρχουν ήδη προτάσεις δικές μας και άλλων επιτροπών που ασχολούνται με το θέμα είτε άμεσα, είτε μέσω ειδικών ινστιτούτων.
<P>
Τα γεγονότα που αφορούν τον συλληφθέντα τέως πρόεδρο της Χιλής Πινοσέτ δείχνουν πόσο επισφαλείς είναι ακόμη οι δημοκρατικές συνθήκες στη Λατινική Αμερική. Ακόμη, επιθυμούμε να υποστηριχθεί το Διεθνές Δικαστήριο κατά εγκλημάτων πολέμου που λειτουργεί στη Χάγη και στη Ρουάντα.Το κέντρο ανάλυσης και αξιολόγησης που ασχολείται με την πρόληψη των συγκρούσεων και την προετοιμασία της ειρήνης ανέλαβε εργασία. Σκοπεύουμε να το υποστηρίξουμε.
<P>
Χθες υπήρξε έντονη συζήτηση στην Επιτροπή Προϋπολογισμών για το αν το κεφάλαιο αυτό πρέπει να εξυπηρετεί τις εξωτερικές σχέσεις, τις εμπειρίες στο εξωτερικό ή κάτι άλλο. Αυτό που θέλουμε είναι να εξυπηρετήσουν τα μέτρα μας την εξωτερική πολιτική της Ευρωπαϊκής Ένωσης και να γίνουν έτσι, επίσης, γνωστά.

<SPEAKER ID=25 NAME="Sonneveld">
Κύριε Πρόεδρε, στο στάδιο που έχει φτάσει η εξέταση του προϋπολογισμού μελετώνται μόνο οι μη υποχρεωτικές δαπάνες στο γεωργικό τομέα. Ως συντάκτης γνωμοδότησης για τον γεωργικό προϋπολογισμό του 1999, θεωρώ καθήκον μου να επαγρυπνώ, ούτως ώστε η πολύ καλή διαδικασία που άρχισε να εφαρμόζεται με τον προϋπολογισμό του 1998 με πρωτοβουλία των συναδέλφων κ.κ. Tillich και Mulder να εφαρμοσθεί και για τον προσεχή προϋπολογισμό και, αν είναι απαραίτητο, να διασαφηνισθεί ακόμη περισσότερο.
<P>
Για το λόγο αυτό, είναι λάθος να συμπεριλάβουμε, για παράδειγμα, στο ψήφισμά μας για τον προϋπολογισμό του 1999 από τώρα κιόλας δηλώσεις σχετικά με τη μείωση, ή τουλάχιστον τη σταθεροποίηση, των γεωργικών δαπανών. Για το σκοπό αυτό πρέπει να λάβουμε υπόψη την τελευταία εκτίμηση της Επιτροπής σχετικά με τις μελλοντικές δαπάνες, η οποία θα συμπεριληφθεί στη διορθωτική επιστολή που θα κατατεθεί σύντομα στο Συμβούλιο και το Κοινοβούλιο. Είναι ήδη σαφές ότι, σήμερα, οι διεθνείς αγορές υφίστανται σημαντικές αλλαγές, γεγονός το οποίο θα επηρεάσει οπωσδήποτε τις γεωργικές δαπάνες. Έτσι αποδεικνύεται η ορθότητα της νέας προσέγγισης του προϋπολογισμού. Κατά τη διαδικασία του προϋπολογισμού στηριζόμαστε στα πιο πρόσφατα δεδομένα για τις εξελίξεις στις αγορές και στο συναλλαγματικό χώρο.
<P>
Πέρσι, ένα από τα σημαντικότερα πολιτικά θέματα ήταν το ερώτημα εάν έπρεπε να γίνει κάτι για την τότε θεωρούμενη ως υπερβολική αποζημίωση, για παράδειγμα, των βρετανών αγροτών. Ευτυχώς που υπήρξε μέριμνα, εκτός άλλων και με τη συμβολή της Επιτροπής Γεωργίας, για την εφαρμογή μιας συνεκτικής και αξιόπιστης πολιτικής, δεδομένου ότι η παγκόσμια αγορά έχει στο μεταξύ υποστεί καθίζηση και η υποτίμηση της στερλίνας είχε σοβαρές επιπτώσεις στις επιχορηγήσεις ανά εκτάριο που χορηγούνται στους βρετανούς.
<P>
Αυτό που προξενεί εντύπωση στον παρόντα προϋπολογισμό είναι η σημαντική αύξηση των δαπανών για την εφαρμογή συνοδευτικών μέτρων. Πρόκειται για μια υγιή εξέλιξη στους κόλπους της γεωργικής πολιτικής, τουλάχιστον εφόσον οι δαπάνες επαρκούν για την υλοποίηση των στόχων που έχουν τεθεί. Σχετικά με το θέμα αυτό, είναι απολύτως απαραίτητο να καταθέσει η Επιτροπή την έκθεση αξιολόγησης στο Συμβούλιο και το Κοινοβούλιο με βάση τις συμφωνίες που έχουν γίνει. Διαφορετικά δεν θα έχουμε σαφή εικόνα της κατάστασης για να λάβουμε περαιτέρω μέτρα.

<SPEAKER ID=26 NAME="Rόbig">
Κύριε Πρόεδρε, αξιότιμοι κυρίες και κύριοι, η οικονομία διαδραματίζει κεντρικό ρόλο, ιδιαίτερα όσον αφορά τη δημιουργία νέων θέσεων εργασίας. Για τον λόγο αυτό, ταχθήκαμε σαφώς υπέρ του στρατηγικού προγράμματος για την εσωτερική αγορά, και μάλιστα ειδικά υπέρ της new approach . Αυτό σημαίνει ότι στον τομέα της τυποποίησης πρέπει να επιτύχουμε, όταν ένα προϊόν που πωλείται στην Ευρώπη εγκρίνεται σε μια χώρα, να εγκρίνεται αυτόματα και στην άλλη. Αυτήν την τυποποίηση τη χρειαζόμαστε και στον τομέα των τηλεπικοινωνιών. Ιδιαίτερα ο εν λόγω τομέας παίζει σημαντικό ρόλο για τη δημιουργία θέσεων εργασίας, και εδώ σκοπεύουμε να προωθήσουμε κυρίως το ηλεκτρονικό εμπόριο. Επειδή αυτό είναι και για τον τομέα της εκπαίδευσης κάτι νέο, είναι αναγκαίο να γίνει επίσης καλύτερη χρήση αυτών των τηλεπικοινωνιακών δικτύων. Κυρίως με το πρόγραμμα IDA, επιχειρούμε να συνδέσουμε σχολεία, διοικητικές υπηρεσίες, μικρές και μεσαίες επιχειρήσεις και δημόσια νοσοκομεία και να μεταφέρουμε αυτή τη νέα γνώση. Φυσικά, και εδώ μπορεί να υπάρξουν βλαβερές συνέπειες. Ξέρουμε ότι έχουμε πολλά προβλήματα με το Internet. Γι' αυτό, το Ευρωπαϊκό Κοινοβούλιο τάσσεται υπέρ της αύξησης των πιστώσεων στον συγκεκριμένο τομέα.
<P>
Ένα άλλο σημαντικό θέμα είναι η δημιουργία των διευρωπαϊκών δικτύων μεταφορών. Πιστεύω ότι οι επενδύσεις στον συγκεκριμένο τομέα δεν δημιουργούν μόνο βραχυπρόθεσμα νέες θέσεις εργασίας μέσω της κατασκευής της υποδομής αυτής, αλλά προσφέρουν, ιδίως με τις επιδράσεις τους στον τομέα αυτόν, εντελώς νέες δυνατότητες.
<P>
Το τελευταίο και ίσως πιο σημαντικό σημείο είναι η εκπαίδευση και κατάρτιση. Το πρόγραμμα LEONARDO είναι ένα εξαιρετικά σημαντικό πρόγραμμα που δίνει τη δυνατότητα και σε νεαρούς μαθητευόμενους να πηγαίνουν σε άλλα κράτη και να εργάζονται σε επιχειρήσεις, αυτό δε αποτελεί τη βάση της επιτυχίας.

<SPEAKER ID=27 NAME="Ferber">
Κύριε Πρόεδρε, κύριε Επίτροπε, αγαπητοί συνάδελφοι, η Επιτροπή Έρευνας, Τεχνολογικής Ανάπτυξης και Ενέργειας ασχολήθηκε πολύ εντατικά με τον προϋπολογισμό του 1999. Γι' αυτό υπάρχουν δύο λόγοι. Αφενός, στον τομέα της ενέργειας, το ζητούμενο είναι να διευρύνουμε την προώθηση των εναλλακτικών μορφών ενέργειας που χρησιμοποιούμε στην Ευρώπη, προκειμένου να εκπληρώσουμε τις υποχρεώσεις που αναλάβαμε στο Κυότο. Το δεύτερο σημείο είναι η πολιτική έρευνας. Εδώ φυσικά έχουμε τη μεγάλη αποστολή να εκτελέσουμε το 5ο πρόγραμμα-πλαίσιο στον προϋπολογισμό του 1999. Και για τα δύο τύχαμε πλειοψηφίας στην Επιτροπή Προϋπολογισμών, πράγμα για το οποίο θέλω να ευχαριστήσω ειδικά την εισηγήτρια και γενικότερα τους συναδέλφους στην επιτροπή. Η αύξηση των πιστώσεων για τα προγράμματα ALTENER και SAVE, με τη μορφή που αποφασίστηκε τώρα, ήταν επειγόντως απαραίτητη και επιτεύχθηκε.
<P>
Η κατάσταση είναι δυσκολότερη ως προς το 5ο πρόγραμμα-πλαίσιο έρευνας. Μέχρι σήμερα, δεν υπάρχει απόφαση, δηλαδή ακόμη και σήμερα, στην πρώτη ανάγνωση, δεν έχουμε νομική βάση. Στο σημείο αυτό, θα ήθελα να καλέσω επιτακτικά το Συμβούλιο να κάνει τα πάντα ώστε να καταλήξουμε κατά την επόμενη συνάντηση, στις 10 Νοεμβρίου, σε μια λύση που θα είναι νόμιμη. Επίσης θέλω να πω σαφώς το εξής: η ρήτρα γκιλοτίνα δεν είναι νόμιμη και δεν συμβιβάζεται με τη Συνθήκη. Εδώ περιμένουμε να μας υποβάλει το Συμβούλιο καλές προτάσεις. Όμως - και αυτό αποτελεί το μεγάλο επίτευγμα της Επιτροπής Προϋπολογισμών στη διαδικασία εκτέλεσης του προϋπολογισμού - επιτεύχθηκε να έχουμε τα περιθώρια να υλοποιήσουμε από οικονομική άποψη όσα θέλει το Κοινοβούλιο. Πιστεύω ότι αυτό αποτελεί μεγάλη επιτυχία και ενισχύει την διαπραγματευτική θέση του Κοινοβουλίου κατά τη συνδιαλλαγή. Μέχρι τη δεύτερη ανάγνωση, θα έχουμε φέρει οπωσδήποτε σε πέρας τη διαδικασία συνδιαλλαγής, με τον ένα ή τον άλλο τρόπο, είτε βρίσκοντας μια λύση είτε όχι, ώστε κατόπιν να επικρατεί σαφήνεια. Ακόμη, παράκλησή μου είναι να ασχοληθούμε ιδιαίτερα κατά τον επόμενο χρόνο με το Κοινό Κέντρο Ερευνών. Χθες αναφερθήκαμε σε αυτό γι' άλλη μια φορά στην Επιτροπή Προϋπολογισμών, θα μιλήσουμε γι' αυτό κατά το ψήφισμα, κι εδώ το Κοινοβούλιο πρέπει να λάβει επειγόντως σαφή θέση.
<P>
Ευχαριστώ και πάλι για την καλή συνεργασία.

<SPEAKER ID=28 NAME="Schwaiger">
Κύριε Πρόεδρε, κύριε Επίτροπε, αγαπητοί συνάδελφοι, περισσότερο από τα δύο τρίτα των τροπολογιών της Επιτροπής Εξωτερικών Οικονομικών Σχέσεων έγινε δεκτό από την Επιτροπή Προϋπολογισμών κατά λέξη ή κατ' ουσίαν. Στοχεύουν με επιτυχία προς τους αναγκαίους για την παροχή κινήτρων πόρους για το άνοιγμα των αγορών τρίτων χωρών και τη διείσδυση σ' αυτές των προϊόντων και υπηρεσιών της Ευρωπαϊκής Ένωσης. Αυτό αποτελεί κλασικό μέλημα της Επιτροπής Εξωτερικών Οικονομικών Σχέσεων.
<P>
Από την άλλη, μπορέσαμε να επιβάλουμε τις απόψεις μας ότι ναι μεν η χρηματοδοτική ενίσχυση προς τις χώρες της Κεντρικής και Ανατολικής Ευρώπης και της Μεσογείου έχει προτεραιότητα και είναι αναγκαία, ωστόσο είναι σκόπιμη μόνο στο μέτρο που οι εν λόγω χώρες μπορούν να τη χρησιμοποιήσουν ως ενίσχυση για να βοηθήσουν οι ίδιες τους εαυτούς τους. Το Συμβούλιο θα έπρεπε στο μέλλον να ερευνά, σε συνεργασία με την Επιτροπή, με μεγαλύτερη προσοχή το τρέχον επίπεδο των δομών απορρόφησης, κυρίως στις υποψήφιες για προσχώρηση χώρες. Το σχετικό αποθεματικό ύψους περίπου 200 εκατ. που προβλέπει η κ. Dόhrkop για τις δραστηριότητες εξωτερικού εμπορίου οδεύει προς τη σωστή κατεύθυνση και οδηγεί σε καλύτερη κατανομή των υφισταμένων πόρων. Οι τροπολογίες που επανέφερε τώρα η Επιτροπή Εξωτερικών Οικονομικών Σχέσεων έχουν τρεις στόχους: πρώτον την επαναδιάθεση επαρκών πόρων για την ανθρωπιστική βοήθεια στο Κοσσυφοπέδιο, δεύτερον σημειώσεις προς υπόμνηση για την Τουρκία, τα προγράμματα SOCRATES, LEONARDO, USER EUROPE καθώς και την έκτακτη χρηματοδοτική ενίσχυση προς το Αζερμπαϊτζάν.
<P>
Δεύτερον, μια αναγκαία επέκταση της οικονομικής συνεργασίας με την Ασία, τη Λατινική Αμερική, τη Νότιο Αφρική και επίσης της συνεργασίας με τις οικονομικές και κοινωνικές ομάδες, τα βιομηχανικά και εμπορικά επιμελητήρια, τους συνδέσμους εργοδοτών, τις συνδικαλιστικές οργανώσεις, τους αγρότες, τις ΜΜΕ, τους καταναλωτές και τις οργανώσεις προστασίας του περιβάλλοντος. Μία, αν θέλετε, πολυκεντρική συνεργασία, που συμπεριλαμβάνει και τις ζωντανές δυνάμεις της οικονομίας και της κοινωνίας. Τα σχετικά σχόλια θα πρέπει να προβλεφθούν. Τέλος, το άνοιγμα της αγοράς, θέσεις του προϋπολογισμού για το άνοιγμα της ιαπωνικής αγοράς. Με αυτήν την ευκαιρία, θα ήθελα να ευχαριστήσω την κ. Dόhrkop για το ανοιχτό πνεύμα με το οποίο αντιμετώπισε τις προτάσεις μας και την εξαιρετική συνεργασία, επίσης δε τον πρόεδρο της Επιτροπής Προϋπολογισμών κ. Detlev Samland για την υπομονή του απέναντι στην επιμονή μου. Τέλος, ευχαριστώ επίσης θερμά τους συμβούλους της Επιτροπής Εξωτερικών Οικονομικών Σχέσεων, κ.κ. Christian Augustin και Francisco Gomes Martes για την εξαίρετη συνεργασία τους.

<SPEAKER ID=29 NAME="Novo">
Κύριε Πρόεδρε, κύριοι βουλευτές, σε ό, τι αφορά τον προϋπολογισμό για το 1999, η Επιτροπή Περιφερειακής Πολιτικής επιδιώκει την επίτευξη δύο κεντρικών στόχων: πρώτα απ' όλα, να διασφαλίσει ότι θα τηρηθούν εξ ολοκλήρου οι δεσμεύσεις που ανελήφθησαν στο Εδιμβούργο. Η λύση που επιλέχθηκε δικαιώνει, επί της ουσίας, αυτή την προσδοκία. Η Επιτροπή Περιφερειακής Πολιτικής είχε επίσης εκφράσει αμφιβολίες σχετικά με το επίπεδο εκτέλεσης των πληρωμών, υποβάλλοντας συγκεκριμένες προτάσεις με σκοπό την εξασφάλιση της ενδεδειγμένης ρευστότητας. Η λύση που προκρίθηκε προσβλέπει στην εξασφάλιση αυτής της ρευστότητας, έστω και με την προσφυγή σε διάφορες μεθόδους. Ας ελπίσουμε ότι αυτό πράγματι θα συμβεί.
<P>
Ο δεύτερος κεντρικός στόχος της Επιτροπής Περιφερειακής Πολιτικής συνίστατο στην ανακατανομή των πιστώσεων για την προώθηση των κοινοτικών πρωτοβουλιών. Η κοινοβουλευτική μας επιτροπή συνεχίζει να αμφισβητεί το γεγονός ότι το Συμβούλιο προτείνει γραμμικές περικοπές στις πιστώσεις για τις διάφορες κοινοτικές πρωτοβουλίες, προβάλλοντας το επιχείρημα ότι η αντίστοιχη εκτέλεση σημείωσε καθυστερήσεις, οι οποίες ωστόσο ουδέποτε προσδιορίστηκαν ούτε αποσαφηνίστηκαν.
<P>
Δεδομένης της απροσδιοριστίας που προανέφερα, η Επιτροπή Περιφερειακής Πολιτικής έχει την άποψη πως οι κοινοτικές πρωτοβουλίες θα έπρεπε να διαθέτουν τις πιστώσεις που αρχικώς αποφασίστηκαν, ενώ για την πρωτοβουλία PEACE θα έπρεπε να εγγραφούν εκατό εκατομμύρια επιπλέον, υπό τον όρο ότι αυτά δεν θα αφαιρεθούν από πιστώσεις που διατίθενται για τις υπόλοιπες πρωτοβουλίες. Οφείλουμε, επομένως, να καταγράψουμε το γεγονός, εκφράζοντας παράλληλα τη λύπη μας για το ότι ο προαναφερόμενος στόχος της Επιτροπής Περιφερειακής Πολιτικής δεν ικανοποιήθηκε πλήρως, από τη στιγμή που η υπό συζήτηση πρόταση δεν προβλέπει την ολοκληρωτική ανακατανομή των πιστώσεων για τις κοινοτικές πρωτοβουλίες.

<SPEAKER ID=30 NAME="Eisma">
Κύριε Πρόεδρε, ως συντάκτης γνωμοδότησης της Επιτροπής Περιβάλλοντος, Δημόσιας Υγείας και Προστασίας των Καταναλωτών, θα ήθελα καταρχάς να ευχαριστήσω θερμά την κ. Dόhrkop Dόhrkop για την έξοχη συνεργασία που είχαμε. Είναι σαφές ότι η κ. Dόhrkop είναι υπέρμαχος ενός οικολογικού προϋπολογισμού και ότι ενδιαφέρεται ιδιαιτέρως για το περιβάλλον. Απόδειξη αυτού είναι το γεγονός ότι ο περιβαλλοντικός προϋπολογισμός αυξήθηκε σχεδόν κατά 5 % σε σχέση με τα δεδομένα του Συμβουλίου. Όσον αφορά το «πρασίνισμα» του προϋπολογισμού κατορθώσαμε πολλά, ιδιαίτερα όσον αφορά τα Διαρθρωτικά Ταμεία, τα οποία θα μπορούν πλέον να χρησιμοποιούνται για την εφαρμογή του ΗΑΒΙΤΑΤ - και της οδηγίας για τα πτηνά - γεγονός που αποτελεί σημαντική νίκη. Βεβαίως, θα χαιρόμαστε ιδιαιτέρως εάν διαπιστώναμε ότι τα υπόλοιπα μέλη του Σώματος είναι διατεθειμένα να υποστηρίξουν τις τροπολογίες που έχουν ήδη εγκριθεί από την Επιτροπή Προϋπολογισμών. Παρόλα αυτά, κατέθεσα ακόμα μερικές τροπολογίες εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών. Πρόκειται για την θέση «Τροπικά δάση» και τα προγράμματα συνεργασίας με τρίτες χώρες. Ως Επιτροπή Περιβάλλοντος, Δημόσιας Υγείας, και Προστασίας των Καταναλωτών, προτείναμε - και η πρότασή μας εγκρίθηκε - να διατεθεί το 10 % των πόρων του MEDA για το περιβάλλον. Θα ήταν λογικό να ισχύσει το ίδιο και για το PHARE και το TACIS. Η τροπολογία αυτή δεν εγκρίθηκε στην Επιτροπή Προϋπολογισμών, γι' αυτό και την καταθέσαμε εκ νέου για ψηφοφορία στη σύνοδο ολομέλειας. Εάν η πολιτική αυτή εφαρμοσθεί και στην περίπτωση του TACIS και του PHARE, είναι αναμφισβήτητο ότι θα ενισχυθεί η συνοχή του προϋπολογισμού.
<P>
Τέλος, κύριε Πρόεδρε, είμαι της γνώμη ότι οι περιβαλλοντικές πτυχές δεν πρέπει μόνο να συνεκτιμηθούν σε όλες τις πολιτικές της Ευρωπαϊκής ΄Ένωσης, αλλά και να ενσωματωθούν πλήρως στις καθημερινές, εσωτερικές δραστηριότητες των ευρωπαϊκών θεσμικών οργάνων. Με την τροπολογία που καταθέσαμε επί της έκθεσης Viola καλούμε όλα τα ευρωπαϊκά θεσμικά όργανα, συμπεριλαμβανομένου του Ευρωπαϊκού Κοινοβουλίου, να χαράξουν ένα πρόγραμμα δράσης για την εφαρμογή ενός συστήματος εσωτερικής διαχείρισης που θα είναι περισσότερο φιλικό προς το περιβάλλον. Η ενέργεια, η κινητικότητα, η ανακύκλωση, όλες αυτές οι πτυχές πρέπει να λαμβάνονται υπόψη στην εσωτερική διαχείριση των ευρωπαϊκών θεσμικών οργάνων. Εφόσον λοιπόν βελτιώσουμε κατ' αυτόν τον τρόπο τη δική μας συμπεριφορά, τα θεσμικά όργανα της Κοινότητας μπορούν να αποτελέσουν παράδειγμα για άλλους οργανισμούς, όχι μόνο στην Ευρώπη, αλλά και παγκοσμίως.

<SPEAKER ID=31 NAME="Μοrgan">
Κύριε Πρόεδρε, επιθυμώ να δηλώσω ότι η αρχική πρόταση της Επιτροπής υπήρξε κάπως απογοητευτική για εμάς, ειδικά στον τομέα του πολιτισμού, όπου διαπιστώσαμε περικοπή της τάξεως του 43 %. Εντούτοις, η Επιτροπή Προϋπολογισμών, και ιδιαίτερα η κ. Barbara Dόhrkop Dόhrkop, η οποία κατανοεί την ανάγκη ύπαρξης ενός ισχυρού πολιτιστικού τομέα εντός της ΕΕ, έδωσε προτεραιότητα στο θέμα. Η επιτροπή είναι εξαιρετικά ευγνώμων για αυτό.
<P>
Η Επιτροπή Πολιτισμού διαιρείται σε τρεις τομείς: την παιδεία και τη νεότητα, τον πολιτισμό και τα οπτικοακουστικά μέσα, και την πληροφόρηση. Καθόλη την πορεία προσπαθήσαμε να θεμελιώσουμε τις αρχές του ανοικτού πνεύματος και της διαφάνειας. Καθήκον μας ήταν να θεσπίσουμε κριτήρια και στη συνέχεια να επιτρέψουμε τη διεξαγωγή ανοιχτών διαγωνισμών. Βέβαια, η όλη διαδικασία συνοδεύτηκε κατά το τρέχον έτος από αντικρουόμενες εκθέσεις για την ερμηνεία της απόφασης του Δικαστηρίου σχετικά με τη νομική βάση αλλά, με τον ένα ή τον άλλο τρόπο, καταφέραμε να βρούμε μια λύση.
<P>
Μία νέα προσέγγιση έχει εγκαινιασθεί, η δημιουργία μιας Ευρώπης της γνώσης. Η προσέγγιση αυτή εκφράστηκε με μια νέα θέση στον προϋπολογισμό, η οποία ονομάζεται «Σύνδεση» - επίσης πνευματικό τέκνο της Barbara Dόhrkop Dόhrkop. Θα δώσει την ευκαιρία για συνεργασία μεταξύ των διαφόρων προγραμμάτων. Επίσης, θα δώσει τη δυνατότητα πολύ μεγαλύτερης ευελιξίας και ρευστότητας, ιδιαίτερα μεταξύ των θέσεων του προϋπολογισμού για τον πολιτισμό και την παιδεία.
<P>
Στον τομέα της παιδείας, είμαστε ευχαριστημένοι που μπορέσαμε να επιλύσουμε τα προβλήματα που αφορούν τις λιγότερο διαδεδομένες γλώσσες και αναμένουμε με ανυπομονησία να προταθεί επ' αυτού μία νομική βάση από την Επιτροπή.
<P>
Οι θέσεις που αφορούν τον πολιτισμό υπήρξαν ο μεγαλύτερος πονοκέφαλος, και είναι ακόμη. Αναφέρομαι, βεβαίως, στα προγράμματα Kaleidoscope και Ariane. To πρόβλημα είναι ο συγχρονισμός: τα συγκεκριμένα προγράμματα αναμένεται να ολοκληρωθούν το 1998 και, βέβαια, το νέο πρόγραμμα για τον πολιτισμό δεν πρόκειται να ξεκινήσει πριν από το 2000. Έτσι, έχουμε ένα χρόνο καθυστέρηση, και ανησυχούμε πολύ μήπως χάσουμε την ώθηση την οποία αποκτήσαμε με αυτά τα προγράμματα.
<P>
Με ευχαρίστηση διαπιστώσαμε ότι η Επιτροπή και το Συμβούλιο προσεγγίζουν τον τρόπο σκέψης μας και έχουμε προβλέψει ένα κονδύλιο για μία συμφωνία επ' αυτού. Είμαστε για μία ακόμη φορά ευγνώμονες προς την κ. Barbara Dόhrkop Dόhrkop, η οποία εξασφάλισε ότι τα κονδύλια θα είναι διαθέσιμα εάν και όποτε επιτευχθεί η συγκεκριμένη συμφωνία.
<P>
Στον τομέα των οπτικοακουστικών μέσων είμαστε κάπως δυσαρεστημένοι, διότι δεν διατέθηκαν περισσότερα κονδύλια για πειραματικές δράσεις που θα συνέβαλαν στην ανάπτυξη ενός ισχυρότερου και πιο ζωντανού οπτικοακουστικού τομέα στην Ευρώπη.
<P>
Τέλος, σε ό, τι αφορά το σύνολο του τομέα της πληροφόρησης: οι κυβερνήσεις της Ευρώπης κάνουν λόγο για τη δημιουργία μιας Ευρώπης πιο φιλικής στον πολίτη. Νομίζω ότι θα έπρεπε να ανοίξουν τα μάτια τους, διότι διαθέτουμε ήδη μια Ευρώπη φιλική στον πολίτη. Το πρόβλημα είναι ότι οι άνθρωποι δεν το γνωρίζουν, και για τον λόγο αυτό απαιτείται να αναπτύξουμε καλύτερη πολιτική πληροφόρησης. Αυτό είναι κρίσιμο, ιδιαίτερα κατά τη στιγμή της καθιέρωσης του ενιαίου νομίσματος, και ελπίζω ότι τα μέλη του Κοινοβουλίου θα ανατρέψουν την περίεργη απόφαση της Επιτροπής Προϋπολογισμών για περικοπή των κονδυλίων για αποκεντρωμένες δράσεις. Συνολικά, η Επιτροπή Πολιτισμού έχει αρκετούς λόγους να είναι ικανοποιημένη και ευχαριστούμε την κ. Barbara Dόhrkop Dόhrkop για τη γενναία υποστήριξή της.

<SPEAKER ID=32 LANGUAGE="EN" NAME="Cunningham">
Κύριε Πρόεδρε, πρώτα από όλα θα ήθελα και εγώ να απευθύνω φόρο τιμής στη γενική εισηγήτρια, την κ. Dόhrkop Dόhrkop, με την οποία συνεργάστηκα πολύ στενά. Έδειξε τρομερή κατανόηση για το έργο της Επιτροπής Ανάπτυξης και Συνεργασίας.
<P>
Ωστόσο, ανησυχώ ακόμη για ορισμένα θέματα και πρώτα από όλα για την ECHO. Συμφωνώ ολόψυχα - κανείς δεν θα διαφωνούσε - ότι οφείλουμε να εξαλείψουμε την απάτη και τη διαφθορά. Η απάτη και η διαφθορά είναι αισχρές πράξεις και πρέπει να καταδικάζονται, αλλά όταν αφορούν την επισιτιστική βοήθεια προς ορισμένους από τους φτωχότερους ανθρώπους του κόσμου, τότε γίνονται ακόμη χειρότερες πράξεις. Συνεπώς, συμφωνώ ολόψυχα ότι οφείλουμε να τις καταδικάσουμε. Αλλά να κρατάμε αυτούς τους εξαιρετικά φτωχούς ανθρώπους ομήρους, ενόσω εμείς διευθετούμε τα διοικητικά προβλήματα της Επιτροπής, δεν είναι δίκαιο. Κατά συνέπεια, ελπίζω πραγματικά να επιλυθεί το συγκεκριμένο πρόβλημα. Τότε θα μπορέσουμε να συνεχίσουμε το έργο που οφείλουμε να πράξουμε.
<P>
Δεύτερον, όσον αφορά την ενίσχυση των παραγωγών μπανάνας των χωρών ΑΚΕ, όλοι γνωρίζουμε την απελπιστική κατάσταση στην οποία έχουν περιέλθει οι συγκεκριμένοι γεωργοί, ως συνέπεια της απόφασης του ΠΟΕ. Θα θέλαμε πάρα πολύ να δούμε τα χρήματα να εγγράφονται στη συγκεκριμένη θέση. Τις τελευταίες εβδομάδες διαπιστώσαμε την τρομακτική καταστροφή που προκάλεσε ο πρόσφατος τυφώνας στην Καραϊβική. Γι' αυτόν τον λόγο η περιοχή παράγει μπανάνες - επειδή ουσιαστικά αναπτύσσονται μέσα σε έξι μήνες. Γνωρίζουμε πόσο σημαντικές είναι. Επιθυμούμε να δούμε τα κονδύλια να επανεγγράφονται στη θέση του προϋπολογισμού ώστε να είμαστε σίγουροι ότι θα καταβληθούν αποζημιώσεις.
<P>
Επιθυμούμε επίσης, όσον αφορά την Επιτροπή Ανάπτυξης, να δούμε την Επιτροπή Προϋπολογισμών να αναθεωρεί ορισμένες θέσεις. Πρώτον, στο θέμα των ναρκών εδάφους, όλοι ενθουσιαστήκαμε και ικανοποιηθήκαμε απόλυτα όταν και η 40ή χώρα στον κόσμο επικύρωσε τη Συνθήκη της Οττάβα. Γνωρίζουμε ότι από την 1η Μαρτίου 1999 η απαγόρευση των ναρκών εδάφους θα καταστεί νομικά δεσμευτική συνθήκη των Ηνωμένων Εθνών. Αλλά υπάρχουν ακόμη περίπου 110 εκατομμύρια τέτοιες νάρκες, οι οποίες σκοτώνουν ή ακρωτηριάζουν κάποιον άνθρωπο κάθε τέταρτο της ώρας, καθημερινά, σε κάποιο μέρος του κόσμου. Συνεπώς, θα θέλαμε να δούμε τη συγκεκριμένη θέση του προϋπολογισμού να επανέρχεται στα περσινά επίπεδα.
<P>
Όσον αφορά τα θέματα φύλου, επιθυμούμε μία αύξηση στη συγκεκριμένη θέση έως τα 5 εκατομμύρια Εcu, διότι αναγνωρίζουμε τη σημασία των θεμάτων φύλου σε ό, τι αφορά τον αναπτυσσόμενο κόσμο. Εάν κάποιος με ρωτούσε ποια πράξη θα δημιουργούσε από μόνη της τεράστια διαφορά στον αναπτυσσόμενο κόσμο, θα απαντούσα ότι είναι η εκπαίδευση των κοριτσιών. Γνωρίζουμε πόσο σημαντικά είναι τα θέματα φύλου.
<P>
Ολοκληρώνω λέγοντας ότι συνολικά είμαστε σχετικά ικανοποιημένοι με το μέχρι τώρα αποτέλεσμα της Επιτροπής Προϋπολογισμών. Υπάρχουν ορισμένες αυξήσεις για τις οποίες είμαστε ευχαρισμένοι, ιδιαίτερα η θέση του προϋπολογισμού για τη Νιγηρία, η οποία αυξήθηκε κατά 1 εκατομμύριο Εcu, επειδή υπολείπονται ακόμη πολλά να γίνουν εκεί.
<P>
Ευχαριστώ πολύ, για μία ακόμη φορά, την εισηγήτρια, την κυρία Dόhrkop Dόhrkop.

<SPEAKER ID=33 NAME="Deprez">
Κύριε Πρόεδρε, αγαπητοί συνάδελφοι, ως εισηγητής της Επιτροπής Πολιτικών Ελευθεριών και Εσωτερικών Υποθέσεων, θα ήθελα καταρχήν να απευθυνθώ στη γενική μας εισηγήτρια, κ. Dόhrkop Dόhrkop, για να της εκφράσω τη μεγάλη μας χαρά για το ενδιαφέρον που εκδήλωσε ως προς τις ανησυχίες μας. Στην Επιτροπή Πολιτικών Ελευθεριών είχαμε πέντε προτεραιότητες και σχεδόν όλες ικανοποιήθηκαν.
<P>
Η πρώτη μας προτεραιότητα - και θα ήθελα να συγχαρώ μαζί με την κυρία εισηγήτρια και τον συνάδελφό μας, κ. Brinkhorst, που διαδραμάτισε πρωτοποριακό ρόλο σε αυτόν τον τομέα - είναι η δημιουργία του Ευρωπαϊκού Ταμείου για τους Πρόσφυγες. Η δημιουργία αυτού του ταμείου είναι καλός οιωνός για τη διεξαγωγή της πολιτικής σε αυτόν τον τομέα που έχει στρατηγική σημασία για την Ευρωπαϊκή Ένωση, στο θέμα αυτό, που θα ενταχθεί σύντομα στον πρώτο πυλώνα και που αποτελεί αντικείμενο πολιτικών συζητήσεων ως προς την κατανομή των βαρών.
<P>
Δεύτερη προτεραιότητα της επιτροπής μας: η διεξαγωγή δράσεων για την καταπολέμηση της βίας εις βάρος των γυναικών και των παιδιών, του σεξουαλικού τουρισμού και της εγκληματικής χρήσης του Internet. Κυρία εισηγήτρια, λάβατε υπόψη σας το αίτημά μας σε αυτόν τον τόσο ευαίσθητο τομέα και σας ευχαριστούμε.
<P>
Τρίτη προτεραιότητα της επιτροπής μας: η ένταξη των μεταναστών και η καταπολέμηση του ρατσισμού και της ξενοφοβίας. Η θέση των γραμμών αυτών του προϋπολογισμού ήταν λεπτή λόγω της απουσίας νομικής βάσης και προτείνατε, τόσο όσον αφορά το κείμενο αλλά και όσον αφορά τα ποσά, μία λύση που μας ικανοποιεί.
<P>
Τέταρτη προτεραιότητα: εδώ και χρόνια επιμένουμε για την έγκριση μίας θέσης στον προϋπολογισμό για τη Europol γιατί εκτιμούμε ότι ένα μέρος των πιστώσεων που προορίζονται για τη Europol πρέπει να εμφανίζεται στον προϋπολογισμό της Ένωσης, έστω και με την ένδειξη «p.m.», και σας ευχαριστούμε που σημειώσατε αυτό το αίτημα.
<P>
Λυπούμαστε μόνο όσον αφορά τη συνεργασία στον τομέα της δικαιοσύνης και των εσωτερικών υποθέσεων. Θέλαμε ένα μικρό πρόγραμμα για να βοηθήσουμε τα κράτη μέλη να συμφωνήσουν για τα μέσα καταπολέμησης της εγκληματικότητας στις πόλεις, ιδιαίτερα της εγκληματικότητας που προέρχεται από τις συμμορίες νέων. Αναμφίβολα, δεν ήμουν αρκετά πειστικός, αφού αυτό το μικρό πρόγραμμα - και είναι το μοναδικό σημείο για το οποίο λυπάμαι - δεν έγινε αποδεκτό.

<SPEAKER ID=34 NAME="Βrinkhorst">
Κύριε Πρόεδρε, η επιτροπή μας δεν είναι επιτροπή που ξοδεύει ιδιαίτερα. Αλλά προσβλέπουμε στο μέλλον όσον αφορά τη Συνθήκη του Αμστερνταμ. Έτσι, σε αυτό το πλαίσιο, η Επιτροπή Θεσμικών Θεμάτων είναι πολύ ικανοποιημένη για το γεγονός ότι ο νέος προϋπολογισμός μπορεί πραγματικά να ευθυγραμμιστεί με τις νέες προτεραιότητες. Ο συνάδελφός μας, κ. Deprez, μόλις το ανέφερε αυτό για τις πολιτικές ελευθερίες. Είναι σημαντικό να παράσχουμε κατευθύνσεις στο θέμα της Europol και των ευρωπαίων προσφύγων ώστε να καταστεί σαφές ότι μόλις ο πρώτος πυλώνας λάβει τη μορφή του τρίτου πυλώνα, τότε μπορούμε πράγματι να το υλοποιήσουμε.
<P>
Επίσης, είναι σημαντικό το γεγονός ότι η Συνθήκη του Αμστερνταμ λαμβάνει υπόψη τις νέες διατάξεις για την επιτροπολογία. Στο πλαίσιο αυτό, υποστηρίξαμε πλήρως τον προσανατολισμό προς μια συζήτηση με την Επιτροπή και το Συμβούλιο. Με άλλα λόγια, στην επιτροπολογία θα υπάρχουν κοινές ευθύνες του Ευρωπαϊκού Κοινοβουλίου και του Συμβουλίου. Το θέμα αυτό θα είναι από τα δυσκολότερα στο μέλλον. Η ιεράρχηση των κανόνων της Ευρωπαϊκής Κοινότητας αποτελεί την ουσία της Κοινότητας του μέλλοντος. Σε αυτό το είδος δημοκρατίας και λογοδοσίας η Επιτροπή οφείλει να λάβει αποφασιστική θέση.

<SPEAKER ID=35 NAME="Tillich">
Κύριε Πρόεδρε, η διαδικασία που ακολουθούσε μέχρι σήμερα η Επιτροπή Ελέγχου του Προϋπολογισμού συνίστατο στη διεξαγωγή ψηφοφορίας, τον Οκτώβριο κάθε έτους, στην Ολομέλεια για ένα ψήφισμα σχετικά με την εκτέλεση του προϋπολογισμού του τρέχοντος οικονομικού έτους. Αυτό οδηγούσε στη δημιουργία είτε σύγχυσης είτε συγκρούσεων με τις διαβουλεύσεις επί του προϋπολογισμού για το επόμενο οικονομικό έτος. Για τον λόγο αυτόν, εφέτος αποφασίσαμε τη διεξαγωγή μιας νέας διαδικασίας μεταξύ της Επιτροπής Ελέγχου του Προϋπολογισμού και της Επιτροπής Προϋπολογισμών, δηλαδή να παράσχουμε μια εκτενέστερη γνωμοδότηση κατά τις διαβουλεύσεις για τον ερχόμενο προϋπολογισμό και να παρακαλέσουμε την εισηγήτρια και την Επιτροπή Προϋπολογισμών να την λάβουν υπ' όψιν κατά τις διαβουλεύσεις τους. Θα ήθελα να ευχαριστήσω την εισηγήτρια κ. Dόhrkop Dόhrkop που το έκανε αυτό.
<P>
Παραθέτω μερικές μόνο επεξηγήσεις τόσο για τις διαβουλεύσεις επί του προϋπολογισμού όσο και για τον προϋπολογισμό του 1998. Από το καλοκαίρι του τρέχοντος έτους έχουμε μια απόφαση για τις νομικές βάσεις. Αυτό δημιούργησε σαφήνεια και παραμέρισε οριστικά τις αβεβαιότητες των περασμένων ετών. Παράλληλα όμως θέλω να επαναλάβω ότι καλώ την Επιτροπή και το Συμβούλιο να δραστηριοποιηθούν στα ζητήματα για τα οποία μας είχαν διαβεβαιώσει ότι θα δημιουργηθούν οι απαραίτητες νομικές βάσεις, τόσο για τον προϋπολογισμό του 1998, εντός του 1998, όσο και για τον προϋπολογισμό του 1999.
<P>
Σχετικά με τη διαδικασία ad hoc, θα υποστηρίξω τον κ. Sonneveld. Τον περασμένο χρόνο, θεσπίσαμε μια διαδικασία ad hoc, τη διαδικασία Tillich-Mulder. Θεωρούσαμε ότι έτσι είχαμε επιτέλους επιτύχει να γίνει ένας ρεαλιστικός υπολογισμός των δαπανών στον τομέα των γεωργικών δαπανών μέσω μιας διορθωτικής επιστολής της Επιτροπής στο τέλος του φθινοπώρου, και έτσι να μπορούν να διεξαχθούν οι διαβουλεύσεις για τον προϋπολογισμό σε ρεαλιστική βάση. Γι' αυτό, θα πρέπει να είναι επίσης δυνατό, αν η Επιτροπή ενδεχομένως καταθέσει αυτόν τον χρόνο διορθωτική επιστολή - έτσι προβλέπει αυτή η διαδικασία - να εμφανιστούν στο διορθωτικό της Επιτροπής μεγαλύτερες ανάγκες, δηλαδή τόσο μεγαλύτερες όσο και μικρότερες ανάγκες. Αυτό το έχουμε συμπεριλάβει.
<P>
Όσον αφορά την κατηγορία 3, μια υπόμνηση προς την Επιτροπή: στη διαδικασία εκτέλεσης του προϋπολογισμού του 1998, αποφασίσαμε την τεχνολογική διευκόλυνση των ΜΜΕ ελπίζοντας ότι έτσι θα έχουμε αποτελέσματα ως προς την απασχόληση. Παρακαλώ την Επιτροπή να ενημερώνει διαρκώς για την πορεία της υλοποίησης, αφού η νομική βάση αποφασίστηκε μόλις το καλοκαίρι του τρέχοντος έτους.
<P>
Μια ακόμη παρατήρηση για την κατηγορία 4: η Επιτροπή αναφέρει η ίδια σε εσωτερικά έγγραφά της ότι αντιμετωπίζει σημαντικά προβλήματα κατά τη διάθεση των πόρων των προγραμμάτων MEDA και PHARE. Εδώ, είναι απαραίτητο να εισαγάγει η Επιτροπή τα αναγκαία μέτρα προκειμένου να επιτευχθεί πρόοδος.

<SPEAKER ID=36 NAME="Baldarelli">
Κύριε Πρόεδρε, κατ'αρχάς θα ήθελα να ευχαριστήσω την εισηγήτρια για την εργασία της. Εξ ονόματος της Επιτροπής Αλιείας, θα ήθελα να πω ότι σε γενικές γραμμές είμαστε ικανοποιημένοι για την εργασία που περιέχει ο προϋπολογισμός. Μας πείθουν οι γραμμές τάσης όσον αφορά τις διεθνείς συμφωνίες, είμαστε ικανοποιημένοι με τη διατήρηση της ειδικής δράσης υπέρ της αλιείας μικρής κλίμακας και της παράκτιας αλιείας. Είμαστε κυρίως πεπεισμένοι ότι η δράση του Κοινοβουλίου στο θέμα της αλιείας μικρής κλίμακας επέτρεψε τη δημιουργία προγραμμάτων που αφορούν κατά κύριο λόγο την απασχόληση, και ειδικότερα την απασχόληση των νέων, όπως επίσης την ενίσχυση των αλιέων στην ξηρά. Αντιθέτως, αισθανόμαστε αμηχανία όσον αφορά ορισμένες προτάσεις σχετικά με τον έλεγχο: σε αυτό τον τομέα, πράγματι, σημειώνεται μείωση των χρηματοδοτήσεων και η γραμμή B2-901 είναι, κατά τη γνώμη μας, ανεπαρκής. Γι'αυτό το λόγο προτείναμε μια τροπολογία - μια αύξηση από 41 σε 45 εκατομμύρια Ecu - που ακριβώς αφορά τη χορήγηση πιστώσεων στη γραμμή B2-901 για τον έλεγχο.

<SPEAKER ID=37 NAME="Grφner">
Κύριε Πρόεδρε, αγαπητοί συνάδελφοι, θα ήθελα να ευχαριστήσω την κ. Dόhrkop Dόhrkop που συνέχισε την διαδικασία εισαγωγής του θηλυκού στοιχείου στον προϋπολογισμό, η οποία είχε αρχίσει τα τελευταία χρόνια, και ήδη συμπεριέλαβε στις θέσεις του προϋπολογισμού το gender mainstreaming , δηλαδή την παγίωση της ισότητας ευκαιριών σε όλους τους τομείς της πολιτικής. Όμως, εξακολουθεί να μην γίνεται συνεπής εφαρμογή της αρχής αυτής, όπως προκύπτει από αρκετά έγγραφα εργασίας για τους προϋπολογισμούς του 1998 και 1999, πράγμα που μπορώ να τεκμηριώσω ως προς τον τομέα αρμοδιοτήτων της Επιτροπής για τα Δικαιώματα της Γυναίκας βάσει εκτενούς αλληλογραφίας με 15 Επιτρόπους.
<P>
Ένα άλλο κέντρο βάρους της γνωμοδότησής μας αποτέλεσε το 4ο πρόγραμμα δράσης για ίσες ευκαιρίες για γυναίκες και άνδρες και την καταπολέμηση της βίας. Στο μεταξύ, γίνονται διαβουλεύσεις για το πρόγραμμα DAPHNE, υπενθυμίζω όμως ότι εμείς εδώ στο Σώμα, συγκεκριμένα 350 συνάδελφοι, υποστηρίξαμε με τη δήλωση του Μαΐου το αίτημα ενός ευρωπαϊκού έτους και μιας εκστρατείας κατά της βίας εις βάρος των γυναικών. Για ανεξιχνίαστους για μας λόγους, το τροποποιητικό αυτό σχόλιο της Επιτροπής για τα Δικαιώματα της Γυναίκας δεν έγινε δεκτό από την Επιτροπή Προϋπολογισμών. Έχει κατατεθεί μια νέα τροπολογία και ελπίζω ότι όλοι οι συνάδελφοι τώρα θα ψηφίσουν από κοινού υπέρ της τροπολογίας αυτής.

<SPEAKER ID=38 NAME="Schmidbauer">
Κύριε Πρόεδρε, στη γνωμοδότηση της Επιτροπής Αναφορών τονίσαμε ότι το οικονομικό πλαίσιο των συνθηκών εργασίας της Επιτροπής και του Διαμεσολαβητή πρέπει να συμφωνεί με τα καθήκοντα που μας έχουν ανατεθεί. Στην Συνθήκη ΕΚ κατοχυρώνεται το δικαίωμα κάθε πολίτη να υποβάλει αναφορές και να μπορεί να αποτανθεί στον Διαμεσολαβητή όταν έχει παράπονα που αφορούν τα ευρωπαϊκά θεσμικά όργανα.
<P>
Με τη Συνθήκη του Αμστερνταμ, η ιθαγένεια της Ένωσης αποκτά ένα ακόμη σταθερότερο θεμέλιο. Η μερική μεταβίβαση των τομέων εσωτερικών υποθέσεων και δικαιοσύνης από τον τρίτο στον πρώτο πυλώνα θα έχει επίδραση στις αρμοδιότητες και στην έκταση των δραστηριοτήτων της Επιτροπής Αναφορών και του Διαμεσολαβητή. Το δικαίωμα υποβολής αναφορών και προσφυγών αποτελεί ένα σημαντικό μέσο για μια δημοκρατική Ευρώπη. Γι' αυτό, απευθύνουμε προειδοποίηση να μην γίνουν υπερβολές στο πλαίσιο των προτάσεων εξορθολογισμού των δομών των επιτροπών και να μην επικεντρωθούν οι δραστηριότητες μόνο στη νομοθετική εργασία και στα καθήκοντα τα σχετικά με τον προϋπολογισμό. Η διαμόρφωση της πολιτικής ούτε πρέπει ούτε επιτρέπεται να εξαντλείται σε σχέδια λιτότητας.
<P>
Η Επιτροπή Αναφορών απαιτεί να ληφθεί υπ' όψιν κατά προτεραιότητα στο πλαίσιο της τροποποίησης του οργανογράμματος θέσεων, χρειαζόμαστε δε πόρους για τη βελτίωση της χρήσης της πληροφορικής κατά τη μεταβίβαση και την ανταλλαγή εγγράφων με τους πολίτες. Υποστηρίζουμε τα αιτήματα του Διαμεσολαβητή και τα θεωρούμε δικαιολογημένα αντικειμενικά. Η λύση που προτάθηκε για το πρόβλημα, δηλαδή να αντιμετωπιστεί ο προϋπολογισμός για τον Διαμεσολαβητή ως προυπολογισμός για ανεξάρτητο θεσμικό όργανο, καθιστά δυνατή την δημιουργία συμπληρωματικών μονίμων θέσεων. Ευχαριστούμε την Επιτροπή Προϋπολογισμών και τον κ. Viola για την ιδέα αυτή. Έτσι μπορούμε να οικοδομήσουμε και να επεκτείνουμε περαιτέρω τον θεσμό αυτό, που είναι τόσο σημαντικός για τη δημοκρατία.

<SPEAKER ID=39 NAME="Lulling">
Κύριε Πρόεδρε, αρχικά θα ήθελα να ευχαριστήρω θερμά τον εισηγητή της έκθεσης σχετικά με τη λήξη της Συνθήκης ΕΚΑΧ από την Επιτροπή Προϋπολογισμών, τον κύριο Giansily, για το ότι περιέλαβε τα συμπεράσματα της γνωμοδότησής μου, τα οποία έγιναν ομόφωνα δεκτά από την Επιτροπή Οικονομικής, Νομισματικής και Βιομηχανικής Πολιτικής, στο σχέδιο ψηφίσματός του, το οποίο επίσης έγινε ομόφωνα δεκτό από την Επιτροπή Προϋπολογισμών.
<P>
Αν όλοι οι συνάδελφοι υποστηρίξουν τις λογικές και δίκαιες προτάσεις μας, τα περιουσιακά στοιχεία της ΕΚΑΧ, τα οποία άλλωστε συσσώρευσαν σε μεγάλο βαθμό μόνες τους οι βιομηχανίες άνθρακα και χάλυβα με τις εισφορές που καταβάλλουν από το 1952, θα χρησιμοποιηθούν μετά το 2002 για ελπιδοφόρα έρευνα προς το συμφέρον των βιομηχανιών αυτών.
<P>
Στην έκθεσή μου κατέστησα σαφές ότι π.χ. το δυναμικό του χάλυβα χρησιμοποιείται μόνο κατά 20 %, δηλαδή ότι ο χάλυβας έχει ποσοτικά, ιδίως όμως και ποιοτικά, μεγάλες μελλοντικές προοπτικές. Η βιομηχανία χάλυβα δεν είναι μια "industrie crepusculaire» , και όταν θα είναι σε θέση, με ενίσχυση των ερευνητικών προσπαθειών, να ανταποκριθεί στις απαιτήσεις των πελατών για όλο και πιο διαφοροποιημένους χρηστικούς σκοπούς, τότε πραγματικά θα έχει μεγάλες μελλοντικές προοπτικές.
<P>
Επειδή το Ευρωπαϊκό Συμβούλιο του Αμστερνταμ αποφάσισε ήδη να χρησιμοποιήσει τα έσοδα από τα αποθεματικά που θα υπάρχουν μετά τις 23 Ιουλίου 2002 για ένα Ταμείο Έρευνας από το οποίο θα επωφεληθούν οι τομείς οι σχετικοί με την βιομηχανία άνθρακα και χάλυβα, θεωρώ ότι είναι αυτονόητο και επίσης η απλούστερη και πιο φυσική λύση να μεταβιβαστούν τα περιουσιακά στοιχεία της ΕΚΑΧ στις υπόλοιπες κοινότητες.
<P>
Η Συνθήκη ΕΚΑΧ του 1952 έχει πιο έκδηλο κοινωνικό χαρακτήρα, είναι αυστηρότερη από άποψη πολιτικής του ανταγωνισμού και διαθέτει επίσης ένα υποδειγματικό στατιστικό σύστημα. Γι' αυτό, ζητάμε από την Επιτροπή να υποβάλει έγκαιρα προτάσεις ενσωμάτωσης των μέσων αυτών, που έχουν αποδείξει την αξία τους, στο τακτικό πλαίσιο της ΕΕ. Θα ήταν πραγματικά δείγμα ανευθυνότητας και κρίμα να χάσουμε αυτά τα μέσα της πρώτης Ευρωπαϊκής Κοινότητας.

<SPEAKER ID=40 NAME="Graenitz">
Κύριε Πρόεδρε, με τη λήξη της Συνθήκης ΕΚΑΧ είχαμε να αντιμετωπίσουμε μεγάλες δυσκολίες, γιατί κατά την έγκριση της Συνθήκης αυτής είχε μεν επιλεγεί μια περιορισμένη διάρκεια ισχύος της, αλλά δεν προβλεπόταν κάποια μορφή τερματισμού της. Επιτρέψτε μου να συμφωνήσω σε πάρα πολλά σημεία με την προηγούμενη ομιλήτρια. Φυσικά, για την Επιτροπή Έρευνας, Τεχνολογικής Ανάπτυξης και Ενέργειας είναι πολύ σημαντικό να εξακολουθήσουν να υπάρχουν οι πόροι για την έρευνα. Από τις αναλύσεις της έρευνας στον τομέα του άνθρακα και του χάλυβα γνωρίζουμε ότι η έρευνα αυτή, επειδή είναι πολύ κοντά στην βιομηχανία, ασκεί ιδιαίτερα μεγάλη επίδραση στην ανάπτυξη της ευρωπαϊκής βιομηχανίας και έχει ενισχύσει εξαιρετικά σε πολλούς τομείς την ανταγωνιστικότητά της έναντι της βιομηχανίας των ΗΠΑ, καθώς επίσης και έναντι της ιαπωνικής βιομηχανίας. Θα ήταν κρίμα αν η Επιτροπή δεν υπέβαλε τώρα τις αντίστοιχες προτάσεις, προκειμένου να μπορεί αφενός να συνεχιστεί η έρευνα και η χρήση της τεχνογνωσίας και των μέσων, και επίσης για να είναι δυνατόν, ακόμη και σε περίπτωση διεύρυνσης, να συμπεριληφθούν τα ενδιαφερόμενα κράτη στα ειδικά αυτά ερευνητικά προγράμματα, ιδιαίτερα και σε ό, τι αφορά τον άνθρακα.

<SPEAKER ID=41 NAME="Blak">
Κύριε Πρόεδρε, τα φτερά της Ιστορίας ακούγονται να φτερουγίζουν σήμερα στο Κοινοβούλιο. Δεν συζητάμε μόνο για τους προϋπολογισμούς αυτού του θεσμικού οργάνου και όλων των άλλων οργάνων, ρίχνουμε επίσης μια αναδρομική ματιά στις απαρχές της Κοινότητας Ανθρακα και Χάλυβα στο πλαίσιο της ετήσιας άσκησής μας κατά τη λήξη των χρηματοοικονομικών δραστηριοτήτων της παλαιάς συνθήκης. Στην υποβληθείσα πρόταση ενυπάρχει η σκέψη ότι οι εισπραχθέντες τόκοι κεφαλαίου των περιουσιακών στοιχείων της ΕΚΑΧ θα καταβληθούν σε προγράμματα έρευνας στους τομείς του άνθρακα και του χάλυβα. Τούτο όμως δεν είναι αρκετά τολμηρό. Ίσως όντως να είναι αυτός ο τομέας που βρίσκεται στη δυσχερέστερη κατάσταση σήμερα στην Ευρώπη. Αν θέλουμε να πετύχουμε τους στόχους ανάπτυξης της Συνθήκης του Αμστερνταμ, που βασίζονται στη βιώσιμη ανάπτυξη και στον σεβασμό για τον άνθρωπο, πρέπει να αλλάξουμε τρόπο σκέψης. Πρέπει να φροντίσουμε για περισσότερες κατοικίες, για έρευνα, και πρέπει να φροντίσουμε για πολύ περισσότερη απασχόληση. Αυτά έχει ανάγκη η Ευρώπη, αυτά έχουν ανάγκη και οι Ευρωπαίοι.

<SPEAKER ID=42 NAME="Ruttenstorfer">
Κύριε Πρόεδρε, αξιότιμοι κυρίες και κύριοι βουλευτές, θέλω να αρχίσω με δύο ευχάριστες πτυχές. Από τη μια θέλω να συγχαρώ, εξ ονόματος της Προεδρίας, τον βουλευτή κ. John Hume, που βραβεύτηκε μαζί με τον κ. David Trimble με το βραβείο Νόμπελ του 1998 για την ειρήνη.
<P>
(Χειροκροτήματα) Πιστεύω ότι το Κοινοβούλιο έχει κάθε λόγο να αισθάνεται υπερήφανο που έχει στις τάξεις του τέτοιους βουλευτές.
<P>
Δεύτερον, θα ήθελα να υπογραμμίσω κι εγώ ότι χαίρομαι που ο προϋπολογισμός του 1999 εκφράζεται για πρώτη φορά σε ευρώ, και έτσι καθίσταται πολύ σαφές ότι η Οικονομική και Νομισματική Ενωση γίνεται πραγματικότητα, με συνέπεια την περαιτέρω σύσφιξη στην Ευρώπη. Το Κοινοβούλιο άσκησε κριτική σχετικά με το ότι η περικοπή των προβλεπόμενων κονδυλίων στην κατάσταση δαπανών και εσόδων δεν είναι πάντα σύμφωνη με τις πολιτικές δηλώσεις του Συμβουλίου στους αντίστοιχους τομείς, ιδιαίτερα στις κατηγορίες 3 και 4. Σε σχέση με αυτό, θα ήθελα να υπενθυμίσω ότι το Συμβούλιο, στις 17 Ιουλίου, έλαβε τις αποφάσεις του ως προς το σχέδιο του προϋπολογισμού του 1999 βάσει ορισμένων αρχών, οι οποίες είναι πρώτον ο καθορισμός σαφών προτεραιοτήτων στο πλαίσιο του διαθέσιμου όγκου πιστώσεων, δεύτερον η εγγραφή ρεαλιστικών ποσών στον προϋπολογισμό, που θα αντιστοιχούν στις δυνατότητες εκτέλεσης χωρίς, κατά τη γνώμη μας, να παρεμποδίζουν τις ουσιώδεις πολιτικές της Κοινότητας, ο συνυπολογισμός των κριτηρίων που καθορίστηκαν στην διοργανική συμφωνία της 29ης Οκτωβρίου 1993 καθώς και της απόφασης του Ευρωπαϊκού Δικαστηρίου της 12ης Μαΐου 1998 σχετικά με τις νομικές βάσεις, και τέλος των ασημάντου ύψους δαπανών και της διατήρησης σημαντικών περιθωρίων εντός των ανωτάτων ορίων των κατηγοριών των δημοσιονομικών προοπτικών.
<P>
Ως εκ τούτου, το Συμβούλιο Προϋπολογισμού δεν έλαβε τις αποφάσεις του αποκλειστικά επί τη βάσει των προτεραιοτήτων που έθεσε το Συμβούλιο, αλλά έλαβε επίσης υπ' όψιν τις υπόλοιπες αρχές του προϋπολογισμού που ανέφερα παραπάνω. Αυτό εξηγεί γιατί, σύμφωνα με τον προϋπολογισμό λιτότητας για τον οποίον διαρκώς καταβάλλουμε προσπάθειες, καταργούνται οι πιστώσεις σε ορισμένους τομείς που έχουν προτεραιότητα για το Συμβούλιο. Θέλω πάντως να επιβεβαιώσω ότι στις διαδικασίες του Συμβουλίου θα πρέπει να γίνονται ιδιαίτερες προσπάθειες για να διασφαλίζεται πράγματι ο απαιτούμενος συντονισμός των διαφορετικών συμφερόντων των ενδιαφερομένων. Υπό αυτό το πρίσμα, ήταν για μένα ιδιαίτερα ουσιαστικό να ακούσω και, φυσικά, να κατανοήσω τα ειδικά αιτήματα του Κοινοβουλίου.Φυσικά, θα τα μεταφέρω στις διαβουλεύσεις του Συμβουλίου. Ενδεικτικά, αναφέρω τη συμφωνία για το 5ο πρόγραμμα-πλαίσιο έρευνας ή τη συνέχιση των προγραμμάτων KALEIDOSKOP και ARIANE, προκειμένου να διασφαλιστεί πραγματικά μια τακτική πολιτιστική πολιτική στο πλαίσιο της Ένωσης.
<P>
Χαίρομαι επίσης που οι βουλευτές έθιξαν εδώ το ζήτημα των υποτιθέμενων ατασθαλιών και περιπτώσεων απάτης που αποκαλύφθηκαν πρόσφατα. Το Συμβούλιο ανησυχεί εξίσου με το Ευρωπαϊκό Κοινοβούλιο γι' αυτές τις υποτιθέμενες ατασθαλίες και ενδεχόμενες απάτες, για τις οποίες άλλωστε πρόσφατα έγιναν διεξοδικές αναφορές. Το Συμβούλιο θεωρεί εξαιρετικά σημαντικό να διατίθενται οι πιστώσεις της Ευρωπαϊκής Ένωσης ορθά και με τρόπο που να μη δίνει καμία λαβή για υποψίες. Ως τμήμα της αρμοδίας επί του προϋπολογισμού αρχής, το Συμβούλιο αισθάνεται εξαιρετικά υπεύθυνο απένανι στον φορολογούμενο για τον τρόπο χρησιμοποίησης των δημοσίων πόρων. Πέραν τούτου, το Συμβούλιο ως θεσμικό όργανο έχει την βαθιά πεποίθηση ότι το ευρωπαϊκό ιδεώδες δεν πρέπει να υπονομεύεται από ανέντιμες συμπεριφορές. Κατά συνέπεια, το Συμβούλιο ενδιαφέρεται πολύ για την περαιτέρω εντατική και γρήγορη διερεύνηση των περιπτώσεων αυτών από την Επιτροπή, καθώς και για την εξαγωγή των αναγκαίων συμπερασμάτων από τα πορίσματά της.
<P>
Στις 23 Νοεμβρίου, το Συμβούλιο θα εξετάσει υπό το φως της ειδικής έκθεσης 8/98 του Ελεγκτικού Συνεδρίου τρόπους περαιτέρω βελτίωσης της αποτελεσματικότητας της UCLAF, μετά από τις σημαντικές προόδους που έχουν ήδη επιτελεσθεί. Εκτός αυτού, το Συμβούλιο γνωρίζει τις σκέψεις, τις μελέτες και τις εκθέσεις, ιδιαίτερα εκείνη του κ. Bφsch, που κυκλοφορούν σχετικά με μια πιθανή μεταρρύθμιση του καθεστώτος της UCLAF. Τελειώνοντας, θα ήθελα να τονίσω σχετικά με το ζήτημα αυτό ότι οι αποδέκτες της ενίσχυσης της ECHO δεν φέρουν καμία ευθύνη για ενδεχόμενες διοικητικές ελλείψεις. Σε ολόκληρο τον κόσμο, άνθρωποι που υποφέρουν εξαρτώνται από τα κονδύλια που έχουν προβλεφθεί γι' αυτούς. Ασφαλώς, οι ανάγκες τους θα ληφθούν δεόντως υπ' όψιν από όλους τους εμπλεκομένους κατά τη διαδικασία εκτέλεσης του προϋπολογισμού.
<P>
Επιτρέψτε μου, τελειώνοντας, να σας διαβεβαιώσω ότι, όπως ήδη ανέφερα, θα μεταφέρω τις σκέψεις σας στις περαιτέρω διαβουλεύσεις του Συμβουλίου. Επίσης, θα ήθελα να εκφράσω την αισιοδοξία μου ότι μέσω περαιτέρω εποικοδομητικών συνομιλιών με τους εκπροσώπους σας, αλλά και με την Επιτροπή, θα καταλήξουμε σε έναν καλό προϋπολογισμό για το 1999, καλό για τους ανθρώπους στην Ευρώπη.
<P>
(Χειροκροτήματα)
<SPEAKER ID=43 LANGUAGE="EN" NAME="Wynn">
Κύριε Πρόεδρε, θα μιλήσω γενικά για τη θέση της Ομάδας μου. Αρκετοί ομιλητές αργότερα θα υπεισέλθουν σε περισσότερες λεπτομέρειες. Θα ξεκινήσω με τον συνήθη τρόπο ευχαριστώντας τους εισηγητές, την κ. Dόhrkop Dόhrkop, τον κ. Viola και, βεβαίως, τον κ. Giansily. Η έκθεσή του υποστηρίζεται από την Ομάδα μας με τις μικρές τροπολογίες που προέκυψαν σε επίπεδο επιτροπής. Υπό το φως των παρατηρήσεων του Προεδρεύοντος του Συμβουλίου, ότι δεν είμαστε τόσο συντονισμένοι με τα πράγματα όσο το Συμβούλιο, έχω να δηλώσω ότι τον Ιούλιο το Συμβούλιο γνωστοποίησε τις αποφάσεις του: ένα από τα προβλήματα τον Ιούλιο ήταν ότι δεν υπήρξε διάλογος για το προσχέδιο του προϋπολογισμού, επειδή όλος ο χρόνος κατά τη διαδικασία συνδιαλλαγής αναλώθηκε στη νομική βάση. Έτσι, είναι κρίμα που δεν πραγματοποιήσαμε τις συζητήσεις που θα έπρεπε. Ομοίως, δεν πραγματοποιήθηκε η αρμόζουσα διαδικασία ad hoc. Αυτό είναι ένα πρόβλημα στην επικοινωνία μεταξύ των δύο θεσμικών μας οργάνων και απαιτείται να επανορθώσουμε το επόμενο έτος.
<P>
Λέγοντας αυτά, ευχαριστώ τον Προεδρεύοντα του Συμβουλίου για το έργο που πραγματοποίησε επί της νομικής βάσης, το οποίο και εκτιμούμε. Βοήθησε στην κατάρτιση του προϋπολογισμού του επόμενου έτους, και πρωτίστως στις κατηγορίες 3 και 4. Θεωρούμε ότι ο προϋπολογισμός είναι συνετός και λογικός. Προσπαθήσαμε να κάνουμε μειώσεις όπου τις θεωρήσαμε απαραίτητες. Το πρόβλημα για το Συμβούλιο είναι το στρατηγικό αποθεματικό, ο μεταβατικός προϋπολογισμός για τον οποίο μίλησε η κυρία Dόhrkop Dόhrkop. Δεν πρόκειται να αφήσουμε κανένα περιθώριο. Όπως γνωρίζετε είναι η ασφαλιστική μας δικλείδα, όπως ανέφερε και η Επιτροπή. Είναι η εγγύησή μας, διότι εάν δεν καταλήξουμε σε διοργανική συμφωνία, θα πρέπει να οπισθοχωρήσουμε.
<P>
Ας είμαστε σαφείς: η Ατζέντα 2000 εξαρτάται από τις δημοσιονομικές προοπτικές. Οι δημοσιονομικές προοπτικές εξαρτώνται από τη διοργανική συμφωνία. Από την πλευρά μας, επιθυμούμε την επίτευξη διοργανικής συμφωνίας, αλλά εάν δεν μπορέσουμε να καταλήξουμε σε ένα συμπέρασμα μέχρι τότε, μην απατάσθε, θα γυρίσουμε πίσω στο άρθρο 203. Αλλά για να βασισθούμε στο άρθρο 203 χρειαζόμαστε τα οικονομικά των επόμενων ετών. Όπως δήλωσε ο Επίτροπος, εάν υιοθετήσουμε αυτή τη στρατηγική, η Επιτροπή θα πρέπει να ζητήσει τους ίδιους πόρους από τα κράτη μέλη νωρίτερα εντός του έτους. Υπάρχει ένας τρόπος παράκαμψης του προβλήματος, τον οποίο θα πρέπει να συζητήσει το Συμβούλιο. Τον ανέφερε ο κ. Samland σε μία από τις συζητήσεις μας: δηλαδή, τα θεσμικά μας όργανα χρειάζεται να συμφωνήσουν πριν από τη λήξη του έτους ότι, εάν δεν επιτευχθεί διοργανική συμφωνία, η βάση του άρθρου 203 στο μέλλον θα αποτελεί το μέγιστο ποσό δαπανών για το 1999. Εάν το Συμβούλιο το αποδεχθεί, ίσως επιλυθούν ορισμένα από τα προβλήματα των κρατών μελών. Γνωρίζω ότι έχουν τέτοια προβλήματα, διότι επικοινωνούν συχνά με την Ομάδα μας. Τώρα έχουμε περισσότερες σοσιαλιστικές κυβερνήσεις από ποτέ και επικοινωνούν συνεχώς μαζί μας και μας δηλώνουν ότι η ιδέα αυτή δεν είναι καλή. Πρέπει να τους εξηγούμε συνεχώς τη στρατηγική κατά περιόδους.
<P>
Θα αναφερθώ τώρα σε διαφορετικά θέματα. Η κυρία Dόhrkop Dόhrkop κάλυψε τις κατηγορίες 1 και 2. Θα ήθελα να προσθέσω ότι το ειρηνευτικό πρόγραμμα το οποίο χρηματοδοτεί η Ευρωπαϊκή Ένωση απέφερε καρπούς στη Βόρεια Ιρλανδία. Το Κοινοβούλιο και το Συμβούλιο - και η Ένωση εν γένει - μπορούν να καυχώνται για τον ρόλο που έπαιξαν τα χρήματα αυτά. Ο John Hume συνέβαλε αποφασιστικά εξασφαλίζοντάς μας κάποιο λόγο να καυχιόμαστε κάθε χρόνο. Επιτρέψτε μας να προσθέσουμε και τα δικά μας συγχαρητήρια σε αυτά που εξέφρασε ο Προεδρεύων του Συμβουλίου προς τον κ. John Hume.
<P>
Όσον αφορά την κατηγορία 3, ένας από τους λόγους που τα πράγματα ήταν τόσο εύκολα ήταν επειδή η νομική βάση έλυσε πολλά από τα προβλήματά μας. Οι συστάσεις της εισηγήτριας για τα πειραματικά προγράμματα και τις προπαρασκευαστικές δράσεις διευκόλυναν πολύ τη συζήτηση. Δεν υπήρξε διαφωνία για τις μικρές θέσεις. Εξεπλάγην αρκετά βλέποντας πόσο εύκολα καταλήξαμε στα συγκεκριμένα χρηματικά ποσά για τα πειραματικά προγράμματα κτλ. Οι περισσότερες από τις δράσεις των θέσεων που καταργήθηκαν μεταφέρθηκαν σε άλλες θέσεις. Έτσι, συνολικά η Επιτροπή, το Συμβούλιο και η εισηγήτρια πραγματοποίησαν αρκετά καλή δουλειά για να παρακαμφθεί το πρόβλημα της νομικής βάσης. Ευτυχώς, αυτό έχει πλέον επιλυθεί και έτσι στο μέλλον θα έχουμε καλύτερη βάση για τον προϋπολογισμό.
<P>
Σε ό, τι αφορά το πέμπτο πρόγραμμα πλαίσιο, αναζητούμε ακόμη λύση. Αν και η Επιτροπή Προϋπολογισμών ψήφισε το προσχέδιο του προϋπολογισμού, στο τέλος της ημέρας το κονδύλιο ίσως αποδειχθεί υπερβολικά υψηλό. Εάν καταλήξουμε σε συμφωνία για κονδύλιο μικρότερο από το προσχέδιο του προϋπολογισμού - και εάν είμαστε ρεαλιστές, πιθανόν αυτό να γίνει - εάν, κατά τη δεύτερη ανάγνωση, μειώσουμε το ποσό αυτό, τότε μπορεί να έχουμε μεγάλη διαφορά και αυτό επηρεάζει τη στρατηγική μας για τον μεταβατικό προϋπολογισμό. Κάτι που μου περνάει από το μυαλό - και δεν έχει συζητηθεί στην Ομάδα μας - είναι ότι ίσως θα πρέπει το πέμπτο πρόγραμμα πλαίσιο να εγγραφεί ολόκληρο στον προϋπολογισμό του 1999 ώστε να διασφαλισθεί ότι το περιθώριο θα διατηρηθεί στο απόλυτο ελάχιστο όριο.
<P>
Ως προς την κατηγορία 4, θα ήθελα να αναφέρω πρώτα την Τουρκία. Η ψήφος της επιτροπής ήταν σαφής. Αφορά μία σημείωση προς υπόμνηση στη θέση του προϋπολογισμού και αποθεματικό 50 εκατομμυρίων Εcu. Ωστόσο, δεν υπάρχει νομική βάση γι' αυτή τη θέση. Εντούτοις, την υπερψηφίσαμε σε επίπεδο επιτροπής, διότι θεωρούμε την ψήφιση διαγραφής της θέσης πολιτική δήλωση παρά πράξη κοινής λογικής, και έτσι το πράξαμε. Έκτοτε, η Ομάδα μας συζήτησε το θέμα και η προσέγγισή μας θα είναι να μην υποστηρίξουμε τη συγκεκριμένη θέση. Επίσης, δεν θα υποστηρίξουμε το αποθεματικό των 50 εκατομμυρίων Ecu, καθώς δεν υφίσταται νομική βάση. Το πρόβλημά μας είναι πώς θα το επιτύχουμε, εφόσον δεν υπάρχουν τροπολογίες για να απορριφθεί η θέση. Εάν επιτύχουμε ψηφοφορία κατά τμήματα, τότε η Ομάδα μας θα κρατήσει αυτή τη στάση όταν έρθει η στιγμή της θέσης για την Τουρκία.
<P>
Όσον αφορά την ΕCHO, σε επίπεδο επιτροπής καταψηφίσαμε τη θέση των κονδυλίων σε αποθεματικό και εμμένουμε σε αυτή την άποψη. Ανεξάρτητα από τις δηλώσεις που έγιναν αλλού για την πίεση την οποία δέχεται η Επιτροπή, θα πρέπει να δηλώσουμε ότι το έργο του κ. Liikanen και της κυρίας Gradin για να επιλυθεί το πρόβλημα, στην πραγματικότητα πέρασε απαρατήρητο σε πολλά σημεία. Επιθυμούμε να εξάρουμε το έργο το οποίο πραγματοποίησαν. Θεωρήσαμε ότι θα ήταν λάθος να τοποθετήσουμε τα κονδύλια της ανθρωπιστικής βοήθειας σε αποθεματικό, υπό απειλή για το επόμενο έτος - έτσι θα τιμωρούσαμε τους ανθρώπους που έχουν ανάγκη αυτούς τους πόρους. Θα το κατανοούσα εάν τοποθετούσαμε και τα έξοδα των Επιτρόπων που ασχολούνται με το θέμα - ή ακόμη και τους μισθούς των άλλων εμπλεκομένων - σε αποθεματικό, αλλά δεν το πράξαμε. Η Ομάδα μου και εγώ θεωρούμε εσφαλμένη την τοποθέτηση της ανθρωπιστικής βοήθειας σε αποθεματικό. Συνεπώς, θα καταψηφίσουμε τη συγκεκριμένη τροπολογία, και εάν την καταψηφίσουμε, θα λάβει 314 ψήφους λιγότερες και κατά συνέπεια τα κονδύλια θα επανεγγραφούν στη θέση του προϋπολογισμού.
<P>
Επίσης, στην κατηγορία 4 υπάρχουν δύο θέσεις τις οποίες ανέφερε ο κ. Cunningham, και τις οποίες θα αναφέρουν και άλλοι, οι οποίες προκάλεσαν ανησυχία: η πρώτη αφορά τα τροπικά δάση και η δεύτερη είναι η θέση για τις νάρκες κατά προσωπικού. Θα ήθελα να εξηγήσω γιατί ψηφίσαμε όπως ψηφίσαμε. Για τα τροπικά δάση διατέθηκαν 50 εκατομμύρια Εcu τα δύο - αν όχι τρία - τελευταία έτη. Κάθε χρόνο, η διαδικασία Notenboom παίρνει από αυτή τη θέση χρήματα τα οποία δεν δαπανήθηκαν. Φέτος, η διαδικασία Notenboom θα εισπράξει 11 εκατομμύρια Ecu από τη θέση για τα τροπικά δάση. Για τον λόγο αυτό η Ομάδα μας ψήφισε για 40 εκατομμύρια Ecu.
<P>
Kάτι παρόμοιο συνέβη με τις νάρκες κατά προσωπικού. Συμφωνήσαμε με την προτεινόμενη από την εισηγήτρια μείωση, επειδή υπάρχουν πολλές άλλες θέσεις με τις οποίες δίδεται η δυνατότητα εκκαθάρισης των συγκεκριμένων περιοχών από τις νάρκες που απειλούν το προσωπικό στις εν λόγω περιοχές. Συμφωνήσαμε με την εισηγήτρια ότι θα πρέπει να λάβουμε συγκεκριμένες δηλώσεις από την Επιτροπή και για τις δύο αυτές θέσεις. Ποιά είναι η κατάσταση με τα τροπικά δάση; Χρειάζονται 50 εκατομμύρια ή 40 εκατομμύρια Ecu; Όσον αφορά τις νάρκες κατά προσωπικού, χρειαζόμαστε όντως πληθώρα θέσεων για την εν λόγω δράση ή είναι δυνατή η συγκέντρωσή τους σε μία; Η Επιτροπή θα μας βοηθούσε αφάνταστα εάν μας διευκρίνιζε κάπως το θέμα.
<P>
Και πάλι στην κατηγορία 4, έχουμε πρόβλημα με τις μπανάνες. Ανέκαθεν είχαμε πρόβλημα με τις μπανάνες. Η Συνθήκη της Ρώμης καθυστέρησε 24 ώρες να υπογραφεί εξαιτίας των μπανανών. Ο τελικός γύρος της ΓΣΔΕ έληξε μόνο όταν η ΕΕ οριστικοποίησε τη συμφωνία της για τις μπανάνες. Αντιμετωπίζουμε προβλήματα επ' αυτού ακόμη και εντός της Ομάδας μας. Στην πραγματικότητα, η πλειοψηφία της Ομάδας μας θα καταψηφίσει την τροπολογία για την εγγραφή των κονδυλίων στη θέση του προϋπολογισμού. Αυτό είναι ένα ζήτημα στο οποίο υπάρχει μεγάλη σύγχυση και η Επιτροπή θα μπορούσε κα πάλι να βοηθήσει εάν μας διευκρίνιζε τη διαφορά μεταξύ των «δαπανών» στην κατηγορία 4 γι' αυτό και των «δαπανών» στο ΕΤΑ, καθώς και για ποιο λόγο πρέπει να περιληφθούν στο ένα και όχι στο άλλο.
<P>
Όσον αφορά την έκθεση του κ. Viola, τα περισσότερα πράγματα θα διεξαχθούν ομαλά. Αυτό που δεν θα διεξαχθεί ομαλά την Πέμπτη είναι το θέμα των αποζημιώσεων των βουλευτών και το καθεστώς των βουλευτών. Η Ομάδα μας διχάστηκε κατά την ψηφοφορία χθες το βράδυ και είμαι σίγουρος ότι η Ομάδα μας θα διχαστεί και κατά την ψηφοφορία της Πέμπτης. Δηλώνω τώρα ότι η Ομάδα των Σοσιαλιστών δεν έχει λάβει οριστική θέση. Αν και συζητήσαμε και ψηφίσαμε επ' αυτού την περασμένη εβδομάδα, είμαι σίγουρος ότι θα αλλάξει θέση όταν έρθει η Πέμπτη. Είμαι πεπεισμένος ότι θα δείτε χέρια να υψώνονται προς διαφορετικές κατευθύνσεις στις διάφορες ψηφοφορίες της ερχόμενης εβδομάδας.
<P>
Τέλος, κύριε Πρόεδρε, σε ό, τι αφορά το Δικαστήριο. Καταψηφίσαμε την αύξηση του προσωπικού του Δικαστηρίου επειδή είμαστε συνεπείς. Όλες οι πολιτικές ομάδες ακολουθούν πολιτική μη αυξήσεως του προσωπικού σε όλα τα θεσμικά όργανα, και το ίδιο θα πρέπει επίσης να εφαρμοσθεί στο Δικαστήριο.

<SPEAKER ID=44 LANGUAGE="EN" NAME="Elles">
Κύριε Πρόεδρε, η συζήτηση για τον προϋπολογισμό είναι η τελευταία γι' αυτό το συγκεκριμένο Σώμα πριν από τις εκλογές του ερχόμενου έτους και, όταν επανέλθουμε να συζητήσουμε τον προϋπολογισμό του 2000, θα πρέπει να υπάρχει μια διοργανική συμφωνία και δημοσιονομικές προοπτικές διαφορετικές από τις παρούσες.
<P>
Προτού αναφέρω τις παρατηρήσεις μου για τους προϋπολογισμούς των θεσμικών οργάνων και τον προϋπολογισμό της Επιτροπής, θα ήθελα να προβώ σε δύο γενικές παρατηρήσεις για τον προϋπολογισμό του 1999 ως σύνολο. Πρώτον, θεωρώ ότι αποτελεί δείγμα υπευθυνότητας του Κοινοβουλίου το γεγονός ότι άφησε μεγάλα περιθώρια ανέπαφα στον προϋπολογισμό. Είναι αλήθεια ότι η συνολική στρατηγική προορίζει ορισμένα από τα κεφάλαια του περιθωρίου για αποθεματικό, αλλά καταστήσαμε αρκετά σαφή την άποψη της Ομάδας μας ότι γι' αυτά τα κεφάλαια δεν θα πρέπει να αναληφθούν υποχρεώσεις - προορίζονται για την ενίσχυση της διαπραγματευτικής θέσης του Κοινοβουλίου για τις δημοσιονομικές προοπτικές και τη διοργανική συμφωνία.
<P>
Ο προϋπολογισμός μας είναι πολύ αυστηρός: καταδεικνύεται, έπειτα από μία επταετή περίοδο, ότι τα ποσά για τα οποία ψηφίζουμε τώρα διαφέρουν κατά πολύ από τις δημοσιονομικές προοπτικές τις οποίες διαπραγματευόμασταν το 1992. Όμως αυτές οι εξελίξεις είναι απρόσμενες: η ΚΓΠ βρίσκεται αρκετά πίσω από τις κατευθυντήριες γραμμές, όπως ανέφερε και η εισηγήτρια του προϋπολογισμού της Επιτροπής και οι πόροι πολλών διαρθρωτικών ταμείων δεν έχουν δαπανηθεί ούτε έχουν αναληφθεί οι αντίστοιχες υποχρεώσεις, αλλά ούτε και επιστράφηκαν στους φορολογούμενους.
<P>
Η δεύτερη παρατήρησή μου για τον προϋπολογισμό στο σύνολό του αφορά τον υπαρκτό κίνδυνο να οδεύουμε προς μία περίοδο όπου ο ετήσιος προϋπολογισμός δεν θα έχει καμία απολύτως σημασία· όπου θα υπάρχουν πολυετή προγράμματα των οποίων τα κονδύλια θα έχουν προαποφασισθεί κατ' έτος και δημοσιονομικές προοπτικές με κατανεμημένα τα κεφάλαια για το μέλλον. Για τον λόγο αυτό, σε ό, τι αφορά τις διαπραγματεύσεις για τις μελλοντικές δημοσιονομικές προοπτικές, θέλουμε να καταστήσουμε απολύτως σαφές ότι θα υπάρχει η δέουσα ευελιξία τόσο στην κατανομή των κεφαλαίων όσο και στη διάρθρωση των δημοσιονομικών προοπτικών. Διαφορετικά, είναι προτιμότερο να επιστρέψουμε στο αρθρο 203 και στη διαδικασία του ετήσιου προϋπολογισμού, όπου το Κοινοβούλιο παίζει πράγματι κάποιο ρόλο. Όμως, οφείλουμε να εξασφαλίσουμε ότι ο ετήσιος προϋπολογισμός είναι ευκαιρία για να συζητούμε τα ποσά και όχι την παρούσα κατάσταση των πραγμάτων. Έχω την αίσθηση ότι μιλάμε για μικρά ποσά παρά για ορισμένα από τα μεγαλύτερα ζητήματα που απασχολούν την Ευρωπαϊκή Ένωση. Πάνω από όλα, πρέπει να αποφύγουμε αυτό που θα ονόμαζα λιτότητα σοβιετικού τύπου στον τρόπο με τον οποίο καταρτίζουμε τους προϋπολογισμούς μας στην Ευρωπαϊκή Ένωση του 21ου αιώνα.
<P>
Επιτρέψτε μου τώρα να σχολιάσω και τα άλλα θεσμικά όργανα. Επιθυμώ να συγχαρώ τον εισηγητή μας, τον κ. Viola. Δεν είναι εύκολο καθήκον να είναι κάποιος εισηγητής του προϋπολογισμού όταν υπάρχουν πραγματικά ευαίσθητα θέματα για τα οποία πρέπει να αποφασίσει το Σώμα. Αλλά εμείς, η Ομάδα του Ευρωπαϊκού Λαϊκού Κόμματος, δεν ακολουθούμε τη γραμμή της υπερβολικής λιτότητας: όπου υπάρχει αιτιολογημένη ανάγκη για επιπλέον προσωπικό, και το Δικαστήριο μας έπεισε για αυτό, τότε υπερψηφίζουμε τις πιστώσεις για τις 10 θέσεις LA. Επίσης, επιθυμούμε να διασφαλίσουμε ότι τον επόμενο χρόνο, όταν το Κοινοβούλιο συγκληθεί μετά τις ευρωεκλογές, θα διαθέτουμε ένα καλά οργανωμένο σύστημα πληροφορικής, και για τον λόγο αυτό ψηφίσαμε την απεμπλοκή όλων των πιστώσεων που έχουν εγγραφεί στο αποθεματικό για την πληροφορική.
<P>
Το πιο ευαίσθητο ζήτημα είναι προφανώς τα έξοδα ταξιδίου, και σε αυτό η Ομάδα μας έχει παραμείνει ενωμένη μέχρι στιγμής - και ελπίζω ότι την ίδια στάση θα διατηρήσει και την Πέμπτη - όσον αφορά τον συνολικό συμβιβασμό της Επιτροπής Προϋπολογισμών, ο οποίος συνδέει το θέμα του υπολογισμού των εξόδων ταξιδίου με βάση το πραγματικό κόστος για τις αποζημιώσεις των βουλευτών με το συνολικό ζήτημα του καθεστώτος των βουλευτών. Η συντριπτική πλειοψηφία από μας πιστεύουμε ότι το πιο λογικό είναι να καταλήξουμε σε συνολική συμφωνία επ' αυτού, η οποία να συνδέεται με την υπογραφή της διοργανικής συμφωνίας στα τέλη του ερχόμενου Μαρτίου, έτσι ώστε να αποκτήσουμε τότε ένα πραγματικά ισχυρό και ικανοποιητικό μέσο για να γνωρίζουν οι βουλευτές τα δικαιώματα και τις υποχρεώσεις τους, αλλά και για να γνωρίζουμε το πώς θα πληρωνόμαστε για τα έξοδα ταξιδίου στο επόμενο Κοινοβούλιο. Τρέφουμε αυταπάτες εάν θεωρούμε ότι η λήψη απλώς μιας μεταβατικής απόφασης - στην οποία το Προεδρείο κατέληξε χθες βράδυ -είναι κάτι που μπορούμε να ανεχθούμε και στο επόμενο Κοινοβούλιο και να λύσουμε όλα μας τα προβλήματα. Θα θέλαμε το καθεστώς των βουλευτών να επιλυθεί και να αποφασισθεί όσο το δυνατόν συντομότερα με βάση την έκθεση Rothley.
<P>
Προχωρώ στον προϋπολογισμό της Επιτροπής. Συγχαίρω την εισηγήτρια, την κυρία Dόhrkop Dόhrkop, εκ μέρους της Ομάδας μου. Γνωρίζω πάρα πολύ καλά ότι δεν είναι εύκολο να περάσει τέτοιο πράγμα από το Κοινοβούλιο.
<P>
Υπάρχουν τρία σημεία εδώ τα οποία ξεχωρίζουν από τη δική μας οπτική γωνία. Πρώτον, υπάρχουν ακόμη μερικά ελάσσονα σημεία τα οποία επιθυμούμε να δούμε να ενσωματώνονται, τα οποία όμως δεν ενσωμάτωσε η Επιτροπή Προϋπολογισμών, σχετικά με ζητήματα όπως η μετάδοση πληροφοριών - διαβεβαιώνω την κυρία Morgan ότι θα ψηφίσουμε υπέρ αυτού την Πέμπτη (Β3-0301) - η νόσος Αλτσχάιμερ, ο τουρισμός και τα τροπικά δάση: τα εν λόγω ζητήματα επιθυμούμε να αποτελέσουν μέρος του προϋπολογισμού που θα εγκριθεί. Διότι γνωρίζουμε ότι οι διατάξεις για τη νομική βάση δεν διευκόλυναν τις αποφάσεις μας φέτος, με την έννοια του πώς θα αποφασίσουμε ποια συνιστούν πειραματικά προγράμματα και ποιά προπαρασκευαστικές δράσεις. Προφανώς, αυτό θα βελτιώνεται καθώς μεταβαίνουμε προς μια διαφορετική διαδικασία. Πάντοτε το πρώτο έτος είναι το δυσκολότερο.
<P>
Δεύτερον, ως προς τον εξωτερικό προϋπολογισμό, χθες βράδυ στην Επιτροπή Προϋπολογισμών ψηφίσαμε μία πρόταση της Ομάδας μου για τη Ρωσία. Επιθυμούμε να διασφαλίσουμε την πρόβλεψη πιστώσεων ώστε να μπορέσουμε να αντεπεξέλθουμε στο αίτημα του κ. Primakov προς τα θεσμικά όργανα της Ευρωπαϊκής Ένωσης για ανθρωπιστική βοήθεια. Δεν γνωρίζουμε τί θα συμβεί, αλλά αυτές οι πιστώσεις θα πρέπει να προβλεφθούν ώστε η αρμόδια επί του προϋπολογισμού αρχή να μπορεί να αναλάβει συγκεκριμένη δράση, εάν υπάρξει ανάγκη. Αυτός είναι ο σκοπός της συγκεκριμένης τροπολογίας.
<P>
Τέλος, θα αναφερθώ στην ECHO. To συγκεκριμένο θέμα προκάλεσε σοβαρές ανησυχίες: ανέκυψε όταν εμείς, η Ομάδα του Ευρωπαϊκού Λαϊκού Κόμματος, αποφασίσαμε ότι ήταν απαράδεκτο εμείς, οι βουλευτές, να πρέπει να αναζητήσουμε μια συγκεκριμένη έκθεση στα γραφεία της Επιτροπής και να μην μπορούμε ως μέλη του Κοινοβουλίου να δούμε το συγκεκριμένο έγγραφο στα κτίρια του Κοινοβουλίου. Έτσι, αυτό ήταν ο σημαντικότερος όρος για την αποδέσμευση των κεφαλαίων για την ανθρωπιστική βοήθεια. Εσκεμμένα ή όχι, πολλοί βουλευτές τίναξαν στον αέρα την επιδίωξή μας, επειδή δεν την υπερψήφισαν. Στην τροπολογία αναφερόταν συνεχώς ότι το θέμα θα αποφασιζόταν στη δεύτερη ανάγνωση. Ήταν μια τακτική εφεδρείας. Τώρα ο κ. Santer - και ευχαριστώ πολύ τον Πρόεδρο της Επιτροπής για την επιστολή την οποία έστειλε - εκπλήρωσε αυτούς τους δύο όρους και απόψε θα προτείνω στην Ομάδα μου να αποδεσμεύσουμε το αποθεματικό της συγκεκριμένης θέσης στην ψηφοφορία της Πέμπτης. Κατά την άποψή μου, το συγκεκριμένο γεγονός αποτελεί μείζονα νίκη του Κοινοβουλίου, με την έννοια ότι έκανε την Επιτροπή πιο ανοικτή και πιο υπεύθυνη. Είναι ο μόνος τρόπος για να πείσουμε τους πολίτες μας για τη δημοσιονομική διαδικασία στο μέλλον.

<SPEAKER ID=45 LANGUAGE="EN" NAME="Brinkhorst">
Κύριε Πρόεδρε, βαδίζουμε προς τον τελευταίο χρόνο αυτού του κύκλου προϋπολογισμών. Σε δημοσιονομικούς όρους μπορεί να λεχθεί ότι το Κοινοβούλιο προόδευσε αρκετά, μαζί με την Επιτροπή και το Συμβούλιο. Έχουμε πλέον καθιερωθεί ως ένα αξιόπιστο θεσμικό όργανο. Φέτος, οι πληρωμές που περιλαμβάνει ο προϋπολογισμός θα είναι περίπου ισόποσες με τη συνολική αύξηση των εθνικών προϋπολογισμών. Όσον αφορά τη συμφωνία για τη νομική βάση, πράξαμε ακριβώς ό, τι υποσχεθήκαμε
<P>
Δυστυχώς, δεν μπορεί να λεχθεί το ίδιο και για το Συμβούλιο. Εκτιμώ το έργο αυτής της Προεδρίας, όπως άλλωστε εκτιμώ κάθε Προεδρία, αλλά υπάρχει ένα διαρθρωτικό πρόβλημα στο Συμβούλιο. Το διαρθρωτικό πρόβλημα είναι ότι το Συμβούλιο Γενικών Υποθέσεων, όπως αναγνωρίζει και η ίδια η Προεδρία, δεν συνιστά πλέον Συμβούλιο διαιτησίας. Οι Υπουργοί Εξωτερικών έχουν χάσει ολοκληρωτικά τον έλεγχο των γενικών πολιτικών της Κοινότητας. Αυτό σημαίνει πως το Συμβούλιο Προϋπολογισμού, στη συγκεκριμένη περίπτωση, παραμένει το λογιστικό σώμα που ανέκαθεν υπήρξε. Η κυρία Dόhrkop Dόhrkop, η εξαιρετικά δημιουργική εισηγήτριά μας για φέτος, παρέθεσε ένα παράδειγμα: το πρόγραμμα Leonardo. Είδαμε παρόμοια φαινόμενα στις διαφορετικές απόψεις για τη γεωργία. Το πρόβλημα μένει ακόμη να αντιμετωπιστεί. Ελπίζω ότι η Προεδρία θα έχει περισσότερη επιτυχία στη δεύτερη ανάγνωση απ' ό, τι στην πρώτη. Το πρόβλημα είναι διαρθρωτικής φύσεως και αν δεν υπάρξει πρόοδος σε αυτό, δεν πιστεύω ότι ο προϋπολογισμός θα μπορεί, στο μέλλον να αποτελεί μέσο πολιτικής το οποίο να θέτει τις σωστές προτεραιότητες.
<P>
Η πρώτη προτεραιότητα, όπως τέθηκε από την κυρία Dόhrkop Dόhrkop στη γενική προσέγγισή της είναι η ανάγκη προετοιμασίας μας για την περίοδο 2000-2006, ελπίζουμε με δημοσιονομικές προοπτικές και με μία ολοκληρωμένη διοργανική συμφωνία. Αλλά για να επιτευχθεί αυτό, το Κοινοβούλιο οφείλει να προετοιμαστεί. Συνεπώς, ακολουθήσαμε τη συνολική στρατηγική, η οποία συνεπάγεται τον καθορισμό ενός συνολικού αποθεματικού - όχι για χρήση υπό χρηματοοικονομικούς όρους, αλλά ως βάση για την επερχόμενη περίοδο.
<P>
Στο πλαίσιο αυτό υποστήριξα κι εγώ την τροπολογία - όχι επειδή επιθυμούμε απλώς να αυξήσουμε τα χρηματικά ποσά, αλλά διότι θέλουμε να στείλουμε ένα ιδιαίτερο μήνυμα. Εάν αυτό σημαίνει ότι θα αναγκαστούμε τελικά να μειώσουμε το ποσό ώστε να συνάδει με τη συνολική στρατηγική, ελπίζω ότι αυτό μπορεί να γίνει.
<P>
Θα αναφερθώ σε ένα ακόμη σημείο των εξωτερικών υποθέσεων που αφορά την Τουρκία. Ο συνάδελφός μας, κ. Wynn, επεσήμανε ότι είναι σαφές πως το Συμβούλιο και πάλι δεν υπήρξε πολύ συνεπές με την Τουρκία. Η Τουρκία θα πρέπει να αποτελέσει μέρος μιας συνολικής διάρθρωσης για την Ευρωπαϊκή Ένωση. Η οικονομική συνεργασία εξακολουθεί να μην έχει νομική βάση. Θα προτείνουμε μια τροπολογία για το ψήφισμα του προϋπολογισμού, προκειμένου να καταστεί σαφές ότι αναμένουμε από το Συμβούλιο να προχωρήσει σε αυτό. Και αν υπάρχει κάποιο κράτος μέλος που το εμποδίζει, ελπίζω ότι το Συμβούλιο θα μπορέσει τελικά να διευθετήσει το θέμα.
<P>
Ένας προϋπολογισμός πρέπει να αντικατοπτρίζει προτεραιότητες. Στο πλαίσιο αυτό, είμαστε ιδιαίτερα ικανοποιημένοι που σε ένα καίριο για την εποχή μας θέμα - το άσυλο και τους πρόσφυγες - το Κοινοβούλιο ανέλαβε μία πρωτοβουλία την οποία υποστηρίζουν όλες οι Ομάδες του Κοινοβουλίου. Την υποστηρίζουμε επειδή θεωρούμε ότι η ίδρυση ενός Ευρωπαϊκού Ταμείου για τους Πρόσφυγες σηματοδοτεί τη γέννηση μίας πολιτικής αλληλεγγύης. Απευθύνω ειδική έκκληση στην Προεδρία. Ορισμένα σημεία του εγγράφου της Προεδρίας για τη Γενεύη πιθανώς παρερμηνεύθηκαν. Είναι όμως σημαντικό να κατανοήσουμε ότι η αλληλεγγύη πρέπει να ξεκινά με την οικονομική αλληλεγγύη. Εάν επιθυμούμε μια πολιτική συνολικού επιμερισμού των βαρών, η Ευρωπαϊκή Κοινότητα θα πρέπει να διαθέτει ένα όπλο στα χέρια της. Αυτό ήταν το πλαίσιο των συζητήσεων της Επιτροπής Πολιτικών Ελευθεριών και Εσωτερικών Υποθέσεων. Μερικοί από εμάς σε αυτή την αίθουσα λάβαμε πρωτοβουλία επιδιώκοντας πραγματικά την ανάπτυξη των πειραματικών προγραμμάτων. Ελπίζω ότι το Συμβούλιο θα δημιουργήσει τον επόμενο χρόνο μια νομική βάση. Αυτή η νομική βάση θα αποτελέσει τη βάση μιας πολιτικής για το άσυλο και τους πρόσφυγες, η οποία θα μπορεί τελικά να ενταχθεί στον πρώτο πυλώνα και να αποτελέσει πραγματική πολιτική της Ευρωπαϊκής Ένωσης.
<P>
Για το θέμα της ECHO, θέλω μόνο να επαναλάβω όσα άλλοι ανέφεραν προηγουμένως. Είναι σημαντικό να προσεγγίσουμε το θέμα επί της ουσίας. Εκτιμούμε πάρα πολύ το έργο των Επιτρόπων κ.κ. Liikanen και Gradin. Αλλά υπάρχει ακόμη πρόβλημα στην Επιτροπή ως σύνολο. Σε αυτό το το πλαίσιο θα πρέπει να προωθηθεί το θέμα της ECHO. Ως Ομάδα, είμαστε εναντίον της θέσης της ΟΣΚΠΑ σε διαφορετικό πακέτο. Νομίζω ότι ο Επίτροπος το γνωρίζει. Αλλά θέλουμε να στείλουμε ένα μήνυμα. Το μήνυμα που λάβαμε από τον Πρόεδρο Santer το εκτιμούμε πολύ. Θα ψηφίσουμε επίσης την απεμπλοκή του από το αποθεματικό και την εγγραφή του στη σχετική θέση. Δεν πρόκειται να παίξουμε με τα ανθρωπιστικά ζητήματα. Απλώς η πρώτη ανάγνωση είναι σημαντική για δοθεί ένα συγκεκριμένο μήνυμα.
<P>
Όσον αφορά τα έξοδα ταξιδίου, με έχει κουράσει το όλο ζήτημα, όπως και πολλούς από μας. Ωστόσο, η Ομάδα μας έλαβε μία πολύ συγκεκριμένη θέση - την οποία συμμερίζονται πολλοί, αλλά όχι όλοι - δηλαδή κανένας άλλος οργανισμός δεν ανέχεται έξοδα ταξιδίου υψηλότερα από τα πραγματικά. Στο πλαίσιο αυτό, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών συνηγορεί πολύ καιρό τώρα υπέρ των πραγματικών εξόδων. Βεβαίως, αντιλαμβανόμαστε ότι θα πρέπει να λυθεί το θέμα του καθεστώτος των βουλευτών, αλλά αυτό αποτελεί πρωταρχικά ευθύνη του Συμβουλίου. Στην παρούσα φάση δεν μπορούμε να κάνουμε κάτι καλύτερο παρά μόνο να λάβουμε κάποια συγκεκριμένη θέση, η οποία θα είναι τελικά μια θαρραλέα θέση, και να στείλουμε το μήνυμα ότι το Σώμα αυτό βρίσκεται σε τάξη.

<SPEAKER ID=46 NAME="Κακλαμάνης">
Κυρίες και κύριοι συνάδελφοι, ενθυμείστε το 1996, πριν δύο χρόνια περίπου, όταν συζητούσαμε σ' αυτή την αίθουσα τον προϋπολογισμό του 1997, τη δήλωση τόσο του Συμβουλίου όσο και της Επιτροπής προκειμένου να ξεπερασθούν οι όσες αντιρρήσεις είχε τότε το Ευρωπαϊκό Κοινοβούλιο.
<P>
Μας είπαν λοιπόν ότι αυτός ο προϋπολογισμός, δηλαδή ο προϋπολογισμός του 97, ήταν ο τελευταίος προϋπολογισμός λιτότητας. Όχι μόνο δεν τηρήθηκε η δέσμευση αυτή, αλλά οι επόμενοι προϋπολογισμοί, όπως και αυτός του 99, προσαρμόσθηκαν στις επιταγές μιας ψεύτικης ΟΝΕ και υπέκυψαν στις αποφάσεις των τραπεζιτών. Η κοινή αγροτική πολιτική τέθηκε στο στόχαστρο. Όχι μόνο οι δαπάνες για την ευρωπαϊκή γεωργία κατήλθαν στο 46 %, αλλά ήδη δρομολογείται η μερική επανεθνικοποίηση της κοινής αγροτικής πολιτικής, με πρωταγωνιστές αυτής της επικίνδυνης για την πολιτική συνοχή της Ευρώπης στρατηγική τις, υποτίθεται, σοσιαλιστικές κυβερνήσεις των νεοφιλελευθέρων κκ. Schrφder και Blair.
<P>
Η ψαλίδα μεταξύ του φτωχού Νότου και του πλούσιου Βορρά θα ανοίξει ακόμη περισσότερο και οι γεωργοί μας θα βρεθούν μπροστά σε αδιέξοδα. Η κοινωνική συνοχή της Ευρώπης και η δημόσια υγεία βρίσκονται για μια ακόμη φορά στο στόχαστρο. Οι ενέργειες επιμόρφωσης υπέρ των οργανώσεων εργαζομένων εμφανίζονται μειωμένες σε σχέση με το 98 και ως προς τις πληρωμές, και έχουν φθάσει από 8 εκατομμύρια στα 6 εκατομμύρια ECU. Ο κοινωνικός διάλογος έχει ελάχιστη άνοδο, μόλις 50.000 ECU. Η αλληλεγγύη μεταξύ των γενεών μειώνεται σχεδόν στο μισό, και στις υποχρεώσεις και στις πληρωμές, από 4 σε 2, 4 εκατομμύρια ΕCU. Ελάχιστη είναι η άνοδος στις πληρωμές για την καταπολέμηση της βίας σε βάρος των παιδιών, των εφήβων και των γυναικών - γραμμή Β3-4109 - από 2 εκατομμύρια στα 3 εκατομμύρια ECU.
<P>
Στα θέματα υγείας οι πληρωμές εμφανίζονται μειωμένες σε σύγκριση με το προηγούμενο έτος και για θέματα κατάρτισης και για θέματα καταπολέμησης του καρκίνου και για θέματα καταπολέμησης του AIDS. Στην απασχόληση, στις γραμμές Β5-502, Β5-512, οι αυξήσεις είναι μόλις 1, 5 εκατομμύριο και 4, 7 εκατομμύρια ECU αντιστοίχως. Οι πληρωμές για ενέργειες κατά της χρήσεως ναρκών κατά προσώπων μειώνονται κατά 1, 5 %. Οι διερμηνείς και οι τεχνικοί συνεδριάσεων βρίσκονται και αυτοί στο στόχαστρο του νέου προϋπολογισμού. Έχουν περικοπεί τα αντίστοιχα κονδύλια κατά 1, 5 εκατομμύριο ECU.
<P>
Λυπούμαι, αλλά εγώ, ως μη σοσιαλιστής, δεν μπορώ να ψηφίσω έναν τέτοιο προϋπολογισμό. Συγχαίρω την κ. Dόhrkop Dόhrkop για την δουλειά της και για τον κόπο που κατέβαλε, αλλά εγώ έχω μια διαφορετική φιλοσοφία από τη δική της και από τη φιλοσοφία του Συμβουλίου και της Επιτροπής.

<SPEAKER ID=47 LANGUAGE="PT" NAME="Miranda">
Κύριε Πρόεδρε, θα ήθελα καταρχάς να συγχαρώ τους εισηγητές για τις προσπάθειες που κατέβαλαν λαμβάνοντας υπόψη την πολυπλοκότητα των υπό συζήτηση εκθέσεων. Η παρούσα διαδικασία του προϋπολογισμού θα πρέπει να ειδωθεί κάτω από δύο, διαφορετικές μεν αλλά αναπόσπαστες, προοπτικές: από τη μια, πρόκειται για μια κανονική πρόβλεψη εσόδων και δαπανών για το προσεχές οικονομικό έτος και, από την άλλη, είναι ένα σημείο αναφοράς για το νέο δημοσιονομικό πλαίσιο που θα τεθεί σε εφαρμογή μετά τη λήξη του εν λόγω οικονομικού έτους.
<P>
Υπό το φως των δύο αυτών προοπτικών, διαπιστώνουμε ότι η Επιτροπή - και πολύ περισσότερο το Συμβούλιο - μας παρουσιάζουν έναν προϋπολογισμό που χαρακτηρίζεται από άκρατη λιτότητα και που, αναγόμενος σε ποσοστό του ΑΕΠ, βρίσκεται ακόμη πιο χαμηλά και από τον προϋπολογισμό του 1998. Με τον τρόπο αυτόν προσδοκάται η συνέχιση και η περαιτέρω ενίσχυση μιας στρατηγικής η οποία επιδιώκει να αποτελέσει το παράδειγμα όσον αφορά την τήρηση των κριτηρίων σύγκλισης και του Συμφώνου Σταθερότητας, με σκοπό την καθιέρωση ενός ύψους δαπανών κατά πολύ χαμηλότερου από το ανώτατο όριο των ιδίων πόρων που αποφασίστηκε στο Εδιμβούργο, κατά τρόπο τέτοιο ώστε η ίδια στρατηγική να συνεχίσει να εφαρμόζεται και στη διάρκεια της επόμενης χρήσης, αλλά επίσης για να διασφαλισθεί ένα ουσιαστικό περιθώριο εξοικονόμησης ενόψει της προετοιμασίας της διεύρυνσης.
<P>
Το γεγονός ότι το τελικό ύψος αυτού του προϋπολογισμού - μετά την παρούσα πρώτη ανάγνωση και δίχως να ληφθούν υπόψη τα ειδικά αποθεματικά - κινείται σε χαμηλότερα επίπεδα από εκείνα που προβλέπει η Ατζέντα 2000 για τα δεκαπέντε σημερινά κράτη μέλη, και ενόψει του προσεχούς δημοσιονομικού πλαισίου, οδηγεί κατ' ανάγκην το Ευρωπαϊκό Κοινοβούλιο στο να συμμεριστεί τη στρατηγική που προανέφερα και, ταυτόχρονα, το εμποδίζει να προβάλει ξεκάθαρα τις προτεραιότητες που θα έπρεπε να έχει ως θεσμικό όργανο.
<P>
Δεν πρέπει λοιπόν να προξενεί έκπληξη το ότι σήμερα κρατάμε τις αποστάσεις μας, ακολουθώντας άλλωστε την πάγια τακτική μας, από μια τέτοια στρατηγική και από τις επιπτώσεις της σε επίπεδο προϋπολογισμού, επισημαίνοντας εξ αρχής ότι το πρόβλημα δεν εντοπίζεται τόσο στο τί θα ψηφίσουμε την Πέμπτη, αλλά πολύ περισσότερο στα ζητήματα που δεν τίθενται καν σε ψηφοφορία. Πράγματι, και το παραθέτω ως παράδειγμα, το θέμα της καταπολέμησης της ανεργίας εξακολουθεί να μην αντιμετωπίζεται με τον κατάλληλο τρόπο. Από την άλλη μεριά, ο νέος αυτός προϋπολογισμός καταρτίζεται δίχως να ληφθεί διόλου υπόψη η παγκόσμια χρηματοοικονομική κρίση και η αναγκαιότητα να ληφθούν κοινοτικά μέτρα, εσωτερικού μεν χαρακτήρα αλλά κατευθυνόμενα προς τον έξω κόσμο, και πιο συγκεκριμένα προς τη Ρωσία και τη Λατινική Αμερική.
<P>
Σχετικά με αυτό, και όπως μάλλον θα συνάγεται, η πρόταση που εγκρίθηκε στους κόλπους της επιτροπής και η οποία καθορίζει ένα ειδικό αποθεματικό ύψους 500 εκατ. Ecu για τη Ρωσία, δεν οδηγεί στη ριζική διευθέτηση του προβλήματος. Και αυτό διότι το πρόβλημα δεν τίθεται μόνο με τη Ρωσία, αλλά επίσης επειδή πιστεύω ότι το συγκεκριμένο θέμα πρέπει μεν να αντιμετωπιστεί, όμως πρέπει να αντιμετωπιστεί ανεξαρτήτως της στρατηγικής των ειδικών αποθεματικών. Όσον αφορά αυτές τις προτάσεις, και γενικότερα όσον αφορά τη στρατηγική στην οποία αυτές εντάσσονται και η οποία συνίσταται στη δημιουργία ενός εικονικού προϋπολογισμού, ενός προϋπολογισμού αναφοράς, είμαστε της άποψης ότι λαμβάνοντας υπόψη την παρούσα συγκυρία και προβλέποντας το ενδεχόμενο να μην καταλήξουμε τελικώς στην υπογραφή της νέας διοργανικής συμφωνίας, είναι πράγματι ωφέλιμο να τις αποδεχθούμε. Συμμεριζόμαστε, επομένως, τις απόψεις της εισηγήτριας σε αυτόν τον σημαντικό τομέα, για τον πρόσθετο λόγο ότι έτσι αντιπαλεύουμε κάπως τη λογική της λιτότητας που διέπει τον προϋπολογισμό του 1999 - όπως ανέφερα προηγουμένως - αλλά και επειδή με τον τρόπο αυτόν το Ευρωπαϊκό Κοινοβούλιο ξεφεύγει από την πλήρη ευθυγράμμιση με τη μεσοπρόθεσμη στρατηγική που προανέφερα.
<P>
Μια επισήμανση για να τονίσω τη δυσαρέσκειά μας έναντι της υποχωρητικότητας που παρατηρείται σε ό, τι αφορά τη διαδικασία ad hoc. Είναι όντως απαραίτητη μια άλλη μορφή συνεργασίας ανάμεσα στο Ευρωπαϊκό Κοινοβούλιο και το Συμβούλιο.
<P>
Παραμένοντας στην εξέταση ορισμένων κεντρικών ζητημάτων που αφορούν την παρούσα διαδικασία του προϋπολογισμού, θα ήθελα να πω δυο λόγια για τις νομικές βάσεις. Και στον τομέα αυτόν συμφωνούμε, σε γενικές γραμμές, με τη θέση που ενέκρινε το Ευρωπαϊκό Κοινοβούλιο, διατηρώντας ωστόσο επιφυλάξεις για το γεγονός ότι θυσιάζονται συγκεκριμένα κονδύλια για την εγγραφή των οποίων είχαμε καταβάλει ιδιαίτερες προσπάθειες, ιδίως μερικά που προορίζονται για τον κοινωνικό τομέα. Παρ' όλα αυτά, θεωρούμε ότι η τριμερής συμφωνία που επιτεύχθηκε δίνει τη δυνατότητα να περισωθούν ουσιαστικές πτυχές του ζητήματος, που σε αντίθετη περίπτωση θα είχαν χαθεί. Από την πλευρά μας, λυπούμαστε επειδή κάποια κονδύλια, όπως αυτά που διατίθενται, μεταξύ άλλων, για τους μετανάστες εργαζόμενους, για τον τουρισμό και για την παράκτια αλιεία μικρής κλίμακας, τελικώς αφέθηκαν στην άκρη.
<P>
Θα ήθελα τώρα να μιλήσω για κάποια ειδικότερα ζητήματα. Πρώτα απ' όλα, εκφράζω την ικανοποίησή μου για την εφαρμογή, σε γενικές γραμμές, των αποφάσεων της Συμφωνίας του Εδιμβούργου σχετικά με τις διαρθρωτικές δράσεις. Όσο για την εγγραφή σε αποθεματικό ορισμένων ποσών που διατίθενται για εγκρίσεις και πληρωμές στο πλαίσιο των διαρθρωτικών ταμείων, θα μπορούσαμε εύκολα να την αποδεχθούμε εφόσον η ενέργεια αυτή προωθείται ενόψει της διαπραγμάτευσης για τη μελλοντική χρησιμοποίηση αυτών των πιστώσεων και, συν τοις άλλοις, διότι η αξιοποίησή τους συνδέεται με τα πραγματικά επίπεδα απορρόφησης των πιστώσεων από πλευράς των διαφορετικών κρατών μελών. Έχουμε τη γνώμη ότι δεν είναι σωστό να πληρώνουν όσοι δεν ευθύνονται.
<P>
Αναφορικά με την περικοπή 500 εκατ. Ecu από τις πιστώσεις πληρωμών, έστω και αν αυτό είναι κατανοητό από τεχνικής άποψης, θα προτιμούσαμε, σε πρώτη ανάγνωση, το ποσό αυτό να προστεθεί στα 250 εκατ. Ecu που εγγράφονται στο αποθεματικό.
<P>
Ας περάσουμε τώρα σε δύο άλλα ζητήματα, που επίσης απορρέουν από τις ψηφοφορίες που διεξήχθησαν στην Επιτροπή Προϋπολογισμών και αφορούν αμφότερα τον τομέα της συνεργασίας. Το πρώτο έχει να κάνει με την ανθρωπιστική βοήθεια και το Ecu. Φρονούμε ότι ο δρόμος που επελέχθη δεν είναι ο πλέον ενδεδειγμένος. Με τη στρατηγική που προέκρινε, η οποία συνίσταται στην ανάδειξη αυτού του κονδυλίου και την εγγραφή, σε πρώτη φάση, του συνολικού ποσού που διατίθεται για ανθρωπιστική βοήθεια στο αποθεματικό, και υποχωρώντας σε μια σειρά όρων που έθεσε η Επιτροπή, το Ευρωπαϊκό Κοινοβούλιο, κατά τη γνώμη μας, έτριξε στην αρχή τα δόντια και στο τέλος έφυγε με την ουρά στα σκέλια.
<P>
Ενώπιον της θετικής αλλά περιορισμένης εμβέλειας απάντησης που έδωσε ο Πρόεδρος Santer, και ενώπιον της μαξιμαλιστικής θέσης που υπονοεί η εγγραφή των πάντων στο αποθεματικό, το Ευρωπαϊκό Κοινοβούλιο, για να αποφύγει να μπλεχτεί το ίδιο σε δυσκολίες, δεν είχε τελικώς άλλη επιλογή από το να εκλάβει την εν λόγω απάντηση ως ικανοποιητική και να απωλέσει με τον τρόπο αυτό οποιοδήποτε μέσο για μελλοντική άσκηση πιέσεων σε ένα θέμα τόσο μεγάλης σπουδαιότητας. Η κατάσταση θα ήταν διαφορετική εάν, όπως ανέκαθεν υποστηρίζαμε, το ποσό που εγγράφεται σε αυτό το αποθεματικό ήταν μικρότερο (παρ' ότι, βεβαίως, σημαντικό). Η δήλωση του Συμβουλίου σχετικά με το συγκεκριμένο θέμα, που μόλις ακούσαμε και που χειροκροτήσαμε, θα έπρεπε να μας ωθήσει να κάνουμε κάτι σχετικά, στη διάρκεια της παρούσας διαδικασίας του προϋπολογισμού.
<P>
Δεύτερο ζήτημα, που επίσης έχει να κάνει με τον τομέα της συνεργασίας: αφορά τη διαγραφή της γραμμής του προϋπολογισμού σχετικά με την παραγωγή μπανανών στις χώρες ΑΚΕ. Πρόκειται για μια υπόθεση ιδιαίτερα λεπτή και, φυσικά, θα καταψηφίσουμε τη συγκεκριμένη πρόταση που εγκρίθηκε στην επιτροπή. Και κάτι τελευταίο: θεωρούμε μέγιστης σημασίας το ζήτημα των δαπανών με τα μέλη αυτού του Σώματος. Για μας δεν είναι αυτό το κυριότερο ζήτημα. Τα βασικά ζητήματα είναι άλλα. Από την πλευρά μας, έχουμε συμβάλει θετικά, σε διάφορα όργανα αυτού του Σώματος, στη διευθέτηση αυτού του θέματος που απαιτεί ευρεία συναίνεση και, γι' αυτόν ακριβώς το λόγο, δηλώνουμε διατεθειμένοι να συνεχίσουμε να συμβάλουμε στην επίτευξη αυτής της συναίνεσης, αλλά όχι με δημαγωγικό τρόπο.

<SPEAKER ID=48 LANGUAGE="DE" NAME="Mόller">
Κύριε Πρόεδρε, κυρίες και κύριοι, τελείωσε! Ο προϋπολογισμός έγινε! Γι' αυτό, εκφράζω τις θερμές ευχαριστίες μου στους εισηγητές και στην εισηγήτρια.
<P>
Σε αυτόν τον προϋπολογισμό-γέφυρα, η ίδια η Barbara αποτέλεσε μία γέφυρα προσπαθώντας να συνδυάσει τις πολλαπλές επιθυμίες της Συνέλευσης και δημιούργησε έναν προϋπολογισμό πολύ ισορροπημένο. Την ευχαριστούμε πολύ.
<P>
(DE) Στη διαδικασία αυτή υπήρξαν και πολλά επώδυνα σημεία, ιδίως ο αναπροσανατολισμός θέσεων του προϋπολογισμού σε σχέση με τη νομική βάση. Αυτό έπληξε ιδιαίτερα κυρίως τον κοινωνικό τομέα. Από την άλλη, καταφέραμε να θέσουμε γνήσιες προτεραιότητες. Η απόφαση της Επιτροπής Ανάπτυξης και Συνεργασίας να επενδύσει στην προώθηση ανανεώσιμων πηγών ενέργειας στο πλαίσιο της διαδικασίας της Ατζέντα 21 αποτελεί ένα ουσιώδες μήνυμα. Το ότι επιτύχαμε την αύξηση κατά 33 % των πιστώσεων για την έρευνα στον τομέα των ανανεώσιμων πηγών ενέργειας στο 5ο πρόγραμμα-πλαίσιο για την έρευνα αποτελεί μια πραγματική καμπή. Αυτό δεν θα έχει μόνο θετικές επιπτώσεις στην προστασία του κλίματος, αλλά θα αυξήσει και τις δυνατότητες απασχόλησης σε τομείς της τεχνολογίας του μέλλοντος. Το πολυσυζητημένο αποθεματικό της ECHO είχε ως αποτέλεσμα ότι η Επιτροπή πρέπει πλέον να θέτει στη διάθεσή μας την έκθεση της UCLAF και όλες τις μελλοντικές εκθέσεις της UCLAF. Όλες οι νομικές επιφυλάξεις με τις οποίες η Επιτροπή μέχρι τώρα επιχειρούσε να προσβάλει το πλήρες δικαίωμα πληροφόρησης του Κοινοβουλίου χάθηκαν. Θυμάμαι ακόμη πολύ καλά τις άτυπες συνομιλίες με τέσσερις Επιτρόπους και έναν Γενικό Γραμματέα, καθώς και άλλες συνομιλίες στην Επιτροπή, κατά τις οποίες διαρκώς μου έλεγαν ότι τάχα υπήρχαν νομικοί λόγοι που εμπόδιζαν το να μπορούμε να δούμε τα έγγραφα. Αυτά τώρα δεν υπάρχουν πια. Το Κοινοβούλιο πέτυχε να τακτοποιηθεί το ζήτημα του άρθρου 206.
<P>
Όμως, η επιστολή του κ. Santer δεν αρκεί. Γι' αυτό, η Ομάδα μου υπέβαλε την αρχική μας αίτηση να δημιουργηθεί ένα αποθεματικό της τάξεως του 30 % στον τομέα της ECHO για την Κεντρική και Ανατολική Ευρώπη, προκειμένου να δοθεί χρόνος στην Επιτροπή Ελέγχου του Προϋπολογισμού να εκτιμήσει δεόντως την επιστολή του κ. Santer και να ελέγξει διεξοδικά την έκθεση της UCLAF. Καλό θα ήταν να συγκεκριμενοποιήσει στο μέλλον η Επιτροπή τα προβλήματα προσωπικού, τα οποία πάντα προβάλλει σε σχέση με αυτά - γνωρίζοντας πολύ καλά ότι στην περίπτωση της ECHO δεν επρόκειτο για συνηθισμένο μίνι προϋπολογισμό - και να τα εξετάσει από κοινού με την Επιτροπή Προϋπολογισμών σε σχέση με τις διευκολύνσεις Liikanen ή άλλες λύσεις.
<P>
Τώρα, ως προς τα έξοδα ταξιδίου. Σύμφωνα με το σύνθημα «Αφού χαθεί πια η καλή φήμη, διοικεί κανείς χωρίς καμία αναστολή», το γραφείο μας παρουσίασε μια νέα διάταξη, την οποία θα χαρακτήριζε κανείς γελοία αν το θέμα δεν ήταν τόσο σοβαρό. Η χθεσινοβραδυνή ψηφοφορία έδωσε πλειοψηφία στην τροπολογία μας, που εν συνεχεία υποστηρίχθηκε από τους κυρίους Dankert, Brinkhorst και Fabre-Aubrespy. Αυτό ήταν ένα καλό σημείο εκκίνησης. Όμως, η προσθήκη βάσει της οποίας ζητείται σύνδεση με το καθεστώς των βουλευτών, υποσκάπτει την θετική τοποθέτηση και βρίσκεται σε αντίθεση με το πρώτο μέρος. Γι' αυτό, κατά την ψηφοφορία της Πέμπτης στον ολομέλεια θα είναι σημαντική η ψήφος κάθε συναδέλφου. Εκεί θα φανεί αν το Κοινοβούλιο μπορεί να οργανώσει και να μεταρρυθμίσει τον εαυτό του ή όχι. Δυστυχώς, η Ομάδα των Πρασίνων δεν εκπροσωπείται στο Προεδρείο. Αλλά η χθεσινοβραδυνή συζήτηση για την τροπολογία μας έδειξε ότι μια νέα διάταξη για την επιστροφή εξόδων, στη συγκεκριμένη περίπτωση των εξόδων ταξιδίου, μπορεί να ψηφιστεί μόνο με τη συμμετοχή της Ομάδας των Πρασίνων.
<P>
Εδώ και τρία χρόνια, η Ομάδα μου επιδιώκει την εξασφάλιση των συντάξεων των εργαζομένων στα ευρωπαϊκά θεσμικά όργανα. Πρόεκυψε ένα δραματικό κενό ως προς την κάλυψη, που καθιστά απαραίτητο τον επαναπροσανατολισμό. Χάρη στην καλή συνεργασία με τον κ. Viola και την κ. Dόhrkop, σήμερα υπάρχει κοινή αίτηση όλων των Ομάδων να ιδρυθεί ένα συνταξιοδοτικό ταμείο για όλες τις νέες απαιτήσεις συντάξεων μετά την 1η Ιανουαρίου 1999. Για πρώτη φορά, δημιουργείται αποθεματικό προκειμένου να καλυφθεί το κενό. Πρόκειται για βιώσιμη πολιτική και πολιτική πρόνοιας ως προς τον προϋπολογισμό και δεν μένει παρά να ελπίζουμε ότι σύντομα θα υπάρξει συμφωνία με το Συμβούλιο για το ζήτημα αυτό.

<SPEAKER ID=49 LANGUAGE="FR" NAME="Dell'Alba">
Κύριε Πρόεδρε, αγαπητοί συνάδελφοι, θα ήθελα καταρχήν να συγχαρώ, με τη σειρά μου, την κ. Barbara Dόhrkop Dόhrkop για την εξαίρετη εργασία που πραγματοποίησε κάτω από ιδιαίτερα δύσκολες συνθήκες, φέτος, σχετικά με έναν προϋπολογισμό ο οποίος είναι επίσης, πράγματι, ο τελευταίος αυτής της κοινοβουλευτικής περιόδου και συνεπώς βαρυσήμαντος, κυρίως αν σκεφτούμε τη λήξη της διοργανικής συμφωνίας.
<P>
Από αυτήν την άποψη, τόσο εγώ όσο και η Ομάδα μου δώσαμε τη συγκατάθεσή μας σε μία από τις στρατηγικές που προτείνουμε σε αυτό το έγγραφο και που συνίσταται στο να υπενθυμίσουμε στο Συμβούλιο τους όρους της πολιτικής, ηθικής, ακόμη και νομικής δέσμευσης που συνδέεται με τη σύναψη μίας νέας διοργανικής συμφωνίας. Θα θέλαμε η διαδικασία που προτείνουμε, ως Επιτροπή Προϋπολογισμών, στο Κοινοβούλιο να μπορέσει να εγκριθεί την Πέμπτη για να δείξουμε ότι αυτό το Κοινοβούλιο δεν επιτρέπει να το εκμεταλλεύονται και ότι είναι έτοιμο να εκμεταλλευτεί τις εξουσίες του για να διεκδικήσει αυτό που θεωρήσαμε ότι αποτελεί ένα καλό έγγραφο εργασίας και απέδειξε την αποτελεσματικότητά του.
<P>
Χαίρομαι επίσης για τη συμφωνία σχετικά με τις νομικές βάσεις. Πιστεύω ότι ανοίξαμε τον δρόμο για μία γενικότερη συμφωνία, η οποία θα επιτρέψει, για πολλές θέσεις του προϋπολογισμού και πλήθος σχεδίων πολύ σημαντικών για το μέλλον της Ευρωπαϊκής Ένωσης, να υπάρξει μία άποψη των πραγμάτων, ας πούμε, πιο υγιής. Ελπίζω ότι, από την πλευρά του, το Συμβούλιο, αντίθετα με το ό, τι συνέβαινε μέχρι τώρα, θα κάνει ό, τι μπορεί για να εγκριθούν οι κανονισμοί και για να μην μπορεί κανείς να παίζει με τις δημοσιονομικές εξουσίες του Κοινοβουλίου, εις βάρος των νομοθετικών του εξουσιών.
<P>
Σε ό, τι αφορά τον ίδιο τον προϋπολογισμό, η Ομάδα μου και εγώ λυπούμαστε ιδιαίτερα που ορισμένοι θέλησαν να μπερδέψουν τα πράγματα. Έχουμε έναν δημοσιονομικό ρόλο και έχουμε έναν ρόλο ελέγχου του προϋπολογισμού. Νομίζω ότι οτιδήποτε αναφέρεται στον έλεγχο πρέπει να ασκείται με κάθε δυνατή αυστηρότητα, αν θέλουμε να έχουμε πιο υγιή, διαφανή θεσμικά όργανα, τα οποία θα είναι και πιο ικανά να ανταποκρίνονται στις προσδοκίες των πολιτών. Αν υπάρχουν προβλήματα, είτε απάτης είτε κακής χρήσης των κοινοτικών κονδυλίων, αυτά πρέπει φυσικά να επιλύονται με τα μέσα που έχουμε στη διάθεσή μας, αλλά δεν θα πρέπει να ενεργούμε με βάση το συναίσθημα ή να τα προβάλουμε μέσω των ΜΜΕ, γιατί είναι πάντα καλό να εμφανίζονται στον Τύπο και στις εφημερίδες. Δεν πρέπει να μπερδεύουμε τα πράγματα και να επωφελούμαστε από την εξέταση των πιστώσεων του 1999 για να ζητάμε λογαριασμό για τις πιστώσεις του 1993 και του 1994.
<P>
Δεν νομίζω ότι είναι σωστό παιχνίδι. Νομίζω ότι πέρα από την τροπολογία που τοποθετεί στο αποθεματικό τις πιστώσεις της ECHO, υπήρχαν κι άλλα μέσα και ότι είναι ακριβώς αυτά τα άλλα μέσα που συνέβαλαν στην επίτευξη μίας πολύ σοφής, κατά τη γνώμη μου, απόφασης. Όταν τίθεται θέμα προστασίας ενός συνόλου συμφερόντων, συμπεριλαμβανομένων των συμφερόντων των υποτιθέμενων ενόχων για έναν αριθμό πραγμάτων, νομίζω ότι πρέπει να ενεργούμε με κάποιο σεβασμό. Αυτό έγινε. Φυσικά, συμβάλαμε και εμείς και είναι ο ρόλος μας ως υπευθύνων για τον δημοσιονομικό έλεγχο, όχι μόνο του προϋπολογισμού, που θα έπρεπε να προβάλουμε. Όταν ακούω σε μία συζήτηση για τον προϋπολογισμό κριτικές όπως αυτές που έγιναν από ένα αξιοσέβαστο μέλος του Σώματος, τον κ. Giansily, θέλω να του απαντήσω, όπως έλεγε ο στρατηγός Ντε Γκωλ πριν από τριάντα χρόνια: «ναι στις μεταρρυθμίσεις, όχι στο χάος!».
<P>
Νομίζω συνεπώς ότι, από αυτήν την άποψη, μπερδεύοντας τα πράγματα, δεν παίζουμε το παιχνίδι της Ευρώπης. Ελπίζω ολόψυχα ότι μέχρι την Πέμπτη θα βάλουμε τα πράγματα στη θέση τους. Αυτή είναι τουλάχιστον η ευχή της Ομάδας μας για να σταματήσει αυτός ο εκβιασμός εις βάρος ενός από τα προγράμματα, θα έλεγα, τα πιο θεμελιώδη, τα πιο σημαντικά που η Ευρωπαϊκή Ένωση κατόρθωσε να αναπτύξει σε έξι χρόνια. Φυσικά, όσον αφορά όλα τα υπόλοιπα, κύριε Liikanen, σας περιμένουμε. Εγώ όμως περιμένω επίσης τους συναδέλφους μου για να διασαφηνιστούν οι άλλες υποθέσεις. Δεν μπορεί να υπάρχει μία υπόθεση που γεμίζει τις σελίδες των εφημερίδων, ενώ άλλες αγνοούνται εντελώς. Θα έλεγα ότι είναι λίγο ανάλογα με το αν μας αρέσει η φάτσα του καθενός. Ας ρυθμίσουμε λοιπόν αυτήν την υπόθεση, εάν όντως υπάρχει, και ας επωφεληθούμε από αυτή για να τις ρυθμίσουμε όλες.
<P>
Σας λέω λοιπόν, ολόψυχα, αγαπητοί συνάδελφοι, ας ψηφίσουμε με σύνεση και όπως απαιτεί η αξιοπρέπεια αυτού του Κοινοβουλίου.

<SPEAKER ID=50 LANGUAGE="FR" NAME="Fabre-Aubrespy">
Κύριε Πρόεδρε, όπως υπενθύμισε η εισηγήτριά μας, η μοναδικότητα του προϋπολογισμού του 1999 απορρέει από το γεγονός ότι θα είναι ο τελευταίος που βασίζεται στις τρέχουσες δημοσιονομικές προοπτικές. Το γεγονός αυτό οδήγησε την Επιτροπή Προϋπολογισμών να μας προτείνει σήμερα όχι έναν προϋπολογισμό αλλά ένα έγγραφο διαπραγμάτευσης με στόχο τη σύναψη μίας ενδεχόμενης μελλοντικής διοργανικής συμφωνίας με το Συμβούλιο.
<P>
Εδώ παρατηρείται ήδη το πρώτο παράλογο: το γεγονός αυτό οδήγησε την Επιτροπή να προτείνει διαρθρωτικές δράσεις μέχρι το ανώτατο όριο που προβλέπεται για την κατηγορία, ούτως να αναληφθούν υποχρεώσεις για το σύνολο των χορηγήσεων που αποφασίστηκαν στο Εδιμβούργο. Δικαίως το Συμβούλιο, ίσως επειδή είναι το μόνο που γνωρίζει την πραγματική αξία των χρημάτων, συνέστησε οι διαρθρωτικές δράσεις να ενταχθούν επίσης στο πλαίσιο της γενικής λιτότητας. Το Κοινοβούλιο, από τη μεριά του, θα εξακολουθήσει να αποδίδει προνομιακό καθεστώς στις διαρθρωτικές δράσεις: πάνω από 16, 6 % αύξηση των υποχρεώσεων, ενώ όλοι γνωρίζουν την υπό-εκτέλεση αυτών των πιστώσεων.
<P>
Οι δημοσιονομικές δαπάνες, εκτός από τις διαρθρωτικές δράσεις και τις εσωτερικές πολιτικές, ελέγχθηκαν αυστηρά από την Επιτροπή, αφήνοντας σημαντικά περιθώρια σε σχέση με το 1998. Το Συμβούλιο ενίσχυσε αυτή την προσπάθεια λιτότητας. Έτσι, οι γεωργικές δαπάνες, ο αιώνιος αποδιοπομπαίος τράγος του Σώματός μας, είναι οι μόνες στις οποίες σημειώθηκε μηδενική αύξηση σε σχέση με το 1998. Στην πραγματικότητα, οι δαπάνες αυτές σημείωσαν μάλιστα μείωση σε σχέση με το 1998 και αντιπροσωπεύουν πλέον φέτος μόνο το 42, 2 % του συνόλου των υποχρεώσεων.
<P>
Οι εσωτερικές πολιτικές, τις οποίες το Συμβούλιο δεν απήλλαξε από την προσπάθεια λιτότητας, αυξήθηκαν κατά ποσό ανώτερο των 300 εκατομμυρίων Ecu από την Επιτροπή Προϋπολογισμών, φτάνοντας σε συνολικό ποσό 6, 15 δισεκατομμυρίων Ecu, ήτοι συν 7 %. Είμαστε μακριά από τους δημοσιονομικούς προσανατολισμούς που είχαμε την άνοιξη, που πρότειναν μέγιστη άνοδο από 2, 5 έως 3 % σε σχέση με πέρυσι.
<P>
Η δημιουργία τεσσάρων ειδικών αποθεματικών, συνολικού ποσού της τάξεως των 1, 6 δισεκατομμυρίων Ecu σε υποχρεώσεις και 4 δισεκατομμυρίων Ecu σε πληρωμές είναι απαράδεκτη. Πρόκειται για ένα χτύπημα πόκερ της Επιτροπής Προϋπολογισμών, η οποία θέλει να ασκήσει πίεση στο Συμβούλιο γιατί απορρίπτει ένα σχέδιο προϋπολογισμού που καθορίστηκε στο 1, 09 % του ΑΕΠ.
<P>
Αρνούμαι οι φορολογούμενοι των κρατών μας να κρατηθούν, ακόμη μία φορά, όμηροι από το Ευρωπαϊκό Κοινοβούλιο στο πλαίσιο μίας στρατηγικής αντιπαράθεσης με το Συμβούλιο. Το σχέδιο του προϋπολογισμού ανήλθε τεχνητά στο 1, 17 % του ΑΕΠ για να χρησιμεύσει ως βάση υπολογισμού για την περίοδο 2000-2006, αλλά αυτό μεταφράζεται σε αύξηση της τάξης του 7 % σε σχέση με το 1998, 12, 5 % αν λάβουμε υπόψη μόνο τις μη υποχρεωτικές δαπάνες.
<P>
Καταδικάζουμε, τέλος, το σκανδαλώδες τέχνασμα που στο πλαίσιο της επιτροπής κατάργησε τις ενισχύσεις προς τους παραγωγούς μπανάνας των χωρών ΑΚΕ και το ψευτο-τελεσίγραφο που εστάλη στην Επιτροπή με την τοποθέτηση των πιστώσεων της ανθρωπιστικής βοήθειας στο αποθεματικό. Με την ευκαιρία της ψηφοφορίας για την απαλλαγή, θα άρμοζε να κριθεί το σκάνδαλο της ECHO.
<P>
Δυο λόγια, τέλος, για την έκθεση Viola: χαιρόμαστε που τελικά ενεκρίθη η τροπολογία μας για την επιστροφή των εξόδων ταξιδίου με βάση το πραγματικό κόστος. Ας είναι όμως σαφές ότι πρόκειται για ένα μέτρο διαφάνειας που δεν πρέπει να συσχετιστεί με ένα ενδεχόμενο καθεστώς. Εναπόκειται στα κράτη μέλη να τροποποιήσουν, κατά περίπτωση, την αποζημίωση των ευρωβουλευτών, ανάλογα με την αντίστοιχη κατάσταση που ισχύει για τους διαφόρους αιρετούς εκπροσώπους τους και την εκτίμηση που τρέφουν για τον ρόλο τους και τη σημασία τους.

<SPEAKER ID=51 LANGUAGE="FR" NAME="Le Gallou">
Κύριε Πρόεδρε, αυτό που μας προτείνεται σήμερα δεν είναι ένας προϋπολογισμός, είναι μία άσκηση δημοσιονομικού μπόντι μπίλντινγκ, ένα αερόστατο πιστώσεων. Ενώ ελέγχεται ο πληθωρισμός, που είναι σχεδόν ανύπαρκτος, ενώ τα κράτη μέλη υπόκεινται στους καταναγκαστικούς κανόνες που σχετίζονται με την καθιέρωση του ευρώ, ο προϋπολογισμός της Ευρωπαϊκής Ένωσης φλέγεται.
<P>
6 % αύξηση των πιστώσεων υποχρεώσεων, σχεδόν 3 % αύξηση των πιστώσεων πληρωμών για το σχέδιο του προϋπολογισμού. Πάνω από 7 % για τις υποχρεώσεις και 4 % περίπου για τις πληρωμές για τον προϋπολογισμό που ετοιμάζεται να ψηφιστεί από το Ευρωπαϊκό Κοινοβούλιο το οποίο, είναι αλήθεια, είναι πάντα έτοιμο όταν πρόκειται να δαπανήσει χωρίς να υπολογίσει!
<P>
Σε καμία περίπτωση δεν δικαιολογείται. Ο μεγάλος όγκος των γεωργικών δαπανών θα μειωθεί σε πραγματικούς όρους. Εξάλλου, στο έγγραφό της σχετικά με τη μεταρρύθμιση των κοινοτικών οικονομικών, η Επιτροπή προτείνει τη μείωση των άμεσων ενισχύσεων των γεωργικών εισοδημάτων στο πλαίσιο του ΕΓΤΠΕ-Τμήμα Εγγυήσεων, γεγονός που συνεπάγεται πραγματική μεταφορά επιβαρύνσεων από την Ευρωπαϊκή Ένωση στα κράτη.
<P>
Κάτω από αυτές τις συνθήκες, πώς εξηγείται η συνολική άνοδος του όγκου του προϋπολογισμού; Ε λοιπόν, πρώτον, από το δημοσιονομικό μπόντι μπίλντινγκ στα Διαρθρωτικά Ταμεία: συν 18 % στις πιστώσεις υποχρεώσεων, συν 9, 5 % στις πιστώσεις πληρωμών. Αυτοί οι αριθμοί στερούνται οποιουδήποτε ρεαλισμού και οποιασδήποτε λιτότητας. Η Ευρωπαϊκή Ένωση ανοίγει διάπλατα την πόρτα του περιφερειακού πελατειακού συστήματος, χωρίς να λαμβάνει υπόψη της τους φορολογούμενους, χωρίς να φοβάται τη σπατάλη στην οποία αναπόφευκτα καταλήγει η δημοσιονομική αφθονία.
<P>
Έπειτα υπάρχει το δημοσιονομικό μπόντι μπίλντινγκ όσον αφορά τις εσωτερικές πολιτικές: συν 8 %, ενώ η εφαρμογή της αρχής της επικουρικότητας θα έπρεπε να αφήσει την ευθύνη στα κράτη, στις περιφέρειες και στην τοπική αυτοδιοίκηση.
<P>
Τέλος, υπάρχει το δημοσιονομικό μπόντι μπίλντινγκ στις εξωτερικές δράσεις: πάνω από 5 % άνοδος. Θα είχαμε κι εδώ πολλά να πούμε. Υπάρχει λόγος να είναι η Ευρωπαϊκή Ένωση περήφανη για τις ανθρωπιστικές της δράσεις που πολλαπλασιάζουν τις φανταστικές ενέργειες και θέσεις εργασίας; Το μόνο πράγμα που δεν είναι φανταστικό όσον αφορά την ανθρωπιστική δράση, είναι ο τρόπος ζωής όσων ασχολούνται με αυτή και η αυτοδιαφήμιση όσων την κατευθύνουν.
<P>
Έχει, επιπλέον, λόγο η Ευρωπαϊκή Ένωση να είναι περήφανη για τα έργα TACIS και για τις δράσεις στην πρώην Σοβιετική Ένωση, ενώ μοιράζεται με το ΔΝΤ την ευθύνη της παροχής στη Ρωσία τόσο καλών συμβουλών και τόσο καλών στελεχών που οδήγησαν στην οικονομική και κοινωνική της κατάρρευση;
<P>
Τί να πούμε για την επισιτιστική βοήθεια που προτείνεται τώρα από την Επιτροπή Προϋπολογισμών, ενώ όπου κι αν υλοποιήθηκαν επισιτιστικές ενισχύσεις κατέληξαν να αποδιοργανώσουν τα κυκλώματα παραγωγής και διανομής;
<P>
Αδικαιολόγητο για τις εσωτερικές πολιτικές, βλαβερό για τις εξωτερικές δράσεις, πηγή ζημιάς για τα Διαρθρωτικά Ταμεία, το δημοσιονομικό μπόντι μπίλντινγκ κοστίζει ακριβά στους φορολογούμενους: 95 δισεκατομμύρια φράγκα μόνο για τους γάλλους φορολογούμενους, ήτοι το ένα τρίτο του φόρου εισοδήματος, με ετήσια αύξηση της τάξης του 4 % περίπου, δηλαδή περισσότερο από τους άλλους μεγάλους δημοσιονομικούς όγκους του γαλλικού προϋπολογισμού.
<P>
Κάτω από αυτές τις συνθήκες, οι βουλευτές του Εθνικού Μετώπου θα καταψηφίσουν το σχέδιο προϋπολογισμού, αυτό το σχέδιο προϋπολογισμού της Ευρώπης του Μάαστριχτ και του Αμστερνταμ, που είναι ενάντια στα συμφέροντα των φορολογούμενων και των πολιτών.

<SPEAKER ID=52 NAME="Samland">
Κύριε Πρόεδρε, ευχαρίστως θα επωφεληθώ του χρόνου που μου δίνεται, άλλωστε αυτό παρουσιάζει το μεγάλο πλεονέκτημα ότι τώρα θα γεμίσει η αίθουσα και έτσι μερικοί συνάδελφοι θα ακούσουν τί θα ειπωθεί για τον προϋπολογισμό.
<P>
Για μένα, ο προϋπολογισμός του 1999 είναι ένας ιδιαίτερος προϋπολογισμός, επειδή είναι ο τελευταίος γενικός προϋπολογισμός τον οποίο θα παρακολουθήσω ως Πρόεδρος, αλλά και ως μέλος της Επιτροπής Προϋπολογισμών, επειδή όπως ξέρετε σκοπεύω να εγκαταλείψω τον επόμενο χρόνο αυτόν τον ιερό τόπο.
<P>
(Παρεμβάσεις.) Αποχαιρετιστήριες γιορτές θα κάνουμε αργότερα.
<P>
Όταν κανείς έχει παρακολουθήσει για δέκα χρόνια αυτόν τον προϋπολογισμό - όπως συμβαίνει με μένα - και γνωρίζει σχεδόν όλα τα νούμερα που προβλέπονται, τότε καταλαβαίνει πολλά από όσα είπαν σήμερα εδώ οι συνάδελφοι των ειδικών επιτροπών. Εκφράστηκαν παράπονα για το ότι διατίθενται για τα τροπικά δάση μόνο 40 κι όχι 50 εκατομμύρια. Ας μας πουν λοιπόν οι συγκεκριμένοι συνάδελφοι γιατί θα έπρεπε να διαθέσουμε εκεί τα χρήματα αυτά, σαν να πρόκειται για ταμιευτήριο. Γιατί τα τελευταία τρία χρόνια, 1996, 1997 και 1998, όπως δείχνει σαφώς η έκθεση Tillich, είχαμε πάντα ποσοστά απορρόφησης κάτω από 27 εκατομμύρια. Μερικές χρονιές ήταν ακόμη χειρότερα. Αν γίνει το ίδιο και το 1998, τότε είναι σαν ταμιευτήριο, σε περίπτωση που βάζω εκεί 10 εκατομμύρια επιπλέον. Εκτός αν επιχειρηματολογήσει κανείς λέγοντας ότι η Επιτροπή δεν κάνει καλή εκτέλεση. Τότε θα έπρεπε να σκεφτούμε απαντήσεις για την Επιτροπή και τη διαχείριση, όχι όμως να τοποθετήσουμε απλώς τα χρήματα εκεί.
<P>
Αυτές οι συζητήσεις μου είναι γνωστές. Γι' αυτό, σήμερα θέλω να επικεντρωθώ σε πέντε σημεία. Πρώτον: η στρατηγική. Κύριε Πρόεδρε του Συμβουλίου, τώρα απευθύνομαι ιδιαίτερα σε σας, γιατί ανακοινώσατε ότι θα το μεταβιβάσετε και στους συναδέλφους σας. Αυτό είναι καλό. Όπως ήδη είπε ο κ. Wynn, ο αριθμός των σοσιαλδημοκρατικών κυβερνήσεων μεγάλωσε, και γι' αυτό αυξήθηκαν και τα τηλεφωνήματα που μας γίνονται και στα οποία εκφράζονται ανησυχίες. Είναι σαφές ότι διαθέτετε δύο εναλλακτικές λύσεις, τις οποίες θα αναλύσω καθαρά ακόμη μια φορά, επειδή αντανακλούν τη γνώμη ολοκλήρου του Σώματος. Θα χρησιμοποιήσω μια εικόνα. Πού βρισκόμαστε ως Ευρωπαϊκό Κοινοβούλιο; Μας λέτε: «Να κάνετε έναν rigorous budget , έναν προϋπολογισμό στο κατώτατο δυνατό επίπεδο, γιατί πρέπει όλοι να κάνουμε οικονομίες.» Μας παίρνετε λοιπόν το πουκάμισό μας, λέγοντάς μας ότι το κάνετε αυτό επειδή μας δίνετε την υπόσχεση ότι στις επόμενες δημοσιονομικές προβλέψεις, από το 2000 έως το 2006, μπορούμε να κρατήσουμε το παντελόνι. Όμως, το μόνο που εγγυάσθε είναι η υπόθεση ότι θα μπορέσουμε να κρατήσουμε το παντελόνι. Εφόσον δεν σας έχουμε εμπιστοσύνη - η πείρα μας δίδαξε να μην σας εμπιστευόμαστε - είπαμε ότι προτιμούμε να βάλουμε μια ζώνη στο παντελόνι, για την οποία θα αποφασίσουμε οι ίδιοι. Η ζώνη αυτή είναι το αντικείμενο για το οποίο συζητούμε εδώ, όταν συζητούμε για τα 3, 9 δις Ecu που θέσαμε στην τροπολογία για τη στρατηγική.
<P>
Στο Σώμα δεν υπάρχει κανείς που να θέλει πραγματικά να δαπανηθούν τα χρήματα αυτά για τον προϋπολογισμό του 1999. Είμαστε πρόθυμοι να βαδίσουμε τον δρόμο του προϋπολογισμού λιτότητας. Πρέπει όμως να προσέξετε γιατί, αν δεν επιτευχθεί διοργανική συμφωνία, θα πρέπει η βάση υπολογισμού για το άρθρο 203 του 1999, που στην προκειμένη περίπτωση θα καθορίσει τις δαπάνες των επομένων επτά ετών, να είναι στο επίπεδο που προβλέπει η διοργανική συμφωνία του 1993. Αυτός είναι ο σκοπός αυτού του στρατηγικού μέσου. Ευχαρίστως θα σας διευκολύνουμε για να μην αναγκασθείτε να προβείτε κατά τους μήνες Ιανουάριο, Φεβρουάριο, Μάρτιο και Απρίλιο σε πληρωμές ύψους ανερχομένου στο επίπεδο του συνολικού προϋπολογισμού, αν μας παράσχετε τη διαβεβαίωση ότι διασφαλίζεται ο ίδιος όρος και για την δική μας πλευρά. Αυτό ήθελα να το επαναλάβω προς αποφυγήν παρεξηγήσεων. Ο προϋπολογισμός αυτός βρίσκεται στο επίπεδο του 1, 13 % του ακαθάριστου εθνικού προϊόντος. Βρισκόμαστε δηλαδή πολύ χαμηλότερα από την πρόβλεψη του οικονομικού έτους 1992/93, με την έναρξη της νέας διοργανικής συμφωνίας, που είχε αρχίσει με το 1, 20 % του ακαθάριστου εθνικού προϊόντος. Έχουμε μια οπισθόδρομη εξέλιξη της πολιτικής δαπανών, οι σημερινές δαπάνες βρίσκονται στο επίπεδο του έτους 1988. Γι' αυτό, κανείς στην Κοινότητα δεν μπορεί να έρθει και να μας πει ότι αυτή η Ευρωπαϊκή Ένωση είναι μια χύτρα, από την οποία ξεχειλίζουν τα χρήματα, όπως η σούπα στο αντίστοιχο παραμύθι. Όχι, το αντίθετο συμβαίνει: το τμήμα αυτό της αρμοδίας επί του προϋπολογισμού αρχής, το Ευρωπαϊκό Κοινοβούλιο, ακολουθεί σοβαρή πολιτική προϋπολογισμού, που επιδιώκει να ανταποκριθεί όσο γίνεται στους στόχους της Κοινότητας, λαμβάνοντας υπόψη τους περιορισμούς που υπάρχουν σε ολόκληρη την Ευρωπαϊκή Ένωση.
<P>
Δεύτερον: κύριε Πρόεδρε του Συμβουλίου, κάναμε αρχικά μία παραχώρηση! Συγκεκριμένα, σε συνάρτηση με τη διαδικασία Notenboom και με τον συμπληρωματικό και διορθωτικό προϋπολογισμό αριθ. 1 του 1998, εγκρίναμε μια μείωση κατά 500 εκατ. Ecu των πληρωμών για τα διαρθρωτικά ταμεία. Περιμένουμε - κι αυτό εκφράζει εκ των προτέρων εμπιστοσύνη - από την πλευρά σας να την αξιοποιήσετε. Και γι' αυτό ισχύει η ζώνη ασφαλείας. Περιμένουμε επίσης να μας διευκολύνετε σχετικά με τις δαπάνες για τον γεωργικό τομέα. Εδώ θέλω να απευθυνθώ στον κ. Κακλαμάνη: δεν είναι φιλελεύθερη, παρά πρωτογενώς σοσιαλδημοκρατική η σκέψη να αφαιρέσουμε κατά την κατανομή πιστώσεων για την γεωργική πολιτική πιστώσεις από εκείνους που προσφέρουν υπερβολικά πολλά προϊόντα τα οποία κανείς πλέον στην Ευρωπαϊκή Ένωση δεν θέλει να φάει ή να καταναλώσει. Αν αφαιρέσουμε τα χρήματα από εκείνους που ευθύνονται για την αποθήκευση και τα δώσουμε στις ευρωπαϊκές αγροτικές επιχειρήσεις εντάσεως εργασίας, αυτό δεν είναι φιλελεύθερο, παρά απόλυτα σοσιαλδημοκρατικό. Αν επιπλέον δεν είναι μόνο επιχειρήσεις εντάσεως εργασίας, αλλά επίσης εκείνες οι επιχειρήσεις που παρουσιάζουν ένταση εργασίας επειδή χρησιμοποιούν βιοκαλλιέργεια, τότε αυτό αποτελεί μάλιστα τη βάση για μια νέα κυβέρνηση στην Ομοσπονδιακή Δημοκρατία της Γερμανίας! Δεν έχει τίποτα να κάνει με φιλελευθερισμό.
<P>
Θέλω να πω κάτι ακόμη για την έρευνα. Κύριε Πρόεδρε του Συμβουλίου, είναι και αυτό σημαντικό ζήτημα. Γιατί βασικά θα κάθεστε κι εσείς στο τραπέζι των διαπραγματεύσεων στις 10 Νοεμβρίου, όταν θα γίνει η διαβούλευση για τις δαπάνες για την πολιτική έρευνας. Ουσιαστικά, εκεί κάθονται οι 15 Υπουργοί Οικονομικών, εκείνοι όμως που κάθονται απέναντί μας κατά την διαδικασία συνδιαλλαγής πάντοτε αναγκάζονται να μιλούν μαζί σας στο τηλέφωνο. Σας παρακαλώ θερμά να μείνετε στις 10 Νοεμβρίου για μεγάλο διάστημα σε μέρη όπου μπορεί κανείς να σας βρει στο τηλέφωνο, ώστε να μπορέσουν οι κύριοι αυτοί, τους οποίους θα αντιμετωπίσουμε εκεί, να καταλήξουν επιτέλους σε αποφάσεις. Είναι ανυπόφορο να εκπονεί κανείς έναν προϋπολογισμό που ακόμη κυμαίνεται μεταξύ γενικών δαπανών 14, 3 και 16, 3 δις. Παίζουμε με ποσά ύψους μέχρι και 200 εκατομμυρίων, τα οποία είτε θα έχουμε στον προϋπολογισμό είτε όχι, κι αυτό είναι ουσιώδες σημείο για την κατηγορία 3 των δαπανών, επίσης δε και για την εξέλιξη των δαπανών στην κατηγορία 3. Γι' αυτό, επαναλαμβάνω την παράκλησή μου: να είσαστε έτοιμος όταν σας τηλεφωνήσει ο κ. Τάδε και να πείτε στους άλλους συναδέλφους σας, κυρίως στους Βρετανούς, τους Ισπανούς, τους Γερμανούς, που ακόμη είναι πολύ διστακτικοί στο εν λόγω ζήτημα, να δώσουν κι εκείνοι γρήγορα μια απάντηση, ώστε να μπορέσουμε να καταλήξουμε σε λύση πριν ακόμη από τη δεύτερη ανάγνωση στο Συμβούλιο στο πλαίσιο της διαδικασίας συνδιαλλαγής για τις συγκεκριμένες δαπάνες. Αυτό είναι αναγκαίο και σημαντικό, για να είναι σαφές το μέγεθος που αναφέρεται στην κατηγορία 3 των δαπανών.
<P>
Στην κατηγορία 4 των δαπανών, θα ήθελα να επανέλθω στο θέμα της ECHO. Κύριε Επίτροπε, έχω μια παράκληση προς εσάς. Είναι σημαντικό. Εσείς που τώρα μπαίνετε στην αίθουσα, καθήστε και ακούστε, το θέμα αφορά κι εσάς, είναι σημαντικό για σας! Πρόκειται δηλαδή για το εξής πρόβλημα: πρόκειται για το ότι δύο όροι ήταν συνδεδεμένοι με το αποθεματικό για τις πιστώσεις παροχής έκτακτης ενίσχυσης.
<P>
Σε αντίθεση με τους συναδέλφους μου εδώ στο Σώμα, που δεν το είδαν ακόμη καθαρά, έδειξα προκαταβολικά μεγάλη εμπιστοσύνη στον Πρόεδρο της Επιτροπής, που άλλωστε δεν τον ψήφισα εγώ. Είπα ότι η επιστολή που αναφέρεται στην UCLAF μου αρκεί, επειδή τον πιστεύω όταν λέει ότι έτσι διασφαλίζεται ο όρος, όπως είχαμε συμφωνήσει σε μια συζήτηση με την συνάδελφο κ. Theato, τον Πρόεδρο του Ευρωπαϊκού Κοινοβουλίου, με εσάς και τον κ. Santer.
<P>
Όμως, κύριε Επίτροπε, υπήρχε και ένας άλλος όρος, που αναφερόταν στο ζήτημα του πώς θα παραπεμφθούν οι περιπτώσεις που προκύπτουν από την έκθεση της UCLAF στις αρμόδιες δικαστικές αρχές στις αντίστοιχες περιοχές.
<P>
Κύριε Επίτροπε, θα ήταν για μας πολύ ευκολότερο - και πιστεύω ότι ολόκληρο το Σώμα θα παραιτείτο επίσης πολύ ευκολότερα από αυτό το αποθεματικό - αν μπορούσατε να μας δηλώσετε αμέσως γι' άλλη μια φορά ότι θα μας απαντήσετε με πρώτη ευκαιρία για τον δεύτερο όρο που θέσαμε με μια δήλωση στην Επιτροπή Ελέγχου του Προϋπολογισμού, κεκλεισμένων των θυρών, εκτός δημοσίας συζήτησης. Μια τέτοια δήλωση θα μας βοηθούσε πολύ. Αν θα είχατε τη διάθεση να το κάνετε, αυτό ασφαλώς θα αποτελούσε ένα βήμα προς την κατεύθυνση της βελτίωσης της σχέσης των δύο θεσμικών οργάνων.
<P>
Τέλος, κάτι που αναφέρεται στο ζήτημα των άλλων θεσμικών οργάνων. Αγαπητοί συνάδελφοι, μπορώ φυσικά να το καταλάβω: οι συνάδελφοι που παλαιότερα ανήκαν στο Σώμα και τώρα βρίσκονται στο Ευρωπαϊκό Δικαστήριο ή στο Ελεγκτικό Συνέδριο έχουν συγκεκριμένα συμφέροντα. Είναι καλά οργανωμένοι ως λόμπυ, επειδή γνωρίζουν εξαιρετικά καλά το Σώμα.
<P>
Οι άνθρωποι αυτοί έχουν ένα καλό λόμπυ, που λειτούργησε και πάλι εξαιρετικά κατά την προσπάθεια δημιουργίας επιπλέον θέσεων για τα διάφορα όργανα της Κοινότητας: Επιτροπή των Περιφερειών, Οικονομική και Κοινωνική Επιτροπή, κοινή οργανωτική δομή, Ελεγκτικό Συνέδριο και Ευρωπαϊκό Δικαστήριο.
<P>
Λέω εδώ ξεκάθαρα γι' άλλη μια φορά: η προσέγγισή μας - και το λέω επίσης σε σχέση με τη συζήτηση για την ECHO, και είναι και η προσωπική μου θέση - λαμβάνει ως δεδομένο ότι η εκτέλεση επιπλέον καθηκόντων μπορεί να εξασφαλιστεί μόνο μέσω ανακατανομής των καθηκόντων και όχι μέσω της διαρκούς πρόσληψης νέου προσωπικού. Αυτό, κυρία Schmidbauer, ισχύει τόσο για το Σώμα, δηλαδή για μας εδώ, όσο και για όλα τα άλλα θεσμικά όργανα. Γιατί δεν μπορεί να πει κανείς στα άλλα όργανα: «σας παρακαλώ να κάνετε ανακατανομή, να καταργήσετε καθήκοντα που δεν χρειάζεται πλέον να εκτελείτε», ενώ εμείς οι ίδιοι δεν το τηρούμε αυτό. Αυτό δεν γίνεται! Για τον λόγο αυτό είναι σωστή και λογική η γραμμή να μην προσλαμβάνεται επιπλέον προσωπικό. Γιατί στα πολλά αυτά χρόνια έμαθα το εξής: όποιος προσπαθεί να εφαρμόσει μια νέα πολιτική προσωπικού, μπορεί να το κάνει μόνο σε καιρούς μεγάλου περιορισμού του προϋπολογισμού. Στις άλλες περιπτώσεις, το προσωπικό διαρκώς αυξάνεται, επειδή αυτός είναι ο εύκολος δρόμος. Γίνεται κατανομή.
<P>
Ευχαριστώ θερμά, κύριε Πρόεδρε του Συμβουλίου, που καταγράψατε τα σημεία! Εύχομαι να έχουμε μια πολύ αποτελεσματική συνεννόηση στο πλαίσιο της διαδικασίας συνδιαλλαγής, τουλάχιστον εξ ίσου αποτελεσματική όπως εκείνη για τις νομικές βάσεις και, ελπίζω, όχι τόσο μακρά.
<P>
(Χειροκροτήματα)
<CHAPTER ID=5>
Φόρος τιμής στα Βραβεία Νόμπελ Ειρήνης
<SPEAKER ID=53 NAME="Πρόεδρος">
Αξιότιμοι βουλευτές, χθές κατά την έναρξη της συνεδρίασης είχα την ευκαιρία να εκφράσω την μεγάλη ικανοποίηση του Σώματος για την απονομή του βραβείου Νόμπελ στον συνάδελφό μας, κ. John Hume.
<P>
(Ζωηρά και παρατεταμένα χειροκροτήματα) Πολλοί βουλευτές εξέφρασαν την επιθυμία να συγχαρούν άμεσα τον συνάδελφό μας, και έτσι προτείνω ένας βουλευτής από κάθε Ομάδα να συγχαρεί τον συνάδελφό μας τώρα, για ένα λεπτό. Κατόπιν, θα δώσω το λόγο στον ίδιο. Μπορούμε σήμερα να κάνουμε αυτό που ήταν αδύνατο χθες.

<SPEAKER ID=54 NAME="Green">
Kύριε Πρόεδρε, έχω τη μεγαλύτερη χαρά να είμαι σε θέση, εκ μέρους της Ομάδας των Σοσιαλιστών, να αποτίσω φόρο τιμής στον συνάδελφο και σύντροφό μας, κ. John Hume, ο οποίος, όπως γνωρίζετε, είναι σήμερα κάτοχος του Νόμπελ Ειρήνης.
<P>
Η συμβολή του John Hume στην ειρηνευτική διαδικασία στη Βόρεια Ιρλανδία είναι αδιαμφισβήτητα η βάση στην οποία θεμελιώθηκε η Συμφωνία της Μεγάλης Παρασκευής, η οποία όλοι ελπίζουμε ότι θα οδηγήσει σε μακροχρόνια και διαρκή ειρήνη στη Βόρεια Ιρλανδία. Αποτίουμε φόρο τιμής στον John και στο τεράστιο έργο που έχει επιτελέσει, στις προσωπικές δοκιμασίες που ο ίδιος και η οικογένειά του υπερνίκησαν κατά τη διάρκεια τριών δεκαετιών στην προσπάθεια εξεύρεσης μίας ειρηνικής λύσης στη Βόρεια Ιρλανδία. Λέγοντάς τα όλα αυτά, αποτίουμε φόρο τιμής και στον David Trimble, ο οποίος μοιράζεται φέτος το βραβείο Νόμπελ Ειρήνης με τον John, για το θάρρος που έχει επιδείξει πιο πρόσφατα στην προώθηση της ειρηνευτικής συμφωνίας για τη Βόρεια Ιρλανδία.
<P>
Αλλά για τον John, τον αγαπητό μας John, που είναι μέλος της ομάδας μας εδώ και αρκετά χρόνια, θέλουμε να πούμε πόσο περήφανοι είμαστε γι' αυτόν, πόσο δύσκολα ήταν τα χρόνια που πέρασαν, πόσο κατανοούμε ότι ο ίδιος υπήρξε θύμα σωματικής επίθεσης αλλά και προσωπικής επίθεσης με βιτριόλι, ως αποτέλεσμα των προσπάθειών του να κινήσει την ειρηνευτική διαδικασία. Ολα αυτά έχουν αναγνωριστεί, John, με το βραβείο Νόμπελ Ειρήνης αλλά κυρίως με τη Συμφωνία της Μεγάλης Παρασκευής η οποία αποτελεί, το γνωρίζουμε, μαρτυρία και φόρο τιμής για το έργο που έχεις επιτελέσει. Για μας είναι μεγάλη χαρά να μοιραζόμαστε αυτή τη στιγμή μαζί σου. Είναι μία υπέροχη στιγμή για όλους μας. Σε ευχαριστούμε, σε συγχαίρουμε και ευχόμαστε αυτό να αποτελέσει ένα ερέθισμα για αγώνα και συνέχιση του αγώνα για την αποκατάσταση της ειρήνης στη Βόρεια Ιρλανδία. Όλοι μας είμαστε μαζί σου στην προσπάθεια για την επίτευξη αυτού του σκοπού.
<P>
(Χειροκροτήματα)

<SPEAKER ID=55 NAME="Banotti">
Κύριε Πρόεδρε, εξ ονόματος της ομάδας μου και ως μία πολύ, πολύ περήφανη Ιρλανδέζα, θα ήθελα να αποτίσω φόρο τιμής στον John Hume και να δηλώσω τη χαρά και τον ενθουσιασμό μας που τελικά έλαβε την ανταμοιβή και την αναγνώριση που του αξίζει με την απονομή του βραβείου Νόμπελ τόσο στον ίδιο όσο και στον David Trimble.
<P>
Μετά από μία περίοδο μεγάλης αγωνίας και πόνου στη χώρα μας, αυτές είναι οι καλές ημέρες, John, και δόξα τω Θεώ είσαι εκεί για να τις απολαύσεις και να απολαύσεις τις τιμές που σου αποτίουν οι φίλοι και οι συνάδελφοί σου αλλά και οι συμπατριώτισσες και οι συμπατριώτες σου αυτή τη συγκεκριμένη στιγμή της ζωής σου.
<P>
Θυμόμαστε, επίσης, και τις τόσο επίμονες προσπάθειες που κατέβαλες στη διάρκεια των τελευταίων 30 ετών για την επίτευξη της ειρήνης. Η ειρηνική οδός που επέλεξες κέρδισε για πάντα τελικά, με τη βοήθεια του Θεού, το είδος της ειρήνης για το οποίο όλοι προσευχόμασταν στη Βόρειο Ιρλανδία εδώ και πάρα πολλά χρόνια.
<P>
Έχεις τα θερμότερα συγχαρητήριά μας. Η χώρα είναι περήφανη για σένα. Ο κόσμος είναι περήφανος για σένα αλλά και ειδικά, βεβαίως, αυτό το Κοινοβούλιο του οποίου είσαι διακεκριμένο μέλος.
<P>
(Χειροκροτήματα)

<SPEAKER ID=56 NAME="Cox">
Κύριε Πρόεδρε, εξ ονόματος της Ομάδας των Φιλελευθέρων αλλά και εξ ονόματός μου, θα ήθελα να εκφράσω θερμά συγχαρητήρια στον συνάδελφό μας, τον κ. Hume.
<P>
Ο κ. Hume έχει επιδείξει την πλέον συνεπή δέσμευση στον συνταγματικό τρόπο διεξαγωγής της πολιτικής σε πολύ δύσκολες συνθήκες καθόλη τη διάρκεια της ενήλικης ζωής του. Συνεισέφερε επίσης την προσωπική του έγκυρη ανάλυση για την πολιτική κατάσταση μίας διχασμένης κοινωνίας. Βασίζεται κυρίως σε μία έννοια ανοχής, πλουραλισμού και σεβασμού - σεβασμού για αποκλίνουσες και διαφορετικές παραδόσεις. Αυτή η ανάλυση αποτέλεσε τον θεμέλιο λίθο της ειρηνευτικής διαδικασίας. Επίσης, ο κ. Hume έχει προσωπικά πάρει σημαντικά ρίσκα για την ειρήνη. Είχε το θάρρος, παρά την έντονη κριτική, να εμπλέξει τον Gerry Adams και τον Sein Fein σε αυτή τη διαδικασία. Διαδραματίζουν σημαντικό ρόλο στην κατάσταση που εξελίσσεται στη Βόρεια Ιρλανδία.
<P>
Το βραβείο που του απενεμήθη αυτή την εβδομάδα, ένα βραβείο για το οποίο ο ίδιος μεγαλόψυχα παραδέχθηκε ότι αποτελεί ένδειξη σεβασμού για τη νέα κατάσταση στην ίδια τη Βόρεια Ιρλανδία, το αξίζει και με το παραπάνω. Γι' αυτό το επίτευγμα συγχαίρω αυτόν και προσωπικά τη σύζυγο του, Pat, η οποία ανέκαθεν στεκόταν στο πλευρό του.
<P>
Θα ήθελα, εξ ονόματος της Ομάδας μου, να συγχαρώ θερμά τον κ. David Trimble και να αναγνωρίσω το ρόλο του. Μνημονεύω τον γερουσιαστή των Ηνωμένων Πολιτειών, κ. George Mitchell, ο οποίος έπαιξε τεράστιο ρόλο σε αυτήν την διαδικασία. Σωστά υποστήριξε, νομίζω, ότι χωρίς τον John Hume δεν θα είχε υπάρξει ειρηνευτική διαδικασία και χωρίς τον David Trimble δεν θα είχε υπάρξει ειρηνευτική συμφωνία. Είναι συνεπώς ορθό και δέον η προσφορά αυτών των δύο ανδρών, καθενός με το δικό του τρόπο, μέσα από τα χωριστά μακρά και πρόσφατα πολιτικά τους ταξίδια, να αναγνωριστεί γενναιόδωρα κατ' αυτόν τον τρόπο.
<P>
(Χειροκροτήματα)

<SPEAKER ID=57 NAME="Collins, Gerard">
Kύριε Πρόεδρε, είναι πολύ μεγάλο προνόμιο και τιμή για μένα, εξ ονόματος της Ομάδας Ένωση για την Ευρώπη, να συγχαρώ θερμότατα κ. Hume για το εξαιρετικό επίτευγμα του να του απονεμηθεί το βραβείο Νόμπελ Ειρήνης. Θα ήθελα να συγχαρώ αυτόν και τη γυναίκα του, η οποία τον συντρόφευσε σε ένα μοναχικό ξενύχτι που κράτησε πολλά χρόνια.
<P>
(Χειροκροτήματα) Παρακολούθησα τον κ. Hume από πολύ κοντά στη διάρκεια των πολλών ετών κατά τα οποία προσπαθούσε να προωθήσει την ειρήνη μέσω της δικαιοσύνης στη Βόρεια Ιρλανδία. Υπήρξε ειδικά κάποια εποχή που είχε ελάχιστους φίλους: δεν ήταν καθόλου ευπρόσδεκτος σε πολλές από τις πόρτες που χτύπησε για να υπερασπιστεί την υπόθεση ανθρώπων που δικαιούνταν αυτά που εμείς θεωρούμε ως δεδομένα σήμερα. Παρακολούθησα τον John Hume, νεαρό, με μία μικρή ομάδα πιστών και αφοσιωμένων οπαδών, που προσπαθούσαν να ξυπνήσουν τις συνειδήσεις πολλών ανθρώπων. Πραγματοποίησε ένα σπουδαίο επίτευγμα, αρχικά, εδώ στο Ευρωπαϊκό Κοινοβούλιο. Εδώ έμαθε πως τα κράτη μέλη μπορούν να συνεργαστούν μεταξύ τους μετά από μία πολύ δύσκολη περίοδο κατά τη διάρκεια του Πρώτου Παγκοσμίου Πολέμου και του Δευτέρου Παγκοσμίου Πολέμου. Μετέφερε την εμπειρία του στην πατρίδα του την Ιρλανδία και ρώτησε το λαό γιατί, αφού οι Γερμανοί, οι Γάλλοι και άλλοι μπορούν να το κάνουν στην Ευρώπη, δεν μπορούμε να το κάνουμε εμείς στη Βόρειο Ιρλανδία. Αυτό ήταν ένα δίδαγμα από την Ευρώπη που λειτούργησε στην Ιρλανδία. Η Ευρώπη ανταποκρίθηκε σθεναρά στο αίτημα του κ. Hume να τον βοηθήσει να το πραγματοποιήσει.
<P>
Τρέφω τη βαθιά ελπίδα ότι η πρόσφατη αναγνώριση που τόσο επάξια και δίκαια κέρδισε ο κ. Hume από την ομάδα Νόμπελ θα αποτελέσει ένα περαιτέρω κίνητρο για τον κ. Trimble και όλους τους άλλους που σκοπεύουν να διανύσουν όλη την πορεία, γνωρίζοντας ότι έχουν την πλήρη υποστήριξη, όχι μόνον του Κοινοβουλίου, αλλά ολόκληρου του κόσμου.
<P>
Μπράβο, John. Σου ευχόμαστε καλό κατευόδιο σε όλες τις προσπάθειές σου.
<P>
(Χειροκροτήματα)
<SPEAKER ID=58 LANGUAGE="ES" NAME="Puerta">
Kύριε Πρόεδρε, θέλω και εγώ να εκφράσω, εξ ονόματος της Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βόρειων Χωρών, τη συγκίνηση που αισθανθήκαμε για την απονομή του Βραβείου Νόμπελ στον αξιότιμο συνάδελφό μας. Βλέπουμε τον John Hume σαν έναν φιλειρηνικό, ανεκτικό, υποδειγματικό άνθρωπο, που κατάφερε να γίνει εξερευνητής της ειρήνης, που προχώρησε πιο μπροστά από τους υπόλοιπους, πολλά χρόνια πιο μπροστά, πάντα με προσωπικό κίνδυνο, πάντα στρατευμένος, πάντα πεπεισμένος. Και έδωσε έτσι ένα παράδειγμα σε όλους μας. Για την Ευρώπη, η κατάσταση στην Ιρλανδία ήταν μια τρομερή πληγή στην ίδια την καρδιά του πολιτικού της σώματος. Και η αποφασιστικότητα ανθρώπων σαν τον John Hume μας επέτρεψαν να δούμε αυτό το φως, να δούμε αυτήν την ελπίδα. Λένε μερικοί ότι ακόμη δεν έχει επιτευχθεί πλήρως η ειρήνη και η εξομάλυνση της δημοκρατίας στη Βόρειο Ιρλανδία. Ο John Hume, όμως, κατέστησε αυτόν το στόχο της ειρήνης και της εξομάλυνσης της δημοκρατίας μη αναστρέψιμο.
<P>
Πιστεύουμε, όπως όλες οι κοινοβουλευτικές Ομάδες, ότι αυτό το βραβείο, περισσότερο από ό, τι τιμά τον John Hume, τιμά το ίδιο το Βραβείο Νόμπελ. Το Βραβείο Νόμπελ έχει μεγαλύτερη σημασία όταν η Ακαδημία το απονέμει σε πρόσωπα σαν τον John Hume.
<P>
Γι' αυτό σήμερα μοιραζόμαστε, ως ευρωβουλευτές, το βραβείο του John Hume. Η προσήνεια, η μετριοφροσύνη, ο συναδελφισμός του μας κάνουν να αισθανόμαστε μαζί του σαν μια οικογένεια, πέρα από τα πρωτόκολλα που ενδέχεται να έχει ένα όργανο. Και είμαστε βέβαιοι ότι μπορεί να υπολογίζει σε όλο το Ευρωπαϊκό Κοινοβούλιο, για να συνεχίσει να εργάζεται υπέρ της ειρήνης σε όλες τις γωνιές της Ευρώπης και του κόσμου. Ευχαριστούμε πολύ τον John Hume.
<P>
(Χειροκροτήματα)

<SPEAKER ID=59 NAME="McKenna">
Κύριε Πρόεδρε, εξ ονόματος της Ομάδας των Πρασίνων και ειδικά της συναδέλφου μου κ. Nuala Ahern, θα ήθελα να συγχαρώ θερμά τον κ. Hume γι' αυτήν την τιμή που του απενεμήθη. Είναι μία τιμή όχι μόνον για τον κ. Hume προσωπικά, αλλά και μεγάλη τιμή γι' αυτό το Κοινοβούλιο το ότι ένα μέλος του έλαβε το βραβείο Νόμπελ Ειρήνης. Ακολουθεί τώρα τα βήματα άλλων μεγάλων ανδρών της ειρήνης, για παράδειγμα του Νέλσονα Μαντέλα. Αποτελεί επίσης τιμή για όλους τους άλλους ανθρώπους που εργάστηκαν για την ειρήνη στη Βόρεια Ιρλανδία.
<P>
Πριν από λιγότερο από πέντε χρόνια που ήρθα στο Κοινοβούλιο τα πράγματα ήταν ακόμα πολύ δύσκολα για τον John Hume και υπήρχαν έντονες αντιδράσεις από τα μέσα μαζικής ενημέρωσης της επικρατούσας τάσης σε μερικές χώρες, όπως και στη δική μου, όσον αφορά τις πρωτοβουλίες που είχε πάρει. Αποδείχθηκε σωστός και ό, τι έκανε ήταν σαφέστατα ορθό. Προώθησε την ειρήνη. Υπάρχει ένα δίδαγμα που πρέπει να αποκομίσει κανείς από αυτό, ότι δηλαδή οι πολύ γενναίες πρωτοβουλίες που παίρνουν οι άνθρωποι, οι οποίοι ανθίστανται στην πικρόχολη και καυστική κριτική που εξαπολύεται εναντίον τους, ενάντια στις οικογένειές τους και τους οπαδούς τους, μπορούν να αποδειχθούν εξαιρετικά σημαντικές για την επίτευξη της ειρήνης όταν στο τέλος αποδειχθούν ορθές.
<P>
Όπως πολλοί έχουν πει, δεν έχουμε ακόμη επιτύχει την ειρήνη στη Βόρεια Ιρλανδία, αλλά πλησιάζουμε, και ελπίζω ότι η σημερινή γενιά στη Βόρεια Ιρλανδία, ιδίως οι νέοι, έχουν δικαίωμα να μεγαλώσουν σε μία αποστρατικοποιημένη κοινωνία, όπου τα όπλα δεν θα είναι ο κανόνας αλλά κάτι ασύνηθες. Ο John Hume θα έχει συμβάλει σε αυτό. Εξ ονόματος της Ομάδας των Πρασίνων, τον συγχαίρω θερμότατα για ό, τι πέτυχε. Έστειλε σαφές μήνυμα σε άλλους ανθρώπους στον κόσμο ότι πρέπει να αναλαμβάνουμε γενναία δράση. Είναι ο μόνος δρόμος για το μέλλον.

<SPEAKER ID=60 LANGUAGE="FR" NAME="Lalumiθre">
Κύριε Πρόεδρε, εξ ονόματος της Ομάδας της Ευρωπαϊκής Ριζοσπαστικής Συμμαχίας και προσωπικά θα ήθελα, με θέρμη και πεποίθηση, να εκφράσω τον θαυμασμό και την ευγνωμοσύνη μας στον John Hume.
<P>
Με οξυδέρκεια, υπομονή και κουράγιο μπορέσατε, κ. John Hume, να συνεχίσετε στην ίδια πορεία και να επιτύχετε σήμερα τον στόχο. Ας ελπίσουμε ότι η συμφωνία ειρήνης θα είναι γερή και σταθερή. Μας δώσατε το παράδειγμα και για εμάς τους βουλευτές, είστε και θα μείνετε το παράδειγμα. Είμαστε περήφανοι που ένας άνθρωπος σαν κι εσάς υπάρχει ανάμεσά μας. Ενσαρκώσατε επίσης ένα μήνυμα ελπίδας, ανοχής. Σίγουρα, η ανοχή θα έπρεπε να είναι ο κανόνας παντού στην Ευρώπη: είναι μία από τις θεμελιώδεις αρχές της Ευρώπης μας. Δυστυχώς, υπάρχουν ακόμη πολύ σκοτεινές περιοχές στην Ευρώπη. Η Βόρειος Ιρλανδία ήταν μία από αυτές τις περιοχές. Χάρη σε εσάς, τρέφουμε πάλι μία μεγάλη ελπίδα. Σας ευχαριστούμε εκ βάθους καρδίας.
<P>
(Χειροκροτήματα)

<SPEAKER ID=61 NAME="Νicholson">
Κύριε Πρόεδρε, εξ ονόματός μου και εξ ονόματος της Ομάδας μου, επιθυμώ να εκφράσω τα θερμότερα συγχαρητήριά μου σε έναν συνάδελφο, κάποιον με τον οποίο συνεργάστηκα ως μέλος αυτού του Κοινοβουλίου για πάνω από εννέα χρόνια. Εκφράζω τα ειλικρινή και θερμότερα συγχαρητήριά μου για το βραβείο που έλαβε όχι μόνον στον John αλλά και στη σύζυγό του, Pat, την οποία πράγματι γνωρίζω πάρα πολύ καλά. Όντως, υπάρχουν περιπτώσεις όπου, εάν θέλω κάτι να καταφέρω, στην Pat πρέπει να απευθυνθώ, όχι στον John.
<P>
(Γέλια) Επίσης, θα ήθελα να συγχαρώ τον δικό μου αρχηγό, τον David Trimble, ο οποίος έχει επιδείξει αξιοσημείωτο σθένος και θάρρος ως αρχηγός του Ενωτικού Κόμματος του Ώλστερ. Γνωρίζω καλύτερα από τον καθένα τα ρίσκα που πήρε και, πράγματι, τις προκλήσεις που έχει ακόμη να αντιμετωπίσει. Το θάρρος του δεν πρέπει να περάσει απαρατήρητο.
<P>
(Χειροκροτήματα) Επίσης, θα ήθελα να πω ότι, όντας κάποιος που συμμετέχει στην πολιτική ζωή στη Βόρεια Ιρλανδία τα τελευταία 25 ή 26 χρόνια, γνωρίζω τις δυσκολίες, τους κινδύνους και τις προκλήσεις και πώς είναι να οργώνεις ένα μακρύ, μοναχικό αυλάκι τα τελευταία 30 χρόνια στη Βόρεια Ιρλανδία. Πρέπει να επαναλάβω τα λόγια του αρχηγού μου εκείνη την εποχή: ήλπιζε μόνον ότι δεν είναι πολύ νωρίς. Όλοι μας ελπίζουμε και προσευχόμαστε να μην είναι πολύ νωρίς και να είμαστε σε έναν δρόμο απ' όπου δεν θα υπάρχει επιστροφή στα τελευταία 30 χρόνια που ζήσαμε. Έχουμε ενώπιόν μας μία πρόκληση. Νομίζω ότι θα αντιμετωπίσουμε αυτήν την πρόκληση. Αν και ίσως έχουμε ακόμη πολύ δρόμο μπροστά μας, πιστεύω με βεβαιότητα ότι ούτε θα γυρίσουμε ούτε θα κοιτάξουμε πίσω.
<P>
Πρέπει να ειπωθεί ότι ο John και εγώ, και μάλιστα και ο κ. Paisley, έχουμε δείξει με τη συνεργασία μας εντός του Κοινοβουλίου τί μπορεί να επιτευχθεί, τί είναι δυνατό και πώς μπορούμε να το επιτύχουμε. Η πρόκληση υπάρχει και όλοι μπορούμε να την αντιμετωπίσουμε. Γνωρίζω τον αρχηγό του κόμματός μου και γνωρίζω τον John, και γνωρίζω ότι ο αρχηγός του κόμματός μου και ο Seamus Mallon θα είναι στις Βρυξέλλες στην περίοδο της συνόδου στις αρχές Νοεμβρίου. Έχουμε μία ευκαιρία σε αυτό το Κοινοβούλιο να αναγνωρίσουμε το έργο και το καθήκον και τις πράξεις που μας περιμένουν. Κλείνω, συγχαίροντας για μία ακόμη φορά τον John και του εύχομαι κάθε επιτυχία κατά την απονομή.
<P>
(Χειροκροτήματα)
<SPEAKER ID=62 NAME="Hume">
Kύριε Πρόεδρε, είμαι εμφανώς βαθύτατα συγκινημένος σήμερα και σας ευχαριστώ όλους για τη θερμή σας υποστήριξη. Είναι προφανές ότι ήταν μεγάλη τιμή για μένα να κερδίσω αυτό το βραβείο, αλλά δεν το βλέπω μόνον σαν ένα προσωπικό βραβείο. Επιθυμώ να εκφράσω τη βαθιά εκτίμησή μου στα μέλη της Ομάδας μου εδώ και στα μέλη των άλλων Ομάδων που με πρότειναν γι' αυτό το βραβείο. Όπως είπα, δεν το βλέπω μόνον σαν ένα προσωπικό βραβείο: το βλέπω σαν μια πολύ ισχυρή έκφραση της διεθνούς καλής θέλησης και υποστήριξης για την επικράτηση της ειρήνης στην περιοχή μας. Είμαι βέβαιος ότι ενισχύει τη θέληση του λαού μας να συνεχίσει το τεράστιο έργο του τερματισμού μίας διαμάχης αιώνων και της επαναφοράς της διαρκούς ειρήνης στον λαό μας.
<P>
Καθόλη τη διάρκεια της ειρηνευτικής διαδικασίας ήμουν πολύ ευγνώμων για την τεράστια υποστήριξη που έλαβε η διαδικασία από αυτό το Κοινοβούλιο και τα όργανα της Ευρωπαϊκής Ένωσης και, ιδίως, το πρόγραμμα για την ειρήνη και τη συμφιλίωση, το οποίο ενέκρινε ομόφωνα το Σώμα και το οποίο επιτελεί τόσο μεγάλο έργο σε επίπεδο απλών πολιτών. Είναι τόσο θετικό, που αξίζει να μελετηθεί σήμερα και από άλλες περιφέρειες της Ευρώπης.
<P>
Αλλά, πάνω από όλα, πρέπει να πω ότι, όσον αφορά εμένα, η ειρηνευτική διαδικασία στη Βόρειο Ιρλανδία έχει εμπνευστεί σε εξαιρετικά μεγάλο βαθμό από αυτό το Κοινοβούλιο. Όταν πρωτοήρθα εδώ το 1979 - τη λέω συχνά αυτή την ιστορία - πήγα μία βόλτα διασχίζοντας τη γέφυρα από το Στρασβούργο στο Kehl. Σταμάτησα και σκέφθηκα: 30 χρόνια πριν, εάν είχα σταθεί σε αυτή τη γέφυρα και είχα πει: «Μην ανησυχείς, αν και υπάρχουν 25 εκατομμύρια νεκροί για δεύτερη φορά σε έναν αιώνα και για αιώνες αυτοί οι λαοί της Ευρώπης σφάζονται μεταξύ τους, τώρα πια όλα τελείωσαν και σε 30 χρόνια θα είναι όλοι μαζί» ίσως και να με είχαν στείλει να επισκεφθώ ψυχίατρο. Αλλά συνέβη. Ας μην ξεχνάμε ότι η Ευρωπαϊκή Ένωση είναι το καλύτερο παράδειγμα, όπως έχουμε μάθει, στην ιστορία του κόσμου στην επίλυση συγκρούσεων.
<P>
Η φιλοσοφία που δημιούργησε την Ευρωπαϊκή Ένωση και την ειρήνη στην Ευρώπη είναι μία φιλοσοφία - εάν τη μελετήσει κανείς - που αποτελεί τον πυρήνα της συμφωνίας μας: σεβασμός για τη διαφορά και την πολυμορφία, τη δημιουργία θεσμών που σέβονται αυτήν την πολυμορφία αλλά που επιτρέπουν σε όλα τα τμήματα του πληθυσμού να συνεργάζονται στα κοινά συμφέροντα και τα οικονομικά τους θέματα - να χύνουν τον ιδρώτα τους, όχι το αίμα τους. Με αυτόν τον τρόπο αρχίζει η πραγματική διαδικασία επούλωσης με την άρση των συνόρων που υπήρχαν για αιώνες και εξελίσσεται μία καινούργια κοινωνία. Αυτή είναι η φιλοσοφία της Ευρωπαϊκής Ένωσης και είναι η φιλοσοφία της πραγματικής ειρήνης και, θα μπορούσα να προσθέσω, αυτή είναι η φιλοσοφία που θα πρέπει να εκπέμπουμε σε περιοχές του κόσμου που μαστίζονται από συγκρούσεις. Αντί για στρατούς, θα έπρεπε να στέλνουμε μία φιλοσοφία. Δεδομένης της φιλοσοφίας που έχουμε σε αυτό το κτίριο, είναι μία φιλοσοφία που θα επιλύει συγκρούσεις παντού επειδή, στο κάτω κάτω, όλες οι συγκρούσεις έχουν την ίδια αιτία: το να βλέπεις τη διαφορά σαν απειλή. Αυτό που όλοι μας πρέπει να μάθουμε είναι αυτό που έχουν μάθει οι λαοί της Ευρώπης και που εμείς μαθαίνουμε στη Βόρεια Ιρλανδία: η διαφορά - είτε πρόκειται για φυλή, θρησκεία ή εθνικότητα - είναι μία ιδιότητα εκ γενετής και όχι κάτι για το οποίο πρέπει να συγκρουόμεθα αλλά κάτι που θα πρέπει να σεβόμαστε.
<P>
Σας ευχαριστώ πολύ για την υποστήριξή σας σήμερα.
<P>
(Οι βουλευτές, όρθιοι, χειροκροτούν)

<CHAPTER ID=6>
Ψηφοφορίες
<SPEAKER ID=63 LANGUAGE="FR" NAME="Pompidou">
Κύριε Πρόεδρε, πράγματι, όσον αφορά τη γαλλική απόδοση, επιβάλλεται μία εναρμόνιση του κειμένου.
<P>
Αλλοτε μιλάμε για «principe de prudence» και άλλοτε «principe de prιcaution». Συνήθως μιλάμε για «principe de prιcaution», πρέπει συνεπώς να διορθωθεί η παράγραφος 7. Η παράγραφος 29, στη γαλλική απόδοση, καλεί την Ένωση να εγγυηθεί «un recensement du sperme». Η καταγραφή του σπέρματος του συνόλου της Ευρωπαϊκής Ένωσης θα προκαλέσει προβλήματα. Προτείνω λοιπόν να μιλάμε για «recensement des prιlθvements du sperme». Θα πρέπει αναμφίβολα να προσαρμόσουμε επίσης κι άλλες γλωσσικές αποδόσεις· δεν ξέρω πώς λέγεται αυτό. Τέλος, στην παράγραφο 31, δεύτερη παύλα, θα έπρεπε να αντικατασταθεί ο όρος «anomalies de genre» με τον όρο «anomalies sexuelles».

<SPEAKER ID=64 NAME="Kirsten Jensen">
Κύριε Πρόεδρε, μπορώ να καθησυχάσω τον κ. Pompidou λέγοντας ότι συμφωνώ με τις δύο πρώτες αντιρρήσεις του. Από την άλλη πλευρά, δεν μπορώ να αξιολογήσω την τρίτη αντίρρησή του και γι' αυτό θέλω να πω ότι αν αυτό που προτείνει ο κ. Pompidou ταιριάζει στο πρωτότυπο δανέζικο κείμενο, με άλλα λόγια είναι το ίδιο με αυτά που γράφει το πρωτότυπο, τότε δέχομαι και την τρίτη προφορική τροπολογία του. Αν όμως υπάρχει διαφορά, τότε δεν μπορώ να την δεχτώ.

<SPEAKER ID=65 LANGUAGE="DE" NAME="Tannert">
Κύριε Πρόεδρε, θα ήθελα να σας επιστήσω την προσοχή στο ότι στην γερμανική και στην αγγλική έκδοση αναφέρεται στην αιτιολογική σκέψη Β ότι η Οργάνωση για την Ασφάλεια και την Συνεργασία στην Ευρώπη πρόκειται να εκδώσει κατευθυντήριες γραμμές για ορμονικά τεστ. Ασφαλώς, η συγκεκριμένη οργάνωση είναι πολύ σημαντική, όμως δεν είναι αρμόδια για τεστ ορμονών. Τουλάχιστον δεν ήταν μέχρι τώρα.
<P>
(Ευθυμία) Πρέπει να γραφτεί OECD. Τουλάχιστον στις εκδόσεις στις δύο αυτές γλώσσες. Υποθέτω και σε όλες τις άλλες.

<SPEAKER ID=66 NAME="Πρόεδρος">
Όταν βλέπω τί κάνουν οι ορμόνες σε μερικούς ανθρώπους, ο ΟΑΣΕ είναι ο κατάλληλος οργανισμός. Ωστόσο, θα εξασφαλίσουμε ότι θα διορθωθεί.
<P>
(Το Σώμα εγκρίνει το ψήφισμα)

<SPEAKER ID=67 NAME="Blak, Kirsten Jensen και Sindal">
Οι Δανοί σοσιαλδημοκράτες στηρίζουν την ιδέα επέκτασης της εγγύησης που παρέχει η Κοινότητα ώστε να ισχύει και για δανειοδότηση σχεδίων στη Βοσνία Ερζεγοβίνη. Η πρόταση αποβλέπει στη χορήγηση άδειας στην Ευρωπαϊκή Τράπεζα Επενδύσεων να προβεί σε δανεισμό 100 εκατομυρίων ευρώ σε μια διετή περίοδο για σχέδια στον τομέα μεταφορών, ενέργειας και περιβάλλοντος, επί παραδείγματι. Παράλληλα, χαιρόμαστε που συμπεριλήφθησαν στην πρόταση οι τροπολογίες που υπέβαλε ο αντιπρόεδρος, κ. Freddy Blak, εξ ονόματος της επιτροπής. Αφορούν, μεταξύ άλλων, την επίτευξη των πέντε κυριότερων στόχων του προγράμματος ανασυγκρότησης του 1998, ήτοι:
<P>
εφαρμογή των πολιτικών μεταρρυθμίσεων, -κοινοτική στήριξη για την επανένταξη των προσφύγων και των εκτοπισμένων, -ανάκαμψη της απασχόλησης και ανάπτυξη του ιδιωτικού τομέα, -ενίσχυση των συστημάτων παιδείας και υγείας, -βελτίωση των δικτύων υποδομών σε όλη τη χώρα.Εάν θέλουμε τα ωραία μας λόγια, ότι η Ευρώπη δεν πρέπει ποτέ ξανά να διαιρεθεί, να σημαίνουν κάτι, πρέπει επίσης να είμαστε πρόθυμοι να επωμιστούμε και το δικό μας μερίδιο της ευθύνης. Παράλληλα, πρέπει επίσης να είμαστε πεπεισμένοι ότι το συγκεκριμένο πακέτο πιστώσεων για αποδοχές απαιτεί αυστηρότατους κανόνες. Όχι εξαιτίας των αποδεκτών αλλά εξαιτίας των δανειοδοτών. Ακόμη δεν έχει διευθετηθεί το θέμα της απάτης στο εσωτερικό της Επιτροπής - μεταξύ άλλων και όσον αφορά τους πόρους έκτακτης βοήθειας προς τη Βοσνία Ερζεγοβίνη. Είναι υπερβολικά ανεπαρκείς οι κανόνες, και απαιτείται το Ευρωπαϊκό Κοινοβούλιο και η ομάδα συντονισμού της ίδιας της Επιτροπής για την καταπολέμηση των περιπτώσεων απάτης, η ΟΣΚΠΑ, να μην παρεμποδιστούν στην επιτέλεση του έργου τους, το οποίο είναι απαραίτητο σε ένα δημοκρατικό σύστημα.
<P>
Έκθεση Gahrton (A4-0245/98)

<SPEAKER ID=68 NAME="Bonde και Sandbζk">
Με μεγάλη χαρά ψηφίζουμε αυτή την έκθεση, δεδομένου ότι αφορά τη βελτίωση των ισχυουσών μεθόδων εκτίμησης των περιβαλλοντικών επιπτώσεων. Το ουσιαστικό είναι οι εκτιμήσεις περιβαλλοντικών επιπτώσεων να γίνονται σε πολύ νωρίτερο στάδιο, ώστε να λαμβάνονται υπόψη πολύ περισσότεροι παράγοντες από όσους λάμβαναν οι μέχρι τώρα εκτιμήσεις. Γι «αυτό και η συγκεκριμένη εκτίμηση περιβαλλοντικών επιπτώσεων μπορεί μεταξύ άλλων να αποδειχθεί τρόπος εξοικονόμησης πόρων από οικονομική άποψη, με άλλα λόγια η παρούσα πρόταση συνδέει και τις περιβαλλοντικές και τις οικονομικές πτυχές στην προσπάθεια επίτευξης βιώσιμης ανάπτυξης. Διότι πρέπει να αγωνιστούμε για ένα καλό περιβάλλον από όλες τις πλευρές.

<SPEAKER ID=69 NAME="Lindqvist">
Η πρόταση οδηγίας της Επιτροπής για την εκτίμηση των επιπτώσεων ορισμένων σχεδίων, προγραμμάτων και παρεμβάσεων στο περιβάλλον αποτελεί ένα βήμα προς τη σωστή κατεύθυνση. Όμως, σε πολλά σημεία είναι ασαφής και ανεπαρκής. Οι προτάσεις του εισηγητή καλύπτουν αυτές τις ελλείψεις και μπορούν να καταστήσουν τις αναλύσεις των περιβαλλοντικών επιπτώσεων ένα σφαιρικό εργαλείο που θα ρίχνει φως στις περιβαλλοντικές επιπτώσεις των προγραμμάτων που επεμβαίνουν στη φύση. Δεν στήριξα, όμως, τις προτάσεις τροπολογίας υπ. αριθ. 20, 36 και 39 για τη νομική βάση, τις εξαιρέσεις από την οδηγία και τις προθεσμίες.
<P>
Έκθεση Koch (A4-0351/98)

<SPEAKER ID=70 NAME="Bonde και Sandbζk">
Καταψηφίζουμε την έκθεση του κ. Dieter-Lebrecht Koch για την εναρμόνιση των όρων εξέτασης των συμβούλων ασφαλείας, δεδομένου ότι είναι ένας τομέας που δεν πρέπει να αφορά την ΕΕ. Κατά τη γνώμη μας, είναι έργο των εθνικών κοινοβουλίων να διαμορφώνουν όρους εξετάσεων στην παιδεία. Η χορήγηση πιστοποιητικών δεν είναι υπόθεση της ΕΕ, πρέπει δε να συνεχίσει να γίνεται από τα εθνικά εκπαιδευτικά ιδρύματα. Παρομοίως είναι θέση μας ότι η αρχή της επικουρικότητας οφείλει να εφαρμόζεται ακριβώς σε τέτοιους τομείς πολιτικής.

<SPEAKER ID=71 NAME="Caudron">
Θα ήθελα αρχικά να συγχαρώ τον συνάδελφό μας, κ. Koch για τη σημαντική και σοβαρή εργασία του.
<P>
Πρόκειται, πράγματι, για ένα ζήτημα ιδιαίτερα σοβαρό και σημαντικό, που αφορά την καθημερινή ασφάλεια και τη ζωή εκατομμυρίων συμπολιτών μας, που κατοικούν δίπλα σε δρόμους, σιδηροδρομικές γραμμές και ποτάμια, αλλά επίσης όλους τους άλλους, όταν γνωρίζουμε το ενδεχόμενο εύρος των βλαβών που προκαλούνται από τις χημικές, βακτηριολογικές και πυρηνικές καταστροφές.
<P>
Αποδεικνύεται, ακόμη μία φορά, η σημασία του ρόλου της Ευρώπης ως προς αυτά τα σημαντικά θέματα και ο εξαίρετος ρόλος του Ευρωπαϊκού Κοινοβουλίου. Θα έπρεπε οι συμπολίτες μας να είναι καλύτερα πληροφορημένοι γι' αυτά τα θέματα.
<P>
Συγκεκριμένα, ζητάμε να υπάρχουν σύμβουλοι ασφαλείας σε κάθε επιχείρηση, με την ίδια κατάρτιση.
<P>
Εγκρίνω την έκθεση ανεπιφύλακτα, αφού πέρα από την ασφάλεια, αυτή η εναρμόνιση θα μειώσει τις στρεβλώσεις του ανταγωνισμού. Αν μπορούσαμε, στο ίδιο πνεύμα, να επιτύχουμε μία εναρμόνιση των συνθηκών εργασίας των οδηγών, θα οδεύαμε προς μία μεγαλύτερη ασφάλεια και μικρότερη στρέβλωση του ανταγωνισμού.
<P>
Μακάρι η αλλαγή που άρχισε με αυτήν την έκθεση να συνεχιστεί!

<SPEAKER ID=72 NAME="Van Dam">
Στην κοινωνία μας, οι επικίνδυνες ουσίες έχουν, δυστυχώς, γίνει απαραίτητες από πολλές απόψεις. Η χρήση των ουσιών αυτών καθιστά αναπόφευκτη τη μεταφορά τους. Εάν ληφθούν υπόψη οι κίνδυνοι που συνεπάγεται η μεταφορά παρόμοιων ουσιών, είναι απαραίτητο να ληφθούν τα απαραίτητα μέτρα προστασίας. Για να μπορέσει να γίνει αυτό, οι επαγγελματίες σύμβουλοι που σχετίζονται με το θέμα αυτό πρέπει να έχουν επαρκείς γνώσεις και ικανότητες. Δεδομένου ότι πολλές μεταφορές έχουν διεθνή χαρακτήρα, το θέμα αυτό πρέπει να απασχολήσει και την Ευρώπη.
<P>
Ενόψει όλων αυτών, συμφώνησα με την πρόταση της Επιτροπής και με το μεγαλύτερο μέρος των τροπολογιών για την εναρμόνιση των απαιτήσεων που σχετίζονται με την εκπαίδευση των συμβούλων αυτών στους κόλπους της Κοινότητας. Προκειμένου να διασφαλισθεί ένα υψηλό επίπεδο ασφάλειας, οι απαιτήσεις για τις ικανότητες όλων των συμβούλων πρέπει οπωσδήποτε να είναι υψηλές.
<P>
Λυπούμαι που η τελική πρόταση στηρίζεται σε στοιχειώδεις απαιτήσεις αντί για ενιαία πρότυπα. Κατ' αυτό τον τρόπο υπάρχει κίνδυνος να εκτοπισθούν από την αγορά χώρες που εφαρμόζουν ένα αυστηρό καθεστώς εξετάσεων. Πράγματι, εάν τα πιστοποιητικά ισχύουν σε όλη την επικράτεια της Κοινότητας, οι ενδιαφερόμενοι θα έχουν την τάση να επιλέγουν τον ευκολότερο δρόμο και, συνεπώς, τις λιγότερο αυστηρές εξετάσεις.
<P>
Παρά τις αμφιβολίες που έχω όσον αφορά την άνιση αυστηρότητα των εξετάσεων, πιστεύω ότι η πρόταση οδηγεί στη βελτίωση της σημερινής κατάστασης, γι' αυτό και την υποστηρίζω.

<SPEAKER ID=73 NAME="Titley">
Όπως και ο συντάκτης αυτής της έκθεσης, τάσσομαι κατά βάση υπέρ της ιδέας της Επιτροπής για την εναρμόνιση των όρων εξέτασης των συμβούλων για την ασφαλή μεταφορά δυνητικά επικίνδυνων εμπορευμάτων στα οδικά μας δίκτυα.
<P>
Εντούτοις, θα ήθελα να εκμεταλλευτώ αυτή την ευκαιρία για να υποστηρίξω την προσπάθεια του Επιτρόπου κ. Kinnock για πιο αποτελεσματική χρήση των σιδηροδρόμων μας, εφόσον και αυτοί έχουν επαρκείς κανόνες ασφάλειας και επιθεωρήσεις. Ένας τρόπος για να καταστήσουμε τους ήδη συνωστισμένους δρόμους μας ασφαλέστερους είναι να ενθαρρύνουμε όσο το δυνατόν περισσότερο τη σιδηροδρομική αποστολή περισσότερων εμπορευμάτων.
<P>
Επίσης, θέλω η Επιτροπή να εμμείνει στις πιέσεις που ασκεί για εναρμόνιση των κανόνων οδικής ασφάλειας στο υψηλότερο δυνατό επίπεδο, ακολουθώντας τις καλύτερες εθνικές πρακτικές αντί να επιλέξει τον χαμηλότερο κοινό παρανομαστή. Μέρος αυτής της κίνησης για καλύτερη οδική ασφάλεια είναι να εξασφαλίσουμε ότι οι επιθεωρητές ασφαλείας που διαθέτουμε εκπαιδεύονται σύμφωνα με τα πιο απαιτητικά πρότυπα.
<P>
Όλοι μας χαιρετίζουμε την αύξηση του εμπορίου μεταξύ των χωρών στην ενιαία αγορά της ΕΕ. Εντούτοις, ένα ζωτικής σημασίας συμπλήρωμα στη δημιουργία αυτού του πλούτου είναι να μην αφήσουμε το κέρδος να τσαλαπατήσει την οδική μας ασφάλεια. Εύχομαι να στεφθεί με επιτυχία η προσπάθεια της Επιτροπής για υψηλά πρότυπα εκπαίδευσης και εφαρμογή των οδικών κανόνων στη μεταφορά εμπορευμάτων σε όλη την Ευρώπη.
<P>
Έκθεση Mckenna (Α4-0284/98)

<SPEAKER ID=74 LANGUAGE="DE" NAME="Breyer">
Κύριε Πρόεδρε, αξιότιμοι συνάδελφοι, φυσικά υποστηρίξαμε την έκθεση McKenna. Γιατί το Ευρωπαϊκό Κοινοβούλιο κατέστησε σήμερα σαφές ότι πρέπει γρήγορα να εμποδιστούν όσοι αγρότες δηλητηριάζουν τα πηγάδια. Το ψήφισμα πιέζει την Επιτροπή της ΕΕ να μην επιτρέψει περαιτέρω χαλαρότητα στο ζήτημα της νιτρορύπανσης γεωργικής προέλευσης. Είναι φρικιαστικό το ότι επτά χρόνια μετά την έναρξη ισχύος της οδηγίας για τη νιτρορύπανση, στην Ένωση εξακολουθούν να αγνοούνται ατιμωρητί οι οριακές τιμές. Η Ομοσπονδιακή Δημοκρατία της Γερμανίας βρίσκεται εδώ στο μέσον και ελπίζουμε ότι αυτό θα το αλλάξει η νέα γερμανική κυβέρνηση.
<P>
Η Ευρωπαϊκή Επιτροπή δεν κατάφερε να επιβάλει τα προγράμματα δράσης για την μείωση της περιβαλλοντικής επιβάρυνσης των υπογείων υδάτων. Λύγισε εμπρός στο λόμπυ των γεωργικών συνεταιρισμών, που θεωρούν σημαντικότερο το βραχυπρόθεσμο κέρδος από την διατήρηση μιας φύσης χωρίς δηλητήρια. Ο χάρτης της νιτρορύπανσης δείχνει ότι η ΕΕ είναι από οικολογική άποψη περιοχή έκτακτης ανάγκης. Σε περίπου 90 % των χρησιμοποιουμένων από την γεωργία επιφανειών της ΕΕ, η περιεκτικότητα των υπογείων υδάτων σε νιτρικά ιόντα υπερβαίνει το επιτρεπόμενο όριο. Σε ένα τέταρτο των επιφανειών, μάλιστα, υπερβαίνει σημαντικά την οριακή τιμή. Ακόμη κι αν σταματήσει ή αντιστραφεί η σημερινή τάση για εντατικότερη κτηνοτροφία, θα χρειασθούν περισσότερα από 20 χρόνια για να καθαρίσουν κάπως τα επιφανειακά και υπόγεια ύδατα της Ένωσης. Την κύρια ευθύνη φέρουν τα κράτη μέλη, που υποκύπτουν υπερβολικά στην πίεση των αγροτικών λόμπυ και δεν μεταφέρουν τις σαφείς διατάξεις της οδηγίας, επίσης όμως και η Ευρωπαϊκή Επιτροπή, επειδή κλείνει και τα δυο της μάτια μπροστά στους δηλητηριαστές των υδάτων.
<P>
Η Ευρωπαϊκή Επιτροπή πρέπει να επιμείνει να τηρήσουν αυστηρά τα κράτη-παραβάτες τις ανώτατες ποσότητες που αναγράφει η οδηγία για τα ζωϊκά λιπάσματα και αν είναι αναγκαίο - αυτό είναι πολύ σημαντικό - να τα παραπέμπει στο Ευρωπαϊκό Δικαστήριο. Εκτός τούτου, δεν πρέπει να δίδονται πια ενισχύσεις σε αγρότες που δεν τηρούν τις διατάξεις περί νιτρορύπανσης. Ακόμη, ζητείται να επιβληθεί μια εισφορά για υπέρμετρη χρήση λιπασμάτων, για την κοπριά και τα χημικά λιπάσματα, πράγμα που έχει ήδη δρομολογηθεί σε ορισμένα κράτη μέλη.
<P>
Πρέπει να φροντίσουμε για την τήρηση των αρχών της πρόληψης. Πρέπει επίσης να επιδιωχθεί η διατήρηση της βιοποικιλότητας και να προστατευθούν οι θάλασσες και οι λίμνες από την υποβάθμιση.

<SPEAKER ID=75 NAME="Caudron">
Η επεξεργασία ενός θέματος για το οποίο τα εθνικά πάθη προπορεύονται συχνά της λογικής, είναι πάντα δύσκολη. Και από την στιγμή που θίγουμε το θέμα της γεωργίας, φθάνουμε σε «ναρκοπέδιο». Συνεπώς, θέλω να συγχαρώ την κ. Patricia McKenna για την ποιότητα της έκθεσής της.
<P>
Ωστόσο, επιθυμώ να κάνω κάποιες παρατηρήσεις που ξεπερνούν το πλαίσιο της μόλυνσης των υδάτων γεωργικής προέλευσης. Καταρχήν, είναι απαραίτητο να υπενθυμίσουμε ότι η σημερινή κατάσταση των υδάτων είναι το αποτέλεσμα μίας πολιτικής που διεξάγεται εδώ και πολλά χρόνια: είναι η πολιτική που είχε ως βασική αρχή την επιδότηση της εντατικής παραγωγής και συνεπώς την υπερβολική χρήση λιπασμάτων.
<P>
Νομίζω, ειλικρινά, ότι αν συνεχίσουμε στη σημερινή κατεύθυνση της Κοινής Γεωργικής Πολιτικής, ή με ελαφρά παρέκκλιση, δεν θα αλλάξουμε τίποτε από τους οικολογικούς κινδύνους που διατρέχουν τόσο το περιβάλλον όσο και ο καταναλωτής. Για να επιτύχουμε απτά αποτελέσματα, απαιτείται αναπροσανατολισμός της Κοινής Γεωργικής Πολιτικής. Είναι για το συμφέρον της γεωργίας μας, και άρα των αγροτών.
<P>
Η γαλλική κυβέρνηση, με τον Louis Le Pensec, ξεκίνησε αυτήν την αλλαγή. Είναι μία γενναία πράξη όταν γνωρίζουμε την ικανότητα αντίδρασης ορισμένων αγροτών. Ωστόσο, πρέπει να σημειωθεί ότι πολλοί από αυτούς φαίνεται ότι έχουν συλλάβει το μέτρο των συνειδητών προκλήσεων που πρέπει να εξελιχθούν σε αυτόν τον τομέα, αφού ο καταναλωτής-πολίτης ίσως δεν θέλει πλέον να επιδοτεί κάποιες υπερβολές.
<P>
Νομίζω, συνεπώς, ότι είναι ζωτικής σημασίας, στο πλαίσιο της Ατζέντας 2000, να συνειδητοποιήσουμε τη σημασία προώθησης μιας ποιοτικής γεωργίας που να σέβεται το περιβάλλον. Όμως, αν και ομολογώ ότι έχω κάποιες ανησυχίες σχετικά με την αποφασιστικότητα ορισμένων υπευθύνων για να οδεύσουν προς αυτή την κατεύθυνση, επειδή υπάρχουν κάποια λόμπι ιδιαίτερα δραστήρια, νομίζω ότι αξίζει τον κόπο να γίνουν οι αγώνες. Είναι προς το συμφέρον όλων.
<P>
Αγαπητοί συνάδελφοι, οι συζητήσεις που γίνονται στο πλαίσιο της Συνέλευσής μας για τη γεωργία συχνά δεν συμβαδίζουν με τους εθνικούς πολιτικούς ιθύνοντες. Οι νοοτροπίες εξελίσσονται. Τίθεται θέμα να αδράξουμε αυτήν την ευκαιρία και να επιβεβαιώσουμε τη θέλησή μας να μεταρρυθμίσουμε την γεωργική και αγροτική πολιτική της Ένωσης, φροντίζοντας πάντα να υπερασπιζόμαστε και να προωθούμε την ευρωπαϊκή γεωργία, εξασφαλίζοντας παράλληλα τις καλύτερες υπηρεσίες για τους καταναλωτές.

<SPEAKER ID=76 NAME="Malone">
Η έκθεση της Επιτροπής τονίζει την σχεδόν ολοκληρωτική αποτυχία όλων των κρατών μελών να επληρώσουν τους όρους της οδηγίας για την προστασία των υδάτων του 1991.
<P>
Τα υπερβολικά επίπεδα νιτρικών ιόντων στο πόσιμο νερό μπορούν να δημιουργήσουν αντίδραση στην ιδιότητα του αίματος να μεταφέρει το οξυγόνο σε ολόκληρο τον οργανισμό και μπορεί να είναι καρκινογόνα. Ως αποτέλεσμα της ανεξέλεγκτης ανάπτυξης στα φύκια, τα υψηλά επίπεδα μπορούν τελικά και να προκαλέσουν «ασφυξία» στα οικοσυστήματα.
<P>
Ο Ιρλανδός Υπουργός Περιβάλλοντος, Noel Dempsey, πρέπει να συμμορφωθεί με τους όρους της οδηγίας και να δημοσιεύσει τα αποτελέσματα της πιο πρόσφατης μελέτης της κυβέρνησης για τα επίπεδα των νιτρικών ιόντων στο πόσιμο νερό της Ιρλανδίας.
<P>
Η ιρλανδική κυβέρνηση αναφέρει ότι την περίοδο 1992-93 πραγματοποιήθηκε ένα εκτενές πρόγραμμα παρακολούθησης με σκοπό να εντοπίσει την έκταση του προβλήματος στην Ιρλανδία και ότι τα αποτελέσματα αυτής της παρακολούθησης έδειξαν συγκεντρώσεις σε επίπεδα πολύ χαμηλότερα από τα επιτρεπτά. Προσθέτει ότι επί του παρόντος διεξάγεται μελέτη παρακολούθησης.
<P>
Παρόλο που το πρόβλημα ίσως να μην είναι τόσο σοβαρό στην Ιρλανδία όσο στις άλλες χώρες, δεν μπορούμε να εφησυχάσουμε.
<P>
Η οικονομία της Ιρλανδίας έχει αναπτυχθεί σχεδόν κατά το ήμισυ από το 1992. Γνωρίζουμε ότι έχουμε πρόβλημα με το φώσφορο αλλά τώρα έχουμε πρόβλημα με τα νιτρικά ιόντα; Ο υπουργός θα πρέπει να ολοκληρώσει τη μελέτη συνέχισης της παρακολούθησης το συντομότερο δυνατό και να ενημερώσει το κοινό εάν τα επίπεδα των νιτρικών ιόντων στο ιρλανδικό πόσιμο νερό εξακολουθούν να βρίσκονται κάτω από τα επιτρεπτά όρια. Εάν ναι, θα πρέπει να εκτελέσει πλήρως την οδηγία του 1991.
<P>
Δεν έχει νόημα η ιρλανδική Προεδρία να συντάσσεται με την ευρωπαϊκή νομοθεσία εάν δεν καταβάλλει ουσιαστικές προσπάθειες για να ανταποκριθεί στις υποχρεώσεις της.

<SPEAKER ID=77 NAME="Nicholson">
Ενώ, όπως πολλοί βουλευτές, διατηρώ τις επιφυλάξεις μου σχετικά με το ποσοστό του χρόνου που αφιερώνει το Σώμα στη συζήτηση των εκθέσεων ιδίας πρωτοβουλίας, ο προβληματισμός της κυρίας McKenna σχετικά με την ελλιπή εφαρμογή της οδηγίας για τα νιτρικά ιόντα ασφαλώς δικαιολογεί τη χρήση της διαδικασίας.
<P>
Συμμερίζομαι την περίπτωση που υπογράμμισε η κυρία McKenna. Αυτό προέρχεται από την πρόσφατη εμπειρία του πόσο καταστροφική θα μπορούσε να είναι για το περιβάλλον στην εκλογική μου περιφέρεια η ελλιπής εφαρμογή της οδηγίας για την προστασία των υπόγειων υδάτων. Ευτυχώς, μία δημόσια έρευνα κατάφερε να αποτρέψει τον κίνδυνο, αλλά αυτό δεν έγινε χάρη στη δική μου κυβέρνηση. Χαίρομαι που ξεκίνησε η διαδικασία επί παραβάσει.
<P>
Η έκθεση της κυρίας McKenna τονίζει το κατά καιρούς απαράδεκτο ιστορικό των εθνικών μας κυβερνήσεων όσον αφορά την εφαρμογή μέτρων περιβαλλοντικής προστασίας. Συντάσσομαι με την άποψη του Επιτρόπου κ. Kinnock ότι η παρούσα κατάσταση είναι εξαιρετικά ελλιπής. Εντούτοις, δεν συμφωνώ με την άποψή του ότι οι αγρότες και μόνο οι αγρότες θα πρέπει να πληρώσουν. Η εφαρμογή απαιτεί περισσότερα από μία απλή νομοθετική δράση. Είναι εύκολο για την Επιτροπή να λέει ότι ο κόσμος πρέπει να είναι καθαρότερος και ότι οι αγρότες πρέπει να πληρώσουν γι' αυτό. Αν δεν διατεθεί υψηλότερη χρηματοδότηση, τα οφέλη που μπορούμε να κερδίσουμε από την εφαρμογή της οδηγίας για τα νιτρικά ιόντα δεν θα επιτευχθούν.

<SPEAKER ID=78 NAME="des Places">
Ειρωνεία της τύχης, τη στιγμή που η Ολομέλεια του Ευρωπαϊκού Κοινοβουλίου συζητούσε για μέτρα σχετικά με την προστασία, και ιδιαίτερα για τη μόλυνση των υδάτων από τα νιτρικά ιόντα γεωργικής προέλευσης, η γαλλική τηλεόραση μετέδιδε ένα ντοκιμαντέρ για την κακή χρήση των πρωτεϊνών.
<P>
Κάποιες χιλιάδες χιλιόμετρα, λοιπόν, μακριά από το Στρασβούργο, στο Τσιμπότε, στον Ειρηνικό, τα εργοστάσια ιχθυάλευρου ρίχνουν εκατομμύρια κυβικά μέτρα μολυσμένων υδάτων από αίμα, λίπος κτλ. στη θάλασσα. Ιχθυάλευρα, τα οποία αγοράζει η Ευρώπη των γεωργικών προϊόντων διατροφής σε χαμηλές τιμές για να συντηρήσει τα πάρκα σολομών της, την εντατική της εκτροφή χοίρων, πουλερικών, βοοειδών, τα οποία συναντάμε αργότερα στους πάγκους μεγάλων διανομέων, σε ανταγωνιστικές τιμές, για μία ποιότητα εντός των τειχών, με το σήμα επιπλέον. Αλλη πρωτεΐνη, η γενετικά τροποποιημένη σόγια, ή «υποκατάστατο προϊόν» που εισάγεται στην Ευρώπη σύμφωνα με τις συμφωνίες του ΠΟΥ, για την ίδια χρήση και τον ίδιο σκοπό με τα ιχθυάλευρα.
<P>
Καθώς δεν λείπουν τα παραδείγματα και χωρίς να θέλουμε, ωστόσο, να ελαχιστοποιήσουμε τις αρνητικές επιπτώσεις των νιτρικών ιόντων, θα ήταν πρέπον να αντιμετωπίσουμεε το θέμα αυτό συνολικά και να εφαρμόσουμε μέτρα κοινοτικής προτίμησης για το γενικό συμφέρον. Μειώνοντας τις εισαγωγές της σε πρωτεΐνες, η Ευρώπη θα ευνοούσε μία επανεξισορρόπηση της παραγωγής, η οποία θα βοηθούσε στην καλύτερη προστασία των υδροφόρων περιοχών.
<P>
Τέλος, κύριε Πρόεδρε, θα ήθελα να διευκρινίσω ότι κατέθεσα, εξ ονόματος της Ομάδας μου, μία σειρά από τροπολογίες που επισημαίνουν τη σχέση ανάμεσα στη ρύπανση από τα νιτρικά ιόντα και τα συστήματα εκτροφής. Πράγματι, αντί να εφαρμοστεί ένα ποσοστό εντατικοποίησης, που να υπολογίζεται βάσει της σχέσης αριθμού ζώων/επιφάνειας, είναι απαραίτητο να γίνει μία σφαιρική ανάλυση. Πάρα πολύ συχνά, κάποιες περιοχές γνώρισαν κάποια γεωργική εντατικοποίηση και εξειδίκευση, οι οποίες οδήγησαν σε υπερβολική αύξηση της πυκνότητας του ζωικού πληθυσμού που μπορεί, με τη σειρά της, να προκαλέσει εκτός από ρύπανση των υδάτων από νιτρικά ιόντα, και σοβαρές επιζωοτίες. Το πρόσφατο παράδειγμα πανώλης των χοίρων, μας δείχνει ξεκάθαρα τους κινδύνους που συνεπάγεται μία έντονη εξειδίκευση και συγκέντρωση.
<P>
Έκθεση Jensen (A4-0281/98)
<SPEAKER ID=79 NAME="McKenna">
Κύριε Πρόεδρε, αυτή η έκθεση είναι εξαιρετικά σημαντική εξαιτίας των συνεπειών για την υγεία. Μου προκαλούν μεγάλη ανησυχία ορισμένες από τις τροπολογίες που εγκρίθηκαν σήμερα. Η τροπολογία 11 δηλώνει ότι «συνεπώς χρειάζονται πιο αξιόπιστα επιστημονικά στοιχεία προτού καταρτιστεί η σχετική νομοθεσία» αναφορικά με τον καθορισμό των οριακών τιμών. Είναι απόλυτα σαφές ότι αυτό έρχεται σε πλήρη αντίθεση με την προληπτική προσέγγιση, η οποία θα πρέπει, πρώτον, να εξασφαλίζει ότι ακόμη και χωρίς πιο αξιόπιστα στοιχεία λαμβάνονται προληπτικά μέτρα προκειμένου να εξασφαλιστεί η προστασία της ανθρώπινης υγείας και του περιβάλλοντος. Όσον αφορά κάποιες άλλες τροπολογίες, όπως η 6 και η 8, είναι απολύτως σαφές ποια είναι η προέλευσή τους και ποια κεκτημένα δικαιώματα εμπλέκονται: η βιομηχανία πλαστικών και ο κ. Pompidou, ο οποίος πιθανόν υποστηρίζει τα συμφέροντά τους. Είναι προφανές ότι αυτές οι τροπολογίες αποδυναμώνουν την έκθεση επειδή οι ερευνητικές υπηρεσίες της βιομηχανίας πρέπει να εμπλέκονται στην έρευνα. Ακόμη και αν η ίδια η βιομηχανία έχει όλες τις δυνατότητες να προσλάβει εμπειρογνώμονες ερευνητές, όταν πρόκειται για την προστασία της ανθρώπινης υγείας, η τροπολογία 11 ζητά να παρέχονται πρώτα πιο αξιόπιστα επιστημονικά στοιχεία. Υπάρχει απόλυτη αντίφαση μεταξύ των δύο. Είναι απόλυτα σαφές ότι η προληπτική προσέγγιση είναι το πρώτο βήμα που θα πρέπει να γίνεται.
<P>
Εκπλήσσομαι πολύ που η δική μας τροπολογία αριθ. 2 δεν εγκρίθηκε γιατί είναι πολύ σημαντική δεδομένου ότι αφορά τοξικές χημικές ουσίες που εξακολουθούν να υφίστανται και να συσσωρεύονται στους οργανισμούς και οι οποίες έχουν σοβαρές και μη αναστρέψιμες συνέπειες για την υγεία και το περιβάλλον. Ζητήσαμε την άμεση σταδιακή εξάλειψή τους και δεν καταλαβαίνουμε γιατί αυτό δεν έγινε δεκτό. Επίσης, θεωρούμε ότι η σήμανση είναι μία σημαντική απαίτηση και θα πρέπει να εισαχθεί άμεσα. Δεν μπορώ να καταλάβω γιατί το Κοινοβούλιο δεν μπορεί να δεχθεί κάτι τέτοιο. Πρώτον, πρέπει να προστατεύσουμε την υγεία των ανθρώπων και, δεύτερον, πρέπει να διαθέσουμε πληροφορίες στο κοινό, προκειμένου να παράσχουμε στον καταναλωτή την ευκαιρία να αποφασίσει εάν θα αγοράσει ή όχι κάτι που μπορεί να αποδειχθεί επικίνδυνο για την υγεία του. Υπάρχουν πολλές αντιφάσεις εδώ, εκ των οποίων η βασικότερη είναι η αντίφαση μεταξύ της προληπτικής προσέγγισης και της ιδέας για την πρωθύστερη παροχή πιο αξιόπιστων επιστημονικών στοιχείων. Είναι σαφές ότι η βιομηχανία διαθέτει αρκετά αξιόπιστα επιστημονικά στοιχεία ώστε να προσπαθήσει να εξουδετερώσει τις δραστηριότητες των κινημάτων για το περιβάλλον και την υγεία. Το Κοινοβούλιο έχει ως πρωταρχικό καθήκον να προστατεύει την υγεία του καταναλωτή και το περιβάλλον καθώς και τα συμφέροντά τους.

<SPEAKER ID=80 NAME="Blak και Kirsten Jensen">
Οι Δανοί σοσιαλδημοκράτες καταψήφισαν σήμερα τις δύο τροπολογίες των Πρασίνων για την άμεση κατάργηση των PVC και τριών φθαλικών ενώσεων. Όχι επειδή οι Πράσινοι απαραίτητα σφάλουν, αλλά επειδή η έκθεση πρωτοβουλίας ήδη περιέχει μια σύσταση προς την Επιτροπή να εισηγηθεί επί της κατάργησης των ουσιών που προκαλούν ενδοκρινικές διαταραχές.

<SPEAKER ID=81 NAME="Blokland">
Στην έκθεση της εισηγήτριας περιλαμβάνονται πολλές από τις πιθανές βλαβερές επιδράσεις χημικών ουσιών επί του ανθρώπινου ορμονικού συστήματος. Θα ήθελα να τονίσω τη φράση «πιθανές επιδράσεις», επειδή δεν έχει αποδειχθεί ακόμα εάν αυτό συμβαίνει πραγματικά. Η επιστήμη δεν έχει κατορθώσει ακόμη να αποδείξει με πειστικό τρόπο ότι υπάρχει άμεση σχέση μεταξύ των εν λόγω χημικών ουσιών και των αλλαγών του ορμονικού συστήματος στο ανθρώπινο σώμα. Αυτό δεν σημαίνει ότι η προσοχή που δίδεται στο θέμα αυτό δεν προξενεί το ενδιαφέρον. Οι πιθανές επιδράσεις των ουσιών αυτών δεν είναι αμελητέες. Εάν αληθεύει ότι οι εν λόγω χημικές ουσίες προκαλούν αύξηση της συχνότητας εμφάνισης ορισμένων μορφών καρκίνου, ότι μειώνουν τη γονιμότητα ή ότι απειλούν τα έμβρυα, είναι αναμφισβήτητο ότι πρέπει κάτι να γίνει. Η ανθρώπινη ζωή αξίζει να προστατευθεί. Για προληπτικούς λόγους, είναι λοιπόν σκόπιμο να διασαφηνισθεί το θέμα αυτών των ουσιών.
<P>
Συγχαίρω την εισηγήτρια για το γεγονός ότι, κατά την εκπόνηση της έκθεσής της, δεν αφέθηκε να παρασυρθεί από συναισθηματισμούς. Στην έκθεσή της, η εισηγήτρια τονίζει τη σημασία της έρευνας. Σε πολλά κράτη μέλη της Ευρωπαϊκής Ένωσης διεξάγονται εκτενείς έρευνες με αντικείμενο τη δράση διαφόρων χημικών ουσιών. Πρέπει να παρακολουθήσουμε τις εξελίξεις. Πριν διασαφηνισθεί η ακριβής δράση των εν λόγω ουσιών, είναι δύσκολο να ληφθεί η απόφαση να αποσυρθούν ορισμένα προϊόντα από την αγορά. Για το λόγο αυτό δεν υποστήριξα τις τροπολογίες των Πρασίνων για τις φθαλικές ενώσεις. Όσον αφορά τις τροπολογίες του κ. Pompidou, αυτό που θέλω να πω είναι ότι, κατά τη γνώμη μου, τα θέματα αυτά προβάλλονται αρκετά στο ψήφισμα. Ψήφισα κατά των τροπολογιών του για να αποφευχθούν οι επαναλήψεις και οι ασαφείς διατυπώσεις. Τις υπόλοιπες τροπολογίες τις υποστήριξα.
<P>
Θα ήθελα να τονίσω για άλλη μια φορά ότι ο κυριότερος λόγος για την υποστήριξη της έκθεσης και του ψηφίσματος είναι η σοβαρότητα των αλλαγών που θα μπορούσαν να επιφέρουν αυτές οι χημικές ουσίες.

<SPEAKER ID=82 NAME="Bonde και Sandbζk">
Παρατηρούνται αλλαγές στο περιβάλλον και στην ικανότητα αναπαραγωγής. Ως αποτέλεσμα, κυριαρχεί μια συνεχώς αυξανόμενη ανησυχία ως προς τις επιδράσεις που έχουν οι εξομοιούμενες προς ορμόνες χημικές ουσίες. Ο πληθυσμός έχει θορυβηθεί. Το θέμα μπαίνει στις πρώτες σελίδες του Τύπου. Η Επιτροπή αντιθέτως σιωπά και η νομοθεσία χωλαίνει. Μία νομοθεσία που είναι γνωστό τοις πάσι πως είναι αναγκαία. Η νομοθεσία θα έπρεπε να σεβαστεί τις επιθυμίες των καταναλωτών, δηλαδή να ισχύσει η αρχή της προφύλαξης και να τεθεί ο στόχος της σταδιακής κατάργησης των ουσιών, ή τουλάχιστον να εξασφαλιστεί μια επαρκής σήμανση με ταξινόμηση σε κατηγορίες κινδύνου, εάν έχει διεξαχθεί εκτίμηση των κινδύνων. Εάν δε ορισμένες ουσίες δεν έχουν υποβληθεί σε εκτίμηση κινδύνου, αυτό πρέπει να αναγράφεται στη σήμανση. Διότι εμείς οι καταναλωτές έχουμε το δικαίωμα για μια ζωή χωρίς δηλητήρια!
<P>
Θέλω να συγχαρώ την κ. Kirsten Jensen για την έκθεση πρωτοβουλίας όπου τονίζεται η αρχή της προφύλαξης και η οποία περιέχει μια σειρά πρακτικών συστάσεων, που μπορούν να αποδειχθούν ένα καλό αλλά και αναγκαίο εφαλτήριο για να πάμε παραπέρα. Ειδικότερα, θέλω να εξάρω τις ιδέες για τους κανόνες σήμανσης, για ανεξάρτητες επιστημονικές έρευνες, που δεν θα εξαρτώνται από τα συμφέροντα των βιομηχανιών, για την κατάργηση των χημικών ουσιών αλλά και για καλύτερες και νέες διαδικασίες εξέτασης. Αλλά και την απαίτηση στο σημείο 19 για διαφάνεια και ευρύτητα στο πλαίσιο της νομοθεσίας για το περιβάλλον την συστήνω ένθερμα. Αυτό το σημείο υπογραμμίζει μια προσφάτως ψηφισθείσα συνθήκη για την πρόσβαση του κοινού σε πληροφορίες περιβαλλοντικού χαρακτήρα στο πλαίσιο της περιβαλλοντικής νομοθεσίας.
<P>
Ελπίζω ότι η συζήτηση σήμερα και η θέση του Ευρωπαϊκού Κοινοβουλίου θα στείλει ένα ξεκάθαρο μήνυμα στην Επιτροπή για την κατάργηση και την αλλαγή νομοθεσίας - το χρωστάμε στους Ευρωπαίους καταναλωτές! Μπορούμε να ζητάμε εσαεί καλύτερες επιστημονικές αποδείξεις. Αυτό όμως δεν λύνει τα προβλήματα, παρά μόνο συνεπιφέρει καθυστέρηση και δεν ωφελεί τη νομοθεσία ή τον ευρύτερο στόχο. Δεν τίθεται πια θέμα περισσότερο ή λιγότερο βέβαιων ή αβέβαιων στοιχείων, αλλά θέμα νομοθεσίας για την προφύλαξη, που δεν χρειάζεται στο ελάχιστο να είναι δαπανηρό για τη βιομηχανία.
<P>
Στη Δανία τη γνωρίζουμε πάρα πολύ καλά αυτή τη συζήτηση, ειδικά όσον αφορά τις φθαλικές ενώσεις στα παιχνίδια. Διότι η Δανία επιθυμεί την απαγόρευση της χρήσης φθαλικών ενώσεων από την 1η Νοεμβρίου εφέτος, ίσως όμως ασκηθεί αγωγή εναντίον της αν εφαρμοστεί η απαγόρευση. Η κ. Ritt Bjerregaard και η κ. Emma Bonino απαίτησαν εξάλλου νωρίτερα εφέτος μια επείγουσα επέμβαση για την απαγόρευση των φθαλικών ενώσεων που χρησιμοποιούνται για να γίνονται τα πλαστικά προϊόντα πιο ελαστικά. Όμως, ο κ. Bangemann και ίσως διάφορες βιομηχανίες και τα συμφέροντά τους την αποκάλεσαν υπερβολική αντίδραση και ήθελαν να έχουν επιπρόσθετες επιστημονικές αποδείξεις. Η Επιτροπή περίμενε μια ολλανδική έκθεση. Έφτασε η έκθεση αθωώνοντας τις φθαλικές ενώσεις. Το πρόβλημα είναι ότι οι επιστημονικές έρευνες, ειδικά εκείνες που δεν είναι ανεξάρτητες, μπορούν να αποδείξουν ακριβώς αυτό που θέλει κανείς. Το αποτέλεσμα εξαρτάται από τις υποθέσεις πάνω στις οποίες στηρίζεται η έρευνα. Μια παρόμοια έκθεση από την Αυστρία τάσσεται κατά των φθαλικών ενώσεων. Γιατί να μη στηριχτεί σε αυτή την έκθεση η Επιτροπή;
<P>
Δεν χρειαζόμαστε άλλες καθυστερήσεις, χρειαζόμαστε νομοθεσία που θα λαμβάνει υπόψη τους καταναλωτές και την αρχή της προφύλαξης.

<SPEAKER ID=83 NAME="Schleicher">
Μολονότι αντικείμενο της ψηφοφορίας δεν είναι η αιτιολογική σκέψη μιας έκθεσης, ωστόσο η αιτιολογική σκέψη της κ. Jensen απέχει πολύ από κάθε επιστημονική τεκμηρίωση, δίνει δε την εντύπωση ότι αποτελεί τη βάση της ψηφοφορίας στο Κοινοβούλιο. Γι' αυτό καταψηφίζω την έκθεση.

<SPEAKER ID=84 NAME="Wibe">
Η δημόσια υγεία είναι ένα σημαντικό θέμα και στη Συνθήκη του Αμστερνταμ έχει καταγραφεί ότι η ΕΕ θα εργαστεί πάνω σε αυτά τα θέματα. Πρέπει, ωστόσο, να ξεδιαλύνουμε ποιος από τους ΠΟΥ, ΕΕ και τα κράτη μέλη θα κάνει τί. Αυτή η έκθεση εξετάζει θέματα πολύ λεπτομερή, βρίσκεται όμως εκτός νομοθετικών διαδικασιών και είναι μόνο μία σύσταση χωρίς καμία τυπική δυνατότητα για το Ευρωπαϊκό Κοινοβούλιο να έχει επιρροή επί του θέματος. Η έκθεση είναι πολύ καλή και πολύ λεπτομερής, αλλά στην πραγματικότητα το ζήτημα είναι αν θα ασχοληθούμε τόσο πολύ με θέματα τα οποία μπορούν να χειριστούν πολύ καλύτερα τα κράτη μέλη σε συνεργασία με τον ΠΟΥ. Π.χ. στην παράγραφο 29 της πρότασης ζητείται από την ΕΕ να διασφαλίσει σε διεθνές επίπεδο τη διεξαγωγή μετρήσεων για το σπέρμα και τη συλλογή πληροφοριών για την ποιότητα του σπέρματος κ.ά..
<P>
Αναμφίβολα, είναι ένα σημαντικό θέμα, αλλά εργαζόμαστε ήδη πάνω σ' αυτό σε πολλές χώρες και στο πλαίσιο του ΠΟΥ. Η εμπλοκή της ΕΕ σ' αυτό δεν είναι απαραίτητη. Ναί μεν σε ότι αφορά τη δημόσια υγεία υπάρχουν πολλά προβλήματα και ελλείψεις, αλλά η ΕΕ δεν είναι ο καλύτερος φορέας για να λύσει αυτά τα προβλήματα.
<P>
Έκθεση Sjφstedt (A4-0347/98)
<SPEAKER ID=85 NAME="Hyland">
Έχω μιλήσει πολλές φορές στο παρελθόν σε αυτό το Κοινοβούλιο επάνω στο θέμα της βιοποικιλότητας και των βιοτεχνολογικών ζητημάτων. Η βιοτεχνολογία είναι μία νέα μορφή καινοτομίας η οποία πρέπει σε γενικούς όρους να τύχει θετικής υποδοχής, αλλά παράλληλα πρέπει να εφαρμοστούν ελεγχόμενοι μηχανισμοί προκειμένου να διαφυλαχθεί το δημόσιο συμφέρον και η δημόσια πολιτική. Οποιαδήποτε συζήτηση λαμβάνει χώρα σε επίπεδο Ευρωπαϊκής Ένωσης και αφορά τη συνεννόηση σχετικά με το ποια νομοθεσία πρέπει να εφαρμοστεί στο εν λόγω θέμα, πρέπει να λαμβάνει χώρα σε ένα αμερόληπτο και ισορροπημένο περιβάλλον.
<P>
Το πρόβλημα που εντοπίζω στη συζήτηση που διεξάγεται σχετικά με την βιοτεχνολογία είναι ότι οι αντιτιθέμενες πλευρές - είτε είναι υπέρ είτε είναι κατά των βιοτεχνολογικών εφευρέσεων - επιδιώκουν τον εντυπωσιασμό όταν αναφέρονται στα πλεονεκτήματα και τα μειονεκτήματα των βιοτεχνολογικών εξελίξεων.
<P>
Για τους αγρότες που είναι οι φύλακες των πόρων της γης μας και υπεύθυνοι απέναντι στην κοινωνία για την ποιότητα και την ασφάλεια των τροφίμων είναι εξαιρετικά σημαντικό τα οφέλη της επιστήμης και της έρευνας να διατεθούν και να εφαρμοστούν στον γεωργικό τομέα. Είναι προς τιμή αυτών που διαχειρίζονται τους πόρους της γης μας το ότι βρίσκονται στην πρώτη γραμμή των εφαρμογών της σύγχρονης τεχνολογίας, η οποία συνέβαλε στην βελτίωση της ποιότητας και της ασφάλειας των τροφίμων.
<P>
Πρέπει να τηρείται κατά νου ότι η παγκόσμια παραγωγή των πόρων της γης παραμένει σταθερή και ένα μεγάλο μέρος της δεν εξυπηρετείται από τις καθιερωμένες γεωργικές πρακτικές. Μόνο μέσα από τη διεξαγωγή συνεχιζόμενης έρευνας, την εφαρμογή νέων επιστημών όπως η ασφαλής και η δοκιμασμένη βιοτεχνολογία θα είναι δυνατόν να τιθασευτεί το πλήρες δυναμικό των πόρων της γης.
<P>
Η βιοτεχνολογία δεν είναι πρόσφατη ανακάλυψη. Εφαρμόζεται σε διαφορετικά επίπεδα από τη δεκαετία του '70. Σήμερα υπάρχει βαθύτερη γνώση του δυναμικού της και τα οφελών της για την ανθρωπότητα. Είναι μία από τις βασικές τεχνολογίες του 21ου αιώνα και έχουμε υποχρέωση να τη χρησιμοποιήσουμε με προσοχή και βάσει σχεδίου.
<P>
Όπως θα έπρεπε να γίνεται με την εφαρμογή όλων των νέων ερευνών, η διαφάνεια και η κατάλληλη πληροφόρηση για τους καταναλωτές είναι σημαντική. Υποστηρίζω πλήρως την ανάγκη για τη σήμανση όλων των γενετικώς τροποποιημένων τροφίμων έτσι ώστε ο καταναλωτής να μπορεί τελικά να αποφασίσει εάν θα αγοράσει η όχι ΓΤΟ.
<P>
Το μέλλον των γεωργικών μας συστημάτων και του ίδιου του επαγγέλματος της γεωργίας, η υγεία των πολιτών μας και εκείνων που απασχολούνται στον τομέα των τροφίμων, εξαρτώνται από τον εκσυγχρονισμό και την ανάπτυξη των γεωργικών μας διαρθρώσεων με ισορροπημένο και αμερόληπτο τρόπο.
<P>
Σε αυτή την έκθεση επισημαίνεται ότι είναι ανάγκη να ληφθεί υπόψη το θέμα της βιοτεχνολογίας στη μεταρρύθμιση για την Κοινή Γεωργική Πολιτική που ανακοινώθηκε στο πλαίσιο του προγράμματος Ατζέντα 2000. Η στρατηγική τονίζει επίσης τον οικολογικό ρόλο των αγροτικών περιοχών και την αφοσίωση στις γεωργικές μεθόδους που ευνοούν τη βιοποικιλότητα. Κατά κανόνα, υποστηρίζω αυτές τις συστάσεις.
<P>
Όσον αφορά τους γενετικώς τροποποιημένους οργανισμούς (ΓΤΟ) και τον αντίκτυπο που πιθανόν να έχει στη βιοποικιλότητα η απελευθέρωσή τους, προτείνεται να αντιμετωπιστεί μέσω της εθνικής νομοθεσίας, βάσει της οποίας θα επιτρέπεται ρητώς στα κράτη μέλη να εκδίδουν αυστηρότερα μέτρα από αυτά που επιβάλλονται σε επίπεδο Ευρωπαϊκής Ένωσης. Δεν συμφωνώ ιδιαίτερα με αυτήν την προσέγγιση, γιατί νομίζω ότι η Ευρωπαϊκή Ένωση - μέσω της Ευρωπαϊκής Επιτροπής και του Ευρωπαϊκού Κοινοβουλίου - θα πρέπει να έχουν την απαραίτητη προνοητικότητα να νομοθετούν με αποφασιστικό και συνετό τρόπο.
<P>
Νομίζω ότι το εν λόγω ζήτημα θα πρέπει να αντιμετωπιστεί σε επίπεδο Ευρωπαϊκής Ένωσης έτσι ώστε να εξασφαλιστεί η ομοιογένεια των κανόνων που ισχύουν σε όλα τα κράτη μέλη και τις περιοχές της ίδιας της ΕΕ.

<SPEAKER ID=86 NAME="Titley">
Με χαρά μου υποστηρίζω αυτή την έκθεση, η οποία εφιστά την προσοχή μας στην προστασία της βιοποικιλότητας του φυσικού μας περιβάλλοντος.
<P>
Η βιοποικιλότητα, βέβαια, είναι ένας επιστημονικός όρος - για μένα σημαίνει το σύνολο της ποικιλίας των ζώων, των πτηνών και των φυτών που βρίσκουμε, ή που μερικές φορές βρίσκαμε στην ύπαιθρό μας. Στη χώρα μου, ένα από τα σφάλματα των παρελθουσών πολιτικών της ΕΕ για τον γεωργικό τομέα σήμερα αναγνωρίζεται ολοένα και περισσότερο ότι είναι η ενεργός ενθάρρυνση της ιδιαίτερα εντατικής χρησιμοποίησης του εδάφους για καλλιέργεια.
<P>
Η πιο ορατή ένδειξη αυτού του γεγονότος στη Βρετανία είναι η καταστροφή μίλι με μίλι παλαιών σειρών θάμνων, οι οποίοι κατά το παρελθόν χρησίμευαν ως σπίτια και ζώνες για αναρίθμητα είδη ζώων και φυτών.
<P>
Υπολογίζω στην εφαρμογή των μεταρρυθμίσεων, που πρόκειται να συμφωνηθούν για τη μελλοντική κοινή γεωργική πολιτική, προκειμένου να μεταβούμε από την εντατική γεωργία σε πιο φιλοπεριβαλλοντικούς τρόπους καλλιέργειας και αγροτικής ανάπτυξης - τί θα λέγατε για τη μετακίνηση ορισμένων επιδοτήσεων από την υπερβολική παραγωγή στην εκ νέου φύτευση των θάμνων στη Βρετανία;
<P>
Καθώς παρακολουθώ τη διεύρυνση της ΕΕ προς την κεντροανατολική Ευρώπη, θα υποστηρίξω την ιδέα της έκθεσης ότι τα υποψήφια κράτη θα πρέπει να καταστήσουν την προστασία της βιοποικιλότητας βασικό τμήμα των προσφορών συμμετοχής τους. Η Ανατολή δεν θα πρέπει να ενθαρρυνθεί να επαναλάβει τα σφάλματα της Δύσης στην ΚΓΠ μας που σχεδιάστηκε για τη δεκαετία του 1950 όταν οι φιλοπεριβαλλοντικές μέθοδοι καλλιέργειες δεν ήταν καν στη μόδα.
<P>
(Η συνεδρίαση διακοπείσα στις 13.15 επαναλαμβάνεται στις 15.00)

<CHAPTER ID=7>
Προϋπολογισμός 1999 - Λήξη της Συνθήκης ΕΚΑΧ - Προϋπολογισμός ΕΚΑΧ 1999 (συνέχεια)
<SPEAKER ID=87 NAME="Πρόεδρος">
Η ημερήσια διάταξη προβλέπει τη συνέχεια της συζήτησης επί του Προϋπολογισμού 1999 της ΕΚΑΧ.

<SPEAKER ID=88 LANGUAGE="ES" NAME="Fabra Vallιs">
Κύριε Πρόεδρε, θα ήθελα να πάρω τον λόγο από το σημείο όπου τον άφησε ο προκάτοχός μου, ο σοσιαλιστής και πρόεδρος της Επιτροπής Προϋπολογισμών, κύριος Samland, ο οποίος υποστήριξε, με αρκετά σαφή τρόπο, τη θέση των πιστώσεων για την ανθρωπιστική βοήθεια στο αποθεματικό, ενώπιον της άρνησης της Επιτροπής να διαβιβάσει στο Κοινοβούλιο τις πληροφορίες της UCLAF και του δημοσιονομικού ελέγχου σε σχέση με τις ονομαζόμενες «σοβαρές ατασθαλίες» της ΕCHO. Και χάρη στην πίεση αυτής της τροπολογίας και στις προσπάθειες του Προέδρου του Κοινοβουλίου, κυρίου Gil-Robles, καταφέραμε να αποσπάσουμε από τον κύριο Santer μια συμφωνία, με την οποία δεσμεύεται, μέσω μιας επιστολής, να προβεί σε δέουσα εκπλήρωση και ευρεία ερμηνεία του άρθρου 206 παράγραφος 2 της Συνθήκης. Και αυτός ήταν ο λόγος για τον οποίο ο κοινός παρονομαστής των παρεμβάσεων όλων των μελών της Ομάδας του Ευρωπαϊκού Λαϊκού Κόμματος εχθές το βράδυ στην Επιτροπή Προϋπολογισμών ήταν η αύξηση του αποθεματικού.
<P>
Μιλώντας για την επιστολή του κυρίου Santer, θέλω να σας διευκρινίσω πως όταν λέει ότι ο εισηγητής της ECHO δεν έχει πάει ακόμη να δει τον φάκελο, είναι επειδή η Γενική Γραμματεία της Επιτροπής δεν μου επέτρεψε να τον μελετήσω μαζί με έναν μεταφραστή και έναν υπάλληλο της Επιτροπής από τη Διεύθυνση Δημοσιονομικού Ελέγχου. Πείτε στον κύριο Santer πως όταν λέει «παραλείπονται τα ονόματα που αναφέρονται στον φάκελο ECHO για λόγους εμπιστευτικότητας», το λέει στρέφοντας το βλέμμα του αλλού, αφού όλα τα ονόματα είχαν βγει στον ευρωπαϊκό Τύπο πριν δει έστω και ένα χαρτί οποιοδήποτε μέλος του Ευρωπαϊκού Κοινοβουλίου. Και μην παραλείψετε, παρακαλώ, να υπενθυμίσετε στον κύριο Santer ότι δεν υπάρχει καλύτερο ψέμα από τη μισή αλήθεια, αφού οι φάκελοι της UCLAF και του δημοσιονομικού ελέγχου πρέπει να παραδοθούν ολόκληροι, δηλαδή πλήρεις, τόσο στο Ευρωπαϊκό Κοινοβούλιο όσο και στη δικαιοσύνη.
<P>
Πώς εξηγείτε το γεγονός ότι η UCLAF συνέστησε την άμεση απομάκρυνση ενός υπαλλήλου από τη θέση εργασίας του και ότι η εντολή δεν διαβιβάστηκε παρά οκτώ μήνες αργότερα;
<P>
Κύριε Πρόεδρε, δεν θα μπορούσα να τελειώσω χωρίς να πω ότι πρόκειται για μία σοβαρή υπόθεση, όπως έχει διαπιστώσει το Ελεγκτικό Συνέδριο, η Ομάδα Συντονισμού για την Καταπολέμηση των Περιπτώσεων Απάτης και η Διεύθυνση Δημοσιονομικού Ελέγχου της Επιτροπής. Ένας ακόμη λόγος να λυπηθεί κανείς για τη δημαγωγία που χρησιμοποιήθηκε όταν ειπώθηκε ότι η Ομάδα του Ευρωπαϊκού Λαϊκού Κόμματος και οι Πράσινοι κρατάμε ομήρους τα πεινασμένα παιδιά των Μεγάλων Λιμνών, τις γυναίκες του Νότου και τις χήρες της Βοσνίας. Ναι, ναι, ειπώθηκε ότι τους κρατάμε ομήρους στον προσωπικό πόλεμό μας με την Επιτροπή. Πρόκειται όμως για δημαγωγία, επειδή το μόνο που θέλουμε να αιχμαλωτίσουμε και να εξαφανίσουμε είναι η απάτη και η διαφθορά. Διότι αν δεν εξαφανίσουμε την απάτη και τη διαφθορά, θα εξαφανιστούν η ECHO, το MED, το PHARE, το TACIS και τόσα άλλα και, προπαντός, δεν κάνουμε το λάθος να αναζητούμε την απάτη στους αποδέκτες των ενισχύσεων, αλλά την αναζητούμε στην αφετηρία των προγραμμάτων, αφού δεν υπάρχουν πολυτελή ξενοδοχεία στις Μεγάλες Λίμνες, ούτε μεγάλα αυτοκίνητα τελευταίου μοντέλου με βοσνιακές πινακίδες κυκλοφορίας. Και αν κάποιος θέλει να εκμεταλλευθεί ένα Σαββατοκύριακο, πάει στην Αϊτή, όχι στο Σουδάν.
<P>
Κύριε Πρόεδρε, ποιος κρατά ομήρους, αυτός που θέλει να θέσει τέλος στη διαφθορά ή εκείνος που προσπαθεί να κρύψει τις ευθύνες του πίσω από τις κακουχίες των πιο μειονεκτούντων; Ελάχιστα εξυπηρετεί το μέλλον της Ένωσης το να πιστεύουμε ότι βρισκόμαστε ενώπιον της καταδίωξης των διεφθαρμένων του Νότου από τους ένθερμους υπέρμαχους της διαφάνειας Βόρειους. Είμαστε ακριβώς οι Νότιοι αυτοί που απαιτούμε να δοθεί τέλος στην απάτη και τη διαφθορά επειδή, αν και το τελευταίο ευρώ φθάνει στον προορισμό του, δεν θα διαπιστώνουμε ότι η συζήτηση για τις νέες δημοσιονομικές προοπτικές είναι συζήτηση για περικοπές στα διαρθρωτικά ταμεία και το Ταμείο Συνοχής αφού, αν οι καθαροί χορηγοί θέλουν να πληρώνουν λιγότερα, έχουν εδώ τα ψαλίδια και τις πένσες για να κόβουν και να αφαιρούν την απάτη και τη διαφθορά, καθώς δεν λείπουν οι περικοπές προγραμμάτων και πολιτικών με νομική βάση. Το 1, 27 % του ΑΕΠ φθάνει για πολύ περισσότερα.

<SPEAKER ID=89 LANGUAGE="FI" NAME="Virrankoski">
Αξιότιμε κύριε Πρόεδρε, ο εξεταζόμενος προϋπολογισμός του Ευρωπαϊκού Κοινοβουλίου ακολουθεί μια πολύ υπεύθυνη και πειθαρχημένη γραμμή. Έχουν εντούτοις προβλεφθεί επαρκείς πιστώσεις για τις σημαντικές δράσεις. Επιθυμώ ήδη σε τούτη τη φάση να ευχαριστήσω την κυρία Dόhrkop-Dόhrkop, τον κύριο Viola και τον κύριο Giansily για τη καλή τους δουλειά. Κατ' αρχήν, όσον αφορά το Κοινοβούλιο, είμαι ευχαριστημένη για το ότι ενισχύεται η Γραμματεία του Διαμεσολαβητή και έτσι δημιουργούνται οι προϋποθέσεις για την ανάπτυξη αυτού του νέου και αξιόλογου οργάνου. Δεύτερον, ο προϋπολογισμός εμπεριέχει και τη μεταρρύθμιση σχετικά με τα έξοδα ταξιδίου των βουλευτών. Οι αποζημιώσεις θα δοθούν μόνο με βάση τα πραγματικά έξοδα. Θεωρώ αυτή τη λύση ορθή. Η απόφαση σχετικά με το καθεστώς των βουλευτών θα διαβιβαστεί τώρα στο Συμβούλιο. Σε συνάρτηση με το ίδιο θέμα ενδέχεται να τεθεί και το θέμα της λεγόμενης διπλής εντολής. Είναι δυνατόν το ίδιο άτομο να είναι συγχρόνως πλήρως απασχολούμενο μέλος δύο κοινοβουλίων σε δύο διαφορετικές τοποθεσίες;
<P>
Ο προκείμενος προϋπολογισμός της Επιτροπής περιέχει πιστώσεις που έχουν εγγραφεί στο αποθεματικό με ασυνήθιστο ποσοστό. Αυτή η πρακτική φαίνεται να διευρύνεται χρόνο με τον χρόνο. Το μεγαλύτερο αποθεματικό αφορά τα διαρθρωτικά ταμεία, όπου εγγράφεται ένα ποσοστό πιστώσεων ύψους 1.500 εκατ. ευρώ. Το πρόβλημα έχει σχέση με την κακή απορρόφηση των πόρων των διαρθρωτικών ταμείων και τη συσσώρευση των πόρων στο τέλος της περιόδου προγραμματισμού. Το ζήτημα δεν είναι ότι υπάρχουν μειωμένες ανάγκες, κάτι που αποδεικνύεται από τα τεράστια ποσά ανεργίας στην Ευρώπη και από τις περιφερειακές ανισότητες. Το ζήτημα είναι ότι η διαχείριση των πιστώσεων πραγματοποιείται κατά τρόπο γραφειοκρατικό, δυσκίνητο και συγκεχυμένο. Η γραφειοκρατία που ενεργοποιείται από την Επιτροπή και από τα κράτη μέλη για τη διαχείριση των διαρθρωτικών ταμείων έρχεται σε πλήρη αναντιστοιχία με τις χορηγούμενες πιστώσεις.
<P>
Η πιό σημαντική εγγραφή στο αποθεματικό με πολιτική σημασία αφορά την ανθρωπιστική βοήθεια, όπου το σύνολο του ποσού των 330 εκατ. ευρώ έχει εγγραφεί σε αυτό, προκειμένου η Επιτροπή να προβεί σε συμπληρωματική εξέταση και να λάβει πρόσθετα μέτρα. Εάν συζητούσαμε για πιστώσεις που δεν θα προορίζονταν για ανθρωπιστική βοήθεια, η εγγραφή αυτών των πιστώσεων στο αποθεματικό θα ήταν κατανοητή. Όμως, η πρόθεση του Κοινοβουλίου να ασκήσει πίεση στην Επιτροπή, εκμεταλλευόμενο την αγωνία των ανθρώπων που υποφέρουν, αποτελεί αμφισβητήσιμη τακτική. Ας ελπίσουμε πως με την επιστολή του κυρίου Santer και με τις ενέργειες της Επιτροπής, η κατάσταση θα διευθετηθεί γρήγορα.
<P>
Μια δεύτερη σημαντική εγγραφή στο αποθεματικό αφορά το πρόγραμμα TACIS. Ο όρος για την αποδέσμευση του αποθεματικού είναι να εισηγηθεί η Επιτροπή στο Κοινοβούλιο μια συνολική στρατηγική προκειμένου να ληθεί η οξεία οικονομική και κυβερνητική κρίση στη Ρωσία. Κατά την γνώμη μου, αυτή η απαίτηση δεν μπορεί να ικανοποιηθεί.
<P>
Πριν από 300 χρόνια ο Γάλλος Montesquieu εισηγήθηκε μια θεωρία για την διάκριση των εξουσιών σε τρία όργανα, θεωρία η οποία εξακολουθεί να διαμορφώνει τα θεμέλια του δυτικού κράτους δικαίου. Σύμφωνα με τη θεωρία αυτή, θα πρέπει η νομοθετική εξουσία, η εκτελεστική εξουσία και η δικαστική εξουσία να διαχωρίζονται μεταξύ τους, διότι σε διαφορετική περίπτωση, οι πολίτες θα είναι εκτεθειμένοι στην αυθαιρεσία. Ενδεχομένως, θα έπρεπε στο μέλλον να αναλογιστούμε τη σημασία αυτής της τρίπτυχης διάκρισης, με άλλα λόγια να αναλογιστούμε σε ποιο βαθμό το Ευρωπαϊκό Κοινοβούλιο λειτουργεί ως νομοθετικό όργανο και όργανο ελέγχου και σε ποιο βαθμό ενδείκνυται να αναλαμβάνει ρόλο σε αρμοδιότητες εκτελεστικής φύσεως.

<SPEAKER ID=90 NAME="Gallagher">
Κύριε Πρόεδρε, αρχικά θα ήθελα να συγχαρώ όλους εκείνους που κατάρτισαν τις διάφορες εκθέσεις. Κοιτώντας τον περσινό προϋπολογισμό, 40 δισεκατομμύρια Ecu από ένα σύνολο περίπου 83 δισεκατομμυρίων Ecu διοχετεύθηκαν στην κοινή γεωργική πολιτική, η οποία αποτελεί ένα από τα βασικά στοιχεία του ετήσιου προϋπολογισμού.
<P>
Η κοινή γεωργική πολιτική αποτελεί αναπόσπαστο τμήμα της Ευρωπαϊκής Ένωσης και έχει σχεδιαστεί για να ενθαρρύνει τους αγρότες στην ενασχόλησή τους με τη γη, να προστατεύσει τις προμήθειες τροφίμων της Ευρωπαϊκής Ένωσης και να ενισχύσει την αγροτική ανάπτυξη. Η πολιτική εφαρμόζεται από το 1962 υπό την κεντρική διοίκηση της Επιτροπής. Και έτσι πρέπει να παραμείνει.
<P>
Αναφέρομαι σε αυτό το θέμα εξαιτίας της πρόσφατης δημοσίευσης της Επιτροπής σχετικά με τις πιθανές επιλογές για τη μελλοντική διάθεση των κοινοτικών πόρων. Μία από τις υπό εξέταση επιλογές που μου δημιουργεί κάποια ανησυχία είναι το να καταβάλλεται το 25 % των άμεσων ενισχύσεων για το εισόδημα των αγροτών της Ευρωπαϊκής Ένωσης απ' ευθείας από το δημόσιο ταμείο των κρατών μελών της Ένωσης. Αυτή είναι μία επικίνδυνη πρόταση για πολλούς λόγους. Πρώτον, θα εξυπηρετούσε μόνον εκείνα τα κράτη μέλη που δεν εξαρτώνται από τη γεωργική βιομηχανία, ενώ θα είχε καταστροφικά αποτελέσματα για τις χώρες που έχουν ισχυρές γεωργικές βιομηχανίες. Η γεωργία, ως κλάδος, είναι τρεις φορές πιο σημαντική για την οικονομία της Ιρλανδίας από εκείνη πολλών άλλων ευρωπαϊκών κρατών. Πέρυσι, η Ιρλανδία εισέπραξε κάπου 1500 εκατομμύρια ιρλανδικές λίρες στο πλαίσιο της κοινής γεωργικής πολιτικής. Εάν αυτή η πρόταση επρόκειτο να εφαρμοστεί, θα οδηγούσε στην επανεθνικοποίηση της ΚΓΠ. Θα είχε φρικτά αποτελέσματα, υπό την έννοια ότι οι διάφορες κυβερνήσεις της ΕΕ θα κινούσαν μία διαδικασία πλειοδοσίας η μία έναντι της άλλης ως προς το ύψος των μη επιστρεπτέων ενισχύσεων που θα μπορούσαν να διαθέσουν στους αγρότες τους.
<P>
Ας είμαστε απόλυτα σαφείς για ένα πράγμα: η επανεθνικοποίηση της ΚΓΠ θα οδηγούσε σε κατακερματισμό της ίδιας της ΚΓΠ, η οποία θα αψηφούσε τους στόχους της κοινωνικής και οικονομικής πολιτικής της Ένωσης.
<P>
Με άλλα λόγια, η Ευρωπαϊκή Ένωση δεν μπορεί ποτέ να ευημερήσει, παρά τις οικονομικές της επιτυχίες, εάν αποξενώνει τους λιγότερο εύπορους και τους περιθωριοποιημένους σε μία κοινωνία, πολλοί από τους οποίους είναι γεωργοί στη χώρα μου.
<P>
Χρειάζεται να γίνει περισσότερη δουλειά αναφορικά με τα δίδυμα κακά της μακροχρόνιας ανεργίας και της κοινωνικής στέρησης. Η απόφαση για μείωση των χορηγήσεων για τα προγράμματα των διαρθρωτικών ταμείων το 1999 είναι βέβαιο ότι δεν πρόκειται να τύχει θετικής αντιμετώπισης. Ειδικότερα, θέλω να χαιρετίσω την πρόταση για διάθεση άλλων 100 εκατομμυρίων Εcu για την ειρήνη και τη συμφιλίωση, η οποία αναφέρθηκε τόσες φορές σήμερα από τον Νομπελίστα μας, κ. John Hume. Χαίρομαι γι' αυτό, αλλά πρέπει να κοιτάξουμε στο μέλλον - δεν υπάρχει πρόβλεψη για το μέλλον. Τώρα που τα θεμέλια έχουν τεθεί, επιβάλλεται όλοι μας να βρούμε πρόσθετα χρήματα για το μέλλον προκειμένου να επιδιώξουμε την ειρήνη στη Βόρεια Ιρλανδία μέσα από την ειρήνη και τη συμφιλίωση, μία οδό που λειτούργησε με τόσο μεγάλη επιτυχία.

<SPEAKER ID=91 LANGUAGE="FI" NAME="Seppδnen">
Αξιότιμε κύριε Πρόεδρε, το στερεότυπο πολιτικό επιχείρημα που κατισχύει στη σημερινή οικονομία της Ευρώπης είναι η πειθαρχία. Αυτή η νεοφιλελεύθερη πειθαρχία, η οποία ανήκει στη σφαίρα της πολιτικής μίας και μόνης εναλλακτικής πρότασης επιβάλλεται μόνο στα άτομα και όχι στο κεφάλαιο ή στις αγορές. Στις άγιες αγορές, η πειθαρχία είναι συνώνυμη με τον αντιπληθωρισμό, χωρίς να αποτελεί κανέναν τρίτο δρόμο. Στη σφαίρα του παγκόσμιου και ηλεκτρονικού καπιταλισμού, οι αγορές έχουν απομακρυνθεί από την επιρροή της πολιτικής, δηλαδή της πειθαρχίας. Με την πολιτική κυβερνώνται μόνον οι άνθρωποι, όχι οι αγορές ή τα κεφάλαια. Γι' αυτόν τον λόγο ο κόσμος δεν μπορεί να εμπιστευθεί μια πολιτική η οποία δεν δημιουργεί εναλλακτικές προτάσεις. Την ίδια στιγμή που στις λοταρίες των χρηματιστηρίων σημειώνονται ύψιστα κέρδη, το αντίτιμό τους γι' αυτά πληρώνεται με την μορφή της μαζικής ανεργίας. Η νομισματική πολιτική αποτελεί το μονοπώλιο της Ευρωπαϊκής Κεντρικής Τράπεζας. Επιβάλλεται να καθιερωθεί ενα δημοκρατικό όργανο για να την ελέγχει, ένα δημοσιονομικό συμβούλιο απασχόλησης και κοινωνικών υποθέσεων.Ο αντίκτυπος της υποτίμησης του δολαρίου δεν αφορά μόνο τη νομισματική πολιτική.
<P>
Θέλω να στρέψω την προσοχή μου σε μια λεπτομέρεια του προϋπολογισμού. Δεν το κάνω τόσο εξαιτίας του θέματος καθ' αυτού, αλλά λόγω της λογικής που κρύβεται πίσω από αυτό. Το Κοινοβούλιο της ΕΕ θέτει στον προϋπολογισμό όρους προκειμένου να πραγματοποιηθούν οι αποστολές ανθρωπιστικής βοήθειας στη Ρωσία, στα πλαίσια του προγράμματος TACIS. Προκειμένου η ΕΕ να συνεχίσει τη βοήθεια αυτή, η σημασία της οποίας ήταν μεγαλύτερη για τους συμβούλους της Δύσης παρά για τη Ρωσία, απαιτείται από τη Ρωσία να συνεχίσει την λεγόμενη πολιτική ανασυγκρότησης. Στη Ρωσία, η πολιτική ανασυγκρότησης και η φτώχεια συμπίπτουν. Η ανασυγκρότηση και η φτώχεια είναι συνώνυμες έννοιες. Ομοίως, συνώνυμες έννοιες είναι η ανασυγκρότηση και η κερδοσκοπία, καθώς και η ανασυγκρότηση και η διαφθορά. Κατά συνέπεια, το Κοινοβούλιο της Ευρωπαϊκής Ένωσης, στο ψήφισμά του, επιθυμεί να συνεχιστούν τα φαινόμενα της φτώχειας, της κερδοσκοπίας και της διαφθοράς στη Ρωσία, προκειμένου να της χορηγήσουμε νέα τεχνική βοήθεια στο πλαίσιο του προγράμματος TACIS. Στην πράξη, αυτό ενδεχομένως συνεπάγεται την άρση της βοήθειας μας προς τη Ρωσία. Αυτή η άρση πιθανώς να αποτελέσει μια καλή λύση, εφόσον η εναλλακτική λύση είναι η συνέχιση της πολιτικής ανασυγκρότησης που εμείς απαιτούμε να πραγματοποιηθεί και η δική μας πολιτική στήριξη στην άρρωστη και διεφθαρμένη διοίκηση του Γιέλτσιν. Την καλύτερη πολιτική στον τομέα των ανθρωπίνων δικαιωμάτων στη Ρωσία θα αποτελούσε η άρση της στήριξης του Γιέλτσιν από την ΕΕ. Τα θύματα του Γιέλτσιν στη Ρωσία και στην Τσετσενία είναι πολύ περισσότερα από αυτά του Πινοσέτ στην Χιλή.
<P>
Όταν θέτουμε στους άλλους όρους για την συμπεριφορά τους, θα ήταν καλό πού και πού να αντικρίσουμε τον εαυτό μας στον καθρέφτη και να αρχίσουμε την ανασυγκρότηση από κει. Αναφέρομαι στους μισθούς και στα έξοδα ταξιδίου των βουλευτών του Ευρωπαϊκού Κοινοβουλίου, οι βάσεις των οποίων απαιτούν επιτακτικά ανανέωση. Σε μας, στις Βόρειες Χώρες, δεν είναι δυνατόν να λάβει ένας πολιτικός σε δημόσια θέση εργασίας καθαρό μισθό πάνω από 10.000 Ecu μηνιαίως, μετά από την πληρωμή όλων των εξόδων, όπως για παράδειγμα λαβαίνω εγώ σήμερα εδώ στο Κοινοβούλιο. Πρέπει να διαμορφώσουμε ένα νέο σύστημα πληρωμής εξόδων. Πρέπει να το εγκρίνουμε αυτήν την εβδομάδα, εδώ στο Στρασβούργο. Σε αυτό το θέμα πρέπει να ακολουθήσουμε μια πολιτική μιας και μόνης εναλλακτικής πρότασης, να πληρώνονται δηλαδή τα έξοδα ταξιδίου σύμφωνα με τις πραγματικές δαπάνες. Επιβάλλεται να ακολουθήσουμε τις κατευθύνσεις που μας έχει υποδείξει η Επιτροπή Προϋπολογισμών. H οδηγία των βουλευτών είναι χρήσιμη, όμως δεν μπορούμε να περιμένουμε να πραγματοποιηθεί.

<SPEAKER ID=92 LANGUAGE="DE" NAME="Wolf">
Κύριε Πρόεδρε, μια παρατήρηση σχετικά με όσα μόλις είπε ο κ. Seppδnen. Φυσικά, δεν μπορεί κανείς βασικά να αποδεχθεί να ενταχθούν τα έξοδα ταξιδίου στον μισθό, και αυτό θα έπρεπε να το ξεπεράσουμε αυτή την εβδομάδα. Θα ήθελα όμως να πω δυο λόγια για τη γενικότερη συζήτηση: δεν είμαστε πια στη θέση εκείνη όπου μπορούσαμε να λέμε με άνεση ότι το να κάνουμε οικονομία είναι καλό και το να κάνουμε απορρύθμιση είναι θαυμάσιο. Αντίθετα, βρισκόμαστε στην κατάσταση όπου - και αυτό είναι βασικά το θέμα μου - η λήξη της ΕΚΑΧ καταδεικνύει ότι ο ριζοσπαστισμός στην αγορά κατά τα τελευταία 15 χρόνια επέβαλε θυσίες που δεν ήταν αναγκαίες. Αντί να συνεχιστεί η ΕΚΑΧ και να καταστεί μια υπηρεσία βιομηχανικής πολιτικής που θα μπορούσε πραγματικά να προσεγγίσει με εποικοδομητικό τρόπο το πρόβλημα του τομέα της ενέργειας και των πρώτων υλών, απλά καταργήθηκε και ειπώθηκε ότι τα υπόλοιπα θα τα κανονίσει η αγορά. Τώρα αντιμετωπίζουμε το πρόβλημα τί πρέπει να κάνουμε με τα τεράστια αποθεματικά που έχουν συσσωρευθεί. Το σωστό είναι να διοχετευθούν στον τομέα αυτόν, εδώ δε πρέπει να αρχίσουμε να εξετάζουμε ποια πολιτική μπορούμε να εφαρμόσουμε για να βοηθήσουμε τον συγκεκριμένο τομέα να γίνει βιώσιμος με μια προγραμματισμένη βιομηχανική πολιτική.

<SPEAKER ID=93 LANGUAGE="DA" NAME="Bonde">
Κύριε Πρόεδρε, του χρόνου θα διατεθούν σχεδόν 100 δισεκατομύρια Ecu, τουτέστιν 750 δισεκατομμύρια κορώνες στην ΕΕ. Η δανική ποσόστωση θα ανέλθει στις 15 δισ. κορώνες μέχρι το τέλος της χιλιετηρίδας. Οι Δανοί θα πληρώνουν περισσότερα ποσοστιαίως στην ΕΕ απ' ό, τι λαμβάνουν από την ΕΕ η γεωργία και άλλοι τομείς στη Δανία. Μια τυπική οικογένεια με πατέρα, μητέρα και δυο παιδιά θα πληρώσει 11.000 κορώνες στην ετήσια ποσόστωση. Το πρόβλημα δεν είναι μόνο ότι πρόκειται για μία ακριβή ασφάλεια. Το πρόβλημα είναι ότι οι κοινοτικοί πόροι δεν προλαμβάνουν αλλά προκαλούν ζημιές. Οι καταναλωτές και οι φορολογούμενοι πληρώνουν υψηλές τιμές για προϊόντα που προωθούν τη χρήση φυτοφαρμάκων και αυξητικών ορμονών, τα οποία οδηγούν σε νέες δαπάνες για αποθήκευση και καταστροφή, χωρίς οι αγρότες να κερδίζουν επαρκή εισοδήματα για τον καθημερινό κόπο τους. Το ξεκάθαρο αποτέλεσμα τελικά είναι ότι πληρώνουμε για να καταστρέφεται άμεσα το νερό μας. Σκεφτείτε αν σταματούσαμε όλες τις ενισχύσεις για καταστροφή και επιτρέπαμε οι κοινοτικές ποσοστώσεις μας να χρησιμοποιηθούν για να βοηθήσουν στη μετατροπή σε οικολογική μέθοδο και στην επίτευξη βιώσιμης ανάπτυξης στις φτωχές χώρες και τις περιφέρειες, ή σκεφτείτε αν ο προϋπολογισμός και οι λογαριασμοί γίνονταν τόσο διαφανείς που οι εκλεγμένοι από τον λαό θα μπορούσαν να ελέγχουν κάθε παράρτημα και οι πολίτες θα μπορούσαν να δουν τί τους χορηγείται. Γιατί να μην μπει όλος ο λογαριασμός της Ένωσης στο Διαδίκτυο, κ. Liikanen, ώστε να είναι δυσκολότερο για τους απατεώνες να ζουν από τις κοινοτικές προσφορές; Κι εδώ στο Κοινοβούλιο μπορούμε την Πέμπτη να δώσουμε το καλό παράδειγμα με το να τακτοποιήσουμε το δικό μας αχούρι με τα ταξίδια και επιτέλους να προχωρήσουμε στην επιστροφή μόνο των πραγματικών εξόδων. Συστήνω σε όλους να ψηφίσουν τις τροπολογίες μας επί της έκθεσης Viola. Είναι η 38η φορά που τις υποβάλλουμε, οπότε ελπίζω αυτή η φορά να είναι η τελευταία.

<SPEAKER ID=94 NAME="Amadeo">
Κύριε Πρόεδρε, από την εξέταση αυτού του προϋπολογισμού, που υπακούει στα κριτήρια της λιτότητας που επέβαλαν οι σημερινές περιστάσεις, μας έρχεται αυθόρμητη μια ερώτηση: «Οι ευρωπαίοι πολίτες θα πληρώσουν ακόμα μια φορά σε πρώτο πρόσωπο το κόστος της Ένωσης; » Μετά το Εδιμβούργο, όπου είχε αποφασιστεί να οδηγηθεί ο προϋπολογισμός της ΕΕ για την οικονομική και κοινωνική συνοχή στο 0, 46 % του Ακαθάριστου Εγχωρίου Προϊόντος, παρακολουθούμε σήμερα την παρουσίαση ενός προϋπολογισμού λιτότητας, που δικαιολογείται από την ανάγκη να βοηθηθούν οι προσπάθειες των κρατών μελών στις δυσκολίες που αντιμετωπίζουν στα πλαίσια του ευρώ, αλλά κυρίως να προσφερθεί διαρθρωτική ενίσχυση στη διεύρυνση. Εμείς διερωτώμεθα πώς θα καλυφθούν οι δυσκολίες που αντιμετωπίζουν τα διάφορα κράτη μέλη στα πλαίσια της συγχρηματοδότησης των προγραμμάτων σε αυτή την περίοδο λιτότητας που προαναγγέλλει, για το προσεχές έτος, μια μείωση κατά 500 εκατομμύρια Ecu μόνο για τις πιστώσεις πληρωμών, αλλά κυρίως πώς θα μπορέσουμε να πείσουμε τον πολίτη της Κοινότητας να δικαιολογήσει την κοινοτική αλληλεγγύη του όσον αφορά τις νέες δημοκρατίες των ανατολικών κρατών, σε σύγκριση με τις μεγάλες ανάγκες στα πλαίσια της ανάπτυξης των υποδομών, του περιβάλλοντος, του παραγωγικού τομέα και του ανθρώπινου δυναμικού. Η Εκτελεστική Επιτροπή επέλεξε μια ριζική λύση, κατευθύνοντας το σύνολο των Διαρθρωτικών Ταμείων και του Ταμείου Συνοχής στις ανάγκες της διεύρυνσης, η οποία για μας, της Εθνικής Συμμαχίας, είναι φυσικά απαραίτητη και αναγκαία, κυρίως εάν λάβουμε υπόψη ότι οι ΧΚΑΕ μόλις πριν από λίγο καιρό απελευθερώθηκαν από τον κομμουνιστικό ζυγό, αλλά χρειάζεται επίσης να υποστηριχθεί από μια πολιτική ένωση η οποία, ευρισκόμενη σε μόνιμη και κατακριτέα καθυστέρηση, θα χρησίμευε τουλάχιστον για να θέσει σε τάξη τις πολιτικές και τις ανάγκες, οι οποίες συχνά είναι αποκλίνουσες και από μια θεσμική μεταρρύθμιση, η οποία επιτέλους θα κατορθώσει να δώσει τον λόγο στους πολίτες, θέτοντας το Ευρωπαϊκό Κοινοβούλιο στην κορυφή της νομοθετικής διαδικασίας και της διαδικασίας λήψης αποφάσεων.
<P>
Οι ευρωπαίοι πολίτες έχουν ανάγκη από ισχυρές ενδείξεις και θέλουν να γνωρίζουν ότι υποστηρίζονται από αντιπροσώπους, οι οποίοι μεριμνούν για τα συμφέροντα και τις ανάγκες τους. Δυστυχώς, η επικαιρότητα μας παραπέμπει στις περιπτώσεις κακοδιαχείρησης των πιστώσεων, όσον αφορά τα προγράμματα PHARE και TACIS, και ακόμα περισσότερο σε περιπτώσεις απάτης και ανωμαλιών όπως για την ECHO.
<P>
Τέλος, θα ήθελα να εγκωμιάσω την ευρωπαϊκή δημόσια διοίκηση που βρίσκεται σήμερα στο στόχαστρο μιας αναγκαστικής μείωσης και παγώματος του προσωπικού, επαναπροσδιορισμού του καθεστώτος κοινωνικής ασφάλισης και των συντάξεων. Προσοχή, γιατί μια δημόσια διοίκηση άνευ κινήτρων και σε μειονεκτική θέση θα ήταν επικίνδυνη για την αποτελεσματικότητα και την ανεξαρτησία αυτών των ίδιων των θεσμικών οργάνων!

<SPEAKER ID=95 LANGUAGE="ES" NAME="Colom i Naval">
Κύριε Πρόεδρε, επιτρέψτε μου να συγχαρώ την εισηγήτρια με κάθε ειλικρίνεια, πέρα από τους κοινοβουλευτικούς τύπους και ευγένειες. Έχω ζήσει ήδη αρκετές διαδικασίες προϋπολογισμού και μπορώ να πω ότι αυτή είναι αναμφίβολα μία από τις πιο ειρηνικές όσον αφορά τις συγκρούσεις και τις απογοητεύσεις μεταξύ επιτροπών και Ομάδων, τουλάχιστον σε ό, τι αποτελεί ευθύνη της εισηγήτριας.
<P>
Θα ήθελα, επίσης, να υπενθυμίσω και να υπογραμμίσω ότι είναι η πρώτη γενική εισηγήτρια της Ομάδας των Σοσιαλιστών. Πρώτη ως γυναίκα. Και, επίσης, η πρώτη βουλευτής από την Ιβηρική Χερσόνησο που αναλαμβάνει αυτό το καθήκον.
<P>
Μπαίνοντας στο θέμα, θα εκπληρώσω έναν διπλό στόχο: αφενός, ως εισηγητής για τη διοργανική συμφωνία και τις δημοσιονομικές προοπτικές και, αφετέρου, ως εκπρόσωπος της Ομάδας των Σοσιαλιστών.
<P>
Η Ομάδα μου μού ζήτησε να επικεντρωθώ στη σχέση μεταξύ της διοργανικής συμφωνίας, των δημοσιονομικών προοπτικών και του υπό κατάρτιση προϋπολογισμού, που αποτελεί το αντικείμενο της σημερινής μας συζήτησης - μία από τις βασικές ιδέες της εισηγήτριας και της Ομάδας των Σοσιαλιστών. Αν και ο Υφυπουργός απουσιάζει, έχω την πεποίθηση ότι οι εκπρόσωποι του Συμβουλίου θα του τη διαβιβάσουν. Εκτός αυτού, είδα στο θεωρείο αρκετούς βουλευτές και υπαλλήλους της Επιτροπής Προϋπολογισμών για να είμαι βέβαιος ότι θα φθάσουν στο Συμβούλιο αυτά που θα σας πω.
<P>
Κύριε Πρόεδρε, κανείς δεν είναι πιο πεπεισμένος από μένα για την πολλαπλή χρησιμότητα μιας διοργανικής δημοσιονομικής συμφωνίας και συγκεκριμένων μεσοπρόθεσμων προοπτικών. Υπάρχει κανείς που να νοσταλγεί τις αιώνιες συγκρούσεις των προϋπολογισμών πριν το 1988; Δεν θα φθάσω να πω δόξα τω Θεώ που ζούμε σε ενδιαφέροντες καιρούς, αλλά προτιμώ να κρατήσω τον ενθουσιασμό μου για άλλες περιστάσεις και αιτίες και να διατηρήσω κατά το δυνατόν τη δημοσιονομική ειρήνη.
<P>
Πιστεύω ότι οι συμφωνίες του 1988 και του 1993 αποτέλεσαν πρόοδο. Ήταν συμφωνία για ορισμένες μεγάλες επιλογές, που επέτρεψε να αναπτυχθούν αρμονικά, με ειρήνη και σύνεση, σε σημαντικές εποχές αλλαγής, οι κυριότερες πολιτικές της Ευρωπαϊκής Ένωσης, όπως ο στόχος της ενιαίας αγοράς, του ενιαίου νομίσματος κλπ. Μια ειρήνη και μια σύνεση που απαιτούνται και για την αντιμετώπιση των προκλήσεων των πρώτων ετών του 21ου αιώνα, μεταξύ των οποίων η προένταξη και ίσως και η ένταξη.
<P>
Κατέκρινα τότε - δεν αποσύρω ούτε μία από τις λέξεις εκείνης της εποχής - τις ελλείψεις της πρότασης της Επιτροπής και υπογράμμιζα την αδυναμία ορισμένων από τις υποθέσεις στις οποίες στηριζόταν. Δεν θα επιμείνω. Θα επισημάνω, όμως, ότι οι δημοσιονομικές προοπτικές που μας προτείνει η Επιτροπή έχουν δύο αρνητικές πτυχές που έχουν σημασία για τη σημερινή μας συζήτηση: αν εφαρμοζόταν αυστηρά το άρθρο 203 της Συνθήκης και η αύξηση του Ακαθάριστου Εθνικού Προϊόντος ήταν 2, 5 % ετησίως, όπως υποθέτει η Επιτροπή, οι προϋπολογισμοί των κρατών μελών θα έπρεπε - καλά λέω - να μειώνονται ετησίως κατά 1, 1 % για να εξισωθούν με τους αριθμούς που μας προτείνετε. Ένα ανώτερο ποσοστό - π.χ. να ήταν η μείωση μόνο 0, 5 % - ή και οποιοδήποτε θετικό ποσοστό θα σήμαινε ότι η επιλογή του άρθρου 203 θα ήταν πιο συμφέρουσα από τις δημοσιονομικές προοπτικές της Επιτροπής.
<P>
Από την άλλη πλευρά, οι προτάσεις σημαίνουν ότι το Ευρωπαϊκό Κοινοβούλιο θα αποφασίσει κατά τη διάρκεια αυτής της περιόδου - 2000-2006 - για 20 περίπου εκατομμύρια ευρώ λιγότερα σε μη υποχρεωτικές δαπάνες από ό, τι θα επέτρεπε το προαναφερόμενο άρθρο 203 και, επιπλέον, θα μπορούσε να κάνει το ίδιο, θα έκανε το ίδιο, σε μια νέα υπόθεση χωρίς περιορισμούς με βάση το άρθρο 203.
<P>
Με τί αντάλλαγμα μπορεί να αναμένεται αυτή η θυσία των αρμοδιοτήτων του Κοινοβουλίου; Η απάντηση είναι στοιχειώδης και την έχουμε πει ήδη πολλές φορές: με αντάλλαγμα πολιτική εξουσία. Υπάρχουν δύο πεδία προόδου: αφενός, η επίλυση παλαιών διαφορών, όπως το ύψος των πιστώσεων, που καθυστερί από το 1982, αλλά, προπαντός, η ευελιξία. Θα έλεγα ότι αυτή, η ευελιξία , είναι η λέξη-κλειδί, που καλύπτει τις ρήτρες επανεξέτασης και ορισμένες δυνατότητες μεταφορών πιστώσεων μεταξύ κατηγοριών ή παρατάσεων. Πρέπει να προσδιορίσουμε και είμαστε διατεθειμένοι να εξετάσουμε οποιονδήποτε τύπο. Να ξέρετε όμως, κύριοι του Συμβουλίου, ότι χωρίς ευελιξία δεν θα υπάρξει συμφωνία.
<P>
Το Συμβούλιο μοιάζει να μην καταλαβαίνει ότι για να υπογραφεί μια διοργανική συμφωνία, χρειάζονται τουλάχιστον δύο πλευρές, κανονικά τρεις, αλλά τουλάχιστον δύο, και μία από αυτές τις δύο είμαστε εμείς, το Κοινοβούλιο.
<P>
Το ίδιο συνέβη και την προηγούμενη φορά. Έχουμε καθυστερήσει την κατάρτιση της συμφωνίας ενάμισυ χρόνο. Μετά το Εδιμβούργο, η βρετανική Προεδρία νόμιζε ότι είχε τελειώσει η διαπραγμάτευση, αλλή τη συμφωνία την υπέγραψε η βελγική Προεδρία ένα χρόνο αργότερα. Η επόμενη βελγική Προεδρία είναι το 2001. Ελπίζω να την υπογράψουμε νωρίτερα, αλλά αν δεν υπάρξει ευελιξία, προβλέπω ότι ίσως φθάσουμε στο 2001.
<P>
Ενώπιον της έλλειψης διαλόγου από πλευράς του Συμβουλίου και μη έχοντας εμπιστοσύνη στη συντακτική του ικανότητα, αναγκαστήκαμε με τη γενική εισηγήτρια να εισαγάγουμε ορισμένες τροπολογίες - αυτές που ονομάζουμε στρατηγικής - οι οποίες εξαντλούν το ανώτατο όριο κάθε κατηγορίας. Ο στόχος τους, ο πραγματικός τους προορισμός - το ξέρουμε, ανέκαθεν το δηλώναμε - δεν είναι βέβαια να δαπανηθούν αλλά, απλώς, να προκαλέσουν συγκοπή στους Γενικούς Διευθυντές ή Διευθύντριες Προϋπολογισμών των κρατών μελών. Ή, καλύτερα, χωρίς αστεία, ο στόχος τους είναι να εκπληρώσει πραγματικά το Κοινοβούλιο το καθήκον του και να αφήσει στο νέο Ευρωπαϊκό Κοινοβούλιο, αυτό που θα εκλεγεί τον Ιούνιο του 1999, είτε μία επαρκή και ευέλικτη συμφωνία είτε μία κατάλληλη βάση μη υποχρεωτικών δαπανών, ώστε το νέο Κοινοβούλιο να μπορέσει να ορίσει τις δημοσιονομικές του προτεραιότητες με άνεση, αν χρειαστεί να το πράξει χρησιμοποιώντας το άρθρο 203.
<P>
Κανείς δεν μας κατηγορεί πλέον ότι είμαστε σπάταλοι. Μετά από πολλές φασαρίες, η κατάληξη πέρυσι - ή το τρέχον οικονομικό έτος 1998 - ήταν να αυξήσουν τα κράτη μέλη τους προϋπολογισμούς τους περισσότερο από ό, τι αύξησε το Κοινοβούλιο τον κοινοτικό προϋπολογισμό. Το Ευρωπαϊκό Κοινοβούλιο υπήρξε οικονόμο και το ξέρετε. Ξόδεψε γύρω στα 89 δισεκατομμύρια ευρώ λιγότερα από όσα είχαμε υπογράψει μαζί σας για την περίοδο 1988-99. Αν τα είχαμε βάλει σε ταμιευτήριο, τώρα θα μπορούσαμε να πληρώσουμε τη διεύρυνση τοις μετρητοίς, αλλά τα επιστρέψαμε στους Υπουργούς Οικονομικών, κύριοι του Συμβουλίου. Δεν έχετε, όμως, καμία εγγύηση ότι το Κοινοβούλιο που θα εκλεγεί τον Ιούνιο θα συνεχίσει να είναι οικονόμο. Να το έχετε υπόψη σας αυτό και να το φοβάστε. Αν καταλήξουμε στη συμφωνία, ξέρουμε πολύ καλά και εμείς και εσείς ότι υπάρχουν στη Συνθήκη και στον Δημοσιονομικό Κανονισμό μέσα για να τεθεί τέλος στις σοβαρές δυσκολίες που ενδέχεται να σημαίνουν αυτές οι τροπολογίες για τα δημόσια ταμεία των κρατών μελών.
<P>
Στο πλαίσιο αυτό, εννοείται ότι θα ήμουν αντίθετος σε μια τροπολογία που ζητεί να δημιουργηθεί ένα αποθεματικό 500 εκατομμυρίων ευρώ για έκτακτες ανάγκες στη Ρωσία και την πρώην Σοβιετική Ένωση. Η πρόθεσή του είναι αξιέπαινη, χωρίς καμία αμφιβολία, αλλά στερείται οποιασδήποτε νομικής βάσης και αντιβαίνει στη συμφωνία για τις νομικές βάσεις που υπογράψαμε εφέτος στις 17 Ιουλίου. Απευθύνω έκκληση στους συναδέλφους μου, αυτούς που την πρότειναν εχθές, να σκεφθούν περισσότερο. Θα χάσουμε αξιοπιστία αν εγκριθεί αυτή η τροπολογία στη σύνοδο ολομέλειας. Αν εγκριθεί, θα εξασθενήσει, θα υπονομεύσει τη διαπραγματευτική ικανότητα, την αξιοπιστία ετούτου του οργάνου στις τρέχουσες διαπραγματεύσεις για τη διοργανική συμφωνία. Γι' αυτό, σας ζητώ να σκεφθείτε περισσότερο και να μην την υποστηρίξετε στην Ολομέλεια.
<P>
Ένα άλλο σημείο στο οποίο θα ήθελα να αναφερθώ είναι το περίφημο αποθεματικό του 100 % των επιχειρησιακών πιστώσεων Δ. Κατά τη γνώμη μου, μία από τις πιο θετικές δράσεις της Ευρωπαϊκής Ένωσης, η ανθρωπιστική μας βοήθεια για περιπτώσεις έκτακτης ανάγκης, πιάστηκε όμηρος για την επίλυση ορισμένων παρατυπιών που δεν έχουν καμία απολύτως αναλογία με την κύρωση. Ειπώθηκε πως όποιος το λέει αυτό κάνει δημαγωγία. Εν τέλει, δεν το συμμερίζομαι, προφανώς, αυτό το κριτήριο. Πιστεύω, αντίθετα, ότι δημαγωγία είναι η λήψη αυτών των πιστώσεων και η θέση τους στο αποθεματικό. Αυτό είναι καθαρή δημαγωγία. Δεν μπορεί κανείς να ζητά να δράσουμε στο Κοσσυφοπέδιο ή στη Ρωσία και ταυτόχρονα να θέτει τις απαραίτητες πιστώσεις σε ένα αποθεματικό που αρχίζει από 1ης Ιανουαρίου και που, επομένως, μας εμποδίζει να δράσουμε στο Κοσσυφοπέδιο ή στη Ρωσία από 1ης Ιανουαρίου. Η μόνη λογική εξήγηση, κατά τη γνώμη μου, είναι ότι είναι πιο εύκολο να ψηφίσει κανείς δημόσια αυτό το αποθεματικό παρά να αναλάβει τις πολιτικές επιπτώσεις που θα επιβάλλονταν στη διαδικασία έγκρισης της διαχείρισης, αν πραγματικά πιστεύει αυτό που δηλώνει. Αντίθετα από ό, τι λένε ορισμένοι εδώ, πρόκειται για μια μορφή αποφυγής των πολιτικών ευθυνών του Κοινοβουλίου. Το Κοινοβούλιο έχει έναν τρόπο δράσης και αυτός είναι η έγκριση της διαχείρισης, όχι η διαδικασία του προϋπολογισμού.
<P>
Δύο πολύ προσωπικά τελευταία σημεία, κυρίες και κύριοι: κατά πρώτον, θέλω να υποστηρίξω τις προτάσεις που υποβάλαμε στην Επιτροπή Προϋπολογισμών και να τις επαυξήσω μάλιστα στο έπακρο όσον αφορά τα προγράμματα απενεργοποίησης των ναρκών προσωπικού και, κατά δεύτερον, να συγχαρώ την εισηγήτρια για τη μέθοδο με την οποία επέλυσε τη χρηματοδότηση υπέρ των λιγότερο διαδεδομένων γλωσσών.
<P>
Τούτου λεχθέντος, επιτρέψτε μου να επικαλεστώ τον ζήλο της Προεδρίας του Συμβουλίου, ώστε να προχωρήσουμε μέχρι τον Δεκέμβριο προς τις λύσεις που απαιτεί ο προϋπολογισμός της Ευρωπαϊκής Ένωσης για τα επόμενα έτη.

<SPEAKER ID=96 LANGUAGE="DE" NAME="Tillich">
Κύριε Πρόεδρε, θα ήθελα να εκφράσω τις ευχαριστίες μου στην εισηγήτρια κ. Dόhrkop Dόhrkop. Ως εισηγητής για την διαδικασία εκτέλεσης του προϋπολογισμού του 1998 ξέρω τί την απασχολεί τώρα και τί θα την απασχολήσει κατά τις επόμενες εβδομάδες, επειδή βρισκόμαστε στην αποφασιστική φάση των διαβουλεύσεων επί του προϋπολογισμού. Η εισηγήτρια προσπάθησε να μας υποβάλει ένα ισορροπημένο σχέδιο προϋπολογισμού. Υπήρξε συνεπής κατά την επιδίωξη μεγαλύτερης διαφάνειας και αποτελεσματικότητας ως προς τις δαπάνες. Γι' αυτό, συμφωνώ με τον κ. Colom I Naval ότι ο προϋπολογισμός του 1999 είναι ένας σχετικά φυσιολογικός προϋπολογισμός.
<P>
Γι' αυτό, θα ήθελα να επιστήσω την προσοχή σε ορισμένες ιδιαιτερότητες του συγκεκριμένου προϋπολογισμού. Τον τελευταίο χρόνο, περικόψαμε τις μελέτες της Επιτροπής, που ως γνωστόν αφορούν κάθε μεμονωμένη θέση του προϋπολογισμού. Εφέτος, η εισηγήτρια υπέβαλε μια πρόταση που πηγαίνει μακρύτερα, η οποία κατά βάσιν είναι σωστή. Συγκεκριμένα, προτείνει να συμπεριληφθούν οι δαπάνες αυτές σε συνάρτηση με τα Γραφεία Τεχνικής Βοήθειας στο μέρος Α του προϋπολογισμού. Κατ' αυτόν τον τρόπο, θα βελτιωθεί ο έλεγχος των δαπανών εκ μέρους της ίδιας της Επιτροπής και θα αυξηθεί η δική μας εμπιστοσύνη σχετικά με τις δαπάνες αυτές.
<P>
Τον περασμένο χρόνο θεσπίσαμε στο μέρος Α του προϋπολογισμού κριτήρια για τις επιδοτήσεις. Η Επιτροπή από τη δική της πλευρά αντέδρασε κατά τη διάρκεια του προϋπολογισμού 1998 και θέσπισε μέτρα. Δεν εισήγαγε μόνο κριτήρια για τις επιδοτήσεις του μέρους Α, αλλά και του μέρους Β. Τώρα αντιμετωπίζουμε ένα πρόβλημα, το οποίο ρίχνει επίσης τη σκια του στις διαβουλεύσεις για τον προϋπολογισμό 1999 στο σύνολό τους, δηλαδή τις δαπάνες στους τομείς ECHO, PHARE και TACIS αναφορικά με τις διευκολύνσεις Liikanen. Εδώ υπάρχει μεγάλη έλλειψη εμπιστοσύνης μεταξύ Επιτροπής και Κοινοβουλίου. Η Επιτροπή Προϋπολογισμών αποφάσισε κατά την πρώτη ανάγνωση να δημιουργήσει ένα αποθεματικό για την ανθρωπιστική βοήθεια. Αυτό έγινε κατόπιν ακρόασης των τριών Επιτρόπων στην Επιτροπή Ελέγχου του Προϋπολογισμού. Ακούσαμε τις εξηγήσεις και τις αναλύσεις των Επιτρόπων, όμως η Επιτροπή Προϋπολογισμών ήταν της γνώμης ότι αυτές δεν επαρκούν. Για τον λόγο αυτόν καταλήξαμε στην δημιουργία αυτού του αποθεματικού. Η πλειοψηφία της Επιτροπής Προϋπολογισμών ήταν υπέρ αυτού και θεωρούσε ότι πρέπει να αυξηθεί με το αποθεματικό αυτό η πίεση στην Επιτροπή, προκειμένου να λάβουμε συμπληρωματικές πληροφορίες, δηλαδή την έκθεση της UCLAF.
<P>
Τονίζω, επειδή μας ακούν δημοσιογράφοι και επισκέπτες, ότι το αποθεματικό δεν κατευθύνεται εναντίον της ανθρωπιστικής βοήθειας και εκείνων που θα τη λάβουν. Δηλαδή το ζητούμενο δεν είναι να παύσει ή να παρεμποδιστεί η παροχή ανθρωπιστικής βοήθειας, αλλά να τεθούν οι δαπάνες του τομέα της ανθρωπιστικής βοήθειας σε διαφανή βάση και να διασφαλιστεί ότι η ανθρωπιστική βοήθεια θα φθάσει πραγματικά στους προκαθορισμένους αποδέκτες της. Τί συνέβη όμως μετά την δημιουργία του αποθεματικού; Η Επιτροπή αντέδρασε. Ο Πρόεδρος της Επιτροπής κατέθεσε δήλωση κατά την τελευταία συνεδρίαση της ολομέλειας. Ο Πρόεδρος της Επιτροπής αντάλλαξε επιστολές με τον Πρόεδρο του Κοινοβουλίου και δήλωσε ότι είναι διατεθειμένος να θέσει στη διάθεση του Κοινοβουλίου ή της Επιτροπής Ελέγχου του Προϋπολογισμού τα απαραίτητα έγγραφα προς ανάγνωση.
<P>
Αναφερόμενος σε αυτό που είπε ο κ. Samland, δεν συμφωνώ με το να ενημερώσει ο κ. Liikanen ή ο Πρόεδρος της Επιτροπής κεκλεισμένων των θυρών την Επιτροπή Ελέγχου του Προϋπολογισμού για το αν έχουν τώρα τεθεί στην διάθεση των δικαστηρίων πλήρη στοιχεία. Θα ήθελα να μπορούσε να μιλήσει σήμερα σχετικά ο κ. Επίτροπος, γιατί το ζήτημα είναι αυτό καθ' εαυτό γνωστό.
<P>
Συμφωνώ με τον κ. Terry Winn για το ότι ο προϋπολογισμός 1999 δεν θα έπρεπε να καταντήσει μάστιγα για την ανθρωπιστική βοήθεια. Εμείς, της Ομάδας του Ευρωπαϊκού Λαϊκού Κόμματος καλούμε όλους τους συναδέλφους στο Σώμα να αγωνιστούν μαζί μας για την διαφάνεια στις δαπάνες. Γιατί - και αυτό θέλω να το υπενθυμίσω ως συντάκτης της γνωμοδότησης της Επιτροπής Ελέγχου του Προϋπολογισμού σε όλους εκείνους που σήμερα το έχουν και πάλι ξεχάσει - αποφασίσαμε στο ψηφίο Κ ότι υπήρξε σημαντική αύξηση των πιστώσεων πληρωμών για ανθρωπιστική βοήθεια εν όψει της εξέλιξης του τομέα αυτού τα τελευταία χρόνια και για τον λόγο αυτόν είμαστε υπέρ μιας αύξησης. Όμως, θα πρέπει να ζητηθεί από την Επιτροπή να ενημερώσει πλήρως το Κοινοβούλιο μεταξύ της πρώτης και της δεύτερης ανάγνωσης του προϋπολογισμού, εν όψει της έρευνας της UCLAF σχετικά με ατασθαλίες κατά την εκτέλεση συνθηκών ανθρωπιστικής βοήθειας μέσω αποθεματικού.
<P>
Σήμερα ή χθες δημοσιεύθηκαν άρθρα στην «Le Monde» και στην «Die Welt», όπου αναφέρεται ότι ατασθαλίες σημειώθηκαν επίσης στα προγράμματα ALTENER και THERMIE, καθώς και στην τεχνική βοήθεια στην περίπτωση του Τσερνομπίλ. Για τον λόγο αυτόν, το συγκεκριμένο θέμα δεν μπορεί να θεωρηθεί ότι έκλεισε και πρέπει να το αντιμετωπίσουμε. Σας καλώ εγκάρδια να το πράξουμε.

<SPEAKER ID=97 LANGUAGE="NL" NAME="Mulder">
Κύριε Πρόεδρε, αυτό που εκτιμώ στην έκθεση της εισηγήτριας είναι το γεγονός ότι αποδίδει ιδιαίτερη σημασία στη διατήρηση της διαδικασίας που επιλέξαμε πέρσι για την έγκριση του γεωργικού προϋπολογισμού. Πιστεύω ότι αυτό είναι πάρα πολύ σημαντικό, δεδομένου ότι ο γεωργικός προϋπολογισμός πρέπει να στηρίζεται στις καλύτερες εκτιμήσεις που έχουμε στη διάθεσή μας. Εκτός αυτού, κατ' αυτό τον τρόπο θα αυξηθεί η επιρροή του Κοινοβουλίου, πράγμα το οποίο προωθεί τη δημοκρατία.
<P>
Για το λόγο αυτό, θα ήταν ακόμη νωρίς να λεχθεί ότι ο γεωργικός προϋπολογισμός πρέπει να παραμείνει αμετάβλητος, ή ακόμη και να συρρικνωθεί. Αυτό που προέχει κατά τη γνώμη μου είναι να τηρηθούν από την Επιτροπή -και συνεπώς από την Ευρωπαϊκή Ένωση- οι συμφωνίες που έχουν γίνει. Εάν το αποτέλεσμα θα είναι η αύξηση των δαπανών θα είναι κρίμα. Εάν όμως είναι χαμηλότερες θα έχουμε ένα απρόσμενο όφελος. Πιστεύω ότι θα πρέπει να καθορίσουμε ένα όσο το δυνατό περισσότερο ρεαλιστικό προϋπολογισμό και, ταυτόχρονα, να εκπληρώσουμε τις υποχρεώσεις που έχουμε αναλάβει.
<P>
Υπάρχει κάτι που αφορά το γεωργικό προϋπολογισμό και που θα ήθελα να το πω. Πέρσι, καλέσαμε επειγόντως την Επιτροπή να προσφέρει διευκρινίσεις για ένα σημαντικό κονδύλιο του προϋπολογισμού, τα συνοδευτικά μέτρα. Τα μέτρα αυτά είναι σημαντικά, επειδή στο μέλλον θα διεξάγονται ολοένα και περισσότερες συζητήσεις σχετικά με την cross compliance των εισοδηματικών ενισχύσεων. Ζητήσαμε τότε από την Επιτροπή να υποβάλει έκθεση για τα μέτρα αυτά. Η έκθεση αυτή κατατέθηκε την τελευταία στιγμή, μόλις πριν τη δεύτερη ανάγνωση. Επρόκειτο όμως για μια έκθεση η οποία περιελάμβανε μόνο στατιστικά δεδομένα. Νομίζω ότι αυτό δεν επαρκεί. Δεν θα μπορούσε η Επιτροπή να κάνει μια φορά μία ανάλυση των περισσότερο επιτυχημένων και φιλικών προς το περιβάλλον γεωργικών μεθόδων που εφαρμόζονται στα κράτη μέλη; Πώς είναι δυνατόν να χρησιμοποιούν μόνο πέντε από τα δεκαπέντε κράτη μέλη της Ευρωπαϊκής Ένωσης τα κονδύλια για συνοδευτικά μέτρα, τη στιγμή που όλοι μιλάνε για ένα καλύτερο περιβάλλον κλπ; Αυτά είναι κατά τη γνώμη μου τα βασικά πράγματα που πρέπει να γνωρίζουμε για την προετοιμασία του προσεχούς γύρου της Ατζέντας 2000 και άλλα παρόμοια θέματα. Συνεπώς, θα ήθελα να δηλώσει η Επιτροπή ότι θα μας ενημερώσει επαρκώς για το κονδύλιο που αφορά την εφαρμογή συνοδευτικών μέτρων.

<SPEAKER ID=98 NAME="Hyland">
Κύριε Πρόεδρε, χαίρομαι για την ευκαιρία που μου δίνεται να μιλήσω συνοπτικά σε αυτή τη συζήτηση. Χαιρετίζω ιδίως τις προτάσεις στο σχέδιο προϋπολογισμού για μία αύξηση 8, 8 % των πιστώσεων που θα παράσχουν επαρκή χρηματοδότηση για τον σημερινό γύρο των διαρθρωτικών ταμείων. Πιστεύω ότι αυτό είναι σημαντικό. Δεν χρειάζεται να υπενθυμίσω στο Σώμα τη σημασία των διαρθρωτικών προγραμμάτων ως μέσου για την οικονομική και κοινωνική ανάπτυξη των περιφερειών. Ελπίζω ότι αυτά τα προγράμματα θα συνεχιστούν στο μέλλον.
<P>
Επιθυμώ, όμως, συγκεκριμένα να σταθώ στο πλαίσιο των μελλοντικών κοινοτικών προϋπολογισμών, ειδικά στην περίοδο 2000-2006, και να απορρίψω προτάσεις που προέρχονται από την Επιτροπή, οι οποίες προτείνουν μία κίνηση προς την κατεύθυνση της επανεθνικοποίησης της κοινής γεωργικής πολιτικής. Πρέπει επιτόπου να σταματήσουμε τους ανθρώπους που είναι υπεύθυνοι για αυτήν την αίρεση. Η οικονομική και κοινωνική φιλοσοφία της Ευρωπαϊκής Ένωσης περιγράφεται με σαφήνεια στη συνθήκη τους. Σε αυτούς τους νέους, αυτοδιορισμένους αρχιτέκτονες της ευρωπαϊκής ανοικοδόμησης λέω: βλάπτετε σοβαρά την έννοια της ευρωπαϊκής αλληλεγγύης και υπονομεύετε τα θεμέλια που μας έφεραν εδώ που είμαστε σήμερα μέσα στην Ευρωπαϊκή Ένωση.
<P>
Από την άποψη της γεωργίας, το Κοινοβούλιο είναι ενήμερο για τις σοβαρές απειλές στο ευρωπαϊκό πρότυπο καλλιεργειών που βασίζεται στην οικογενειακή καλλιέργεια. Γνωρίζουμε το ρόλο των αγροτών ως εγγυητών της επισιτιστικής ασφάλειας και της ποιότητας των τροφίμων. Γνωρίζουμε τώρα τη σοβαρή απειλή που αποτελεί για την αγροτική υποδομή της Ευρώπης ο αποπληθυσμός του αγροτικού τομέα. Έχουμε φέρει προς συζήτηση προτάσεις για την αντιμετώπιση πολλών από αυτά τα προβλήματα. Πρέπει τώρα να εναντιωθούμε σε εκείνους που θέλουν να μας στερήσουν τα ζωτικά μέσα για την εφαρμογή των πολιτικών που είναι αναγκαίες για την αντιμετώπιση αυτών των σημαντικών ευρωπαϊκών προβλημάτων.

<SPEAKER ID=99 LANGUAGE="FR" NAME="Elmalan">
Κύριε Πρόεδρε, οι περιορισμοί που συνδέονται με την εδραίωση του ενιαίου νομίσματος το 1999 βαρύνουν τους εθνικούς προϋπολογισμούς καθώς και τον κοινοτικό προϋπολογισμό. Οι τομείς της εκπαίδευσης, της κοινωνικής προστασίας, της απασχόλησης είναι εκείνοι που πλήττονται περισσότερο στο πλαίσιο αυτών των προϋπολογισμών λιτότητας, συμπεριλαμβανομένου και του κοινοτικού σχεδίου. Δεν μπορούμε να συζητάμε για τον προϋπολογισμό του 1999 αδιαφορώντας για το έγγραφο της Ευρωπαϊκής Επιτροπής σχετικά με τη μελλοντική χρηματοδότηση. Υπό την πίεση της Γερμανίας, η Επιτροπή παρουσίασε πολλές επιλογές, με στόχο την επανεξισορρόπηση των εθνικών συνεισφορών στον κοινοτικό προϋπολογισμό. Προσπαθεί να ικανοποιήσει τη Γερμανία χωρίς να φοβάται μήπως προσβάλει τις θεμελιώδεις αρχές της ευρωπαϊκής οικοδόμησης, όπως τη χρηματοδοτική αλληλεγγύη. Πρόκειται ιδίως για την ίδια περίπτωση της επέκτασης σε άλλες χώρες της ελάφρυνσης της βρετανικής συνεισφοράς, της μερικής επανεθνικοποίησης των ενισχύσεων στους γεωργούς. Η Γερμανία, η οποία ξεκίνησε αυτά τα σχέδια, δεν φαίνεται να είναι σε θέση να απαιτήσει να πληρώνει λιγότερα όταν λαμβάνεται το μέτρο των οικονομικών και εμπορικών πλεονεκτημάτων που της παρέχει η ενιαία αγορά. Το εμπορικό της πλεόνασμα θα έπρεπε να υπερβαίνει τα 500 δισεκατομμύρια φράγκα το 1998, από τα οποία ένα μεγάλο μέρος πηγαίνει στην αγορά της Κοινότητας. Ένα πραγματικό ρεκόρ.
<P>
Συμμερίζομαι την πρόσφατη εκτίμηση του μέλλοντα Γερμανού υπουργού των Εξωτερικών, κ. Joka Fischer. Η Γερμανία είναι, υλικά όπως και πολιτικά, ο βασικός δικαιούχος της διαδικασίας της ευρωπαϊκής ολοκλήρωσης. Σε αυτές τις συνθήκες, τίποτα δεν δικαιολογεί να της δοθούν καινούρια δώρα.
<P>
Πέρα από συζητήσεις για τον προϋπολογισμό, ανάμεσα στα κράτη μέλη, με την αύξηση της ισχύος της αρχής της δίκαιης επιστροφής που το Κοινοβούλιό μας πάντα επέκρινε, η Ευρώπη δίνει μία άσχημη εντύπωση στους λαούς των κρατών μελών της και των υποψηφίων χωρών, και αυτή η αρχή αποτελεί την άρνηση της Ευρωπαϊκής Ένωσης. Προτείνω ένα εντελώς διαφορετικό διάβημα. Θα πρέπει να ξεφύγουμε από τους υπολογισμούς του μαγαζάτορα, οι οποίοι έχουν ως μοναδικό στόχο να ικανοποιήσουν τις ορέξεις των χρηματιστών, και να αντιστρέψουμε τη λογική του κοινοτικού προϋπολογισμού στηριζόμενοι στην αρχή της αλληλεγγύης. Αλληλεγγύη με τους τομείς που αντιμετωπίζουν τις μεγαλύτερες δυσκολίες και με τις πιο φτωχές περιοχές. Αλληλεγγύη με τους ευρωπαϊκούς λαούς, ανταποκρινόμενοι στις ανάγκες τους σε θέματα απασχόλησης, αγοραστικής δύναμης, κοινωνικής προστασίας. Αλληλεγγύη με τους λαούς των υποψήφιων χωρών, σεβόμενοι τα κεκτημένα τους και τα αιτήματά τους χωρίς να τους επιβάλεται η διά της δύναμης επιβολή της θέλησης του κοινοτικού κεκτημένου.
<P>
Για να εξασφαλιστεί αυτή η αλληλεγγύη, πρέπει να χρησιμοποιούμε διαφορετικά τις κοινοτικές πιστώσεις συγκεντρώνοντάς τις, για παράδειγμα, στους τομείς που βρίσκονται σε κρίση, στις περιοχές με αργό ρυθμό ανάπτυξης, αυξάνοντας στο μέγιστο τις ενισχύσεις στους γεωργούς, αναπτύσσοντας πολιτικές στα θέματα απασχόλησης και κατάρτισης. Πρέπει όμως να δημιουργήσουμε και άλλα έσοδα χωρίς να επιβαρυνθεί το εισόδημα των φορολογουμένων, για παράδειγμα αναζητώντας πόρους από την πλευρά των χρηματοδοτικών αγορών οι οποίες επωφελήθηκαν ευρέως από την ελευθέρωση των κεφαλαίων. Γιατί να μην προβλέψουμε ένα νέο κοινοτικό πόρο που να βασίζεται στη φορολόγηση των χρηματιστηριακών συναλλαγών;

<SPEAKER ID=100 NAME="Nicholson">
Κύριε Πρόεδρε, και εγώ βεβαίως θα ήθελα να συμβάλω κατά τι σε αυτή τη συζήτηση. Συγχαίρω τους εισηγητές και όλους τους ενδιαφερόμενους. Χαιρετίζω τη συνεχιζόμενη στήριξη για το ειδικό πρόγραμμα που αφορά τη Βόρεια Ιρλανδία. Θα ήθελα να ευχαριστήσω την Επιτροπή Προϋπολογισμών για τον τρόπο με τον οποίο ελέγχει αυτό το θέμα σε αυτήν την περίπτωση. Δεν είχαμε την προβολή που είχαμε τα τελευταία δύο χρόνια.
<P>
Στη Βόρεια Ιρλανδία, το Πρόγραμμα για την Ειρήνη και τη Συμφιλίωση έχει πολύ καλά αποτελέσματα. Δημιούργησε νέες ιδέες και υπέδειξε νέους δρόμους προόδου. Εντούτοις, και το όλο μέλλον των διαρθρωτικών ταμείων πρέπει να τηρείται κατά νου και θα διεξαχθεί μία δίκαιη μάχη σε αυτό το Κοινοβούλιο μέσα στους επόμενους έξι με εννέα μήνες όταν θα συζητάμε την Ατζέντα 2000 και όλο το πακέτο των μεταρρυθμίσεων.
<P>
Ενώ συνεχίζουμε να παρέχουμε σημαντική στήριξη στη γεωργική βιομηχανία, σε όλη την επικράτεια της Ευρωπαϊκής Ένωσης, αυτός ο κλάδος αιμορραγεί και πεθαίνει. Στη δική μου περιοχή οι αγρότες, όσα χρόνια ζω εγώ, ποτέ δεν ήταν χειρότερα. Η κατάσταση είναι ανυπόφορη. Εξακολουθούμε να επενδύουμε όλα αυτά τα χρήματα, έτσι προκύπτει το ερώτημα: που πάνε όλα αυτά τα χρήματα; Πάνε στο σωστό δρόμο, ή πού πάμε εμείς λάθος; Σίγουρα η περίοδος για να εξεταστεί αυτό το ζήτημα είναι οι επόμενοι έξι με εννέα μήνες. Οι αγρότες δεν μπορούν να συνεχίσουν όπως είναι σήμερα. Θα καταστρέψουμε ολόκληρο τον ιστό της αγροτικής κοινωνίας εάν αφήσουμε να συνεχιστεί η σημερινή κατάσταση. Το χρήμα από μόνο του δεν θα λύσει την κατάσταση. Πρέπει να εξετάσουμε εκ νέου την κατεύθυνσή μας. Πρέπει να εξετάσουμε εκ νέου τις αγορές μας. Πρέπει να λάβουμε θετική στάση για τη μελλοντική πορεία μας. Απευθύνω έκκληση στην Επιτροπή να υιοθετήσει αυτό το σημείο. Η υπεράσπιση των μικρών οικογενειακών εκμεταλλεύσεων και της διάρθρωσης των αγροτικών εκμεταλλεύσεων πρέπει να διατηρηθεί.

<SPEAKER ID=101 NAME="Ghilardotti">
Κύριε Πρόεδρε, θα ήθελα να εξετάσω μερικές πλευρές, οι οποίες για την ακρίβεια αποτελούν μόνο ένα μικρό ποσοστό του προϋπολογισμού, αλλά έχουν όμως πολύ μεγάλη σημασία για το Ευρωπαϊκό Κοινοβούλιο και για τις σχέσεις του με τους ευρωπαίους πολίτες. Αναφέρομαι στις κοινωνικές πολιτικές και στη πολιτική της κατάρτισης. Αυτό τον χρόνο ο προϋπολογισμός, από αυτή την άποψη, ήταν ιδιαίτερα δύσκολος, κι εγώ όπως και οι συνάδελφοί μου, είμαι πολύ ικανοποιημένη από τη συμφωνία που πραγματοποιήθηκε για τις νομικές βάσεις.
<P>
Η εν λόγω συμφωνία, παρά το γεγονός ότι είναι θετική για τις διοργανικές σχέσεις, και διασαφηνίζοντας επιτέλους τις νομικές δυνατότητες και τη διαφάνεια του προϋπολογισμού, έθεσε την εισηγήτρια ενώπιον ενός μεγάλου διλήμματος. Σε σχέση με το διαθέσιμο ποσό για τα πιλοτικά προγράμματα και τις προκαταρκτικές δράσεις, η εισηγήτρια πραγματοποίησε μια εξαίρετη εργασία, επειδή κατάφερε να ερμηνεύσει τις ανάγκες όλων των επιτροπών, όπως επίσης και τις προσδοκίες αυτού του Κοινοβουλίου και κυρίως των πολιτών. Οι λεγόμενες «λοιπές κοινωνικές δράσεις» δίνουν πάντοτε την εντύπωση του φτωχού συγγενή του προϋπολογισμού, αν και αποτελούν τη δυνατότητα, για τους πολίτες, να αναγνωρίζονται σ'αυτή την Ευρώπη και να ελπίζουν ότι τα προβλήματά τους θα αντιμετωπιστούν.
<P>
Στη εργασία που πραγματοποιήθηκε στο πλαίσιο της Επιτροπής Απασχόλησης και Κοινωνικών Υποθέσεων και της Επιτροπής Προϋπολογισμών προηγηθήκαμε, κατά ένα ποσοστό, της Συνθήκης του Αμστερνταμ. Για την ακρίβεια, θα ανέμενα από την Επιτροπή, κατά την πρώτη ανάγνωση, ότι θα προέβαινε σε ένα θαρραλέο χειρισμό αυτού του τύπου. Δεν το έπραξε, αλλά το πράξαμε εμείς. Εύχομαι κατά τη δεύτερη ανάγνωση οι τρόποι αξιολόγησης των επιλογών του Κοινοβουλίου εκ μέρους του Συμβουλίου να μην είναι οι παραδοσιακοί, αλλά να τηρηθούν οι δεσμεύσεις που έχει αναλάβει το Συμβούλιο κατά τον καθορισμό της συμφωνίας για τις νομικές βάσεις. Ιδιαίτερα, πιστεύω ότι είναι σημαντικό το γεγονός ότι προσπαθήσαμε να δώσουμε μια θετική απάντηση σε όλο τον κόσμο των συλλόγων και των εθελοντικών οργανώσεων, που αυτά τα χρόνια έκανε πάρα πολλά πράγματα για να αντιμετωπιστούν τα προβλήματα τα οποία ούτε ο κοινοτικός προϋπολογισμός - δεν είναι της αρμοδιότητάς τους - ούτε τα κράτη μέλη είναι σε θέση να επιλύσουν.
<P>
Μια τελευταία άποψη που θα ήθελα να υπενθυμίσω είναι αυτή της κατάρτισης. Όπως ανέφερε η εισηγήτρια σήμερα το πρωί, η κατάρτιση και η εκπαίδευση αποτελούν το μέλλον της νεολαίας μας, είναι το εργαλείο που θα τους επιτρέψει να αναγνωρίζονται σ' αυτή την Ευρώπη χωρίς σύνορα και να ελπίζουν πραγματικά σε ένα καλύτερο αύριο.
<P>
Τέλος, θα ήθελα να ευχαριστήσω ακόμα μια φορά την εισηγήτρια επειδή πιστεύω ότι σε ένα τόσο δύσκολο προϋπολογισμό έκανε ό, τι ήταν δυνατόν, για την ακρίβεια υπερέβαλε εαυτόν, για να δώσει θετικές απαντήσεις σε όλους.

<SPEAKER ID=102 LANGUAGE="FR" NAME="Bourlanges">
Κύριε Πρόεδρε, νομίζω πως θα πρέπει να χαιρετίσουμε αυτόν τον προϋπολογισμό και τις πολύ σημαντικές βελτιώσεις που επέφερε σε αυτόν η γενική μας εισηγήτρια. Θα ήθελα να περιοριστώ σε τρεις παρατηρήσεις.
<P>
Με την πρώτη θέλω να υπογραμμίσω την εξέλιξη στη διάρθρωση αυτού του προϋπολογισμού. Όταν βλέπουμε τις ισοσκελίσεις των δαπανών, αντιλαμβανόμαστε ότι πρακτικά οδηγούμαστε σε μία οιονεί ισότητα ανάμεσα στις δαπάνες γεωργικής πολιτικής και στις δαπάνες διαρθρωτικών μέτρων. Νομίζω πως πρόκειται σε αυτό το σημείο για μία σημαντική εξέλιξη, ικανή να καθησυχάσει μερικώς, και μόνο μερικώς, τους φόβους όσων εκτιμούν ότι ο προϋπολογισμός υπήρξε, παραδοσιακά, υπερβολικά επικεντρωμένος στη γεωργία, δηλαδή ουσιαστικά στο 3 % του πληθυσμού. Έτσι κι αλλιώς, η θέση των μη διαρθρωτικών εσωτερικών πολιτικών παραμένει σχετικά ανεπαρκής και υπάρχει λόγος να γίνουν κοινές δράσεις σε αυτό τον τομέα, εάν θέλουμε οι φορολογούμενοι να αναγνωρίζουν τον εαυτό τους στον προϋπολογισμό.
<P>
Με τη δεύτερη παρατήρηση θέλω να πω ότι ο προϋπολογισμός είναι ένας προϋπολογισμός λιτότητας, όπως και θα έπρεπε να είναι, αλλά όχι για πάντα. Νομίζω ότι θελήσαμε να περιοριστούμε σε μία πολύ μικρή αύξηση των δαπανών, παρόλο που η αύξηση των πιστώσεων υποχρεώσεων σε διαρθρωτικά θέματα δίνει μία εντύπωση λίγο διαφορετική και παρόλο που, για λόγους στρατηγικής τους οποίους εκθέσαμε, τοποθετήσαμε ένα ορισμένο αριθμό πιστώσεων στο αποθεματικό, με σκοπό να πιέσουμε στις διοργανικές διαπραγματεύσεις.
<P>
Παρά αυτά τα δύο στοιχεία, παρατηρούμε ότι ακολουθούμε πορεία λιτότητας και αύξησης συγκρίσιμης με εκείνη των εθνικών προϋπολογισμών. Αυτή η κατάσταση δεν θα διαρκέσει επ' αόριστον και θα ήθελα να βγούμε από την ιδέα στην οποία είμαστε καταδικασμένοι στην Ευρώπη, δηλαδή να έχουμε έναν προϋπολογισμό η αύξηση του οποίου να είναι αντίγραφο της αύξησης που σημειώνεται στα κράτη, ενώ μάλιστα η Ευρωπαϊκή Ένωση διευρύνεται ασταμάτητα, και οι αρμοδιότητές της, οι πολιτικές που θα πρέπει να χρηματοδοτήσουμε αυξάνονται επίσης σημαντικά. Δεν μπορούμε να κρίνουμε με τα ίδια μέτρα και σταθμά τον προϋπολογισμό μιας Ευρωπαϊκής Ένωσης, που διευρύνεται διαρκώς γεωγραφικά και πολιτικά, και εθνικούς προϋπολογισμούς που καταρτίζονται σε ένα σταθεροποιητικό πλαίσιο. Για το μέλλον, νομίζω πως είναι πολύ σημαντικό στις διοργανικές διαπραγματεύσεις να πετύχουμε μεγαλύτερη ευελιξία. Νομίζω πως είναι για το συμφέρον όλων, Συμβουλίου και Επιτροπής, να αναγνωρίσουν πως περισσότερη ευελιξία ανάμεσα στις κατηγορίες σημαίνει επίσης και καλύτερη διαχείριση, άριστη διάθεση των πόρων.
<P>
Κατόπιν τούτου, το Κοινοβούλιο δεν πρέπει να αγνοήσει ότι περισσότερη ελαστικότητα σημαίνει επίσης και πραγματική συναπόφαση καθώς και ότι, εάν πρόκειται να διαδραματίσουμε στο μέλλον έναν πιο σημαντικό ρόλο στον τομέα των υποχρεωτικών δαπανών, θα πρέπει να δεχτούμε ότι θα υπάρχει επίσης και πραγματική συναπόφαση σχετικά με τις μη υποχρεωτικές δαπάνες. Θα πρέπει λοιπόν να βρεθεί μία ισορροπία και ελπίζω η διοργανική συμφωνία που θα προσπαθήσουμε να διαπραγματευτούμε θα μας δώσει τη δυνατότητα να την πετύχουμε.
<P>
Τέλος, θα ήθελα να επιμείνω στις απαιτήσεις για χρηστή διαχείριση. Δεν δείχνουμε ποτέ αρκετή προσοχή στα θέματα του προσωπικού. Θα πρέπει να απαλλαγούμε από την ιδέα, η οποία ωστόσο υπάρχει στα ψηφίσματά μας και στα κείμενά μας, ότι θα μπορούμε να διαχειριζόμαστε την διευρυμένη Ευρωπαϊκή Ένωση με τα ίδια διοικητικά μέσα και προσωπικό. Θα πρέπει και σε αυτό το σημείο να τολμήσουμε!

<SPEAKER ID=103 LANGUAGE="FR" NAME="Goerens">
Κύριε Πρόεδρε, ένας ακόμη προϋπολογισμός λιτότητας, ένας ακόμη προϋπολογισμός με φόντο την ασυμφωνία σχετικά με τη μελλοντική χρηματοδότηση της Ευρωπαϊκής Ένωσης, μία λειτουργία που επαναλαμβάνεται κάθε χρόνο, φανερώνει μία σχετική ρουτίνα. Η σημερινή συζήτηση δεν θα έπρεπε ωστόσο να μας κάνει να ξεχάσουμε δύο σημαντικές πτυχές. Η πρώτη αναφέρεται στην επιθυμία μας να φέρουμε την Ευρώπη πιο κοντά στις ανησυχίες των πολιτών και, από αυτήν την άποψη, η επιθυμία προσέγγισης θα ήταν καταδικασμένη να πέσει στο κενό εάν οι υπεύθυνοι της εκτέλεσης του προϋπολογισμού δεν παραδειγματίζονταν από τις δυσλειτουργίες που δημοσιοποιήθηκαν πρόσφατα. Είναι ανώφελο να προσθέσω ότι κάθε δυσλειτουργία ως προς το θέμα, θα κάνει ακόμα πιο σκεπτικό τον πολίτη στον οποίο παινεύουμε, άλλωστε, τις αρετές της λιτότητας.
<P>
Δεν θα μπορούσαμε να ισχυριστούμε ότι αντιλαμβανόμαστε τις ανησυχίες των συμπολιτών μας εάν για ανεπαρκείς, και μάλιστα αφηρημένους, λόγους νομικής βάσης, ολόκληροι κλάδοι αναπτυξιακής συνεργασίας, σύμφωνα με την κοινωνική δέσμευση, βρίσκονταν υπό παράλυση. Η διοργανική συμφωνία θα θέσει τέρμα, ελπίζω, σε μία κατάσταση η οποία στους κύκλους των οργανώσεων πάγωσε τη δράση των πιο δραστήριων ανθρώπων της κοινωνίας μας και στέρησε τη βοήθεια σε εκείνους που την είχαν φοβερά ανάγκη. Ούτε και η ρουτίνα θα έπρεπε να μας κάνει να ξεχάσουμε ότι το τέλος του οικονομικού έτους, τον προϋπολογισμό του οποίου θα ψηφίσουμε αύριο, συμπίπτει με το πέρασμα από τη δεύτερη στην τρίτη χιλιετία.
<P>
Το 1999, έτος σταθμός, που θα μας απασχολήσει ακόμα περισσότερο σχετικά με το μέλλον των κοινωνιών μας και τον τρόπο με τον οποίο σκοπεύουμε να ανταποκριθούμε στις μεγάλες προκλήσεις, δεν θα μπορέσει να φανεί πραγματικά χρήσιμο παρά μόνο στο βαθμό που η ικανότητα διαχείρισης του παρελθόντος μας, και ιδιαίτερα του 20ου αιώνα, παραμείνει ακέραιη.
<P>
Μέσα σε αυτό το πνεύμα, δεν μπορεί παρά να με χαροποιεί το γεγονός ότι η Επιτροπή Προϋπολογισμών αποδέχτηκε την τροπολογία μας σχετικά με την επανέκδοση των πρακτικών της δίκης της Νυρεμβέργης στις διάφορες γλώσσες της Ευρωπαϊκής Ένωσης. Παρόλο που τα ποσά που διατίθενται γι' αυτό το σκοπό μπορεί να φανούν γελοία, δηλώνουν ωστόσο την επιθυμία να αντικαταστήσουμε την υποχρέωσή μας να θυμόμαστε με την υποχρέωση να γνωρίζουμε την ιστορία μας, διότι η μνήμη παθαίνει διαλείψεις, ενώ η ιστορία όταν διδάσκεται και γίνεται ευρέως αντιληπτή, αποτελεί το καλύτερο αντίδοτο κατά της μόλυνσης από το ρεβιζιονισμό και τον αρνητισμό.

<SPEAKER ID=104 LANGUAGE="SV" NAME="Eriksson">
Κύριε Πρόεδρε, θέλω να χρησιμοποιήσω αυτό το σύντομο χρονικό διάστημα για να σχολιάσω δύο λεπτομέρειες του προϋπολογισμού. Οι λεπτομέρειες, όπως γνωρίζουμε, μπορεί να έχουν πολύ σοβαρές επιπτώσεις. Υπέβαλα πριν από ένα χρόνο περίπου μία πρόταση εδώ στην Ολομέλεια για τη διεξαγωγή, κατά τη διάρκεια του 1999, μίας εκστρατείας κατά της βίας εναντίον των γυναικών. Έγινε δεκτή με πολύ μεγάλη πλειοψηφία εδώ στην Ολομέλεια και η Επιτροπή για τα Δικαιώματα της Γυναίκας υπέβαλε μία πρόταση για έναν πολύ μικρό προϋπολογισμό, πέντε εκατομμυρίων Ecu, για τη χρηματοδότηση της εκστρατείας σε κοινοτικό επίπεδο. Αυτή η πρόταση απορρίφθηκε τότε από την πλειοψηφία της επιτροπής. Γι' αυτό τώρα που ψηφίζουμε για τον προϋπολογισμό πραγματικά ελπίζω να μπορέσουμε να επαναφέρουμε αυτά τα πέντε εκατομμύρια Εcu γι' αυτόν τον σκοπό, διότι αφορά εκατοντάδες χιλιάδες γυναικών στα κράτη μέλη μας, οι οποίες θεωρούν, όπως και η πλειοψηφία εδώ στην Ολομέλεια θεωρεί επίσης, ότι αυτό είναι ένα εξαιρετικά σημαντικό θέμα.
<P>
Αν υπάρχουν κάποιες σκέψεις για το ενδεχόμενο να αυξηθεί ο προϋπολογισμός από αυτό, τότε μπορώ να αναφέρω ότι προστέθηκαν επίσης πέντε εκατομμύρια Εcu επιπλέον για τη συμμετοχή σε μία παγκόσμια έκθεση στο Αννόβερο. Αυτό είναι κάτι που, εν τοιαύτη περιπτώσει, μπορούμε να ανακατανείμουμε και πιστεύω ότι οι γυναίκες της Ευρώπης θα το εκτιμούσαν σε αυτή τη φάση.
<P>
Θέλω επ' ευκαιρία να εκφράσω επίσης την εκτίμησή μου για το ότι χθες το βράδυ ελήφθη η απόφαση για την επιστροφή των εξόδων ταξιδίου βάσει των πραγματικών δαπανών. Δημιουργείται φυσικά πρόβλημα αν αυτό συνδεθεί με έναν κανονισμό, διότι, κατά την άποψή μου, εκπροσωπούμε τους ψηφοφόρους της πατρίδας μας, δεν εκπροσωπούμε τα θεσμικά όργανα της Κοινότητας στους ψηφοφόρους μας.

<SPEAKER ID=105 LANGUAGE="NL" NAME="Van Dam">
Κύριε Πρόεδρε, θα ήθελα να αναφερθώ σε δύο σημαντικά θέματα. Θα αρχίσω με τις τις αποζημιώσεις, για να περάσω αργότερα στη γενική στρατηγική του προϋπολογισμού.
<P>
Είναι πλέον καιρός να τακτοποιήσει το Κοινοβούλιο το θέμα των αποζημιώσεων. Ήδη κατά τις προβλέψεις για το 1998, το Σώμα υιοθέτησε τροπολογία σύμφωνα με την οποία τα έξοδα ταξιδίου και διαμονής θα στηρίζονται στις πραγματικές δαπάνες. Έχει ήδη περάσει περισσότερο από ένας χρόνος και το θέμα δεν έχει ακόμη τακτοποιηθεί. Αυτό οφείλεται κατά ένα μεγάλο μέρος στο Προεδρείο, το οποίο μέχρι χθες το βράδυ δεν φαινόταν να έχει τη δύναμη να ρυθμίσει πραγματικά το θέμα των αποζημιώσεων.
<P>
Ορθώς λοιπόν ανέλαβε την πρωτοβουλία η Επιτροπή Προϋπολογισμών. Η τροπολογία Dankert και άλλων, που εγκρίθηκε χθες το βράδυ από την Επιτροπή Προϋπολογισμών, περιλαμβάνει έξοχες προτάσεις. Δυστυχώς, κατόπιν επιμονής, εκτός άλλων, του Ευρωπαϊκού Λαϊκού Κόμματος, προστέθηκε ότι το θέμα των αποζημιώσεων θα ρυθμίζεται σε ένα καθεστώς των βουλευτών. Η διασύνδεση αυτή είναι επιζήμια, δεδομένου ότι μπορεί να περάσει ακόμη πολύς χρόνος έως ότου το καθεστώς αυτό εγκριθεί από το Συμβούλιο. Απευθύνω έκκληση προς όλους τους συναδέλφους να μην ανεχθούν πλέον τη αναβολή της ρύθμισης του θέματος των αποζημιώσεων και να ακυρώσουν αυτή τη διασύνδεση.
<P>
Έρχομαι τώρα στη γενική στρατηγική. Η συζήτηση για τον προϋπολογισμό του 1999 φαίνεται ότι λειτουργεί ως μοχλός για τις διαπραγματεύσεις με αντικείμενο τις δημοσιονομικές προοπτικές της περιόδου 2000-2006. Προκειμένου να δοθούν όσο το δυνατόν περισσότερα περιθώρια κινήσεων στο Κοινοβούλιο, ο εισηγητής επιθυμεί να συμπεριληφθούν καθ' ολοκληρία υπό μορφή αποθεματικών στον προϋπολογισμό του 1999 τα ποσά που αφορούν τη διαφορά μεταξύ των πραγματικών δαπανών και των ανωτάτων ορίων του προϋπολογισμού. Η πράξη αυτή του Κοινοβουλίου θα ήταν εντελώς λανθασμένη. Η Ευρωπαϊκή Ένωση δεν μπορεί να αποφεύγει η ίδια τη δημοσιονομική πειθαρχία που επιβάλλει στις χώρες της ΟΝΕ. Ο στόχος των διαπραγματεύσεων για τη σύναψη διοργανικής συμφωνίας είναι ο περιορισμός των δαπανών. Είναι απαράδεκτο να διαλέγει το Κοινοβούλιο μια εναλλακτική λύση που οδηγεί στη μεγιστοποίηση των δαπανών το 1999 και μετά.

<SPEAKER ID=106 NAME="Wilson">
Κύριε Πρόεδρε, θα μιλήσω συγκεκριμένα για δύο τροπολογίες. Πρώτον, για τη γραμμή Β1-3800. Πρέπει να αυξήσουμε τη χρηματοδότηση για την προαγωγή της κατανάλωσης του βόειου κρέατος. Πρέπει να διαφημίσουμε το βόειο κρέας. Πρέπει να μειώσουμε την ποσότητα του βόειου κρέατος που πηγαίνει σε πολύ δαπανηρή παρέμβαση υπό μορφή αποθεματοποίησης. Η Επιτροπή Γεωργίας και Ανάπτυξης της Υπαίθρου κατέθεσε αυτές τις τροποποιήσεις, η Επιτροπή Προϋπολογισμών τις απέρριψε. Από τότε, πιστοποιήσαμε την απώλεια της ρωσικής αγοράς μας: 400.000 τόνοι ευρωπαϊκού βόειου κρέατος πήγαν στη Ρωσία πέρυσι. Αυτή η ποσότητα θα πρέπει να καταλήξει σε δαπανηρή αποθεματοποίηση φέτος, επιπλέον των 580.000 τόνων που ήδη υπάρχουν εκεί. Ένα τεράστιο βουνό βόειου κρέατος χιλίων εκατομμυρίων τόνων! Η Επιτροπή Προϋπολογισμών απέρριψε μία πρόταση για αύξηση της προώθησης του βόειου κρέατος που απέβλεπε στην περικοπή των δαπανών για αυτήν την παρέμβαση υπό μορφή αποθεματοποίησης.
<P>
Εάν υπερψηφίσουμε την καταβολή αυτών των επιπλέον χρημάτων, θα μπορούσαμε να εξοικονομήσουμε χρήματα από το κόστος της παρέμβασης - πιθανόν μέχρι 100 εκατ. Ecu. Ας δαπανήσουμε 20 εκατ. Ecu για να εξοικονομήσουμε 100 εκατ. Ecu - αυτό από οικονομική άποψη είναι πολύ λογικό.
<P>
Δεύτερον, ελπίζω ότι θα υποστηρίξουμε τη γραμμή Β2-518Ν, η οποία θα βοηθήσει στη χρηματοδότηση μελλοντικών θέσεων εργασίας, περιλαμβανομένης της εκμετάλλευσης του πρόβειου ερίου. Οι εκτροφείς προβάτων σε ολόκληρη την Ευρώπη αντιμετωπίζουν σοβαρά προβλήματα. Εάν καταφέρναμε να λάβουμε προστιθέμενη αξία για το πρόβειο έριο, πέραν του κρέατος, θα βοηθούσε τις αγροτικές μας περιοχές.

<SPEAKER ID=107 LANGUAGE="DE" NAME="Bφge">
Κύριε Πρόεδρε, αγαπητοί συνάδελφοι, συνολικά ο προϋπολογισμός αυτός μπορεί να γίνει σταθερός και ευχαριστώ θερμά την εισηγήτρια για τον ζήλο της ως προς αυτόν τον προϋπολογισμό. Είναι ένας μεταβατικός προϋπολογισμός προς τις επόμενες δημοσιονομικές προοπτικές, πρέπει δε επίσης να γίνει ένας προϋπολογισμός που θα βοηθήσει στην επίτευξη της απαιτούμενης ευελιξίας της επόμενης διοργανικής συμφωνίας. Πιστεύω ότι και ο τρόπος διαμόρφωσης σταθερής δημοσιονομικής και οικονομικής πολιτικής από πλευράς Κοινοβουλίου κατά τα τελευταία χρόνια καθιστά ευκολότερο για το Συμβούλιο να επιτύχει στις επόμενες εβδομάδες με ρεαλιστικό τρόπο τις απαραίτητες συμφωνίες με το Κοινοβούλιο.
<P>
Σχετικά με την κατηγορία 1. Θεωρώ ότι πρέπει να εξελιχθεί περαιτέρω η διαδικασία Tillich-Mulder ώστε να καταρτιστούν με όσο γίνεται μεγαλύτερη ακρίβεια οι δαπάνες του γεωργικού τομέα, παράλληλα όμως να παγιωθούν αντίστοιχα στον προϋπολογισμό οι υποχρεώσεις. Η εμπειρία μας με τη συγκεκριμένη διαδικασία ήταν θετική. Θέλω όμως να προσθέσω ότι η διαδικασία αυτή μπορεί να καταξιωθεί και να βρει διαρκή υποστήριξη στο Σώμα μόνον εάν αφ' ενός οι ανάλογες προσαρμογές ανταποκρίνονται στη δημοσιονομική πειθαρχία και αφ' ετέρου εάν μείνει ένα άνοιγμα προς τα πάνω και προς τα κάτω κατά την διαδικασία λήψης τελικής απόφασης. Λέω ρητά ότι η διαδικασία Tillich-Mulder δεν αποτελεί όργανο μονομερούς χειρισμού των γεωργικών δαπανών.
<P>
Κυρία εισηγήτρια, χθες τροποποιήσαμε κάπως στην Επιτροπή Προϋπολογισμών το αρχικό κείμενο του ψηφίσματός σας. Υπήρχαν εκεί ορισμένες διατυπώσεις που αναγκαστικά οδηγούν στο ότι οι ενεχόμενοι δεν πολυπιστεύουν στο τραγούδι των σειρήνων της Ατζέντα 2000 και θα μπορούσαν ίσως να αντιμετωπίσουν για τον λόγο αυτόν με κάποιον σκεπτικισμό και την διαδικασία Tillich-Mulder. Θέλω να πω κάτι για δύο ιδιαιτερότητες που μας ανησυχούν σ' αυτόν τον προϋπολογισμό και για τις οποίες φυσικά δείχνει ζωηρό ενδιαφέρον η κοινή γνώμη. Δηλαδή, γενικώς είναι μικρότερη η ανησυχία για τον ίδιο τον προϋπολογισμό και μεγαλύτερη για την τελική χρησιμοποίηση των πιστώσεων που συνεπάγεται, εξ αιτίας επικαίρων προβλημάτων σχετικά με τα προγράμματα ECHO, MED και TACIS, τα οποία αναφέρω εδώ ενδεικτικά. Η Επιτροπή Προϋπολογισμών έθεσε τις πιστώσεις για την ECHO στο αποθεματικό και συνέδεσε την αποδέσμευσή τους με δύο όρους. Στο μεταξύ, λάβαμε την επιστολή Santer, την οποία επιδοκιμάζω. Όμως προσθέτω επίσης ότι αυτά είναι υποσχέσεις για το μέλλον. Το γνωρίζουμε άλλωστε και από άλλες επιτροπές και εξεταστικές επιτροπές, ότι δίδονται υποσχέσεις για το μέλλον προκειμένου να ξεπεραστούν σε κάποιο μέτρο τα επίκαιρα προβλήματα. Για τον λόγο αυτόν, Επίτροπε κ. Liikanen, θα ήθελα να μας πείτε σήμερα στην συνεδρίαση της ολομέλειας πώς σκοπεύει η Επιτροπή να κινηθεί σχετικά με τον δεύτερο όρο, δηλαδή το ζήτημα της παράδοσης των εγγράφων που σχετίζονται με τις εικονικές συμβάσεις στις αρμόδιες δικαστικές αρχές. Έχει ήδη γίνει κάτι τέτοιο; Θα γίνει; Λέω σε όλους τους συναδέλφους ότι το ζητούμενο δεν είναι να χρησιμοποιηθεί η ανθρωπιστική βοήθεια ως όμηρος. Έχουμε πολύν χρόνο μέχρι τη δεύτερη ανάγνωση. Όποιος όμως υποχωρεί από σήμερα, ουσιαστικά μας οδηγεί σε μια δύσκολη διαδικασία χορήγησης απαλλαγής τον Δεκέμβριο. Γι' αυτό, καλό θα ήταν να πούμε στην Επιτροπή ότι υπάρχουν δύο όροι που πρέπει να εκπληρωθούν. Διαφορετικά, οι πιστώσεις θα μείνουν στο αποθεματικό μέχρι τη δεύτερη ανάγνωση. Ασφαλώς, θα πρέπει να διασαφηνίσουμε ακόμη ορισμένα πράγματα και σε συνάρτηση με το ψήφισμα.
<P>
Δυο τελευταία λόγια για την έκθεση Viola και τις δομές των αποζημιώσεων των βουλευτών. Λέω ξεκάθαρα ότι χωρίς καθεστώς, όλα θα μείνουν ημιτελή. Δεύτερον, η πρόταση του Προεδρείου δεν λύνει το πρόβλημα, παρά είναι ουσιαστικά άλλος ένας δρόμος που οδηγεί στη χώρα του παραλόγου με προφανή εύνοια υπέρ συγκεκριμένων ομάδων. Θα παραμείνει κατά κάποιον τρόπο μια υποψία που θα αντικαταστήσει μια παλιά υποψία.
<P>
Γι' αυτό, η τροπολογία που έκανε χθες δεκτή η Επιτροπή Προϋπολογισμών συνιστά μια προσπάθεια να ενεργήσουμε με πλειοψηφία στο Σώμα προκειμένου να βρούμε μαζί, χωρίς αλληλοκατηγορίες, μια βιώσιμη λύση όχι μόνο για τα έξοδα ταξιδίου, αλλά για το σύνολο των επιστροφών και αποζημιώσεων και για το νομικό καθεστώς των Ευρωπαίων βουλευτών.

<SPEAKER ID=108 NAME="Θεωνάς">
Κύριε Πρόεδρε, το σχέδιο προϋπολογισμού της Ευρωπαϊκής Ένωσης για το 1999 συνιστά έναν ιδιαίτερα σκληρό, περιοριστικό προϋπολογισμό λιτότητας, έναν προϋπολογισμό ευθυγραμμισμένο με τη σκληρή δημοσιονομική πολιτική που επιβάλλει η πορεία προς την ΟΝΕ και το σύμφωνο σταθερότητας.
<P>
Για άλλη μια φορά η Επιτροπή και το Συμβούλιο γίνονται εκφραστές του μονεταρισμού σε βάρος της κοινωνικής πολιτικής και των κοινωνικών δικαιωμάτων των εργαζομένων. Η Επιτροπή και το Συμβούλιο δεν διδάχθηκαν τίποτα από την παγκόσμια χρηματοοικονομική κρίση που συνεχίζεται και απειλεί ήδη την πραγματική οικονομία, την ανάπτυξη και την απασχόληση. Δεν διδάχθηκαν τίποτα από τις δραματικές συνέπειες της περιοριστικής πολιτικής σε βάρος των ευρωπαίων πολιτών. Οι αγρότες, κυρίως του νότου, οι εργαζόμενοι, οι μικρομεσαίοι επαγγελματοβιοτέχνες, οι νέοι και οι συνταξιούχοι έχουν φθάσει στα όρια της αντοχής τους. Δεν αντέχουν άλλη λιτότητα.
<P>
Κύριε Πρόεδρε, με αυτές τις δημοσιονομικές προοπτικές και με τέτοιους προϋπολογισμούς η κατάσταση των πολιτών και των πιο αδύνατων κρατών της Ένωσης δεν μπορεί να βελτιωθεί. Το Ευρωπαϊκό Κοινοβούλιο, ως το μόνο εκλεγμένο όργανο της Ένωσης, πρέπει κάποτε να εκφράσει ουσιαστικά τους ευρωπαίους πολίτες και να στείλει ένα ουσιαστικό μήνυμα καταδίκης αυτής της πολιτικής, να απαιτήσει ανατροπή αυτής της πολιτικής καταψηφίζοντας αυτόν τον αντιλαϊκό προϋπολογισμό λιτότητας.

<SPEAKER ID=109 LANGUAGE="FR" NAME="Desama">
Κύριε Πρόεδρε, αγαπητοί συνάδελφοι, θα ήθελα καταρχάς να σας αναφέρω ότι ο προϋπολογισμός που θα ψηφίσουμε την Πέμπτη το πρωί παρουσιάζει το ιδιαίτερο χαρακτηριστικό να περιλαμβάνει κάποιους αριθμούς ενός πολύ υψηλού ποσού για την έρευνα και την ανάπτυξη που αντιπροσωπεύουν, εννοείται, αριθμούς σε καθαρά θεωρητικό επίπεδο εφόσον πρόκειται, κατά κάποιον τρόπο, για ένα εσωτερικό παιχνίδι του Ευρωπαϊκού Κοινοβουλίου, δηλαδή για έναν συμβιβασμό ανάμεσα στην Επιτροπή Έρευνας, Τεχνολογικής Ανάπτυξης και Ενέργειας και στην Επιτροπή Προϋπολογισμών επί τη βάσει του προσχέδιου του προϋπολογισμού που κατέθεσε η Επιτροπή.
<P>
Πράγματι, ο συμβιβασμός ανάμεσα στο Κοινοβούλιο και στο Συμβούλιο Υπουργών δεν πέτυχε. Οφείλω να πω πως η κατάσταση, όπως παρουσιάζεται, δεν μας προτρέπει να είμαστε αισιόδοξοι. Ελπίζαμε, πράγματι, πως λίγο πριν τις ψηφοφορίες στην Επιτροπή Προϋπολογισμών, θα γινόταν μία συμφωνία συνδιαλλαγής. Δυστυχώς, απέχουμε, προφανώς, πολύ από αυτό, σε σημείο που δεν μπορώ να εγγυηθώ σήμερα - και είμαι, προσωπικά, ιδιαίτερα απαισιόδοξος - ότι θα υπάρξει συμφωνία πριν τη δεύτερη ανάγνωση του Προϋπολογισμού, πράγμα το οποίο θα μας φέρει σε μία εξαιρετικά δύσκολη κατάσταση. Πράγματι, πώς να δοθεί νομική βάση στις δαπάνες για την έρευνα που πρόκειται να αναλάβουμε από 1ης Ιανουαρίου 1999, εάν δεν υπάρχει συμφωνία με το Συμβούλιο;
<P>
Η απαισιοδοξία μου βασίζεται στη διάσταση που υπάρχει μεταξύ των θέσεων του Κοινοβουλίου και του Συμβουλίου Υπουργών - 16, 3 δισεκατομμύρια για το Κοινοβούλιο και 14, 3 δισεκατομμύρια για το Συμβούλιο, συγνώμη για το μικρό ποσό - καθώς επίσης, και κυρίως, στο κλίμα στο οποίο εκτυλίσσεται αυτή η συνδιαλλαγή. Πράγματι, δεν έχουμε αλήθεια την αίσθηση ότι το Συμβούλιο Υπουργών αναζητά μία συμφωνία σχετικά με το θέμα. Από τη μία μεριά, περιορίζεται από την αναθεώρηση των δημοσιονομικών προοπτικών. Θέλει να επιβάλει στο Κοινοβούλιο μία ρήτρα η οποία αντιτίθεται στα δικαιώματα που του παρέχουν οι συνθήκες. Από την άλλη, έχουμε την εντύπωση ότι, παρόλα αυτά, θέλει να προχωρήσει πολύ προσεκτικά, σαν να είχε ήδη πειστεί ότι οι δημοσιονομικές προοπτικές θα ήταν ακόμη πιο δυσμενείς από την παρούσα κατάσταση σε επίπεδο πόρων.
<P>
Βρισκόμαστε λοιπόν σε ένα αδιέξοδο και δεν αποκλείω να επιχειρήσουμε, ενδεχομένως, μία συμφωνία με το Συμβούλιο επί τη βάσει ενός μόνο έτους, του 1999 στην προκειμένη περίπτωση, για να μεταθέσουμε τη γενική συμφωνία για τα τέσσερα επόμενα έτη του προγράμματος-πλαίσιο, ιδίως μετά την αναθεώρηση των δημοσιονομικών προοπτικών.
<P>
Θα πρέπει λοιπόν να το σκεφτούμε σοβαρά όταν θα ψηφίσουμε, την Πέμπτη, τους προϋπολογισμούς για την έρευνα και ενεργήσουμε κατά τρόπο ώστε η Επιτροπή, που αποτελεί έναν σημαντικό μεσολαβητή - μεσίτη έπρεπε να πω - ανάμεσα στο Συμβούλιο και το Κοινοβούλιο, αλλά καθώς επίσης, και κυρίως, το Συμβούλιο, να ασκήσουν τις απαραίτητες πιέσεις στους Υπουργούς Έρευνας. Τέλος, εφιστώ την προσοχή στο γεγονός ότι η επιχείριση προοδευτικής εισαγωγής, phasing in , της ΕΚΑΧ στον προϋπολογισμό του προγράμματος-πλαίσιο για την έρευνα είναι ακόμη εντελώς ανεπαρκής, εφόσον δεν είμαστε σίγουροι ότι θα περιλαμβάνει και έρευνα για τον άνθρακα.

<SPEAKER ID=110 NAME="Χριστοδούλου">
Κύριε Πρόεδρε, δεν θα μπω σε λεπτομέρειες των διαφόρων άρθρων και κεφαλαίων του προϋπολογισμού -οι συνάδελφοι τα έχουν αναλύσει επαρκώς-, αλλά θα περιορισθώ στο να κάνω ορισμένες γενικές σκέψεις σχετικά με τον ρόλο του προϋπολογισμού και το πώς εξελίσσεται αυτός.
<P>
Πράγματι, μία διαχρονική εξέταση της εξέλιξης του προϋπολογισμού της Ευρωπαϊκής Ενώσεως επιτρέπει να διαπιστωθεί ότι συνετέλεσε στην ανάπτυξη πολιτικών οι οποίες επηρέασαν την εξέλιξη της Ενώσεως. Ήταν, δηλαδή, κατά βάση, ένα όργανο ασκήσεως πολιτικής και οι εκδηλώσεις του και οι εκφράσεις του σε διάφορα επίπεδα το αποδεικνύουν. Η Κοινή Αγροτική Πολιτική και η εξέλιξή της, το θέμα των Διαρθρωτικών Ταμείων και η προσπάθεια συγκλίσεως, η εξωτερική πολιτική της Ευρωπαϊκής Ενώσεως και ο τρόπος που χρηματοδοτήθηκε χωρίς να υπάρχουν γραφειοκρατικά εμπόδια κατά καιρούς και, επομένως, μπόρεσε να είναι αποτελεσματική τις λίγες φορές που χρησιμοποιήθηκε, όλα αυτά δείχνουν ότι ο προϋπολογισμός της Ευρωπαϊκής Ενώσεως είναι κατά βάσιν όργανο πολιτικής.
<P>
Η επιδίωξη όμως της δημιουργίας της ΟΝΕ, η επίτευξη της οποίας κατέστησε αναγκαία την άσκηση αυστηρής δημοσιονομικής πολιτικής σε εθνικό επίπεδο, οδήγησε στην επικράτηση της ιδέας ότι χρειάζεται μονομερώς να είναι το ίδιο αυστηρός και ο προϋπολογισμός της Ενώσεως. Έτσι, ο προϋπολογισμός εντάχθηκε μέσα σε ένα πλαίσιο βραχυχρόνιας λογικής, που σταδιακά αλλοιώνει την βασική λειτουργία του και οδηγεί σε μία θεώρηση εξοικονόμησης εσόδων ή, επί το ακριβέστερον, μειώσεως της δημοσιονομικής συνεισφοράς από πλευράς των κρατών μελών στον προϋπολογισμό της Ενώσεως. Φθάνουμε, δηλαδή, σε επίπεδα του 1988 ως ποσοστά του ακαθαρίστου εθνικού προϊόντος, όπως ανεφέρθη προηγουμένως από άλλους συναδέλφους.
<P>
Αυτό που είναι ανησυχαστικό δεν είναι καθεαυτή η αυστηρότητα του προϋπολογισμού, η οποία κατ'ανάγκην θα οδηγήσει σε συνειδητοποίηση αποφυγής των υπερβολών και στην ορθολογική εγγραφή και χρησιμοποίηση των πιστώσεων. Αυτό που είναι ανησυχαστικό είναι η διαφαινομένη εξέλιξη η οποία εν ονόματι, από την μία μεριά, της καθαρής δημοσιονομικής συνεισφοράς, η οποία υπόκειται σε μία κάπως αυθαίρετη ερμηνεία για το τί ακριβώς σημαίνει, και από την άλλη, της αρχής της επικουρικότητος, εξ ίσου αυθαίρετα οριζομένης, θα αφαιρέσει εν μέρει από τον προϋπολογισμό την δυνατότητα να λειτουργήσει ενισχυτικά στα πλαίσια της ΟΝΕ και να αντισταθμίσει σε επαρκή βαθμό τις επιπτώσεις που θα οφείλονται σε διαφορές περιφερειακής ανάπτυξης των κρατών μελών της Ευρωπαϊκής Ενώσεως. Παύει, δηλαδή, ο προϋπολογισμός να έχει έναν ενεργό ρόλο και γίνεται κάτι το τελείως παθητικό και λογιστικό.
<P>
Το Ευρωπαϊκό Κοινοβούλιο, που μπορώ να πω ότι είναι ο φύλακας της πραγματικής πολιτικής που πρέπει να ακολουθεί ο προϋπολογισμός, γιατί αυτός είναι ο ρόλος του, έχει ασφαλώς συνειδητοποιήσει την ανάγκη της υγιούς κατάρτισης και εκτέλεσης του προϋπολογισμού. Ο τρέχων προϋπολογισμός αυτό δηλώνει. Απόδειξη αποτελεί η επιτευχθείσα πρόσφατη συμφωνία για τις νομικές βάσεις που εφαρμόζεται ήδη από τον υπό συζήτηση προϋπολογισμό. Η σημασία αυτής της συμφωνίας είναι μεγάλη και τα αποτέλεσματά της άρχισαν ήδη να φαίνονται. Αρκεί, βέβαια, να εφαρμοσθεί με συνέπεια και να μην οδηγήσει σε αποσπασματικές παρεκκλίσεις οι οποίες θα αποβούν σε βάρος της αξιοπιστίας του Σώματος. Διότι αυτό που κατόρθωσε αυτή η συμφωνία, κύριε Πρόεδρε, είναι να βγάλει από την μέση και πολλές ενδιάμεσες και μη απολύτως σύμφωνες με το πνεύμα της Ευρωπαϊκής Ενώσεως καταστάσεις, οι οποίες χρησιμοποιούσαν τις νομικές βάσεις για λόγους δικούς τους, χωρίς να έχουν καμμία ουσιώδη έγκριση από κανένα. Δεν είναι λοιπόν αυτοσκοπός η αυστηρότης. Ο προϋπολογισμός του 1999 είναι πολύ σημαντικός διότι μπορεί να αποτελέσει το εφαλτήριο για την διαμόρφωση των δημοσιονομικών προοπτικών. Πρέπει λοιπόν να είμαστε εξαιρετικά προσεκτικοί με τον τρόπο που θα τον διαμορφώσουμε.
<P>
Και, επίσης, θα πρέπει να απαλλαγούμε λιγάκι και από την λογιστική λογική η οποία, δυστυχώς, από πλευράς Συμβουλίου τείνει να επικρατεί.
<P>
Κύριε Πρόεδρε, παλιά, όταν φτιάχναμε τον προϋπολογισμό, ξεκινούσαμε με την πολιτική που θέλαμε να εφαρμόσουμε. Λέγαμε, δηλαδή, ότι αυτός είναι ο σκοπός της Ευρωπαϊκής Ενώσεως, αυτήν την πολιτική θέλει να εφαρμόσει, και μετά βρίσκαμε τους πόρους. Τώρα, δυστυχώς, έχουμε γυρίσει από την άλλη μεριά και λέμε: έχουμε αυτά τα διαθέσιμα; τί μπορούμε να κάνουμε με αυτά; Δεν βοηθάει αυτό την Ευρωπαϊκή Ένωση, και ιδίως στην κρίσιμη περίοδο που περνάμε τώρα, σε μία περίοδο δηλαδή η οποία αλλάζει τα πάντα και θα απαιτήσει πραγματική θετική δράση εκ μέρους της Ευρωπαϊκής Ενώσεως, θα πρέπει κάπως να ξανασκεφθούμε τον τρόπο με τον οποίο θα ξαναφέρουμε τον προϋπολογισμό της Ευρωπαϊκής Ενώσεως στον πραγματικό πολιτικό του ρόλο.

<SPEAKER ID=111 LANGUAGE="FI" NAME="Ojala">
Αξιότιμε κύριε Πρόεδρε, έχει διαπιστωθεί σε αυτήν την αίθουσα και νωρίτερα σήμερα ότι ο προϋπολογισμός της Ευρωπαϊκής Ένωσης στέλνει ένα σημαντικό μήνυμα στους πολίτες της Ευρώπης σχετικά με το ποια είναι τα θέματα τα οποία η Ένωση θεωρεί σημαντικά. Κατά την γνώμη μου, ένα από τα πιο σημαντικά μηνύματα που θα έπρεπε να στείλουμε θα ήταν ότι αναλαμβάνουμε τις ευθύνες μας και γι' αυτούς τους Ευρωπαίους οι οποίοι κινδυνεύουν να βρεθούν στο περιθώριο της κοινωνίας, εξαιτίας της ανεργίας, της φτώχειας, της αναπηρίας, της έλλειψης στέγης, ή άλλων προβλημάτων. Στο υπό εξέταση σχέδιο προϋπολογισμού προτείνεται να προστεθεί μια καινούργια θέση σχετικά με τα προπαρασκευαστικά μέτρα για την πρόληψη του κοινωνικού αποκλεισμού. Γι' αυτά τα προπαρασκευαστικά μέτρα έχουν εγγραφεί για του χρόνου 10 εκατ. ευρώ. Εφόσον η Συνθήκη του Αμστερνταμ είναι σε ισχύ και υποχρεώνει την Ένωση να προβεί σε ενέργειες και σε αυτό το θέμα, θα πρέπει να είμαστε διατεθειμένοι να διαθέσουμε πολύ περισσότερους πόρους στο μέλλον. Το Συμβούλιο της Ευρώπης έχει ξεκινήσει μια εκστρατεία για την διεθνή αλληλεγγύη. Ελπίζω η Ευρωπαϊκή Ένωση να αναλάβει ενα μέρος αυτής της ευθύνης, καθώς επίσης να αναλάβουν την ευθύνη τους και τα κράτη μέλη της.
<P>
Τελειώνοντας, μεταφέρω χαιρετισμούς στον Επίτροπο κύριο Liikanen από την συνεδρίαση της διακομματικής ομάδας. Εκεί κατανοούν τον λόγο για τον οποίο ο κύριος Επίτροπος δεν μπορεί να είναι παρών.

<SPEAKER ID=112 LANGUAGE="NL" NAME="Dankert">
Κύριε Πρόεδρε, είναι αυτονόητο ότι μετά τον προϋπολογισμό του 1980 αισθάνομαι βεβαίως μια ορισμένη νοσταλγία για το άρθρο 203. Ταυτόχρονα όμως δε μπορώ να παραγνωρίσω το γεγονός ότι οι δημοσιονομικές προοπτικές συνέβαλαν σημαντικά στη δημοσιονομική ηρεμία, στην εξισορρόπηση του προϋπολογισμού και στις διοργανικές σχέσεις και, συνεπώς, στην Ευρώπη. Για το λόγο αυτό με λυπεί ιδιαιτέρως που διαπιστώνω ότι υπάρχουν σήμερα Υπουργοί Οικονομικών οι οποίοι, όταν βλέπουν ότι μόλις και δεν φτάνουν το όριο, βρίσκουν ότι η αύξηση του προϋπολογισμού πρέπει να είναι μηδενική. Είναι σαν να τους μπήκε η έμμονη ιδέα ότι το ρολόι πρέπει να γυρίσει πίσω στην περίοδο πριν από το 1980.
<P>
Υπάρχουν ορισμένοι που έχουν ορίσει μηδενική αύξηση ακόμα και στους εθνικούς προϋπολογισμούς τους. Αυτό βέβαια είναι εντελώς απίστευτο. Ωστόσο, ούτε μπορεί ούτε και χρειάζεται να γίνει. Κοιτάζοντας με ποιο τρόπο εξελίχθηκε τα τελευταία χρόνια η δημοσιονομική διαδικασία μεταξύ Κοινοβουλίου και Συμβουλίου, καταλήγω στο συμπέρασμα ότι υπήρξε μια απολύτως ελεγχόμενη εξέλιξη του προϋπολογισμού, η οποία βρισκόταν πάρα πολύ κοντά στη μηδενική αύξηση, και θα μπορούσε ακόμη και να αποφέρει πλεόνασμα αν το Συμβούλιο δεν αποφάσιζε - πρόκειται δηλαδή για απόφαση του Συμβουλίου - να αυξήσει σημαντικά τους πόρους των Διαρθρωτικών Ταμείων - πράξη την οποία παρεμπιπτόντως επικροτώ - με αποτέλεσμα να έχουμε αυτή την πρόσθετη αύξηση.
<P>
Τα τελευταία χρόνια, το Κοινοβούλιο απέφυγε τις άσκοπες δαπάνες. Και εμείς δείξαμε μια εξαιρετική πειθαρχία στα πλαίσια της δημοσιονομικής διαδικασίας. Αυτό όμως δεν σημαίνει ότι μπορεί σήμερα να λεχθεί ότι η αύξηση τα επόμενα χρόνια πρέπει να είναι μηδενική. Βρισκόμαστε στα πρόθυρα της διεύρυνσης. Παρόλο που η Επιτροπή έκανε μερικούς υπολογισμούς του κόστους της διεύρυνσης, δεν είναι ακόμη σαφές πιο θα είναι το ύψος αυτού. Έχω την εντύπωση ότι οι υπολογισμοί της Επιτροπής δεν αντιστοιχούν στο πραγματικό κόστος.
<P>
Παράλληλα, κοιτάζοντας τις γεωργικές αγορές - και μόλις πριν από λίγο, ο γείτονάς μου από πίσω αναφέρθηκε στο θέμα του κρέατος - καταλήγω στο συμπέρασμα ότι η γεωργική πολιτική απέφερε λιγότερα πλεονάσματα απ' ό, τι στο παρελθόν. Υπάρχουν πληρωμές στα Διαθρωτικά Ταμεία που θα εμφανισθούν στους λογαριασμούς από το 2000, ενώ δεν έχουν συμπεριληφθεί στις δημοσιονομικές προοπτικές.
<P>
Εν ολίγοις, σε περίπτωση που καθηλωθούμε στη μηδενική ανάπτυξη, η οποία είναι σήμερα τόσο δημοφιλής σε μια μειοψηφία του Συμβουλίου, δεν είναι δυνατόν να αντιμετωπίσουμε όλες τις επικείμενες προκλήσεις. Πιστεύω ότι θα αντιμετωπίσουμε πολύ σοβαρότερα προβλήματα από ό, τι αυτά που είχαμε με τον προϋπολογισμό στις αρχές της δεκαετίας του ΄80. Πρέπει να προσπαθήσουμε να διαφυλάξουμε το ρόλο της αρμόδιας για τον προϋπολογισμό αρχής, δηλαδή του Κοινοβουλίου και του Συμβουλίου και συνεπώς όχι της μειοψηφίας των μελών του Συμβουλίου, να ολοκληρώσουμε όπως αρμόζει τη δημοσιονομική διαδικασία.
<P>
Για το λόγο αυτό επιδοκιμάζω την πρόταση της κ. Dόhrkop να μη μειωθεί η δημοσιονομική βάση για τις διαπραγματεύσεις για την περίοδο 2000-2006 στο επίπεδο που μας οδηγούν οι δημοσιονομικές προοπτικές του 1999. Η διαφορά είναι γύρω στα 4 δις Ecu, ή αργότερα ευρώ. Δεν θέλουμε, και αυτό ειπώθηκε επανειλημμένα στο Σώμα, να δαπανηθεί το ποσό αυτό. Αυτό που θέλουμε είναι να υπάρχει ένα περιθώριο για την άσκηση δημοσιονομικής πολιτικής, δυνατότητα η οποία κινδυνεύει να χαθεί λόγω της στάσης ορισμένων Υπουργών Οικονομικών. Ο προϋπολογισμός πρέπει να εμπνέει εμπιστοσύνη για την είσοδό μας στον 21ο αιώνα και να προσφέρει στην Ευρωπαϊκή Ένωση δυνατότητες επιτυχίας.
<P>
Θα ήθελα να κάνω ακόμη μερικές παρατηρήσεις σχετικά με το σύστημα αποζημίωσης των βουλευτών για έξοδα ταξιδίου. Είμαι υποχρεωμένος να απευθυνθώ και σε σας, επειδή διερωτώμαι ειλικρινά σε ποιο Κοινοβούλιο ανήκει πραγματικά το Προεδρείο. Το Κοινοβούλιο ανέθεσε στο Προεδρείο να υποβάλει πρόταση για την αποζημίωση των πραγματικών εξόδων ταξιδίου. Το Προεδρείο αποφασίζει να καθιερωθεί ένα σύστημα, στα πλαίσια του οποίου υπάρχουν τρία σημεία με βάση τα οποία, παράλληλα με τις αποζημιώσεις για τα έξοδα ταξιδίου, χορηγούνται εισοδήματα. Στο παρελθόν, τα ποσά αυτά ήταν κρυμμένα στις αποζημιώσεις για τα έξοδα ταξιδίου, ενώ στην καινούργια πρόταση αναφέρονται ρητώς. Κύριε Πρόεδρε, εάν θέλετε να δημιουργηθούν προβλήματα σε ορισμένα κράτη μέλη, αυτός είναι ο καλύτερος τρόπος για να το πετύχετε. Θυμάμαι την απόφαση του Δικαστηρίου των Ευρωπαϊκών Κοινοτήτων για την περίπτωση των αποζημιώσεων για τα έξοδα ταξιδίου ενός Αγγλου Λόρδου. Εάν κάποιοι δικαστές χρειασθεί να επανεξετάσουν την υπόθεση, το σύστημα αυτό είναι εκ των προτέρων καταδικασμένο. Συνεπώς, το Προεδρείο δεν εκπλήρωσε την αποστολή του. Πριν από λίγο ο κ. Bφge δήλωσε ότι έχει μια πολύ καλύτερη λύση. Συγκεκριμένα, προτείνει να αναβληθεί επ' αόριστον οποιαδήποτε προσπάθεια για τη διευθέτηση του θέματος. Αποφασίζεται να χορηγείται αποζημίωση για τα πραγματικά έξοδα, ωστόσο η απόφαση αυτή θα αρχίσει να εφαρμόζεται όταν θα έχει θεσπισθεί καθεστώς. Οι Χριστιανοδημοκράτες πιστεύουν ότι αυτό μπορεί να αποτελέσει διαπραγματευτική θέση. Κατά τη γνώμη μου, πρόκειται για μία κακή διαπραγματευτική θέση. Πιστεύω ότι το μόνο που μπορούμε να κάνουμε είναι να εγκρίνουμε μια πρόταση η οποία θα στηρίζεται στην απόφαση του Προεδρείου για τη χορήγηση αποζημίωσης για τα πραγματικά έξοδα ταξιδίου. Οι σχετικές τροπολογίες έχουν κατατεθεί. Η Επιτροπή Προϋπολογισμών έκανε χθες ένα βήμα, το οποίο εκμηδενίστηκε παρεμπιπτόντως αργότερα με την προσθήκη του κ.Bφge. Δεν πρόκειται για συμβιβασμό, δεδομένου ότι διαφωνούμε ριζικά. Στην ουσία, πρέπει να χορηγούνται αποζημιώσεις μόνο για τα πραγματικά έξοδα ταξιδίου.
<P>
Τέλος, κύριε Πρόεδρε, ελέχθη πριν από λίγο, θα ήθελα όμως να επανέλθω στο θέμα της Τουρκίας για να μην υπάρξουν παρανοήσεις. Η Ομάδα των Σοσιαλιστών προτείνει να διαγραφεί το αποθεματικό στη θέση για τη χρηματοδοτική συνεργασία με την Τουρκία. Πρόκειται για μια άμεση συνέπεια της απόφασης του Δικαστηρίου, σύμφωνα με την οποία απαιτείται νομική βάση για την έγκριση προϋπολογισμών. Δεν μπορούμε να αρνηθούμε ότι στην προκειμένη περίπτωση δεν υπάρχει νομική βάση, με αποτέλεσμα να πρέπει να διαγραφεί το αποθεματικό. Λυπούμαι που ορισμένοι αντλούν πολιτικά συμπεράσματα από το γεγονός. Αυτό δεν είναι δυνατόν. Πρόκειται απλώς για τις συνέπειες των αποφάσεων που προσπάθησε και το ίδιο το Συμβούλιο να εφαρμόσει στα πλαίσια του προϋπολογισμού.

<SPEAKER ID=113 LANGUAGE="PT" NAME="Pimenta">
Κύριε Πρόεδρε, αγαπητοί συνάδελφοι, ο προϋπολογισμός για το 1999 είναι ένας προϋπολογισμός που ανταποκρίνεται στην προώθηση των σημερινών ευρωπαϊκών πολιτικών έτσι όπως αυτές χαράχθηκαν στο πλαίσιο της διοργανικής συμφωνίας, η οποία οδήγησε στη δημιουργία του πακέτου Delors II. Υπό αυτή την έννοια, θα μπορούσε σε γενικές γραμμές να θεωρηθεί ένας καλός προϋπολογισμός. Θα επιθυμούσα εδώ να εκφράσω τις ειλικρινείς μου ευχαριστίες στην εισηγήτριά μας, την Barbara Dόhrkop, που με ευφυΐα και επιμονή κατάφερε να φέρει σε πέρας μια εξαίρετη εργασία.
<P>
Θα ήθελα, ωστόσο, να υπογραμμίσω τα εξής σημεία: ο προϋπολογισμός για το 1999 επαναφέρει εξ ολοκλήρου τα ποσά που προβλέπονται για το Κεφάλαιο II, που αφορά τα διαρθρωτικά ταμεία, οι πόροι των οποίων, σε γενικές γραμμές, έχουν διατεθεί με επιτυχία. Σήμερα οι χώρες της συνοχής είτε έχουν ήδη προσχωρήσει στην ομάδα του ευρώ, είτε, όπως είναι η περίπτωση της Ελλάδας, οδεύουν προς αυτήν. Αυτό που συνέβη στη χώρα μου, στην Πορτογαλία, αποδεικνύει περίτρανα την παραπάνω διαπίστωση. Πριν από δέκα χρόνια κανείς δεν θα μπορούσε να διανοηθεί ότι σήμερα η Πορτογαλία θα ήταν ένα από τα ιδρυτικά μέλη του ενιαίου νομίσματος. Η εκπληκτική οικονομική άνοδος που σημείωσε η χώρα μου αποτελεί απόδειξη του ότι οι ευρωπαϊκές πολιτικές για την περιφερειακή ανάπτυξη, εφόσον εφαρμόζονται σωστά, και σε συνδυασμό με τα ανοίγματα της αγοράς και τη δημιουργία της μεγάλης ενιαίας ευρωπαϊκής αγοράς, είναι ένα αναντικατάστατο μέσο επίτευξης της συνοχής και της αρμονικής ανάπτυξης. Θα πρέπει να έχουμε υπόψη μας αυτά τα αποτελέσματα την ώρα των διαπραγματεύσεων για την επόμενη διοργανική συμφωνία και την Ατζέντα 2000, ειδάλλως θα βρεθούμε μπροστά στη διάλυση του ευρωπαϊκού αναπτυξιακού προτύπου που εδώ και τόσα πολλά χρόνια εφαρμόζουμε και οικοδομούμε.
<P>
Θα ήθελα ακόμη να επισημάνω με ευχαρίστηση ότι, στο συγκεκριμένο κεφάλαιο που αναφέρεται στα διαρθρωτικά ταμεία, η πρόταση του Κοινοβουλίου για τον προϋπολογισμό προκρίνει μια αύξηση των πιστώσεων που διατίθενται για τη στήριξη των άκρως απομακρυσμένων περιφερειών, που στην περίπτωση της χώρας μου θα αποβούν προς όφελος των Αζορών και της Μαδέρας.
<P>
Σε ό, τι αφορά τη γεωργία, οι πολιτικές που καλύπτονται από αυτές τις πολιτικές δεν είναι σε θέση να διορθώσουν τις υφιστάμενες ανισορροπίες μεταξύ γεωργικής παραγωγής και γεωργών. Ελπίζω ότι οι εξελισσόμενες συζητήσεις σχετικά με τη μεταρρύθμιση της ΚΓΠ θα δώσουν τη δυνατότητα να τεθεί τέρμα σε αυτή τη σκανδαλώδη αδικία.
<P>
Σχετικά με τις εσωτερικές πολιτικές, η πρόταση του Ευρωπαϊκού Κοινοβουλίου συμβάλλει στην ενδυνάμωση των προγραμμάτων δράσης που προσβλέπουν στη διαφύλαξη του περιβάλλοντος, στην προαγωγή των ανανεώσιμων μορφών ενέργειας, στην προστασία των καταναλωτών, στις ανταλλαγές μεταξύ σχολείων, στην ανάκτηση της ιστορικής κληρονομιάς, στην κοινωνική ένταξη επαγγελματικών ή κοινωνικών ομάδων με ιδιαίτερα προβλήματα, στην ισότητα μεταξύ ανδρών και γυναικών, στην ενίσχυση του ρόλου των μη κυβερνητικών οργανώσεων, στην προώθηση της απασχόλησης, στη στήριξη των μικρομεσαίων επιχειρήσεων κ.λπ.
<P>
Επί της ουσίας, αυτό που έπραξε το Κοινοβούλιο είναι ακριβώς εκείνο που το Συμβούλιο αρνήθηκε να κάνει: μελέτησε τις πολιτικές και τα προγράμματα που διαμορφώνουν μια Ευρωπαϊκή Ένωση με ανθρώπινο πρόσωπο, διαπίστωσε μέχρι ποιο βαθμό αυτά υλοποιούνται, προέβαλε απαιτήσεις και ενέκρινε τις αναγκαίες πιστώσεις για τη συνέχισή τους. Το Συμβούλιο των Υπουργών, ωθούμενο από μια ασυνάρτητη λογική, που θα μπορούσα να χαρακτηρίσω μέχρι και βλακώδη ή κυνική, είχε περικόψει ραγδαία τα κονδύλια γι' αυτά τα προγράμματα, και αυτό την ίδια στιγμή που οι αρχηγοί κρατών και κυβερνήσεων έπλεκαν τα εγκώμιά τους στο πλαίσιο των ανακοινώσεων του Ευρωπαϊκού Συμβουλίου.
<P>
Σε ό, τι αφορά την εξωτερική πολιτική, θα ήθελα να υπογραμμίσω το ρόλο του Ευρωπαϊκού Κοινοβουλίου και της δικής μου πολιτικής Ομάδας, που απαίτησαν να χυθεί άπλετο φως στα σκάνδαλα και στις κλεψιές που συντάραξαν την ECHO. Η Επιτροπή επιχείρησε να κουκουλώσει αυτές τις σοβαρότατες παρατυπίες, για να καλύψει ποιος ξέρει ποιον, και αν δεν ήταν η σθεναρή και αποφασιστική στάση του Κοινοβουλίου στη συγκεκριμένη υπόθεση, τώρα δεν θα μιλούσαμε για διαφάνεια ή για τη μελλοντική σύσταση ενός ανεξάρτητου οργανισμού με αυξημένες εξουσίες σε σχέση με τη σημερινή ΟΣΚΠΑ.
<P>
Και δυο λόγια για να ολοκληρώσω. Πρώτον, υποστηρίζω την τροπολογία που υπεβλήθη στη θέση του προϋπολογισμού που αφορά τα τροπικά δάση, με σκοπό την αναδιάθεση του ποσού των 50 εκατομμυρίων ευρώ. Και δεύτερον, συμφωνώ με την πρόταση για σύσταση του στρατηγικού συνολικού αποθεματικού, που θα μας επιτρέψει να ξεκινήσουμε από μια εύλογη βάση για την κατάρτιση του προϋπολογισμού για το 2000, σε περίπτωση που το Ευρωπαϊκό Κοινοβούλιο και το Συμβούλιο δεν καταλήξουν σε συμφωνία στο θέμα της Ατζέντας 2000.

<SPEAKER ID=114 LANGUAGE="DE" NAME="Bφsch">
Κύριε Πρόεδρε, κυρίες και κύριοι, αρχικά θα ήθελα να επαναλάβω όσα είπε ο συνάδελφος κ. Bφge σχετικά με την ECHO. Επίτροπε κ. Liikanen, σας παρακαλώ να αντιμετωπίσετε σοβαρά αυτό το ζήτημα. Γνωρίζουμε και οι δύο ότι δεν έχουμε ακόμη φθάσει στο τέλος αυτών των υποτιθέμενων περιπτώσεων απάτης αυτόν τον χρόνο, και θα ήταν σημαντικό να μας διασαφηνίσετε εδώ πόσο σοβαρά αντιμετωπίζετε αυτήν την ιστορία.
<P>
Σε λίγες μέρες θα γίνει στην Αυστρία η Σύνοδος Κορυφής για την Ευρώπη εγγύς στον πολίτη και θεωρώ ότι σε συνάρτηση με αυτό μπορεί να τεθεί επίσης το ερώτημα πόσο εγγύς στον πολίτη βρίσκεται ο ευρωπαϊκός προϋπολογισμός. Αυτές τις μέρες διάβασα το εξής στους Financial Times , το οποίο και παραθέτω στα αγγλικά: Opening up the whole budget system to make it more simple, more fair and more transparent is a political nightmare, far easier to keep it complicated.
<P>
Σε σχέση με αυτό επικροτώ, ρητά την έκθεση της Ευρωπαϊκής Επιτροπής για τη χρηματοδότηση της Ευρωπαϊκής Ένωσης που αναφέρεται στη λειτουργία του συστήματος των ιδίων πόρων. Είπα ήδη στην επιτροπή ότι ίσως η Επιτροπή θα μπορούσε να έχει υπογραμμίσει κάπως περισσότερο τη θέση της, ωστόσο πρόκειται για μια πολύ καλή έκθεση. Εκεί ελέγχονται επίσης οι διάφορες προτάσεις χρηματοδότησης της Ένωσης ως προς το πόσο ορατά είναι για τον πολίτη της Ένωσης τα έσοδα, καθώς και η απόδοση και η δυνατότητα ελέγχου τους. Είναι ένα πρώτο βήμα προς τη σωστή κατεύθυνση, κύριε Liikanen, σας εύχομαι να συνεχίσετε με συνέπεια τον ίδιο δρόμο.
<P>
Σχετικά με τις δαπάνες για τις οποίες θα πρέπει τελικά να αποφασίσουμε την Πέμπτη, θα ήθελα να τονίσω ότι είναι θετική, σε σχέση με την εγγύτητα προς τον πολίτη, κυρίως η λύση του προβλήματος της νομικής βάσης υπό την αυστριακή Προεδρία. Τώρα, όλες οι θέσεις του προϋπολογισμού έχουν μια νομική βάση και οι πόροι μπορούν να διατεθούν. Μετά από πολλά χρόνια διαφωνιών σχετικά με τις νομικές βάσεις, τώρα οι πολίτες της Ευρώπης μπορούν να έχουν εμπιστοσύνη στο ότι οι πιστώσεις του προϋπολογισμού θα μεταφερθούν και θα διατεθούν πραγματικά. Πιστεύω ότι και το Ευρωπαϊκό Κοινοβούλιο απέδειξε εδώ ότι είμαστε ένας σαφής και καλός εταίρος. Διαγράψαμε 16 θέσεις του προϋπολογισμού χωρίς νομική βάση, ύψους περίπου 124 εκατ. Ecu. Μέλημα την εισηγήτριάς μας ήταν να επιτύχει την προσέγγιση ορισμένων πολιτικών και αιτημάτων της Ένωσης. Σκεφτείτε το πρόγραμμα LEONARDO, μια φαινομενική προτεραιότητα στο Κάρντιφ, με περικοπές 100 εκατ. Ecu. Σκεφτείτε τις εξωτερικές πολιτικές, για τις οποίες στο PHARE τέθηκαν συμπληρωματικές πιστώσεις, μολονότι γνωρίζουμε ότι δεν μπορεί να γίνει απορόφηση ολοκλήρου του ποσού. Πιστεύω ότι αυτό είναι επίτευγμα της εισηγήτριάς μας στον προϋπολογιαμό 1999. Θα ήθελα να τη συγχαρώ θερμά γι' αυτό.

<SPEAKER ID=115 NAME="McCartin">
Κύριε Πρόεδρε, κατ' αρχάς θα ήθελα να ευχαριστήσω την εισηγήτρια για την καλή δουλειά που έχει κάνει, και μάλιστα να συγχαρώ αυτή τη μικρή ομάδα εμπειρογνωμόνων στην Επιτροπή Προϋπολογισμών, οι οποίοι εργάζονται εξαιρετικά σκληρά και εφαρμόζουν πολλές δεξιότητες και ειδικές γνώσεις σε όλη αυτήν την υπόθεση και επίσης το εκλεκτό προσωπικό της Επιτροπής που έχει πολλή υπομονή. Μερικές φορές σε αυτές τις συνεδριάσεις μπορεί να υπάρχει πολύ εριστική διάθεση, κάποιες φορές χωρίς λόγο.
<P>
Ωστόσο, συχνά βλέπω τον όλο μηχανισμό σαν μία μεγάλη ατμομηχανή που σπρώχνει ένα μικρό τροχήλατο καροτσάκι, κάπως όπως τα μικρά παιδιά που μερικές φορές παίζουν «μαγαζί», διότι δεν υπάρχει τόσο πολύ ουσία σε αυτό όσο οι άνθρωποι θα ήθελαν να πιστεύουν. Ένα τα εκατό είναι όλο κι όλο αυτό που διαπραγματευόμαστε. Αντίθετα, οι εθνικές κυβερνήσεις εκλεγμένες με μικρότερους αριθμούς ατόμων και με λιγότερες εντολές από τις τόσες που έχουμε εμείς ελέγχουν το 50 % των δημόσιων δαπανών σε όλη την Ευρωπαϊκή Ένωση. Εάν κοιτάξετε στις εφημερίδες ευρείας κυκλοφορίας, βλέπετε ότι κανένας δεν ανησυχεί για το τί επίπτωση θα έχει στο χρηματιστήριο οποιαδήποτε απόφαση πάρουμε. Ξεφυλλίστε την «World Business Today» και εάν δεν κάνουν κάποιο αστείο που να έχει σχέση με εμάς, δεν θα κάνουν κανένα σχόλιο σχετικά με τη σπουδαιότητα των αποφάσεων που λαμβάνουμε εδώ. Είναι σημαντικό για μας να πούμε ότι επειδή ολόκληρος αυτός ο υπολογισμός της Ευρωπαϊκής Ένωσης είναι τόσο μικρός, δεν κάνει μεγάλη διαφορά.
<P>
Στον μόνο τομέα που κάνει πραγματική διαφορά είναι στη γεωργία όπου οι δικαιούχοι παίρνουν πραγματικά χρήματα - έξι εκατομμύρια αγρότες σε ολόκληρη την επικράτεια της Ευρωπαϊκής Ένωσης είναι δικαιούχοι πραγματικού χρήματος. Από την άλλη πλευρά, εάν κοιτάξετε στους πόρους των Διαρθρωτικών Ταμείων, ενώ στη γεωργία ο μέσος όρος ανέρχεται σε 5000 ΕCU ανά αγροτική οικογένεια σε όλη την Ευρωπαϊκή Ένωση, εάν υποθέσουμε έναν αριθμό 7 εκατομμυρίων αγροτών, στα Διαρθρωτικά Ταμεία οι δαπάνες κυμαίνονται μεταξύ 200 ECU και 300 ECU κατά κεφαλήν σε αυτές τις περιοχές. Είναι ένα σχετικά μικρό χρηματικό ποσό. Ωστόσο υποδεχόμαστε θετικά το γεγονός ότι ο προϋπολογισμός για τη γεωργία είναι τόσο μεγάλος.
<P>
Αναφορικά με τη γεωργία, ας πω εν συντομία ότι, όπως είπε ο κ. Nicholson, όλοι οι τομείς της γεωργίας περνούν δύσκολες στιγμές, παρά το γεγονός ότι δαπανώνται πραγματικά χρήματα. Πρέπει να ξαναδούμε το θέμα και κυρίως ως προς την εμπορία και την επεξεργασία και τους εμπορικούς κανονισμούς μας, διότι το να «ρίχνεις χρήμα» σε αυτό δεν επιλύει το πρόβλημα. Οι γεωργικές δαπάνες έχουν διατηρηθεί στο ίδιο επίπεδο τα τελευταία δέκα χρόνια, ενώ ο αριθμός των αγροτών έχει μειωθεί από περίπου 12 εκατομμύρια πριν 10 χρόνια, σε 6 εκατομμύρια σήμερα. Σε πραγματικούς όρους διατηρήσαμε το επίπεδο δαπανών χωρίς να επιλύσουμε τα προβλήματά τους. Θα πρέπει να πούμε στους αγρότες ότι καταβάλαμε πραγματικές προσπάθειες και χρησιμοποιήσαμε πραγματικούς πόρους.
<P>
Από την άλλη πλευρά, υπάρχει μία λυπηρή τάση σε εθνικό και ευρωπαϊκό επίπεδο να λέμε ότι πρέπει να υπάρχει μία ισορροπία μεταξύ του τί επενδύουν οι άνθρωποι και του τί αποκομίζουν Εάν γίνει ένα τέτοιο είδος υπολογισμού, πρέπει να τον κάνουμε σε ένα ευρύτερο μέτωπο. Πρώτα, πρέπει να δούμε τις χώρες που συνεισφέρουν τα περισσότερα. Αυτές είναι οι χώρες που κερδίζουν περισσότερα από την ενιαία αγορά και οι οποίες έχουν ένα πλεόνασμα στο εμπορικό τους ισοζύγιο με άλλα κράτη μέλη της Κοινότητας. Θα πρέπει να επιστήσουμε την προσοχή σε αυτό. Εάν διευρύνουμε την Κοινότητα, οι χώρες που πληρώνουν τα περισσότερα αυτή τη στιγμή είναι πιθανόν οι χώρες που θα κερδίσουν τα περισσότερα από τη διεύρυνση. Μερικές πολιτικές εξυπηρετούν κάποια τμήματα της Κοινότητας, άλλες εξυπηρετούν άλλα. Δεν πρόκεται να λύσουμε το πρόβλημα μειώνοντας το μέγεθος του προϋπολογισμού και κάνοντάς τον μικρότερο. Θα επιλυθεί, όπως είπαν ο κ. Χριστοδούλου και ο κ. Bourlanges, με την ανάπτυξη νέων πολιτικών. Χρειαζόμαστε μεγαλύτερο προϋπολογισμό για την Ευρωπαϊκή Ένωση. Τον χρειαζόμαστε επειδή το λειτούργημά μας δεν περιορίζεται απλώς στη χρηματοδότηση της γεωργίας και της είσπραξης μερικών σελινίων από τη φορολογία. Προσπαθούμε να δημιουργήσουμε μία πραγματική πολιτική ένωση και εάν αυτή πρόκειται να είναι μόνον μία Ένωση ρυθμίσεων, τότε θα αποξενώσει τους απλούς ανθρώπους. Κανείς χρειάζεται μόνον να δει τί αντίκτυπο είχαν τα 100.000 εκατομμύρια ECU στη Βόρεια Ιρλανδία. Δύο κοινωνίες ήταν αντι-ευρωπαϊκές και τώρα και οι δύο κοινωνίες έχουν σε σημαντικό βαθμό συμφιλιωθεί μέσω της δαπάνης μικρών χρηματικών ποσών.

<SPEAKER ID=116 NAME="Πρόεδρος">
Σας ευχαριστώ πολύ, κ. McCartin. Θαυμάζω τον ενθουσιασμό σας.

<SPEAKER ID=117 LANGUAGE="NL" NAME="Willockx">
Κύριε Πρόεδρε, αξιότιμοι συνάδελφοι, αυτός είναι το τελευταίος προϋπολογισμός της παρούσας νομοθετικής περιόδου. Για μένα ήταν η πρώτη νομοθετική περίοδος στο Κοινοβούλιο και στην Επιτροπή Προϋπολογισμών. Θαύμασα πραγματικά τις διαθέσιμες γνώσεις επί δημοσιονομικών θεμάτων, τις προσπάθειες των συναδέλφων στην Επιτροπή Προϋπολογισμών και σ' αυτό πρέπει να προσθέσω αμέσως ότι, οι γνώσεις και οι προσπάθειες αυτές δεν επηρέασαν όσο θα έπρεπε τις σοβαρές πολιτικές επιλογές της Ευρώπης. Είμαστε οι προσεκτικοί διαχειριστές του ευρωπαϊκού νοικοκυριού. Στα πλαίσια αυτά διαδραματίσαμε ένα πάρα πολύ σημαντικό ρόλο, ωστόσο όμως αυτό δεν επαρκεί για μια πολιτική αρχή. Η κατάσταση σχετίζεται ιδιαίτερα με την υφιστάμενη διοργανική συμφωνία. Ο Piet Dankert υπενθύμισε το ιστορικό της συμφωνίας αυτής, τονίζοντας τα πλεονεκτήματα και τα μειονεκτήματα που συνεπάγεται: μια συμφωνία που συνεπάγεται τον εθελούσιο περιορισμό των δημοσιονομικών μας προνομίων. Τους προσεχείς μήνες το Κοινοβούλιο πρέπει να σταθμίσει προσεκτικά τα μειονεκτήματα και τα πλεονεκτήματα μιας νέας διοργανικής συμφωνίας. Οι εκθέσεις του συναδέλφου κ. Colom I Naval προσφέρουν επαρκές υλικό για την αξιολόγηση ενός πιθανού διαπραγματευτικού αποτελέσματος. Συμφωνώ με το συνάδελφο κ. Bourlanges ότι το κλειδί είναι η έννοια της ευελιξίας μεταξύ κεφαλαίων.
<P>
Κύριε Πρόεδρε, αξιότιμοι συνάδελφοι, ο προϋπολογισμός του 1999 μας προετοιμάζει κατάλληλα για την τελική διαπραγμάτευση της διοργανικής συμφωνίας. Τα πρόσθετα αποθεματικά που δημιουργήθηκαν προσφέρουν μια κατάλληλη βάση στην οποία μπορούμε να στηριχθούμε εάν θέλουμε να μεταπηδήσουμε στο άρθρο 203. Οι προσεχείς 6 μήνες θα έχουν αποφασιστική σημασία, όχι μόνο για τον προϋπολογισμό του Κοινοβουλίου, αλλά και για το μέλλον της Ευρωπαϊκής Ένωσης. Η διοργανική συμφωνία, οι δημοσιονομικές προοπτικές, η Ατζέντα 2000 και η συζήτηση για τους ίδιους πόρους είναι θέματα που συμπεριλαμβάνονται στην ημερήσια διάταξη και που αλληλοσυνδέονται με άμεσο τρόπο. Στα πλαίσια της συζήτησης για τους πόρους δεν θα πρέπει να προσπαθήσουμε να αποφύγουμε τα προβλήματα. Στην ημερήσια διάταξη πρέπει να υπάρχουν τα πάντα, τόσο οι δαπάνες, οι διαρθρωτικές διοργανικές δαπάνες, όσο και τα έσοδα. Πρέπει να εξετασθούν εκ νέου και οι rebates που χορηγήθηκαν στο παρελθόν και να αξιολογηθούν με βάση τις γενεσιουργές τους αιτίες. Πρέπει να εκσυγχρονισθούν. Οφείλω να σας πω ότι δεν έμεινα ικανοποιημένος με την πρώτη συζήτηση που πραγματοποιήσαμε επί του θέματος αυτού στην Επιτροπή Προϋπολογισμών με αφορμή τον προϋπολογισμό. Πρέπει να αποφύγουμε με κάθε τρόπο το ενδεχόμενο να συμβάλει το Ευρωπαϊκό Κοινοβούλιο στην επανεθνικοποίηση της ευρωπαϊκής πολιτικής. Ως Ευρωπαϊκό Κοινοβούλιο, πρέπει να προσπαθήσουμε να σταθούμε πάνω από τα εθνικά συμφέροντα και να ασκήσουμε κατ' αυτό τον τρόπο σοβαρή πίεση στο Ευρωπαϊκό Συμβούλιο για να προσπαθήσει - παρά τον κανόνα της ομοφωνίας - να αποφασίσει την καθιέρωση ενός αξιόλογου νέου πακέτου.
<P>
Τέλος, συνάδελφοι, δυστυχώς η Ευρώπη έχασε ένα μέρος της αξιοπιστίας της. Ο John Hume κατέδειξε στο Σώμα πόσο ευγενές είναι το ευρωπαϊκό εγχείρημα. Εάν υπάρχει ένα σημείο στο οποίο μπορούμε εμείς οι ίδιοι να δώσουμε το παράδειγμα της αξιοπιστίας, αυτό είναι ο κανονισμός μας. Ας καταβάλουμε κάθε δυνατή προσπάθεια προκειμένου να πετύχουμε πριν το τέλος του χρόνου την εξυγίανση του θέματος των αποζημιώσεων για έξοδα ταξιδίου και να θεσπίσουμε ένα νέο κανονισμό για τα μέλη. Αυτό είναι κάτι που πιστεύω ότι οφείλουμε στους πολίτες της Ευρώπης την παραμονή των εκλογών.

<SPEAKER ID=118 LANGUAGE="ES" NAME="Garriga Polledo">
Κύριε Πρόεδρε, η εισηγήτρια πραγματοποίησε με πολύ έξοχο τρόπο μια πολύπλοκη δημοσιονομική άσκηση. Πολύπλοκη, επειδή συμπίπτει χρονικά με τη συζήτηση της Ατζέντα 2000, με την οικονομική μεταρρύθμιση της Ένωσης, με τη διαπράγματευση της διοργανικής συμφωνίας, δηλαδή με πολλά συστατικά που η εισηγήτρια πρέπει να συνδυάσει στο ίδιο πιάτο, να τα μαγειρέψει όλα μαζί και να τα κάνει τελικά φαγώσιμα για τους πολίτες της Ένωσης. Πιστεύω ότι είναι στον σωστό δρόμο και ότι θα μπορέσουμε να επιτύχουμε ένα πιάτο αποδεκτό από όλους.
<P>
Κάνει καλά η εισηγήτρια που κινητοποιεί το Κοινοβούλιο σε σχέση με μια υποθετική αποτυχία της διοργανικής συμφωνίας. Αν η διαπραγμάτευση αυτή δεν αποβεί τελικά καρποφόρα, θα έχουμε να αντιμετωπίσουμε ένα άρθρο 203 με τις χειρότερες για μας συνθήκες. Γι' αυτό οι τροπολογίες-γέφυρα της εισηγήτριας, οι οποίες τηρούν το διαθέσιμο περιθώριο των κατηγοριών, είναι κατά πρώτον μια ευφάνταστη λύση για την ενίσχυση του ρόλου του Ευρωπαϊκού Κοινοβουλίου, θέτοντας το Συμβούλιιο ενώπιον της ίδιας του της ασυνέπειας, και, κατά δεύτερον, μια απόδειξη ότι το ανώτατο όριο του 1, 27 % των ίδιων πόρων είναι γελοίο και ότι δεν χρησιμεύει για την εμβάθυνση των κοινοτικών πολιτικών. Σήμερα πιστεύω ότι η Επιτροπή Προϋπολογισμών έχει μεγαλύτερη επίγνωση αυτής της ανεπάρκειας χάρη στις προτάσεις της κυρίας Dόhrkop.
<P>
Βάσει της ίδιας αυτής στρατηγικής, θελήσαμε να προβλέψουμε μείωση της κατηγορίας ΙΙ των διαρθρωτικών ταμείων κατά 1.500 εκατομμύρια ευρώ σε πιστώσεις υποχρεώσεων και κατά άλλα 500 εκατομμύρια ευρώ σε πιστώσεις πληρωμών. Ωστόσο, είναι αδύνατο αυτή η μείωση να μην δημιουργήσει τουλάχιστον ως ένα βαθμό φόβο και αμφιβολίες. Η εισηγήτρια αποκαλεί τον μηχανισμό αυτό «flag and amount», συνδέοντας έτσι ένα αποθεματικό στην κατηγορία ΙΙ με τον βαθμό απορρόφησης των πιστώσεων σε κάθε κράτος μέλος. Θεωρητικά, αυτό θα προαγάγει τις δημοσιονομικές προσπάθειες και την καλή απορρόφηση. Ωστόσο, δεν πρέπει να ξεχνά κανείς ότι, για πρώτη φορά, το Ευρωπαϊκό Κοινοβούλιο πρόκειται να δεχτεί μια μεταβολή των Συμφωνιών του Εδιμβούργου, η οποία θα μπορούσε να δημιουργήσει, στη χειρότερη των περιπτώσεων, προβλήματα πληρωμών στον στόχο 2 το 1999. Είναι πάντως βέβαιο ότι, από δημοσιονομική άποψη, η στρατηγική είναι συνεπής με τη διοργανική διαπραγμάτευση που εκκρεμεί.
<P>
Τελικά, όμως, θα εξαρτηθούμε από μεταβλητές τις οποίες δεν ελέγχουμε, όπως η έγκριση ενός διορθωτικού και συμπληρωματικού προϋπολογισμού από το Συμβούλιο ή, απλούστερα, από το πώς θα εξελιχθεί η μεταφορά Notenboom. Δηλαδή, θα δώσουμε στο Συμβούλιο μια διαπραγματευτική βάση χωρίς να κρατήσουμε καμία βάση για μας. Είναι, συνεπώς, διακινδυνευμένο και ίσως θα έπρεπε να επωφεληθούμε από την παρουσία του Επιτρόπου κ. Liikanen μεταξύ μας για να λάβουμε περισσότερες εξηγήσεις από την Επιτροπή για το πώς προβλέπει να εξελιχθούν οι πιστώσεις πληρωμών το 1999. Διαφορετικά, αν η προβλεπόμενη εξέλιξη δεν είναι αρκετά καλή, ίσως η πολιτική και η δημοσιονομική πολιτική να ακολουθήσουν διαφορετικούς δρόμους σ' αυτό το θέμα.
<P>
Τέλος, θέλω να εκφράσω την πιο ειλικρινή μου αναγνώριση για την ανοιχτή και συμβιβαστική διάθεση, με την οποία η εισηγήτρια χειρίστηκε όλη την κοινοβουλευτική διαδικασία.

<SPEAKER ID=119 LANGUAGE="EN" NAME="Tappin">
Κύριε Πρόεδρε, θα ήθελα να επικεντρώσω τις παρατηρήσεις μου στις δύο εξαιρετικές εκθέσεις που ο κ. Giansily παρουσίασε στο Σώμα προς εξέταση. Όπως είπε σήμερα το πρωΐ, αντίθετα με προηγούμενα χρόνια, υπήρξε ομοφωνία απόψεων στην Επιτροπή Προϋπολογισμών. Πριν δύο χρόνια, ως εισηγητής της Επιτροπής Οικονομικής, Νομισματικής και Βιομηχανικής Πολιτικής για τον προϋπολογισμό της ΕΚΑΧ είπα: «Πάνω απ' όλα θέλουμε να ξέρουμε ότι δεν υπάρχουν σχέδια για την απομάκρυνση οποιονδήποτε κεφαλαίων της ΕΚΑΧ από το πρόγραμμα και ότι οποιαδήποτε συμπληρωματική χρηματοδότηση θα αντιμετωπιστεί ως η κληρονομιά που δικαιούται η EKAX, οποιαδήποτε μορφή και αν πάρει η δημιουργία της μελλοντικής της υπόστασης «.
<P>
Τώρα εξετάζουμε αυτήν την μελλοντική υπόσταση. Σε μία περίοδο όπου η Κοινότητα Ανθρακα και Χάλυβα εξακολουθεί να αντιμετωπίζει μεγάλα προβλήματα, ας δούμε τις μεταβολές στις παγκόσμιες αγορές, την κατάρρευση των οικονομιών της Απω Ανατολής και την πλημμύρα χάλυβα στην Ευρώπη, η οποία υπονομεύει τη δική μας βιομηχανία χάλυβα, τις επιπτώσεις της διεύρυνσης, της συνεχιζόμενης απώλειας θέσεων εργασίας και τη δική μας ανάγκη να αναβαθμίσουμε την τεχνολογία. Είμαι ευτυχής που η Επιτροπή πρότεινε ότι το άρθρο 4 θα πρέπει να χρησιμοποιηθεί προκειμένου να ληφούν υπόψη οι προβληματισμοί του Κοινοβουλίου και ότι τα χρήματα αυτά δεν θα πρέπει να χαθούν στον προϋπολογισμό, ή να υποστούν τυχόν περίπλοκες και δαπανηρές διαδικασίες και ότι με αυτόν τον τρόπο μπορούμε να διατηρήσουμε, ειδικά, τη στοχοθεσία σχετικά με τα κεφάλαια της ΕΚΑΧ.
<P>
Εντούτοις, δεν είμαι ευτυχής που το Συμβούλιο δεν δείχνει το ίδιο πνεύμα συνεργασίας. Μη κατορθώνοντας να επιτρέψει τη μεταφορά 30 εκατ. ECU τα οποία θα χρησιμοποιηθούν έγκαιρα προκειμένου να δεσμευτούν πιστώσεις μέχρι το τέλος του προϋπολογισμού του επόμενου έτους, το Συμβούλιο δεν καταφέρνει να υποστηρίξει τους σκοπούς που διατυπώνει το Κοινοβούλιο για παροχή βοήθειας στη δημιουργία θέσεων εργασίας σε περιοχές που πάσχουν από τις συνέπειες του κλεισίματος ορισμένων τομέων, αρχές που απηχούνται με τόση σαφήνεια στη Συνθήκη του Αμστερνταμ.
<P>
Ελπίζω ότι η Επιτροπή θα καταβάλει κάθε προσπάθεια σύμφωνα με τα άρθρα 49 και 56 της Συνθήκης να χρησιμοποιήσει τις αρμοδιότητές της για να εφαρμόσει τις προτάσεις με άλλα μέσα. Η διαφορά που θα κάνουν αυτά τα χρήματα στα κοινωνικά και ερευνητικά προγράμματα θα είναι σημαντική. Θέλω να υπενθυμίσω στο Σώμα ότι αναμένουμε την απώλεια 17.000 θέσεων εργασίας στη βιομηχανία παραγωγής άνθρακα και χάλυβα για το έτος 1999. Για τις υποψήφιες χώρες είναι εμφανές ότι η συμπερίληψη των μονάδων παραγωγής άνθρακα και χάλυβα που διαθέτουν, οι οποίες χαρακτηρίζονται από υποδεέστερη τεχνολογία και υπερεπάνδρωση, θα έχει τεράστιο αντίκτυπο στην Κοινότητα. Είναι εξίσου σαφές ότι ο απαιτούμενος εκσυγχρονισμός θα έχει τεράστιες κοινωνικές συνέπειες για τις ενδιαφερόμενες περιφέρειες αφού υπάρχει τεράστια γεωγραφική συγκέντρωση παραγωγής. Εδώ μιλάμε για εξάρτηση από έναν και μοναδικό τομέα.
<P>
Το Κοινοβούλιο έχει γνωστοποιήσει ότι είναι ενήμερο των προβλημάτων και έχει εκφράσει την επιθυμία του να αναλάβει θετική δράση. Ελπίζω ότι ούτε η Επιτροπή ούτε το Συμβούλιο θα επιδείξουν μικρότερη δέσμευση σε αυτά τα προβλήματα, και ότι θα δούμε, αρχίζοντας με αυτόν τον προϋπολογισμό και συνεχίζοντας καθόλη τη διαδικασία των αλλαγών που συνοδεύουν το τέλος της ΕΚΑΧ, τα θετικά, άμεσα και αποτελεσματικά μέτρα που υποβάλλονται για έγκριση εδώ, να τίθενται σε λειτουργία από την Επιτροπή και να υποστηρίζονται από το Συμβούλιο. Θέλουμε να εξασφαλίσουμε ότι τα χρήματα της ΕΚΑΧ θα προοριστούν για τη βοήθεια αναδιάρθρωσης των κοινωνιών που υπηρέτησε η βιομηχανία άνθρακα και χάλυβα. Εξάλλου, αυτή είναι η κληρονομία που μας αφήνεται. Πρέπει να φροντίσουμε ώστε οι άνθρωποι αυτών των κοινωνιών να έχουν ένα μέλλον.

<SPEAKER ID=120 LANGUAGE="NL" NAME="Pronk">
Κύριε Πρόεδρε, θα ήθελα καταρχάς να συγχαρώ θερμά τους εισηγητές, την κ. Dόhrkop, και τους κ.κ. Viola και Giansily, για τις εκθέσεις τους. Κατόρθωσαν να καταρτίσουν ένα προϋπολογισμό ο οποίος είναι λιτός και παρόλα αυτά ανταποκρίνεται στις πιο λογικές προσδοκίες των μελών του Κοινοβουλίου. Την εποχή που επικρατεί ανησυχία στην Ασία και στη Ρωσία και που οι Αμερικάνοι έχουν κατά κάποιο τρόπο πανικοβληθεί, η Ευρωπαϊκή Ένωση αποτελεί ζώνη σταθερότητας, πράγμα που οφείλεται και στο ευρώ. Το γεγονός αυτό πρέπει να συνοδευτεί από μια καλή δημοσιονομική πολιτική. Το ύψος του προϋπολογισμού αυξήθηκε σε πραγματικά μεγέθη. Συγκριτικά όμως μειώνεται, όπως και τα τελευταία χρόνια. Αυτό βέβαια διαφέρει κάπως από ότι συμβαίνει σε μερικούς εθνικούς προϋπολογισμούς. Πιστεύω ότι τα κράτη μέλη θα μπορούσαν να παραδειγματισθούν από την εξέλιξη της δικής μας δημοσιονομικής διαδικασίας σε σύγκριση με τη δική τους, ιδιαιτέρως στις περιπτώσεις που, μετά τις εκλογές, καταλήγουν στο συμπέρασμα ότι δεν είναι δυνατόν να εκπληρώσουν τις υποσχέσεις που έδωσαν πριν από αυτές.
<P>
Κατ' αυτό τον τρόπο αποδεικνύουμε ότι μπορούμε να είμαστε ένας αξιόπιστος και δημιουργικός εταίρος άλλων ευρωπαϊκών οργάνων. Υπάρχει μια ορισμένη ευθύνη. Παρά τις δημοσιονομικές προοπτικές, οι οποίες επιτρέπουν ένα ανώτατο όριο δαπανών έως και 1, 27 %, εμείς παραμένουμε πολύ πιο κάτω από το όριο αυτό. Η εικόνα του σπάταλου Κοινοβουλίου είναι αβάσιμη. Δεν υπάρχουν πολλά κοινοβούλια στην Ευρώπη που θα επιθυμούσαν να παραμείνουν κάτω από το ανώτατο όριο των δαπανών στην περίπτωση παρόμοιων προοπτικών. Το Συμβούλιο και η Επιτροπή θα έπρεπε να το δουν αυτό, αν και όσον αφορά το Συμβούλιο η κατάσταση δεν είναι πάντα σαφής. Ας ελπίσουμε ότι θα επηρεαστούν ευνοϊκά οι διαπραγματεύσεις για τη διοργανική συμφωνία.
<P>
Θα ήθελα να αναφερθώ λίγο και στις πρόσθετες τροπολογίες που εγκρίθηκαν. Πρόκειται βεβαίως για τροπολογίες οι οποίες αφορούν αποκλειστικά τις διαπραγματεύσεις. Δεν μπορεί ποτέ να έχουμε την πρόθεση να καταθέσουμε τις τροπολογίες με αυτόν τον τρόπο. Αυτό δεν είναι η πρόθεση του Κοινοβουλίου ούτε κανενός άλλου. Όμως, το Συμβούλιο πρέπει να δείξει ότι είναι διατεθειμένο να προχωρήσει σε διαπραγματεύσεις. Μέχρι στιγμής υπάρχουν ορισμένες κυβερνήσεις που προξενούν την εντύπωση ότι δεν έχουν σε καμία περίπτωση αυτή την πρόθεση. Τα κονδύλια για την κοινωνική πολιτική και την απασχόληση αυξήθηκαν αντιστοίχως κατά 48, 3 εκατ. και κατά 14 εκατ. σε σχέση με το προσχέδιο. Ωστόσο, εξακολουθεί να ισχύει ότι οι δαπάνες του τρέχοντος έτους είναι χαμηλότερες από τις δαπάνες του περασμένου και αυτό οφείλεται κατά ένα μεγάλο μέρος στη συζήτηση για τη νομική βάση, η οποία αφορά κυρίως τον κοινωνικό τομέα. Η απόφαση του Δικαστηρίου δημιούργησε σύγχυση. Πιστεύω ότι το Κοινοβούλιο κατόρθωσε να άρει ένα μεγάλο μέρος της σύγχυσης, ωστόσο αυτό επηρέασε σημαντικά την κατάσταση για το τρέχον έτος.
<P>
Πρέπει να πάρουμε στα σοβαρά τα αποτελέσματα της Συνόδου Κορυφής του Λουξεμβούργου. Χρειάζεται να μελετηθούν η αποτελεσματικότητα των διευρωπαϊκών δικτύων και το μέγεθος των κονδυλίων που διατίθενται γι' αυτά. Θα διατεθούν πάρα πολλά χρήματα στην κατηγορία 3 και το γεγονός αυτό μπορεί ακόμα και να καταστεί απειλή για τις υπόλοιπες κατηγορίες. Πιστεύω συνεπώς ότι πρέπει να προσέξουμε πάρα πολύ, ώστε να μη δαπανήσουμε μετά από ένα ή δύο έργα όλα τα χρήματα που έχουμε στη διάθεσή μας. Ευτυχώς, η Επιτροπή Προϋπολογισμών κατόρθωσε να εξισορροπήσει τις διάφορες πτυχές της εσωτερικής πολιτικής. Γι' αυτό και αισθάνομαι ιδιαίτερη ικανοποίηση με τα 94 εκατ. που θα διατεθούν επιπλέον για το πρόγραμμα Leonardo. Και σ' αυτή την περίπτωση η στάση του Συμβουλίου ήταν παράλογη. Τα κονδύλια διατίθενται με τον ενδεδειγμένο τρόπο και αυτό ενδιαφέρει πάρα πολύ τα κράτη μέλη. Υπάρχουν χρήματα στα πλαίσια των δημοσιονομικών προοπτικών, ωστόσο επικρατεί η άποψη ότι πρέπει να γίνουν περικοπές.
<P>
Κύριε Πρόεδρε, τελειώνοντας θα ήθελα να αναφέρω ένα ακόμα πράγμα. Θα ήθελα να σας παρακαλέσω να εξετάσετε το κείμενο της τροπολογίας που κατατέθηκε από του Πράσινους και εγκρίθηκε από την Επιτροπή Προϋπολογισμών σε σχέση με την έκθεση Viola. Υπάρχουν δύο σημεία του κειμένου που είναι εντελώς απαράδεκτα και που κατά τη γνώμη μου δεν εναρμονίζονται σε καμία περίπτωση με αυτό που συμφωνήθηκε στην επιτροπή. Στα πλαίσια της περαιτέρω συζήτησης έχει ιδιαίτερη σημασία να εξετασθεί το σημείο αυτό.

<SPEAKER ID=121 LANGUAGE="DE" NAME="Haug">
Ευχαριστώ πολύ, κύριε Πρόεδρε. Ήθελα να πω μόνο λίγα λόγια για τις δύο εκθέσεις του κ. Giansily για τη συνθήκη ΕΚΑΧ, μολονότι μπαίνει κανείς βέβαια στον πειρασμό να απαντήσει άμεσα στους συναδέλφους που είχαν μιλήσει προηγουμένως. Όμως αυτό δεν αποτελεί τώρα μέλημά μου.
<P>
Βέβαια, η συνθήκη ΕΚΑΧ λήγει σε τρία χρόνια, αλλά το Κοινοβούλιο ασχολείται ήδη εδώ και αρκετόν καιρό με το ερώτημα τί θα συμβεί κατόπιν. Ασφαλώς, ο πολιτικός στόχος της ΕΚΑΧ έχει επιτευχθεί, συγκεκριμένα ο στόχος της διασφάλισης της ειρήνης στην Ευρώπη μέσω διακρατικού ελέγχου του κλάδου άνθρακα και χάλυβα που υπήρξε αποφασιστικής σημασίας για την οικονομική ανόρθωση μετά τον πόλεμο.
<P>
Αυτό το επιτύχαμε. Όμως, τα επιτεύγματά της ΕΚΑΧ δεν πρέπει να υποτιμηθούν ούτε από τη σκοπιά της οικονομικής πολιτικής. Η συνθήκη ΕΚΑΧ αποδείχθηκε γενικά ως ένα πολύ ευέλικτο, πολύ αποτελεσματικό και συνεπώς πολύ επιβοηθητικό μέσο κατά την οικονομική και κοινωνικοπολιτική παρακολούθηση και στήριξη των διαρθρωτικών αλλαγών στην βιομηχανία άνθρακα και χάλυβα κατά τις περασμένες δεκαετίες. Επί τη βάσει της δημιουργήθηκαν ορισμένα ειδικά οικονομικά και κοινωνικοπολιτικά όργανα που ήταν πολύ χρήσιμα στις βιομηχανίες άνθρακα και χάλυβα και στις αντίστοιχες περιοχές κατά την δύσκολη διαδικασία προσαρμογής τους. Χωρίς αυτήν θα ήταν πολύ πιο δύσκολο να γίνει η δραματική διαρθρωτική αλλαγή στους δύο αυτούς κλάδους κατά τρόπο κοινωνικά ανεκτό. Ξέρω για ποιο πράγμα μιλάω, γιατί κατάγομαι από μια τέτοια βιομηχανική περιοχή και ζω εκεί.
<P>
Τώρα, όλοι γνωρίζουμε ότι η ανασυγκρότηση της βιομηχανίας άνθρακα και χάλυβα δεν έχει τελειώσει ακόμη, ότι στους εν λόγω τομείς ακόμη καταργούνται θέσεις εργασίας, πράγμα που μάλιστα ενδέχεται μελλοντικά να επιταχυνθεί κι άλλο. Επιπροσθέτως, η σημασία του τομέα άνθρακα και χάλυβα θα μεγαλώσει και πάλι με την ένταξη των πρώτων χωρών της Κεντρικής και Ανατολικής Ευρώπης.
<P>
Αυτό ενισχύει την τοποθέτησή μας ότι δεν μπορούμε να αποχαιρετήσουμε έτσι απλά την ΕΚΑΧ, να τη διαγράψουμε έτσι χωρίς να την αντικαταστήσουμε. Η ακλόνητη πρόθεσή μας που διατυπώθηκε από τον συνάδελφο κ. Giansily και ψηφίστηκε από την Επιτροπή Προϋπολογισμών είναι να κάνουμε phasing-in στον προϋπολογισμό, να χρησιμοποιήσουμε τα αποθεματικά της ΕΚΑΧ ως κεφάλαιο ενός μελλοντικού ιδρύματος «Ανθρακα και Χάλυβα» με σκοπό την προώθηση της έρευνας, να τα κάνουμε όλα αυτά με βάση την διαφάνεια και την ομοιογένεια του προϋπολογισμού και σε καμία περίπτωση να μη μεταβιβάσουμε τις αρμοδιότητες της Ευρωπαϊκής Ένωσης σε κάποια πολυμερή οργάνωση.
<P>
Την πρότασή μας για τον προϋπολογισμό της ΕΚΑΧ για το 1999 την υποβάλαμε ως συνέπεια και λαμβάνοντας υπ' όψιν τις πτυχές αυτές. Καλούμε με έμφαση το Συμβούλιο να ελευθερώσει τον δρόμο της χρηματοδότησης δραστηριοτήτων προσαρμογής της βιομηχανίας άνθρακα και χάλυβα και των αντίστοιχων βιομηχανικών ζωνών. Θέλουμε να δοθεί υποστήριξη στις περιοχές αυτές με σκοπό τη δημιουργία και τη μετατροπή θέσεων εργασίας για την εκπαίδευση, μετεκπαίδευση και κατάρτιση των εργαζομένων. Περιμένουμε από το Συμβούλιο να εγκρίνει τα 30 εκατ. ευρώ για το 1999 και να μεταφέρει τα 30 εκατ. από το 1998 μέσω του συμπληρωματικού και διορθωτικού προϋπολογισμού. Με αυτό θέλουμε να δώσουμε περαιτέρω ώθηση στην απασχόληση. Οι βιομηχανικές περιοχές άνθρακα και χάλυβα έχουν ιδιαίτερα ανάγκη αυτήν μας τη βοήθεια.

<SPEAKER ID=122 LANGUAGE="ES" NAME="Imaz San Miguel">
Κύριε Πρόεδρε, θα ήθελα κατ' αρχάς να συγχαρώ τους εισηγητές κ.κ. Viola και Dόhrkop για την εξαίρετη εργασία τους. Έχω επίγνωση της δυσκολίας να συνδυαστεί η πολιτική και τα διαφορετικά συμφέροντα, όπως και της ανάγκης να προσδιορισθούν προτεραιότητες σε έναν προϋπολογισμό διότι, σε τελική ανάλυση, πρόκειται για άσκηση πολιτικής. Και πρέπει να πω, με ικανοποίηση, πως οι εισηγητές μας ήταν ικανοί να ασκήσουν την πολιτική αυτή, γι' αυτό και η ψήφος μου θα είναι θετική για αυτόν τον προϋπολογισμό στην ολότητά του.
<P>
Τί θα έλεγε ένας ευρωπαίος πολίτης για αυτόν τον προϋπολογισμό; Πρώτον, ότι είναι ένας προϋπολογισμός που ενισχύει τις πολιτικές συνοχής και διαπεριφερειακής αλληλεγγύης της Ευρωπαϊκής Ένωσης, που αυξάνεται σημαντικά σε σχέση με πέρυσι, χάρη στην εφαρμογή των συμφωνιών του Εδιμβούργου. Και αυτό γίνεται σε ένα σημαντικό έτος - το 1999 - κατά το οποίο πρόκειται να οριστούν οι δημοσιονομικές προοπτικές και οι κύριες ευρωπαϊκές πολιτικές για τα προσεχή έτη. Προτεραιότητες συνοχής που επικεντρώνονται στις πιο μειονεκτούσες ζώνες, τις λεγόμενες ζώνες χαμηλού εισοδήματος του στόχου 1, αλλά που αναπτύσσουν προσπάθειες και σε άλλες περιοχές της Ένωσης, οι οποίες έχουν υποστεί διαδικασίες αναδιάρθρωσης και ανοικοδομούν τώρα τον οικονομικό ιστό τους και τα συστήματα κατάρτισης ανθρώπινων πόρων, δηλαδή ανθρώπων, προσανατολίζοντας τα προς την απασχόληση, ή σε περιφέρειες που στοιχηματίζουν στην ύπαιθρο, ούτως ώστε το περιβάλλον της υπαίθρου να καταστεί τόπος στον οποίο ο πληθυσμός να μπορεί να ζήσει, να αναπτύξει οικονομικές δραστηριότητες και να διαθέτει υπηρεσίες και υποδομές.
<P>
Για να δώσω ένα απλό παράδειγμα, η Χώρα των Βάσκων, η περιφέρεια που εκπροσωπώ, θα λάβει 37.000 εκατομμύρια πεσέτες βάσει αυτών των εννοιών - που περιλαμβάνονται στους στόχους 2, 3, 4 και 5 - κατά το προσεχές έτος. Μια επενδυτική προσπάθεια που συμβάλλει, χωρίς αμφιβολία, στην ενδυνάμωση του οικονομικού μας ιστού με θετικά αποτελέσματα χάρη στην προσπάθεια όλης της κοινωνίας. Σε μια κοινή προσπάθεια, που συντελεί σε μια πραγματική σύγκλιση προς το κοινοτικό εισόδημα. Και, για να σας δώσω ένα παράδειγμα, θα σας πω ότι αυτή η Χώρα των Βάσκων, την οποία εκπροσωπώ, έχει αυξήσει το ΑΕγχΠ της από 79 % σε 91 % σε σχέση με τον κοινοτικό μέσο όρο τα τελευταία 12 χρόνια.
<P>
Είναι, επίσης, ένας προϋπολογισμός που ενισχύει τις εσωτερικές πολιτικές της Ένωσης έναντι των περικοπών που προβλέπει το Συμβούλιο. Από την άποψη αυτή, οι τροπολογίες της Επιτροπής Προϋπολογισμών ενισχύουν τον πολιτισμό και την εκπαίδευση μέσω προγραμμάτων όπως το LEONARDO, το ΣΩΚΡΑΤΗΣ και το Νεολαία για την Ευρώπη, και, όπως έλεγε ο Delors, η ενίσχυση δράσεων αυτού του τύπου, που πλάθουν, κατά κάποιον τρόπο, την ευρωπαϊκή ψυχή, πιστεύω ότι είναι ένα σχέδιο που το συμμεριζόμαστε όλοι μας, για να οικοδομήσουμε σταδιακά αυτήν την Ευρώπη που σέβεται την πολυμορφία.
<P>
Και θέλω να αναφερθώ σε μια συγκεκριμένη πολιτιστική πτυχή: το κονδύλιο για την υποστήριξη των λιγότερο διαδεδομένων γλωσσών, διότι αν υπάρχει μια σημαντική πτυχή στην υποστήριξη της πολιτιστικής πολυμορφίας, αυτή είναι η υποστήριξη των γλωσσών που είναι λιγότερο διαδεδομένες, όχι όμως επειδή είναι μικρές, αφού μιλιούνται από πάνω από το 10 % των Ευρωπαίων. Το κονδύλιο των 4 εκατομμυρίων Ecu είναι, από κάθε άποψη, ανεπαρκές για τη διατήρησή τους, έναντι των προθέσεων περικοπής του Συμβουλίου, είναι ένα βήμα μέχρι να παγιωθεί ένα σταθερό πρόγραμμα υποστήριξης των γλωσσών αυτών σε ευρωπαϊκό επίπεδο.
<P>
Και θέλω να ευχαριστήσω προσωπικά την εισηγήτρια κ. Dόhrkop για την προσπάθεια που κατέβαλε για αυτό το θέμα, διότι, ως Βάσκα και υπέρμαχος της πολιτιστικής πολυμορφίας, κατέβαλε ιδιαίτερη προσπάθεια σε αυτόν τον τομέα.
<P>
Μία πολεμική πτυχή στην έγκριση αυτού του προϋπολογισμού ήταν η θέση στο αποθεματικό των ποσών που προορίζονται για την Υπηρεσία Ανθρωπιστικής Βοήθειας ECHO. Ένα μέτρο απαραίτητο από κάθε άποψη, αφού το καθήκον μας ως διαχειριστών του δημόσιου χρήματος είναι να καταπολεμήσουμε την απάτη και τη διαφθορά και υπήρχαν αρκετά στοιχεία που έδειχναν ότι είχαν γίνει σαφείς καταχρήσεις. Δεν πήραμε ομήρους τους πιο αδύναμους, αυτούς που έχουν ανάγκη από ανθρωπιστική βοήθεια, με τη θέσπιση αυτού του αποθεματικού, πρώτον, επειδή το αποθεματικό αφορά τον προϋπολογισμό του ερχόμενου έτους, οπότε προς το παρόν δεν έχουμε παραλύσει κανένα έργο, αφού βρισκόμαστε στην πρώτη ανάγνωση. Και, δεύτερον, η θέσπιση αυτού του αποθεματικού έχει δώσει καρπούς, διότι η επιστολή που λάβαμε από τον κ. Santer περιέχει ένα σαφές σήμα ότι το Ευρωπαϊκό Κοινοβούλιο θα λάβει από την UCLAF ακριβείς και έγκαιρες πληροφορίες για τις ενδεχόμενες απάτες και περιπτώσεις διαφθοράς που μπορούν να παρουσιαστούν στον κοινοτικό προϋπολογισμό.
<P>
Επομένως, κύριε Πρόεδρε, χάρη σ' αυτή την ενέργεια θα μπορέσουμε να συνεχίσουμε να χορηγούμε ανθρωπιστική βοήθεια και να βελτιώνουμε τους δρόμους ώστε η βοήθεια αυτή να φθάνει πραγματικά στους πιο αδύναμους και, πιθανώς, θα μπορέσουμε να ελέγξουμε καλύτερα τη διαφθορά που, δυστυχώς, ως ένα ορισμένο βαθμό, συνοδεύει σε πολλές περιπτώσεις τα προγράμματα βοήθειας.

<SPEAKER ID=123 NAME="Kellett-Bowman">
Κύριε Πρόεδρε, αυτό ίσως να είναι το πιο σημαντικό έργο που κάνει το Κοινοβούλιο ολόκληρη τη χρονιά. Γι' αυτό το λόγο, με λύπησε ιδιαίτερα το γεγονός ότι η κυρία Dόhrkop Dόhrkop, μετά από δουλειά ενός έτους στα παρασκήνια, αναγκάστηκε από τον Πρόεδρο της συνεδρίασης να επιταχύνει την παρουσίασή της σήμερα το πρωΐ. Ήταν μία ατυχής κίνηση.
<P>
Θα ήθελα να θίξω τα δύο σημερινά επίμαχα θέματα στους προϋπολογισμούς. Το πρώτο είναι το σκάνδαλο στην ECHO, που αφορά την ανθρωπιστική βοήθεια. Μερικοί θα έλεγαν - και κάποιοι το είπαν χθες βράδυ στην Επιτροπή των Προϋπολογισμών - ότι δεν θα πρέπει να συγχέουμε το έργο που επιτελεί η Επιτροπή Ελέγχου του Προϋπολογισμού με το έργο της Επιτροπής Προϋπολογισμών. Η αλήθεια είναι ότι τέσσερις φορείς είναι αναμεμιγμένοι στο ευρωπαϊκό σκηνικό για την αντιμετώπιση της απάτης και των παρατυπιών: το Ελεγκτικό Συνέδιο, η ΟΣΚΠΑ και το Κοινοβούλιο με τη μορφή της Επιτροπής Ελέγχου του Προϋπολογισμού και της Επιτροπής Προϋπολογισμών. Εάν η Επιτροπή Ελέγχου του Προϋπολογισμού δεν λάβει ικανοποίηση, το ενδιαφέρον του Σώματος εστιάζεται στην ψήφιση του προϋπολογισμού.
<P>
Θέλω να συγχαρώ τον κ. Fabra και την κυρία Mόller για το έργο που επετέλεσαν στον τομέα της ECHO. Είναι θλιβερό το γεγονός ότι οι μη κυβερνητικές οργανώσεις, οι άνθρωποι που εργάζονται για μας και με αυτή τη βοήθεια είναι αυτοί που υποφέρουν. Αλλά εάν δείτε τον τρόπο με τον οποίο είναι διαρθρωμένος ο προϋπολογισμός, διότι η Επιτροπή θα ήθελε να δει σειρές «ομπρέλας» στον προϋπολογισμό, είναι πολύ δύσκολο να στοχοθετηθούν αυτοί οι τομείς που θα ήθελε κανείς να στοχοθετήσει. Έτσι οι αδύναμοι υποφέρουν μαζί με τους ισχυρούς.
<P>
Ο Πρόεδρος της Επιτροπής θα πρέπει να ένοιωσε μάλλον αμήχανα που αναγκάστηκε να συντάξει εκείνη την επιστολή προς την Επιτροπή των Προϋπολογισμών. Αναφερόταν σε παρεξηγήσεις. Η αλήθεια είναι ότι δεν ήταν παρεξηγήσεις αλλά θέματα αρχής. Γι' αυτό η Επιτροπή Ελέγχου του Προϋπολογισμού και η Επιτροπή Προϋπολογισμών επέδειξαν σκληρή στάση. Πρέπει να πω ότι οι εκθέσεις της ΟΣΚΠΑ, προκειμένου να διαβαστούν, πρέπει να είναι δυναμίτης εάν είναι απαραίτητο να μπουν σε τεθωρακισμένα καταφύγια. Λυπάμαι για τον Πρόεδρο Santer. Το Σώμα εξουσιοδοτείται να παύσει το σύνολο της Επιτροπής. Αυτό δεν έχει γίνει ποτέ. Νομίζω ότι όταν θα εξετάσουμε τη Συνθήκη στο μέλλον ίσως καταρτίσουμε μία τροποποίηση που εξουσιοδοτεί τον Πρόεδρο της Επιτροπής να απολύει ένα ή δύο από τα μέλη της Επιτροπή του εάν θεωρεί ότι πρέπει.
<P>
Έρχομαι τώρα στον προϋπολογισμό του Ευρωπαϊκού Κοινοβουλίου: δαπάνες των βουλευτών του Σώματος. Το 1979, το γεγονός ότι το Συμβούλιο, το οποίο ενεργούσε ως σύνοδος κορυφής σε αυτήν την περίπτωση, δεν κατόρθωσε να συμφωνήσει σε ένα μηνιαίο μισθό για τους βουλευτές, οδήγησε στην υιοθέτηση μίας προσωρινής λύσης την οποία έθεσε σε λειτουργία το Προεδρείο του Κοινοβουλίου. Αυτή η προσωρινή ρύθμιση ήταν να αποζημιώνονται οι βουλευτές των οποίων ο μισθός υστερούσε έναντι άλλων, με μια μάλλον γενναιόδωρη επιστροφή εξόδων ταξιδίου. Αυτό το προσωρινό σύστημα λειτουργεί εδώ και 19 έτη. Είναι πολύ κρίμα που τώρα επιχειρηματολογούμε για την κατάρτιση ενός καταστατικού βουλευτών. Στον προϋπολογισμό του 1980 συμπεριλάβαμε μία συμβολική καταχώριση για την κατάρτιση καταστατικού βουλευτών. Ακόμα περιμένουμε αυτό το καταστατικό. Κατανοώ ότι το σημερινό Συμβούλιο δεν έχει καμία σχέση με την πηγή του προβλήματος, αλλά υπολογίζω σε αυτό και στον άμεσο διάδοχό του για να δημιουργήσουν ένα καταστατικό βουλευτών.
<P>
Δεν μπορώ να υποστηρίξω καμία πρόταση πριν βεβαιωθώ ότι η θέση των λιγότερο καλά αμοιβόμενων βουλευτών αυτού του Κοινοβουλίου δεν θα επιδεινωθεί από τις προτάσεις που παρουσιάζονται ενώπιον του Σώματος.

<SPEAKER ID=124 LANGUAGE="DE" NAME="Liese">
Κύριε Πρόεδρε, θα ήθελα να επικεντρώσω τα λεγόμενά μου στην κατηγορία 4 για την εξωτερική πολιτική. Αντιμετωπίζουμε ακόμη τις επιπτώσεις των αποφάσεων των Καννών και εξακολουθώ να είμαι της γνώμης ότι το Συμβούλιο τότε στις Κάννες δεν έλαβε σοφές αποφάσεις. Αποφάσισε να επικεντρωθούμε στην εξωτερική πολιτική κυρίως στους άμεσους γείτονές μας στην Κεντρική και Ανατολική Ευρώπη και στον χώρο της Μεσογείου. Αυτό εξακολουθώ να το θεωρώ αμφίβολης ορθότητας, για δύο λόγους. Πρώτον, αμφιβάλλω για το αν τα χρήματα εκεί έχουν πράγματι επενδυθεί παντού σωστά. Ιδιαίτερα για το MEDA, οι αμφιβολίες μου μεγαλώνουν αντί να μικραίνουν. Δεύτερον, αυτό έχει μια συνέπεια που το Συμβούλιο κάθε χρόνο επιβάλλει εκ νέου δια της βίας, δυστυχώς δε πολλές φορές με την υποστήριξη της Επιτροπής. Πάντοτε οι περικοπές γίνονται στον τομέα της κλασικής πολιτικής ανάπτυξης, δηλαδή στους φτωχότερους μεταξύ των φτωχών. Χαίρομαι για το ότι η Επιτροπή Προϋπολογισμών και το Κοινοβούλιο στο σύνολό του δεν συμμετέχει σ' αυτήν την πολιτική και επίσης για το ότι εξακολουθούμε να θεωρούμε σημαντική την αλληλεγγύη προς τους ανθρώπους της Ασίας, της Λατινικής Αμερικής και της Αφρικής.
<P>
Από την δική μου σκοπιά, ιδιαίτερα σημαντική είναι η θέση Β 7-6000 του προϋπολογισμού για τη συγχρηματοδότηση των δράσεων των ΜΚΟ. Εκεί εργάζονται άνθρωποι που προτείνουν διαρκώς με πάρα πολύ ιδεαλισμό, με πολύ μεγάλη προσφορά δικών τους μέσων, νέα σχέδια και δέχονται από μας μόνο υποστήριξη. Αυτό σημαίνει άλλωστε η λέξη συγχρηματοδότηση και αποτελεί, νομίζω, επίσης μια εγγύηση για το ότι τα χρήματα αυτά χρησιμοποιούνται πολύ αποτελεσματικά. Εξακολουθούμε να έχουμε το πρόβλημα ότι η υπηρεσία που επεξεργάζεται αυτές τις αιτήσεις δεν διαθέτει επαρκές προσωπικό και καλώ γι' άλλη μια φορά την Επιτροπή να βελτιώσει την κατάσταση του προσωπικού στην διοικητική αυτή υπηρεσία μέσω εσωτερικών αλλαγών.
<P>
Θα πω μερικά πράγματα για την ECHO από τη σκοπιά της πολιτικής ανάπτυξης. Πιστεύω ότι η πλήρης διαφώτιση του σκανδάλου συμφωνεί με το πνεύμα της πολιτικής ανάπτυξης. Διότι συναντούμε προβλήματα στο να κερδίσουμε την κατανόηση του πληθυσμού μας για το ότι συνεχίζουμε να διαθέτουμε πιστώσεις για την πολιτική ανάπτυξης, εφόσον υπάρχει λιτότητα και στις χώρες μας και εφόσον δεν μπορούμε να αποδείξουμε ότι τα χρήματα αυτά χρησιμοποιούνται σωστά. Έτσι θα αποκτήσουμε μεγαλύτερα προβλήματα αποδοχής. Γι' αυτό αισθάνομαι μεγάλη απογοήτευση για τις δηλώσεις που έκαναν για το συγκεκριμένο θέμα τις τελευταίες ημέρες και εβδομάδες ο Επίτροπος κ. Marνn και η Επίτροπος κ. Bonino. Όμως, ό, τι και να κάνουμε, θα εξακολουθήσει να υπάρχει στενότητα στην κατηγορία 4, και πρέπει να σκεφτούμε πολύ καλά πού θα δαπανηθούν τα λίγα αυτά χρήματα. Για τον λόγο αυτόν είμαι επίσης εναντίον της συγχρηματοδότησης και τομέων που έχουν μόνο μικρή ή και καθόλου σχέση με την πολιτική ανάπτυξης. Αναφέρομαι στο θέμα των μπανανών. Εδώ υπάρχει μια διένεξη της οποίας η αιτία είναι βασικά θέμα γεωργικής πολιτικής και κατά τη γνώμη μου δεν έχει διευθετηθεί επαρκώς, οπότε λαμβάνονται απλά κονδύλια της κατηγορίας 4, δηλαδή κονδύλια που θα έπρεπε να χρησιμοποιηθούν προς όφελος των πιο φτωχών, για να ενισχυθεί η βιομηχανία μπανάνας. Γιατί τα χρήματα δεν φθάνουν στους μικροκαλλιεργητές. Ως εκ τούτου, υπέβαλα μια τροπολογία προκειμένου να αποκλεισθούν μέσω της νομικής βάσης οι πολυεθνικοί όμιλοι από αυτήν τη θέση του προϋπολογισμού. Η Επιτροπή την απέρριψε. Συνεπώς, τα χρήματα πάνε στις πολυεθνικές.
<P>
Το να παίρνει κανείς χρήματα από τους φτωχούς για να τα δώσει στις πολυεθνικές της μπανάνας - είτε έχουν ευρωπαϊκά είτε αμερικανικά ονόματα, αυτό δεν με ενδιαφέρει - είναι εσφαλμένη πολιτική. Για τον λόγο αυτόν θεωρώ σωστή την πρόταση της Επιτροπής Προϋπολογισμού να μην αφαιρεθούν τα κονδύλια αυτά από τη συγκεκριμένη θέση παρά να εξετάσουμε αν μπορούν να ληφθούν από την κατηγορία 1 ή από το ευρωπαϊκό ταμείο ανάπτυξης, όπου έχουμε κάθε χρόνο πλεονάσματα.
<P>
Μια τελευταία παρατήρηση για το ζήτημα της πολιτικής για τον πληθυσμό, θέση Β 7-631: ένας σημαντικός τομέας που πάντα είχε την υποστήριξη του Κοινοβουλίου. Αγωνιστήκαμε πολύ για τη νομική βάση αυτού του ζητήματος και διασαφηνίσαμε ότι η πολιτική για θέματα πληθυσμού δεν έχει να κάνει με τις αμβλώσεις, παρά με την ανάγκη επιλογής άλλων μεθόδων. Τώρα, η Επιτροπή Προϋπολογισμών προτείνει να αλλάξει ο τίτλος αυτής της θέσης του προϋπολογισμού. Έχω μια ερώτηση προς τον Επίτροπο κ. Liikanen: πώς αντιμετωπίζει η Επιτροπή την αλλαγή ενός τίτλου θέσης του προϋπολογισμού, αφού έχουμε νομική βάση; Δεν μπαίνουμε σε φαύλο κύκλο, όταν διαρκώς αλλάζουμε τον τίτλο εκ των υστέρων, μετά την απόκτηση της νομικής βάσης, και πώς βλέπουν οι ειδικοί της Επιτροπής την συγκεκριμένη πρόταση; Θα χαιρόμουν αν ο Επίτροπος μπορούσε να λάβει θέση σε αυτό το ειδικό σημείο.

<SPEAKER ID=125 LANGUAGE="FR" NAME="Pinel">
Κύριε Πρόεδρε, δεν θα χρειαστώ τρία λεπτά για να σας αναγγείλω την έκπληξή μου. Πράγματι, ο συνάδελφός μου κ. Le Gallou και εγώ ο ίδιος, παρουσιάσαμε γύρω στις εκατό περίπου τροπολογίες στην Επιτροπή Προϋπολογισμών, τροπολογίες που υπαγορεύτηκαν από τρεις κατευθυντήριες γραμμές.
<P>
Πρώτον, από τον σεβασμό των κοινοτικών αρμοδιοτήτων και της αρχής της επικουρικότητας· δεύτερον, τον σεβασμό των ηθικών αξιών που αποτελούν τη βάση κάθε πολιτισμού· τρίτον τον σεβασμό της διαφάνειας, δηλαδή μιας λογικής, λεπτομερούς και καλά εξακριβωμένης χρήσης των δημοσίων κεφαλαίων, διότι οφείλουμε εξηγήσεις σε όλους τους ευρωπαίους φορολογούμενους.
<P>
Όμως, πρέπει να διαπιστώσουμε ότι προέκυψε μία μεγάλη συγκάλυψη για να μην δοθούν συγκεκριμένες εξηγήσεις στους Ευρωπαίους, τη στιγμή ακριβώς που η επικαιρότητα μας γνωστοποιεί ότι εκατομμύρια Ecu υπεξαιρέθηκαν στους κόλπους της Επιτροπής και ότι κλάπηκαν κεφάλαια σχετικά με πιστώσεις που διατέθηκαν για την διεθνή συνεργασία.
<P>
Περίεργη αντίληψη υπάρχει για τη συνεργασία, καθώς και εξίσου περίεργη αντίληψη για την ηθική και τη δημόσια υγεία, εφόσον οι ενισχύσεις των οργανώσεων γίνονται μέσα σε απόλυτη αδιαφάνεια.
<P>
Θέλαμε να αποτρέψουμε τη δυνατότητα τα δημόσια κεφάλαια να ωφελούν τα πάντα και οτιδήποτε, ιδίως την ανατροπή, όπως συμβαίνει σε κάποιους οργανισμούς που επιχειρούν να νομιμοποιήσουν ό, τι είναι παράνομο, για παράδειγμα την παράνομη μετανάστευση ή τη χρήση ναρκωτικών.
<P>
Θέλαμε επίσης να εγγυηθούμε την ιδέα της κοινοτικής προτίμησης, δηλαδή να εξασφαλίσουμε μία προτεραιότητα στις ενισχύσεις για τους υπηκόους των κρατών μελών, το λιγότερο που μπορεί να γίνει. Και αυτό μας το αρνήθηκαν. Με αυτόν τον τρόπο, η επαγγελματική κατάρτιση, για παράδειγμα, δεν θα προορίζεται μόνο για τους εργάτες και τους μαθητευόμενους της Κοινότητας. Για μία ακόμη φορά, θα πληρώνουμε επομένως για ολόκληρο τον κόσμο.
<P>
Θέλαμε επίσης να εμποδίσουμε τα δημόσια κεφάλαια να χρησιμεύουν στην προεκλογική εκστρατεία κάποιων υποψηφίων ή κάποιων κομμάτων. Ούτε αυτήν την ανησυχία συμμερίστηκαν οι συνάδελφοί μας, όλων των πεποιθήσεων. Οι φεντεραλιστές, ή καλύτερα οι ενωτικοί, θα μπορέσουν λοιπόν να συνεχίσουν να επωφελούνται μιας διαρκούς εκστρατείας υπέρ του ευρώ ή της αναγκαστικής ένταξης κρατών σε μία ενιαία υπερεθνική οντότητα, που πήρε το όνομα Euroland. Η Euroland έχει το χρώμα και το όνομα πάρκου διασκέδασης, αλλά δεν είναι καθόλου αστεία: πρόκειται στην πραγματικότητα για μία αληθινή αμφισβήτηση της δημοκρατίας και της αρχής της επικουρικότητας, δηλαδή μία αμφισβήτηση των ατομικών ελευθεριών μας, εκείνες των περιοχών και των εθνών μας.

<SPEAKER ID=126 LANGUAGE="NL" NAME="Cornelissen">
Κύριε Πρόεδρε, οι ακροατές στην αίθουσα έχουν εξαντληθεί από τις πολλές δεκάδες ομιλίες. Ωστόσο, θα ήθελα να επιστήσω την προσοχή του Σώματος σε ένα από τους πιο ενδιαφέροντες τομείς, τον τουρισμό. Αυτό το μήνα θα εκδοθούν τα πορίσματα της επιτροπής εμπειρογνωμόνων που ασχολήθηκε με τον τουρισμό και την απασχόληση. Η συγκράτηση των προσδοκιών ως προς την ανάπτυξη σε πολλές χώρες και στην Ευρωπαϊκή Ένωση επιβάλλει να δοθεί πρόσθετη προσοχή σε τομείς όπου μπορούν να δημιουργηθούν νέες θέσεις εργασίας. Ένας από αυτούς τους τομείς είναι ο τουρισμός.
<P>
Ταυτόχρονα πρέπει να διαπιστώσουμε ότι, με την υποτίμηση των νομισμάτων ορισμένων χωρών της Νοτιοανατολικής Ασίας, θα ενταθεί ο ανταγωνισμός που θα αντιμετωπίσει ο τουρισμός μας. Σ' αυτό πρέπει να προστεθεί και η εξασθένηση του δολαρίου. Σκέφτομαι ιδιαιτέρως τον συνεδριακό τουρισμό, που είναι εξαιρετικά σημαντικός για την απασχόληση στις χώρες μας. Καλώ την Επιτροπή να δράσει δυναμικά με βάση τις επικείμενες συστάσεις της επιτροπής εμπειρογνωμόνων.
<P>
Ο αυστριακός Πρόεδρος του Συμβουλίου μας διαβεβαίωσε ότι πριν από το τέλος του χρόνου θα εγκριθεί το πρόγραμμα δράσης που έχει υποβληθεί για τον τουρισμό. Κατ' αυτό τον τρόπο θα δημιουργηθεί η απαραίτητη νομική βάση. Στην περίπτωση αυτή θα χάναμε μια ευκαιρία εάν δεν συμπεριλαμβάναμε ένα μικρό ποσό για το σκοπό αυτό στον προϋπολογισμό. Δυστυχώς, η Επιτροπή και το Συμβούλιο δεν έδειξαν μέχρι στιγμής ενδιαφέρον.
<P>
Η ερώτηση που θα ήθελα να υποβάλω στην Επιτροπή και τον Πρόεδρο του Συμβουλίου είναι εάν μπορούν να προεξοφλήσουμε ότι εν ανάγκη, αναλόγως με τις αποφάσεις που θα ληφθούν, θα αναλάβουν ταχέως δράση για την τροποποίηση του προϋπολογισμού, ώστε να ληφθεί υπόψη και το σημείο αυτό. Πιστεύω ότι οι πολλοί - οι πάρα πολλοί - άνεργοι στις χώρες μας το δικαιούνται αυτό. Αναμένω με αδημονία την απάντηση της Επιτροπής και του Προέδρου του Συμβουλίου στο ερώτημα που υπέβαλα.

<SPEAKER ID=127 LANGUAGE="FR" NAME="Liikanen">
Θα ήθελα να αρχίσω εκφράζοντας την ευχαρίστησή μου για την ευρεία συμμετοχή σε αυτήν τη συζήτηση: είμαστε εδώ πάνω από πέντε ώρες. Πολλά μέλη έχουν άλλες υποχρεώσεις επί του παρόντος, έτσι μόνον μερικοί κατάφεραν να αντισταθούν στην πίεση να πάνε κάπου αλλού. Γι' αυτό το λόγο θα απαντήσω μόνον σε εκείνες τις ερωτήσεις που τέθηκαν από τους νυν παριστάμενους.
<P>
Πρώτον, σχετικά με το θέμα του τουρισμού, δεν μπορώ να λάβω θέση επί των συμπερασμάτων που θα λάβει η Επιτροπή επί τη βάσει μίας έκθεσης που δεν έχει ακόμη υποβληθεί. Θα τη μελετήσουμε προσεκτικά και κατόπιν, είμαι βέβαιος, η Επιτροπή θα ενημερώσει το Κοινοβούλιο για το τί επακολούθησε.
<P>
Δεύτερον, σχετικά με το θέμα της νομικής βάσης και τον τίτλο της γραμμής του προϋπολογισμού, δεν κατόρθωσα να πάρω τις απαιτούμενες νομικές συμβουλές αλλά η θέση μου είναι ότι η ουσία της δράσης είναι που μετράει. Εάν η δράση έχει μία νομική βάση, ο τίτλος μίας γραμμής προϋπολογισμού είναι δευτερεύων. Συνεπώς, η ουσία της δράσης πρέπει να έχει μία νομική βάση.
<P>
Τρίτον, το ερώτημα που έθεσε ο κ. Samland, ο πρόεδρος της Επιτροπής των Προϋπολογισμών και άλλα που περιελήφθηκαν σε έγγραφα που εστάλησαν στις αρχές του Λουξεμβούργου. Κατά τη διάρκεια της συζήτησης συμβουλεύθηκα τις υπηρεσίες μας και μπορώ να διαβάσω τα τέσσερα σημεία του γαλλικού κειμένου που έχω σχετικά με το λεγόμενο θέμα των πλασματικών συμβάσεων.
<P>
«Πρώτον, η εισαγγελία επιλήφθηκε των κατάλληλων στοιχείων σχετικά με τις εν λόγω τέσσερις συμβάσεις, δηλαδή τις φανταστικές συμβάσεις· δεύτερον, η εισαγγελία έλαβε τα κατάλληλα στοιχεία των σχέσεων μεταξύ υπαλλήλου και των εν λόγω συμβάσεων· τρίτον, η έκθεση της ομάδας συντονισμού για την καταπολέμηση των περιπτώσεων απάτης, UCLAF, διαβιβάστηκε ολόκληρη· τέταρτον, για να αποφευχθεί κάθε διφορούμενο, η εισαγγελία έχει πρόσβαση σε κάθε άλλο έγγραφο που κρίνει απαραίτητο στην εξέταση του φακέλου.» Βέβαια, η συνεργασία της Επιτροπής είναι απολύτως δεδομένη: η εισαγγελία θα κοινοποιήσει κάθε έγγραφο που θα κρίνει απαραίτητο.

<SPEAKER ID=128 LANGUAGE="DE" NAME="Bφge">
Κύριε Πρόεδρε, επειδή το θέμα είναι σημαντικό, θέλω να ρωτήσω κάτι ακόμα τον κ. Liikanen: τί εννοούσατε όταν μόλις προ ολίγου αναφέρατε «το δικαστήριο», ποιο δικαστήριο είναι αυτό, παρακαλώ;

<SPEAKER ID=129 LANGUAGE="NL" NAME="Cornelissen">
Κύριε Πρόεδρε, κι εγώ είχα υποβάλει μία ερώτηση προς το Συμβούλιο. Επειδή το Συμβούλιο και το Κοινοβούλιο συγκροτούν την αρμόδια επί του προϋπολογισμού αρχή, θα το εκτιμούσα ιδιαιτέρως εάν το Συμβούλιο μου έδινε μια απάντηση. Εάν αυτό δεν μπορεί να γίνει τώρα, θα ήθελα πάρα πολύ να μου δοθεί η υπόσχεση ότι θα συμβεί γραπτώς.

<SPEAKER ID=130 NAME="Liikanen">
Προφανώς υπήρξε πρόβλημα στη μετάφραση. «Parquet» σε αυτή την περίπτωση σημαίνει «δικαστικές αρχές του Λουξεμβούργου». Δεν σημαίνει κανένα άλλo δικαστήριο, μόνον τη δικαστική αρχή του Λουξεμβούργου: το «parquet Luxembourgeois».

<SPEAKER ID=131 NAME="Πρόεδρος">
Βλέπω ότι ο εκπρόσωπος του Συμβουλίου θέλει τελικά να απαντήσει γραπτώς.
<P>
Η κοινή συζήτηση έληξε.
<P>
Η ψηφοφορία θα διεξαχθεί την Πέμπτη στις 10.00.

<CHAPTER ID=8>
Πρόοδος της Ένωσης το 1997
<SPEAKER ID=132 NAME="Πρόεδρος">
Η ημερήσια διάταξη προβλέπει στη συνέχεια συζήτηση επί της έκθεσης (Α4-0357/98) της κ. Spaak, εξ ονόματος της Επιτροπής Θεσμικών Θεμάτων, για την έκθεση του Ευρωπαϊκού Συμβουλίου προς το Ευρωπαϊκό Κοινοβούλιο σχετικά με την πρόοδο της Ευρωπαϊκής Ένωσης κατά το 1997 (κατ' εφαρμογήν του άρθρου Δ της Συνθήκης για την Ευρωπαϊκή Ένωση) (C4-0411/98).

<SPEAKER ID=133 NAME="Spaak">
Κύριε Πρόεδρε, κύριε Επίτροπε, κύριε εκπρόσωπε του Συμβουλίου, η έκθεση που καταρτίστηκε από το Συμβούλιο κατ' εφαρμογή του άρθρου Δ για το έτος 1997, όπως τα προηγούμενα έτη, απαριθμεί κατά τρόπο εντελώς τυπικό τις δραστηριότητες, νομοθετικές ή άλλες, που υλοποιήθηκαν αυτή τη χρονιά.
<P>
Χωρίς να ληφθούν υπόψη οι κριτικές του Ευρωπαϊκού Κοινοβουλίου, δεν κάνει καμία εκτίμηση για τις προόδους που επιτεύχθηκαν ούτε για τα προβλήματα που παρουσιάστηκαν ή τα ήδη υπάρχοντα ελλείμματα, και τούτο, ενώ μάλιστα το ίδιο το άρθρο Δ αναθέτει στο Συμβούλιο να δίνει στην Ένωση την αναγκαία ώθηση για την ανάπτυξή της.
<P>
Είναι λυπηρό το γεγονός ότι η πραγματική πολιτική ώθηση δίνεται, για παράδειγμα, από ορισμένους αρχηγούς κρατών ή κυβερνήσεων, όπως μαρτυρεί η επιστολή των κ.κ. Kohl και Chirac στη Διάσκεψη Κορυφής του Κάρντιφ. Η Επιτροπή Θεσμικών Θεμάτων επέλεξε λοιπόν να σταθεί στα στοιχεία που της φαίνονταν ικανά να δώσουν την απαραίτητη ώθηση στην ανάπτυξη της Ένωσης.
<P>
Από αυτήν την άποψη, υποστηρίζω την τροπολογία του κ. Corbett που έχει ως στόχο την τροποποίηση της διαδικασίας, προβλέποντας μία συζήτηση του Ευρωπαϊκού Κοινοβουλίου σχετικά με την ετήσια έκθεση του Συμβουλίου, αμέσως μετά την παρουσίασή της, χωρίς να παραπέμπεται για εξέταση επί της ουσίας στην αρμόδια επιτροπή. Ζητώ από το Συμβούλιο - δεν ξέρω εάν ο εκπρόσωπός του είναι εδώ και εάν ακούει - να μας δώσει τη γνώμη του ως προς αυτό το θέμα.
<P>
Φτάνω, κύριε Πρόεδρε, στο δεύτερο μέρος της παρέμβασής μου. Με την υλοποίηση της Οικονομικής και Νομισματικής Ένωσης και την προοπτική της διεύρυνσης, δεν μπορούμε πλέον να αναβάλουμε για αργότερα την απάντηση στα ερωτήματα που ακούμε τόσο συχνά εδώ και χρόνια: γιατί η Ευρώπη, ποια Ευρώπη και ποιες είναι οι φιλοδοξίες γι' αυτή την Ευρώπη;
<P>
Την περασμένη εβδομάδα, η Πρόεδρος, κ. Ferrero Waldner, κατά τη συμμετοχή της στις εργασίες της Επιτροπής Θεσμικών Θεμάτων, μας είπε ότι συμμεριζόταν αυτή την ανησυχία και ότι είχε περιληφθεί στη Διάσκεψη Κορυφής του Pφrtschach. Αυτό δεν έχει ξαναγίνει εδώ και πολλά χρόνια. Διότι θα είχε αποδείξει την έλλειψη συναίνεσης και προκειμένου να αποφευχθούν επικίνδυνες αντιπαραθέσεις, τα κράτη μέλη προτίμησαν, για δεκαετίες, να ανατρέχουν σε θεσμικό επίπεδο στην πολιτική του μικρότερου κοινού παρονομαστή. Αυτή η διαδικασία δεν αποδίδει σήμερα. Η κοινή γνώμη προσχώρησε στην πολιτική παρότρυνση των ιδρυτών, διότι μετά από δύο φρικτούς πολέμους, που ένωσαν νικητές και ηττημένους στην ίδια καταστροφή, οι λαοί προσδοκούσαν την ειρήνη και την εγκαθίδρυση της δημοκρατίας.
<P>
Δύο γενιές ακολούθησαν λοιπόν, κατά τη διάρκεια των οποίων η Ευρωπαϊκή Κοινότητα έβαζε σε εφαρμογή την ελεύθερη κυκλοφορία, την ενιαία αγορά, το ενιαίο νόμισμα, επικύρωνε συνθήκες και ενέκρινε την είσοδο δεκαπέντε νέων κρατών μελών. Πρόκειται για έναν θαυμάσιο απολογισμό, αλλά όλον αυτόν τον καιρό οι ευρωπαίοι πολίτες υπέφεραν από το κλείσιμο ή τη μετεγκατάσταση επιχειρήσεων, τους περιορισμούς που συνδέονται με τα κριτήρια σύγκλισης και παρακολουθούσαν ανίσχυροι τα γεγονότα στην Ευρώπη, τη Βοσνία, την Αλβανία και στο Κοσσυφοπέδιο. Η σχέση διακόπηκε. Ο λόγος αυτής της μεγάλης περιπέτειας τους διέφευγε διότι, όπως έλεγε και ο Πρόεδρος κ. Delors, δεν μπορούμε να ερωτευτούμε ένα ενιαίο νόμισμα.
<P>
Ο στόχος σήμερα - πρέπει να τον υπενθυμίζουμε τόσο με σθένος όσο και με σαφήνεια - είναι ότι η Ευρωπαϊκή Ένωση αποτελεί ένα μοναδικό στον κόσμο πολιτικό σχέδιο, διότι στηρίζεται στην ειρήνη και τη δημοκρατία καθώς και στις αξίες: τα ανθρώπινα δικαιώματα, την αλληλεγγύη μεταξύ των λαών και τις γενιές, την εφαρμογή ενός κοινωνικού προτύπου που να οδηγεί, κατά το δυνατό, τους λαούς που αποτελούν μέρος του, σε ευημερία.
<P>
Ένα καταπληκτικό παράδειγμα αυτών των αξιών μας έδωσε σήμερα ο κ. John Hume, ο οποίος μας είπε πως ένα πράγμα που είχε διδαχτεί από την Ευρώπη και το Ευρωπαϊκό Κοινοβούλιο ήταν ο σεβασμός της διαφοράς και της διαφοροποίησης. Ξεκινώντας από αυτόν τον στόχο, τον οποίο θυμηθήκαμε και συμμεριζόμαστε όλοι, αποκτά το πλήρες νόημά του ο προβληματισμός σχετικά με το θεσμικό όργανο που χρειαζόμαστε. Προσθέτω ότι η συζήτηση που θα επέλθει σχετικά με τον προϋπολογισμό, υπαγορεύεται από την ίδια επείγουσα ανάγκη και θα πρέπει να ληφθούν υπόψη τα ίδια κριτήρια και στόχοι της Ένωσης.
<P>
Η διακυβερνητική μέθοδος δεν απέδωσε τα αναμενόμενα αποτελέσματα σε θεσμικό επίπεδο. Αυτή είναι η μεγάλη αδυναμία της Συνθήκης του Αμστερνταμ. Ας βγάλουμε τα συμπεράσματα επανερχόμενοι στην κοινοτική μέθοδο, η αποτελεσματικότητα της οποίας είναι αποδεκτή σε ό, τι αφορά τη σύνταξη της Συνθήκης της Ρώμης, την Ενιαία Πράξη και την επιτροπή Delors.
<P>
Η επόμενη θεσμική μεταρρύθμιση θα πρέπει να έχει ολοκληρωθεί πριν από τις πρώτες προσχωρήσεις, προκειμένου να γίνουν με διαφάνεια, φροντίζοντας να μην καθυστερήσουν ούτε να διακυβευτεί η επιτυχία τους. Οι στόχοι αυτής της μεταρρύθμισης, θα πρέπει να αποτελέσουν μέρος του κοινοτικού κεκτημένου. Αυτές είναι, κύριε εκπρόσωπε του Συμβουλίου, κύριε Επίτροπε, μερικές από τις προκλήσεις που περιμένουν την αυστριακή Προεδρία, στην οποία ευχόμαστε καλή τύχη!

<SPEAKER ID=134 NAME="Πρόεδρος">
Σας ευχαριστώ πολύ, κ. Spaak. Ελπίζω να άκουσε και το Συμβούλιο τα όσα είπατε.

<SPEAKER ID=135 LANGUAGE="NL" NAME="Maij-Weggen">
Κύριε Πρόεδρε, αύριο ο Πρόεδρος της Επιτροπής, κ. Santer, θα εκφωνήσει την ετήσια δήλωση για τα σχέδια της Επιτροπής για το 1999. Έχει γίνει πλέον συνήθεια να αποκαλείται ο λόγος αυτός State of the Union . Σήμερα συζητάμε για την πρόοδο που σημειώθηκε το 1997. Η κ. Spaak εκπόνησε επί του θέματος αυτού μία έξοχη έκθεση και προσωπικά πιστεύω ότι θα ήταν καλύτερα εάν η συζήτηση της έκθεσης είχε συνδυασθεί με τη συζήτηση της State of the Union . Οι προβολές μας στο μέλλον θα είναι πιο αξιόπιστες αν μπορούμε να στηριχθούμε σε θετικές εμπειρίες από το παρελθόν.
<P>
Στο σημείο αυτό, το ψήφισμα και η έκθεση της κ. Spaak περιλαμβάνουν έντονες κριτικές παρατηρήσεις. Έτσι, η κ. Spaak διαπιστώνει ότι, στην έκθεσή του για το 1997, το Συμβούλιο δείχνει λίγη διορατικότητα και παραθέτει απλώς μια σειρά από αποφάσεις που πάρθηκαν τον ίδιο χρόνο. Σε σχέση με τη Συνθήκη του Αμστερνταμ, η εισηγητής επισημαίνει ότι η θέση του Κοινοβουλίου, σύμφωνα με το οποίο είναι απαραίτητο να γίνουν ορισμένες μεταρρυθμίσεις πριν από τη διεύρυνση, αναγνωρίζεται στην επιστολή Chirac και Kohl, ότι η Επιτροπή έχει προβεί εν τω μεταξύ στη σύσταση ομάδας εργασίας υπό την ηγεσία του πρώην Επιτρόπου Frans Andriessen, η οποία είχε αναλάβει την αναζήτηση λύσεων, αλλά το Συμβούλιο έχει κάνει πάρα πολύ λίγα πράγματα. Τι κάνει το Συμβούλιο στο χώρο αυτό; Αναμένουμε με ενδιαφέρον ποια θα είναι τα σχετικά αποτελέσματα της άτυπης συνόδου κορυφής της Αυστρίας.
<P>
Ένα τρίτο σημείο κριτικής είναι ότι, στην περίπτωση ορισμένων θεμάτων ουσιαστικής σημασίας, όπως η εξωτερική πολιτική και η εσωτερική ασφάλεια, δεν σημειώθηκε καμία πρόοδος το 1997. Η παράλυση είναι το ίδιο έντονη όπως και πριν. Από την άποψη αυτή, κύριε Πρόεδρε, θα ήθελα να προτρέξω της αυριανής συζήτησης και να επισημάνω τις δικές μου προτεραιότητες για την άτυπη σύνοδο κορυφής. Κατά πρώτον, πρέπει να βρεθεί μια λύση για την άρση της μόνιμης καθήλωσης της εξωτερικής πολιτικής. Ο μοναδικός τρόπος για να επιτευχθεί αυτό είναι η κατάργηση της ομοφωνίας. Για το σκοπό αυτό χρειάζεται να επισυναφθεί τουλάχιστον παράρτημα στη Συνθήκη του Αμστερνταμ. Ελπίζω ότι θα ληφθεί η απόφαση αυτή.
<P>
Μια δεύτερη προτεραιότητα είναι το δημοκρατικό έλλειμμα, το οποίο έχει εν μέρει καλυφθεί όσον αφορά τις νομοθετικές αρμοδιότητες του Κοινοβουλίου. Κατά τη γνώμη μας, πρέπει να αρθούν και οι τελευταίες δυσχέρειες στο χώρο αυτό που εντοπίζονται κυρίως στο γεωργικό τομέα. Η Συνθήκη πρέπει να βελτιωθεί και στο σημείο αυτό. Η τρίτη προτεραιότητα αφορά τον τομέα της δικαιοσύνης και των εσωτερικών υποθέσεων καθώς και τον αγώνα κατά του διεθνούς εγκλήματος. Η Συνθήκη πρέπει να προσαρμοσθεί και στο σημείο αυτό, γι' αυτό και πρέπει να ληφθεί σχετική απόφαση στην άτυπη σύνοδο κορυφής. Η τέταρτη προτεραιότητα αφορά τους ίδιους πόρους. Πρόκειται για ένα θέμα το οποίο απειλεί να καθηλώσει τα πάντα στο άμεσο μέλλον. Πιστεύουμε ότι πρέπει να βρεθεί μια πιο εύχρηστη και ουδέτερη κλείδα για την καλύτερη κατανομή των εισφορών. Και αυτό το θέμα θα πρέπει να εξετασθεί στη σύνοδο κορυφής στην Αυστρία. Η πρώτη προτεραιότητα αφορά το πρόβλημα των προσφύγων και των αιτούντων ασύλου. Πιστεύουμε ότι θα πρέπει να υπάρξει μια δικαιότερη κατανομή των ανθρώπων αυτών στα κράτη μέλη και ότι πρέπει επιτέλους να ληφθούν οι σχετικές αποφάσεις. Και αυτό είναι ένα θέμα με το οποίο θα πρέπει να ασχοληθεί η άτυπη σύνοδος κορυφής στην Αυστρία.
<P>
Τέλος, όπως λέει και η κ. Spaak, πρέπει βεβαίως να επιλυθούν τα θεσμικά προβλήματα. Αυτό ισχύει ιδιαιτέρως για το πρόβλημα της στάθμισης της ψήφου και το πρόβλημα της ομοφωνίας. Κύριε Πρόεδρε, θα ήταν καλύτερα τα σημεία αυτά να είχαν διατυπωθεί με περισσότερη ακρίβεια και στην έκθεση του Συμβουλίου για το 1997. Σε περίπτωση που αναγνωρίζεται ότι πρέπει να γίνουν πολλά ακόμη, δημιουργείται μια καλύτερη βάση για να επέλθουν βελτιώσεις. Ελπίζουμε ειλικρινά ότι η αυστριακή Προεδρία θα διακρίνει τη δυνατότητα να γίνουν ορισμένα σημαντικά βήματα προς τα εμπρός.

<SPEAKER ID=136 LANGUAGE="DE" NAME="Frischenschlager">
Κύριε Πρόεδρε, κύριε Επίτροπε, κι εγώ επικρίνω το ότι αυτή η έκθεση του Συμβουλίου δεν περιέχει αρκετές δηλώσεις στόχων και προθέσεων. Μερικές φορές έχω την εντύπωση ότι το Συμβούλιο εξελίσσεται όλο και περισσότερο προς μια συγκέντρωση 15 αρχηγών κυβερνήσεων που θέτουν στο επίκεντρο των πολιτικών προθέσεων και στοχοθεσιών τους μόνο τα συγκεκριμένα συμφέροντα των κρατών τους. Θεωρώ ότι αυτό είναι μια επικίνδυνη εξέλιξη, επειδή το Συμβούλιο είναι το πολιτικό κέντρο της Ευρωπαϊκής Ένωσης και από κει θα έπρεπε να εκπορεύεται η πολιτική πρωτοβουλία προς περισσότερη ευρωπαϊκή ολοκλήρωση. Ως εκ τούτου, νομίζω ότι υπάρχουν αποφασιστικής σημασίας ζητήματα που πρέπει να παγιωθούν τώρα με σαφήνεια ως πολιτικές προθέσεις και στοχοθεσίες.
<P>
Το πρώτο είναι μια σαφής ομολογία ότι θέλουμε πραγματικά τη διεύρυνση της Ευρωπαϊκής Ένωσης. Μερικές φορές έχω την εντύπωση ότι ο στόχος της διεύρυνσης ξεπέφτει σε κυριακάτικο κήρυγμα και τελικά πολλοί θα αισθανθούν χαρά αν τελικά δεν επιτευχθεί. Αυτός είναι ο πρώτος στόχος που πρέπει να επιδιώξει η Ευρωπαϊκή Ένωση, το Συμβούλιο και όλοι εμείς.
<P>
Το δεύτερο είναι η Ατζέντα 2000. Ακούω όλο και περισσότερες φωνές που φθάνουν μέχρι τον Πρόεδρο του Κοινοβουλίου και που υποστηρίζουν ότι δεν θα μπορέσει να ψηφιστεί εμπρόθεσμα. Πρέπει να ξέρουμε ότι η Ατζέντα 2000 είναι ο πιο άμεσος στόχος για να μπορέσει να διατηρηθεί η διεύρυνση και επίσης η εσωτερική ικανότητα λήψης αποφάσεων της ΕΕ γενικότερα.
<P>
Τρίτο σημείο είναι η μετάβαση στην κατά πλειοψηφία λήψη αποφάσεων. Αυτό αποτελεί την προϋπόθεση για να μπορεί μελλοντικά η Ευρωπαϊκή Ένωση να λαμβάνει αποφάσεις. Οι στόχοι αυτοί πρέπει να προσεγγιστούν άμεσα και ελπίζω ότι το Συμβούλιο θα επανακτήσει την πολιτική του δύναμη προς την κατεύθυνση της Ευρώπης και προς την κατεύθυνση μεγαλύτερης ολοκλήρωσης.

<SPEAKER ID=137 LANGUAGE="PT" NAME="Cardona">
Κύριε Πρόεδρε, κύριε Επίτροπε, αξιότιμα μέλη του Συμβουλίου, κατά την προετοιμασία αυτής της παρέμβασης είχα ανατρέξει στο παρελθόν, επιστρέφοντας νοερά στο έτος 1997. Διαπίστωσα, ωστόσο, ότι πλησιάζουμε στο 1999. Η χρησιμότητα τέτοιου είδους εκθέσεων - ανεξαρτήτως της ποιότητας της συγκεκριμένης έκθεσης που συζητάμε, για την οποία θέλω να συγχαρώ τη συνάδελφό μας κ. Spaak - είναι συνάρτηση της χρονικής περιόδου κατά την οποία εγκρίνονται. Εύχομαι λοιπόν, ευελπιστώ, είμαι σχεδόν βέβαιη, ότι επί του προκειμένου θέματος δεν θα χρειαστεί να κάνουμε άλλη μια αναδρομή στο χρόνο.
<P>
Αλλά ας περάσουμε στην ουσία. Το σημείο 11 της παρούσας έκθεσης αναφέρεται στην επαναδιατύπωση της ενισχυμένης συνεργασίας που καθιερώνεται από τη Συνθήκη του Αμστερνταμ. Αν δεν με απατά η μνήμη μου, όμως, η Ολομέλεια έχει ήδη εγκρίνει την έκθεση Mιndez de Vigo - Τσάτσου, όπως επίσης, πιο πρόσφατα, την έκθεση του συναδέλφου μας Frischenschlager, όπου προκρίνονται λύσεις οι οποίες αντικρούουν, ή που φαίνονται αντίθετες με αυτές που προτείνονται τώρα. Η έγκριση της παρούσας έκθεσης, ειδικότερα με τη διατύπωση του συγκεκριμένου αυτού σημείου, ενδέχεται να δημιουργήσει κάποια αμηχανία, κυρίως στους αποδέκτες της. Επομένως, ας προσέξουμε ώστε να αποφεύγουμε τέτοιου είδους αντιφάσεις.
<P>
Εν πάση περιπτώσει, οφείλω να πω ότι η διαδικασία εμβάθυνσης της Ένωσης θα πρέπει να προωθείται στο πλαίσιο του σεβασμού της βούλησης των κρατών. Αναφερόμαστε σε μια Ευρώπη των πολιτών και των κρατών, παρ' ότι αυτή θα διαθέτει κάποιες αρμοδιότητες που της αναθέτουν τα κράτη και τις οποίες πρέπει με τον τρόπο αυτό να αποδεχθούμε. Η ενισχυμένη συνεργασία ίσως αποτελεί μια μέθοδο για να επιτύχουμε το στόχο της ευρωπαϊκής ολοκλήρωσης. Φρονούμε, συνεπώς, ότι θα πρέπει να διατηρηθεί ο μηχανισμός που προβλέπεται από τη Συνθήκη, δεδομένου ότι κατά τη γνώμη μας ο μηχανισμός αυτός δεν ευθύνεται κατά κύριο και βασικό λόγο για την αναποτελεσματικότητα του νεοσυσταθέντος Ιδρύματος για την Ενισχυμένη Συνεργασία.
<P>
Όσο για τη θεσμική μεταρρύθμιση, και η διαδικασία αυτή αποτελεί αντικείμενο της παρούσας έκθεσης. Και θα θέλαμε πρώτα και κύρια να αναφερθούμε στην πρόταση για αναθέρμανση της κοινοτικής μεθόδου, ιδίως στο πλαίσιο των διαδικασιών που άπτονται της αναθεώρησης των Συνθηκών. Λυπούμαστε για το γεγονός ότι η υπό συζήτηση έκθεση δεν αναφέρει τίποτα το ουσιαστικό για το ρόλο των εθνικών κοινοβουλίων, σε αντίθεση με τη ρητή αναφορά στο συγκεκριμένο θέμα που υπάρχει στο ψήφισμα Giovanni, το οποίο εγκρίθηκε από την Επιτροπή Θεσμικών Θεμάτων και θα τεθεί αύριο σε ψηφοφορία. Κατ' εμάς, η πορεία προς την εμβάθυνση και τη διεύρυνση περνά από την προσχώρηση των λαών που απαρτίζουν τα κράτη, μέσω των εκλεγμένων αντιπροσώπων τους.
<P>
Αναφορικά με τις συζητήσεις στους κόλπους του Συμβουλίου, η παρούσα έκθεση προτείνει την ενίσχυση της διαδικασίας λήψης αποφάσεων με ειδική πλειοψηφία. Κανείς δεν αμφιβάλλει ότι, για να επιτευχθεί μεγαλύτερη αποτελεσματικότητα στη λειτουργία των θεσμικών οργάνων της Ένωσης, θα πρέπει ίσως να διευρυνθεί το πεδίο αρμοδιοτήτων του Συμβουλίου και επίσης να αυξηθεί το θεσμικό βάρος των συνεδριάσεών του. Κατά τη γνώμη μου, ωστόσο, υπάρχουν ακόμη συγκεκριμένοι τομείς - μεταξύ των οποίων θα υπογραμμίσω αυτούς που έχουν συνταγματικό χαρακτήρα - όπου πιστεύουμε ότι οι αποφάσεις πρέπει να συνεχίσουν να λαμβάνονται με ομοφωνία. Ο κανόνας της ομοφωνίας μπορεί να οδηγήσει στην ενδυνάμωση της αλληλεγγύης και της πολιτικής συνοχής ανάμεσα στα κράτη που αποτελούν την Ένωση. Προφανώς, η θεσμική ισορροπία θεμελιώνεται στην εκχώρηση, από πλευράς των κρατών, ορισμένων δικών τους αρμοδιοτήτων στα κοινοτικά θεσμικά όργανα, διαμέσου μιας συμφωνημένης και αποδεκτής διαδικασίας μεταφοράς.

<SPEAKER ID=138 LANGUAGE="DE" NAME="Voggenhuber">
Κύριε Πρόεδρε, η εισηγήτρια, όπως είναι φυσικό, δικαίως δεν κατευθύνει την προσοχή μας στις προόδους της Ένωσης κατά το 1997, παρά στα πολυάριθμα ανεπίλυτα προβλήματα που έχουμε μπροστά μας, και εκφράζει την ανυπομονησία και τη δυσαρέσκεια του Σώματος, όπως αυτή ήδη εικονίζεται σε δεκάδες ψηφισμάτων του Σώματος, που δεν έχουν όμως ιδιαίτερη επιτυχία. Δεν επιτύχαμε να ασκήσουμε πραγματική πολιτική πίεση στο Συμβούλιο και στην Επιτροπή. Τα ψηφίσματά μας διατρέχουν όλο και μεγαλύτερο κίνδυνο να γίνουν μια γενική θρηνολογία. Όμως, μια ματιά στο 1997 διαφωτίζει τα αίτια αυτής της αδυναμίας δράσης της Ένωσης.Υπεύθυνοι είναι η αποτυχία της μεταρρύθμισης των θεσμών στο Αμστερνταμ και μια διακυβερνητική διάσκεψη που έχει γίνει προοδευτικά, τόσο ως όργανο όσο και ως διαδικασία, ένα παζάρι εθνικιστικών αγώνων συμφερόντων. Εδώ έχει εδραιωθεί ένα είδος αυτοκρατορικού συμβουλίου στη θέση ενός Ευρωπαϊκού Συμβουλίου. Το παρόν Κοινοβούλιο καλείται να ασκήσει μεγαλύτερη πολιτική πίεση, να ασκήσει πιο δραστική επιρροή στην Επιτροπή και στο Σύμβούλιο, προκειμένου να άρει το μπλοκάρισμα της προς Ανατολάς διεύρυνσης, της ανάπτυξης της πολιτικής Ένωσης και της δημιουργίας μιας ευρωπαϊκής δημοκρατίας.

<SPEAKER ID=139 LANGUAGE="FR" NAME="Dell'Alba">
Κύριε Πρόεδρε, αγαπητοί συνάδελφοι, θα ήθελα να ευχαριστήσω την εισηγήτριά μας, κυρία Spaak, για την έκθεση που εκπόνησε και για τον τρόπο με τον οποίο την εκπόνησε και, σε αυτό το πνεύμα, θα ήθελα να τονίσω την απογοήτευση που μας διακατέχει στην Επιτροπή Θεσμικών θεμάτων, απέναντι στο μέγεθος όλων αυτών που θα έπρεπε να έχουν γίνει και δεν έγιναν, απέναντι σε όλες τις ιδέες στις οποίες θα έχουμε αύριο την ευκαιρία να επανέλθουμε με το έγγραφο De Giovanni, θέματα τα οποία, κατά τη γνώμη μας παραμένουν στην ημερήσια διάταξη, ενόψει της εξέλιξης της κατάστασης της Ένωσης το 1997, και το 1998 και εξής.
<P>
Πιστεύω λοιπόν ότι οι κριτικές που εμπεριέχονται στην έκθεση θα μπορέσουν να κεντρίσουν την σκέψη της Επιτροπής, τον Επίτροπο κ. Oreja και το Κοινοβούλιο, επιθυμώντας να δουλέψουν μαζί προκειμένου να μπορέσει να καρποφορήσει ένα κοινό σχέδιο, με όποια μορφή κι αν είναι αυτό, και ελπίζω πραγματικά ότι το Συμβούλιο θα δεχτεί αυτόν τον τρόπο δράσης. Ένας σχετικός αριθμός παραγράφων αυτού του ψηφίσματος απευθύνονται στα τρία θεσμικά όργανα. Και εγώ ο ίδιος εγκρίνω το σύνολο του κειμένου. Εφιστώ την προσοχή των συναδέλφων μου και του Επιτρόπου ιδιαίτερα σε μία παράγραφο που μου φαίνεται σημαντική, στο πλαίσιο μιας εξωτερικής πολιτικής και πολιτικής ασφάλειας, που αποτελεί έναν από τους πιο λεπτούς κρίκους της Ένωσης, όπου επιβεβαιώνεται το γεγονός ότι, στο Μαίρυλαντ από τη μια μεριά και στο Βελιγράδι από την άλλη, τα δύο μεγάλα θέματα - ως συνήθως άλλωστε - των εξωτερικών πολιτικών διαφεύγουν εντελώς από την Ευρωπαϊκή Ένωση όπως και στο καθένα από τα μέλη της.
<P>
Εφιστώ λοιπόν την προσοχή σας σε μία παράγραφο αυτού του ψηφίσματος, το οποίο υπενθυμίζει δύο μέτρα που θα μπορούσαν να είχαν ληφθεί και θα ήταν ικανά να προσδώσουν, κατά τη γνώμη μας, μεγαλύτερη βαρύτητα στην Ευρώπη ανά τον κόσμο. Το πρώτο μέτρο αφορά την δημιουργία ενός στρατιωτικού και πολιτικού, ή θα έλεγα μάλλον στρατιωτικού, σώματος επέμβασης της Ευρωπαϊκής Ένωσης ως τέτοια· το άλλο είναι η ιδέα να αποκτήσει η Ευρώπη κοινή διπλωματία η οποία θα καταστεί δυνατή μέσω της δημιουργίας κοινών διπλωματικών αντιπροσωπειών στις χώρες όπου έχουν διπλωματική εκπροσώπηση λιγότερα από τέσσερα κράτη μέλη.

<SPEAKER ID=140 LANGUAGE="FR" NAME="Berthu">
Κύριε Πρόεδρε, η έκθεση του Ευρωπαϊκού Συμβουλίου σχετικά με την πρόοδο της Ένωσης απαριθμεί, κατά τρόπο περιγραφικό, τα μέτρα που ελήφθησαν το 1997 και, από αυτήν την άποψη, δεν παρουσιάζει παρά μόνο ιστορικό ενδιαφέρον.
<P>
Μας υπενθυμίζει, ωστόσο, ότι ο καιρός περνάει και ότι το σχέδιο συνθήκης που υιοθετήθηκε τον Ιούνιο του 1997 από το Συμβούλιο του Αμστερνταμ δεν αποτέλεσε ποτέ αντικείμενο της παραμικρής κοινοβουλευτικής συζήτησης, στη Γαλλία, πόσο μάλλον λαϊκής. Είναι αλήθεια πως δεν ανταποκρίνεται σε κανένα αίτημα των πολιτών και πως κανένας στην πολιτική ομάδα της Γαλλίας δεν βλέπει πώς θα μπορούσε να εξηγήσει το σκοπό της προσχώρησης σε αυτή τη συνθήκη. Όμως, από τη στιγμή που το Συνταγματικό Συμβούλιο της Γαλλίας έκρινε απαραίτητη την αναθεώρηση του Συντάγματος, η κυβέρνησή μας δεν μπορούσε πλέον να ενεργήσει, όπως σε πολλές άλλες χώρες, όπου, δυστυχώς, αποφύγαμε εντελώς τη συζήτηση.
<P>
Εάν όμως δείξουμε ειλικρινά στους γάλλους πολίτες τον πραγματικό χαρακτήρα της Συνθήκης του Αμστερνταμ, είναι πιθανόν οι ίδιοι ή οι βουλευτές τους να το απορρίψουν με τον έναν ή τον άλλο τρόπο. Αυτό θα θέσει στο μέλλον το ζήτημα μιας άλλης μεθόδου, προετοιμασίας ευρωπαϊκών συνθηκών, ικανής να εγγυηθεί ότι θα ανταποκρίνονται στο εξής στα αιτήματα των πολιτών. Αυτή η μέθοδος, δεν θα συνίσταται βέβαια στο να τεθούν σε εφαρμογή επιτροπές εμπειρογνωμόνων, όπως προτείνει η εισηγήτρια, ή να μπορεί να επεμβαίνει περισσότερο το Ευρωπαϊκό Κοινοβούλιο, αλλά στο να συμμετέχουν καλύτερα τα εθνικά κοινοβούλια, κατά τρόπο τυπικό, σε κάθε στάδιο της διαπραγμάτευσης.

<SPEAKER ID=141 LANGUAGE="DE" NAME="Hager">
Κύριε Πρόεδρε, όταν κάποτε στην επιτροπή γινόταν σκιαγράφηση των ιδεών μας για την Ευρώπη, η κ. εισηγήτρια αντέδρασε λέγοντας: «Αυτή δεν είναι η δική μας Ευρώπη.» Ακριβώς αυτήν τη φράση θυμήθηκα διαβάζοντας την έκθεσή της, που είναι συγκροτημένη και πολύ υψηλού επιπέδου. Μόνο που έχει ως φορέα μια φιλοσοφία εντελώς διαφορετική από τη δική μας. Εμείς απορρίπτουμε μια αχαλίνωτη ορμή για ολοκλήρωση. Θεωρούμε τα πενιχρά αποτελέσματα του Αμστερνταμ ως ένδειξη για το ότι από τους πολίτες λείπει περαιτέρω προθυμία για ολοκλήρωση. Θεωρούμε το περιεχόμενο των ετησίων εκθέσεων για απάτες, την αποτυχία του concours και τις σχεδόν καθημερινά πολλαπλασιαζόμενες ειδήσεις γύρω από απάτες σε σχέση με διάφορα προγράμματα ως δείκτες του ότι η Ένωση έχει φθάσει στα όριά της από την άποψη της δυνατότητας διοίκησής της.
<P>
Ξέρουμε ότι η πλειοψηφία των πολιτών δεν θέλει μια βεβιασμένη διεύρυνση. Γι' αυτό, θα θέλαμε να είχε ασχοληθεί η έκθεση περισσότερο διεξοδικά με την τοποθέτηση των πολιτών, τις επιθυμίες και τις ανησυχίες τους, καθώς και με το ζήτημα της δέσμευσής τους. Αυτή ήταν και η κατεύθυνση των τροπολογιών μου που απορρίφθηκαν με πλειοψηφία στην επιτροπή. Γιατί αν θέλουμε να μην αφήσουμε να καταντήσουν οι έννοιες «διαφάνεια» και «εγγύτητα προς τον πολίτη» λέξεις κενές περιεχομένου, πρέπει να δείξουμε σε συγκεκριμένα παραδείγματα ότι υπολογίζουμε τις επιθυμίες των πολιτών, ότι τις παίρνουμε σοβαρά. Επιτρέψτε μου να παραθέσω ένα μικρό παράδειγμα για το πώς έχουν τα πράγματα σχετικά με την έννοια αυτήν. Όταν πριν από λίγες μέρες η βοηθός μου ζήτησε εξ ονόματός μου ένα έγγραφο της Επιτροπής, το οποίο μνημονευόταν σε μια απάντηση ερωτήσεως, ο αρμόδιος υπάλληλος αρνήθηκε να της το δώσει επειδή, όπως είπε, έτσι κι αλλιώς οι βουλευτές δεν κάνουν παρά βλακείες με τα έγγραφα και επειδή αυτό «του τη δίνει». Αν οι βουλευτές αντιμετωπίζονται κατ' αυτόν τον τρόπο, μπορείτε να φανταστείτε ποια είναι η αντιμετώπιση των πολιτών. Αυτό μπορεί να είναι μεμονωμένη περίπτωση, είμαι όμως πεπεισμένος ότι οι δυνατότητες να βελτιωθεί η αποδοχή της Ένωσης από τους πολίτες βρίσκονται ειδικά στις λεπτομέρειες.

<SPEAKER ID=142 LANGUAGE="DE" NAME="Rack">
Κύριε Πρόεδρε, αξιότιμοι συνάδελφοι, έχω τρεις παρατηρήσεις σχετικά με την έκθεση Spaak, η οποία αποτελεί τρόπον τινά μια προκαταρκτική συζήτηση ως προς την αυριανή μας συζήτηση με τον Πρόεδρο Santer και τον Καγκελάριο της Αυστρίας και κατά την οποία θα κάνουμε δεκτό το ψήφισμα De Giovanni. Θέλω ν' αρχίσω ευχαριστώντας την κυρία Spaak για την γεμάτη ζήλο εργασία της για την δική της Ευρώπη - και προσθέτω σχετικά, επειδή αυτό μόλις θίχθηκε εδώ, ότι πιστεύω πως αυτή είναι και η δική μας, η κοινή σε όλους μας Ευρώπη. Φυσικά, για την κοινή αυτήν Ευρώπη πρέπει να γίνουν ακόμη πολλά. Πρέπει να διευρυνθεί και να εμβαθυνθεί. Χρειαζόμαστε ισχυρά θεσμικά όργανα, πράγμα που λέει και η συγκεκριμένη έκθεση. Χρειαζόμαστε ένα ισχυρό κοινό νόμισμα. Χρειαζόμαστε περισσότερες και πιο πειστικές λύσεις, κυρίως και στους τομείς του δεύτερου και του τρίτου πυλώνα. Το Κοσσυφοπέδιο, η μάχη κατά των ναρκωτικών και κατά της κακομεταχείρισης των παιδιών, για να αναφέρω εδώ μερικά μόνο θέματα, δείχνουν πόσο αναγκαία είναι μια τέτοια ισχυρή κοινή Ευρώπη. Δεύτερον, έχω να ασκήσω κριτική σε ένα σημείο της έκθεσης Spaak. Μου φαίνεται, και είμαι σχεδόν σίγουρος ότι το ίδιο ισχύει για την ίδια την κ. Spaak, αλλά και για όλους μας, ότι δεν υπάρχουν αρκετά ως προς το θέμα των ανθρωπίνων δικαιωμάτων. Η τροπολογία αριθ. 8 που υπέβαλε εξ ονόματός μας η κ. Lenz ζητά επαρκείς βάσεις για μια ευρωπαϊκή πολιτική ανθρωπίνων δικαιωμάτων. Εύχομαι η τροπολογία μας αύριο να λάβει ευρεία έγκριση.
<P>
Πριν από μερικές μέρες, παρουσιάσαμε στη Βιέννη ένα ερευνητικό σχέδιο του Ευρωπαϊκού Πανεπιστημιακού Ινστιτούτου της Φλωρεντίας: ανθρώπινα δικαιώματα στο έτος 2000. Διαπιστώσαμε ότι η Ευρώπη έχει επιτύχει πολλά κατά τα τελευταία χρόνια στον τομέα των ανθρωπίνων δικαιωμάτων, όμως διαπιστώσαμε επίσης ότι απομένουν ακόμη πάρα πολλά που πρέπει να γίνουν, προκειμένου εμείς οι Ευρωπαίοι να υλοποιήσουμε σωστά την αξίωση που προβάλλουμε ότι θέλουμε πραγματικά να κρατήσουμε ψηλά τα ανθρώπινα δικαιώματα.
<P>
Ένα τρίτο ζήτημα και μία τρίτη παρατήρηση έχει έμμεση σχέση με αυτό που ακούστηκε επανειλημμένα σήμερα εδώ στο Σώμα. Στην πραγματικότητα, πρόκειται για ένα πολύ κεντρικό σημείο του ζητήματος της εγγύτητας προς τον πολίτη. Γι' αυτό, προσπαθώ να επαναφέρω με τον ίδιο τρόπο που το έκανε στην αρχαιότητα ο Κάτων το caeterum censeo .
<P>
Χρειαζόμαστε μία καθαρή διαχείριση του ευρωπαϊκού χρήματος. Αυτές τις μέρες, δεχόμαστε πολλές επιστολές για το θέμα των ανθρωπίνων δικαιωμάτων και για την τοποθέτηση των χρημάτων των ΜΚΟ στο αποθεματικό. Πολλές από αυτές τις ΜΚΟ, που έχουν να πουν πειστικά πράγματα για τα ανθρώπινα δικαιώματα και που κάνουν πολλά γι' αυτά, δικαίως αντιδρούν στο ενδεχόμενο να μην τους διατεθούν τα χρήματα για την εργασία τους. Όμως δεν πρόκειται να αφαιρεθεί κάτι από τις ΜΚΟ, αντίθετα μάλιστα. Θέλουμε και πρέπει να μεριμνήσουμε ώστε τα χρήματα όσων έχουν ανάγκη να μην αλλάξουν ροή και να μην καταλήξουν σ' εκείνους που τα χρησιμοποιούν για τον εαυτό τους μέσω ύποπτων πρακτικών και μέσω απάτης. Για τον λόγο αυτόν, στον αριθμό 8 δεύτερη παύλα του ψηφίσματος της έκθεσης Spaak ζητείται περισσότερος έλεγχος σ' αυτήν την κοινή Ευρώπη.

<SPEAKER ID=143 NAME="Brinkhorst">
Κύριε Πρόεδρε, θα ήθελα να θίξω δύο θέματα. Ένα είναι το ζήτημα του χρηματοδοτικού πλαισίου. Είναι πολύ σαφές ότι η όλη ανάπτυξη της Ευρωπαϊκής Ένωσης θα εξαρτηθεί από την οικονομική κατάσταση για τον επόμενα αιώνα, και η Επιτροπή έχει πρόσφατα προτείνει μία νέα χρηματοδοτική προοπτική και μία νέα χρηματοδοτική κατανομή ευθύνης μεταξύ των χωρών της Ευρωπαϊκής Κοινότητας.
<P>
Η παράγραφος 15 του ψηφίσματος εμφαίνει με μεγάλη σαφήνεια ότι η νέα χρηματοδότηση της Ευρωπαϊκής Ένωσης πρέπει να είναι τέτοια που η συνεχιζόμενη αλληλεγγύη και συνοχή να παραμείνουν οι λέξεις-κλειδιά. Η Επιτροπή, εισηγούμενη έναν αριθμό επιλογών, έχει δώσει μία συγκεκριμένη εικόνα του μέλλοντος. Για παράδειγμα, υπήρξε γενναία στο θέμα της γεωργίας. Εξίσου σαφές είναι ότι ένας αριθμός συνεχιζόμενων προσεγγίσεων - όπως η υιοθέτηση μίας μείωσης βρετανικού τύπου για τέσσερις άλλες χώρες - δεν θα λειτουργήσει. Για αυτό το λόγο είναι πολύ σημαντικό να δείξουμε ότι αυτό το Κοινοβούλιο θέλει να απορρίψει την αντίληψη του «juste retour» για τις μελλοντικές εξελίξεις.
<P>
Δεύτερον, η συνθήκη Σένγκεν. Οι παράγραφοι 22, 23, 24 πραγματεύονται τη δικαιοσύνη και τις εσωτερικές υποθέσεις. Θα πρέπει να μας προβληματίσει έντονα το γεγονός ότι η διαίρεση της Σένγκεν μεταξύ του πρώτου και του τρίτου πυλώνα δεν έχει ακόμη συμβεί. Λυπάμαι που η Προεδρία δεν είναι παρούσα, διότι εάν η Συνθήκη του Αμστερνταμ αρχίσει να ισχύει χωρίς κάποια συμφωνία, το καθαρό αποτέλεσμα θα είναι όλα να μείνουν στον τρίτο πυλώνα.
<P>
Θα ήθελα να ρωτήσω την Επιτροπή πώς κρίνει την κατάσταση. Εάν αυτό συμβαίνει, καλύτερα να ξεχάσουμε την ελεύθερη διακίνηση των εργαζομένων, την ελεύθερη διακίνηση των προσώπων αλλά και την αρχή μίας πολιτικής ασύλου και μίας κοινής πολιτικής μετανάστευσης. Γιατί 15 μήνες μετά την υπογραφή της Συνθήκης του Αμστερνταμ δεν υπάρχει ούτε μία συμφωνία ενόψει για τον διαχωρισμό μεταξύ του πρώτου και του τρίτου πυλώνα στο ζήτημα της Σένγκεν; Αυτό είναι το σοβαρό ερώτημά μου στην Επιτροπή.

<SPEAKER ID=144 LANGUAGE="FR" NAME="Fιret">
Κύριε Πρόεδρε, πιστεύω πως οι περισσότεροι από εμάς εγκρίνουμε την έκθεση την οποία εξετάζουμε. Η εισηγήτρια είναι σαν να παραβιάζει ορθάνοιχτες πόρτες με το δέντρο που κρύβει το δάσος, διότι η Ευρωπαϊκή Ένωση σήμερα δεν υποφέρει απλά από μία κρίση ανάπτυξης αλλά από μία πραγματική αναπηρία. Η σημερινή Ευρώπη, είναι η Ευρώπη των τραπεζιτών, των εμπόρων, των ευρωκρατών και των είκοσι εκατομμυρίων ανέργων. Από αυτήν την Ευρώπη του χρήματος, οι ευρωπαίοι εθνικιστές, τους οποίους εκπροσωπώ σε αυτό το ημικύκλιο, προτιμούν την Ευρώπη των ανθρώπων, την Ευρώπη της κοινωνικής αλληλεγγύης.
<P>
Οι ιδρυτές της Ευρώπης, ωστόσο, πριν από μισό αιώνα περίπου, δεν μας εξαπάτησαν. Μας είχαν προειδοποιήσει, βαφτίζοντας την Ευρώπη των Έξι «Κοινή Αγορά». Ως εκ τούτου, το έργο τους δεν υπήρξε ανώφελο. Προσεγγίζοντας τους λαούς της Ευρώπης, θα γίνονταν οι άχρηστοι ηλίθιοι, για να μιλήσουμε όπως ο Λένιν, οι οποίοι ξεκίνησαν ένα μη ανατρέψιμο κίνημα, δρομολόγησαν ένα τρένο το οποίο δεν μπορεί να σταματήσει κανένα κουδούνι συναγερμού. Αυτό το τρένο δεν θα πρέπει να το κάνουμε να εκτροχιαστεί. Και για να μιλήσουμε όπως ο εξαίρετος Γάλλος συγγραφέας Guillaume Faye, είναι καιρός να σηκώσουμε τους οδηγούς και να ταξιδέψει το τρένο για τους ανθρώπους και όχι για το χρήμα.

<SPEAKER ID=145 NAME="Titley">
Κύριε Πρόεδρε, θέλω να απευθύνω τα σχόλιά μου στο κεφάλαιο που αφορά την κοινή εξωτερική πολιτική και πολιτική ασφάλειας στην έκθεση Spaak.
<P>
Διαβάζοντας αυτήν την έκθεση αναρωτήθηκα εάν είναι προϊόν πολιτικών της Επιτροπής Θεσμικών Θεμάτων ή ακαδημαϊκών που ζουν σε φιλντισένιους πύργους. Δεν μου φαίνεται ότι όλα όσα υπάρχουν εδώ σχετίζονται απαραίτητα με ό, τι βρίσκω στον πραγματικό κόσμο.
<P>
Η παράγραφος 17 λέει ότι η Ένωση δεν διαδραματίζει πολιτικό ρόλο στην διεθνή σκηνή. Είναι προφανές ότι αυτό είναι παραλογισμός. Και βέβαια η Ευρωπαίκή Ένωση διαδραματίζει ένα ρόλο στην διεθνή σκηνή. Ενδέχεται να αμφισβητήσουμε το πόσο μεγάλος είναι αυτός ο ρόλος αλλά είναι ανόητο να λέγεται ότι δεν παίζει κανένα ρόλο. Κατά τον ίδιο τρόπο, το να υπαινιχθούμε ότι το κοινό στις παμπ και τα κλαμπ του Bolton άλλη καθημερινή έννοια δεν έχει, θα ήταν μάλλον υπερβολή. Αυτό για το οποίο μου λένε οι εκλογείς μου ότι προβληματίζονται είναι ότι, η Ευρωπαϊκή Ένωση θα πρέπει να διαδραματίσει έναν πολύ σταθερότερο ρόλο στην πρόληψη και τη διαχείριση των κρίσεων, την εγκαθίδρυση της ειρήνης και της διατήρησής της. Έτσι πρέπει να είμαστε συγκεκριμένοι σχετικά με το τί θέλουν οι πολίτες μας.
<P>
Στην παράγραφο 19 διακρίνεται ο υπαινιγμός ότι θα μπορούσαμε να είχαμε διευθετήσει την κρίση στο Κοσσυφοπέδιο εάν διαθέταμε καλύτερες θεσμικές ρυθμίσεις. Πραγματικά δεν καταλαβαίνω πως μπορεί κανείς να παρουσιάζει πραγματικά μία τέτοια ιδέα. Το Κοσσυφοπέδιο ήταν μία αποτυχία - εάν ήταν αποτυχία - πολιτικής βούλησης. Όποιες και να είναι οι θεσμικές ρυθμίσεις δεν θα κάνουν τη διαφορά.
<P>
Το τέταρτο εδάφιο της παραγράφου 20 φαίνεται ότι φαίνεται να υπαινίσσεται ότι η Επιτροπή Θεσμικών Θεμάτων πιστεύει ότι η Ευρωπαϊκή Ένωση είναι μέλος του ΝΑΤΟ. Βέβαια η Ευρωπαϊκή Ένωση δεν είναι μέλος του ΝΑΤΟ. Μερικά κράτη μέλη της Ευρωπαϊκής Ένωσης είναι μέλη του ΝΑΤΟ. Συνεπώς δεν κατανοώ το σχόλιο της Επιτροπής Θεσμικών Θεμάτων. Αυτό που θα πρέπει να εξασφαλίσουμε είναι ότι οι διατάξεις της Συνθήκης του Αμστερνταμ και η Διακήρυξη του Βερολίνου σχετικά με την ταυτότητα της ευρωπαϊκής άμυνας εφαρμόζονται.
<P>
Τέλος, ερχόμαστε στην παράγραφο 21. Γνωρίζω ότι αυτό είναι κάτι που το Κοινοβούλιο εξακολουθεί να εγκρίνει στα ψηφίσματά του, αλλά πιστεύουμε πραγματικά ότι υπάρχει αίτημα του κοινού για τη σύσταση σώματος στρατιωτικής επέμβασης; Έχουμε ήδη το ΝΑΤΟ. Έχουμε ήδη μία ολόκληρη σειρά οργανισμών γύρω από την ΔΕΕ - κοινοπραξίες, το Eurocorps, την Αγγλο-Ολλανδική Ταξιαρχία, κ.λπ. Τι είναι αυτό που θα κάνει το ευρωπαϊκό σώμα παρέμβασης και που δεν μπορούν να κάνουν τα άλλα σώματα; Θα πρέπει να σταματήσουμε να κυνηγάμε αυτά τα διανοουμενίστικα αδιέξοδα και να καταπιαστούμε με πρακτικά μέτρα που θα διασφαλίσουν την υπεράσπιση της Ευρωπαϊκής Ένωσης και την καλύτερη ασφάλεια των πολιτών της. Ειλικρινά σας λέω ότι αυτό το κεφάλαιο για την κοινή εξωτερική πολιτική και πολιτική άμυνας δεν το επιτυγχάνει αυτό.

<SPEAKER ID=146 NAME="Oreja">
Κύριε Πρόεδρε, κυρίες και κύριοι βουλευτές, θέλω κατ' αρχάς να συγχαρώ την κυρία Spaak για την εργασία της. Πιστεύω ότι το πνεύμα του άρθρου Δ της Συνθήκης της Ευρωπαϊκής Ένωσης ήταν μια προσπάθεια επαρκούς αποστασιοποίησης από τις καθημερινές συζητήσεις και τα προβλήματα για να μπορέσει να πραγματοποιηθεί ένας γενικός προβληματισμός σχετικά με την έννοια της ευρωπαϊκής δράσης. Αυτό κατάλαβα εγώ ότι έπρεπε να είναι η έκθεση που υποβάλλει κάθε χρόνο το Ευρωπαϊκό Συμβούλιο, μια έκθεση για την πρόοδο της Ένωσης που να ανταποκρίνεται ακριβώς στον ρόλο του Ευρωπαϊκού Συμβουλίου, τον ρόλο της προώθησης και του προσανατολισμού της γενικής πολιτικής της Ένωσης.
<P>
Συμφωνώ με την εκτίμηση της κυρίας Spaak για την έκθεση και πρέπει να πω ότι συμμερίζομαι επίσης την απογοήτευσή της. Πιστεύω ότι δεν υπάρχει άλλος τρόπος διόρθωσης από το να αναγνωρίσουμε για μία ακόμη φορά, και παρόλες τις κριτικές που εκφράσθηκαν πέρυσι ή σε προηγούμενα έτη τόσο από το Κοινοβούλιο όσο και από την Επιτροπή, ότι αυτό που κάνει στην πραγματικότητα αυτή η έκθεση του Συμβουλίου είναι να περιορίζεται στην παρουσίαση ενός απολογισμού δραστηριοτήτων καθαρά πραγματιστικού χαρακτήρα και ότι πολλές φορές της λείπει το πολιτικό εύρος που θα έπρεπε να έχει για να είναι σύμφωνη με το πνεύμα της Συνθήκης. Ίσως, αντί να υπενθυμίζει τι σημαίνει πολιτική δράση, να ήταν προτιμότερο να παρείχε αυτό το κοινό όραμα, που θα μας επέτρεπε να εμβαθύνουμε στα διάφορα θέματα και να δούμε τι ώθηση μπορεί να λάβει η Ευρωπαϊκή Ένωση στην προοπτική του μέλλοντος.
<P>
Από αυτήν την άποψη, συμμερίζομαι επίσης την ανάλυση της κυρίας Spaak σχετικά με τη σημασία ορισμένων στόχων που έχουν επιτευχθεί κατά το παρελθόν στο πεδίο της ευρωπαϊκής ολοκλήρωσης και, συγκεκριμένα, σχετικά με τη σημασία της υπογραφής της Συνθήκης του Αμστερνταμ, της θέσης σε εφαρμογή της Ατζέντας 2000 και της προετοιμασίας της Οικονομικής και Νομισματικής Ένωσης. Πραγματικά, είναι γνωστές οι προκλήσεις που πρέπει να αντιμετωπιστούν σε καθένα από αυτά τα θέματα και η ευθύνη που έχουμε όλοι μας είναι να δούμε πώς μπορεί να τεθεί ο ευρωπαίος πολίτης στο κέντρο των μελημάτων μας, πώς μπορούν να αναπτυχθούν ζητήματα τόσο σημαντικά όσο η ανάπτυξη και η απασχόληση και πώς μπορεί να προετοιμαστεί η Ευρωπαϊκή Ένωση για τη διεύρυνσή της, τόσο από οικονομική άποψη όσο και από θεσμική.
<P>
Είναι προφανές ότι αυτές οι συζητήσεις εξακολουθούν να είναι πολύ επίκαιρες. Η Επιτροπή σκοπεύει να παρουσιάσει ιδιαίτερες απαντήσεις - συγκεκριμένες απαντήσεις - μέσω δράσεων που εμπνέονται ακριβώς από αυτούς τους στόχους. Αν αναφερθώ τώρα, για παράδειγμα, στη Συνθήκη του Αμστερνταμ, είναι σαφές πως η μακρά διαδικασία των διαπραγμεύσεων κατέληξε σε ένα κείμενο που έχει επικριθεί επανειλημμένα - και από εμένα τον ίδιο. Ήρθα στο Κοινοβούλιο - στην Επιτροπή Θεσμικών Θεμάτων, όπου βρισκόταν η κυρία Spaak - κατευθείαν από το Αμστερνταμ, δηλαδή την ίδια μέρα, στις 17 Ιουνίου 1997, τελειώσαμε στις τέσσερις και μισή το πρωί και στις δέκα το πρωί ήρθα στο Κοινοβούλιο για να εξηγήσω την αντίδρασή μου. Εκδήλωσα τότε μιαν απογοήτευση που είναι, ίσως, πολύ πιο περιοσμένη σήμερα, με την πάροδο του χρόνου, επειδή υπήρχε ένας αριθμός προβλημάτων και πίστευα ότι αν είχαν διατηρηθεί τα σχέδια που ήταν στο τραπέζι των διαπραγματεύσεων μία εβδομάδα νωρίτερα, πιθανόν να είχαμε επιτύχει διαφορετικά αποτελέσματα από εκείνα που επιτεύχθηκαν ως συνέπεια ορισμένων τροποποιήσεων που εισήχθησαν τις τελευταίες 72 ώρες.
<P>
Όμως, ούτως ή άλλως, θέλω να πω ότι μαζί με αυτήν την απογοήτευση - που ήταν πιο έντονη, ίσως, εκείνες τις πρώτες στιγμές - η πάροδος του χρόνου εμένα με έκανε να δω τα πράγματα πιο ψύχραιμα και να δω την πιο θετική πλευρά του αποτελέσματος της Συνθήκης. Ακουσα εδώ ορισμένες φωνές που είναι πολύ αρνητικές απέναντί της. Εγώ πιστεύω ότι, αν επισημάνουμε ορισμένες θετικές πτυχές, μπορούμε να υπογραμμίσουμε - όπως κάνει η κυρία Spaak - ένα θέμα που είναι πολύ σημαντικό και που έχει διατηρηθεί καθ' όλη τη διάρκεια της ζωής των oργάνων και της Συνθήκης από το 1958 και εξής: τη θεσμική ισορροπία. Μου αρέσει πολύ ο τρόπος με τον οποίο υπογραμμίζει η κυρία Spaak το θέμα της θεσμικής ισορροπίας. Θυμάμαι πώς ένα πρόσωπο για το οποίο τρέφω μεγάλο σεβασμό, ο Emile Noλl, που υπήρξε επί σειράν ετών Γενικός Γραμματέας της Επιτροπής, αναφερόταν πάντα στη μαγεία της ισορροπίας των Οργάνων και πιστεύω ότι είναι ένα από τα πράγματα που πρέπει να διασφαλίσουμε, ιδίως σήμερα, με την προοπτική της διεύρυνσης.
<P>
Η διεύρυνση δεν μπορεί να φέρει ανισορροπία. Υπήρχε ισορροπία με έξι. Υπάρχει ισορροπία με δεκαπέντε. Πρέπει να υπάρξει ισορροπία και με είκοσι πέντε.
<P>
Πιστεύω ότι πρέπει επίσης να θυμηθούμε τις προσπάθειες που καταβλήθηκαν για να ενισχυθεί ο ρόλος των θεμελιωδών δικαιωμάτων και η επιρροή της κοινωνίας στην Ευρωπαϊκή Ένωση, χωρίς να λησμονούμε και τις απαντήσεις που περιμένει από την Ένωση ο πολίτης. Το όλο θέμα των θεμελιωδών δικαιωμάτων, που ήταν κατά κάποιον τρόπο εκτός της Συνθήκης, συμπεριλήφθηκε κατά ορισμένο τρόπο στη Συνθήκη με τη μεταρρύθμιση που έγινε στο Αμστερνταμ. Αυτά πιστεύω ότι είναι μερικά παραδείγματα μεγάλης σπουδαιότητας, όπως και όλα όσα αφορούν την απασχόληση, η οποία ήταν εκτός και τώρα είναι εντός, και τη δημιουργία ενός μεγάλου χώρου ασφάλειας και δικαιοσύνης, που θα πρέπει να είναι σε μεγάλο βαθμό «κοινοτικοποιημένος».
<P>
Ο κύριος Βrinkhorst - δεν είναι τώρα εδώ - αναφέρθηκε προ ολίγου σε αυτό το θέμα. Αυτή είναι η βούληση της Επιτροπής, αλλά έχω την πεποίθηση και την ελπίδα ότι είναι επίσης η βούληση των κρατών μελών. Ποια είναι μια σημαντική συμβολή που έγινε στη Συνθήκη; Το Σένγκεν, που ήταν εκτός της Συνθήκης, τώρα είναι εντός. Αυτό πιστεύω πως είναι μια πολύ σημαντική συμβολή. Δεν ήταν δυνατό να συμπεριληφθεί στη Συνθήκη στον καιρό του, γι' αυτό έμεινε εκτός. Κι αυτό ήταν ανωμαλία, ήταν εξωφρενισμός. Αυτή τη στιγμή το Σένγκεν είναι εντός της Συνθήκης. Προφανώς, τι πρέπει να γίνει τώρα; Η ανησυχία του κυρίου Βrinkhorst, που τη συμμερίζομαι κι εγώ, είναι να δούμε αν θα συνδεθεί με τον πρώτο ή με τον τρίτο πυλώνα, διότι, προφανώς, αν δεν κάνουμε τίποτα, θα μείνει στον τρίτο πυλώνα, και ναι μεν υπάρχουν ορισμένα θέματα που πρέπει να συνεχίσουν να είναι διακυβερνητικά, όπως, για παράδειγμα, θέματα ποινικής συνεργασίας ή αστυνομικά, αλλά υπάρχουν άλλα θέματα που πρέπει να ενταχθούν στον πρώτο πυλώνα. Αυτό είναι, ίσως, ένα από τα θέματα όπου οι αλλαγές της τελευταίας στιγμής στο Αμστερνταμ απέκλεισαν τη δυνατότητα μετάβασης μετά από ένα χρονικό διάστημα - τρία, τέσσερα, πέντε έτη - σε μια «κοινοτικοποίηση» με μια απλή απόφαση κατά πλειοψηφία.. Ωστόσο, η αλλαγή που εισήχθη την τελευταία στιγμή ήταν να υιοθετείται η σχετική απόφαση με ομοφωνία, πράγμα που σημαίνει ότι, στα πέντε χρόνια, ένα μόνο κράτος μπορεί να εμποδίσει αυτή τη μετάβαση στην κοινοτικοποίηση και αυτό, προφανώς, ήταν ένα βήμα πίσω, αλλά ήταν ένα βήμα προς τα εμπρός το γεγονός ότι ενώ στο Μάαστριχτ ήταν εκτός της Συνθήκης - επειδή ήταν απλώς υπό τη σκέπη της Ευρωπαϊκής Ένωσης - σήμερα το έχουμε πλέον εντάξει στη Συνθήκη και τώρα θα πρέπει να δούμε πώς θα γίνει αυτή η σύνδεση.
<P>
Από την άλλη πλευρά, η μεταρρύθμιση των μέσων της ΚΕΠΠΑ θα επιτρέψει - ελπίζουμε - στην Ένωση να εκφράζεται στη διεθνή σκηνή με μία μόνο φωνή. Ειπώθηκε πριν λίγο ότι υπήρξε κάποια πρόοδος σε θέματα κοινής εξωτερικής πολιτικής και κοινής πολιτικής ασφαλείας. Είναι εμφανές. Αυτό που συμβαίνει είναι ότι μάλλον δεν αρκούν μόνο τα μέσα. Τα μέσα υπάρχουν. Αυτό που λείπει είναι η πολιτική βούληση για δράση στον τομέα της εξωτερικής πολιτικής και αυτό είναι άλλο ζήτημα.
<P>
Αυτό που είναι ίσως λυπηρό είναι ότι στη θεσμική πτυχή - το επεσήμανε και η κυρία Spaak - τα μέχρι σήμερα αποτελέσματα είναι ελάχιστα ελπιδοφόρα. Είναι βέβαιο ότι το Κοινοβούλιο επέτυχε μια άνευ προηγουμένου διεύρυνση των αρμοδιοτήτων του ως συννομοθέτη, αλλά δεν έχουν λυθεί ορισμένα σημαντικά προβλήματα, ορισμένα προβλήματα που υπήρχαν ήδη εδώ και καιρό και που, παρόλα αυτά, δεν υπήρχε χρόνος για να λυθούν στο Αμστερνταμ και αυτός είναι ο λόγος για τον οποίο εκκρεμούν θέματα τόσο σημαντικά όσο η γενίκευση της ψήφου με ειδική πλειοψηφία, η στάθμιση των ψήφων στο Συμβούλιο ή ο αριθμός των Επιτρόπων, με αποτέλεσμα να υπάρχουν εδώ ορισμένα θέματα ατελή. Τα θέματα αυτά απαριθμούνται σαφώς μέσα στην ίδια τη Συνθήκη και, συνεπώς, γνωρίζουμε ότι θα χρειαστεί γι' αυτά μια νέα Διακυβερνητική Διάσκεψη, για την οποία πρέπει άλλωστε να προετοιμαζόμαστε.
<P>
Ελπίζουμε ότι η Συνθήκη του Αμστερνταμ θα τεθεί σύντομα σε ισχύ. Σήμερα όμως δεν ισχύει ακόμη και, συνεπώς, είναι ίσως πρόωρο να κάνουμε απολογισμό και νέα σχέδια μεταρρύθμισης, είναι όμως προφανές ότι πρέπει να προετοιμαστούμε ώστε να μπορέσουμε να απαντήσουμε, κατ' αρχάς, στα ζητήματα που εμφανίζονται μέσα στην ίδια τη Συνθήκη, στα θέματα που η ίδια η Συνθήκη μας ζητά να απαντήσουμε, αφού πρόκειται για ζητήματα θεσμικά - αυτά που ανέφερα προ ολίγου - ή για θέματα ασφαλείας, για παράδειγμα όλα εκείνα που αφορούν την ενσωμάτωση της Δυτικοευρωπαϊκής Ένωσης στην Ευρωπαϊκή Ένωση. Αυτό θα απαιτήσει επίσης, όταν έρθει η ώρα του, μια Διακυβερνητική Διάσκεψη.
<P>
Και είναι προφανές ότι λείπει για αυτό ένα πράγμα, και αυτό είναι να εργαστεί κάθε όργανο και να πράξει το καθήκον του σύμφωνα με τη Συνθήκη, και να αναζητήσει αυτό που τόσες φορές επαναλάβαμε, δηλαδή αποτελεσματικές και δημοκρατικές λύσεις με μέλλον. Με αυτό το σκεπτικό, η Επιτροπή έχει ήδη εξαγγείλει, στην Ατζέντα 2000, ότι επιθυμεί να μπορέσει να συνέλθει μια νέα Διακυβερνητική Διάσκεψη αμέσως μετά το 2000.
<P>
Από την άλλη πλευρά, η έλευση του ευρώ, η έναρξη διαπραγματεύσεων διεύρυνσης και η Ατζέντα 2000 είναι επίσης μακροπρόθεσμα σχέδια, τα οποία, αν και ξεκίνησαν το 1997, αποτελούν δεσμεύσεις για το μέλλον. Και στα θέματα αυτά Κοινοβούλιο και Επιτροπή έχουμε εργασθεί αρμονικά.
<P>
Και τελειώνω, κύριε Πρόεδρε, λέγοντας πως είναι προφανές ότι αυτά τα ζητήματα υπερβαίνουν σαφώς το πλαίσιο που επιβάλλει ένα φυσικό έτος, ακόμη και το πλαίσιο της νομοθεσίας. Είμαι σίγουρος ότι αυτές οι προκλήσεις - έχω εμπιστοσύνη - θα ληφθούν υπόψη στους προβληματισμούς των αρχηγών κρατών και κυβερνήσεων που θα συνέλθουν στο Pφrtschach στις 24 και 25 Νοεμβρίου και ας ελπίσουμε ότι αυτή η συνεδρίαση θα έχει την ευκαιρία να ξεκινήσει έναν κοινό προβληματισμό σχετικά με την αποστολή της Ευρωπαϊκής Ένωσης στον 21ο αιώνα.
<P>
Δεν έχω να πω παρά μόνο - αν μου επιτρέπετε - μία ακόμη λέξη. Ο κύριος Hager αναφέρθηκε προηγουμένως σε ένα έγγραφο που ζήτησε από την Επιτροπή και στο οποίο εκείνη δεν θέλησε να απαντήσει. Σας παρακαλώ να μου διαβιβάσετε αυτήν την επιθυμία και θα φροντίσω να δοθεί αμέσως απάντηση στην αίτησή σας. Αγνοώ τους λόγους για τους οποίους δεν ελήφθη υπόψη η αίτηση ενός μέλους του Κοινοβουλίου. Γι' αυτό, τίθεμαι στη διάθεσή σας και με πολλή ευχαρίστηση θα προσπαθήσω να απαντήσω σ' αυτήν την ερώτηση, διότι μάλλον θα υπήρξε παρεξήγηση για να μην δοθεί απάντηση σ' αυτήν την αίτηση. Εν πάση περιπτώσει, το μόνο που μπορώ να σας πω είναι ότι, καθώς έχω τον λόγο αυτή τη στιγμή, και ας μην είμαι ίσως ο αρμόδιος Επίτροπος, με πολλή ευχαρίστηση προσφέρομαι να προσπαθήσω να απαντήσω στην αίτηση που υπέβαλε ο κύριος Hager.

<SPEAKER ID=147 LANGUAGE="DE" NAME="Hager">
Κύριε Επίτροπε, ευχαριστώ θερμά για την προσφορά σας, αλλά το ζήτημα δεν είναι ότι δεν μου δόθηκε το έγγραφο, παρά ο τρόπος που διατυπώθηκε η άρνηση. Δηλαδή να ανακοινώνεται σε έναν βουλευτή ότι συνήθως γίνονται βλακείες με τα έγγραφα της Επιτροπής και ο αρμόδιος υπάλληλος να λέει ότι αυτά που κάνουν οι βουλευτές με τα έγγραφα - αναφέρω κατά λέξη - του τη δίνουν. Σε αυτό εναντιώθηκα και σε τίποτα άλλο. Όμως, ευχαρίστως θα σας δώσω περισσότερες πληροφορίες, μόνο που δεν θέλω να το κάνω στην Ολομέλεια.

<SPEAKER ID=148 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.15.

<CHAPTER ID=9>
Πολυμερής συμφωνία για τις επενδύσεις (ΠΣΕ)
<SPEAKER ID=149 NAME="Πρόεδρος">
Η ημερήσια διάταξη προβλέπει τη δήλωση της Επιτροπής για την Πολυμερή Συμφωνία για τις επενδύσεις (ΠΣΕ).

<SPEAKER ID=150 NAME="Brittan, Sir Leon">
Κύριε Πρόεδρε, η ασιατική οικονομική κρίση μας υπενθύμισε ότι οι επενδύσεις και οι άλλες χρηματοοικονομικές ροές μπορούν να έχουν καθοριστική επίπτωση στην ανάπτυξη της ανταγωνιστικότητας. Οι μακροπρόθεσμες ποιοτικές επενδύσεις μπορούν να βοηθήσουν στην ενίσχυση των οικονομιών και είναι το αντίθετο των βραχυπρόθεσμων κερδοσκοπικών ροών. Τέτοιες ποιοτικές επενδύσεις είναι σαφώς κρίσιμης σημασίας εάν πρόκειται οι αναπτυσσόμενες οικονομίες να προχωρήσουν μπροστά σε έναν συνεχώς παγκοσμιοποιούμενο κόσμο. Οι επενδύσεις έχουν ήδη συνεισφέρει σημαντικά στην παγκόσμια οικονομική ανάπτυξη και τα οφέλη είναι αναρίθμητα. Η Ευρωπαϊκή Κοινότητα είναι ο μεγαλύτερος σε ολόκληρο τον κόσμο εξωστρεφής επενδυτής. Οι αναπτυσσόμενες χώρες λαμβάνουν καινούργια κεφάλαια, τεχνολογία και τεχνογνωσία και οι ίδιοι οι επενδυτές αποκτούν πρόσβαση στις νέες αγορές.
<P>
Οι επενδύσεις μπορούν να επιφέρουν μάλλον αύξηση του εργατικού δυναμικού και άνοδο των περιβαλλοντικών προτύπων παρά μείωσή τους. Υφίσταται επίσης το ζήτημα της οριστικής εξάλειψης της διαφθοράς και των απαράδεκτων επιχειρηματικών πρακτικών. Η διαφάνεια που οποιοδήποτε γενικό πλαίσιο κανόνων θα μπορούσε να επιφέρει σε αυτόν τον τομέα θα μπορούσε να είναι ιδιαίτερα επιβοηθητική για την πάταξη της διαφθοράς, των απαράδεκτων πρακτικών και, πράγματι, του παλιoύ γνώριμου καπιταλισμού γενικότερα.
<P>
Αν και οι τελικές αποφάσεις για τις επενδύσεις λαμβάνονται από τις ιδιωτικές εταιρείες, το περιβάλλον πολιτικής αποτελεί καθοριστικό παράγοντα. Η θέσπιση προβλέψιμων και διαφανών νόμων και κανονισμών παρέχουν την προοπτική μεγαλύτερης ροής επενδύσεων, χαμηλότερα ασφάλιστρα κινδύνου και υψηλότερες αποδόσεις. Επί του παρόντος, οι κανόνες που διέπουν τις επενδύσεις καθορίζονται από ένα πολύπλοκο δίκτυο διμερών και περιφερειακών συνθηκών. Όσο σημαντικοί και εάν είναι αυτοί οι κανόνες, στερούνται της συμβολής πολλών κλάδων, η οποία είναι απαραίτητη προκειμένου να δημιουργηθεί ένα διαφανές, βασισμένο σε κανόνες πλαίσιο. Επιπλέον, το πεδίο που καλύπτουν είναι μακριά από το να είναι πλήρες. Το ερώτημα είναι: πως αντιμετωπίζεται αυτή η κατάσταση;
<P>
Ανέκαθεν πίστευα ότι ο ΠΟΕ είναι το καλύτερο μακροπρόθεσμο σπίτι όπου μπορεί να επιτελεσθεί έργο με σκοπό τη δημιουργία ενός προβλέψιμου πλαισίου για τους κανόνες που διέπουν τις επενδύσεις. Ήδη υπάρχουν μερικοί κανόνες του ΠΟΕ όπως, συγκεκριμένα η συμφωνία του Γύρου της Ουρουγουάης που αφορά μέτρα για τις επενδύσεις που σχετίζονται με το εμπόριο, τα οποία επηρεάζουν τις επενδύσεις. Συνεπώς, η διεξαγωγή περαιτέρω εργασίας δεν αποτελεί νέο ξεκίνημα για τον ΠΟΕ, αν και θα μπορούσε να παράσχει μία προοπτική επέκτασης των υφιστάμενων κανόνων με τρόπους που θα ευεργετούσαν άμεσα τόσο την Ευρωπαϊκή Ένωση όσο και τις αναπτυσσόμενες χώρες.
<P>
Σε αυτό το πλαίσιο, υποστήριξα ένθερμα την απόφαση που ελήφθη τον Δεκέμβριο του 1996 στην υπουργική συνάντηση του ΠΟΕ στη Σιγκαπούρη για την καθιέρωση μίας ομάδας εργασίας του ΠΟΕ για τις επενδύσεις που θα έχει ως σκοπό να εξετάσει τη σχέση εμπορίου και επενδύσεων. Πιστεύω ότι είναι σημαντικό, καθώς πλησιάζουμε προς την υπουργική συνάντηση του ΠΟΕ το ερχόμενο φθινόπωρο να συνεχίσουμε να πιέζουμε ώστε το ζήτημα της θέσπισης κανόνων για τις επενδύσεις να αντιμετωπιστεί ουσιαστικά στον ΠΟΕ.
<P>
Βεβαίως, οι διαπραγματεύσεις για μία πολυμερή συμφωνία για τις επενδύσεις, την ΠΣΕ, βρίσκονται σε εξέλιξη από το Μάιο του 1995 στο πλαίσιο του ΟΟΣΑ. Η ΕΕ και τα κράτη μέλη συμμετείχαν σε αυτές τις διαπραγματεύσεις επί τη βάσει μίας στρατηγικής που ενέκρινε το Συμβούλιο τον Απρίλιο του 1995 και έκανε δεκτή το Ευρωπαϊκό Κοινοβούλιο στο ψήφισμα του στις 14 Δεκεμβρίου του 1995.
<P>
Φέτος τον Μάρτιο απάντησα στην έκθεση Kreissl-Dφrfler παρουσιάζοντας την κατάσταση των διαπραγματεύσεων εκείνη την περίοδο. Από τότε, οι υπουργοί του ΟΟΣΑ αποφάσισαν τον Απρίλιο να παραχωρήσουν μία περίοδο αξιολόγησης και περαιτέρω διαβούλευσης με την κοινωνία των πολιτών, λαμβάνοντας υπόψη μεταξύ άλλων πραγμάτων οικονομικούς προβληματισμούς και πολιτικές, κοινωνικές και πολιτιστικές ευαισθησίες. Ως μέρος αυτής της διαδικασίας η Επιτροπή και το Συμβούλιο διεξήγαν διαβουλεύσεις με την ευρωπαϊκή βιομηχανία και τις συνδικαλιστικές ενώσεις αλλά και με έναν αριθμό ΜΚΟ, περιλαμβανομένων εκείνων που ενδιαφέρονται ιδιαίτερα για την περιβαλλοντική ανάπτυξη, καθώς και τις αναπτυξιακές και πολιτιστικές πτυχές της ΠΣΕ. Σε αυτές τις διαβουλεύσεις δόθηκε η ευκαιρία να συζητηθούν μερικές βασικές πτυχές του τρέχοντος νομοσχεδίου. Κατορθώσαμε να καθησυχάσουμε τους ΜΚΟ και άλλους φορείς ότι, για παράδειγμα, δεν είναι σκοπός της ΠΣΕ να υπονομεύσει την τήρηση σε εθνικό επίπεδο των διεθνώς αναγνωρισμένων βασικών προτύπων εργασίας όπως ορίζονται στις Συμβάσεις της ΔΟΕ, ούτε να αποδυναμώσει την τήρηση των διεθνώς συμφωνημένων περιβαλλοντικών προτύπων. Επίσης, κατορθώσαμε να καθησυχάσουμε τους ΜΚΟ ότι στα πολιτιστικά θέματα θα υπερασπιστούμε με αποφασιστικότητα το κοινοτικό κεκτημένο, περιλαμβανομένης της έκβασης του Γύρου της Ουρουγουάης σε οπτικοακουστικά θέματα.
<P>
Πιστεύω ότι αυτός ο διάλογος, και οι παράλληλοι διάλογοι που έλαβαν χώρα μεταξύ των κρατών μελών και της κοινωνίας των πολιτών, καθησύχασαν κατά κάποιο τρόπο αυτούς που είχαν αρχικά αμφισβητήσει τα αποτελέσματα της ΠΣΕ σε θέματα εργασίας, περιβαλλοντικά, πολιτιστικά και άλλα θέματα δημόσιας πολιτικής.
<P>
Ωστόσο, βέβαια οι διαπραγματεύσεις της ΠΣΕ εξακολουθούν να δημιουργούν έντονες αντιδράσεις από κάποιες πλευρές και σε μερικά κράτη μέλη. Συγκεκριμένα, την περασμένη Τετάρτη, 14 Οκτωβρίου, ο Πρωθυπουργός της Γαλλίας ανακοίνωσε, απαντώντας σε ερώτηση βουλευτή, ότι η Γαλλία επρόκειτο να αποσυρθεί από τις διαπραγματεύσεις. Αποτέλεσμα ήταν να μην πραγματοποιηθεί η συνάντηση της ομάδας διαπραγματεύσεων του ΟΟΣΑ που είχε προγραμματιστεί για αυτή την εβδομάδα. Αντιθέτως, σήμερα στο Παρίσι θα λάβουν χώρα διαπραγματεύσεις υπό την προεδρία του Βοηθού Γενικού Γραμματέα του ΟΟΣΑ με την συμμετοχή της Επιτροπής και κρατών μελών. Ο συντονισμός της συλλογικής στάσης της ΕΕ απέναντι τις διαπραγματεύσεις για την ΠΣΕ βρίσκεται ακόμη σε εξέλιξη. Σημειώνουμε την άποψη της γαλλικής κυβέρνησης, για την οποία βρίσκεται σε επαφές με την Επιτροπή και όλα τα κράτη μέλη, και αναμένουμε ότι οι συνέπειές της θα συζητηθούν στο Συμβούλιο σε δέοντα χρόνο. Είναι σαφές ότι πρέπει να εξετάσουμε, στο πλαίσιο των στόχων που καθορίστηκαν στην ομόφωνα συμφωνημένη εντολή του 1995, ποιος είναι ο καλύτερος τρόπος να προχωρήσουμε στη διεξαγωγή περαιτέρω έργου για το εμπόριο και τις επενδύσεις, περιλαμβανομένης της ΠΣΕ.
<P>
Επιτρέψτε μου, όμως, να σας παρουσιάσω τις δικές μου απόψεις επάνω στο θέμα. Μου φαίνεται ότι έχουμε καταβάλει ουσιαστικές και σκληρές προσπάθειες να επιτύχουμε το είδος του διάφανου πλαισίου εντός του ΟΟΣΑ που θα ωφελήσει τόσο τις ευρωπαϊκές οικονομίες και όσο και άλλα μέλη της ΠΣΕ. Οι διαπραγματεύσεις για την ΠΣΕ έχουν ήδη κατορθώσει να ξεκαθαρίσουν σε σημαντικό βαθμό το έδαφος των επενδύσεων και να τονίσουν εκείνα τα θέματα που είναι πρωτεύουσας σημασίας για την ΕΕ, όπως και για την κοινωνία των πολιτών. Ωστόσο, ανέκαθεν ήμουν της άποψης ότι ο ΠΟΕ είναι το καλύτερο μακροπρόθεσμο σπίτι για την πραγματοποίηση αυτού του έργου, για το οποίο η ΠΣΕ έχει ήδη παράσχει πολύτιμες κατευθύνσεις. Υπό τις παρούσες συνθήκες, οι πιθανότητες επιτυχούς έκβασης των διαπραγματεύσεων της ΠΣΙ, με μία ήπια διατύπωση, ειλικρινά δεν φαίνονται καθόλου ενθαρρυντικές.
<P>
Πάντως, η Επιτροπή και τα κράτη μέλη θα χρειαστεί να εξακολουθήσουν να συζητούν συλλογικά τα αποτελέσματα των επαφών μας με την κοινωνία των πολιτών, συγκρίνοντας τα με τους στόχους που περιλαμβάνονται στην αρχική διαπραγματευτική εντολή στην οποία συμφώνησε το Συμβούλιο των Υπουργών.
<P>
Σκοπεύω, βεβαίως, να ενημερώνω τακτικά το Κοινοβούλιο και το Συμβούλιο σχετικά με τις εξελίξεις που λαμβάνουν χώρα σε αυτό το σημαντικό ζήτημα.

<SPEAKER ID=151 LANGUAGE="DE" NAME="Mann, Erika">
Κύριε Πρόεδρε, Sir Leon Brittan, περιγράψατε το φόντο, μπροστά από το οποίο κάνουμε για άλλη μια φορά τη συζήτηση αυτή για την πολυμερή συμφωνία για τις επενδύσεις, και περιγράψατε επίσης τις διάφορες θέσεις και συμφέροντα, οι οποίες εν μέρει αποκλίνουν σημαντικά. Ακόμη, αναφερθήκατε στη θέση που διατύπωσε η Γαλλία και στην έκθεση Kreissl-Dφrfler.
<P>
Επιτρέψτε μου να αναφερθώ σε λίγα σημεία, που αφορούν όλα μια πτυχή που θίξατε. Ποια στρατηγική θα πρέπει να διαμορφώσουμε για το μέλλον εν όψει αυτής της κατάστασης; Ουσιαστικά αυτό είναι το μόνο ενδιαφέρον ερώτημα που απομένει. Πάντως, είμαι όπως κι εσείς της γνώμης - κι αυτό είναι η προσωπική μου γνώμη, και δεν ισχυρίζομαι ότι συμμερίζομαι την άποψη της πλειοψηφίας της Ομάδας μου - ότι χρειαζόμαστε μια πολυμερή συμφωνία και ότι αυτή θα έπρεπε να έχει ένα υψηλό επίπεδο προστασίας. Εκτός αυτού, αισθάνομαι ευγνώμων προς την Επιτροπή για τον τρόπο που διατύπωσε σχετικά την ρήτρα REIJO - αυτό ήταν επιτυχία! Παρ' όλ' αυτά, κάναμε λάθη και θα έπρεπε να διδαχθούμε από αυτά, γιατί θα έχουμε νέους κύκλους διαπραγματεύσεων - εσείς το αναφέρατε - ελπίζω, στο πλαίσιο του ΠΟΕ, επίσης δε θα έχουμε τα εγκαίνια του επόμενου γύρου του ΠΟΕ. Προαισθάνομαι και φοβάμαι ότι η μεγάλη ανασφάλεια και η μεγάλη κριτική που θα ακολουθήσουν - εν μέρει δικαιολογημένα - θα σχετίζονται με δύο πτυχές.
<P>
Η πρώτη είναι η εξής: υπάρχει μια αυξανόμενη ανασφάλεια, δημιουργείται όλο και περισσότερο το συναίσθημα ότι η παγκοσμιοποίηση ή διεθνείς τάσεις, διεθνείς υφιστάμενοι θεσμοί, υποσκάπτουν την εθνική κυριαρχία. Αυτό βλέπουμε στην αμερικανική πλευρά, και μια παρόμοια τάση υπάρχει και σε μας. Αλλωστε, συχνά ακολουθούμε τους Αμερικανούς και μου φαίνεται ότι στο σημείο αυτό ακολουθούμε επίσης τους Αμερικανούς αντί να τους φέρνουμε αντίρρηση, πράγμα που - όπως πιστεύω - θα αποτελούσε μια καλύτερη ευρωπαϊκή θέση. Έχετε δίκιο. Είπατε ότι το ουσιαστικό μέλημά μας πρέπει να είναι η ενίσχυση της διεθνούς θέσης της Ευρώπης, κι έτσι αυτό θα ήταν ένας δρόμος προς τα εκεί.
<P>
Όμως, η δεύτερη δυσκολία που βλέπω και εγώ είναι ότι δεν μπορούμε να αντιμετωπίσουμε σωστά ευαίσθητα θέματα. Δεν έχουμε μάθει να συμπεριλαμβάνουμε ευαίσθητους τομείς όπως τον πολιτισμό, το περιβάλλον, τη γεωργική πολιτική κάθε φορά που κάνουμε διεθνείς διαπραγματεύσεις, έτσι ώστε πάντα συζητάμε γι' αυτά μόνο αρνητικά. Λέμε πάντα μόνο ότι δεν θέλουμε να συμπεριληφθούν, πράγμα που είναι άλλωστε σωστό, θέλουμε να διατηρηθεί το κοινοτικό κεκτημένο, πράγμα επίσης σωστό. Αυτή είναι η θέση μας. Έχουμε όμως τον διαρκή φόβο ότι οι διεθνείς συμφωνίες εξυπηρετούν την προοδευτική υπονόμευσή μας - επειδή οι άλλοι, οι αντίπαλοί μας τρόπον τινά, είναι έξυπνοι. Υποθέτουμε πάντα ότι είναι πιο έξυπνοι από μας, την Ευρωπαϊκή Ένωση. Πιστεύω ότι πρέπει να μάθουμε να τα χειριζόμαστε αυτά με τη βοήθεια μιας πολύ ανοιχτής στρατηγικής και ενδεχομένως να μεταδίδουμε το μήνυμα ότι τόσο η Ευρωπαϊκή Επιτροπή όσο εξ άλλου και το Ευρωπαϊκό Κοινοβούλιο είναι σε θέση να διατυπώνουν πολύ σκληρά πολύ καλές ευρωπαϊκές θέσεις.
<P>
Ένα τελευταίο σημείο: φοβάμαι επίσης ότι, αν δεν το επιτύχουμε αυτό, οι ΜΚΟ θα αναλάβουν προοδευτικά κονοβουλευτικές λειτουργίες και αυτό είναι κάτι που δεν θα το ήθελα, εφ' όσον ακόμη πιστεύω βαθιά σε μια κοινοβουλευτική δημοκρατία.

<SPEAKER ID=152 LANGUAGE="DE" NAME="Kittelmann">
Κύριε Πρόεδρε, κυρίες και κύριοι, αρχικά υιοθετώ την αξιωματική δήλωση της κ. Mann, η οποία έκανε εξ ονόματος της Ομάδας του Ευρωπαϊκού Σοσιαλιστικού Κόμματος μια προσωπική παρατήρηση, ότι δηλαδή χρειαζόμαστε μια διεθνή συμφωνία για τις επενδύσεις. Δεν θα έπρεπε καν να συζητάμε γι' αυτό, την χρειαζόμαστε. Οι φόβοι μπροστά στην παγκοσμιοποίηση και πολλά άλλα σημαίνουν, άλλωστε, αντίστροφα την προστασία από το ενδεχόμενο ανάπτυξης προς την λάθος κατεύθυνση. Όποιος θέλει να γίνουν επενδύσεις στον Τρίτο Κόσμο, πρέπει επίσης να φροντίσει να είναι δεδομένο το προστατευτικό πλαίσιο των επενδύσεων για εκείνους που επενδύουν και δίνουν τα χρήματά τους - ιδιαίτερα βάσει της εμπειρίας μας π.χ. από την κρίση στην Ασία. Επίσης, πρέπει να σταματήσουμε να το κάνουμε αυτό ιδεολογία. Έχω βέβαια κατανόηση γι' αυτό, εδώ στο Ευρωπαϊκό Κοινοβούλιο μεγαλοποιούνται επίσης τα πράγματα και παντού βλέπουν να ελλοχεύει κίνδυνος. Όχι, μια διεθνής συμφωνία για τις επενδύσεις είναι αναγκαία. Γι' αυτό, η Ομάδα του Ευρωπαϊκού Λαϊκού Κόμματος λέει καθαρά: χρειαζόμαστε μια πολυμερή συμφωνία.
<P>
Δεύτερον, το ζητούμενο πρέπει να είναι να αποκατασταθεί η υφιστάμενη ανισορροπία μεταξύ δικαιωμάτων και υποχρεώσεων των επενδυτών. Το Ευρωπαϊκό Κοινοβούλιο - Sir Leon Brittan, σας αρέσει να σας επαινούν, και αυτό κάνω τώρα - πρέπει πάντα να συμπεριλαμβάνεται πάντα στο ζήτημα αυτό, ό, τι και να κάνετε. Επιτρέψτε μου εν συνεχεία να εξηγήσω ότι είπαμε καθαρά πως είναι απαραίτητο να τελειώσουν σύντομα οι διαπραγματεύσεις στον ΠΟΕ. Παράλληλα, πρέπει να γίνουν σκέψεις στον ΟΟΣΑ. Γιατί είναι δικαιολογημένο να σκεφτούμε στον ΟΟΣΑ για το πώς μπορεί να είναι τα πράγματα στον ΠΟΕ: αν υπάρχουν 134 χώρες στον ΠΟΕ, τότε πώς μπορεί να υπάρξει επιτυχία όταν δεν υπάρχει η διάθεση δημιουργίας ενός πλαισίου;
<P>
Η τελευταία μου παρατήρηση: η γαλλική κυβέρνηση είναι μια ανεξάρτητη κυβέρνηση. Μπορεί να αφήνει τους Πράσινους να την στριμώχνουν, αν θέλει, ωστόσο δεν θα μπορέσει να αποφύγει τελικά, ως βιομηχανικό έθνος, να ομολογήσει πίστη σε όσα θέλουμε όλοι μας. Γι' αυτό, θα χαιρόμουν αν οι συζητήσεις μεταξύ των ομάδων σχετικά με το ποιος είναι ο καλύτερος τρόπος να τα κάνουμε όλα αυτά ήταν λίγο πιο ψύχραιμες και ήσυχες.

<SPEAKER ID=153 LANGUAGE="NL" NAME="De Clercq">
Κύριε Πρόεδρε, με την πολυμερή συμφωνία για τις επενδύσεις επιδιώκεται η αύξηση της ελευθερίας των διεθνών επενδύσεων, η προστασία αυτών και η δημιουργία ενός μηχανισμού διευθέτησης διενέξεων μεταξύ κυβερνήσεων και επενδυτών. Πιστεύω ότι πρόκειται για θετική εξέλιξη για πολλούς και διάφορους λόγους.
<P>
Κατά πρώτον, παύουν να ισχύουν περισσότερες από 1800 διμερείς συμφωνίες για τις ξένες επενδύσεις. Οι συμφωνίες αυτές θα αντικατασταθούν από μία μεγάλη και διαφανή συμφωνία. Κατ' αυτό τον τρόπο θα αυξηθεί η νομική ασφάλεια και θα διευρυνθούν τα περιθώρια επενδύσεων, πράγμα το οποίο προωθεί κατά μέσο όρο την οικονομική ανάπτυξη και την ευημερία.
<P>
Κατά δεύτερον, μου φαίνεται λογικό ότι μια πολυμερής συμφωνία για το εμπόριο θα μπορούσε να συμπληρωθεί με τη σύναψη μιας πολυμερούς συμφωνίας για τις επενδύσεις. Πράγματι, το εμπόριο και οι επενδύσεις είναι στενά συνδεδεμένες. Cui bono: ποιος επωφελείται; Κατά πρώτον οι πολυεθνικές. Και γιατί όχι; Μήπως αυτές δεν έχουν δικαίωμα να τυγχάνουν της ίδιας μεταχείρισης όπως και ο απλός πολίτης; Και δεν έχουν συνεπώς δικαίωμα σε προστατευτικά μέτρα και αποζημιώσεις σε περίπτωση απαλλοτριώσεων ή άλλων μέτρων αποστέρησης ιδιοκτησίας; Η συμφωνία αυτή θα ωφελήσει και τις αναπτυσσόμενες χώρες. Οι ξένες επενδύσεις δημιουργούν θέσεις εργασίας οι οποίες διαφορετικά δεν επρόκειτο να συσταθούν. Επιπλέον, η ανάπτυξη που παρατηρείται με τις ξένες επενδύσεις, που γίνονται εκτός άλλων και από πολυεθνικές, σε ορισμένους εξαγωγικούς τομείς επιδρά σε όλη την οικονομία. Αυτό επιβεβαιώνεται άλλωστε και από τα γεγονότα. Ένα παράδειγμα είναι η αύξηση των μισθών στην Ταϊβάν και τη Νότιο Κορέα. Ενώ το ωρομίσθιο των εργαζομένων το 1975 αντιστοιχούσε κατά μέσο όρο στο 6 % του ωρομισθίου στις ΗΠΑ, το 1995 αυξήθηκε αντιστοίχως σε 34 % και 43 %. Αυτή η θετική εξέλιξη είχε άμεσες επιδράσεις για τις επενδύσεις.
<P>
Υπάρχουν βεβαίως και προβληματικές καταστάσεις. Αυτό όμως δεν έχει καμία σχέση με τη συμφωνία για τις επενδύσεις. Υπάρχουν φυσικά χώρες οι οποίες, προκειμένου να προσελκύσουν επενδύσεις, δεν αποδίδουν καμία σημασία στα κοινωνικά και περιβαλλοντικά πρότυπα. Οι χώρες αυτές δεν έχουν ανάγκη τη συμφωνία, γιατί πρόκειται συνήθως για αυταρχικά καθεστώτα. Συνεπώς, η λύση δεν είναι η αποδυνάμωση ή η υπονόμευση της πολυμερούς συμφωνίας, αλλά μάλλον ο εκδημοκρατισμός των καθεστώτων αυτών. Με άλλα λόγια, παράλληλα με την οικονομική φιλελευθεροποίηση, χρειάζεται και η πολιτική φιλελευθεροποίηση. Θα μπορούσαμε να πούμε ότι δίπλα στη ΠΣΕ θα πρέπει να υπάρξει και μία ΠΣΔ, μια πολυμερής συμφωνία για τη δημοκρατία.
<P>
Το συμπέρασμα στο οποίο καταλήγουμε είναι ότι η κριτική είναι κατά το μεγαλύτερο μέρος της υπερβολική, ή ακόμη και άδικη, παρά τις ελλείψεις που παρουσιάζει το σχέδιο συμφωνίας. Οι αναπτυσσόμενες χώρες πρέπει να συμμετάσχουν με άμεσο τρόπο στις διαπραγματεύσεις για τη συμφωνία. Θα ήταν σκόπιμο οι διαπραγματεύσεις να διεξάγονται στη συνέχεια στους κόλπους του Παγκόσμιου Οργανισμού Εμπορίου, με βάση τις αρχές του οποίου θα μπορούσε να εκτελεσθεί και η ΠΣΕ. Η διαδικασία για τη διευθέτηση διενέξεων πρέπει να είναι περισσότερο ισορροπημένη, έτσι ώστε η χώρα υποδοχής να έχει τη δυνατότητα να προσφεύγει κατά των επενδυτών.
<P>
Ολοκληρώνω. Πιστεύουμε ότι είναι απαραίτητο να εκδημοκρατιστεί η ΠΣΕ και να προσαρμοσθούν ορισμένα σημεία του σημερινού σχεδίου. Κατά τα άλλα είμαι βέβαιος ότι η συμφωνία για τις διεθνείς επενδύσεις πρέπει να συναφθεί όσο το δυνατόν πιο σύντομα.

<SPEAKER ID=154 LANGUAGE="FR" NAME="Guinebertiθre">
Κύριε Πρόεδρε, κατά τη διάρκεια των δέκα τελευταίων χρόνων, οι άμεσες επενδύσεις αυξήθηκαν δύο φορές περισσότερο από τις διεθνείς συναλλαγές. Αυτή η διαπίστωση αφορά όλα τα προϊόντα και αγγίζει όλους τους τομείς της οικονομίας, εξ ου και η ιδέα, από την αρχή της δεκαετίας του 1990, για μία πολυμερή συμφωνία για τις επενδύσεις, ή ΠΣΕ.
<P>
Όμως, εάν και είναι φανερό πως η ανάγκη ενός πολυμερούς πλαισίου γίνεται ολοένα και πιο αισθητή, όπως ανέφεραν άλλωστε και οι προηγούμενοι ομιλητές, είναι αναγκαίο να παρατηρήσουμε ότι οι Ηνωμένες Πολιτείες ευνοούσαν πάντα την διεξαγωγή αυτών των διαπραγματεύσεων στους κόλπους του ΟΟΣΑ, ανάμεσα σε βιομηχανικές χώρες, ενώ η Ευρωπαϊκή Ένωση προσπαθεί να τις φέρει σε επίπεδο ΠΟΕ, ενός παγκόσμιου οργανισμού που περιλαμβάνει το σύνολο των χωρών που ενδιαφέρονται για αυτές τις επενδύσεις, συμπεριλαμβανομένων και των αναπτυσσόμενων χωρών.
<P>
Η ΠΣΕ έγκειται στο να προστατεύει τα δικαιώματα των επενδυτών και να εγγυάται τους κανόνες λειτουργίας τους. Αλλά οι προτάσεις που έγιναν δεν σέβονται την πολιτιστική εξαίρεση για την οποία αγωνίστηκε η Ευρώπη στους κόλπους της ΓΣΔΕ. Δεν σέβονται τις διαδικασίες ένταξης που χρησιμοποιούνται από την Ένωση για την προοδευτική είσοδο των χωρών της κεντρικής και ανατολικής Ευρώπης στην Ενιαία Ευρωπαϊκή Αγορά. Δεν σέβονται ούτε τις κοινωνικές και περιβαλλοντικές προδιαγραφές που επιβάλλει η Ένωση, ούτε το υπέρτατο δικαίωμα των κρατών της Ευρωπαϊκής Ένωσης να αποφασίζει για αυτές. Τέλος, αυτή η συμφωνία θα ήθελε να επιβάλει την αναγνώριση των αμερικανικών νόμων και έξω από το έδαφός τους, την τυφλή εφαρμογή των οποίων άλλωστε απορρίπτουμε.
<P>
Σε ποιο πλαίσιο λοιπόν θα πρέπει να συνεχιστούν ή όχι αυτές οι διαπραγματεύσεις; Σε επίπεδο ΟΟΣΑ, κάθε κράτος διαπραγματεύεται για λογαριασμό του, και οι Ηνωμένες Πολιτείες αναζητούν με αυτόν τον τρόπο να απομακρύνουν τα κράτη από την Ένωση. Αντίθετα, εάν η Ένωση αναθέσει στον Sir Leon Brittan μία εντολή διαπραγμάτευσης, ως προς αυτό το θέμα, στο πλαίσιο του ΠΟΕ, πράγμα που ευχόμαστε, αυτή η εντολή θα περιλαμβάνει ρήτρες εξαίρεσης, ιδίως εκείνη της πολιτιστικής εξαίρεσης που αφαιρέθηκε μετά από μεγάλο αγώνα από την κυβέρνηση Balladur το 1994, καθώς και άλλες ρήτρες που δεν επιθυμούμε. Πώς να μην καταλάβει κανείς ότι οι Ηνωμένες Πολιτείες προσπαθούν, μέσω του ΟΟΣΑ, να ξαναπάρουν ό, τι άφησαν στην ΓΣΔΕ και προσπαθούν να καταστρέψουν το κοινωνικό και περιβαλλοντικό μας πλαίσιο για να προσανατολιστούν όλο και περισσότερο προς έναν απόλυτο φιλελευθερισμό. Να συνεχίσουμε στους κόλπους του Παγκόσμιου Οργανισμού Εμπορίου, αυτή είναι η θέση της Ομάδας Ένωση για την Ευρώπη.

<SPEAKER ID=155 LANGUAGE="FR" NAME="Moreau">
Κύριε Πρόεδρε, διαπιστώνω ότι η Επιτροπή επιμένει να υποστηρίζει τη φιλοσοφία της ΠΣΕ η οποία δίνει όλα τα δικαιώματα στους ιδιωτικούς επενδυτές, όλες τις υποχρεώσεις στα κράτη και υποβάλλει τις χώρες μας υπό την κυριαρχία των Ηνωμένων Πολιτειών. Υπενθυμίζω ότι, στις 11 του περασμένου Μαρτίου, το Κοινοβούλιό μας ζητούσε από τις κυβερνήσεις να μην αποδεχτούν την ΠΣΕ με τη σημερινή της μορφή. Αυτό το σχέδιο συνθήκης προκάλεσε μία σημαντική κινητοποίηση των προοδευτικών δυνάμεων και των δημιουργών της χώρας μας, η οποία απέδωσε καρπούς. Μετά από μία διακοπή των διαπραγματεύσεων διάρκειας έξι μηνών, η γαλλική κυβέρνηση, από την πλευρά της, εκ στόματος του Πρωθυπουργού της, έκρινε ότι αυτή η συμφωνία δεν μπορούσε να αναμορφωθεί και ανακοίνωσε ότι η Γαλλία δε θα επανερχόταν στις διαπραγματεύσεις της ΠΣΕ. Θα ήθελα, κύριε Επίτροπε, να αποσύρετε το μειωτικό σχόλιο που κάνατε για τη γαλλική κυβέρνηση.
<P>
Αυτή η μεγάλης σημασίας απόφαση πρέπει να αποτελέσει παράδειγμα για κάθε κυβέρνηση που νοιάζεται για την κυριαρχία της. Αλλά αυτή η επιτυχής δράση δεν θα πρέπει να οδηγήσει σε μία χαλάρωση της επιτήρησης. Η ΠΣΕ δεν πρέπει να αντικατασταθεί από μία νέα μορφή που να εμπνέεται από τις ίδιες αρχές, όπως το PET, το οποίο αποτέλεσε αντικείμενο διαπραγμάτευσης χωρίς εντολή από εσάς, Sir Leon Brittan, στο Λονδίνο, στις 18 του περασμένου Μαϊου, πράγμα που μου φαίνεται τουλάχιστον ως κατάχρηση εξουσίας. Η Γαλλία έχει ήδη δηλώσει πως δεν δεσμευόταν διόλου από αυτή τη διαπραγμάτευση. Θέτω λοιπόν το ερώτημα, και θα επιθυμούσα, αυτή τη φορά, να έχω μία απάντηση: τί αξία μπορεί να έχει μία δήλωση που έχει γίνει αποδεκτή μόνο από έναν Επίτροπο χωρίς εντολή από τα κράτη μέλη.
<P>
Το περιεχόμενο της ΠΣΕ πρέπει επομένως να παραμεριστεί. Κάθε νέα διαπραγμάτευση πρέπει να διεξάγεται σε μία εντελώς καινούρια βάση, σε ένα άλλο πλαίσιο από εκείνο του ΟΟΣΑ, ο οποίος συγκεντρώνει τις πιο πλούσιες χώρες. Πρέπει να αναγνωριστεί η κυριαρχία των κρατών στις επιλογές ανάπτυξής τους, στην κοινωνική, πολιτιστική, φορολογική τους πολιτική. Δεν είναι οι αμερικανικές ή γιαπωνέζικες πολυεθνικές εκείνες που διευθύνουν τον κόσμο, αλλά οι κυβερνήσεις που ορίζει ο λαός. Η άρνηση του φιλελευθερισμού και η επιθυμία για αλλαγή εκφράστηκαν κατά τις τελευταίες εκλογές στη Γαλλία, στο Ηνωμένο Βασίλειο, στη Σουηδία, στη Γερμανία. Η Ευρωπαϊκή Ένωση και οι διεθνείς συμφωνίες οφείλουν να το λάβουν υπόψη, διαφορετικά θα τύχουν της έντονης απόρριψης των λαών. Τέλος, οι νέες διαπραγματεύσεις, μέσα στο πλαίσιο του ΟΗΕ ή του ΠΟΕ θα έπρεπε να πραγματοποιούνται με διαφάνεια: οι λαοί, οι εκλεγμένοι, οι σύλλογοι πρέπει να γνωρίζουν τα μεγάλα ζητήματα που δεσμεύουν το μέλλον της χώρας τους.

<SPEAKER ID=156 LANGUAGE="DE" NAME="Kreissl-Dφrfler">
Κύριε Πρόεδρε, ο πρωθυπουργός Jospin έκανε την τελευταία εβδομάδα το μόνο σωστό: ανακοίνωσε την αποχώρηση της Γαλλίας από την διαπραγμάτευση του ΟΟΣΑ για μια ΠΣΕ. Ως εισηγητής για το δίκαιο της ΠΣΕ, χαίρομαι εξαιρετικά γι' αυτό, κύριε Kittelmann. Το ψήφισμα του Ευρωπαϊκού Κοινοβουλίου τον Μάρτιο προέβη καθαρά στη διαπίστωση ότι το σχέδιο της συμφωνίας δεν έχει μόνο σοβαρές ελλείψεις, αλλά σε πολλούς τομείς έχει μάλιστα εντελώς εσφαλμένη κατεύθυνση, γιατί π.χ. βάζει πάνω απ' όλα τα δικαιώματα των επενδυτών. Γι' αυτό, αίτημά μας ήταν να μην υπογραφεί η συνθήκη με αυτήν τη μορφή. Βέβαια, η απάντηση της Επιτροπής σ' αυτό ήταν απίστευτα απογοητευτική. Όμως, κύριε Rόbig, το ψήφισμα του ΕΚ, η ευρείας κλίμακας διεθνής κινητοποίηση εκατοντάδων αν όχι χιλιάδων ομάδων ενδιαφερομένων πολιτών, μη κυβερνητικών οργανώσεων και συνδικάτων στην Ευρώπη και παγκοσμίως έφεραν αποτελέσματα, όπως επίσης η τεκμηριωμένη έκθεση της κυρίας Lalumiθre προς την γαλλική κυβέρνηση, καθώς και τα σημαντικά μηνύματα των Γάλλων Πρασίνων.
<P>
Sir Leon Brittan, τώρα έχετε μία σαφή απόδειξη: Οι ευρωπαίοι πολιτικοί, οι ευρωπαϊκές κυβερνήσεις και η ευρωπαϊκή κοινωνία των πολιτών δεν συμμερίζονται την πορεία ελευθέρου εμπορίου που χαράξατε! Βγάλτε τα συμπεράσματά σας, θάψτε την ΠΣΕ, δηλαδή βάλτε την ad acta . Ο Jospin είπε πολύ σωστά την περασμένη εβδομάδα ότι αυτή η ΠΣΕ δεν είναι επιδεκτική μεταρρύθμισης. Γι' αυτό, άλλωστε, δεν έχει κανένα νόημα να μεταβιβαστεί προσεχώς στον ΠΟΕ. Διότι ο ΠΟΕ είναι κάθε άλλο παρά δημοκρατικός και έχει ο ίδιος άμεση ανάγκη μεταρρύθμισης. Οι αναπτυσσόμενες χώρες εκεί θα ήταν σήμερα εκεί σε μειονεκτική θέση, με μοιραίες γι' αυτές συνέπειες. Παρ' όλ' αυτά, όμως, είναι σαφές - και τώρα προσέξτε, κύριοι - ότι χρειαζόμαστε μια διεθνή συμφωνία για τη ρύθμιση και τον έλεγχο των επενδύσεων, που αυξήθηκαν αλματωδώς και εξακολουθούν να μεγαλώνουν. Όμως, οι καίριες ερωτήσεις είναι: Ποιοι συμμετέχουν στις διαπραγματεύσεις; Θα έχουν τα μικρότερα κόμματα ισότιμο δικαίωμα λόγου; Θα έχουν όλα τα εμπλεκόμενα Κοινοβούλια, συμπεριλαμβανομένου και του ΕΚ, δικαίωμα συναπόφασης, και τί θα περιλαμβάνει κατόπιν η συμφωνία; Αυτά είναι τα αποφασιστικής σημασίας ερωτήματα. Γι' αυτόν τον λόγο, η συγκεκριμένη συμφωνία δεν πρέπει να καταργεί περιβαλλοντικές και κοινωνικές προδιαγραφές. Πρέπει να καθορίζει την δημοκρατική κατεύθυνση της οικονομίας και να κάνει κανόνα τον δημοκρατικό έλεγχο. Σας παρακαλώ, Sir Leon, να τα ανακοινώσετε αυτά στο Παρίσι.
<P>
Και επειδή διαρκώς εμφανίζετε στο προσκήνιο τις αναπτυσσόμενες χώρες, σας λέω ότι αυτές δεν κάθονταν καν στο τραπέζι των διαπραγματεύσεων. Σας παρακαλώ να διαβάζετε πρώτα τα κείμενα!

<SPEAKER ID=157 LANGUAGE="FR" NAME="Sainjon">
Κύριε Πρόεδρε, η ΠΣΕ όπως την αντιλαμβάνεται ο ΟΟΣΑ έχει πεθάνει. Ας μην ασχολούμαστε με τους νεκρούς, ας μην χάσουμε άλλο χρόνο με ένα κείμενο το οποίο δεν είναι πλέον καθόλου αξιόπιστο. Η Γαλλία, δικαιολογημένα, απέρριψε οριστικά αυτή την ΠΣΕ, κατόπιν της εξαιρετικής έκθεσης της κυρίας Catherine Lalumiθre, η οποία απέδειξε μέχρι ποιο βαθμό αυτή η ψευτοσυμφωνία επιχειρούσε να δώσει το μοιραίο χτύπημα στα κοινωνικά, πολιτιστικά και περιβαλλοντικά κεκτημένα. Καλύτερα ακόμη, η Γαλλία φώναξε ό, τι σκέφτονται χαμηλόφωνα, στην Ευρώπη, ένας ορισμένος αριθμός κυβερνήσεων, συνδικάτων, μη κυβερνητικών οργανώσεων, ακόμη και μέλη της Επιτροπής.
<P>
Οι προβολείς, εδώ και κάποιο καιρό, είναι καρφωμένοι στην ΠΣΕ. Πόσες συμφωνίες όμως αυτού του τύπου που εκπόνησε ο ΟΟΣΑ αποδείχτηκαν ανεφάρμοστες; Σκέφτομαι, για παράδειγμα, τη ναυπηγική. Ανεφάρμοστες, διότι ετοιμάστηκαν στο σκοτάδι, από ανθρώπους που ήταν εντελώς ξεκομμένοι από την πραγματικότητα. Ανθρώπους πιθανόν πολύ ικανούς, αλλά ίσως πολύ σίγουρους για τον εαυτό τους, σε σημείο που να υποκαθιστούν τους πολιτικούς υπεύθυνους και τις αποφάσεις που θα έπρεπε να λάβουν. Αυτό είχε ως συνέπεια να οδηγηθεί αυτό το είδος θεσμού σε μία παρέκκλιση όπου η τεχνοκρατία νικά την πολιτική και, κατά βάθος, τη δημοκρατία.
<P>
Για αυτό το λόγο αναρωτιέμαι προσωπικά για το ρόλο του ΟΟΣΑ και πιστεύω ότι δεν θα πρέπει να διστάζουμε πλέον σήμερα να θέτουμε το ζήτημα της ύπαρξής του. Ξέρετε, κύριε Πρόεδρε, το chβteau de la Muette στο Παρίσι, έδρα αυτού του οργανισμού, έχει γίνει ίσως σήμερα ό, τι ήταν η Βαστίλη στο τέλος του 18ου αιώνα, δηλαδή, ένα σύμβολο το οποίο έχει χάσει κάθε χρησιμότητα. Προσωπικά, είμαι πεπεισμένος ότι η διάλυση του ΟΟΣΑ θα έπρεπε οπωσδήποτε να συνοδεύεται από μία ενίσχυση του ΠΟΕ. Εκεί, και πουθενά αλλού, θα έπρεπε να διεξάγεται αυτό το είδος των συζητήσεων σχετικά με τις επενδύσεις. Αλλά εάν θέλουμε να γίνουμε όσο το δυνατόν πιο αποτελεσματικοί - και σε αυτό το σημείο αναφέρομαι ιδιαίτερα στις διαπραγματεύσεις της χιλιετίας - θα πρέπει λοιπόν να προβληματιστούμε σχετικά με το δημοκρατικό έλεγχο του Παγκόσμιου Οργανισμού Εμπορίου.
<P>
Γι' αυτό το λόγο εύχομαι να αποφασίσει το Κοινοβούλιό μας να αποκτήσει μία επιτροπή ισχυρή και πλήρως συνδεόμενη με την παρακολούθηση των εργασιών του ΠΟΕ, όπως γίνεται ήδη στην αμερικανική Γερουσία. Εάν η γαλλική κυβέρνηση καταφέρει ένα μοιραίο χτύπημα στην ιδέα της ΠΣΕ του ΟΟΣΑ, θα είναι για τη δημιουργία ενός νέου διαλόγου, που να συγκεντρώνει όλους τους φορείς αυτή τη φορά, μεγάλους και μικρούς, οι οποίοι να συμμετέχουν στην παγκοσμιοποίηση της οικονομίας. Για μία ακόμα φορά, κύριε Πρόεδρε, αυτό θα πρέπει να γίνει στον ΠΟΕ και πουθενά αλλού.

<SPEAKER ID=158 LANGUAGE="FR" NAME="Souchet">
Κύριε Πρόεδρε, άκουσα με προσοχή τον Επίτροπο Brittan, αλλά θα ήθελα να υπενθυμίσω ότι ήμασταν από τους πρώτους που ξεσηκώσαμε την γνώμη ως προς τον επιζήμιο χαρακτήρα του σχεδίου ΠΣΕ την οποία εκπόνησε ο ΟΟΣΑ, κυρίως επειδή αμφισβητούσε τον απαραίτητο ρυθμιστικό ρόλο των κρατών, επειδή εφάρμοζε μία νέα νομική ιεραρχία ανάμεσα στους διεθνείς φορείς, ευνοώντας τους επενδυτές και επειδή διατηρούσε στο περιθώριο των διαπραγματεύσεων τις αναπτυσσόμενες χώρες.
<P>
Θα ήθελα να χαιρετίσω όλες τις κοινοβουλευτικές και εξωκοινοβουλευτικές πρωτοβουλίες, εκ των οποίων και εκείνη του κ. Lannoye όπου συμμετείχα, οι οποίες μπόρεσαν να κινητοποιήσουν ένα μεγάλο μέρος της πολιτικής ευρωπαϊκής ομάδας ενάντια σε ένα παράλογο και μη τροποποιήσιμο σχέδιο έκθεσης. Με τον τρόπο που είχε εκπονηθεί, θα απαγόρευε, στην πράξη, την υπεράσπιση των μείζονος σημασίας ευρωπαϊκών συμφερόντων και ιδιαίτερων χαρακτηριστικών (πολιτιστικές εξαιρέσεις, υψηλές κοινωνικές και περιβαλλοντικές προδιαγραφές, το μη αποδεκτό των νομοθεσιών έξω από τα εδάφη δικαιοδοσίας τους). Αυτές οι πρωτοβουλίες συνέβαλαν, νομίζω, στην αξιοσημείωτη εξέλιξη της θέσης ορισμένων κρατών μελών, εκ των οποίων και η Γαλλία, και χαίρομαι για αυτό!
<P>
Ο ορισμός ενός ξεκάθαρου ρυθμιστικού πλαισίου, εναρμονισμένων και πλήρων κανόνων παιχνιδιού θα ήταν βέβαια πολύ χρήσιμος. Επίσης, ένας ορισμένος αριθμός κρατών μελών εκτιμούν ότι αυτή η διαπραγμάτευση θα πρέπει να επαναληφθεί, αλλά σε εντελώς νέες βάσεις και σε κατάλληλο πλαίσιο, δηλαδή συνδέοντας όλους τους φορείς. Αυτή αντίδραση δεν είναι διόλου επιδερμική, κύριε Επίτροπε!
<P>
Η συζήτηση καλείται λοιπόν να μεταφερθεί από τον ΟΟΣΑ στον ΠΟΕ. Οι κανόνες όμως του ΠΟΕ - δεν θα πρέπει να το ξεχνάμε - δεν περιλαμβάνουν τις κοινωνικές και περιβαλλοντικές έγνοιες με τις οποίες οι λαοί μας είναι στενά συνδεδεμένοι. Θα πρέπει λοιπόν να αποδείξουμε εκ νέου μεγάλη προσοχή: το Συμβούλιο θα πρέπει να είναι εξαιρετικά σαφές στην έκθεση της νέας εντολής που θα δώσει στην Επιτροπή, και εμείς, Ευρωπαϊκό Κοινοβούλιο και εθνικά κοινοβούλια, θα πρέπει να είμαστε στο πλευρό του για να ελέγχουμε απόλυτα την εφαρμογή προκειμένου οι ροές των επενδύσεων να προσανατολιστούν, μακροπρόθεσμα, κατά τρόπο ευεργετικό για τους πληθυσμούς μας.

<SPEAKER ID=159 LANGUAGE="DE" NAME="Kronberger">
Κύριε Πρόεδρε, κύριε Επίτροπε, αξιότιμοι συνάδελφοι, πρώτα γινόταν για χρόνια κεκλεισμένων των θυρών η προσπάθεια επεξεργασίας μιας διεθνούς συμφωνίας που είχε ως στόχο να επιτύχει την απόλυτη επικυριαρχία του οικονομικού κεφαλαίου. Εξαιτίας μιας αδιακρισίας στον Καναδά, η προσπάθεια αυτή προσωρινά απέτυχε. Πρόκειτο για μια προσπάθεια να αποκλειστεί η εθνική, κοινωνική και περιβαλλοντική νομοθεσία που είχε προηγουμένως κατακτηθεί μέσα από διαδικασίες που διάρκεσαν χρόνια.
<P>
Η δομή του προγράμματος της ΠΣΕ καθιστά φανερό σε κάθε δημοκράτη πόσο γρήγορα μπορούν να χαθούν δημοκρατικά θεμελιώδη δικαιώματα. Αντιμετωπίζουμε μια γιγαντιαία ανακατανομή σε παγκόσμιο επίπεδο. Οι πολυεθνικοί όμιλοι σήμερα δεν κερδίζουν πια κυρίως από την παραγωγή αλλά, έως 70 %, με την κερδοσκοπία. Αυτό είναι ένα σύστημα που αναγκαστικά θα πάει στραβά, εν μέρει αυτό συμβαίνει ήδη, και που οδηγεί σε μαζική ανεργία και δυστυχία υπέρ κάποιων ολίγων.
<P>
Η ΠΣΕ ήταν ένα όργανο με προορισμό να αφαιρέσει από την κερδοσκοπία αυτήν ακόμη και τον ελάχιστο κίνδυνο, προκειμένου να υπονομεύσει την τελευταία ανεξαρτησία που είχε μείνει στα εθνικά κράτη.
<P>
(Παρεμβάσεις) Δεν είσαστε σίγουροι για την άποψή σας, γι' αυτό ενοχλείτε. Εγώ είμαι σίγουρος για τη δική μου, και γι' αυτό δεν χρειάζεται να σας ενοχλώ!

<SPEAKER ID=160 LANGUAGE="FR" NAME="Mutin">
Κύριε Πρόεδρε, θα μπορούσαμε να περιορίσουμε την ΠΣΕ σε μία απλή φράση: όλα τα δικαιώματα στις πολυεθνικές, όλες οι υποχρεώσεις στα κράτη. Σε μία εποχή όμως όπου οι πολυεθνικές έχουν πολύ πιο σημαντικούς προϋπολογισμούς από ορισμένα κράτη της Ευρωπαϊκής Ένωσης, δεν είμαι σίγουρος ότι οι πολυεθνικές είναι εκείνες που χρήζουν προστασίας όπως ζητά ο κ. De Clercq.
<P>
Είναι προς τιμή του Κοινοβουλίου μας το ότι συζητήσαμε και έπειτα ψηφίσαμε την έκθεση Kreissl-Dφrfler η οποία μας έδωσε τη δυνατότητα να ξεσηκώσουμε τα κράτη μας επισημαίνοντας τους κινδύνους που ενέχει η πολυμερής συμφωνία για τις επενδύσεις για την ίδια τη δημοκρατία. Διότι, εάν και στη Γαλλία εκείνοι που αντέδρασαν αμέσως για τη διαφύλαξη της πολιτιστικής εξαίρεσης, ήταν οι πνευματικοί άνθρωποι, πολύ γρήγορα αντιληφθήκαμε ότι αυτή η ΠΣΕ παρενέβαινε σε όλους τους τομείς και μετά την υπογραφή της, ένα εθνικό κοινοβούλιο δεν θα μπορούσε πλέον, στο μέλλον, να υιοθετήσει ένα κείμενο που δεν θα ήταν σύμφωνο με τις διατάξεις της ΠΣΕ.
<P>
Καθώς δήλωσε και ο πρωθυπουργός κ. Lionel Jospin, οι διαμαρτυρίες σχετικά με αυτό το σχέδιο συμφωνίας δεν αφορούν τομεακές ή τεχνικές πλευρές. Αφορούν την ίδια την ιδέα αυτής της διαπραγμάτευσης και θέτουν βασικά προβλήματα απέναντι στην κυριαρχία των κρατών τα οποία απειλούνται να δεσμευτούν κατά τρόπο μη αντιστρέψιμο. Μη αντιστρέψιμο! Λοιπόν, σε τι ωφελεί η αλλαγή μιας κυβέρνησης, σε τι η ψήφος, σε τι η αλλαγή πολιτικής, εάν όλα καθορίζονται από αλλού.
<P>
Ένας λόγος είναι ότι συναινούμε σε αντιπροσωπείες κυριαρχίας στο πλαίσιο της κοινότητάς μας, σε μία διαδικασία που να ελέγχεται από τα κράτη, σε μία ιστορική περιπέτεια, όπως την αντιλαμβανόμαστε, όπως την διατυπώνουμε σήμερα, η οποία έχει για μας μεγάλη σημασία. Ένας άλλος, ότι παραχωρείται κυριαρχία σε ιδιωτικά συμφέροντα. Επίσης, για εμάς που κάναμε εκστρατεία ενάντια στην ΠΣΕ, η απόφαση του κ. Lionel Jospin να εγκαταλείψει το τραπέζι των διαπραγματεύσεων, αποτελεί μεγάλη ικανοποίηση και δεν πρόκειται για μία επιφανειακή αντίδραση όπως λέει ο κ. Brittan. Πρόκειται μάλιστα για μία απόφαση κατόπιν ωρίμου σκέψεως, η οποία ελήφθη μετά την εξαιρετική εργασία της συναδέλφου μας, κυρίας Catherine Lalumiθre.
<P>
Αυτό σημαίνει ότι είμαστε κατά οποιασδήποτε συμφωνίας; Όχι. Αλλά επιθυμούμε εντόνως τίποτα από όσα διαφαίνονται στον ορίζοντα, είτε λέγονται ΠΣΕ, Νέα Διεθνική Αγορά, ή Υπερατλαντική Οικονομική Συνεργασία, να μην μαγειρεύονται με μυστικότητα και να μην αποτελούν εγκατάλειψη των δικαιωμάτων των λαών σε ιδιωτικά οικονομικά συμφέροντα. Για παράδειγμα, οι επόμενες συζητήσεις να ανατεθούν στον ΠΟΕ, όπου θα έχουν τη δυνατότητα να εκφράσουν τη γνώμη τους οι αναπτυσσόμενες χώρες, οι οποίες δεν θα βρίσκονται πλέον προ τετελεσμένου γεγονότος. Με δύο λόγια, να μπορεί η δημοκρατία να έχει ακόμα νόημα και μέλλον.

<SPEAKER ID=161 LANGUAGE="SV" NAME="Burenstam Linder">
Κύριε Πρόεδρε, χαιρετίζω την ανακοίνωση του Επιτρόπου κ. Leon Brittan. Η κριτική εναντίον της ΠΣΕ βασίζεται κατά πολύ σε εσφαλμένες αντιλήψεις. Δεν πρόκειται για τη δημιουργία προνομίων για τους επενδυτές του εξωτερικού, αλλά για την παροχή εγγυήσεων για ισότιμη μεταχείριση. Μία χώρα μπορεί, για παράδειγμα, να θεσπίσει, σύμφωνα με μία συμφωνία για την προστασία των επενδύσεων, όποιους κανονισμούς για το περιβάλλον επιθυμεί, αρκεί να μη γίνεται εκμετάλλευση αυτών των κανονισμών για το περιβάλλον για να γίνονται διακρίσεις εις βάρος των επενδύσεων από το εξωτερικό. Αντίθετα με αυτό που φαίνεται ότι πιστεύουν ορισμένοι επικριτές η ΠΣΕ δεν συνεπάγεται τη διευκόλυνση των σύντομων κινήσεων των κεφαλαίων, αντιθέτως, αποσκοπούν στο αντίστροφο, δηλαδή, στο να καταστούν δυνατές οι μακροπρόθεσμες επενδύσεις. Τέτοιες επενδύσεις είναι, ιδιαίτερα για τις υποανάπτυκτες χώρες, συχνά καλύτερες από βραχυπρόθεσμο δανεισμό ή τις καθαρές επενδύσεις χαρτοφυλακίου από το εξωτερικό. Τέτοια σύντομα κεφάλαια μπορεί, σε μία αβέβαιη οικονομική κατάσταση, να μετακινηθούν ταχέως, όπως γνωρίζουμε και να προκαλέσουν έτσι δύσκολες διαδικασίες. Καθώς συχνά οι καλύτερες εταιρείες είναι αυτές που γενικά δύνανται να ασχοληθούν με επενδύσεις στο εξωτερικό, τότε, είναι επίσης πιθανόν να παρέχουν αυτές οι εταιρείες καλύτερες κοινωνικές συνθήκες. Συνήθως, παρέχουν τη μεταφορά τεχνογνωσίας και τεχνολογίας καθώς και καλύτερη οικονομική ενίσχυση για τη μακροπρόθεσμη ανάπτυξη από ότι π.χ. οι εκχωρήσεις δικαιωμάτων του δημοσίου.
<P>
Υπάρχουν περισσότερες από 1600 διμερείς συμφωνίες προστασίας επενδύσεων. Μία ΠΣΕ μπορεί να αντικαταστήσει αυτήν τη ζούγκλα με κάτι που θα έχει περισσότερη διαφάνεια. Οι χώρες που δεν θέλουν να ενταχθούν δεν είναι απαραίτητο να το κάνουν. Στον βαθμό που η κριτική που ασκείται στην ΠΣΕ έχει ως αποτέλεσμα την κατάργηση αυτών των διαπραγματεύσεων, τότε θα πλήξει, πέραν των άλλων, τις μακροπρόθεσμες επενδύσεις στις αναπτυσσόμενες χώρες. Αυτό θα συνέβαινε σε ακόμη μεγαλύτερο βαθμό αν η επαναδιαπραγμάτευση της ΠΣΕ συνεπάγονταν, αντί για την κατάργηση των διακρίσεων, αυτό που ορισμένοι επικριτές φαίνεται ότι επιθυμούν, δηλαδή να επιβληθούν αυστηρότερες προϋποθέσεις στις ξένες εταιρείες από ό, τι στις εγχώριες. Εφόσον δεν υπάρχει εξαναγκασμός να γίνουν ιδιωτικές επενδύσεις, τότε η ροή θα στέρευε εις βάρος του κοινού συμφέροντος.
<P>
Εφόσον πολλές αναπτυσσόμενες χώρες είναι σήμερα τόσο πρόθυμες να προσελκύσουν ξένες επενδύσεις ώστε να προσφέρουν επιδοτήσεις σε ξένες εταιρείες, τότε μία συμφωνία η οποία αντιθέτως συνεπάγεται επιπλέον επιβαρύνσεις, θα αντιστρατεύονταν των επιδιώξεων των αναπτυσσόμενων χωρών να φανούν ελκυστικές. Ο καθαυτό σκοπός της δημιουργίας εμποδίων, από κάποιες πλευρές, στην ΠΣΕ είναι, ίσως για πολλούς επικριτές στις βιομηχανοποιημένες χώρες, να θέσουν ακριβώς εμπόδια στις διεθνείς επενδύσεις. Πολλοί πιστεύουν, επί παραδείγματι, ότι αν οι εταιρείες δεν μπορούν να επενδύσουν στο εξωτερικό θα επενδύσουν αντ' αυτού στην πατρίδα τους. Ωστόσο, αυτός ο προστατευτισμός μπορεί να έχει αντίθετα αποτελέσματα. Εταιρείες οι οποίες δεν μπορούν να επενδύσουν στο εξωτερικό, π.χ. για να ενισχύσουν οικονομικά κινήσεις στην αγορά, μπορεί να έχουν δυσκολίες να αναπτυχθούν γενικότερα και στη χώρα τους! Ίσως ήταν εξ αρχής λάθος να τοποθετηθούν αυτές οι διαπραγματεύσεις στον ΟΟΣΑ, έναν οργανισμό που αποτελεί έναν περιορισμένο κύκλο μελών με συμμετοχή μίας χούφτας μόνο αναπτυσσόμενων χωρών, κάτι που μπορεί βέβαια να οδηγήσει σε σφάλματα. Ο ΠΟΕ, όπως ανέφερε ο Επίτροπος, κ. Leon Brittan, μπορεί κατά πάσα πιθανότητα να χειριστεί καλύτερα τις διαπραγματεύσεις, έστω και αν εκεί είναι πρωτίστως το εμπόριο που ισχύει παρά οι επενδύσεις.

<SPEAKER ID=162 LANGUAGE="SV" NAME="Sjφstedt">
Κύριε Πρόεδρε, η απόφαση της γαλλικής κυβέρνησης να αποσυρθεί από τις διαπραγματεύσεις της ΠΣΕ στον ΟΟΣΑ είναι πραγματικά θαρραλέα και μας χαροποιεί πολύ διότι, μεταξύ άλλων, η συμφωνία που διαμορφωνόταν ήταν απολύτως απαράδεκτη, καθώς παραχωρούσε μονόπλευρα δικαιώματα στις υπερεθνικές εταιρείες εις βάρος της δημοκρατίας, αλλά επίσης και διότι η γαλλική απόφαση δείχνει ότι η δημοκρατία πραγματικά λειτουργεί, ότι η λαϊκή θέληση μπορεί να επηρεάσει. Τίποτα δεν αποδεικνύει ότι τα πάντα πρέπει να διέπονται από τον ακραίο φιλελευθερισμό και ότι όλα πρέπει να ικανοποιούν τις πολυεθνικές εταιρίες. Γι' αυτό, η γαλλική απόφαση είναι τόσο σημαντική. Το περίεργο είναι ότι δεν έχουν ακολουθήσει το γαλλικό παράδειγμα περισσότερες χώρες της ΕΕ με κυβερνήσεις που αυτοαποκαλούνται «αριστερές», π.χ., η σουηδική κυβέρνηση. Αντιθέτως, έχουν αποδεχτεί τη βασική φιλοσοφία που υπάρχει στη συμφωνία ΠΣΕ.
<P>
Τώρα ήρθε η ώρα να ακυρωθεί η πρόταση που υπήρχε και να αρχίσουμε από την αρχή με άλλες, περισσότερο κοινωνικές και περιβαλλοντικά ορθές προϋποθέσεις, να ξαναρχίσουμε σ' ένα φόρουμ που αφήνει περιθώρια για τις χώρες του τρίτου κόσμου.

<SPEAKER ID=163 LANGUAGE="FR" NAME="Lannoye">
Κύριε Πρόεδρε, νομίζω πως τα μαγικά λόγια σχετικά με τις αξίες του φιλελευθερισμού δεν θα θεραπεύσουν ένα σχέδιο, το οποίο, προφανώς, πάσχει.
<P>
Μετά την απόφαση της γαλλικής κυβέρνησης να εγκαταλείψει τις διαπραγματεύσεις, μου φαίνεται αρκετά ξεκάθαρο ότι οι πολιτικοί όροι για τη συνέχιση των διαπραγματεύσεων δεν πληρούνται πλέον. Εφιστώ λοιπόν την προσοχή σας στο γεγονός ότι η γαλλική κυβέρνηση δεν είναι η μόνη. Η βελγική κυβέρνηση έχει επηρεαστεί έντονα μετά από αυτό που συνέβη στη Γαλλία και η μελλοντική κυβέρνηση της Γερμανίας διερωτάται επίσης ως προς την ορθότητα ενός σχεδίου που έχει πολλά ελαττώματα.
<P>
Μιλάμε για τη μεταφορά της διαπραγμάτευσης σε επίπεδο ΠΟΕ. Καταρχάς, θα ήθελα να υπενθυμίσω ότι ο ΠΟΕ δεν αποτελεί διόλου το ναό της δημοκρατίας και ότι τα μικρά κράτη, οι νότιες χώρες, δεν έχουν τίποτα να πουν στους κόλπους του ΠΟΕ. Επομένως, πρέπει οπωσδήποτε, όπως υπέδειξε ο κ. Sainjon, να ξαναδούμε επίσης τη λειτουργία του ΠΟΕ.
<P>
Αλλωστε, η μεταφορά της συζήτησης δεν ωφελεί σε τίποτα εάν δεν αλλάξουμε το βασικό σχέδιο. Ως προς αυτό, οι ανησυχίες μου μεγαλώνουν όταν ακούω τον Επίτροπο Brittan να επαναλαμβάνει, κατά τη διάρκεια συνεδριάσεων, την πίστη του στις αξίες του παρόντος σχεδίου. Όμως, θα ήθελα να παρουσιάσω σχηματικά το παρόν σχέδιο, με μία εικόνα. Θεωρώ, προσωπικά, ότι πρόκειται για μία κακή ταινία. Στα γαλλικά, αυτό ονομάζεται «navet». Το να αλλάξουμε το σκηνικό διάκοσμο του γυρίσματος, το να προσθέσουμε κομπάρσους στις κρίσιμες σκηνές, δεν θα κάνει την ταινία καλή, κυρίως εάν το σενάριο παραμείνει το ίδιο, εάν οι ηθοποιοί-βεντέτες είναι πάντα οι ίδιοι και εάν η σκηνοθεσία παραμείνει στην πρωτοβουλία των πολυεθνικών.
<P>
Νομίζω, επομένως, πως πρέπει, εάν υπάρξουν μελλοντικές διαπραγματεύσεις, να διεξαχθούν σε νέο πλαίσιο, να συζητηθούν δημοκρατικά οι όροι αυτών των διαπραγματεύσεων μεταξύ μας, και ο Επίτροπος Brittan καθώς και η Επιτροπή να έχουν μία ξεκάθαρη εντολή, που να ελέγχεται με δημοκρατικό τρόπο· χωρίς αυτά, η συζήτηση κινδυνεύει πραγματικά να αποτύχει.

<SPEAKER ID=164 LANGUAGE="FR" NAME="de Lassus Saint Geniθs">
Κύριε Πρόεδρε, είναι βέβαιο πως χρειάζεται μία συμφωνία για τις επενδύσεις αλλά όχι μία οποιαδήποτε συμφωνία. Το παρόν σχέδιο της συνθήκης ΠΣΕ φέρει, σε βαθμό παρωδίας, το σήμα του υπερφιλελευθερισμού. Πρόκειται, μας λένε, για την προστασία των μη εθνικών επενδυτών, οι οποίοι είχαν πολλά να φοβηθούν από τα κράτη. Αλλά αυτή η προστασία θα έπρεπε να μετράει περισσότερο από τα δικαιώματα των πολιτών του έθνους και από τα δικαιώματα των κρατών. Οι μη εθνικοί επενδυτές θα είχαν τη δυνατότητα να αμφισβητήσουν κάθε κυβερνητική πολιτική και κάθε κυβερνητική δράση που θα μείωνε τα αναμενόμενα κέρδη τους. Θα είχαν δικαίωμα σε μία ολοκληρωμένη και διαρκή προστασία, επιβάλλοντας απόλυτη απαγόρευση στα κράτη, όχι μόνο σχετικά με ενδεχόμενα μέτρα εθνικοποίησης, αλλά και κάθε μέτρο ανάλογου αποτελέσματος, με επιπλέον μία ρήτρα αναστολής που θα καθιστούσε μη ανατρέψιμο κάθε μέτρο ελευθέρωσης που θα αποφάσιζε μία κυβέρνηση.
<P>
Πώς φτάσαμε στο σημείο να διαπραγματευόμαστε σχετικά με ένα τέτοιο τερατούργημα; Μήπως πιστέψαμε τον ΟΟΣΑ ότι η επιστήμη και τα χρήματα οργανώνουν την παγκόσμια ειρήνη; Όχι, η ειρήνη στον κόσμο είναι αποτέλεσμα της συμφωνίας των δημοκρατικών κυβερνήσεων οι οποίες την οργανώνουν και την προστατεύουν. Στο πλαίσιο αυτής της ειρήνης, οι επενδυτές μπορούν να ευημερούν, με την προϋπόθεση να μην καταστρέφουν, να μην καταπατούν ή να αλλάζουν τις δημοκρατικές συμφωνίες. Αυτή την πραγματικότητα, η κοινή γνώμη την έχει αντιληφθεί πολύ καλά. Ξεσηκώθηκε για κάποιες εβδομάδες εναντίον του σχεδίου συμφωνίας, το περίβλημα του οποίου ήταν αστραφτερό, εφόσον επρόκειτο για την εγγύηση ότι, στο μέλλον, όλα θα ήταν ελεύθερα, και χωρίς πιθανή διάκριση, εκτός από κάποιες εξαιρέσεις, κυρίως πολιτιστικές και οπτικοακουστικές, τις οποίες θα δικαιολογούσαμε στα άτακτα κράτη να λάβουν, με τον όρο ωστόσο να κάνουν τυπική αίτηση.
<P>
Όταν λέμε ότι όλα θα είναι ελεύθερα και χωρίς διάκριση για τους ξένους επενδυτές, αυτό αφορά και τα μη δημοκρατικά κράτη; Μα φυσικά όχι. Γνωρίζουμε καλά πως μπορούν κάλλιστα να υπογράψουν συμφωνίες χωρίς καμία πρόθεση να τις τηρήσουν, εκτός εάν τους πολεμήσουμε. Πλησιάζουμε λοιπόν στον πραγματικό λόγο που αποτελεί το αντικείμενο αυτής της διαπραγμάτευσης. Πρόκειται στην πραγματικότητα για τη διευκόλυνση των ξένων επενδύσεων στις αναπτυγμένες δημοκρατικές χώρες, όπου οι επενδύσεις προέρχονται άμεσα από πολυεθνικές εταιρείες ή έμμεσα από διάφορες μαφίες ή δικτατορίες που υπάρχουν ανά τον κόσμο. Αλλά μεταξύ των ενδιαφερομένων δημοκρατικών χωρών, είναι προφανώς οι χώρες της Ευρωπαϊκής Ένωσης που αποτελούν στόχο, αποτελώντας μία τεράστια αγορά που οργανώνεται κοινωνικά για να γίνει μία ασύγκριτη δημοκρατική δύναμη ανά τον κόσμο, ικανή να εξυψώσει τα ανθρώπινα δικαιώματα. Τυγχάνει μόνο η δημοκρατία να χρειάζεται χρόνο και εμείς δεν έχουμε καθορίσει ακόμη όλες τις περιβαλλοντικές προδιαγραφές μας, όλους τους κανόνες προστασίας των καταναλωτών, ούτε και τις κατώτατες κοινωνικές μας παροχές. Δεν έχουμε ούτε και κεντρικά πολιτικά όργανα, επαρκώς ισχυρά, που να μπορούν να κάνουν σεβαστές τις επιλογές μας και να διεξάγουν τις διαπραγματεύσεις με ομοφωνία. Καταλαβαίνουμε επομένως ότι κάποιοι βιάζονται να δημιουργήσουν τις συνθήκες που θα κατέστρεφαν αυτή τη δημοκρατική οικοδόμηση επιβάλλοντας άλλους νόμους, όπως εκείνον του χρήματος, ή ακόμη εκείνον των Ηνωμένων Πολιτειών.
<P>
Πρόκειται λοιπόν για ένα πολύ κακό σχέδιο. Ξέφυγε από την αστική και δημοκρατική κοινωνία, όπως απέδειξε η έκθεση της κυρίας Catherine Lalumiθre. Αυτό λοιπόν το σχέδιο θα πρέπει να το εγκαταλείψουμε, όχι εξαιτίας μιας επιφανειακής αντίδρασης - Sir Brittan - αλλά για ξαναρχίσουν όλα αργότερα, στο πλαίσιο του ΠΟΕ, για παράδειγμα.

<SPEAKER ID=165 LANGUAGE="DE" NAME="Rόbig">
Αξιότιμε κύριε Πρόεδρε, θα ήθελα πρώτα να ευχαριστήσω τον Sir Leon Brittan που διαρκώς συμβάλλει στην εξαντικειμενοποίηση της συζήτησης. Πιστεύω ότι το σημαντικότερο είναι να αναφερθεί κανείς στο καθαυτό αντικείμενο της συγκεκριμένης συμφωνίας. Θα ήθελα να ευχαριστήσω τον κ. Kreissl-Dφrfler για την απόλυτα σαφή διαπίστωση ότι μια συμφωνία είναι απαραίτητη. Πιστεύω ότι μπορούμε ακόμη να διαπιστώσουμε ότι οι απαιτήσεις από την πολιτική διαρκώς αυξάνουν. Επίσης, επανειλημμένα λέγεται ότι πρέπει να μπορούμε να ελέγχουμε την παγκοσμιοποίηση. Ο κ. Kittelmann είπε επίσης σήμερα ότι οι κανόνες του παιχνιδιού του αναπτυσσόμενου παγκοσμίου εμπορίου πρέπει να καθορίζονται και από μας στο ΕΚ. Γι' αυτό, θα ήθελα μ' αυτήν την ευκαιρία να υπερασπιστώ την ΠΣΕ, πιστεύω δε ότι όλο αυτό το σχέδιο θα πρέπει να απομυθοποιηθεί. Γιατί δεν πρόκειται για τίποτα άλλο από το να μην τεθούν σε χειρότερη μοίρα οι επενδυτές του εξωτερικού από τους επενδυτές του εσωτερικού. Αυτό είναι το κεντρικό νόημα και πιστεύω ότι πρέπει όλοι να το αναγνωρίσουμε. Θέλουμε να διασφαλιστούν υψηλές προδιαγραφές, μια λογική ελευθέρωση του καθεστώτος των επενδύσεων και μια αποτελεσματική διαδικασία επίλυσης διαφορών.
<P>
Πιστεύω ότι στον συγκεκριμένο τομέα είναι αναγκαία η ικανοποιητική επίλυση των διαφορών. Οι τρέχουσες διαπραγματεύσεις για την ΠΣΕ οδήγησαν σε αυξημένη ανάγκη ενημέρωσης του κοινού. Επίσης, αναγνωρίστηκε η σημασία του ζητήματος. Οι διασυνοριακές επενδύσεις στο μεταξύ έχουν γίνει ο σημαντικότερος κινητήρας της παγκόσμιας οικονομίας. Αυτό το αποδεικνύουν εντυπωσιακοί αριθμοί. Οι ετήσιες ροές επενδύσεων αυξήθηκαν κατά τα τελευταία 13 χρόνια κατά το 17πλάσιο, από 25 σε 424 δις αμερικανικά δολλάρια. Μόνο στην πατρίδα μου, την Αυστρία, 8 % του ΑΕΠ αναλογεί σε επενδύσεις από το εξωτερικό. Αυτό εξασφαλίζει πολλές θέσεις εργασίας. Για την εκτέλεση αυτών των επενδύσεων ισχύουν παγκοσμίως 1500 διμερείς συμφωνίες. Είναι λοιπόν αυτονόητο ότι η ανάγκη δημιουργίας σωστού νομικού πλαισίου έχει μεγαλώσει πολύ. Ένα νομικό πλαίσιο σαν αυτό που άλλωστε υπάρχει από το 1947 για την κυκλοφορία αγαθών, η συμφωνία ΓΣΔΕ, και αυτό από το 1995 για την διασυνοριακή κυκλοφορία υπηρεσιών.
<P>
Το παρόν σχέδιο διασφαλίζει λοιπόν τόσο την ίση μεταχείριση των επενδυτών εσωτερικού όσο και την μεταχείριση του μάλλον ευνοούμενου κράτους. Δίνει, για παράδειγμα, στον Γάλλο επιχειρηματία την εξασφάλιση ότι εκείνοι που τον συναγωνίζονται στην αγορά δεν θα έχουν ανταγωνιστικά πλεονεκτήματα εξ αιτίας του μειονεκτικού τόπου εγκατάστασης των επιχειρήσεών τους.

<SPEAKER ID=166 LANGUAGE="SV" NAME="Schφrling">
Κύριε Πρόεδρε, μία συμφωνία όπως η ΠΣΕ θα είχε συνέπειες για ολόκληρο τον κόσμο, γι' αυτό σχεδόν ολόκληρος ο κόσμος έχει αντιδράσει εναντίον της. 560 οργανώσεις από 67 χώρες ενώθηκαν και σε μία κοινή διακήρυξη απαίτησαν περισσότερη επίβλεψη, μεγαλύτερη διαφάνεια, πιο ελεύθερες συζητήσεις και συμβολή από πλευράς της κοινωνίας.
<P>
Θέλω να συγχαρώ όλους όσους, συμπεριλαμβανομένων των συναδέλφων μου στο Ευρωπαϊκό Κοινοβούλιο, ενεπλάκησαν και έδειξαν το αληθινό πρόσωπο της ΠΣΕ. Τι μάθαμε λοιπόν από αυτό; Τι έμαθαν η Επιτροπή, οι διαπραγματευτές, ο Επίτροπος Leon Brittan μεταξύ άλλων και ίσως και ο Burenstam Linder, από αυτήν τη συζήτηση; Ότι δεν μπορούν να ενεργούν κατ' αυτόν τον τρόπο. Μία συμφωνία επενδύσεων δεν πρέπει να περιορίζει τις δυνατότητες αλλά, αντίθετα, θα πρέπει να διευκολύνει την υλοποίηση των διεθνών περιβαλλοντικών συνθηκών για τις οποίες έχουν ήδη ληφθεί αποφάσεις. Ως εκ τούτου, μία συμφωνία πρέπει να πάρει σαφή θέση ότι οι περιβαλλοντικοί στόχοι είναι οι κυρίαρχοι στόχοι. Παρομοίως, οι συμφωνίες και τα σχέδια των μεγάλων Διασκέψεων του ΟΗΕ πρέπει να είναι κυρίαρχα για τις διεθνείς συμφωνίες και στον τομέα των επενδύσεων επίσης. Επιπλέον, πρέπει επίσης να καταστεί σαφές ότι σε μία πολυμερή συμφωνία επενδύσεων τα ανθρώπινα δικαιώματα πρέπει να προηγούνται των δικαιωμάτων των εταιρειών. Μόνο τότε πιστεύω ότι θα βρείτε ανταπόκριση σε μία τέτοια συμφωνία.

<SPEAKER ID=167 NAME="Brittan, Sir Leon">
Υπάρχει μεγαλύτερος βαθμός συναίνεσης επάνω σε αυτό το θέμα απ' ό, τι θα ήθελαν να παραδεχθούν οι πρωταγωνιστές. Η ουσία του πράγματος είναι ότι οι περισσότεροι άνθρωποι, αλλά όχι όλοι από αυτούς που μίλησαν, βλέπουν τα οφέλη μίας διεθνούς συμφωνίας στον τομέα των επενδύσεων, και έχουν δίκιο.
<P>
Έχουν δίκιο, γιατί είναι παράλογη καρικατούρα να παρουσιάζεται μία τέτοια συμφωνία, εκτός και εάν είναι το σωστό είδος συμφωνίας, ως κάτι που απλώς θα είναι προς όφελος των πολυεθνικών εταιριών. Κάθε άλλο. Εάν ανησυχούμε για αυτούς που υποφέρουν από την κρίση στην Ασία, εάν ανησυχούμε για το γεγονός ότι σε μία χώρα σαν την Ινδονησία υπάρχουν εκατομμύρια άνθρωποι που κυριολεκτικά σήμερα ζουν κάτω από το όριο της φτώχιας εξαιτίας αυτής της κρίσης, τότε πρέπει να ενδιαφερθούμε για την προσέλκυση επενδύσεων σε αυτές τις χώρες, γιατί αυτός ένας από τους τρόπους ανάκαμψης. Προσέλκυση των επενδύσεων δεν θα επιτευχθεί εκτός και εάν υπάρχει ένα επαρκές πλαίσιο που θα επιτρέψει την ασφαλή διενέργεια των επενδύσεων. Αυτή είναι η πραγματικότητα της κατάστασης. Δεν μπορείς να εξαναγκάσεις την πραγματοποίηση επενδύσεων. Μπορείς να κάνεις ό, τι θες. Μπορείς να φωνάζεις και να διαλαλείς συνθήματα από τον ουρανό, αλλά οι επενδυτές δεν πείθονται εκτός και εάν πιστέψουν ότι υπάρχουν πιθανότητες απόδοσης. Να γιατί είναι προς το συμφέρον των πτωχώτερων ανθρώπων του κόσμου να υπάρξει ένα κατάλληλο πλαίσιο για τις επενδύσεις. Αυτό δεν σημαίνει ότι πρέπει να υπάρξει κάποια συμφωνία. Το ερώτημα είναι τί είδους συμφωνία θα πρέπει να υπάρξει και που θα πρέπει να βρίσκεται το βήμα.
<P>
Πρέπει να πω, ιδίως στην κυρία Moreau, ότι μερικά από τα άτομα που μίλησαν απαντώντας στη δήλωση της Επιτροπής, φαίνεται ότι είχαν αποφασίσει τί θα πουν πριν ακούσουν τη δήλωση, και φαίνεται ότι έκαναν σχόλια που καθόλου δεν δικαιολογούνται από τη δήλωση. Συγκεκριμένα, είπα ευθύς εξ αρχής ότι, όσον αφορά εμάς, το κύριο βήμα για μία τέτοια συμφωνία πρέπει να είναι ο ΠΟΕ, διότι εκεί είναι παρούσες όλες οι χώρες αυτοπροσώπως και εκεί μπορούν να αντιμετωπιστούν πλήρως όλοι οι προβληματισμοί τους. Το είπα αυτό σαφέστατα και το έχω πει πολλές φορές στο παρελθόν. Βεβαίως, κανείς θα πρέπει να δει τι έχει συμβεί στον ΟΟΣΑ στο πλαίσιο αυτής της άποψης. Δεν προέβην σε οποιαδήποτε υποτιμητικά σχόλια για τη γαλλική κυβέρνηση. Εάν αυτό άκουσε η αξιότιμη βουλευτής, τότε άκουσε κάτι που δεν ειπώθηκαν. Θα πρέπει να το αποσύρει αυτό, διότι τίποτα τέτοιο δεν ειπώθηκε.
<P>
Η ουσία του πράγματος που πρέπει τώρα να εξετάσουμε, ψύχραιμα, εάν τώρα πρέπει να πάμε στον ΠΟΕ - το οποίο είναι πιθανό και το οποίο ανέκαθεν υποστήριζα - είναι πράγματι ένα από τα διδάγματα που πρέπει να αποκομίσουμε από τη διαπραγμάτευση που έλαβε χώρα στον ΟΟΣΑ. Δεν απορρίπτω αυτή την διαπραγμάτευση ως άκυρη ή ακατάλληλη. Η ουσία του πράγματος είναι ότι η διαπραγμάτευση άρχισε επί τη βάσει μίας εντολής που υποστηρίχθηκε ομόφωνα από τα κράτη μέλη, τα οποία έχουν όλα δημοκρατικές κυβερνήσεις, και μετά από συζητήσεις στο Κοινοβούλιο - όχι επί τη βάσει κάποιου πράσινου φωτός που ανεύθυνα έδωσε η Επιτροπή ή με κατάχρηση της εξουσίας της. Αυτά είναι ανοησίες. Πέρυσι το Συμβούλιο των Υπουργών επαίνεσε την πρόοδο που είχε σημειωθεί και ζήτησε να συνεχιστούν οι προσπάθειες για περαιτέρω πρόοδο. Συνεπώς δεν πρόκειται για κάποια δική μας τρελλίτσα που συνεχίσαμε, αλλά για μία υπεύθυνη διαπραγμάτευση σε έναν υπεύθυνο χώρο. Ήταν νόμιμο τα κράτη μέλη - περιλαμβανομένου του καθενός ξεχωριστά - να πιστέψουν ότι μία διαπραγμάτευση στον ΟΟΣΑ θα μπορούσε να παράσχει μία βάση απ' όπου θα μπορούσε κανείς να προχωρήσει σε μία διαπραγμάτευση στον ΠΟΕ και αντλήσει διδάγματα από εκεί. Όλα αυτά είναι σαφή.
<P>
Το έχω καταστήσει επανειλημμένως σαφές στο Σώμα - και πιο πρόσφατα σήμερα, για εκείνους που είναι έτοιμοι να ακούσουν - ότι εμείς, εξ ονόματος των κρατών μελών της Ευρωπαϊκής Ένωσης, δεν ήμασταν έτοιμοι να ολοκληρώσουμε μία διαπραγμάτευση και να συνάψουμε μία συμφωνία που δεν παρείχε επαρκή προστασία για τους προβληματισμούς που είχαν εκφραστεί σχετικά με το περιβάλλον, τους προβληματισμούς που είχαν εκφραστεί σχετικά με τα οπτικουακουστικά και άλλα ζητήματα και τους προβληματισμούς που έχουν εκφραστεί σχετικά με την τήρηση των προτύπων εργασίας της ΔΟΕ.
<P>
Δεν ολοκληρώσαμε την διαπραγμάτευση και δεν επρόκειται να την ολοκληρώσουμε χωρίς να συλλογιστούμε τις δικαιολογημένες ανησυχίες των κρατών μελών επί αυτών των θεμάτων, επειδή αυτή ήταν η εντολή. Το μόνο ερώτημα ήταν εάν υπήρχαν ή όχι αρκετές πιθανότητες να ολοκληρωθούν αυτές οι διαπραγματεύσεις με μία αποδεκτή συμφωνία. Νομίζω ότι ποτέ δεν θα μάθουμε την απάντηση σε αυτό το ερώτημα επειδή οι διαπραγματεύσεις κατά πάσα πιθανότητα δεν θα ολοκληρωθούν με αυτόν τον τρόπο. Δεν ξέρω ποια θα μπορούσε να είναι η απάντηση, αλλά αυτό που ξέρω είναι ότι δεν υπάρχει απολύτως καμία βάση για να υποτεθεί ότι η Επιτροπή θα μπορούσε να φθάσει σε μιά συμφωνία, όταν έχουμε ρητώς δηλώσει ότι δεν θα το πράτταμε χωρίς πρώτα να αντιμετωπίσουμε τις νόμιμες και λογικές ανησυχίες που έχουν εκφρασθεί!.
<P>
Τώρα ίσως το σκηνικό πράγματι να μεταφερθεί στον ΠΟΕ. Έχω πει ότι αυτό, σε κάθε περίπτωση, το θεωρούμε ως το προτιμότερο βήμα και ως τον βασικό χώρο όπου θα πρέπει να λαβει χώρα μία διαπραγμάτευση. Για να το επιτύχουμε αυτό πρέπει να πείσουμε τους πάντες ότι θα πρέπει να υπάρξει ένα καινούργιος γύρος Χιλιετιρίδας και πρέπει να πείσουμε τους ανθρώπους ότι μία διαπραγμάτευση για τις επενδύσεις πρέπει να λάβει χώρα.
<P>
Αυτό θα μπορέσουμε να το κατορθώσουμε και θα είμαστε υπόλογοι στις δημοκρατικά εκλεγμένες κυβερνήσεις της Ευρωπαϊκής Ένωσης και, όπως έχει μεγαλόψυχα ειπωθεί από τουλάχιστον έναν διακεκριμένο ομιλητή, η Επιτροπή επωμίζεται τις ευθύνες της και απέναντι στο Ευρωπαϊκό Κοινοβούλιο.
<P>
Ένα πράγμα που πρέπει να πω, και ένα πράγμα που είναι επικίνδυνο που ειπώθηκε, είναι ότι έχει γίνει πολύ κουβέντα περί εθνικής κυριαρχίας. Τί σημαίνει αυτό; Όσον αφορά την εθνική κυριαρχία οποιαδήποτε διεθνής συμφωνία σε οποιοδήποτε θέμα είναι σε κάποιο βαθμό αποδοχή κάποιου περιορισμού της εθνικής κυριαρχίας. Η συμφωνία σύστασης της Ευρωπαϊκής Ένωσης είναι μία έκφραση περιορισμού της εθνικής κυριαρχίας. Η συνθήκη του Μάαστριχτ περιορίζει την εθνική κυριαρχία, η συνθήκη του Αμστερνταμ περιορίζει την εθνική κυριαρχία, αλλά αυτό γίνεται με δημοκρατικά εκλεγμένες κυβερνήσεις με τη στήριξη δημοκρατικά εκλεγμένων κοινοβουλίων, διότι πιστεύουν ότι διεθνώς μπορούμε να φθάσουμε μία συμφωνία που είναι προς όφελός μας και έτσι να επιτύχουμε κάτι που δεν μπορεί να γίνει σε επίπεδο μεμονωμένων κυβερνήσεων που δρούν η κάθε μία χωριστά.
<P>
Εάν πάρετε αυτό το επιχείρημα σχετικά με την εθνική κυριαρχία στην κυριολεξία ή με τον τρόπο που υποστηρίχθηκε σήμερα, ποτέ δεν θα φθάσετε σε μία διεθνή συμφωνία για το οτιδήποτε. Βεβαίως ενδέχεται να θελήσετε να συμπεριλάβετε διατάξεις στις συμφωνίες που σας επιτρέπουν να αποσύρεστε από αυτές σε κάποια συγκεκριμένη χρονική στιγμή και υπό συγκεκριμένους όρους. Αυτό είναι λογικό και ενδέχεται να είναι ή να μην είναι κατάλληλο σε αυτήν την περίπτωση. Αλλά το επιχείρημα σχετικά με την εθνική κυριαρχία είναι μία έκκληση στα συναισθήματα και μία αντίφαση όλων όσων έχουμε επιτύχει στην Ευρωπαϊκή Ένωση κατά τα τελευταία 40 έτη, διότι εάν αυτό το επιχείρημα είχε επικρατήσει, δεν θα είχαμε ποτέ αρχίσει και κανένας από εσάς δεν θα ήταν εδώ σήμερα.
<P>
Εκτιμώ την παρουσία σας, ελπίζω ότι θα μπορέσουμε να συνεργαστούμε για να επιτύχουμε τα σωστά αποτελέσματα στο σωστό χώρο, αλλά αυτό θα το κατορθώσουμε εάν μιλάμε με καθαρό μυαλό και εάν απαλλαγούμε από μερικά έντονα αισθήματα που εσφαλμένα αναμίχθηκαν σε ένα θέμα που είναι σημαντικό, αλλά όπου είναι απαραίτητο να υπάρξει λίγο περισσότερο φως και λίγο λιγότερη θερμότητα.

<SPEAKER ID=168 LANGUAGE="FR" NAME="Moreau">
Κύριε Πρόεδρε, θα ήθελα να επανέλθω στα λόγια που συγκράτησα και που ο Επίτροπος διόρθωσε. Ακουσα το σχόλιο σύμφωνα με το οποίο η γαλλική κυβέρνηση αντέδρασε επιφανειακά απέναντι στην ΠΣΕ. Μία επιφανειακή αντίδραση, στα γαλλικά, αποτελεί μία αλόγιστη αντίδραση. Να λοιπόν ο λόγος για τον οποίο θεωρώ ότι αποτελεί ένα μειωτικό σχόλιο απέναντι στην κυβέρνησή μου που εξελέγη με δημοκρατικό τρόπο, όπως και οι άλλες. Πολλοί συνάδελφοι επανέλαβαν άλλωστε αυτή την έκφραση, για αυτό το λόγο ζήτησα από τον κ. Brittan να την αποσύρει.

<SPEAKER ID=169 NAME="Brittan, Sir Leon">
Κύριε Πρόεδρε, λυπάμαι που η αξιότιμη βουλευτής είχε κάποιο πρόβλημα με τη μετάφραση, αλλά παρακολουθούσα το κείμενο πολύ προσεκτικά και θα επαναλάβω αυτό που είπα σχετικά με τη γαλλική κυβέρνηση και το μόνο πράγμα που είπα σχετικά με την γαλλική κυβέρνηση. Είπα:
<P>
"Ωστόσο, γνωρίζω ότι οι διαπραγματεύσεις της ΠΣΕ εξακολουθούν να δημιουργούν έντονες αντιδράσεις από κάποιες πλευρές και σε μερικά κράτη μέλη. Συγκεκριμένα, την περασμένη Τετάρτη, 14 Οκτωβρίου, ο πρωθυπουργός της Γαλλίας ανακοίνωσε απαντώντας σε ερώτηση βουλευτή ότι, η Γαλλία επρόκειτο να αποσυρθεί από της διαπραγματεύσεις. Αποτέλεσμα ήταν να μην πραγματοποιηθεί η συνάντηση της ομάδας διαπραγματεύσεων του ΟΟΣΑ που είχε προγραμματιστεί για αυτή την εβδομάδα. Αντιθέτως, σήμερα στο Παρίσι θα λάβουν χώρα διαπραγματεύσεις υπό την προεδρία του Βοηθού Γενικού Γραμματέα του ΟΟΣΑ με την συμμετοχή της Επιτροπής και κρατών μελών»
<P>
Αυτό είπα. Δεν είναι αυτό που άκουσε η αξιότιμη βουλευτής και λυπάμαι που είτε μέσω της πεποίθησής της είτε ως αποτέλεσμα κάποιου προβλήματος διερμηνείας νόμισε ότι άκουσε αυτό που δεν άκουσε και αυτό που δεν ειπώθηκε.

<SPEAKER ID=170 NAME="Πρόεδρος">
Φθάνοντας σε αυτό το σημείο, δεν έχω καμία πρόθεση να ξανανοίξω τη συζήτηση. Θα δώσω μόνο πολύ σύντομα το λόγο σε δύο συναδέλφους.

<SPEAKER ID=171 LANGUAGE="DE" NAME="Kreissl-Dφrfler">
Κύριε Πρόεδρε, Sir Leon Brittan, είναι βέβαια απολύτως σαφές στο Σώμα ότι οι διεθνείς συνθήκες, όπως και η Συνθήκη ΕΚ, περιορίζουν την κυριαρχία σε ορισμένους τομείς. Δεν έχουμε άλλωστε αντίρρηση γι' αυτό. Όμως, αυτό που είπε ο κ. Jospin και που λέμε και εμείς είναι ότι ακριβώς αυτή η συμφωνία, η ΠΣΕ, περιορίζει εξαιρετικά την κυριαρχία ενός κράτους, σε βαθμό που δεν έχει πλέον καμία σχέση με τον περιορισμό που απορρέει, π.χ., από την Συνθήκη ΕΚ. Εδώ πρόκειται πράγματι για καθεστώς προτίμησης στον επενδυτικό τομέα, θαυμάσια. Όμως η ΕΕ είναι πολύ περισσότερο από μια καθαρή εσωτερική αγορά. Εδώ πρόκειται για ένα συνολικό σχέδιο για την Ευρώπη. Αυτή είναι η αποφασιστικής σημασίας διαφορά. Για κάτι τέτοιο ευχαρίστως παραιτούμαστε από την εθνική κυριαρχία μας, όμως όχι για μια ΠΣΕ αυτής της μορφής. Ελπίζω ότι μπορείτε να συμφωνήσετε μαζί μου ως προς αυτό. Τότε θα είχαμε κάνει ένα σημαντικό βήμα.

<SPEAKER ID=172 LANGUAGE="DE" NAME="Kittelmann">
Κύριε Πρόεδρε, δεν ξέρω αν μοιράζεστε τα ίδια συναισθήματα με μένα. Προς στιγμήν είχα την εντύπωση ότι βρισκόμαστε σε συνεδρίαση της γαλλικής εθνοσυνέλευσης και όχι του Ευρωπαϊκού Κοινοβουλίου. Στην πατρίδα μας, θα το δεχθούν ευνοϊκά. Sir Leon Brittan, σε ένα θέμα θέλω να σας υποστηρίξω και να μεταβιβάσω τις πεποιθήσεις σας. Χωρίς πολυμερή συμφωνία για τις επενδύσεις, δεν θα υπάρχουν επενδύσεις. Παρακαλώ όλους εκείνους που ανήκουν στο αριστερό στρατόπεδο, οι οποίοι αντιδρούν εδώ τόσο έντονα, να το εξηγήσουν αυτό στις χώρες του Τρίτου Κόσμου, όταν δεν θα υπάρχουν πια επενδύσεις. Όταν θέλετε να επενδύσετε τα χρήματά σας, τα ιδιωτικά σας χρήματα, ζητάτε επίσης εγγυήσεις. Η συμφωνία θα τροποποιηθεί, θα γίνουν νέες διαπραγματεύσεις. Αν όμως δεν συνεχίσει να προωθείται ο Τρίτος Κόσμος μέσω επενδύσεων, θα έχετε προξενήσει μεγαλύτερη ζημιά από την απλή παρεμπόδιση της συμφωνίας για ιδεολογικούς λόγους.

<SPEAKER ID=173 NAME="Πρόεδρος">
Η συζήτηση έληξε.
<P>
(Η συνεδρίαση διακοπείσα στις 19.15 συνεχίζεται στις 21.00)

<CHAPTER ID=10>
Εκπομπές ρύπων βαρέων οχημάτων
<SPEAKER ID=174 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Lange (A4-0364/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την προσέγγιση των νομοθεσιών των κρατών μελών σχετικά με τα μέτρα που πρέπει να ληφθούν κατά της εκπομπής αερίων και σωματιδιακών ρύπων από τους κινητήρες ντήζελ τους προοριζομένους να τοποθετηθούν σε οχήματα (COM(97)0627 - C4-0194/98-97/0350(COD)).

<SPEAKER ID=175 NAME="Lange">
Κύριε Πρόεδρε, κύριε Επίτροπε, αγαπητοί συνάδελφοι, σχεδόν την ίδια ημέρα πριν από ένα μήνα, αποφασίσαμε σε τρίτη ανάγνωση τη θέσπιση νομοθεσίας για οχήματα ιδιωτικής και επαγγελματικής χρήσης. Με τον τρόπο αυτό κατορθώσαμε τα τελευταία δεκαπέντε χρόνια να μειώσουμε τις οριακές τιμές εκπομπών στην Ευρώπη για τα οχήματα ιδιωτικής και επαγγελματικής χρήσης κατά 95 %. Σήμερα συζητάμε για τα φορτηγά οχήματα και για τα λεωφορεία. Είμαστε υποχρεωμένοι να διαπιστώσουμε ότι στον τομέα αυτό η νομοθεσία είχε ένα ιδιαίτερο διστακτικό χαρακτήρα που δεν θα μπορούσε να συγκριθεί σε καμία περίπτωση με τη νομοθεσία για τα οχήματα ιδιωτικής χρήσης. Αυτό είχε ως αποτέλεσμα το 50 % των εκπομπών οξειδίων του αζώτου και σωματιδίων στην Ευρώπη να προέρχεται σήμερα από φορτηγά οχήματα και από λεωφορεία και όχι από οχήματα ιδιωτικής χρήσεως, ο αριθμός των οποίων είναι κατά πολύ μεγαλύτερος. Ο αριθμός φορτηγών οχημάτων και λεωφορείων δεν είναι παρά ένα κλάσμα του αριθμού των οχημάτων ιδιωτικής χρήσης που κινούνται στο δίκτυο, ο οποίος ανέρχεται περίπου σε 200 εκατομμύρια. Πρέπει λοιπόν να υπάρχει πρόβλημα, και όντως υπάρχει ένα πρόβλημα που δεν είναι άλλο από το ότι μέχρι σήμερα τα φορτηγά οχήματα και τα λεωφορεία δεν ήταν υποχρεωτικό να φέρουν αντιρρυπαντικό εξοπλισμό. Οι κατασκευαστές μπορούσαν να καλύπτουν την ελαφρά αύξηση των οριακών τιμών προσαρμόζοντας κάπως την τεχνολογία των κινητήρων, αλλάζοντας τα μπεκ και τη ρύθμιση του κινητήρα, δηλαδή χωρίς την τοποθέτηση ειδικού εξοπλισμού για την μετεπεξεργασία των καυσαερίων. Διερωτώμαι λοιπόν: μπορούμε να συνεχίσουμε να αποδεχόμαστε την κατάσταση αυτή τη στιγμή που για τα οχήματα ΙΧ και για τα ελαφρά επαγγελματικά οχήματα θέτουμε όρια καυσαερίων τα οποία είναι τόσο αυστηρά, ώστε να καθιστούν επιτακτική την τοποθέτηση καταλύτη στον κινητήρα; Η γνώμη μου είναι πως όχι. Χρειαζόμαστε και για τα φορτηγά οχήματα ένα μηχανισμό μετεπεξεργασίας καυσαερίων.
<P>
Για το λόγο αυτό, η πρόταση της Επιτροπής Περιβάλλοντος, Δημόσιας Υγείας και Προστασίας των Καταναλωτών είναι, παράλληλα με το στάδιο του έτους 2000, το οποίο στηρίζεται αποκλειστικά στη βελτιστοποίηση των κινητήρων, να ορίσουμε και ένα δεύτερο στάδιο για το 2005 κατά το οποίο θα πρέπει να τοποθετηθεί εξοπλισμός καθαρισμού καυσαερίων που περιορίζει ιδιαίτερα τις εκπομπές οξειδίων του αζώτου και σωματιδίων. Δεν πρόκειται για φαντασιοπληξία, αλλά για πράγματα που είναι τεχνικώς εφικτά. Υπάρχουν ήδη οχήματα με καταλύτες που περιορίζουν τις εκπομπές οξειδίων του αζώτου. Υπάρχουν ολόκληρα πειραματικά προγράμματα, τα οποία παρεμπιπτόντως υποστηρίζονται πάρα πολύ από την κυβέρνηση της Βαυαρίας, από το ΤΝΟ στις Κάτω Χώρες. Ακόμα και η Fiat Ivecco στην Ελβετία συμμετέχει στην προσπάθεια αυτή με την Ομοσπονδιακή Υπηρεσία Περιβάλλοντος. Υπάρχει ένας συνδυασμός φίλτρων για τη μείωση των εκπομπών οξειδίων του αζώτου και σωματιδίων. Ήδη εδώ και έξι μήνες διεξάγονται δοκιμές στο Paderborn και από τα αποτελέσματα προκύπτει σαφώς ότι οι οριακές τιμές που προτείνουμε είναι ρεαλιστικές και εφικτές. Επαναλαμβάνω για άλλη μια φορά τον κεντρικό στόχο αυτού του δεύτερου σταδίου του 2005: αυτό που θέλουμε είναι να τοποθετηθούν συστήματα μετεπεξεργασίας καυσαερίων στα φορτηγά οχήματα και στα λεωφορεία. Παρεμπιπτόντως, το κόστος δεν θα είναι υψηλό, επειδή με τη μαζική παραγωγή ο εξοπλισμός θα γίνει φθηνότερος - σήμερα εκτιμάται ότι το κόστος θα ανέλθει περίπου σε 3.000 Ecu. Το καθοριστικό στοιχείο ήταν όμως μέχρι σήμερα η αύξηση της κατανάλωσης, επειδή είχε γίνει μια προσπάθεια να τηρηθούν τα όρια καυσαερίων με τη βελτίωση της τεχνικής των κινητήρων και ο στόχος ήταν μόνο οι εκπομπές οξειδίων του αζώτου και όχι του διοξειδίου του άνθρακα. Επειδή όμως τώρα πλέον τοποθετούμε καταλύτες NΟx, δηλαδή μειώνουμε τις εκπομπές Nox με καταλύτη, μπορούμε κατ' εκτίμηση να επιτύχουμε περιορισμό της κατανάλωσης των φορτηγών οχημάτων κατά 10 %. Πιστεύω ότι 10 % λιγότερη κατανάλωση τη στιγμή που η κυκλοφορία φορτηγών οχημάτων αυξάνεται συμβάλλει σε τελευταία ανάλυση στη μείωση των εκπομπών CO2 στην Ευρώπη. Συνεπώς, παράλληλα με τη μετεπεξεργασία των καυσαερίων, περιορίζεται και η κατανάλωση.
<P>
Εκτός αυτού, προτείνουμε βεβαίως να βελτιωθούν η ανθεκτικότητα και η επιτήρηση, όπως συμβαίνει και με τα οχήματα ιδιωτικής χρήσης και τα μικρά επαγγελματικά οχήματα. Από αυτή την άποψη, κύριε Επίτροπε, θα ήθελα να σας παρακαλέσω να δείξετε λίγο θάρρος και να μην περιορίσετε τις αποφάσεις στα ήδη υφιστάμενα. Το Σεπτέμβριο πραγματοποιήθηκε μεγάλη έκθεση για φορτηγά οχήματα. Το σύνθημα στην έκθεση ήταν: οι κατασκευαστές φορτηγών οχημάτων είναι έτοιμοι για το Euro III. Οι επισκέπτες μπορούσαν να διαπιστώσουν ότι οι κατασκευαστές φορτηγών οχημάτων έχουν ήδη καλύψει τα πρότυπα Euro III δύο χρόνια πριν θεσπισθεί ο σχετικός νόμος. Δεν μπορούμε λοιπόν να πάμε εκεί και να πούμε ότι αποφασίζουμε αυτό που ήταν τεχνικά εφικτό ήδη πριν από δύο χρόνια! ·Οχι, πρέπει να είμαστε φιλόδοξοι. Πρέπει να φροντίσουμε έτσι ώστε τα φορτηγά, τα οποία τα χρειαζόμαστε, να ανταποκρίνονται όσο το δυνατό περισσότερο στις επιταγές του περιβάλλοντος.

<SPEAKER ID=176 NAME="Pollack">
Κύριε Πρόεδρε, δεν θέλω να καταναλώσω πολύ από το χρόνο του Σώματος, αλλά πρώτα θα ήθελα πάρα πολύ να συγχαρώ τον κ. Lange για τη συνέχιση της εργασίας του σε αυτά τα πολύ τεχνικά και σημαντικά θέματα. Ως εισηγητής στο θέμα της ποιότητας του αέρα, θέλω απλώς να τονίσω τη σημασία αυτών των θεμάτων για την ποιότητα του αέρα.
<P>
Αυτή η έκθεση πιθανόν να πρέπει να βραβευθεί για τους μακρείς και δύσκολους τίτλους αλλά είναι ένα πολύ σημαντικό όπλο στη μάχη για τη βελτίωση της ποιότητας του αέρα και, ως αποτέλεσμα, της υγείας των πολιτών μας. Τα ανώτατα επιτρεπτά όρια που καθορίζονται στην πρώτη παράγωγη οδηγία για την ατμοσφαιρική ρύπανση που επί του παρόντος βρίσκεται μεταξύ πρώτης και δεύτερης ανάγνωσης στο Σώμα εξαρτώνται από το όλο πακέτο των μέτρων βάσει της Auto-oil, της οποίας αυτό είναι πραγματικά ένα εγγενές τμήμα. Οι οδηγίες για την ποιότητα του αέρα έχουν όρια εκπομπών για το 2005 και το 2010. Έτσι, το κείμενο που συζητούμε σήμερα είναι ένα πολύ απαραίτητο κομμάτι αυτού του παζλ.
<P>
Στη Βρετανία, περίπου 80 % των εμπορευμάτων μας σήμερα διακινούνται οδικώς αντί σιδηροδρομικώς, δια των πλωτών οδών και αλλιώς. Συνεπώς, τα βαρέα φορτηγά επηρεάζουν σε πολύ σημαντικό βαθμό την υγεία των πολιτών μας. Τα βαρέα φορτηγά είναι κυρίως ντηζελοκίνητα και αυτά είναι υπεύθυνα για ένα σημαντικό ποσοστό ρύπανσης από σωματίδια και οξείδια του αζώτου. Επίσης συμβάλλουν και στη δημιουργία του όζοντος και της καλοκαιρινής αιθαλομίχλης. Ξέρουμε τα πάντα για αυτά τα προβλήματα.
<P>
Αρκετές από τις τροποποιήσεις που υποστηρίζει η Επιτροπή Περιβάλλοντος, Δημόσιας Υγείας και Προστασίας των Καταναλωτών αναφέρονται ειδικά στα σωματίδια και τα οξείδια του αζώτου (NOx ), αναγνωρίζοντας τη διαφορά μεταξύ του ποιοι ρύποι απελευθερώνονται στις πόλεις και ποιοι δραπετεύουν από μεταφορές φορτίου μεγάλου μήκους. Οι ερευνητικές μελέτες που έχουν διεξαχθεί σε σωματίδια ή ο μαύρος καπνός, υπογραμμίζουν την αναγκαιότητα να προσδιοριστούν τα ανώτατα επιτρεπτά όρια για το 2005 βάσει αυτής της πρότασης, ακριβώς έτσι ώστε η βιομηχανία να αναγκαστεί να δημιουργήσει τις απαραίτητες συσκευές κατά της ρύπανσης, όπως παγίδες σωματιδίων, και να έχει τον απαραίτητο προπαρασκευαστικό χρόνο να το κάνει. Πολύ πρόσφατα προωθήσαμε τη νομοθεσία που απαιτεί καύσιμα με χαμηλή περιεκτικότητα θείου μέχρι το 2005. Αυτή είναι η λογική άλλη πλευρά αυτής της εξίσωσης. Δεν πρέπει να ακούμε τις φωνές που μας προτρέπουν σε αναβολή.
<P>
Θέλω απλώς να τονίσω, ως συμπέρασμα, πόσο σημαντικό είναι να διατηρηθούν τα αυστηρότερα κατά το δυνατόν ανώτατα επιτρεπτά όρια όπως έχουμε απαιτήσει και από άλλα μέρη του προγράμματος Auto-oil. Η προάσπιση της υγείας των μελλοντικών μας γενεών είναι ένα από τα πιο απτά τμήματα του έργου που επιτελούμε εδώ στο Ευρωπαϊκό Κοινοβούλιο προκειμένου να ανταποκριθούμε στις ανάγκες και τις επιθυμίες των πολιτών μας.
<P>
Υποστηρίζω πλήρως τις τροποποιήσεις του κ. Lange και το έργο του σε έναν πολύ τεχνικό τομέα.

<SPEAKER ID=177 LANGUAGE="DE" NAME="Florenz">
Κύριε Πρόεδρε, κύριε Επίτροπε, χαίρομαι που τους τελευταίους μήνες συζητήσαμε στο Σώμα πάρα πολλές ενδιαφέρουσες εκθέσεις και μπορέσαμε να λάβουμε αποφάσεις, εν μέρει μέσω της διαδικασίας συναπόφασης, με βάση την πίστη ότι πρέπει να δοθεί νόημα στην ενιαία αγορά και όσον αφορά τους τομείς των μεταφορών και της κινητικότητας. Διότι κατανοώντας ότι η ενιαία αγορά αποτελεί μεγάλη επιτυχία, υποθέτω ότι θέλουμε να διευκολύνουμε την κινητικότητα. Προσωπικά επιθυμώ την κινητικότητα όχι μόνο προσώπων, αλλά και υπηρεσιών και εμπορευμάτων. Αυτό είναι άλλωστε και το νόημα της ενιαίας αγοράς. Αυτή είναι η απάντηση την παγκόσμια πρόκληση, και για το λόγο αυτό χρειαζόμαστε στην Ευρώπη υπολογίσιμες τιμές για την κινητικότητα και για τους μεταφορείς που στο μέλλον θα πρέπει να διαθέσουν πολλά χρήματα - πράγμα το οποίο έχουν την πρόθεση να κάνουν - για να μπορούν να χρησιμοποιούν οχήματα που δεν ρυπαίνουν. Όμως, για τον σκοπό αυτό χρειαζόμαστε αξιόπιστες και υπολογίσιμες τιμές. Δεν είμαι βέβαιος κατά πόσον είναι η Επιτροπή που διστάζει τόσο ή αν είναι το Συμβούλιο που διστάζει κάθε φορά και νομίζει ότι δεν μπορούμε να αποφασίσουμε τη θέσπιση τόσο αυστηρών ορίων. Πιστεύω ότι και στα δύο όργανα υπάρχουν ορισμένοι που διστάζουν.
<P>
Θα ήθελα να συγχαρώ τον εισηγητή για την έκθεσή του, την οποία θα υποστηρίξουμε μετά χαράς. Θα ήθελα για άλλη μια φορά να επισημάνω ότι το ενσωματωμένο στο όχημα σύστημα διάγνωσης είναι για μένα ένα πολύ σημαντικό θέμα. Όμως θεωρώ ότι είναι εξίσου σημαντικό το σύστημα αυτό να μην οδηγήσει σε ένα ηλεκτρονικά σφραγιζόμενο καπό της μηχανής και με τον τρόπο αυτό στερήσει αυτομάτως από τις μικρομεσαίες επιχειρήσεις τη δυνατότητα πρόσβασης σε τέτοιες ηλεκτρονικές συσκευές χειρισμού. Όσον αφορά τα ενσωματωμένα στα οχήματα συστήματα διάγνωσης OBD στο μέλλον, θα σας ήμουν ιδιαιτέρως ευγνώμων, κύριε Επίτροπε - σε περίπτωση που το Σώμα σας αναθέσει την εντολή και εφόσον την αποδεχτείτε - αν θα είχατε τη διάθεση να συνεχίσετε περαιτέρω την επεξεργασία του συγκεκριμένου εγγράφου, ούτως ώστε να εξασφαλισθεί ότι οι μικρομεσαίες επιχειρήσεις θα μπορούν να εκτελούν εργασίες συντήρησης.
<P>
Τελικά καταφέραμε να προχωρήσουμε. Θα ήθελα για άλλη μια φορά να επαναλάβω ότι το πρόγραμμα Auto-Oil αποτέλεσε σημαντικό βήμα. Είχαμε δύσκολους συνομιλητές, το Κοινοβούλιο απέδειξε ότι διαθέτει τις ικανότητες που χρειάζεται. Εμείς λοιπόν τις αξιοποιήσαμε και τις μοιραστήκαμε με προθυμία μαζί σας.

<SPEAKER ID=178 LANGUAGE="NL" NAME="Eisma">
Κύριε Πρόεδρε, όπως ήταν αναμενόμενο, ο συνάδελφος κ. Lange υπέβαλε για άλλη μια φορά μία έξοχη έκθεση. Οι τροπολογίες επί της πρότασης της Επιτροπής που έχουν συμπεριληφθεί στην έκθεση εναρμονίζονται πλήρως με τις τροπολογίες που είχαν κατατεθεί από το Ευρωπαϊκό Κοινοβούλιο μέσω της διαδικασίας διαμεσολάβησης, όταν συζητούσαμε για το άλλο τμήμα του προγράμματος Auto-Oil, που αφορούσε συγκεκριμένα τα οχήματα ιδιωτικής χρήσης και τα ελαφρά επαγγελματικά οχήματα. Σήμερα συζητάμε λοιπόν για τα φορτηγά οχήματα.
<P>
Πρόκειται για τα υποχρεωτικά συστήματα διάγνωσης που τοποθετούνται στα οχήματα, τη βιωσιμότητα των σχεδίων για τον καθαρισμό των καυσαερίων και τα υποχρεωτικά πρότυπα που θα ισχύσουν το 2005. Μελετώντας την έκθεση Lange, έχω την εντύπωση ότι οι προτάσεις, οι προδιαγραφές για το το ντίζελ το 2005 είναι ρεαλιστικές. Εάν όμως στηριχθούμε στις καλύτερες διαθέσιμες τεχνολογίες, η ποιότητα της ατμόσφαιρας μπορεί να βελτιωθεί ακόμη περισσότερο. Αναμένεται ότι, με την ταχεία εξέλιξη της τεχνολογίας, τα φορτηγά οχήματα θα μπορούν το 2005 να καλύπτουν χωρίς προβλήματα τα πρότυπα, ακόμη και χωρίς τη χρήση οποιασδήποτε τεχνολογίας καθαρισμού, όπως είναι οι καταλύτες. Για το λόγο αυτό η τροπολογία της συναδέλφου κ. Hautala μοιάζει να είναι περισσότερο φιλόδοξη. Μόλις πριν από λίγο συζητήσαμε το θέμα στην Ομάδα των Φιλελευθέρων και τα περισσότερα μέλη μας πιστεύουν ότι πρέπει να υποστηρίξουμε την τροπολογία της συναδέλφου κ. Hautala. Πρέπει να είμαστε φιλόδοξοι, να θέσουμε υψηλά πρότυπα, γιατί τότε θα βρεθούμε στην κατάλληλη θέση για να συμμετάσχουμε στη διαδικασία διαμεσολάβησης με το Συμβούλιο.
<P>
Ελπίζω ότι η Επιτροπή θα έχει αντλήσει τα κατάλληλα συμπεράσματα από τις εμπειρίες με το πρόγραμμα Auto-Oil και θα υποστηρίξει τους φιλόδοξους στόχους μας όσον αφορά στις εκπομπές των κινητήρων ντίζελ. Εάν το κατορθώσουμε αυτό θα έχουμε κάνει ένα σημαντικό βήμα προς την ενσωμάτωση των πτυχών του περιβάλλοντος στον τομέα των μεταφορών.

<SPEAKER ID=179 LANGUAGE="FI" NAME="Hautala">
Αξιότιμε κύριε Πρόεδρε, ο συνάδελφος κ. Lange συνεχίζει την πολύ εμπεριστατωμένη εργασία του, που αφορά αυτή την φορά τα βαρέα οχήματα. Προφανώς κανείς δεν έχει αμφιβολία για το πόσο σημαντικό είναι να μειώσουμε τις εκπομπές καυσαερίων των λεωφορείων και των φορτηγών αυτοκινήτων. Θα ήθελα εντούτοις να προτείνω να αντιμετωπίσουμε λίγο πιο φιλόδοξα ένα συγκεκριμένο θέμα. Αναφέρομαι στις εκπομπές σωματιδιακών ρύπων. Ο συνάδελφος κ. Eisma ανέφερε ήδη προ ολίγου πως εάν αξιοποιήσουμε την πλέον προηγμένη τεχνολογία, θα μπορούσαμε να προτείνουμε να προχωρήσουν λίγο παραπέρα οι οριακές τιμές για τις εκπομπές σωματιδιακών ρύπων για το έτος 2005. Εσείς που αμφισβητείτε ότι αυτό θα ήταν εφικτό να γίνει, ενδεχομένως να σας ενδιαφέρει η πληροφορία ότι η ίδια η ένωση για τα συμφέροντα της αυτοκινητοβιομηχανίας, η Ένωση Ευρωπαίων Κατασκευαστών Αυτοκινήτου, φαίνεται πως θεωρεί αυτήν την δυνατότητα τεχνικά πραγματοποιήσιμη. Έχω δεί με τα ίδια μου τα μάτια έγγραφα που το αποδεικνύουν. Ένα άλλο ζήτημα είναι ίσως ότι η αυτοκινητοβιομηχανία επιθυμεί κατά κάποιον τρόπο να αποφύγει την θέσπιση δεσμευτικών διατάξεων. Όμως, στην πραγματικότητα έχουμε ήδη διαπιστώσει στο Κοινοβούλιο, σε συνάρτηση με το πρόγραμμα Auto-Οil, ότι θέλουμε να στείλουμε ενα καθαρό μήνυμα στην βιομηχανία, και ως εκ τούτου, όπως εισηγείται ο κ. Lange, επιθυμούμε να θεσπιστούν δεσμευτικές οριακές τιμές.
<P>
To θέμα είναι ότι θα έπρεπε να λάβουμε σοβαρά υπόψη τις αποφάσεις που έχουν ληφθεί στα πλαίσια του προγράμματος Auto-Οil. Θέλουμε να φέρουμε στην αγορά τα καθαρότερα καύσιμα με μειωμένη περιεκτικότητα σε θείο. Ακριβώς αυτά τα καύσιμα χρειάζεται η πιο προοδευμένη τεχνολογία στα οχήματα. Έχουμε στείλει το μήνυμα ότι θέλουμε τους καταλύτες νέας γενιάς. Θέλουμε φίλτρα σωματιδίων που να καθαρίζουν αυτά τα επικίνδυνα για την υγεία σωματίδια. Στην πραγματικότητα, αυτές οι τεχνικές λύσεις βρίσκονται ήδη στην αγορά. Για παράδειγμα, η μεγαλύτερη αλυσίδα υπερκαταστημάτων TESCO στο Ηνωμένο Βασίλειο έχει αποφασίσει να εφοδιάσει όλα τα μεταφορικά της οχήματα με παρόμοια πολύ αποτελεσματικά φίλτρα σωματιδίων, τα οποία πραγματικά συμβάλλουν στη μείωση των εκπομπών των σωματιδιακών ρύπων, όταν η χρήση τους συνδυαστεί επί πλέον με τη χρήση καυσίμων ντήζελ με μειωμένη περιεκτικότητα σε θείο.

<SPEAKER ID=180 LANGUAGE="SV" NAME="Virgin">
Κύριε Πρόεδρε, κύριε Επίτροπε, ο κ. Bernd Lange εξεπόνησε μία πολύ καλή έκθεση για τη μείωση των ρύπων που προέρχονται από τα βαρέα οχήματα. Συμφωνώ μαζί του στα περισσότερα σημεία και θέλω να στηρίξω τις προτάσεις του. Όμως, θεωρώ ότι σε έναν τομέα θέτει όρους που είναι υπεραισιόδοξοι. Έχει προτείνει να είναι το απόλυτο όριο για τους ρύπους του διοξειδίου του αζώτου 2, 0· εγώ προτείνω το όριο να είναι 3, 0.
<P>
Η οργάνωση ACEA, που δραστηριοποιείται στον χώρο του αυτοκινήτου, εξέφρασε την άποψη ότι είναι δυνατόν να μειωθούν οι ρύποι του αζώτου ως το έτος 2005 κατά 30 %, υπολογίζοντας ότι το επίπεδο για το έτος 2000 είναι 5, 0 γρμ. Αυτό θα σήμαινε 3, 5 γρμ/χιλιοβατώρα. Ταυτόχρονα, όμως, θα έχουμε μία αύξηση της κατανάλωσης καυσίμων, κάτι που είναι προβληματικό, μεταξύ άλλων, από πλευράς του φαινομένου του θερμοκηπίου. Αυτό είναι βέβαια ένα θέμα που έχει συζητηθεί πολύ εδώ στην Ολομέλεια και το οποίο αποτελεί άλλον ένα σημαντικό περιβαλλοντικό στόχο. Ωστόσο, η άποψή μου είναι, παρ' όλα αυτά, ότι μπορούμε να προχωρήσουμε λίγο περισσότερο απ' όσο προτείνεται και επομένως θα ήταν δυνατόν να κατέβουμε στα 3, 0 γρμ/χιλιοβατώρα.
<P>
Σε ό, τι αφορά την πρόταση Auto-Oil ήταν, όπως νομίζω, μία μεγάλη επιτυχία του Κοινοβουλίου, στην οποία η συμβολή του εισηγητή κ. Lange και της κ. Hautala ήταν πολύ καλή. Εκεί διεξήχθησαν πάντως έρευνες που έδειξαν ότι οι διάφορες προτάσεις που υποβάλαμε, μεταξύ άλλων σε ότι αφορά την ποιότητα των καυσίμων, ήταν επαρκώς τεκμηριωμένη
<P>
Σε ό, τι αφορά τους ντηζελοκινητήρες διεξάγεται μία εκτεταμένη πειραματική δραστηριότητα σ' αυτόν τον τομέα. Νομίζω ότι πρέπει να γίνει αξιολόγηση αυτής της πειραματικής προσπάθειας και κατόπιν να υποβληθούν προτάσεις που θα βασίζονται σ' αυτήν.
<P>
Τέλος, θέλω να υποστηρίξω τις προτάσεις του κ. Lange για τα οικονομικά κίνητρα, δηλαδή τη δυνατότητα χρήσης οικονομικών μέσων για την επίτευξη ακόμη πιο αυστηρών, ίσως, προϋποθέσεων από αυτές που έχει θέσει ο ίδιος.

<SPEAKER ID=181 NAME="Bangemann">
Κύριε Πρόεδρε, οι διαφορές απόψεων που έχω κατά καιρούς με τον κ. Lange δεν με εμποδίζουν να τον επαινέσω για την ποιότητα της έκθεσής του. Η πρόταση παρουσιάζει ενδιαφέρον και για μας. Ωστόσο, όπως ελέχθη ήδη κατά τη διάρκεια της συζήτησης, η Επιτροπή - παρεμπιπτόντως και τα κράτη μέλη - στηρίζεται σε μια διαφορετική βασική άποψη μετά τις πρώτες διαβουλεύσεις. Για την περίπτωση των οχημάτων ιδιωτικής χρήσης και των ελαφρών επαγγελματικών οχημάτων δεχθήκαμε να προτείνουμε μια δεύτερη φάση με ενδεικτικές τιμές. Αυτό άλλαξε. ·Ομως, στην προκειμένη περίπτωση και επειδή οι απαραίτητες δοκιμές δεν έχουν αποφέρει ακόμα όλα τα στοιχεία που χρειαζόμαστε, πιστεύουμε ότι δεν θα ήταν σκόπιμο - προπάντων από την άποψη της καλύτερης αξιοποίησης των τεχνικών δυνατοτήτων - να ορίσουμε από τώρα ήδη δεσμευτικές τιμές για το 2005. Αυτό ισχύει ακόμη περισσότερο, κ. Lange, για τη δέσμευση που αναλάβαμε να προτείνουμε πριν από το τέλος του 1999 όρια για ένα δεύτερο στάδιο. Αυτό σημαίνει ότι εμείς και η βιομηχανία έχουμε ακόμα πέντε χρόνια στη διάθεσή μας. ·Εχουμε λοιπόν το χρόνο να συνεκτιμήσουμε τα πορίσματα από το πρόγραμμα Auto-Oil 2. Τότε θα έχουμε στη διάθεσή μας περισσότερα στοιχεία. Πάνω απ' όλα θα έχουμε ένα καλύτερο διεθνή συντονισμό. Θέλουμε βεβαίως να επιβάλουμε διεθνώς τα όρια αυτά, και γι' αυτό σας παρακαλώ να δείξετε κατανόηση για το γεγονός ότι η Επιτροπή δεν μπορεί να συμφωνήσει με τη ριζική αλλαγή προσέγγισης την οποία προτείνετε. Πιστεύω επίσης, και δεν πρόκειται για προφητεία, ότι τα κράτη μέλη θα τείνουν περισσότερο προς τη δική μας προσέγγιση.
<P>
Από αυτή τη σκοπιά, θα ήθελα να αναφερθώ πολύ σύντομα σε ορισμένες τροπολογίες. Μπορούμε να αποδεχθούμε πλήρως δύο τροπολογίες και συγκεκριμένα την 11 και την 12. ·Αλλες 4 τροπολογίες μπορούμε να τις αποδεχθούμε κατά βάση - αυτό σημαίνει ότι θα πρέπει κάθε φορά να εξετάσουμε τη διατύπωση, αλλά γι' αυτό έχουμε χρόνο - πρόκειται για τις τροπολογίες 6, 16, 17, και 24. Στη συνέχεια υπάρχουν 5 τροπολογίες που μπορούμε να αποδεχθούμε εν μέρει, και συγκεκριμένα τις τροπολογίες 3, 5, 7, 8, και 20. Αυτό ισχύει για την αναγκαιότητα των καυσίμων άριστης ποιότητας στα πλαίσια της τήρησης των μελλοντικών προτύπων που θα ισχύουν για τις εκπομπές - πρόκειται για την τροπολογία 3, 2ο μέρος - την αναγκαιότητα της διασύνδεσης των μελλοντικών προτύπων με απαιτήσεις που αφορούν τη διάρκεια ζωής των οχημάτων, αυτή είναι η τροπολογία 5. Ούτως ή άλλως θέλουμε να σχηματίσουμε ένα πακέτο στο οποίο συμπεριλαμβάνονται βεβαίως - και αυτό το λέω στον κ. Florenz - οι απαιτήσεις του ενσωματωμένου στα οχήματα συστήματος διάγνωσης. Θα πρέπει να σχηματιστεί ένα ενιαίο πακέτο, δεδομένου ότι το ένα στοιχείο ενισχύει κάθε φορά τα άλλα. Επειδή θέλουμε να θεσπισθούν διεθνείς κανόνες, είναι ευνόητο ότι συμφωνούμε με τις τροπολογίες 7, 8, δεύτερο μέρος, και 20, δεύτερο μέρος. Πρόκειται για την υποστήριξη μιας παγκοσμίως εναρμονισμένης διαδικασίας δοκιμών. Για τους λόγους που ήδη ανάφερα, δεν επιθυμούμε να υιοθετήσουμε τις άλλες προτάσεις. Δεδομένου ότι βρισκόμαστε στην πρώτη ανάγνωση, πιστεύω ότι δεν θα είναι απαραίτητο να αναφερθώ λεπτομερώς σε όλες τις προτάσεις τροπολογία, εξηγώντας γιατί τις απορρίπτουμε.
<P>
Αυτή είναι η σημερινή κατάσταση. Τώρα πλέον θα δούμε τι θα αποφασίσει το Συμβούλιο. Είναι πιθανό να αποφασισθεί στην προσεχή συνεδρίαση μία κοινή θέση, έτσι ώστε να μπορέσουμε να συνεχίσουμε τις διαβουλεύσεις σχετικά σύντομα. Τότε, θα ασχοληθούμε με τη δεύτερη ανάγνωση. Στην περίπτωση αυτή θα δούμε ποιο θα είναι το αποτέλεσμα της επακόλουθης «μάχης». Η Επιτροπή είναι σχετικά εφησυχασμένη, επειδή πιστεύει ότι όπως και να έχουν τα πράγματα η πρόταση θα επιφέρει μια πάρα πολύ σημαντική βελτίωση. Επ' αυτού ο κ. Lange έχει βεβαίως δίκιο. Αφήσαμε να περάσει πολύς καιρός έως ότου ασχοληθούμε με το θέμα αυτό, και αυτό ισχύει παρεμπιπτόντως για όλους. Δεν θυμάμαι να μας πίεσε το Κοινοβούλιο να ασχοληθούμε με το θέμα αυτό. Εν πάση περιπτώσει, η διαπίστωση αυτή δεν δικαιολογεί τη στάση μας. Τώρα όμως σημειώνουμε πρόοδο. Μπορώ ακόμα και να πιστέψω ότι προχωράμε πιο γρήγορα. Σε περίπτωση που, όπως δήλωσε ήδη ο κ. Lange, η τεχνική εξελιχθεί με αρκετή ταχύτητα, είναι πιθανό ή ακόμα και δυνατό να υποβάλουμε το 1999 προτάσεις οι οποίες θα είναι δεσμευτικές για το 2005 και θα προσεγγίζουν κατά πολύ τις προτάσεις που υποβάλλει σήμερα ο κ. Lange. Δεδομένου όμως ότι εμείς θέλουμε να προβούμε στην ενέργεια αυτή το 1999 - και δεν πρόκειται για ολιγωρία, αλλά για τη σκέψη ότι έχουμε και θα πρέπει να τον αξιοποιήσουμε - πιστεύω ότι δεν χρειάζεται καταρχήν να διαφωνήσουμε.

<SPEAKER ID=182 NAME="Lange">
Κύριε Πρόεδρε, κύριε Επίτροπε, επιτρέψτε μου να θέσω ένα ακόμη ερώτημα. Είσθε ένας πάρα πολύ έμπειρος Επίτροπος και κατά κάποιον τρόπο εγκλωβισμένος στα θεσμικά όργανα της ΕΕ. Θα μπορούσατε να μου πείτε για άλλη μια φορά πόσο υψηλό είναι το ποσοστό των περιπτώσεων που η Επιτροπή υπέβαλε μια πρόταση εμπρόθεσμα; Δεύτερον: πόσο διάστημα πιστεύετε ότι θα περάσει για τη θέσπιση νομοθεσίας εάν ληφθούν υπόψη η εμπειρία του Auto Oil 1, όπου το διάστημα αυτό ήταν μεγαλύτερο των δύο ετών, εφόσον καταθέσετε το νωρίτερο το φθινόπωρο του 1999 πρόταση για το στάδιο του 2005, κα μάλιστα ενόψει του γεγονότος ότι ο χρόνος σχεδιασμού και ανάπτυξης για τους κινητήρες φορτηγών οχημάτων είναι σχεδόν διπλάσιος από ότι για τους κινητήρες οχημάτων ΙΧ, δηλαδή πλησιάζει την πενταετία;

<SPEAKER ID=183 NAME="Bangemann">
Κύριε Πρόεδρε, πιστεύω ότι τηρούμε με αρκετή ακρίβεια τις προθεσμίες που ορίζονται. Δεν έχω μια συνολική εικόνα της κατάστασης και μπορώ μόνο να αναφερθώ στον τομέα μου, επειδή γνωρίζω ακριβώς πως έχουν τα πράγματα. Μπορεί καμιά φορά μια πρόταση που υποσχεθήκαμε να υποβάλουμε να κατατίθεται ένα δύο-μήνες αργότερα. Ωστόσο, θα τηρήσουμε με ακρίβεια την προθεσμία αυτή. Δόξα τω Θεώ, επειδή είμαι αρμόδιος γι' αυτό θα καταθέσω την πρόταση πριν από το τέλος του 1999. Στη συνέχεια θα εξαρτηθεί από εσάς πόσο γρήγορα θα επεξεργασθείτε το θέμα. Δεν θέλω βεβαίως να σας επικρίνω, ούτε έχω και το δικαίωμα. Εάν θυμάμαι καλά την πρόταση που εξετάζεται σήμερα στο Σώμα την υποβάλαμε το Δεκέμβριο του 1997. Το διάστημα αυτό είναι βεβαίως συγκριτικά μεγάλο, επειδή όμως υποχρεωθήκαμε να συζητάμε πολύ καιρό για λεπτομέρειες και επειδή αυτό δεν θα είναι απαραίτητο να γίνει για τη νέα πρόταση - το ελπίζω τουλάχιστον - φαντάζομαι ότι το όλο θέμα θα μπορούσε να ολοκληρωθεί μέσα σε ένα χρόνο. Δεδομένου ότι η βιομηχανία παρακολουθεί επίσης τις συζητήσεις, όταν υποβάλουμε μια πρόταση, και επειδή πληροφορείται τι πρόκειται να συμβεί, η πενταετία θα μπορούσε να τηρηθεί. Κατά τη γνώμη μου, το σημείο αυτό δεν είναι αποφασιστικής σημασίας. Θα μπορέσουμε να το κάνουμε κυρίως όταν θα θεσπίσουμε ένα πρότυπο που θα ισχύει ευρέως στο διεθνή χώρο. Αυτό έχει βεβαίως μεγάλη σημασία για τη βιομηχανία, η οποία στον τομέα αυτό κινείται πολύ περισσότερο σε παγκόσμια κλίμακα από ότι σε άλλους. Πιστεύω ότι μπορούμε να προσπαθήσουμε. Δέχομαι λοιπόν τα λόγια σας, κ. Lange, ως πρόκληση να είμαστε όσο το δυνατόν περισσότερο ακριβείς.

<SPEAKER ID=184 LANGUAGE="DE" NAME="Lange">
Κύριε Πρόεδρε, για να ακριβολογήσω θα ήθελα να πω ότι η Επιτροπή αποφάσισε όντως να εκδώσει την απόφαση το Δεκέμβριο του 1997. Ωστόσο, η απόφαση αυτή υποβλήθηκε στο Κοινοβούλιο 6 μήνες αργότερα. Προφανώς, για να διανυθούν τα 200 μέτρα που χωρίζουν την Επιτροπή από το Κοινοβούλιο χρειάσθηκε να περάσουν 6 μήνες.

<SPEAKER ID=185 NAME="Bangemann">
Κύριε Πρόεδρε, για να μη παραμείνει αυτή η εντύπωση, πρέπει να επισημάνω ότι, όπως συνηθίζεται, διαβιβάζουμε τα έγγραφα στο Συμβούλιο. Συνεπώς, δεν μπορούμε να αποφασίσουμε εάν το Συμβούλιο θα εξετάσει το θέμα στην προθεσμία που επιβάλλεται ή όχι. Δεν θα πρέπει λοιπόν να μας αποδίδουν την ευθύνη για την υπόθεση αυτή. Η άποψη του Συμβουλίου δεν μπορεί να προβληθεί, επειδή δεν παρευρίσκεται στην αίθουσα εκπρόσωπός του, αλλά έτσι είναι τα πράγματα: Les absents ont toujours tort.

<SPEAKER ID=186 NAME="Πρόεδρος">
Θα συμφωνήσω με τον κ. Bangemann. Δεν νομίζω ότι είναι η ώρα να λύσουμε το θέμα του ποιός φταίει ακριβώς για τα 200 μέτρα που απαίτησαν ένα διάστημα αρκετών μηνών.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.15.

<CHAPTER ID=11>
Εκπομπές πτητικών οργανικών ενώσεων
<SPEAKER ID=187 NAME="Πρόεδρος">
Η ημερήσια διάταξη προβλέπει την συζήτηση επί της σύστασης για την δεύτερη ανάγνωση του κ. Cabrol (A4-0358/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο εν όψει της έκδοσης οδηγίας του Συμβουλίου για τον περιορισμό των εκπομπών πτητικών οργανικών ενώσεων που οφείλονται στην χρήση οργανικών διαλυτών σε ορισμένες δραστηριότητες και εγκαταστάσεις (C4-0389/98-96/0276(SYN)).

<SPEAKER ID=188 NAME="Cabrol">
Κύριε Πρόεδρε, κύριε Επίτροπε, αγαπητοί συνάδελφοι, αυτή η πρόταση οδηγίας στοχεύει στον περιορισμό των εκπομπών πτητικών οργανικών ενώσεων, των ΠΟΕ, οι οποίες οφείλονται στη χρήση διαλυτών, που είναι πτητικές οργανικές ουσίες και χρησιμοποιούνται σε πολλές βιομηχανικές δραστηριότητες. Στόχος είναι να επιτευχθεί μία μείωση κατά 67 % των εκπομπών σε σχέση με το 1990.
<P>
Η πρόταση οδηγίας προτείνει για αυτόν τον σκοπό τρία διαφορετικά μέσα. Το πρώτο μέσον προέρχεται από την τήρηση των οριακών εκπομπών. Αυτές αναφέρονται στο παράρτημα ΙΙ Α. Τοιουτοτρόπως, για κάθε βιομηχανικό τομέα υποδεικνύονται τα όρια και οι τιμές και οι επιχειρήσεις οφείλουν να συμμορφωθούν με αυτά. Το δεύτερο μέσον έγκειται στη δυνατότητα που δίδεται στα κράτη μέλη να καταρτίσουν εθνικά σχέδια που θα οδηγήσουν, για το σύνολο των βιομηχανικών τομέων, στα ίδια αποτελέσματα με την εφαρμογή του πρώτου μέσου. Το τρίτο μέσον αποτελείται από την εφαρμογή σχημάτων μείωσης, όπως ορίζονται στο παράρτημα ΙΙ Β, επιτρέποντας σε κάθε επιχείρηση να χρησιμοποιεί διαλύτες που περιέχουν λιγότερες ΠΟΕ, είτε να αλλάξει τις μεθόδους ή τα υλικά επεξεργασίας, είτε να καταφύγει σε έναν συνδυασμό των δύο για να καταλήξει στα ίδια αποτελέσματα που θα επιτύχαινε με την εφαρμογή του πρώτου μέσου.
<P>
Η κοινή θέση επανέλαβε κάποιες τροπολογίες που αντιστοιχούσαν σε μία βελτίωση που επιθυμούσε το Κοινοβούλιο, άλλες όμως τροπολογίες δεν έγιναν δεκτές και η Επιτροπή Περιβάλλοντος σας προτείνει να ψηφίσετε αυτές τις τροπολογίες που δεν έγιναν δεκτές ή μάλλον να τις ξαναψηφίσετε. Αυτές οι τροπολογίες είναι οι ακόλουθες: η τροπολογία αριθ. 1, αν και δεν είναι πολύ ρεαλιστική, ζητά την πλήρη κατάργηση των εκπομπών αντί του μέγιστου δυνατού περιορισμού. Οι τροπολογίες αριθ. 2 και 8 επιβεβαιώνουν την ανησυχία μας να φροντίσουμε για την υγεία των ατόμων, που λόγω του επαγγέλματός τους, έρχονται σε επαφή με οργανικούς διαλύτες. Η τροπολογία αριθ. 3 ζητά τη συμμόρφωση με την οδηγία 96/61/ΕΚ και την εφαρμογή καλύτερων διαθέσιμων τεχνολογιών. Η τροπολογία αριθ. 4 ζητά να συμπεριληφθούν οι διαλύτες που χρησιμοποιούνται από τους ελαιοχρωματιστές και από τους ιδιώτες που πραγματοποιούν αυτό που ονομάζουμε τα έργα της Κυριακής, τα μαστορέματα, που αντιπροσωπεύουν το 30 % των εκπομπών. Η τροπολογία αριθ. 5 προτείνει να εξεταστεί σε ποιο βαθμό οι επιχειρήσεις που δεν ξεπερνούν το όριο που έχει τεθεί από την οδηγία θα μπορούσαν να αποτελέσουν το αντικείμενο μελλοντικών διατάξεων. Η τροπολογία αριθ. 6 στοχεύει στο να επιτρέψει σε ορισμένα κράτη μέλη να διατηρούν αυστηρότερους περιορισμούς. Η τροπολογία αριθ. 7 ζητά την παράταση σε δύο χρόνια των προθεσμιών για τη συμμόρφωση στα πρότυπα ορισμένων υφιστάμενων ήδη επιχειρήσεων. Η τροπολογία αριθ. 9 στοχεύει στο να επιτρέψει τη μέτρηση των εκπομπών πτητικών οργανικών ενώσεων με κάθε μέσο που είναι αντίστοιχο με τη συνεχή μέτρηση, αφήνοντας έτσι την επιλογή στις επιχειρήσεις, με την προϋπόθεση ότι το αποτέλεσμα θα είναι αντίστοιχο, ανεξάρτητα από τη μέθοδο. Η τροπολογία αριθ. 10 στοχεύει στο να επιτρέψει να συμπεριληφθούν στην επικεφαλίδα «φινίρισμα οχημάτων» τα βαγόνια και τα ρυμουλκούμενα οχήματα, ρήτρα που είναι πιο εύκολο να εφαρμοστεί από τους επαγγελματίες και η απόδοσή της είναι εξίσου αποτελεσματική. Η τροπολογία αριθ. 12 θέτει σε τρία χρόνια το σχέδιο διαχείρισης διαλυτών, κάτι που φαίνεται ότι είναι πιο εύκολο να εφαρμοστεί και πιο κατανοητό, από το να ζητηθεί ένα ετήσιο σχέδιο διαχείρισης. Τέλος, η τροπολογία αριθ. 13, που φέρει εκ παραδρομής το όνομά μου και που κατατέθηκε, στην πραγματικότητα, από το Ευρωπαϊκό Λαϊκό Κόμμα, επαναλαμβάνει την αρχή των καλύτερων διαθέσιμων τεχνολογιών, οι οποίες ήδη αναφέρθηκαν στην τροπολογία αριθ. 3.
<P>
Ωστόσο, αν και ορισμένες από αυτές τις τροπολογίες έγιναν δεκτές από την Επιτροπή Περιβάλλοντος, θέλω, προσωπικά, να το ενθυμίσω, γιατί δεν γινόμουν πάντα κατανοητός σε αυτές τις περιπτώσεις, θα αντιτασσόμουν προσωπικά στο δεύτερο μέρος της τροπολογίας αριθ. 11 που θα μπορούσε να επιφέρει δυσκολίες στη βιομηχανία δέρματος από τον περιορισμό του ορίου κατανάλωσης διαλυτών, καθώς και στην τροπολογία αριθ. 14, η οποία, εξάλλου, ήδη απερρίφθη από την Επιτροπή Περιβάλλοντος και προτάθηκε εκ νέου από το Ευρωπαϊκό Λαϊκό Κόμμα, γιατί αυτή η τροπολογία αναιρεί τα εθνικά σχέδια, που είναι τόσο χρήσιμα. Νομίζω ότι η τροπολογία αριθ. 15 απεσύρθη.
<P>
Εν κατακλείδι, δεν μπορώ εφεξής παρά να σας ενθυμίζω, κύριε Πρόεδρε, κύριε Επίτροπε, αγαπητοί συνάδελφοι, ότι αυτή η οδηγία αφορά περισσότερες από 400.000 επιχειρήσεις και 10 εκατομμύρια θέσεις εργασίας σε πολύ διαφορετικούς βιομηχανικούς τομείς. Αξίζει, συνεπώς, να την προσέξουμε ιδιαίτερα, καθώς και τους κινδύνους που θα μπορούσε να περικλείει σε θέματα απασχόλησης για αυτές τις επιχειρήσεις, αν εφαρμόζαμε πολύ αυστηρά μέτρα ή μέτρα που δεν θα λάμβαναν υπόψη τους την πραγματικότητα.

<SPEAKER ID=189 NAME="Bowe">
Κύριε Πρόεδρε, κατ' αρχάς θα ήθελα να ευχαριστήσω τον εισηγητή για το εξαιρετικό έργο που επετέλεσε. Η πρώτη του έκθεση σε πρώτη ανάγνωση ήταν πολύ ισορροπημένη και επέτυχε ένα πολύ υψηλό επίπεδο προστασίας για την ανθρώπινη υγεία και το περιβάλλον αναγνωρίζοντας, ταυτόχρονα, τις ανάγκες της βιομηχανίας και τις δυσκολίες που αντιμετωπίζει - ειδικά οι μικρές και μεσαίες επιχειρήσεις - στο να επιτύχει κάποια από τα πρότυπα που ορίζει αυτή η πρόταση.
<P>
Πιστεύουμε ότι η κοινή θέση είναι κατά μεγάλο μέρος αποδεκτή. Έχει κατά κανόνα συμπεριλάβει έναν μεγάλο αριθμό από τις τροποποιήσεις που καταθέσαμε κατά την πρώτη ανάγνωση. Αλλά δεν πιστεύουμε ότι είναι τέλεια. Ο εισηγητής έχει πολύ σωστά θίξει κάποιες από τις ανεπάρκειες της κοινής θέσης και η Σοσιαλιστική Ομάδα σίγουρα θα υποστηρίξει τις τροποποιήσεις που κατέθεσε. Ελπίζουμε ότι η και η Επιτροπή θα κάνει το ίδιο. Εγώ και άλλοι συνάδελφοι συμπληρώσαμε τις τροποποιήσεις του με αρκετές άλλες, προσπαθώντας να βουλώσουμε τις τρύπες μέσα από τις οποίες μερικές από τις οργανικές πτητικές ενώσεις ίσως εξακολουθούν να δραπετεύουν από την κοινή θέση και να μας δημιουργούν προβλήματα.
<P>
Τέλος, πιστεύω ότι η Επιτροπή πρέπει να μας υποστηρίξει και να πιέσει μαζί με το Συμβούλιο για την έγκριση αυτών των τροποποιήσεων. Είναι βέβαιο ότι θα επιφέρουν σημαντική βελτίωση στις τεχνικές προτάσεις της οδηγίας, θα εξακολουθήσουν να ενισχύουν την προστασία για την ανθρώπινη υγεία και το περιβάλλον και θα καθιερώσουν πλήρως και καταλλήλως ένα ισότιμο πεδίο σε όλη την επικράτεια της Ένωσης, ιδίως για τις μικρές και μεσαίες επιχειρήσεις, με τέτοιο τρόπο που να μπορούν να επιτύχουν τους στόχους αυτών των προτάσεων και ταυτόχρονα να παραμείνουν βιώσιμες, αποτελεσματικές και λειτουργικές επιχειρήσεις.
<P>
Προτρέπω την Επιτροπή και το Συμβούλιο να δεχθούν αυτές τις τροποποιήσεις και να μας δώσουν μία οδηγία για την οποία εμείς στην Ευρωπαϊκή Ένωση θα μπορούμε να είμαστε περήφανοι.

<SPEAKER ID=190 LANGUAGE="DE" NAME="Schleicher">
Κύριε Πρόεδρε, κυρίες και κύριοι, με την παρούσα πρόταση κοινής θέσης το Συμβούλιο βελτίωσε ουσιαστικά την αρχική πρόταση της Επιτροπής. Κατά τη γνώμη της πολιτικής μας ομάδας, η κοινή θέση περιλαμβάνει μία τόσο από οικολογική όσο και από οικονομική άποψη ισορροπημένη ρύθμιση για τον περιορισμό των εκπομπών ΠΟΕ. Με τα μέτρα που προτείνονται μπορεί να επιτευχθεί ο στόχος να μειωθούν έως το 2010 σε όλη την επικράτεια της Κοινότητας τουλάχιστον κατά 50 % σε σχέση με το 1990 οι εκπομπές πτητικών οργανικών ενώσεων κατά τη χρήση οργανικών διαλυτών στους σημαντικότερους βιομηχανικούς τομείς και σε εγκαταστάσεις. ·Ετσι, η οδηγία αυτή αποτελεί ένα σημαντικό μέτρο για τον περιορισμό των προδρόμων της συγκέντρωσης όζοντος κοντά στο έδαφος και κατ' αυτό τον τρόπο την καταπολέμηση της θερινής ατμοσφαιρικής ρύπανσης στην Ευρώπη.
<P>
·Οπως δήλωσε ήδη ο καθηγητής Cabrol, για τις σχεδόν 400.000 ευρωπαϊκές επιχειρήσεις, που είναι κυρίως μικρομεσαίες, θεσπίσθηκαν πρακτικές ρυθμίσεις για τις διαδικασίες έγκρισης και καταγραφής. Στις βελτιώσεις αυτές συνέβαλαν σημαντικά και οι πολλές τροπολογίες που κατατέθηκαν σε πρώτη ανάγνωση από το Ευρωπαϊκό Κοινοβούλιο. Ημιτελής είναι η επιτυχία του Ευρωπαϊκού Κοινοβουλίου όσον αφορά τον περιορισμό των επονομαζόμενων εθνικών προγραμμάτων μείωσης στις υφιστάμενες εγκαταστάσεις. Δυστυχώς, η Ομάδα του Ευρωπαϊκού Σοσιαλιστικού Κόμματος απέσυρε σε δεύτερη ανάγνωση την υποστήριξή της προς την πρότασή μας για την πλήρη κατάργηση των εθνικών προγραμμάτων μείωσης. Τα προγράμματα αυτά δεν έχουν καμία απολύτως χρησιμότητα για την προστασία του περιβάλλοντος στην Ευρώπη. Την απόδειξη της αναποτελεσματικότητας των εθνικών προγραμμάτων δράσης και μείωσης προσφέρει, κατά τη γνώμη μου, η έκθεση της Επιτροπής σχετικά με την εφαρμογή της οδηγίας για τις νιτρικές ενώσεις.
<P>
Αδυνατώ πλήρως να κατανοήσω για ποιο λόγο η Ευρωπαϊκή Επιτροπή διατήρησε το μέσο των εθνικών προγραμμάτων, παρόλες τις άσχημες εμπειρίες. Θα έχουμε βεβαίως τη δυνατότητα τα προσεχή χρόνια να εξετάσουμε τα αποτελέσματα των μέτρων αυτών. Ο εισηγητής, καθηγητής Cabrol, υιοθέτησε πολλές τροπολογίες, και τον ευχαριστούμε γι' αυτό, οι οποίες δεν ελήφθησαν υπόψη ούτε από το Συμβούλιο, ούτε από την Επιτροπή, αλλά είχαν ωστόσο ιδιαίτερη σημασία για μας. Αυτό ισχύει για παράδειγμα για το αίτημα της θέσπισης πρόσθετης ρύθμισης για την κυκλοφορία προϊόντων που περιέχουν διαλύτες. Συνεπώς, η πολιτική μας ομάδα θα υποστηρίξει κατά βάση τις τροπολογίες που έχουν κατατεθεί.

<SPEAKER ID=191 LANGUAGE="DA" NAME="Dybkjζr">
Κύριε Πρόεδρε, το τελευταίο αυτό σημείο βρίσκεται σε εκ διαμέτρου αντίθεση με τη σπουδαιότητα της πρότασης που συζητάμε τώρα. Για την ακρίβεια μιλάμε για μια καλή ή άσχημη ζωή, ίσως ακόμη και για τον θάνατο πολλών ανθρώπων που εργάζονται με τις ΠΟΕ ή εκθέτονται σε αυτές. Υπάρχουν συνεπώς βάσιμοι λόγοι να ευχαριστήσουμε τόσο την Επιτροπή όσο και το Συμβούλιο που δεν υπέκυψαν στις τεράστιες πιέσεις που ασκήθηκαν από τη μεριά της βιομηχανίας για μπει το θέμα στο αρχείο. Οι εν λόγω ουσίες είναι αυτό που λέμε διπλά επικίνδυνες. Από τη μία έχουν καρκινογόνο δράση, προκαλούν εγκεφαλικές βλάβες και πολλά άλλα κατά την άμεση επαφή που έχουν τα άτομα με αυτές όταν τις χρησιμοποιούν στη δουλειά τους. Υπάρχει μεγάλος κίνδυνος σε πολλά εργασιακά περιβάλλοντα. Από την άλλη, όταν διαρρέουν στη φύση μπορούν να υποστούν φυσικές ή χημικές τροποποιήσεις και να βλάψουν, μεταξύ άλλων, και το στρώμα του όζοντος. Κι όσο καλό και απαραίτητο είναι σε ύψος δέκα χιλιομέτρων, άλλο τόσο βλαβερό γίνεται στην επιφάνεια της γης. Και οι άνθρωποι και τα ζώα διατρέχουν κίνδυνο να υποστούν βλάβες. Τα σημεία αιχμής της συγκέντρωσης όζοντος ευθύνονται για πολλούς κινδύνους υγείας. Διάφορες έρευνες δείχνουν ότι οι υψηλές συγκεντρώσεις όζοντος συνεπιφέρουν σοβαρές παθήσεις όπως άσθμα, παθήσεις του ματιού, συνεχείς πονοκεφάλους και σε ακραίες περιπτώσεις θάνατο.
<P>
Με την οδηγία και την έκθεση του κ. Cabrol πάμε ένα βήμα μπροστά προς τη σωστή κατεύθυνση. Η Ομάδα των Φιλελευθέρων δεν μπορεί να στηρίξει όλες τις τροπολογίες διότι απλώς δεν θεωρούμε ότι όλες αποτελούν έκφραση προόδου. Υπάρχει όμως μία συγκεκριμένη τροπολογία που θα ήθελα να υπογραμμίσω, την τροπολογία υπ' αριθμόν 1, διότι αποτελεί τη μία και μοναδική λύση στο πρόβλημα. Δεν μπορούμε να προστατευθούμε από τα προβλήματα που θέτουν οι ΠΟΕ. Είναι ανώφελο. Πρέπει πολύ απλά να τις εξαφανίσουμε. Ο στόχος είναι απλός: Οι ΠΟΕ πρέπει να αντικατασταθούν από καλύτερα προϊόντα? αυτό ακριβώς δηλώνει και η τροπολογία 1.

<SPEAKER ID=192 LANGUAGE="DE" NAME="Breyer">
Κύριε Πρόεδρε, αγαπητοί συνάδελφοι, πιστεύω ότι η κ. Dybkjaer επισήμανε με πολύ άμεσο τρόπο τους κινδύνους που επιφέρουν οι πτητικές οργανικές ουσίες. Εκ μέρους της πολιτικής μου ομάδας μπορώ να δηλώσω ότι δεν αισθανόμαστε ιδιαίτερη ικανοποίηση για το συμβιβασμό που βρέθηκε. Πιστεύουμε ότι είναι κάτι περισσότερο από ελαστικός και ότι στην περίπτωση αυτή δεν μπορεί να γίνει λόγος για φιλόδοξη προσπάθεια. Αν σκεφθεί κανείς ότι το περιεχόμενο της σημερινής κοινής θέσης σημαίνει ότι το 2007 θα εφαρμοσθεί στην Ευρωπαϊκή ·Ενωση αυτό που ισχύει ως νόμος στην Ομοσπονδιακή Δημοκρατία της Γερμανίας από το 1987, η κατάσταση καταντά γελοία. Αυτό θα σήμαινε ότι, για να εφαρμοσθούν τα όρια που ισχύουν στη Γερμανία, πρέπει πρώτα να περάσουν είκοσι χρόνια. Πιστεύω ότι αυτό αποστομώνει όλους εκείνους που νόμιζαν ότι έχουμε να κάνουμε με μία πραγματικά καινοτόμο πρόταση.
<P>
Ωστόσο, πιστεύω ότι το Κοινοβούλιο ανέλαβε δύο πρωτοβουλίες οι οποίες αξίζει να υποστηριχθούν: καταρχάς πρόκειται για την οδηγία για τα χρώματα, επειδή κατά τη γνώμη μας το ένα τρίτο των χρωμάτων συμβάλλει στις εκπομές αυτών των πτητικών οργανικών ουσιών. Επιδίωξή μας πρέπει να είναι να αναπτυχθεί και να εφαρμοσθεί στο μέλλον η παραγωγή χρωμάτων με βάση το νερό και όχι με βάση οργανικές ουσίες. Κατά δεύτερον, και αυτό είναι κάτι που ενδιαφέρει όλως ιδιαιτέρως, έχει πάρα πολύ μεγάλη σημασία να αναλάβουμε μία πρωτοβουλία για την περίπτωση των ανθρώπων ο οργανισμός των οποίων έχει υποστεί βλάβες από διαλύτες. Η κ. Dybkjζr αναφέρθηκε ήδη στο πρόβλημα που δημιουργούν αυτές οι καρκινογόνες ουσίες, ιδιαιτέρως για τους ανθρώπους που τις μεταχειρίζονται ή έρχονται σε επαφή μαζί τους στο χώρο εργασίας. Αν αναλογισθεί κανείς ότι η υγεία των ανθρώπων αυτών υφίσταται βλάβες που σε πολλές περιπτώσεις διαρκούν μια ολόκληρη ζωή, είναι φανερό ότι πρέπει να καταβάλουμε κάθε δυνατή προσπάθεια ούτως ώστε οι ενδιαφερόμενοι να αποκτήσουν πραγματικά περισσότερα δικαιώματα. Πρέπει να δράσουμε με αποφασιστικότητα προκειμένου να βελτιωθεί η ασφάλεια των εργαζομένων ούτως, ώστε να μειωθεί πραγματικά και δραστικά ο αριθμός των ατόμων ο οργανισμός των οποίων έχει υποστεί βλάβες από τους εν λόγω διαλύτες. Δεν επιτρέπεται στην εποχή μας να εκτίθεται σε παρόμοιους κινδύνους η υγεία των ανθρώπων.

<SPEAKER ID=193 LANGUAGE="DE" NAME="Graenitz">
Κύριε Πρόεδρε, η προτεινόμενη οδηγία αποτελεί ένα ακόμη βήμα προς την απολύτως απαραίτητη καταπολέμηση της συγκέντρωσης όζοντος στην Ευρωπαϊκή Ένωση. Γνωρίζουμε όλοι ότι η περιοχή της Ευρωπαϊκής Ένωσης καλύπτεται διαρκώς από ένα στρώμα τροποσφαιρικού όζοντος και ότι το στρώμα αυτό πυκνώνει με το παραμικρό τόσο έντονα, ώστε να δημιουργούνται επικίνδυνες για την υγεία καταστάσεις, ή να επηρεάζονται τόσο έντονα τα σπαρτά σε περιοχές όπου η ατμόσφαιρα είναι φυσιολογικά καθαρή, ώστε να προξενούνται πάρα πολύ σημαντικές ζημιές στη γεωργία.
<P>
Όπως αποδεικνύεται από μία σειρά κρατών μελών, θα μπορούσαμε να έχουμε τηρήσει αυστηρότερη στάση. Συνεπώς, δεν πρέπει να ξενίζει κανέναν το γεγονός ότι το Κοινοβούλιο κατάθεσε για άλλη μια φορά τροπολογία στην οποία αναφέρεται ότι «τα κράτη μέλη τα οποία έχουν προχωρήσει περισσότερο από ότι η υπόλοιπη Κοινότητα όσον αφορά την υποκατάσταση επικίνδυνων οργανικών διαλυτών πρέπει να έχουν τη δυνατότητα να εφαρμόζουν αυστηρότερους περιορισμούς». Πιστεύω ότι θα καταστεί απαραίτητο να συνεχισθεί αυτή η στρατηγική, εν πάση περιπτώσει για να διαπιστωθεί κατά πόσο θα μπορούσε να επισπευσθεί η κατάργηση της χρήσης πτητικών οργανικών ενώσεων - ενδεχομένως πριν από το 2007 - κυρίως στη βιομηχανία παραγωγή χωμάτων, δεδομένου ότι υπάρχουν ήδη πολλές εναλλακτικές λύσεις, ή να χρησιμοποιούνται οι ενώσεις αυτές σε επιχειρήσεις σε κλειστά συστήματα, έτσι ώστε να μην εκλύονται τόσες βλαβερές ουσίες.
<P>
Πιστεύω επίσης ότι είναι πάρα πολύ σημαντικό να μην ασχοληθούμε απλώς με την υγεία του πληθυσμού εν γένει, αλλά και να δώσουμε ιδιαίτερη προσοχή στους ανθρώπους οι οποίοι απασχολούνται σε εργοστάσια όπου χρησιμοποιούνται παρόμοιες ουσίες. Πρέπει να χαραχθούν ειδικά προγράμματα για την αποκατάσταση ή για την αποφυγή του ενδεχόμενου σοβαρής επιβάρυνσης της υγείας των ανθρώπων αυτών.

<SPEAKER ID=194 LANGUAGE="SV" NAME="Hulthιn">
Κύριε Πρόεδρε, θέλω να αρχίσω ευχαριστώντας τον κ. Cabrol για την καλά επεξεργασμένη νέα έκθεση, η οποία εντούτοις έχει κάποιες ελλείψεις. Θέλω να υπογραμμίσω αυτό που ανέφερε η κ. Dybkjζr στην έναρξη: το σημαντικότερο ως προς αυτό πρέπει, ωστόσο, να είναι η πλήρης αντικατάσταση αυτών των ουσιών. Ο στόχος πρέπει να είναι η απομάκρυνση των πτητικών οργανικών ουσιών&#x02D9; ανήκουν στο παρελθόν. Πρέπει να βρούμε νέες τεχνολογικές λύσεις γι' αυτά τα προβλήματα. Για να γίνει αυτό δεν μπορούμε να λέμε μόνο ότι η τήρηση αυτής της οδηγίας είναι πρόβλημα των μεγάλων εταιριών. Φαίνεται περίεργο, αλλά, οι περισσότερες εταιρείες αυτού του κλάδου είναι όντως μικρές και μεσαίες εταιρείες και σ' αυτές δίνουμε τώρα τη δυνατότητα εξαίρεσης. Υπάρχουν κάποιες αντιφάσεις σ' αυτήν την οδηγία, νομίζω.
<P>
Νομίζω, επίσης, είναι λυπηρό τώρα που έχουμε την πρακτική δυνατότητα να δώσουμε ένα παράδειγμα ενοποίησης περιβάλλοντος και απασχόλησης - κάτι στο οποίο έχουμε αναφερθεί τόσες πολλές φορές πριν - δεν το κάνουμε ολοκληρωμένα σ' ένα έγγραφο όπως αυτό. Γνωρίζουμε ότι σε ό, τι αφορά τις πτητικές οργανικές ουσίες υπάρχουν τεχνολογικές λύσεις και στα υποκατάστατα επίσης. Έπρεπε δε να είμαστε λίγο περισσότερο θαρραλέοι σε ότι αφορά τις δικές μας οδηγίες για το μέλλον. Οι λύσεις που δίνουμε τώρα ανήκουν στο παρελθόν και ουδόλως στο μέλλον και αυτό είναι κάτι για το οποίο εκφράζω τη λύπη μου. Το θέμα είναι τελικά ότι το περιβάλλον δεν γνωρίζει σύνορα όσον αφορά τις μικρές και μεσαίες εταιρείες. Το περιβάλλον δεν λέει: «μάλιστα, τώρα βλέπω ότι αυτοί οι ρύποι προέρχονται από μία μικρή εταιρεία οπότε μάλλον δεν είναι τόσο επικίνδυνοι». Όχι, οι ρύποι πλήττουν εξίσου ανεξάρτητα από το μέγεθος της εταιρείας. Έτσι λοιπόν έχω μία ευχή, μία ελπίδα ότι στη συνέχεια θα προσπαθήσουμε να επιδείξουμε λίγο περισσότερη δημιουργικότητα όταν πρόκειται για λύσεις του μέλλοντος και να απομακρύνουμε αυτές τις ουσίες που έπρεπε να ανήκουν στο παρελθόν.

<SPEAKER ID=195 NAME="Bangemann">
Κύριε Πρόεδρε, η Επιτροπή επιθυμεί να ευχαριστήσει την επιτροπή και ιδιαιτέρως τον εισηγητή για την επιμελημένη και ενδελεχή εξέταση της κοινής θέσης που επικυρώθηκε από το Συμβούλιο. Κατά τη γνώμη μας, η κοινή θέση διασαφηνίζει και επικυρώνει την αρχική πρόταση χωρίς να τροποποιεί τους βασικούς στόχους της και κυρίως τις τεχνικές προδιαγραφές. Διατηρείται το υψηλό επίπεδο προστασίας για το περιβάλλον και την υγεία και καταβάλλεται ταυτόχρονα προσπάθεια να ληφθούν υπόψη και οι συνέπειες για τη βιομηχανία. Για το λόγο αυτό, ίσως να μπορώ να περιοριστώ σε μια κάπως ακριβέστερη αναφορά στις δεκαπέντε τροπολογίες. Μπορούμε να συμφωνήσουμε πλήρως με τις τροπολογίες 8 και 9, κατά βάση με τις τροπολογίες 10 και 13, και εν μέρει με την τροπολογία 11. ·Ολες αυτές οι προτάσεις τροπολογίας επιφέρουν είτε ουσιαστικές, είτε συντακτικές βελτιώσεις. Απομακρύνονται κομμάτια του κειμένου που θα μπορούσαν να προκαλέσουν παρανοήσεις, προσφέρονται περισσότερες πληροφορίες και προστίθενται πολύ λογικά αιτήματα. Δυστυχώς δε μπορούμε να συμφωνήσουμε με τις υπόλοιπες τροπολογίες. Καταρχάς, δεν επιθυμούμε να υποστηρίξουμε τις τροπολογίες 14 και 15 οι οποίες υπονομεύουν τη δυνατότητα χάραξης σχεδίων από τα κράτη μέλη. Μπορώ να πω στην κ. Schleicher ότι, ενόψει των αντιρρήσεων που είχαν προβληθεί από το Κοινοβούλιο σε πρώτη ανάγνωση, κατορθώσαμε να πείσουμε το Συμβούλιο να περιορίσει τα χρονικά περιθώρια για την εφαρμογή παρόμοιων σχεδίων των κρατών μελών και να θεσπίσει πρόσθετους όρους σύμφωνα με το άρθρο 6. Πιστεύω ότι το ευέλικτο αυτό μέσο χρησιμοποιήθηκε με τόσο σαφή τρόπο ώστε να μπορούμε στο εξής να το μεταχειριζόμαστε.
<P>
·Οσον αφορά τις τροπολογίες 3 και 7, θα ήθελα να πω ότι επιθυμούμε να αποφύγουμε τυχόν ασυμφωνίες της προτεινόμενης νομοθετικής πράξης και της οδηγίας 96/61. Η τροπολογία 7 θα οδηγούσε κατά τη γνώμη μας σε μια άσκοπη διαφορά μεταξύ των ορισμών της έννοιας «υφιστάμενη εγκατάσταση», ενώ η τροπολογία 3 θα προξενούσε σύγχυση ως προς την αντίληψη της έννοιας της καλύτερης διαθέσιμης τεχνολογίας. Η τροπολογία αριθμός 12 αποσκοπεί στον περιορισμό της συχνότητας κατάρτισης σχεδίων διαχείρισης διαλυτών. Δεν μπορούμε να υποστηρίξουμε την πρόταση αυτή, δεδομένου ότι η χρησιμότητα παρόμοιων σχεδίων διαχείρισης περιορίζεται σημαντικά με την αύξηση του διαστήματος που μεσολαβεί μεταξύ τους.
<P>
Η Επιτροπή συμμερίζεται πλήρως τις παρατηρήσεις που έγιναν στην πορεία της συζήτησης για τους κινδύνους για την υγεία καθώς και για τις βλάβες που έχει υποστεί η υγεία ιδιαιτέρως προσώπων που εργάζονται με παρόμοιους διαλύτες. Επειδή όμως με την πρόταση αυτή δεν αναφερόμαστε στους επαγγελματικούς κινδύνους για την υγεία, δεν μπορούμε να συμφωνήσουμε με την τροπολογία 2. Ωστόσο, στα πλαίσια της τροπολογίας 8, την οποία αποδεχόμαστε, μπορούμε να προβλέψουμε την ανταλλαγή πληροφοριών με το Κοινοβούλιο, η οποία θα μας διευκολύνει να προβούμε ενδεχομένως σε περαιτέρω ενέργειες. Σε δύο νέες αιτιολογικές σκέψεις η Επιτροπή καλείται να αναλάβει πρόσθετες πρωτοβουλίες. Η πρώτη είναι η 4η και η δεύτερη η 5η. Στην πρώτη περίπτωση αρχίσαμε ήδη τις εργασίες. ·Ομως, δεν θα θέλαμε να δεσμευθούμε από τώρα να ολοκληρώσουμε τις εργασίες σε μια συγκεκριμένη χρονική στιγμή, δεδομένου ότι αυτό δεν μπορούμε ακόμη να το προβλέψουμε. ·Οσον αφορά την 5η αιτιολογική σκέψη, είναι αλήθεια ότι δεν επιθυμούμε να αναλάβουμε δράση. Δεν έχουμε προς το παρόν την πρόθεση να προβούμε σε νέες νομοθετικές ενέργειες κάτω από τις οριακές τιμές.
<P>
Δεν υποστηρίζουμε την τροπολογία 6, δεδομένου ότι οι απαραίτητες διατάξεις, σύμφωνα με τις οποίες τα κράτη μέλη μπορούν να θεσπίζουν αυστηρότερους κανόνες, περιλαμβάνονται ήδη στη Συνθήκη περί ιδρύσεως της Ευρωπαϊκής Κοινότητας. Αυτό το λέω ιδιαιτέρως για την κ. Graenitz. Συνεπώς, η Επιτροπή πιστεύει ότι η προτεινόμενη οδηγία, σε συνδυασμό με τις τροπολογίες του Κοινοβουλίου που αποδέχθηκε σήμερα, προσφέρει μια αποτελεσματική, εφαρμόσιμη και ισορροπημένη βάση για την καταπολέμηση της ρύπανσης της τροπόσφαιρας από όζον και για την επίτευξη ενός υψηλού επιπέδου προστασίας για το περιβάλλον και την υγεία.
<P>
Θα ήθελα παρεμπιπτόντως να κάνω άλλη μια παρατήρηση: χάρηκα ιδιαιτέρως για το γεγονός ότι η κ. Breyer παρέπεμψε στη νομοθεσία που ισχύει στην Ομοσπονδιακή Δημοκρατία της Γερμανίας από το 1987, γιατί αυτό αποδεικνύει πόσο προοδευτική ήταν η τότε κυβέρνηση της χώρας!

<SPEAKER ID=196 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.15.
<P>
(Η συνεδρίαση λήγει στις 22.00)

