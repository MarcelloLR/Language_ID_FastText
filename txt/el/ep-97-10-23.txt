<CHAPTER ID=0>

<SPEAKER ID=1 LANGUAGE="NL" NAME="Oomen-Ruijten">
Κυρία Πρόεδρε, μια ερώτηση παρακαλώ. Πριν από το καλοκαίρι ζήτησα γραπτώς από το Σώμα των Κοσμητόρων καθώς και από τον Πρόεδρο του Κοινοβουλίου, να μάθω πού βρίσκεται το θέμα της μετακόμισης και της εγκατάστασης ηλεκτρονικών υπολογιστών στα γραφεία των βουλευτών. Απ' ό, τι κατάλαβα, θα μετακομίσουμε το Νοέμβριο, την εβδομάδα που συνεδριάζουν οι ομάδες και την εβδομάδα που διεξάγεται η Ολομέλεια του Νοεμβρίου. Θα 'θελα να μάθω: όταν ένας βουλευτής θέλει για δικό του λογαριασμό να εγκαταστήσει έναν δικό του Η/Υ στο γραφείο του, μπορεί στην περίπτωση αυτή να εγκατασταθεί η συσκευή που διαθέτει το Κοινοβούλιο στο γραφείο των βοηθών του; Και ποιες προετοιμασίες θα απαιτούνται τότε εκ μέρους μου, κυρία Πρόεδρε; Αυτή είναι η πρώτη ερώτηση, την οποία έθεσα γραπτώς και δεν πήρα ακόμη απάντηση. Και όμως, θα 'θελα να μάθω.
<P>
Μια δεύτερη παρατήρηση είναι: τις τελευταίες εβδομάδες υπήρξαν αρκετές μετακομίσεις. Για τις μετακομίσεις βουλευτών, μας διαβεβαίωσαν ότι θα λειτουργήσαν οπωσδήποτε οι παροχές νερού και ρεύματος, αλλά ακόμα και όλες οι τηλεπικοινωνιακές εγκαταστάσεις. Επιτρέψτε μου να το αμφιβάλλω, διότι οι μετακομίσεις των τελευταίων εβδομάδων δεν πήγαν καθόλου καλά. Ποιες εγγυήσεις μπορείτε να μας δώσετε; Μπορείτε να υποβάλετε στο Κοινοβούλιο ένα σχέδιο ώστε μέσα σ'αυτές τις δεκαπέντε μέρες όλα να λειτουργήσουν ρολόι;

<SPEAKER ID=2 LANGUAGE="FR" NAME="Πρόεδρος">
Κυρία Oomen-Ruijten, η διαδικαστική σας πρόταση έχει το μεγάλο πλεονέκτημα ότι επιτρέπει στους συναδέλφους να συγκεντρώνονται το ταχύτερο δυνατόν, δεδομένου ότι πρόκειται να ψηφίσουμε σύντομα τον προϋπολογισμό. Κατά τ' άλλα, πρόκειται για ένα σημαντικό ζήτημα. Το Σώμα των Κοσμητόρων ασχολήθηκε την Τρίτη με τα ερωτήματα που θέσατε και η απάντηση, απ' ό, τι μου είπαν, θα σας γνωστοποιηθεί σύντομα.
<P>
Σχετικά με το θέμα αυτό, ο κ. Tomlinson έχει να σας δώσει ορισμένες διευκρινίσεις. Του δίνω λοιπόν τον λόγο γιατί, για άλλη μια φορά, όπως μπορείτε να διαπιστώσετε, δεν έχουμε, για την ώρα, την απαραίτητη πλειοψηφία για να ψηφίσουμε τον προϋπολογισμό, αλλά θα σας παρακαλούσα να μην μακρυγορήσουμε επί του θέματος. Μπορώ να σας διαβεβαιώσω, κυρία Oomen-Ruijten, ότι όλα σημεία που θίξατε θα εξεταστούν ασφαλώς με την προσοχή που τους αρμόζει.

<SPEAKER ID=3 LANGUAGE="EN" NAME="Tomlinson">
Κυρία Πρόεδρε, θα συνεχίσω με μία μικρή απόκλιση από το ενδιαφέρον σημείο που έθιξε η κυρία Oomen-Ruijten. Κυκλοφορούν φήμες σχετικά με τα νέα έπιπλα που αγοράστηκαν για το Κτίριο D3. Υπάρχουν αυτοί τους οποίους θα αποκαλούσα ως "πρώτης τάξεως» βουλευτές του Κοινοβουλίου, που έχουν έπιπλα καλύτερης ποιότητας από τους "δεύτερης τάξεως» βουλευτές του Κοινοβουλίου, οι οποίοι αποφάσισαν ότι είναι δυσαρεστημένοι με τις πρώτης τάξεως κατανομές των επίπλων τους.
<P>
Κυκλοφορεί επίσης μία φήμη ότι ένας αριθμός βουλευτών ζήτησε να απομακρυνθούν αχρησιμοποίητα έπιπλα από τα δωμάτιά τους. Είμαι βέβαιος πως κάτι τέτοιο είναι ανακριβές. Είμαι επίσης απόλυτα βέβαιος ότι το Προεδρείο και οι προεδρίες της επιτροπής καθώς και όλοι οι άλλοι επιθυμούν να είναι όσο το δυνατόν οικονομικά υπεύθυνοι όταν προσπαθούμε να επιτύχουμε τα κριτήρια σύγκλισης του Μάαστριχ. Ωστόσο, εάν υπάρχει κάποια αλήθεια σε αυτή τη φήμη, θα πρέπει να τη συζητήσετε στο Προεδρείο και να μας διαβεβαιώσετε ότι θα ακυρωθεί.

<SPEAKER ID=4 NAME="Πρόεδρος">
Κύριε Tomlinson, σας ακούσαμε. Εν πάση περιπτώσει, όσον αφορά εμένα, έλαβα το μήνυμά σας.

<CHAPTER ID=1>
Έγκριση των συνοπτικών πρακτικών
<SPEAKER ID=5 NAME="Πρόεδρος">
Τα συνοτπικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=6 LANGUAGE="NL" NAME="Janssen van Raay">
Για την επίθεση και ληστεία της ομάδας επισκεπτών μου από την Twenteτης Ολλανδίας, δηλώθηκε μεν ότι είναι εκτός θέματος, αλλά ο Πρόεδρος ασχολείται προσωπικά με την υπόθεση, και τον ευχαριστώ πολύ. Θα 'θελα να το κάνω γνωστό στον κ. Gil-Robles.

<SPEAKER ID=7 LANGUAGE="EN" NAME="Donnelly, Brendan Patrick">
Κυρία Πρόεδρε, υπάρχει ένα λάθος στη σελίδα 8 των συνοπτικών πρακτικών, όπου η Πρόεδρος φαίνεται ότι παραπέμπει ένα γράμμα από έναν συνάδελφο στο Προεδρείο. Στην πραγματικότητα, η Πρόεδρος αποφάσισε να το παραπέμψει στην Επιτροπή Κανονισμού.
<P>
Μιλώντας μόνο εκ μέρους μου, νομίζω πως και τα δύο σώματα πρέπει να εμπλακούν: η μεν Επιτροπή Κανονισμού να εδραιώσει μία γνήσια ερμηνεία, το δε Προεδρείο να σχολιάσει την αγένεια που επέδειξε το Εργατικό Κόμμα θέτοντας σε διαθεσιμότητα τέσσερα από τα μέλη του όταν ο Πρόεδρος έκανε σαφές ότι επιθυμούσε να συζητηθεί και να μελετηθεί περεταίρω ο κώδικας συμπεριφοράς.

<SPEAKER ID=8 NAME="Πρόεδρος">
Κύριε Donelly, για να είναι τα πράγματα σαφή, δεν πρόκειται να ξανανοίξουμε τη συζήτηση. Αυτό που ειπώθηκε ήταν: "η Επιτροπή Κανονισμού. Το ακούσαμε όλοι στα ακουστικά μας. Υπάρχει κάποιο λάθος στην αγγλική έκδοση, η οποία αναγράφει "προεδρείο». Όλες οι εκδόσεις θα αναθεωρηθούν λοιπόν, έτσι ώστε να φαίνεται καθαρά η "Επιτροπή Κανονισμού». Για την ώρα, εγκρίνουμε τα συνοπτικά πρακτικά και είναι σημαντικό τα συνοπτικά πρακτικά να αντανακλούν σωστά αυτά που ειπώθηκαν χθες. Και αυτό που όντως αναφέρθηκε ήταν "Επιτροπή Κανονισμού».

<SPEAKER ID=9 LANGUAGE="EN" NAME="David">
Κυρία Πρόεδρε, θα ήθελα να αντικρούσω τα σχόλια από την αίθουσα και να δηλώσω ότι είναι τελείως ανάρμοστα. Θα ήθελα επίσης να υποστηρίξω τα σχόλια που έκανε γραπτώς ο Πρόεδρος.

<SPEAKER ID=10 LANGUAGE="EN" NAME="Hallam">
 Κυρία Πρόεδρε, ζητώ τη βοήθειά σας. Έχω θέσει ένα ζήτημα σε δύο περιστάσεις σε αυτό το Σώμα κατά τη διάρκεια συζητήσεων όπως αυτή, και έχει καταγραφεί εσφαλμένα στα συνοπτικά πρακτικά.
<P>
Τώρα θα υπαγορεύσω τα συνοπτικά πρακτικά που επιθυμούσα για την Τρίτη και που ζήτησα ξανά να διορθωθούν. Θα πρέπει να λένε "ο κύριος Hallam καταγγέλλει πως ο προτεινόμενος Κανονισμός του Συμβουλίου αριθ. 96/0247, που απαγορεύει τη χρήση του νικελίου στο νέο κέρμα ευρώ για λόγους υγείας, βασίστηκε σε μύθο. Δεν υπήρχε κανένας κίνδυνος για την υγεία από το νικέλιο. Η πρόταση να επιμείνουμε στο σκανδιναβικό χρυσό για τα νέα κέρματα ευρώ ήταν μία ακριβή ανοησία».
<P>
Τα προαναφερθέντα σχετίζονται με την Τρίτη, και ζητώ να συμπεριληφθούν στα συνοπτικά πρακτικά εκείνης της ημέρας.

<SPEAKER ID=11 NAME="Πρόεδρος">
Κύριε Hallam, επί του παρόντος μπορώ να σας πω ότι οι προτάσεις σας θα εγγραφούν, ασφαλώς, πιστά στα συνοπτικά πρακτικά της σημερινής συνεδρίασης, για τις άλλες όμως συνεδριάσεις θα χρειαστεί να γίνει διόρθωση.

<SPEAKER ID=12 LANGUAGE="ES" NAME="Gutiιrrez Dνaz">
Κυρία Πρόεδρε, στις σελίδες 18 και 19 της έκδοσης στην ισπανική γλώσσα αναφέρονται τα επεισόδια που δημιουργήθηκαν εχθές κατά την Ώρα των Ερωτήσεων προς το Συμβούλιο, και τα συνοπτικά πρακτικά αναφέρουν με πιστότητα πως ο εκτελών χρέη Προέδρου, κατά την έναρξη της συζήτησης, ζήτησε συγγνώμη από τον Προεδρεύοντα του Συμβουλίου για την καθυστέρηση σχεδόν μισής ώρας της έναρξης της Ώρας των Ερωτήσεων. Αναφέρεται επίσης με πιστότητα ότι μερικοί βουλευτές εξέφρασαν και αυτοί την διαφωνία τους.
<P>
Αυτό όμως που δεν αναφέρεται, κυρία Πρόεδρε, είναι πως ο εκτελών χρέη Προέδρου του Κοινοβουλίου, έπειτα από διαβούλευση με τον Προεδρεύοντα του Συμβουλίου και, στη συνέχεια, με τις υπηρεσίες της Συνέλευσης, πρότεινε την παράταση κατά 20 λεπτά του χρόνου των ερωτήσεων. Πρόκειται για μια σαφή πρόταση η οποία δεν περιλαμβάνεται στα συνοπτικά πρακτικά.

<SPEAKER ID=13 NAME="Πρόεδρος">
Θα προβούμε στη σχετική διόρθωση.

<SPEAKER ID=14 LANGUAGE="EN" NAME="Crawley">
Κυρία Πρόεδρε, πρόσεξα από τα σημερινά συνοπτικά πρακτικά, καθώς και από τα χθεσινά συνοπτικά πρακτικά και αυτά της προηγούμενης ημέρας, ότι υπάρχει προφανώς σοβαρό πρόβλημα υποαπασχόλησης ανάμεσα στους Συντηρητικούς αυτού του Σώματος. Φαίνεται να περνούν τον περισσότερο χρόνο τους παρατηρώντας τις εσωτερικές διαδικασίες των άλλων κομμάτων. Ίσως θα μπορούσατε να τους αναθέσετε να συντάξουν κάποιες εκθέσεις, να κάνουν κάποια πραγματική δουλειά.

<SPEAKER ID=15 LANGUAGE="FR" NAME="Wijsenbeek">
Κυρία Πρόεδρε, σχετικά με τα συνοπτικά πρακτικά της αυριανής ημέρας. Σας καλοσωρίζω στην προεδρική έδρα και εφιστώ κυρίως την προσοχή της κ. van Dijk και του ακολούθου Τύπου της στο γεγονός αυτό.
<P>
(Γέλια)

<SPEAKER ID=16 NAME="Πρόεδρος">
Υπάρχουν άλλες παρατηρήσεις επί των συνοπτικών πρακτικών;
<P>
(Εγκρίνονται τα συνοπτικά πρακτικά)

<SPEAKER ID=17 LANGUAGE="EN" NAME="McMahon">
Κυρία Πρόεδρε, θα μιλήσω για ένα διαδικαστικό θέμα. Αναρωτιέμαι εάν το Προεδρείο θα μπορούσε να αποσαφηνίσει τους κανόνες που διέπουν τις διαδηλώσεις σε αυτό το θεσμικό όργανο. Καθώς πλησιάζαμε το ημικύκλιο, οι βουλευτές συνάντησαν μία διαδήλωση από μέλη του προσωπικού που έιχαν ένα αξιέπαινο αίτημα: "Tomlinson παραιτήσου!»
<P>
Είχαμε συζητήσει γι' αυτό το θέμα στο παρελθόν και θυμάμαι πως, κατά τη διάρκεια διαδηλώσεων των ανθρακορύχων, όσοι από εμάς τους υποστηρίζαμε στον αγώνα τους κατά της κυβέρνησης Θάτσερ, δεν είχαμε το δικαίωμα να εκδηλώσουμε δημοσίως την υποστήριξή μας και να διαδώσουμε αφίσες. Ωστόσο, εδώ έχουμε μία κατάσταση όπου μέλη του προσωπικού έχουν καταφανώς το δικαίωμα να διαδηλώνουν, ενώ στους βουλευτές φαίνεται να τους αρνούνται το ίδιο προνόμιο!
<P>
Θα ήθελα κάποια διευκρίνιση σε αυτό το σημείο. Δεν έχω αντίρρηση να διαδηλώνουν οι άνθρωποι αλλά ό, τι ταιριάζει για τα μέλη του Κοινοβουλίου θα πρέπει να ταιριάζει και για τους αξιωματούχους του Κοινοβουλίου.

<SPEAKER ID=18 LANGUAGE="EN" NAME="Falconer">
Κυρία Πρόεδρε, θα ασχοληθώ με ένα διαδικαστικό θέμα. Ο Κανονισμός του Κοινοβουλίου είναι σαφής: το Κοινοβούλιο πρέπει να εκδίδει τις τροπολογίες και τις εκθέσειςτου στις γλώσσες των βουλευτών που είναι παρόντες. Πήγα στην υπηρεσία διανομής και ζήτησα τις τροπολογίες στην έκθεση Tomlinson, και τις έλαβα στα γερμανικά.
<P>
Τώρα, όπως γνωρίζουν οι περισσότεροι σε αυτήν την αίθουσα, εξαιτίας της αγγλικής γλώσσας που διδασκόμαστε εμείς οι Σκωτσέζοι στα μέρη μας, τα αγγλικά μας δεν είναι πολύ καλά. Μπορώ να σας βεβαιώσω ότι τα Γερμανικά μου είναι πολύ χαμηλού επιπέδου. Θα ήταν δυνατόν να δώσετε οδηγίες στο γραφείο ούτως ώστε να διασφαλίζει ότι αυτές οι τροπολογίες θα είναι διαθέσιμες στα αγγλικά και στις γλώσσες των άλλων βουλευτών, ώστε να είμαστε σε θέση να καταλαβαίνουμε τι ψηφίζουμε;

<SPEAKER ID=19 NAME="Πρόεδρος">
Κύριε Falconer, πιστεύω ότι πρόκειται για λάθος, γιατί οι τροπολογίες υπάρχουν σε όλες τις γλώσσες. Αλλά βλέπετε, μάλλον υπήρχε η εντύπωση ότι μιλάτε και γερμανικά.

<SPEAKER ID=20 LANGUAGE="EN" NAME="Tomlinson">
Κυρία Πρόεδρε, κοινοποίησα στο Γενικό Γραμματέα του Κοινοβουλίου ότι θα θίξω ένα διαδικαστικό θέμα σήμερα στην αρχή της ψηφοφορίας για τον προϋπολογισμό.
<P>
Έξω από αυτή την αίθουσα συνεδριάσεων γίνεται μία διαδήλωση που συνιστά μία ουσιαστική παραβίαση του Κανονισμού του Κοινοβουλίου. Εμείς ως Κοινοβούλιο έχουμε απαγορεύσει όλες τις διαδηλώσεις έξω από το ημικύκλιο. Τώρα γίνεται μία διαδήλωση από το προσωπικό μας. Εάν κάποιο μέλος μιας ομάδας συμφερόντων προσπαθούσε να ασκήσει εριρροή κατά του Κοινοβουλίου με τον τρόπο που το προσωπικό μας προσπαθεί να επηρεάσει αυτό το Κοινοβούλιο, σύμφωνα με τον Κανονισμό μας θα είχαμε αποβάλει το συγκεκριμένομέλος της ομάδας συμφερόντων.
<P>
Είναι απαράδεκτο, τη στιγμή που το Κοινοβούλιο ασκεί το καθήκον του σε ό, τι αφορά τον προϋπολογισμό και όταν η Επιτροπή Προϋπολογισμών ακολουθεί την απόφαση του Προεδρείου του Κοινοβουλίου, να γίνεται διαδήλωση η οποία έχει στρέφεται προσωπικά κατά του Γενικού Γραμματέα και κατά του εισηγητή αυτού του Κοινοβουλίου, όπως συμβαίνει στην περίπτωση της παράστασης που παρακολουθούμε αυτή τη στιγμή. Να δώσετε εντολή λοιπόν στους κλητήρες να πουν στο προσωπικό του Κοινοβουλίου να επιστρέψουν στην εργασία τους! Πληρώνονται για να κάνουν αυτή τη δουλειά, και εμείς πληρωνόμαστε για να νομοθετούμε!
<P>
(Χειροκροτήματα)

<SPEAKER ID=21 NAME="Πρόεδρος">
Σας ευχαριστώ, κύριε Tomlinson. O κ. Mc Mahon είχε θίξει το ίδιο πρόβλημα, αλλά στο μεταξύ κατάφερα να επιβεβαιώσω το γεγονός αυτής της διαδήλωσης. Σίγουρα δεν είναι φυσιολογική. Πρέπει πράγματι να δώσουμε ένα τέλος σ' αυτήν την κατάσταση και ζητώ από τους κλητήρες να πράξουν κατά τα λεγόμενα του κ. Tomlisnon.
<P>
Πιστεύω ότι, για να διαφυλάξουμε την αξιοπρέπεια του Κοινοβουλίου μας, θα πρέπει να πράξουμε κατά τρόπο ώστε να παύσουν τέτοιου είδους εκδηλώσεις, οι οποίες θίγουν την αξιοπιστία του θεσμικού αυτού οργάνου. Πιστεύω ότι θα πρέπει να είμαστε πάρα πολύ προσεκτικοί και ο καθένας να συμβάλλει με τον τρόπο του. Νομίζω ότι με καταλαβαίνετε.
<P>
Ελπίζω ότι έτσι θα γίνει.

<SPEAKER ID=22 LANGUAGE="EN" NAME="Ewing">
Κυρία Πρόεδρε, οι αφίσες που στρέφονται εναντίον ενός βουλευτή αυτού του Σώματος εξακολουθούν να βρίσκονται εκεί. Ζήτησα από τους κλητήρες να τις ξεκολλήσουν, αλλά είπαν ότι υπήρχε η σχετική άδεια. Ρώτησα ποιος έδωσε την άδεια και δεν έλαβα καμία απάντηση. Αυτή είναι μία πολύ δυσάρεστη κατάσταση. Θα ήθελα να εξαφανιστούν αυτές οι αφίσες τώρα αμέσως!

<SPEAKER ID=23 NAME="Πρόεδρος">
Κυρία Ewing, κανείς δεν έδωσε άδεια γι' αυτές τις αφίσες, και πραγματικά όλη αυτή η κατάσταση αποδεικνύεται πολύ αρρωστημένη. Πρέπει να είμαστε πολύ προσεκτικοί. Αυτές οι αφίσες βρίσκονται, απ' ότι φαίνεται, έξω από την αίθουσα του Κοινοβουλίου. Αν βρίσκονται ακόμα εκεί, θα πρέπει να αποσυρθούν. Κανένα εθνικό κοινοβούλιο δεν θα ανεχόταν κάτι τέτοιο.
<P>
(Χειροκροτήματα)

<SPEAKER ID=24 LANGUAGE="NL" NAME="van Velzen, W.G">
Κυρία Πρόεδρε, θα 'θελα να επισημάνω ότι στο ολλανδικό κείμενο έγινε ένα λάθος στον κατάλογο των παρόντων. Οι παρόντες αναφέρθηκαν από το Α μέχρι το Κ, και στην δεύτερη σελίδα έγινε το ίδιο. Για να ησυχάσει η κ. Van Dijk και ο εκπροσωπος Τύπου της, έχει σημασία να συμπεριληθούν και τα ονόματα από το Κ μέχρι το V στον κατάλογο των παρόντων.

<CHAPTER ID=2>
Ψηφοφορίες
<SPEAKER ID=25 NAME="Σχέδια τροπολογιών και προτάσεις τροποποίησης που έχουν ως στόχο τις πιστώσεις του Τμήματος ΙΙΙ του σχεδίου γενικού προϋπολογισμού της Ευρωπαϊκής Ένωσης για το 1998 όσον αφορά την Επιτροπή">

<P>
Σχέδια τροπολογιών επί των Τμημάτων Ι, ΙΙ, ΙV, V, και VI του σχεδίου γενικού προϋπολογισμού της Ευρωπαϊκής Ένωσης για το οικονομικό έτος 1998 σχετικά με το Ευρωπαϊκό Κοινοβούλιο, το Συμβούλιο, το Ευρωπαϊκό Δικαστήριο, το Ελεγκτικό Συνέδριο, την Οικονομική και Κοινωνική Επιτροπή και την Επιτροπή των Περιφερειών
<P>
Tillich (PPE) , γενικός εισηγητής. (DE) Κυρία Πρόεδρε, αγαπητοί συνάδελφοι, κατά την διάρκεια της συζήτησης, το Κοινοβούλιο δεν ήταν τόσο γεμάτο. Γι' αυτό θα επιθυμούσα να επαναλάβω κάτι που είπα και στη συζήτηση: Θερμές ευχαριστίες σε όλους τους συναδέλφους που στάθηκαν τόσο συνεργάσιμοι και πρόθυμοι και συμμετείχαν εδώ στο Κοινοβούλιο στην κατάρτιση του σχεδίου προϋπολογισμού.
<P>
Η ψηφοφορία για τον προϋπολογισμό αποτελεί βεβαίως ιδιαίτερο γεγονός. Μας πιέζει και το χρονικό όριο που προβλέπεται για την ψηφοφορία. Η Επιτροπή Προϋπολογισμών καθώς και οι άλλες επιτροπές κατέβαλαν προσπάθειες να τα διεκπεραιώσουν όλα με τον σωστό τρόπο. Πάρ' όλα αυτά, υπάρχουν πάλι ορισμένα τεχνικά σφάλματα, και χρειάζονται ακόμη κάποιες διορθώσεις, που προκύπτουν αναγκαστικά από την ψηφοφορία, και τα οποία δεν συμπίπτουν απολύτως ή δεν έχουν συνοχή. Γι' αυτό θα σας πρότεινα να εγκρίνετε τη προφορική μου πρόταση τροπολογίας. Καταρχήν πρόκειται για το σχέδιο τροπολογίας 693 στο πρόγραμμα RAPHAEL. Εκεί θα επιθυμούσα νε επανεγγραφεί το ποσό του σχεδίου προϋπολογισμού. Αυτό ανταποκρίνεται στο σχέδιο τροπολογίας της Επιτροπής Πολιτισμού.
<P>
Για το σχέδιο τροπολογίας 731, που αφορά τα τροπικά δάση, ζητείται αύξηση πιστώσεων κατά 5 εκατ. επί του συνολικού ποσού των 50 εκατ. Στο σχέδιο τροπολογίας 10 -θέση Β7-6602- συμφωνήσαμε να μεταφερθεί το 50 % του ποσού στο αποθεματικό, με τον όρο ότι μέχρι τις 31 Μαρτίου θα υποβληθεί ένα πρόγραμμα εργασίας σχετικά μ' αυτή τη θέση του προϋπολογισμού. Στο σχέδιο τροπολογίας 800, που αφορά τη θέση Α-4015 του προϋπολογισμού, αποφασίσαμε, υπαναχωρώντας, να μεταφερθεί ακόμη μια φορά το 100 % του ποσού αυτού στο αποθεματικό.
<P>
Εδώ θα ήθελα να κάνω και μια επιπλέον παρατήρηση. Στα σχέδια τροπολογιών 746 και 815 πρέπει ακόμη να γίνουν δύο τεχνικές προσαρμογές στις αιτιολογήσεις. Εδώ δεν πρόκειται για τα ποσά, αλλά καθαρά για τις αιτιολογήσεις. Στο σχέδιο τροπολογίας 746 είναι απαραίτητο οι αιτιολογήσεις να προσαρμοστούν σύμφωνα με το σημείο 30 του κειμένου του ψηφίσματος. Συζήτησα με όλες τις πολιτικές Ομάδες επ' αυτού, καθώς και για τις προηγούμενες θέσεις του προϋπολογισμού. Έχουν ενημερωθεί όλες οι Ομάδες κι έτσι δεν υπάρχουν προβλήματα.
<P>
Στο σχέδιο τροπολογίας 815 έχουμε στο σχετικό έντυπο μιά παρένθεση. Αυτό το κείμενο της παρένθεσης αναφέρεται σ' ένα θέμα της Πρωτοβουλίας για την Απασχόληση. Παρακαλώ να δεχθείτε επίσης αυτή την τεχνική διόρθωση.
<P>
Τέλος, πρέπει να σας επιστήσω την προσοχή στο ότι κατά την ψηφοφορία εμφανίζονται κατ' επανάληψη προβλήματα σχετικά με τις προσωπικές επιθυμίες των συναδέλφων. Γι' αυτό δεν κάναμε ακόμη καμία διόρθωση. Στην θέση Β7-6000 του προϋπολογισμού -μη κυβερνητικές οργανώσεις- παρακαλώ να δεχτείτε τις παρατηρήσεις της τροπολογίας 729 και τα ποσά της 151 και να εγκρίνετε υπ' αυτή την έννοια μία αύξηση πιστώσεων. Για την θέση Β7-631 ζητώ να συμπεριληφθούν τα ποσά της τροπολογίας 158. Αυτές ήταν οι τεχνικές διορθώσεις που επιθυμώ να προτείνω προφορικά στο Σώμα.
<P>
(Χειροκροτήματα )

<SPEAKER ID=26 NAME="Πρόεδρος">
Σας ευχαριστώ κ. Tillich.
<P>
Αγαπητοί συνάδελφοι, αν συμφωνείτε, σας προτείνω, εφόσον θα ασχοληθούμε με τις τροπολογίες που υπέδειξε ο κ. Tillich, να λάβετε υπόψη σας τις τεχνικές διευκρινίσεις που μόλις μας έδωσε και επί των οποίων φαίνεται να έχει την ευρεία συναίνεση του Σώματος.
<P>
σχετικά με την τροπολογία αριθ.127
<SPEAKER ID=27 LANGUAGE="DE" NAME="Graefe zu Baringdorf">
Kυρία Πρόεδρε, εμείς από την Επιτροπή Γεωργίας και Ανάπτυξης της Υπαίθρου, το έχουμε εισηγηθεί ακόμη μια φορά. Πρόκειται για αύξηση κατά 1 εκατ. Αυτό απορρίφθηκε από την Επιτροπή Προϋπολογισμών. Τώρα συμφωνήσαμε με τον εισηγητή να διευθετήσουμε το θέμα κατά τη δεύτερη ανάγνωση και, για να μη δημιουργηθεί τώρα η εντύπωση ότι πρόκειται για πρόγραμμα που πρέπει να προασπίσει το Κοινοβούλιο έναντι της Επιτροπής, σαν να είχε αυτό απορριφθεί εδώ, αποφασίσαμε να αποσύρουμε την πρόταση.
<P>
σχετικά με την τροπολογία αριθ. 707
<SPEAKER ID=28 LANGUAGE="IT" NAME="Dell'Alba">
Κυρία Πρόεδρε, ζήτησα τον λόγο απλά για να γραφτεί στα πρακτικά η κατάπληξη που μου προκάλεσε το γεγονός ότι, ενώ πρόκειται για προϋπολογισμό 90 δισεκατομμυρίων ECU με 500 τροπολογίες, μόνο για ένα σημείο ζητήθηκε η επιμέρους ψηφοφορία. Επιθυμώ να εκφράσω την κατάπληξή μου στην Ολομέλεια ώστε να καταγραφεί στα συνοπτικά πρακτικά.
<P>
σχετικά με το σχόλιο αριθ.729 της τροπολογίας
<SPEAKER ID=29 LANGUAGE="EN" NAME="Pollack">
Κυρία Πρόεδρε, είναι εξαιρετικής σημασίας να ψηφιστούν οι παρατηρήσεις του σχεδίου 199 επειδή θα είναι τα χρήματα πιο εύκολα διαθέσιμα στη Διοίκηση για διευκόλυνση των εξόδων. Προς το παρόν λειτουργούν με κάποια δυσκολία, και οι παρατηρήσεις δημιουργήθηκαν ώστε να διορθωθεί αυτή η κατάσταση. Για αυτό το λόγο ζητήθηκε να ψηφιστούν οι παρατηρήσεις ξεχωριστά.

<SPEAKER ID=30 NAME="Πρόεδρος">
Συγχαίρω θερμώς τον κ. Tillich για την εξαιρετική του εργασία, καθώς και όλα τα μέλη της Επιτροπής Προϋπολογισμών που συνεργάστηκαν.
<P>
(Χειροκροτήματα)

<SPEAKER ID=31 LANGUAGE="FR" NAME="Giansily">
Κυρία Πρόεδρε, θα προτιμούσαμε μια ψηφοφορία κατά τμήματα επί της τροπολογίας αυτής στην παράγραφο 13, δηλαδή να ψηφίσουμε καταρχάς την πρώτη φράση μέχρι το σημείο "να προτείνουν βελτιώσεις» και έπειτα να ψηφίσουμε για το δεύτερο μέρος.

<SPEAKER ID=32 LANGUAGE="EN" NAME="Balfe">
Κυρία Πρόεδρε, αυτό το ψήφισμα, που εμφανίστηκε προφανώς ως αποτέλεσμα ενός τηλεοπτικού προγράμματος στην Ολλανδία, θα υπονόμευσει σημαντικά, εάν δεν θέσει τέλος στο σύστημα συνταξιοδότησης του Κοινοβουλίου. Πρόκειται για ένα σύστημα εθελοντικής συμμετοχής. Όποιος επιθυμεί να μη συμμετάσχει είναι ελεύθερος να το κάνει. Ελπίζω ότι το Σώμα θα ψηφίσει ακλόνητα εναντίον του συνόλου αυτής της τροπολογίας. Έπειτα να συζητήσουμε εάν θέλουμε κάποιες αλλαγές, αλλά να μην αλλάξουμε το σύστημα συνταξιοδότησης λόγω ενός ψηφίσματος που κατατέθηκε την τελευταία στιγμή. Καλώ το Σώμα να το καταψηφίσει.
<P>
(Ανάμικτες αντιδράσεις)

<SPEAKER ID=33 NAME="Martens">
Κυρία Πρόεδρε, συνυπέγραψα την εν λόγω τροπολογία. Θα 'θελα να παρατηρήσω στον κ. Balfe ότι δεν κερδίζουμε τίποτα με το να αφήνουμε αναπάντητες τις συνεχείς επιθέσεις κατά του συστήματος εθελοντικής ασφάλισης σύνταξης, στο οποίο συμμετέχω κι εγώ. Χρειαζόμαστε το κύρος ενός επισήμου οργάνου της Ευρωπαϊκής Ένωσης για να επιβεβαιώσει ότι το σύστημα είναι σωστό, ότι το ταμείο συνταξιοδότησης λειτουργεί σωστά. Είμαστε της άποψης ότι ένα όργανο με κύρος στην Ευρωπαϊκή Ένωση μπορεί και πρέπει να το επιβεβαιώσει και γι'αυτόν το λόγο υποστηρίζουμε την τροπολογία.

<SPEAKER ID=34 NAME="Πρόεδρος">
Αγαπητοί συνάδελφοι, είμαι αρκετά δυσαρεστημένη γιατί πραγματικά δεν ήθελα να ξαναρχίσετε τη συζήτηση σχετικά με το θέμα αυτό.
<P>
Η κ. Green και ο κ. Samland μού έχουν ζητήσει τον λόγο. Θα τους τον δώσω για πολύ λίγο, ωστόσο καταλαβαίνετε ότι αυτή τη στιγμή δεν μπορούμε να κάνουμε συζήτηση για ένα τέτοιο θέμα.

<SPEAKER ID=35 LANGUAGE="EN" NAME="Green">
Κυρία Πρόεδρε, δεν έχω καμία πρόθεση να ανοίξω συζήτηση σχετικά με την τροπολογία. Αυτό που επικρίνω είναι ότι εδόθη ο λόγος στον κύριο Balfe σχετικά με αυτό το θέμα με τον τρόπο που του δόθηκε. Δεν αρμόζει να συζητηθεί το περιεχόμενο της τροπολογίας αυτή τη στιγμή. Κάποιοι από εμάς-έτσι ώστε όλοι εδώ να είστε ενήμεροι- διαφωνούσαν και ζητούσαν διευκρινίσεις επί χρόνια σχετικά με τη χρηματοδότηση της συνταξιοδότησης. Δεν είναι το αποτέλεσμα ενός τηλεοπτικού προγράμματος!

<SPEAKER ID=36 NAME="Samland">
Kυρία Πρόεδρε, θα ήθελα να αποφύγω τη δημιουργία μιας απατηλής εντύπωσης. Αν δεχθείτε αυτή την πρόταση ψηφίσματος, δεν θέτετε μ' αυτό σε αμφισβήτηση το σύστημα, αλλά συνηγορείτε για μια επιπλέον επανεξέταση. Δεν πρέπει να υπάρξει στους συναδέλφους, που δεν έχουν μπροστά τους το κείμενο, η εντύπωση ότι με το ψήφισμα για την πρόταση, διακυβεύεται ολόκληρο το σύστημα. Επιθυμώ, εξ ονόματος της Επιτροπής Προϋπολογισμών, να βάλω τα πράγματα στη θέση τους.

<SPEAKER ID=37 NAME="Πρόεδρος">
Προσωπικά, πιστεύω ότι η διευκρίνιση του κ. Samland ήταν σαφώς σημαντική και τον ευχαριστώ.

<SPEAKER ID=38 LANGUAGE="DE" NAME="Samland">
Κυρία Πρόεδρε, πριν από την τελική ψηφοφορία για το δεύτερο ψήφισμα επιθυμώ να σας ευχαριστήσω προσωπικά εκ μέρους του Σώματος και της Επιτροπής Προϋπολογισμών, που μέσα σε μια ώρα διεκπεραιώσατε ολόκληρη την ψηφοφορία για τον προϋπολογισμό του 1988. Σας ευχαριστώ θερμά!
<P>
(Χειροκροτήματα )
<P>
(Το Σώμα εγκρίνει την πρόταση ψηφίσματος)

<SPEAKER ID=39 LANGUAGE="FR" NAME="Lannoye">
O γενικός απολογισμός μού φαίνεται απόλυτα ικανοποιητικός και γι' αυτό προτείνω να ψηφίσουμε υπέρ.

<SPEAKER ID=40 LANGUAGE="DA" NAME="Sandbζk">
 Κύριε Πρόεδρε, θα ήθελα να επισημάνω ότι στη δανέζικη μετάφραση υπάρχουν διάφορα ενοχλητικά λάθη, π.χ. στην πρόταση τροπολογίας αριθ. 20 αναφέρεται το προϊόν του μητρικού γάλακτος, που περιέχει πολυκορεσμένα λιπαρά οξέα. Αυτό αποδίδεται στη δανική μετάφραση ως "συσκευασία». Το "συσκευασία» οδηγεί τη σκέψη σε μια συνηθισμένη συσκευασία, και αυτή δεν είναι βέβαια η περίπτωση. Στην τροπολογία αριθ. 19 παραλείπονται οι λέξεις "στιλβωμένο ρύζι» από τη δανέζικη μετάφραση, ώστε μπορούμε ακόμα να επεξεργαστούμε την επιφάνεια στιλβωμένου ρυζιού ακόμα αν είναι αντίθετο προς την τροπολογία 19. Στην τροπολογία αριθ. 15 διαβάζουμε "ρευστός καφές και τσάι στο κουτί», ενώ στα γαλλικά γράφει "ρευστός καφές και ποτά που βασίζονται σε τσάι του κουτιού». Όταν τώρα συζητάμε πράγματα που είναι αρκετά τεχνικά, και δεν είμαστε ειδικοί σε τεχνικά θέματα, νομίζω ότι θα ήταν σωστό οι μεταφράσεις που παίρνουμε να είναι σωστές. Δεν εννοώ, βέβαια, ότι δεν θα ψηφίσω αυτές τις τροπολογίες, αλλά θα ήθελα πολύ να μεριμνηθεί ώστε να είναι οι δανέζικες μεταφράσεις στο μέλλον ουσιαστικά πιο σωστές απ' ότι ήταν η περίπτωση με αυτή την τροπολογία.

<SPEAKER ID=41 NAME="Πρόεδρος">
Σας ευχαριστώ θερμά, κ. Sandbζk για την παρέμβασή σας. Αναμφισβήτητα, θα διεξαχθούν όλες οι γλωσσικές εξακριβώσεις, ώστε να εξαληφθεί κάθε αμφιβολία ή διφορούμενη έννοια, στο τέλος των εργασιών μας.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=42 LANGUAGE="SV" NAME="Cederschiφld">
Θα είμαι πάρα πολύ σύντομος γιατί δεν θέλω να καθυστερήσω την ψηφοφορία.
<P>
Εχθές, κατά τη συζήτηση για την έκθεση Wiebenga, ζητήσαμε, εξ ονόματος της Ομάδας του ΕΛΚ, μια απάντηση από την Επιτροπή, αλλά δεν τη λάβαμε. Δεν θα μακρυγορήσω εδώ με το να αναφερθώ σε όλα τα σημεία που αφορούσε, αλλά μπορώ να αναφέρω ένα, συγκεκριμένα την κατανομή ευθύνης κατά την προσωρινή προστασία των εκδιωχθέντων.
<P>
Δεν ξέρω εάν η επίτροπος Wulf-Mathies έχει την δυνατότητα να απαντήσει σε θέματα που εμπίπτουν στην αρμοδιότητα της επιτρόπου Gradin. Θέλω εν πάση περιπτώσει να δώσω εδώ τη δυνατότητα στον επίτροπο να απαντήσει, καθώς για δημοκρατικούς λόγους θα ήταν ίσως λογικό να είχε ακούσει η Ομάδα του ΕΛΚ τις απόψεις της Επιτροπής για τις ουσιαστικές τροπολογίες μας σ'αυτόν τον τομέα, πολύ σύντομα εν τοιαύτη περιπτώσει.

<SPEAKER ID=43 NAME="Πρόεδρος">
Δίνω τον λόγο στην επίτροπο κ. Wulf-Mathies, ώστε μετά την αγόρευσή της οι συνάδελφοι θα μπορέσουν να εκφράσουν καλύτερα τη ψήφο τους.

<SPEAKER ID=44 NAME="Wulf - Mathies">
Kύριε Πρόεδρε, Κυρίες και Κύριοι, ελπίζω ότι η πληροφορία που έχω αληθεύει, δηλαδή ότι επιθυμείτε τα σχόλια της Επιτροπής σχετικά με τα σχέδια τροπολογιών 39 και 40, 25 και 30 και 20. Αν τούτο ισχύει, είμαι πρόθυμη ευχαρίστως να σας απαντήσω σχετικά, εξ ονόματος της συναδέλφου μου κ. Gradin.
<P>
Κατ αρχήν η Επιτροπή εμμένει στην πρότασή της σχετικά με τα σχέδια τροπολογιών 39 και 40, ότι η απόφαση πρέπει να ληφθεί με ειδική πλειοψηφία. Θεωρούμε εδώ ουσιαστική την ισχύ της ειδικής πλειοψηφίας προκειμένου να επιτευχθούν συγκεκριμένα αποτελέσματα. Ως εκ τούτου, η Επιτροπή δεν μπορεί να υποστηρίξει την απαίτηση για μια ομόφωνη απόφαση.
<P>
(Συγκρατημένα χειροκροτήματα ) Σχετικά με τα σχέδια τροπολογιών 25 και 30, θα επιθυμούσα να επιστήσω την προσοχή στο γεγονός ότι δεν είναι διόλου εφικτό να αρθεί η υποχρεωτική έκδοση βίζας και η δυνατότητα απέλασης στα σύνορα. Γεγονός είναι ότι επί του παρόντος το κάθε κράτος μέλος αποφασίζει το ίδιο για την έκδοση βίζας. Όσον αφορά την απέλαση, αυτό το σημείο εμπίπτει στη Σύμβαση της Γενεύης.
<P>
Τώρα, όσον αφορά το σχέδιο τροπολογίας 20: Ο λόγος που η Επιτροπή δεν προβλέπει στο άρθρο 20 την ακρόαση του Κοινοβουλίου ως όρο, οφείλεται στο ότι το Συμβούλιο Υπουργών σε περίπτωση μαζικών μετακινήσεων πρέπει να έχει τη δυνατότητα να αντιδρά ταχέως. Στην πράξη, όμως, είναι αυτονόητο ότι, μετά, το Κοινοβούλιο θα έχει άμεση ενημέρωση.
<P>
Τελευταία γενική παρατήρηση: στις διαβουλεύσεις μας με το Συμβούλιο Υπουργών που επίκεινται, είμαστε πρόθυμοι να μεταβιβάσουμε τις θετικές παρατηρήσεις του Κοινοβουλίου και ελπίζουμε να επιτύχουμε έτσι μια λογική συμβιβαστική διευθέτηση.
<P>
(Το Σώμα εγκρίνει το ψήφισμα νομοθετικού περιεχομένου)
<SPEAKER ID=45 LANGUAGE="ES" NAME="Dνez de Rivera Icaza">
Με συγχωρείτε, κύριε Πρόεδρε, πρόκειται για άλλο ζήτημα. Στην έκθεση Breyer ήθελα να ψηφίσω κατά της τροπολογίας αριθ. 6, και λόγω κόπωσης ή αδιαθεσίας ή και για τα δύο, δεν είμαι σίγουρος αν το έκανα, δεδομένης της κόπωσης και της κατάστασης στην οποία βρίσκομαι. Ας σημειωθεί λοιπόν πως ήθελα να ψηφίσω κατά της τροπολογίας αριθ. 6.

<SPEAKER ID=46 LANGUAGE="IT" NAME="Dell'Alba">
Kύριε Πρόεδρε, με μεγάλη προθυμία θα προβώ σε αυτή τη δήλωση ψήφου. Ζήσαμε μια σημαντική μέρα και είναι συνεπώς απαραίτητο να γραφτεί στα πρακτικά, για να μη ξεθωριαστεί από τη μνήμη μας στο μέλλον, η βαθειά απογοήτευση, τόσο της Ομάδας μου όσο και πολλών άλλων συναδέλφων. Διευκρνίζω ότι, ενώ κατά την ολοκλήρωση της διαδικασίας προϋπολογισμού, που σηματοδοτήθηκε από κλίμα διαλόγου και ανεκτικότητας, μέσα από την οποία το σύνολο των πολιτικών Ομάδων με πνεύμα κατανόησης αποδέχθηκε την υιοθέτηση διαδικασίας στο πλαίσιο της οποίας, παρά και ενάντια σε κάθε κανονισμό, εγκρίθηκε με προφορικές τροπολογίες μια ολόκληρη σειρά σημείων που αντιστοιχούν έμπρακτα σε κάποια εκατομμύρια ECU, μετά από την εκ μέρους μας προφορική απόφαση διάθεσής τους ή όχι στον προϋπολογισμό, χαίρομαι που μια σειρά τροπολογιών που είχαν εγκριθεί τόσο στα πλαίσια της Επιτροπής Προϋπολογισμών όσο και των αρμόδιων Επιτροπών, δεν επικυρώθηκε στην Ολομέλεια. Θεωρώ σημαντικό να καταγραφεί στα πρακτικά η απογοήτευσή μας, που πηγάζει ακριβώς από την ευτελή αντιμετώπιση κάποιων τροπολογιών.

<SPEAKER ID=47 NAME="Rόbig">
) Κύριε Πρόεδρε, εξ ονόματος των αυστριακών βουλευτών του Αυστριακού Λαϊκού Κόμματος, θα επιθυμούσα να τονίσω ότι εμείς, κατά τη ψήφιση του προϋπολογισμού, θα υπερασπιστούμε την ασφάλεια, την προστασία της υγείας και τα δικαιώματα και καθήκοντα ενημέρωσης που, στον τομέα της παραγωγής ατομικής ενέργειας, πρέπει να διασφαλιστούν με αντίστοιχους πόρους.

<SPEAKER ID=48 NAME="Berthu">
Καταψήφισα το σχέδιο γενικού προϋπολογισμού για το 1998 για να εκφράσω καταρχάς την αποδοκιμασία μου ως προς το αυξημένο ποσό των δαπανών των διαρθρωτικών ταμείων, οι οποίες είχαν προβλεφθεί ήδη από το προσχέδιο, αλλά και ως προς τις άλλες αυξήσεις δαπανών τις οποίες ζήτησε το Ευρωπαϊκό Κοινοβούλιο. Πράγματι, η Επιτροπή είχε υποβάλει ένα προσχέδιο του οποίου οι πιστώσεις πληρωμών έφταναν τα 91350 δισεκατομύρια ECU. Το Συμβούλιο μείωσε αυτόν τον αριθμό στα 90884, προκειμένου η Ευρωπαϊκή Ένωση να συμμετάσχει στις προσπάθειες δημοσιονομικής πειθαρχίας, οι οποίες απαιτούνται από τα κράτη μέλη ενόψει του ενιαίου νομίσματος. Έτσι, το Ευρωπαϊκό Κοινοβούλιο μόλις πρότεινε μια αύξηση του συνολικού ποσού, που τώρα ανέρχεται σε 91750 δισεκατομύρια ECU. Η διαφορά δεν είναι βέβαια μεγάλη, αλλά καλύπτει αιτήματα των οποίων τα κίνητρα δεν συμμερίζομαι, κυρίως όσον αφορά την προπαγάνδα υπέρ του ευρώ και τις επιδοτήσεις στα προγράμματα των ενώσεων δήθεν ευρωπαϊκού ενδιαφέροντος ή των ενώσεων μεταναστών που προέρχονται από τρίτες χώρες.
<P>
Σχετικά με το θέμα αυτό, επισημαίνω ότι είναι απαράδεκτο ενώσεις μεταναστών, όπως το Φόρουμ Μεταναστών, οι οποίες επιδοτούνται σε ποσοστό 100 % από την Επιτροπή -δηλαδή από τους φορολογούμενους των χωρών της Ευρώπης- να προσκαλούνται σε συναντήσεις του Ευρωπαϊκού Κοινοβουλίου για να μας κάνουν διάλεξη σχετικά με τα δικαιώματα ιθαγένειας που θα έπρεπε να παράσχουμε στους υπηκόους από τρίτες χώρες. Αυτές οι μέθοδοι μιθριδατισμού, τις οποίες χρησιμοποιεί η Επιτροπή για την αποδοχή πολιτικών που εγώ θεωρώ αντι- ευρωπαϊκές, θα έπρεπε να υποστούν κυρώσεις. Πρέπει, μια για πάντα, να αφαιρέσουμε από την Επιτροπή τις πιστώσεις εκείνες οι οποίες της χρησιμεύουν για να κατευθύνει την κοινή γνώμη.
<P>
Τέλος, το σχέδιο προϋπολογισμού περιέχει μια σοβαρή νομική ανωμαλία: με μια συμφωνία η οποία υπογράφηκε την 16η Ιουλίου μεταξύ Επιροπής, Κοινοβουλίου και Συμβουλίου, έγινε αποδεκτή η τοποθέτηση του προϋπολογισμού της κοινής εξωτερικής πολιτικής στην κατηγορία των "μη υποχρεωτικών» δαπανών, επί των οποίων την τελευταία λέξη έχει το Ευρωπαϊκό Κοινοβούλιο. Όμως, από τη στιγμή που η κοινή εξωτερική πολιτική έχει, μέχρι νεωτέρας διαταγής, χαρακτήρα διακυβερνητικό, το να δοθεί μια τέτοια εξουσία στο Ευρωπαϊκό Κοινοβούλιο είναι αντίθετο προς τη Συνθήκη. Αυτή η κατάσταση, η οποία καταδεικνύει μέχρι ποίου σημείου τα ευρωπαϊκά θεσμικά όργανα αποδεσμεύονται από το γράμμα των κανόνων όταν το επιθυμούν, θα δικαιολογούσε από μόνη της, για λόγους αρχής, μια απόρριψη του προϋπολογισμού.

<SPEAKER ID=49 NAME="Εφραιμίδης">
Ο προτεινόμενος γενικός προϋπολογισμός του 1998 αποτελεί μία επαίσχυντη προσπάθεια εξαπάτησης των εργαζομένων και της κοινής γνώμης. Χαρακτηρίζεται από τη θρασύτατη εμμονή στη λογική των προγραμμάτων και των πολιτικών της λιτότητας, την περιφρόνηση στα κραυγαλέα προβλήματα, τα οικονομικά, κοινωνικά και άλλα και τις διαμαρτυρίες, τις διεκδικήσεις των εργαζομένων. Διατηρεί το ανεπαρκέστατο ποσοστό του 1, 27 % του κοινοτικού ΑΕΠ για τη χρηματοδότηση του προϋπολογισμού -και μάλιστα με πρόβλεψη απορρόφησης το πολύ ως το 1, 15 %. Κρεουργεί τις δαπάνες του προϋπολογισμού στον αγροτικό τομέα -που βρίσκεται σε επικίνδυνη κρίση βιωσιμότητας- στον διαρθρωτικό τομέα -Διαρθρωτικά Ταμεία, Ταμείο Συνοχής. Για λόγους δημαγωγίας και αποπροσανατολισμού αναφέρεται στο πρόβλημα μάστιγα της ανεργίας με πρόβλεψη διάθεσης του εξευτελιστικά ανεπαρκούς ποσού των 150 εκατ. ECU.
<P>
Είναι υποκριτική η προσπάθεια να παρουσιαστούν κονδύλια που διατίθενται για την ανεργία και την απασχόληση, τη στιγμή που δεν έχει προστεθεί ούτε ένα ECU στον προϋπολογισμό της Ευρωπαϊκής 'Ενωσης και αλλάζονται απλώς οι τίτλοι ορισμένων γραμμών του. Οι προτάσεις του Ευρωπαϊκού Κοινοβουλίου σχετικά με την απασχόληση, που δεν είναι καν γνωστό αν θα γίνουν δεκτές από το Συμβούλιο, ανέρχονται σε περίπου 8 ECU ανά καταγραμμένο άνεργο και φυσικά δεν είναι ικανές να συμβάλουν ούτε κατά το ελάχιστο στην αντιμετώπιση αυτού του κρισιμότατου για τους λαούς της Ευρώπης θέματος. Αποτελούν απλά το άλλοθι γι'αυτούς που αποδέχονται άλλον έναν προϋπολογισμό στυγνής λιτότητας για τους εργαζόμενους, τους αγρότες και τις μικρομεσαίες επιχειρήσεις, στο όνομα της ανταγωνιστικότητας των μεγάλων επιχειρήσεων και της στήριξης των υπέρογκων κερδών του μεγάλου κεφαλαίου.
<P>
Υπάρχει η πασίδηλη βεβαιότητα ότι το ύψος των κονδυλίων για την κάλυψη οικονομικών, κοινωνικών προβλημάτων (ανεργία, κοινωνική ασφάλιση, υγεία, παιδεία) είναι σε απαράδεκτα χαμηλά επίπεδα. Είναι όμως εξάλλου βέβαιο ότι η κερδοφορία του μεγάλου κεφαλαίου, των όποιων συγκροτημάτων του, θα κατακτήσει νέα ρεκόρ ύψους. Αυτά μαρτυρούν ότι έχουμε ένα ακόμα χειρότερο παράδειγμα προϋπολογισμού-παραλογισμού της Ευρωπαϊκής 'Ενωσης.
<P>
Η ίδια λογική θα διακρίνει και το Κοινοβούλιό μας αν υιοθετήσει αυτόν τον προϋπολογισμό. Επιτέλους μόνο στα θέματα του προϋπολογισμού έχει κάποια ουσιαστική εξουσία το Ευρωπαϊκό Κοινοβούλιο. Είναι καιρός να την ασκήσει υπέρ των εργαζομένων, υπέρ των λαών που με την ψήφο τους το αναδεικνύουν θεσμικό όργανο της Ευρωπαϊκής 'Ενωσης.

<SPEAKER ID=50 NAME="Flemming, Habsburg - Lothringen, Rack, Rόbig, Schierhuber, Stenzel">
, γραπτώς. (DE) Οι έξι υπογράφοντες βουλευτές της Ομάδας ΦVP-ΕΛΚ ενέκριναν τον προϋπολογισμό, επειδή αυτός αποτελεί έναν καλό και σημαντικό μηχανισμό για την περαιτέρω ανάπτυξη της κοινής μας Ένωσης.
<P>
Διαμαρτυρόμαστε εντονότατα όμως για την κατηγορία που περιλαμβάνεται στον προϋπολογισμό με την ονομασία "Πριμοδότηση του Ηρώδη» -είναι μια πριμοδότηση για την σφαγή νεογέννητων μόσχων.
<P>
Θα κάνουμε ό, τι μπορούμε για να μη περιλαμβάνεται μιά παρόμοια πριμοδότηση στον επόμενο προϋπολογισμό.

<SPEAKER ID=51 NAME="Kirsten Jensen, Blak και Iversen">
Οι Δανοί σοσιαλδημοκράτες υποστηρίζουν την πρόταση για το ότι η ΕΕ πρέπει να υποστηρίξει την ίδρυση ενός γραφείου πληροφοριών για την οικολογική γεωργία στην ΕΕ. Εκτός απ' αυτό, νομίζουμε ότι πρέπει να γίνει αυστηρός έλεγχος με τα χρήματα που στον προϋπολογισμό έχουν κρατηθεί για την Τουρκία. Νομίζουμε ότι είναι σημαντικό να έχουν και οι ένδεκα επίσημες γλώσσες στην ΕΕ και στο μέλλον την ίδια επίσημη θέση. Γι' αυτό υποστηρίζουμε ότι πρέπει να κρατηθεί και στο μέλλον το πλήρες ποσόν για τη μετάφραση των πρακτικών των συνεδριάσεων του Ευρωπαϊκού Κοινοβουλίου. Επίσης υποστηρίζουμε την ιδέα ότι πρέπει να γίνει ένας καλύτερος έλεγχος με τις αποζημιώσεις ταξιδίων των Ευρωπαίων βουλευτών. Τα έξοδα ταξιδιών πρέπει να επιστραφούν βάσει των πραγματικών εξόδων που έγιναν κατόπιν προσκόμισης των αποδείξεων του ταξιδιού, και με την πιο οικονομική ταρίφα.

<SPEAKER ID=52 NAME="Martinez">
Οι παρατηρήσεις μου αφορούν τον προϋπολογισμό λιτότητας του γεωργικού τομέα για το 1998. Πράγματι, τί παρατηρούμε στις πιστώσεις για τη γεωργία; Με ανώτατο όριο τα 40, 8 δισεκατομύρια ECU, δεν αυξάνονται παρά κατά 0, 45 %, πρόκειται δηλαδή για επαιτεία!
<P>
Όσο για τον γενικό προϋπολογισμό, με 90, 8 δισεκατομύρια ECU σε πιστώσεις ανάληψης, αυξάνει κατά 1, 97 % και τα διαρθρωτικά ταμεία, δηλαδή οι περιφερειακές πιστώσεις για την κατάργηση των κρατών-εθνών αυξάνονται κατά 6, 3 % σύμφωνα με τις απαιτήσεις της διάσκεψης κορυφής του Εδιμβούργου. Από την άλλη μεριά, οι αγροτικές πιστώσεις διέπονται από το μαλθουσιανικό πνεύμα του Ομίλου της Ρώμης, δηλαδή από το πνεύμα της μηδενικής αύξησης.
<P>
Τίποτα δεν εξοικονομήθηκε για τον αγροτικό κόσμο. Δεν διατίθενται παρά 3 μόνο εκατομύρια ECU για τους μελισσοκόμους: 3 εκατομύρια ECU για τις μέλισσες που μας εξασφαλίζουν την επικονίαση και αυξάνουν κατά 30 % την απόδοση των οπωροφόρων δένδρων. Από την άλλη μεριά, για την ευρωπαϊκή προπαγάνδα, για την προώθηση του ευρώ στο πλαίσιο του προγράμματος PRINCE, διατίθενται 38 εκατομύρια ECU: 38 εκατομύρια ECU στον αέρα, έναντι 3 μόνο εκατομυρίων ECU για μια μελισσοκομική δραστηριότητα πρωταρχικής σημασίας!
<P>
Υπάρχουν βέβαια 15 εκατομύρια ECU για την προαγωγή της ποιότητας των γεωργικών προϊόντων. Αλλά εξαιτίας της ΣΕΒ, η οποία θα μπορούσε να είχε αποφευχθεί χωρίς τα σφάλματα των ανώτατων ευρωπαϊκών δημοσίων υπηρεσιών -όπως επισημαίνεται από την Επιτροπή Παρακολούθησης- οι δαπάνες ανήλθαν ούτε λίγο ούτε πολύ σε 1, 5 δισεκατομύριο ECU το 1996 και 2, 2 διεσεκατομύρια ECU το 1997.
<P>
Οι αγρότες είναι υποχρεωμένοι να πληρώσουν τα σφάλματα των ανωτάτων στελεχών και της βιομηχανίας, όμως ο προϋπολογισμός του γεωργικού τομέα δεν υποχρεούται να αισθάνεται το χρέος να υποστηρίξει αυτούς τους αγρότες!
<P>
Το σύμβολο αυτής της αντι-γεωργικής αθλιότητας του προϋπολογισμού, το έχουμε καταδείξει και εδώ μέσα, με τις ψήφους μας για τον προϋπολογισμό του 1998, αρνούμενοι την τροπολογία η οποία στοχεύει στην ανάπτυξη της χρήσης του ερίου. Το Ευρωπαϊκό Δικαστήριο είχε εξαιρέσει το έριο από τα γεωργικά προϊόντα. Προς το παρόν, αρνούμαστε την δυνατότητα χρησιμοποίησης αυτού του ερίου. Οι βοσκοί και οι εκτροφείς προβάτων δεν έχουν άλλη λύση από το να πληρώνουν ταυτόχρονα για το κούρεμα του μαλλιού και για την καταστροφή των προϊόντων μαλλιού.
<P>
Οι κατανομές αυτές των πιστώσεων πρόκειται να επιδεινωθούν μέχρι την ολοκληρωτική ασφυξία των αγροτών. Με την διεύρυνση της Ευρωπαϊκής Ένωσης, με την αναθεώρηση της ΚΑΠ, με την παγκόσμια επαναδιαπραγμάτευση της γεωργικής εμπορικής συμφωνίας, οι τιμές των γεωργικών προϊόντων θα καταρρεύσουν, τα γεωργικά εισοδήματα θα σημειώσουν κατακόρυφη πτώση, η δημογραφία της υπαίθρου θα αντιστραφεί και, τέλος, με τις δημοσιονομικές περικοπές και τη χρηματοδοτική λιτότητα, το όραμα του Sicco Mansholt θα γίνει πραγματικότητα: ο τελευταίος αγρότης θα εξαφανιστεί από τα ευρωπαϊκά εδάφη μέσα στον 21ο αιώνα.

<SPEAKER ID=53 NAME="Sonneveld">
Για τη διαδικασία των αγροτικών δαπανών, διαπιστώνουμε ότι η συνεργασία ανάμεσα στο Συμβούλιο, το Κοινοβούλιο και την Επιτροπή υπήρξε φέτος πολύ πιο ανοικτή και με μεγαλύτερη συνέχεια απ' ό, τι σε προηγούμενα χρόνια. Το ίδιο ισχύει και για τις δύο κοινοβουλευτικές επιτροπές: την Επιτροπή Προϋπολογισμών και την Επιτροπή Γεωργίας. Εφόσον είχαμε διατυπώσει εγκαίρως τις απόψεις μας για το προσχέδιο προϋπολογισμού, ήταν δυνατόν να 'χουμε μια ουσιαστική τριμερή συζήτηση, πριν προχωρήσει το Συμβούλιο στην εκπόνηση του σχεδίου προϋπολογισμού. Ετσι επιτεύχθηκε ότι θα είναι περισσότερο πραγματοποιήσιμος απ' ό, τι στο παρελθόν. Επιπλέον, συμφωνήθηκε μετά να μην τελειώσει η συμφωνημένη ad hoc διαδικασία με την πρώτη ανάγνωση του Κοινοβουλίου, αλλά να καθορισθεί η εντολή του Κοινοβουλίου σ'ενα παράρτημα του ψηφίσματός του. Έτσι, το Κοινοβούλιο θα παρακολουθήσει τον προϋπολογισμό για τη γεωργία και τις πραγματικές δαπάνες μέχρι τη δεύτερη ανάγνωσή του. Στην προκειμένη περίπτωση, αυτό μπορεί να οδηγήσει σε μια έγκαιρη αναθεώρηση της γραμμικής περικοπής όλων των πιστώσεων του τμήματος Ι. Κατά τις τριμερείς συζητήσεις αυτή η γραμμική περικοπή έγινε μεν δεκτή, αλλά το Κοινοβούλιο τη θεωρεί ανεπιθύμητη.
<P>
Σε ένα επόμενο οικονομικό έτος, πρέπει να ξαναεξετασθεί εάν αυτή η κάπως απλοϊκή και αυτόματη μέθοδος γραμμικών περικοπών επιδέχεται επανάληψη. Στην περίπτωση περικοπών, το Κοινοβούλιο επιμένει στην προτίμησή του να διεξάγονται αυτές βάσει προσφάτων εμπειριών. Εντούτοις η συνέχιση, όπως είπαμε, της ad hoc διαδικασίας και μετά την πρώτη ανάγνωση ανταποκρίνεται κατά μεγάλο βαθμό σ' αυτή την αντίρρησή μας.
<P>
Κατά τις συζητήσεις φέτος για τον προϋπολογισμό, επίκεντρο του ενδιαφέροντος ήταν η χρηματοδότηση των ενισχύσεων του εισοδήματος. Υπό την απειλή ενός ελλείμματος στον γεωργικό προϋπολογισμό (καταρχήν εξαιτίας της κρίσης της ΣΕΒ), η Επιτροπή κατέφυγε αμέσως σ' αυτή την πίστωση και πρότεινε μια γραμμική περικοπή ύψους 7 %. Η Επιτροπή χρησιμοποίησε ακόμα και το επιχείρημα της υπεραντιστάθμισης. Το Συμβούλιο και το Κοινοβούλιο τάχθηκαν απερίφραστα κατά της προσέγγισης αυτής της Επιτροπής, και βέβαια με επιτυχία. Πάντως, η όλη ρύθμιση του θέματος παρέμεινε κάπως μη ικανοποιητική. Για το μέλλον, θα πρέπει να εξετάσουμε σοβαρά τη δυνατότητα ενός διαφοροποιημένου συστήματος χορήγησης επιδοτήσεων, ανά στρέμμα και ανά ζώο. Επιπλέον είναι αναγκαίο, πιστεύω, να αναζητήσουμε -για χάρη μιας μεγαλύτερης σταθερότητας στη χρηματοδότηση των επιδοτήσεων γεωργικών εισοδημάτων- μια νέα λογική για τη χρηματοδότηση των δαπανών. Ιδίως τώρα που αυτές οι ενισχύσεις εισοδήματος αυξάνονται τόσο, ώστε αποτελούν ήδη το ήμισυ του τμήματος εγγυήσεων του ΕΓΤΠΕ. Πριν από οκτώ χρόνια, επρόκειτο μόνο για μικρό ποσοστό. Η κατανομή του βάρους αυτών των πολύ ειδικών δαπανών, οι οποίες κατά τη γνώμη μου δεν συγκρίνονται με τις υπόλοιπες δαπάνες της ΕΕ, παρέμεινε όμως η ίδια. Είναι πολύ αμφίβολο αν αυτό μπορεί να σταθεί τελικά.

<SPEAKER ID=54 NAME="Souchet">
Αρνούμενος να ψηφίσω το σχέδιο προϋπολογισμού της Ευρωπαϊκής Ένωσης για το 1998, έτσι όπως τον παρουσίασε στην Ολομέλεια η Επιτροπή Προϋπολογισμών του Ευρωπαϊκού Κοινοβουλίου, ήθελα οπωσδήποτε να εκφράσω την διαφωνία μου σχετικά με πολλά ουσιαστικά σημεία.
<P>
Ως αντιπρόεδρος της ΕπιτροπήςΑαλιείας, θέλησα μέσω της ψήφου μου να τονίσω την σαφή μου διαφωνία ως προς τη στάση της Επιτροπής Προϋπολογισμών, η οποία δεν θεώρησε αναγκαίο να προτείνει στην Ολομέλεια ένα ομόφωνο αίτημα της Επιτροπής Αλιείας, το οποίο σαν στόχο έχει να παράσχει στα κράτη μέλη τα απαραίτητα μέσα προκειμένου η δραστηριότητα ελέγχου να μπορεί να ασκείται κάτω από συνθήκες αξιοπιστίας και ισοτιμίας για όλους τους αλιείς των χωρών μας.
<P>
Δεν βρίσκετε ότι υπάρχει μια σοβαρή ασυναρτησία εκ μέρους του Κοινοβουλίου το οποίο, από τη μια, αποδέχεται την ταχεία και γενικευμένη εφαρμογή ενός ελέγχου μέσω δορυφόρου, εγκρίνοντας μαζικά την έκθεση την οποία του παρουσίασα σχετικά και, από την άλλη, αρνείται να εγγράψει στον προϋπολογισμό τα απαραίτητα κονδύλια για την εφαρμογή της συγκεκριμένης απόφασης που μόλις έλαβε;
<P>
Εγκρίνοντας την εφαρμογή ενός ελέγχου μέσω δορυφόρου, τον οποίο οι οργανώσεις αλιέων θεωρούν ως τον μόνο κατάλληλο, το κοινοβουλευτικό Σώμα είχε, ωστόσο, υποστηρίξει με σαφή τρόπο, όπως του το πρότεινα άλλωστε, την αρχή μιας χρηματοδοτικής αντιστάθμισης, κατά τρόπο ώστε η νέα αυτή διάταξη να μην επηρεάσει αρνητικά την, συχνά πρόωρη, οικονομική ισορροπία των βιοτεχνικών επιχειρήσεων αλιείας. Αρνούμενη να υποστηρίξει την πρόταση της Επιτροπής Αλιείας, η Επιτροπή Προϋπολογισμών, η οποία σε πολλλούς άλλους τομείς επέλεξε την οδό της δημοσιονομικής επιείκειας, πρόκειται να καθυστερήσει την εφαρμογή ενός μηχανισμού αντικειμενικού και αδιαμφισβήτητου ελέγχου, ουσιαστικού για την γενική τήρηση των κανόνων της Κοινής Αλιευτικής Πολιτικής.
<P>
Ως μέλος της Επιτροπής Εξωτερικών Υποθέσεων, θα ήθελα επίσης να τοποθετηθώ σθεναρά εναντίον της νομικής ανωμαλίας -αν και γνωρίζουμε ελάχιστες περιπτώσεις από εκείνες που δικαιώνει η πλειοψηφία αυτού του Κοινοβουλίου- η οποία συνίσταται στο γεγονός της εκ των προτέρων εφαρμογής, στον προϋπολογισμό του 1998, της διοργανικής συμφωνίας σχετικά με την ΚΕΠΠΑ η οποία εμπεριέχεται στη Συνθήκη του Αμστερνταμ, δεδομένου ότι η τελευταία δεν έχει κυρωθεί από τους νόμιμους εκπροσώπους των λαών μας, δηλαδή τα εθνικά κοινοβούλια.
<P>
Ως μέλος της Επιτροπής Γεωργίας, δεν μπορώ εξάλλου παρά να διαφωνήσω εντονότατα με το σημείο 16 της πρότασης ψηφίσματος του κ. Tillich, γιατί στην πραγματικότητα προτείνει μια τροποποίηση της κατανομής των υποχρεωτικών δαπανών. Για να καταστεί δυνατή η χρηματοδότηση των λεγομένων εκστρατειών για την προώθηση της ποιότητας προς όφελος, κυρίως, του... βρετανικού βοδινού κρέατος, καθώς και η ανάπτυξη της παραγωγής μελιού, λιναριού και καννάβεως, προτάθηκε να μειωθεί το ποσόν των επιστροφών για το σιτάρι, το αλεύρι, το κριθάρι, τη βύνη, τη ζάχαρη και την ισογλυκόζη.
<P>
Θα ήθελα λοιπόν να υπενθυμίσω ότι οι γεωργικές δαπάνες είναι υποχρεωτικές δαπάνες, και σε καμία περίπτωση η Επιτροπή Προϋπολογισμών ή το Ευρωπαϊκό Κοινοβούλιο δεν έχουν αρμοδιότητα να τις τροποποιήσουν. Το Σώμα δεν διαθέτει καμία εξουσία όσον αφορά τις υποχρεωτικές δαπάνες.
<P>
Δεν ενεργούμε άραγε ενάντια προς τα συμφέροντα των παραγωγών μας, όταν προτείνουμε στα κρυφά, σαν παράρτημα στην πρόταση ψηφίσματος, τροπολογίες οι οποίες επιβάλλουν κυρώσεις στις ευρωπαϊκές εξαγωγές στον τομέα των εκτεταμένων καλλιεργειών και των σιτηρών, προς όφελος των προϋπολογισμών προώθησης των "γενικού ενδιαφέροντος» προϊόντων; Όταν προτείνουμε, για παράδειγμα, μια εκστρατεία με θέμα "Ζήτω τα λουλούδια!», δεν ευνοούμε άραγε τους ευρωπαίους παραγωγούς λουλουδιών οι οποίοι αντιπροσωπεύουν το 40 % μόνο της δικής μας κατανάλωσης, τη στιγμή που η Ένωση εισάγει το 60 % της κατανάλωσής της σε οπωροκηπευτικά προϊόντα;
<P>
Έκθεση Tillich (A4-0290/97)
<SPEAKER ID=55 NAME="Andersson, Lφφw και Waidelich">
Περισσότερο από το ήμισυ του κοινοτικού προϋπολογισμού πηγαίνει στη ενίσχυση της γεωργίας στα κράτη μέλη. Θεωρούμε ότι ήρθε η ώρα για να εμβαθύνει το Συμβούλιο Υπουργών τις συζητήσεις για την μελλοντική αγροτική πολιτική, εφόσον το Συμβούλιο έχει την καθοριστική επίδραση επί των αγροτικών ζητημάτων. Κατά την άποψή μας, είναι εντελώς απαράδεκτο να διατίθεται ένα μεγάλο μέρος του κοινοτικού προϋπολογισμού σε μία γεωργία η οποία, με την τωρινή διαμόρφωσή της, δεν είναι προσαρμοσμένη στη περιβαλλοντική μέριμνα, στην προστασία των ζώων, στην προαγωγή των συμφερόντων των καταναλωτών καθώς και στην μέριμνα για τις ανάγκες που σχετίζονται με τον παγκόσμιο εφοδιασμό σε τρόφιμα. Πέραν αυτού, θεωρούμε ότι είναι εντελώς απαράδεκτο να χρησιμοποιούνται πόροι της Κοινότητας για την ενίσχυση της καπνοκαλλιέργειας.
<P>
Θεωρούμε θετικό το ότι το Κοινοβούλιο επισημαίνει τώρα στον προϋπολογισμό τη λήψη μέτρων για τη δημιουργία θέσεων απασχόλησης. Στηρίζουμε την πρόταση για τη σύσταση ενός ειδικού ταμείου στον προϋπολογισμό για ιδιαίτερα μέτρα για την περιοχή της Βαλτικής Θάλασσας.
<P>
Σε συνάρτηση με την διαδικασία του προϋπολογισμού έχει επικεντρωθεί πάλι η προσοχή στο ζήτημα των αποζημιώσεων ταξιδίου για τους βουλευτές του Κοινοβουλίου. Στηρίζουμε την πρόταση να βασίζονται οι ταξιδιωτικές αποζημιώσεις στα πραγματικά έξοδα και σε ίσους όρους για όλους τους βουλευτές. Όσον αφορά το εθελοντικό συνταξιοδοτικό σύστημα του Κοινοβουλίου, στηρίζουμε την πρόταση Dankert για την αναγκαία μεταρρύθμιση του εθελοντικού συνταξιοδοτικού συστήματος καθώς και την αύξηση της επίβλεψης και του ελέγχου.

<SPEAKER ID=56 NAME="Errikson και Sjφstedt">
 - (SV) Απείχαμε της ψηφοφορίας. Χαιρετίζουμε το περιοριστικό πνεύμα που χαρακτηρίζει τον φετινό προϋπολογισμό, έστω και αν οι επιδιώξεις δεν φτάνουν τόσο μακριά όσο το σχέδιο προϋπολογισμού του Συμβουλίου. Βλέπουμε επίσης θετικά τις επιδιώξεις για την προβολή των ζητημάτων της απασχόλησης, αλλά δεν μπορούμε να στηρίξουμε τις μεθόδους για χρηματοδότηση που συνεπάγονται περικοπές ακόμη και σε τομείς που δεν συνδέονται με την απασχόληση. Είμαστε επίσης εναντίον στο να μπουν μαζί οι επενδύσεις για τα διευρωπαϊκά δίκτυα και η αυξημένη απασχόληση. Θεωρούμε ότι το Κοινοβούλιο θα έπρεπε επίσης να μειώσει την διάθεση πόρων για διάφορα είδη προπαγανδιστικών εκστρατειών.

<SPEAKER ID=57 NAME="Flemming, Habsbug-Lothringen, Rack, Schierhuber, Stenzel">
Όσον αφορά το σημείο "Ελεγχόμενη θερμοπυρηνική σύντηξη, ελεγχόμενη πυρηνική σύντηξη», απέχουμε από την ψηφοφορία.
<P>
Όσο για τη διαπίστωση ότι "η ασφάλεια, η προσταστία της υγείας, τα δικαιώματα και οι υποχρεώσεις ενημέρωσης, πρέπει να διασφαλιστούν με τους αντίστοιχους πόρους, στον τομέα της παραγωγής ατομικής ενέργειας», την εγκρίνουμε.

<SPEAKER ID=58 NAME="Gahrton, Holm και Schφrling">
 - (SV) Κατά τη φετινή διαδικασία του προϋπολογισμού, στόχος μας ήταν η μείωση του προϋπολογισμού της ΕΕ και, ταυτόχρονα, να προσπαθήσουμε να τον κάνουμε "περισσότερο πράσινο». Αυτό σημαίνει ότι στηρίξαμε τις προτάσεις για περικοπές στις επιδοτήσεις για τον καπνό και να αυτές που ζητούν να δοθούν περισσότερα για την προαγωγή των οικολογικών καλλιεργειών, να δοθούν χαμηλότερες επιδοτήσεις σε οργανώσεις που προάγουν την ιδέα της Ευρώπης, καθώς και προτάσεις που είναι ενάντια στις ενημερωτικές εκστρατείες της Ε.Ε. όσον αφορά, μεταξύ άλλων, το ευρώ.
<P>
Στηρίζουμε τη γραμμή της Επιτροπής Προϋπολογισμών όσο αφορά την πολιτική της απασχόλησης. Αυτό το κάνουμε εφόσον δεν πρόκειται για αύξηση του προϋπολογισμού, αλλά μόνο για μια ανακατανομή των κονδύλιων του προϋπολογισμού. Θεωρούμε ότι είναι καλύτερο να χορηγηθούν τα προτεινόμενα 150 εκατομμύρια ECU για επενδύσεις σε μικρές και μεσαίες επιχειρήσεις, παρά σε διάφορες εκστρατείες και αμφιβόλου αξίας προγράμματα. Αυτό δεν σημαίνει όμως ότι θεωρούμε ότι η ΕΕ θα πρέπει να αρχίσει να ασκεί μια ενεργητική πολιτική στην αγορά εργασίας. Είμαστε απολύτως εναντίον αυτής της προοπτικής.
<P>
Υπήρχαν επίσης θετικές πλευρές, μεταξύ άλλων η αύξηση κατά 1 εκατομμύριο ECU των διαθέσιμων χρημάτων για την απομάκρυνση των ναρκών κατά προσωπικού, στην παράγραφο για τον αφοπλισμό. Κάτι είναι και αυτό.

<SPEAKER ID=59 LANGUAGE="SV" NAME="Theorin και Wibe">
 - (SV) Οι δαπάνες στον αγροτικό τομέα και στα περιφερειακά διαρθρωτικά ταμεία ανήκουν στις υποχρεωτικές δαπάνες και αποφασίζονται από το Συμβούλιο Υπουργών, έστω και αν ο Πρόεδρος του Κοινοβουλίου υπογράφει τελικά για τον προϋπολογισμό. Θεωρούμε ότι υπάρχουν πολλά, όσον αφορά τις δαπάνες της ΕΕ στους δύο προαναφερθέντες τομείς, που μπορούν να αμφισβητηθούν έντονα. Δυστυχώς δεν έχουμε την δυνατότητα να επηρεάσουμε με τις ψήφους μας τις κατηγορίες εκείνες των δαπανών της αγροτικής και περιφερειακής πολιτικής με τις οποίες δεν συμφωνούμε.
<P>
Θεωρούμε ότι η περιφερειακή πολιτική πρέπει να χαράσσεται εκ νέου στα κράτη μέλη. Παρομοίως, πρέπει να λάβει χώρα, το συντομότερο δυνατόν, μία εις βάθος μεταρρύθμιση της παρούσης κοινοτικής αγροτικής πολιτικής, τόσο για λόγους αποτελεσματικότητας όσο και για την διευκόλυνση της διεύρυνσης της Ένωσης. Περαιτέρω, πρέπει να καταργηθεί το συντομότερο δυνατόν η ενίσχυση της αμπελοκαλλιέργειας και της καπνοκαλλιέργειας.
<P>
Πέραν αυτού, υπάρχει ένας αριθμός αμφισβητούμενων θέσεων του προϋπολογισμού, ο στόχος των οποίων είναι, σύμφωνα με την αιτιολογική έκθεση, η ενίσχυση της ευρωπαϊκής ιδέας. Στρεφόμαστε κυρίως εναντίον των θέσεων του προϋπολογισμού Α-3020, "Ενίσχυση προς τις οργανώσεις που προάγουν την ευρωπαϊκή ιδέα», Α-3030, "Ενίσχυση προγραμμάτων που διοργανώνονται από ενώσεις και ομίλους ευρωπαϊκού ενδιαφέροντος» και Α-3501, "Προετοιμασίες και οικονομική βοήθεια για την πραγματοποίηση της Οικονομικής και Νομισματικής Ένωσης». Είμαστε απολύτως αντίθετοι σ' αυτές τις θέσεις του προϋπολογισμού. Υπάρχουν αρκετές θέσεις του προϋπολογισμού που σ'εμάς φαίνονται περιττές, αλλά που δεν μπορούμε να επηρεάσουμε σ'αυτήν την φάση.
<P>
Έκθεση Tomlinson (A4-0280/97)
<SPEAKER ID=60 LANGUAGE="IT" NAME="Dell'Alba">
Κύριε Πρόεδρε, η ψηφοφορία αυτή έτυχε επίσης της ίδιας αντιμετώπισης. Κατά την εξέταση του προϋπολογισμού εκ μέρους των άλλων θεσμικών οργάνων καταβλήθηκαν προσπάθειες προώθησης ενιαίας κατευθυντήριας γραμμής που, σχετικά με κάποιες πρωταρχικής σημασίας τροπολογίες, όπως παραδείγματος χάριν εκείνη για την αύξηση της επιδότησης του Βραβείου Sakharov, αντιμετωπίστηκε ακόμη μια φορά με απόλυτη αδιαλλαξία. Εμείς όλοι γνωρίζουμε ότι το ύψος της επιδότησης του Βραβείου Nobel αγγίζει το ποσό του ενός εκατομμυρίου δολλαρίων για κάθε βραβευμένο. Το γεγονός αυτό αντιπροσωπέυει ενθάρρυνση για την έρευνα, την επιστήμη, τον πολιτισμό, το έργο υπέρ της ειρήνης.Τώρα, η αμετάπειστη άρνηση εκ μέρους του εισηγητή κ. Tomlinson και της ΣοσιαλιστικήςΟομάδας να αυξηθεί αυτή η επιδότηση, που σήμερα ανέρχεται μόνο σε 15 χιλιάδες ECU, αντήχησε σαν αδιαλλαξία, που δεν μπορώ να ερμηνεύσω παρά σαν προσωπική φιλονικία και ευτελή ενέργεια απέναντι στο άτομό μου και στους άλλους βουλευτές που με στήριξαν στην προώθηση αυτής της τροπολογίας, που είχε εξάλλου εγκριθεί απότην Επιτροπή Εξωτερικών Υποθέσεων.
<P>
Ήθελα να τονίσω τα παραπάνω εκτεθέντα, εκμεταλλεύομενος το προνόμιο της διαμαρτυρίας, το μοναδικό που μου παραχωρείται πια, καθώς αποφασίστηκε ότι οι δηλώσεις ψήφου διατυπώνονται όταν η Αίθουσα είναι άδεια, με αποτέλεσμα να είναι μόνο απώλεια χρόνου τόσο για σας, κύριε Πρόεδρε, όσο και για τους εναπομείνοντες ακροατές. Πάντως, θέλω να καταγραφεί οπωσδήποτε στα πρακτικά ότι και τη στιγμή αυτή, στο πλαίσιο ενός προϋπολογισμού όπου κατά το χρονικό διάστημα του ενός έτους επιτεύχθηκε η παροχή του κτιρίου Van Maerlant σε τρία διαφορετικά θεσμικά όργανα, και πιθανόν κατά τη δεύτερη ανάγνωση να έχουμε και τέταρτο, απορρίφτηκε αμετάπειστα μια τροπολογία που θα επέτρεπε να εμπλουτιστεί με μεγαλύτερη αξιοπρέπεια το ύψος του Βραβείου Sakharov, μιας από τις σημαντικότερες εκδηλώσεις στο διεθνές προσκήνιο του Ευρωπαϊκού Κοινοβουλίου, που σήμερα θα αποφασιστεί στη Διάσκεψη των Προέδρων και στο οποίο θα χορηγηθεί το ευτελές ποσό των 15 χιλιάδων ECU. Eπιθυμώ να καταγραφεί και αυτό στα πρακτικά.

<SPEAKER ID=61 NAME="Gahrton, Holm και Schφrling">
 - (SV) Στην ψηφοφορία για τον προϋπολογισμό στηρίξαμε με συνέπεια τις προτάσεις που αφορούν τη μεταρρύθμιση των διαφόρων αποζημιώσεων ταξιδίου των βουλευτών, ώστε να λαμβάνει κανείς αποζημίωση μόνο για τα πραγματικά έξοδα (τροπολογίες αριθ. 2 και 3 οι οποίες σε γενικές γραμμές είναι ίδιες). Όσον αφορά το εθελοντικό ταμείο συνταξιοδότησης επιλέξαμε να στηρίξουμε την τροπολογία. αριθμ. 4. Η τροπολογία δεν καταργεί το συνταξιοδοτικό ταμείο, αλλά απαιτεί να προχωρήσει το Ελεγκτικό Συνέδριο σε μια διερεύνηση και ζητά προτάσεις από την προεδρία για το πώς θα μπορούσε να τροποποιηθεί. Αντιθέτως, δεν στηρίζουμε την πρόταση για έναν κοινό κανονισμό για τους βουλευτές, όπως αναφέρεται στην τροπολογία. Φυσικά, στηρίξαμε επίσης την κατάργηση των επιδοτήσεων των εστιατορίων του Ευρωπαϊκού Κοινοβουλίου (παράγραφος 24 της έκθεσης). Λυπούμαστε για την απόφαση του Ευρωπαϊκού Δικαστηρίου ότι το Ευρωπαϊκό Κοινοβούλιο πρέπει να έχει 12 περιόδους συνόδου ετησίως στο Στρασβούργο, κάτι που έχει επιπτώσεις στον προϋπολογισμό λόγω της αύξησης των δαπανών των εβδομαδιαίων μετακινήσεων. Υποστηρίξαμε επίσης με συνέπεια και τις υπόλοιπες προτάσεις που στοχεύουν στην μείωση των διοικητικών δαπανών.

<SPEAKER ID=62 LANGUAGE="SV" NAME="Wibe">
 - (SV) Τα κράτη μέλη της ΕΕ έχουν πληγεί σκληρά σ' αυτή τη φάση από περικοπές στον κοινωνικό τομέα, στην μέριμνα και τις δημόσιες υπηρεσίες, ως επακόλουθο του προγράμματος σύγκλισης. Ταυτόχρονα φαίνεται να έχει μονιμοποιηθεί μια κατάσταση με συνολικά 20 εκατομμύρια, περίπου, ανέργων στα 15 κράτη μέλη. Θεωρώ ότι πρέπει επίσης να αξιολογηθεί προσεκτικά και να αμφισβητηθεί τώρα ο προϋπολογισμός της ΕΕ. Υπάρχουν πολλοί τομείς δραστηριοτήτων στην ΕΕ οι οποίοι, σε σχέση με τους κοινωνικούς τομείς δραστηριοτήτων, που τώρα περικόπτονται στα κράτη μέλη, είναι πολύ μικρότερης σημασίας, και σε μία κατάσταση όπου τίθενται προτεραιότητες πρέπει να καταργηθούν πρώτοι.
<P>
Όταν σήμερα κλείνουν τμήματα περίθαλψης υπερηλίκων στα νοσοκομεία στη Σουηδία, το βρίσκω πολύ θλιβερό να έχει η ΕΕ θεσμικά όργανα που εργάζονται με μεγάλα χρηματικά ποσά, και τα αποτελέσματα των οποίων, καθώς επίσης και η ίδια η ύπαρξη τους, μπορούν να αμφισβητηθούν εντόνως.
<P>
Είναι οικονομική σπατάλη να μετακινείται το Κοινοβούλιο μεταξύ Βρυξελλών και Στρασβούργου. Τεράστιες δαπάνες συνδέονται με τα νέα κτίρια που προς το παρόν ολοκληρώνονται στα δύο αυτά μέρη. Είναι μια οικονομική σπατάλη που μειώνει πολύ σοβαρά την υπόληψη της Ένωσης στα μάτια των πολιτών.
<P>
Από τις δαπάνες των 914 εκατομμυρίων ECU του Κοινοβουλίου, το 23 % πηγαίνει σε έξοδα για κτιριακές εγκαταστάσεις. Αυτό δείχνει πόσο παράλογη έχει γίνει η κατάσταση με τα μεγάλα και περιττά έξοδα των κτιρίων. Φαίνεται όμως να μην έχει κανείς τη δύναμη να διορθώσει αυτό το πρόβλημα.
<P>
Αλλοι τομείς για τους οποίους έχω αντιρρήσεις, όσον αφορά τον προϋπολογισμό του Ευρωπαϊκού Κοινοβουλίου, και θέλω να γίνουν αλλαγές είναι:
<P>
Οι αποζημιώσεις ταξιδίου των ευρωβουλευτών μπορούν να περικοπούν εάν εφαρμοστεί μία ταξιδιωτική κάρτα αντί να καταβάλλονται, όπως γίνεται σήμερα, γενναιόδωρες γενικές αποζημιώσεις. Φυσικά, θα απαιτείται η προσκόμιση αποδείξεων.-Επ'ουδενί τρόπω δεν θα πρέπει να επιδοτείται το συνταξιοδοτικό ταμείο των βουλευτών με τους δημόσιους πόρους της ΕΕ, αν είναι ανέφικτο οικονομικά. Αυτοί που είναι μέλη του συνταξιοδοτικού ταμείου δεν έχουν μόνο δικαίωμα μερίσματος όταν αυτό έχει κέρδη, αλλά πρέπει επίσης να καλύπτουν και τις απώλειές του. Πρέπει να απαιτηθεί η επιστροφή των χρημάτων που μέχρι στιγμής κατεβλήθησαν από τον προϋπολογισμό της ΕΕ στο συνταξιοδοτικό ταμείο.Παρομοίως, θεωρώ ότι θα πρέπει να απορριφθούν όλες οι προτάσεις για την καταβολή οικονομικών ενισχύσεων σε κόμματα σε ευρωπαϊκό επίπεδο. Φαίνεται επίσης άσχημο, σε εποχές περικοπών, να εγκρίνουν οι πολιτικοί αυξημένα προνόμια για τις δικές τους οργανώσεις. Οι δραστηριότητες που λαμβάνουν χώρα σε "ευρωπαϊκό επίπεδο» μεταξύ των πολιτικών κομμάτων πρέπει να χρηματοδοτηθούν μέσω των κομμάτων που συμμετέχουν.
<P>
Θεωρώ επίσης ότι μπορεί να αμφισβητηθεί η ύπαρξη της Οικονομικής και Κοινωνικής Επιτροπής. Επιτελεί άραγε αυτή η επιτροπή έργο το οποίο να αξίζει τα έξοδά της;
<P>
Έκθεση Lannoye (A4-0310/97)
<SPEAKER ID=63 LANGUAGE="EN" NAME="Macartney">
Κύριε Πρόεδρε, υπήρξαν πολλά σχόλια στον Τύπο, σε βαθμό ώστε το αποτέλεσμα της ψηφοφορίας σχετικά με την οδηγία για το κακάο να είναι εντελώς προβλέψιμο και ακολούθησαν τη γραμμή μεμονωμένων βουλευτών των κρατών μελών. Συγκεκριμένα, ισχυρίστηκαν ότι θα υποστήριζαν τις ομάδες συμφερόντων των παραγωγών μέσα σε κάθε κράτος μέλος.
<P>
Θα ήθελα να δηλώσω κατηγορηματικά εκ μέρους των μελών του Σκωτικού Εθνικού Κόμματος εδώ, της κυρίας Ewing και εμού του ιδίου, ότι δεν ισχύει κάτι τέτοιο. Πολλοί βουλευτές σε αυτό το Σώμα- και οπωσδήποτε τα μέλη του ΣΕΚ συμμεριζόμαστε αυτό- ενδιαφερόμαστε πολύ για τον Τρίτο Κόσμο, και ιδιαίτερα για τους παραγωγούς κακάο σε χώρες όπως η Γκάνα και η Ακτή του Ελεφαντοστού. Για αυτό το λόγο ψηφίσαμε μαζί με την Ομάδα μας, την Ευρωπαϊκή Ριζοσπαστική Συμμαχία, και ακολουθήσαμε αυτήν τη γραμμή.
<P>
Υπάρχει, ωστόσο, μία συγκεκριμένη απόφαση αποφυγής συμμετοχής όπου διαφοροποιηθήκαμε, και αυτή αφορά το γεγονός ότι στην Ιρλανδία και στη Μεγάλη Βρετανία υπάρχει μία παράδοση παραγωγής ενός συγκεκριμένου είδους σοκολάτας που το ονομάζουν σοκολάτα γάλακτος. Για μένα δεν υπάρχει τίποτα το κακό σε αυτό και η αποδεκτικότητα της Ευρώπης απαιτεί να μην προσπαθήσουμε να καταργήσουμε αυτήν την παράδοση. Έτσι, διαφοροποιήσαμε την ψήφο μας σε αυτήν τη συγκεκριμένη τροπολογία. Αλλά το σημαντικότερο είναι να υποστηρίξουμε τα συμφέροντα του Τρίτου Κόσμου, και αυτό είναι που πράξαμε.

<SPEAKER ID=64 LANGUAGE="FR" NAME="Nordmann">
Κυρία Πρόεδρε, δεν ψήφισα την πρόταση οδηγίας και δεν συμμερίζομαι πλήρως την ικανοποίηση του εισηγητή, γιατί ακόμα κι αν υπήρξαν βελτιώσεις, βρισκόμαστε ενώπιον ενός σχεδίου το οποίο είναι άκρως αμφισβητήσιμο.
<P>
Στην Ευρωπαϊκή Ένωση, τα παχύρρευστα υλικά χρώματος καφέ και μάλλον άοσμα, θα μπορούσαν να αποκαλεστούν "σοκολάτα» χωρίς όμως να είναι πραγματική σοκολάτα. Η απουσία κάθε διευκρίνισης στις ειδικές ονομασίες υπονομεύει σε βάθος τα θεμέλια αυτής της οδηγίας. Επίσης, ο μη εφαρμόσιμος χαρακτήρας ενός ορισμένου αριθμού διατάξεων την καθιστούν άκυρη πριν καν εγκριθεί. Και αν η Εκτελεστική Επιτροπή σκεφτόταν έστω και ελάχιστα βάσει της κοινής λογικής, θα έκανε ό, τι και πριν δώδεκα χρόνια: θα απέσυρε το σχέδιό της. Εύχομαι να επιδείξει αυτή την κοινή λογική

<SPEAKER ID=65 NAME="d'Aboville">
Η Επιτροπή προτείνει την γενίκευση, στις δεκαπέντε χώρες της Ευρωπαϊκής Ένωσης, της χρήσης των φυτικών λιπαρών ουσιών (ΦΛΟ) στη σύνθεση της σοκολάτας, στο όριο του 5 %.
<P>
Κατά τη γνώμη μας, τρεις προϋποθέσεις πρέπει απαραίτητα να πληρούνται πριν την εξέταση ενός τέτοιου μέτρου.
<P>
Πρώτη προϋπόθεση: μια σαφής και εμφανής ένδειξη για τον καταναλωτή, δηλαδή όχι μια απλή αναφορά στα συστατικά, αλλά μια ορατή ονομασία όπως: "σοκολάτα από φυτικές λιπαρές ουσίες».
<P>
Δεύτερη προϋπόθεση: η ποιότητα των ΦΛΟ πρέπει να είναι απόλυτα προσδιορίσιμη, κάτι που δεν γίνεται με τις υπάρχουσες επιστημονικές γνώσεις. Αν οι ΦΛΟ γίνουν αποδεκτές με ανώτατο όριο το 5 %, αυτή η δυνατότητα δεν θα πρέπει να παρέχεται παρά μόνον εάν είναι εφικτή η μέτρηση της ποσότητάς τους με ακρίβεια.
<P>
Τρίτη προϋπόθεση: πρέπει να καταρτιστεί ένας περιοριστικός κατάλογος των εγκεκριμένων ΦΛΟ.
<P>
Αν μία από τις τρεις προϋποθέσεις -οι οποίες εισάγονται με τροπολογίες- δεν πληρείται, δεν μπορούμε να υπερψηφίσουμε την έκθεση Lannoye.

<SPEAKER ID=66 NAME="Caudron">
Η αναθεώρηση της παλιάς οδηγίας του 1973 απεδείχθη πολύ χρήσιμη και μια κοινοτική εναρμόνιση ήταν απόλυτα αναγκαία.
<P>
Ωστόσο, εναρμόνιση δεν σημαίνει ισοπέδωση, όσον αφορά την προστασία και την πληροφόρηση του καταναλωτή. Σε αυτό ακριβώς το σημείο η κατάσταση, σήμερα, είναι σοβαρή, ίσως και κρίσιμη!
<P>
Από τη στιγμή που αναθεωρείται μια οδηγία πρέπει, στην προκειμένη περίπτωση για τη σοκολάτα, να διατηρήσει την απαίτηση ποιότητας του προϊόντος και η εναρμόνιση να γίνεται σε όλες τις ευρωπαϊκές χώρες. Είναι προφανές.
<P>
Γι' αυτό και η πρόταση για έγκριση της προσθήκης στη σοκολάτα άλλων φυτικών λιπαρών ουσιών εκτός από το βούτυρο κακάο δεν μπορεί να γίνει αποδεκτή, στο μέτρο που επηρεάζει την ακεραιότητα του προϊόντος.
<P>
Εξάλλου, το γεγονός ότι η σύνθεση των φυτικών λιπαρών ουσιών προσεγγίζει πολύ εκείνη του βουτύρου κακάου, καθιστά τον έλεγχο του ορίου του 5 % δύσκολο, μάλλον αδύνατο, κάτι που δεν είναι ικανοποιητικό για τον καταναλωτή.
<P>
Υποστηρίζω και υποστήριξα τις τροπολογίες οι οποίες τηρούν αυτές τις αρχές. Συνυπέγραψα, άλλωστε, πολλές από αυτές.
<P>
Για το λόγο αυτό, στην παρούσα φάση, δεν κατανοώ και κρίνω με αυστηρότητα την στάση της επιτροπής.

<SPEAKER ID=67 NAME="Cushnahan">
. (EN) Κύριε Πρόεδρε, θα ήθελα να σημειωθεί το γεγονός ότι ψήφισα ενάντια στην έκθεση Lannoye. Οι τροπολογίες 9 και 21 ήταν ιδιαίτερα εχθρικές για τα συμφέροντα της ιρλανδικής βιομηχανίας σοκολάτας γάλακτος, όπως άλλωστε ήταν και πολλές άλλες τροπολογίες.
<P>
Παρ' όλο που ήμουν υπέρ της οδηγίας, είμαι πεπεισμένος ότι οι προτάσεις νομοθετικού περιεχομένου, όπως έχουν τροποποιηθεί, θα αποβούν επιζήμιες για τον ιρλανδικό τομέα της σοκολάτας.

<SPEAKER ID=68 NAME="Deprez">
Καταρχήν, θα ήθελα να επιμείνω στο γεγονός ότι η Επιτροπή εισήγαγε μια πρόταση, η οποία ανατρέπει μια κατάσταση, λίγο άτακτη βέβαια (οκτώ κράτη μέλη από τη μια μεριά, επτά από την άλλη), αλλά η οποία, τελικά, ικανοποιούσε σε γενικές γραμμές όλον τον κόσμο, και ιδιαίτερα τους καταναλωτές, οι οποίοι μπορούσαν να καταναλώσουν το είδος της σοκολάτας που επιθυμούσαν.
<P>
Από τη στιγμή που, στο όνομα της ενιαίας αγοράς, προτείνουμε μια ομοιόμορφη ρύθμιση σχετικά με τη σύνθεση της σοκολάτας, είναι φυσικό ο καθένας να θέλει να προστατεύσει το "σύστημά του», και άρα την "σοκολάτα του». Κατά τη γνώμη μου και κατά τη γνώμη πολλών συμπολιτών μου, η ονομασία "σοκολάτα» θα πρέπει να χαρακτηρίζει μόνο τα προϊόντα τα οποία είναι 100 % από κακάο.
<P>
Έτσι, εάν θέλουμε να επιτρέψουμε σε όλα τα κράτη μέλη την εμπορία σοκολατούχων προϊόντων με περιεκτικότητα 5 % σε υποκατάστατες φυτικές λιπαρές ουσίες, μου είναι δύσκολο να δεχτώ ότι αυτά τα προϊόντα θα φέρουν ακριβώς την ίδια ονομασία με τα προϊόντα από 100 % κακάο.
<P>
Γι' αυτό το είδος προϊόντων θα πρέπει να χρησιμοποιηθεί μια σαφής ένδειξη, όπως "σοκολατούχα προϊόντα». Αν δεν καταφέρουμε να συμφωνήσουμε επί του σημείου αυτού, ως εναλλακτική λύση, θα πρέπει τουλάχιστον να επιβληθεί η αναγραφή της φράσης "περιέχει υποκατάστατες φυτικές λιπαρές ουσίες» με μεγάλους χαρακτήρες δίπλα από τη λέξη "σοκολάτα», προκειμένου ο καταναλωτής να πληροφορείται την αντικειμενική ποιότητα του προϊόντος που προτίθεται να αγοράσει και να καταναλώσει.
<P>
Στην περίπτωση που δεν επιτευχθεί συμφωνία σε μία από τις αρχές, προτιμώ να καταψηφίσω την πρόταση οδηγίας και να διατηρηθεί η υπάρχουσα κατάσταση.

<SPEAKER ID=69 NAME="Dνez de Rivera Icaza">
Επτά κράτη μέλη χρησιμοποιούν ένα ποσοστό 5 % φυτικών λιπαρών ουσιών διαφορετικών από το βούτυρο κακάο στην επεξεργασία των προϊόντων σοκολάτας και, ενώπιον της δράσης της Επιτροπής με σκοπό την απλοποίηση, με την παρούσα οδηγία, των σχετικών με τα τρόφιμα προτύπων, ξέσπασε ο "πόλεμος της σοκολάτας», επειδή ανάμεσα σε άλλους λόγους -και ας μην κοροϊδευόμαστε-, η παράγοντες της βιομηχανίας είναι επίσης διχασμένοι.
<P>
Η Επιτροπή Περιβάλλοντος, Δημόσιας Υγείας και Προστασίας των Καταναλωτών, στην οποία ανήκω, πιστεύει πως πρέπει να ενημερώνεται επαρκώς ο καταναλωτής. Αυτό απαιτεί μια επισήμανση στην οποία να αναφέρεται σαφώς αν η συγκεκριμένη σοκολάτα περιέχει ή όχι φυτικές λιπαρές ουσίες διαφορετικές από το βούτυρο κακάο, ούτως ώστε να διασφαλίζεται η ελεύθερη επιλογή του καταναλωτή.
<P>
Πριν από χρόνια, θυμάμαι πως χρειάστηκε να πείσω τον κ. Nordmann και να υποστηρίξω, όπως δυστυχώς συνέβη, πως η σοκολάτα κατά τον ισπανικό τρόπο, ή αλλιώς η σοκολάτα ρόφημα, στην οποία χρησιμοποιείται αλεύρι για να γίνει πηχτή, δεν ήταν επιβλαβής για την υγεία, αλλά πως επρόκειτο απλά για μια γαστρονομική ιδιομορφία της χώρας μου η οποία θα έπρεπε να γίνει σεβαστή. Έτσι, αυτό ελήφθη υπόψη κατά την τελική ψηφοφορία.
<P>
Αλλες σκέψεις σήμερα, σχετικά με αυτή την υπόθεση, είναι αναμφίβολα πολύ σεβαστές, . αλλά σήμερα το θέμα της συζήτησης είναι αυτό και όχι άλλο. Για αυτό το λόγο, η τελική μου ψήφος θα είναι θετική.

<SPEAKER ID=70 NAME="Grossetκte">
Θα ήθελα να συγχαρώ τον συνάδελφό μας κ. Lannoye για την υλοποίηση μιας τόσο εξαίρετης εργασίας την οποία και υποστηρίζω.
<P>
Παρά την πολυπλοκότητα αυτού του φακέλου, επετεύχθη η τροποποίηση της πρότασης της Ευρωπαϊκής Επιτροπής με όρους που με ικανοποιούν απόλυτα.
<P>
Η οδηγία του 1973 δίνει τον ορισμό της σοκολάτας και απαγορεύει στη σύνθεσή της τη χρήση φυτικών λιπαρών ουσιών προς υποκατάσταση του βουτύρου κακάου. Προβλέφθηκε ωστόσο μια παρέκκλιση, μετά την ένταξη στην ΕΟΚ τριών νέων χωρών, του Ηνωμένου Βασιλείου, της Δανίας και της Ιρλανδίας, επιτρέποντάς τους να χρησιμοποιούν άλλες φυτικές λιπαρές ουσίες εκτός του βουτύρου κακάου, σε ποσοστό έως 5 % του συνολικού βάρους.
<P>
Η Αυστρία, η Φινλανδία, η Σουηδία και η Πορτογαλία επίσης εφαρμόζουν αυτήν την παρέκκλιση, παρ' όλο που νομικά δεν έχουν όλες την επίσημη εξουσιοδότηση της Επιτροπής. Η εν λόγω παρέκκλιση επιτρέπει, λοιπόν, σε αυτά τα κράτη μέλη να παρασκευάζουν και να πωλούν το συγκεκριμένο είδος σοκολάτας μόνο στο έδαφός τους . Τα προϊόντα αυτά βρίσκονται σήμερα στο ελεύθερο εμπόριο στα περισσότερα κράτη μέλη, χωρίς όμως να φέρουν την ονομασία "σοκολάτα». Μόνο η Ιταλία και η Ισπανία έκλεισαν τα σύνορά τους σε αυτά τα προϊόντα, παραβιάζοντας έτσι τους κανόνες της ελεύθερης διακίνησης των αγαθών.
<P>
Δυνάμει της αρχής της επικουρικότητας, η πρόταση της Επιτροπής παραχωρεί στα κράτη μέλη την δυνατότητα έγκρισης της προσθήκης άλλων φυτικών λιπαρών ουσιών εκτός του βουτύρου κακάου, με όριο το 5 % του συνολικού βάρους του προϊόντος, εξασφαλίζοντας την ελεύθερη διακίνησή τους σε όλη την Ευρωπαϊκή Ένωση με την ονομασία "σοκολάτα». Η σήμανση που προτείνεται από την Επιτροπή πρέπει ωστόσο να αναφέρει την προσθήκη αυτή με σαφή και αντικειμενικό τρόπο.
<P>
Η απλή αυτή προϋπόθεση είναι εντελώς ανεπαρκής και άρα απαράδεκτη. Πράγματι, η Επιτροπή προτίθεται να επιτρέψει στο προϊόν το οποίο περιέχει φυτικές λιπαρές ουσίες διαφορετικές από το βούτυρο κακάο και παρασκευάζεται σε κράτος μέλος το οποίο αποδέχεται αυτήν την προσθήκη, να ονομάζεται σοκολάτα, ενώ κάτι τέτοιο σήμερα δεν ισχύει. Επί του παρόντος, οι χώρες οι οποίες απαγορεύουν αυτές τις φυτικές λιπαρές ουσίες στην παρασκευή της σοκολάτας αντιπροσωπεύουν τα δύο τρίτα της κοινοτικής παραγωγής. Η Επιτροπή επιλέγει λοιπόν την εξαίρεση του κανόνα, σε βάρος της παραδοσιακής σοκολάτας και της πληροφόρησης του καταναλωτή. Το θεωρώ απαράδεκτο.
<P>
Είναι αναγκαίο να εμφανίζεται στη σήμανση η ονομασία του προϊόντος, η οποία πρέπει να είναι ευδιάκριτη, έτσι ώστε ο καταναλωτής να καταλαβαίνει απόλυτα την διαφορά μεταξύ δύο προϊόντων που δεν παρουσιάζουν τα ίδια χαρακτηριστικά, και αυτό να είναι εφικτό με την πρώτη ματιά, χωρίς να χρειάζεται μεγεθυντικό φακό για να διαβάσει όλα τα συστατικά.
<P>
Ως μέλος τηςΕπιτροπής Περιβάλλοντος, ΔημόσιαςΥγείας και Προστασίας του Καταναλωτή -και παρόλο που εκτιμώ δεόντως την παραδοσιακή σοκολάτα υγείας-, θεωρώ ότι αποδεχόμενοι τακτικές διαφορετικές από εκείνες των Αγγλων, Αυστριακών, Σουηδών και Δανών γειτόνων μας, έχουμε κάνει ένα βήμα μπροστά. Ωστόσο, δεν μπορούμε να αποδεχτούμε τη σύγχυση των παραδοσιακών προϊόντων, τα οποία δεν περιέχουν παρά μόνο κακάο, με προϊόντα τα οποία περιέχουν άλλα φυτικά λιπαρά. Οι Αγγλοι, οι Σουηδοί και οι Δανοί θα μας πουν ίσως ότι είναι ζήτημα προτίμησης. Σαφώς και είναι ζήτημα προτίμησης, το οποίο δεν μπορεί να αντιπροσωπεύει κάποιο καθοριστικό επιχείρημα, όμως επιθυμώ να υπερασπιστώ την "πραγματική» σοκολάτα, όχι μόνο για μένα τον ίδιο αλλά κυρίως για τις επόμενες γενιές.
<P>
Η πρόταση της Επιτροπής θέτει εξάλλου μια σειρά προβλημάτων τα οποία αφορούν κυρίως τις σχέσεις της ΕΕ με τις αναπτυσσόμενες χώρες και κυρίως με τις χώρες που παράγουν κακάο.
<P>
Για τους λόγους αυτούς, η Επιτροπή Ανάπτυξης και Συνεργασίας εξέδωσε γνωμοδότηση και ομόφωνα απέρριψε την πρόταση της Επιτροπής.
<P>
Είναι λοιπόν αναγκαίο να περιοριστεί η χρήση των φυτικών λιπαρών σε φυτικές ουσίες τροπικής προέλευσης -illipι, καριτέ και φοινικέλαιο- τις οποίες παράγουν ορισμένες χώρες ΑΚΕ, όπως το Μαλί ή η Μπουρκίνα Φάσο, έτσι ώστε να μην αδικηθούν πολύ αυτές οι χώρες και να περιοριστεί η χρήση των φυτικών λιπαρών από τους παραγωγούς.
<P>
Έξι πολυεθνικές εταιρείες μοιράζονται το 80 % της παγκόσμιας αγοράς σοκολάτας. Η βαρύτητά τους δεν είναι λοιπόν αμελητέα. Το βασικό κίνητρο αυτών των γιγάντων της σοκολάτας είναι οικονομικό: οι φυτικές λιπαρές ουσίες κοστίζουν πολύ λιγότερο από το κακάο, ενώ ο καταναλωτής έχει ελάχιστες πιθανότητες να επωφεληθεί από το γεγονός αυτό όσον αφορά την τιμή πώλησης της σοκολάτας.
<P>
Επιπλέον, καμία μέθοδος δεν επιτρέπει σήμερα την ακριβή ανίχνευση της παρουσίας, της ποιότητας και της φύσης των φυτικών λιπαρών ουσιών εκτός του βουτύρου κακάου, στη σοκολάτα. Η πιθανότητα σφάλματος είναι τουλάχιστον 30 %. Κρίνω ότι δεν είναι σκόπιμη η επιβολή κανόνων, από τη στιγμή που δεν διαθέτουμε τα μέσα ελέγχου της εφαρμογής τους. Θα πρέπει λοιπόν να θέσουμε την έγκριση αυτής της οδηγίας υπό τον όρο της εφαρμογής μιας τεχνικής ανίχνευσης των φυτικών λιπαρών ουσιών εκτός του βουτύρου κακάου, στη σοκολάτα.
<P>
Κύριε Πρόεδρε, είχα θέσει τις εξής τρεις συγκεντρωτικές προϋποθέσεις για την έγκριση της πρότασης:
<P>
επιβολή μιας διαφορετικής ονομασίας για την σοκολάτα που περιέχει φυτικά λιπαρά διαφορετικά του βουτύρου κακάου·-εξάρτηση της έγκρισης της οδηγίας από την τήρηση του όρου μιας μεθόδου ανίχνευσης και ποσοτικού προσδιορισμού των φυτικών λιπαρών ουσιών·-περιορισμός της χρήσης φυτικών λιπαρών ουσιών στη σοκολάτα σε ορισμένα λιπαρά τροπικής προέλευσης.Οι τροπολογίες αυτές δεν έλαβαν δυστυχώς την απαιτούμενη πλειοψηφία και για το λόγο αυτό απέρριψα εξ ολοκλήρου το κείμενο.

<SPEAKER ID=71 NAME="Holm">
Αυτό το θέμα ήταν υπερβολικά δύσκολο για μένα, εν μέρει γιατί δεν βρίσκομαι στην καθ' ύλην αρμόδια επιτροπή που συζήτησε τις λεπτομέρειες της έκθεσης Lannoye. Όμως, όσον αφορά τη σοκολάτα, με καθοδηγεί το να λάβω πρωτίστως υπόψη το συμφέρον των καταναλωτών, την εμπορική παράμετρο και το πολιτιστικό υπόβαθρο των χωρών.
<P>
Γι' αυτό υπερψήφισα τις προτάσεις που συνεπάγονται ότι θα πρέπει να υπάρχει σήμανση στο περιτύλιγμα για να μπορεί να γνωρίζει ο καταναλωτής τι αγοράζει και τι τρώει.
<P>
Έλαβα υπόψη μου το ότι η εμπορική πολιτική θα πρέπει να ασκείται λαμβάνοντας υπόψη τόσο τις κοινωνικές όσο και τις οικολογικές πτυχές.
<P>
Τέλος, αλλά όχι λιγότερο σημαντικό, είναι το ότι πρέπει να λαμβάνει κανείς υπόψη του την πολιτιστική πτυχή. Οι χώρες της ΕΕ πόρρω απέχουν από το να έχουν μία κοινή ιστορία όσον αφορά την ποσότητα του κακάο στην σοκολάτα. Στη Σουηδία, μεταξύ άλλων, παραδοσιακά η ποσότητα του κακάο στη σοκολάτα είναι χαμηλή. Με βάση αυτή την πτυχή δεν αρμόζει να εφαρμοστεί πλήρως μία οδηγία που είναι αντίθετη μ'αυτή τη πολιτιστική διαφοροποίηση.

<SPEAKER ID=72 NAME="Souchet">
Η εν λόγω πρόταση οδηγίας, στο σκέλος της που αφορά τη σοκολάτα, έχει προκαλέσει πολλές και έντονες αντιδράσεις, απόλυτα κατανοητές λόγω των οικονομικών και κοινωνικών συνεπειών που πρόκειται να έχει στην Ευρώπη, αλλά και εκτός Ευρώπης, και ιδίως στην Αφρική. Η συζήτηση, καθώς και οι πολυάριθμες τροπολογίες που κατετέθησαν, έτυχαν πολλών αντιφατικών τοποθετήσεων.
<P>
Κάποιοι θέλουν να δώσουν ιδιαίτερη προσοχή στους καταναλωτές, στους παραγωγούς κακάου και στις μικρές και μεσαίες επιχειρήσεις που ασχολούνται με τη σοκολάτα, ενώ κάποιοι άλλοι προτιμούν να παράσχουν προνόμια στις έξι πολυεθνικές οι οποίες αντιπροσωπεύουν από μόνες τους το 74 % της ευρωπαϊκής αγοράς των σοκολατούχων προϊόντων. Η Ομάδα μας συμμερίζεται, ασφαλώς, την πρώτη κατηγορία και με αυτό το σκεπτικό κατέθεσε ένα μεγάλο αριθμό τροπολογιών.
<P>
Ένα πρώτο σύνολο τροπολογιών σχετίζεται με την προμήθεια σε κακάο. Είναι απαραίτητο να προστατευτεί η οικονομία των 31 χωρών ΑΚΕ, οι οποίες εξαρτώνται σε μεγάλο βαθμό από τις εξαγωγές κακάο. Υπενθυμίζω ότι οι παραγωγοί κακάο της Δυτικής Αφρικής διαθέτουν το 90 % της παραγωγής τους στην αγορά της Ευρωπαϊκής Ένωσης και ότι 11 εκατομύρια άτομα εξαρτώνται άμεσα από τη συγκομιδή κακάου. Η Διεύθυνση Μελετών του Ευρωπαϊκού Κοινοβουλίου εκτιμά ότι σε περίπτωση έγκρισης της πρότασης στην παρούσα μορφή της, η πτώση της ζήτησης θα κυμαινόταν μεταξύ τουλάχιστον 30.000 τόνων και 200.000 τόνων.
<P>
Εκτός από την απώλεια προοπτικών εμπορίας, μπορούμε επίσης να αναμένουμε σοβαρές συνέπειες στο επίπεδο της παγκόσμιας τιμής της πρώτης ύλης κακάου.Γι' αυτό, η Ευρωπαϊκή Ένωση θα πρέπει απαραιτήτως να σεβαστεί τις συμφωνίες που έχει συνάψει με τους εταίρους της, τις χώρες ΑΚΕ: αυτό είναι το πνεύμα της πρώτης σειράς των τροπολογιών που έχουμε καταθέσει.
<P>
Μια δεύτερη σειρά τροπολογιών αφορά την προστασία του καταναλωτή. Ένα προϊόν το οποίο περιέχει φυτικές λιπαρές ουσίες διαφορετικές του κακάου δεν μπορεί να ονομάζεται σοκολάτα, αλλά σοκολατούχο προϊόν. Επίσης, είναι απαραίτητη η διάδοση μιας λεπτομερούς πληροφόρησης των καταναλωτών. Η πληροφόρηση αυτή θα πρέπει να είναι σαφής, ακριβής, ευανάγνωστη και τυπωμένη τόσο δίπλα στον πίνακα συστατικών, όσο και στο μπροστινό μέρος παρουσίασης του προϊόντος δίπλα από το εμπορικό σήμα.
<P>
Μια τρίτη σειρά τροπολογιών αναφέρεται στον έλεγχο. Πραγματικά, πώς μπορούμε να εγκρίνουμε την ενσωμάτωση φυτικών λιπαρών ουσιών σε ένα σοκολατούχο προϊόν, και αυτό στο ανώτατο όριο του 5 %, χωρίς να διαθέτουμε αξιόπιστα μέσα ποσοτικού προσδιορισμού;
<P>
Τέλος, μια τελευταία σειρά τροπολογιών αφορά το περίεργο αίτημα της Επιτροπής Περιβάλλοντος για εκπόνηση μιας μελέτης, η οποία θα επιτρέψει την εκτίμηση της επιρροής της παρούσας οδηγίας στις εξαγωγές κακάου των αναπτυσσομένων χωρών. Ωστόσο, αυτό που χρειάζεται δεν είναι μια εκ των υστέρων μελέτη. Αντίθετα, προτείνω την υλοποίηση μιας μελέτης εκ των προτέρων, πριν από οποιαδήποτε έγκριση της ενσωμάτωσης αυτών των φυτικών λιπαρών ουσιών, σχετικά με τις οικονομικές και κοινωνικές συνέπειες, στην Ευρώπη ή εκτός αυτής, που θα μπορούσε να επιφέρει αυτή η ενσωμάτωση. Γνωρίζω πολύ καλά ότι η Επιτροπή έχει την συνήθεια να πράττει έτσι και να προβαίνει σε έγκριση των αποφάσεων, όσον αφορά τις εξωτερικές εμπορικές σχέσεις, χωρίς προηγούμενη μελέτη των συνεπειών τους. Δεν το θεωρώ απαραίτητο όμως να ενθαρρύνουμε και να υιοθετήσουμε και εμείς αυτή την κακή τακτική.
<P>
Όσον αφορά το ζήτημα της απασχόλησης στην Ευρωπαϊκή Ένωση, υπενθυμίζω ότι 6 μόνο επιχειρήσεις αντιπροσωπεύουν το 74 % της ευρωπαϊκής αγοράς σοκολάτας και ότι υπάρχει ένας μεγάλος αριθμός μικρομεσαίων επιχειρήσεων παραγωγής τροφίμων οι οποίες μοιράζονται το ποσοστό που απομένει. Οι επιχειρήσεις αυτές δεν έχουν τις επαρκείς οικονομικές δυνατότητες, ούτε την απαραίτητη δομή παραγωγής, που θα τους επέτρεπαν να ενσωματώσουν στα προϊόντα τους άλλες φυτικές λιπαρές ουσίες εκτός του κακάου. Αν αυτή η οδηγία εγκριθεί ως έχει, πολλές από αυτές τις επιχειρήσεις είναι καταδικασμένες να αφανιστούν και, ασφαλώς, το ίδιο θα συμβεί και με πολλές θέσεις απασχόλησης αυτού του τομέα, ο οποίος εξάλλου αντιπροσωπεύει μια φημισμένη παραδοσιακή ευρωπαϊκή δραστηριότητα.

<SPEAKER ID=73 NAME="Verwaerde">
, γραπτώς. (FR) Τα συγχαρητήριά μου στον εισηγητή, κ. Lannoye, ο οποίος πραγματοποίησε μια δύσκολη αλλά αξιόλογη εργασία. Η έκθεσή του κατάφερε να θίξει όλα τα προβλήματα που προκύπτουν από αυτήν την πρόταση της Ευρωπαϊκής Επιτροπής.
<P>
Ως μέλος της Συνέλευσης Ίσης Εκπροσώπησης ΕΕ/ΑΚΕ, δεν μπορώ να δεχτώ το γεγονός ότι η Ευρωπαϊκή Επιτροπή προτείνει ένα τέτοιο κείμενο. Οι εταίροι μας δεν μπορούν πραγματικά να κατανοήσουν πώς θα μπορούσαμε να ψηφίσουμε μια πρόταση, η οποία παραβιάζει τη Συνθήκη του Μάαστριχτ και τις συμφωνίες που δεσμεύουν την ΕΕ.
<P>
Πράγματι, χωρίς να επεισέλθω πάλι σε λεπτομέρειες, θα ήθελα ωστόσο να υπογραμμίσω ότι μια γενικευμένη έγκριση της προσθήκης φυτικών λιπαρών ουσιών διαφορετικών του κακάου, σε όλη την επικράτεια της ΕΕ, θα είχε σαν αποτέλεσμα μια πτώση της κατανάλωσης κακάου, η οποία εκτιμάται μεταξύ 88.000 και 125.000 τόνων, στο πλαίσιο μιας παγκόσμιας παραγωγής 2, 6 εκατομυρίων τόνων. Αυτό θα είχε σοβαρό αντίκτυπο σε πολλούς παραγωγούς γεωργικών προϊόντων. Οι χώρες που θίγονται περισσότερο είναι η Ακτή Ελεφαντοστού, η Γκάνα και το Καμερούν.
<P>
Η ΕΕ είναι συμβαλλόμενο μέρος σε διάφορες συμφωνίες στο πλαίσιο των σχέσεων της με τις χώρες ΑΚΕ. Η Σύμβαση του Λομέ, λοιπόν, ένας από τους βασικούς στόχους της οποίας είναι η προώθηση των εξαγωγών αυτών των χωρών, θα παραβιαζόταν με σαφή και απλό τρόπο.
<P>
Επιπλέον, η απόφαση αυτή θα ήταν αντίθετη προς τη διεθνή συμφωνία για το κακάο και θα είχε αρνητική επίπτωση στην τιμή του κακάου, και άρα και στο STABEX (σύστημα σταθεροποίησης των τιμών του κακάου στο πλαίσιο της Σύμβασης του Λόμε). Αυτό θα μπορούσε να κοστίσει εκατομύρια ECU στην ΕΕ και θα ήταν, μακροπρόθεσμα, ολέθριο για τις χώρες παραγωγής.
<P>
Για όλους αυτούς τους λόγους, η Επιτροπή Ανάπτυξης και Συνεργασίας εξέδωσε γνωμοδότηση με την οποία απέρριψε ομόφωνα την πρόταση της Επιτροπής και μέχρι σήμερα επιμένω ότι, παρά τα στοιχεία αυτά, ήμουν διατεθειμένος, υπό ορισμένους όρους, να υπερψηφίσω αυτήν την πρόταση. Λυπάμαι που οι τροπολογίες που θα αποτελούσαν τις προϋποθέσεις για την ψήφο μου υπέρ του εν λόγω κειμένου δεν εγκρίθηκαν στο σύνολό τους. Γι' αυτό, καταψηφίζω την έκθεση έτσι όπως αυτή τροποποιήθηκε από το Σώμα.

<SPEAKER ID=74 LANGUAGE="SV" NAME="Wibe">
 - (SV) Ψήφισα σύμφωνα με τη γραμμή στης Σουηδικής Σοσιαλδημοκρατίας ότι θα πρέπει να επιτρέπεται να προστίθεται 5 % φυτικό λίπος, διαφορετικό από το βούτυρο κακάο, στη σοκολάτα.
<P>
Δεν μπορώ όμως να μη σκεφτώ την τεράστια ποσότητα εγγράφων που παρήχθησαν σ·αυτήν την υπόθεση όταν θα μπορούσαμε, αντίθετα, να το είχαμε αφήσει στη δικαιοδοσία της εθνικής νομοθεσίας. Ήταν αποτελεσματικό επί 100 τουλάχιστον χρόνια. Υποθέσεις σαν αυτήν μειώνουν την υπόληψη της Ένωσης στους πολίτες.
<P>
Έκθεση Mosiek-Urbahn (A4-0295/97)
<SPEAKER ID=75 NAME="Lindqvist">
 - (SV) Δεν υπάρχει κανένας απολύτως λόγος να ασχοληθεί η ΕΕ μ' αυτό το θέμα. Αυτό είναι ένα εθνικό θέμα ή ένα θέμα ενός διεθνούς οργανισμού του κλάδου αυτού.
<P>
Έκθεση Breyer (A4-0281/97)
<SPEAKER ID=76 LANGUAGE="FR" NAME="Martinez">
 Κύριε Πρόεδρε, θα ήθελα να παρέμβω σχετικά με την έκθεση Breyer, υπό την ιδιότητα του κοινοβουλευτικού εκπροσώπου του Lubιron και του Languedoc-Roussillon, πρώτης αμπελοκομικής περιοχής στον κόσμο, αλλά και της χώρας σας επίσης, πρόεδρε Imbeni. Απορρίψαμε, κακώς, την τροπολογία αριθ. 41 η οποία αφορούσε το χυμό σταφυλιού και, πιο συγκεκριμένα, από τεχνικής άποψης, το μετατρυγικό οξύ, το οποίο επιτρέπει την επαναφορά της οξύτητας στο χυμό σταφυλιού και την αίσθηση των γεύσεων στους χυμούς σταφυλιού.
<P>
Με αυτόν τον τρόπο, επιφέραμε σημαντική ζημία στην παραγωγή χυμών σταφυλιού, η οποία μας επιτρέπει να αξιοποιούμε χιλιάδες επί χιλιάδων εκατόλιτρα μούστου. Δεν είναι δυνατόν να μας λένε ότι υπάρχουν αμπελοκομικές υπερπαραγωγές, κάτι το οποίο είναι λάθος άλλωστε, και να μας εμποδίζουν να χρησιμοποιήσουμε, ή εν πάσει περιπτώσει, να μειώσουμε αυτές τις υποτιθέμενες αμπελοκομικές υπερπαραγωγές. Με δύο ψήφους πλειοψηφίας-στην οποία και ένα μέρος της Αριστεράς, συγχωρείστε με κύριε Πρόεδρε- προκαλέσαμε, στο σημείο αυτό, μια σημαντική οικονομική ζημία.
<P>
Όταν γνωρίζουμε το κλίμα και όταν γνωρίζουμε την συμπεριφορά της Ευρωπαϊκής Επιτροπής -το ξέρετε- στην Κοινή Οργάνωση της Αγοράς στον τομέα του οίνου, όταν γνωρίζουμε όλες τις προσπάθειες της Ευρωπαϊκής Επιτροπής να καταστρέψει την ευρωπαϊκή αμπελοκαλλιέργεια προς όφελος των αμπελώνων της Χιλής, της Ανατολικής Ευρώπης, της Αργεντινής ή της Αυστραλίας, μπορεί να μας προκαλεί έκπληξη, γι' άλλη μια φορά, η ζημία που μόλις προέκυψε από την δράση μιας ψευτο-οικολογικής ομάδας συμφερόντων. Λυπάμαι γι' αυτήν την συμπεριφορά και την καταδικάζω. Ελπίζω ότι εσείς και η Ομάδα σας δεν φέρετε αυτήν την ευθύνη, κύριε Πρόεδρε.

<SPEAKER ID=77 NAME="Ebner">
Για την ολοκλήρωσηση της εσωτερικής αγοράς ήταν απαραίτητο να εναρμονιστεί η χρήση των πρόσθετων στα τρόφιμα. Πράγματι, λόγω των νεότερων εξελίξεων στον τομέα των πρόσθετων στα τρόφιμα, ήταν αναγκαία η τροποποίηση των υφιστάμενων οδηγιών και η συμπλήρωσή τους με περαιτέρω παραρτήματα όπου αναφέρονται οι οριακές αξίες των προϊόντων.
<P>
Από τις 28 προτάσεις τροπολογίας που δέχτηκε η Επιτροπή Περιβάλλοντος είναι σημαντικές εκείνες που συμπληρώνουν τα παραρτήματα με νέα πρόσθετα. Χωρίς μια ριζική και ομοιόμορφη ρύθμιση σχετικά με τα πρόσθετα, η αρχή της αμοιβαίας αναγνώρισης θα οδηγούσε τον καταναλωτή σε μεγάλη σύγχυση.
<P>
Στον πίνακα ΙΙΙ του παραρτήματος, όπου αναφέρονται οι επιτρεπόμενες μέγιστες ποσότητες περιεκτικότητας σε διοξείδιο του θείου, προστέθηκε ένα νέο είδος τροφίμου, δηλαδή τα αποσταγμένα οινοπνευματώδη ποτά με ολόκληρα αχλάδια, όπως το "Williambrand».
<P>
Αυτό είναι ιδιαίτερα σημαντικό για τις εξειδικευμένες ποτοποιίες της Βόρειας Ιταλίας που παράγουν παραδοσιακά αυτό το προϊόν.
<P>
Το μπράντυ "Williambrand», που παράγεται, λόγου χάρη, στο Νότιο Τιρόλο, περιέχει ένα ολόκληρο αχλάδι. Υφίσταται μια επεξεργασία με θείο, και μάλιστα τοποθετείται σε 50 mg/l διοξείδιο του θείου (SO2 ), δηλαδή το αχλάδι τοποθετείται σε ένα διάλυμμα νερού και SO2 . Αυτό πρέπει απαραίτητα να προστεθεί για να μη χάσει το φρούτο το χρώμα του και να μη σαπίσει. Η προτεινόμενη δόση είναι τόσο περιορισμένη ώστε δεν βλάπτει καθόλου την υγεία ενώ αντίθετα έχει και αντιμικροβιακά αποτελέσματα.
<P>
Το προϊόν αυτό διατίθεται στο εμπόριο από τις δικές μας βιομηχανίες ποτοποιίας εδώ και πολλές δεκαετίες. Αν δεν συμπληρωθεί το παράρτημα της Οδηγίας 95/2, το παραδοσιακό αυτό προϊόν που παράγουμε απειλείται να καταργηθεί.
<P>
Το μπράντυ "Williambrand» με ένα γνήσιο αχλάδι αποτελεί παραδοσιακό μας προϊόν που διακινείται και πέραν των συνόρων μας και εκτιμάται από πολλούς πελάτες και σε άλλα κράτη της Ευρωπαϊκής Ένωσης.
<P>
Θα ήταν πραγματική απώλεια, αν το προϊόν αυτό δεν θα μπορούσε πια να πουληθεί.
<P>
Θα ήθελα για μια ακόμη φορά να ευχαριστήσω τα μέλη της Επιτροπής Περιβάλλοντος, που τοποθετήθηκαν στην επιτροπή τους γι' αυτό το ζήτημα και ενέκριναν την πρόταση τροπολογίας που είχα υποβάλει.

<SPEAKER ID=78 NAME="Gahrton, Holm και Schφrling">
Υπερψηφίσαμε την έκθεση, διότι σε γενικές γραμμές συνεπάγεται μια περιοριστική στάση όσον αφορά τα πρόσθετα στα τρόφιμα. Αυτό δεν σημαίνει ότι αποδεχόμαστε την αύξηση των πρόσθετων στις παιδικές τροφές, το οποίο δυστυχώς μπορεί επίσης να είναι αποτέλεσμα της Οδηγίας, κάτι για το οποίο έχει προειδοποιήσει η Κρατική Υπηρεσία Τροφίμων της Σουηδίας και προσπάθησαν να αντιστρατευτούν οι Σουηδοί εκπρόσωποι στο Συμβούλιο. Θεωρούμε ότι αυτά τα ζητήματα πρέπει να διερευνυθούν εις βάθος.

<SPEAKER ID=79 NAME="Sandbζk">
, γραπτώς. (DA) Οι ευχές των καταναλωτών είναι σαφείς. Οι Ευρωπαίοι καταναλωτές σκέφτονται όλο και περισσότερο οικολογικά. Επιθυμούν πρώτες ύλες πιο καθαρές και δεν θέλουν πρόσθετες ύλες. Αλλά η Επιτροπή αγνοεί τις επιθυμίες των Ευρωπαίων καταναλωτών και επεκτείνει αντ' αυτού την «θετική λίστα» με άλλα πρόσθετα υλικά που προστίθενται. Η Επιτροπή προβαίνει λοιπόν σ' αυτή την επέκταση, χωρίς να έχει τις αποδείξεις ότι αυτές οι πρόσθετες ύλες είναι τεχνικά απαραίτητες και χωρίς να έχει τις αποδείξεις ότι υπάρχουν πλεονεκτήματα για τους καταναλωτές, και χωρίς να μπορέσει να αποδείξει ότι η δόση που προτείνεται είναι άνευ κινδύνου για την υγεία. Αυτές είναι εξάλλου οι συνθήκες υπό τις οποίες η Επιτροπή αναγκάζεται να εργάζεται, αν θέλει να επεκτείνει τη θετική λίστα. Πάλι πρέπει να διαπιστώσουμε ότι οι επιθυμίες των καταναλωτών αγνοούνται. Ψηφίζω για τις τροπολογίες της κ. Breyer στο σύνολό τους, διότι σε μια σειρά ουσιαστικών τομέων σημαίνει μια ενίσχυση των απαιτήσεων για την ένδειξη των περιεχομένων, και επικρίνω την τακτική της Επιτροπής και την επέκταση της θετικής λίστας. Αυτό είναι π.χ. η περίπτωση με τη χρήση του θειώδους άλατος, ή με το πιο γελοίο παράδειγμα της έγκρισης από την Επιτροπή του F405, που θα βελτιώσει την οπτική εμφάνιση του μηλίτη οίνου, έστω και αν αυτή η ύλη είναι απαγορευμένη ακόμα και στις τροφές για γάτες.
<P>
Μερικές τροπολογίες στην έκθεση δίνουν εντούτοις λόγους για ανησυχία. Είμαι αντίθετος προς την πρόταση τροπολογίας που επιδιώκει να επεκτείνει τη σειρά των πρόσθετων υλών. Συχνά δεν υπάρχει καν λόγος για την επέκταση, ιδιαίτερα όταν πρόκειται για πρόσθετες ύλες σε τρόφιμα για μωρά. Μια εξαίρεση θα κάνω εδώ για πρόσθετα υλικά σε τρόφιμα για τα άρρωστα παιδιά, όπου μπορεί να υπάρχει μια ειδική ανάγκη. Όταν πρόκειται για θειώδη και θειικά άλατα, πρέπει να στραφώ ενεργητικά κατά της χρήσης αυτών των υλών. Για θειώδη άλατα ζητείται ο περιορισμός, π.χ. στη Δανία, και έτσι πρέπει να είναι σε ευρωπαϊκή κλίμακα. Για μια μεγάλη ομάδα ανθρώπων μπορούν τα θειώδη να προκαλέσουν προβλήματα υγείας και ιδιαίτερα υπό τη μορφή αντιδράσεων υπερευαισθησίας, προπαντός στους ασθματικούς. Οι αντιδράσεις εξαρτώνται βέβαια από τη δόση που λήφθηκε και από τη φυσική διάθεση, που μπορεί να ποικίλλει μεταξύ αδιαθεσίας και δυσκολίας στην αναπνοή και, στις χειρότερες περιπτώσεις, θανάτου. Τα θειώδη άλατα πρέπει επίσης να περιοριστούν γιατί συχνά δεν είναι απαραίτητα, όπως είδαμε π.χ. σχετικά με τη συζήτηση για τα φρούτα. Και στην παραγωγή πατατών του κουτιού είναι η χρήση θειωδών περιττή, αφού μπορεί κανείς να χρησιμοποιήσει κιτρικό οξύ και αντιοξειδωτικά εξίσου καλά, όπως γίνεται π.χ. στη Δανία. Για να αποτρέψω μια περαιτέρω χρήση του θειώδους άλατος, καταψηφίζω λοιπόν τις τροπολογίες αριθ. 7, 30, 31 και 38. Ψηφίζω ωστόσο υπέρ της τροπολογίας αριθ. 10, γιατί αυτή ακριβώς προσπαθεί να περιορίσει τη χρήση του θειώδους άλατος. Αλλά ψηφίζω κατά του σκέλους που αφορά τη δυνατότητα να χρησιμοποιηθεί το θειώδες άλας σε συνδυασμό με αλκοολικά ποτά με ολόκληρα αχλάδια, που θα έπρεπε να πηγαίνει στη λίστα με τις αυξήσεις της χρήσης του θειώδους άλατος.
<P>
Επίσης αντιτίθεμαι σφόδρα στην συμπερίληψη της νισίνης στη θετική λίστα (τροπολογίες 32 και 36). Η νισίνη είναι αντιβιωτικό, και ποιος θέλει να το προσθέσουν στα τρόφιμά του; Πρέπει πάντα να ξεχωρίζουμε τα τρόφιμα από τα γιατρικά, και ιδιαίτερα όταν, όπωςσυμβαίνει στην τροπολογία, πρόκειται για προϊόντα αυγών που χρησιμοποιούνται ως πρώτη ύλη σε μια μεγάλη γκάμα προϊόντων. Τέλος, πρέπει η πρόσθετη ύλη PES (πολυαιθεροσουλφόνη) να έχει έναν ανεξάρτητο αριθμό Ε, γιατί αλλιώς μπορεί να το πάρουν οι καταναλωτές για το Ε407, που διαφέρει ουσιωδώς από την PES, και σαν σύνθεση και για την υγεία. Η έκθεση της κ. Breyer είναι ουσιαστική, και μπορούμε μόνο να ελπίσουμε ότι οι έξυπνοι περιοριστικοί δανέζικοι κανόνες δεν θα υπονομευτούν από μια ευρωπαϊκή νομοθεσία που δεν είναι τόσο φιλική προς τους καταναλωτές. Διότι για τους Δανούς καταναλωτές -και ιδιαίτερα αυτούς που ανήκουν στις ομάδες κινδύνου- αυτό δε θα 'ταν τίποτε λιγότερο από μια καταστροφή.

<SPEAKER ID=80 NAME="Souchet">
, γραπτώς. (FR) Η έκθεση της κ. Breyer δεν έγινε για να ευνοήσει την ανάπτυξη ενός ορισμένου αριθμού σημαντικών προϊόντων διατροφής. Για παράδειγμα, ορισμένες τροπολογίες οι οποίες εγκρίθηκαν από την Επιτροπή Περιβάλλοντος, πρόκειται να προκαλέσουν σοβαρότατα προβλήματα στους τομείς της παρασκευής ελαφρών γαλακτομικών προϊόντων ή αφυδατωμένης πατάτας.
<P>
Η Ομάδα μας κατέθεσε δύο ειδικές τροπολογίες, οι οποίες αφορούν δύο διαφορετικούς τομείς δραστηριότητας. Οι δύο αυτές τροπολογίες αντιπροσωπεύουν την φιλοσοφία που θα έπρεπε να διατηρήσει, σύμφωνα με το σκεπτικό μας, η Οδηγία σχετικά με τα συστατικά.
<P>
Η πρώτη τροπολογία αφορά την χρήση του μετατρυγικού οξέος στο ανώτατο όριο των 50 mg/l το οποίο επιτρέπει την παρασκευή χυμού σταφυλιού. Σχετικά με αυτό το θέμα, η Επιτροπή Τεχνολογιών Διατροφής δημοσίευσε, στις 8 Οκτωβρίου, μια σαφή γνωμοδότηση η οποία επιτρέπει τη χρήση του μετατρυγικού οξέος, προκειμένου να διατηρείται το φυσικό επίπεδο οξύτητας των φρούτων. Το μετατρυγικό οξύ, εφόσον δεν έχει υποστεί πλήρη εξασθένιση, πρέπει να θεωρείται ως πρόσθετο τροφίμων.
<P>
Γνωρίζουμε όλοι μας ότι ο χυμός σταφυλιού αποτελεί μια σημαντική προοπτική εμπορίας για την ευρωπαϊκή αμπελοκομική παραγωγή. Το μετατρυγικό οξύ χρησιμοποιείται σε πολλά είδη παραγωγής τροφίμων. Γιατί λοιπόν να το απαγορεύσουμε για το χυμό σταφυλιού; Οφείλουμε να γνωρίζουμε ότι η Γαλλία καλύπτει το 75 % της ευρωπαϊκής παραγωγής σε χυμό σταφυλιού. Δεν τολμώ να σκεφτώ ότι η ανάπτυξη αυτής της παραγωγής, η οποία φαίνεται να ανταποκρίνεται στις ανάγκες των καταναλωτών, μπορεί να θεωρηθεί ως ανεπιθύμητος ανταγωνισμός, από τους παραγωγούς χυμού πορτοκαλιού για παράδειγμα, οι οποίοι ανήκουν κατά πλειοψηφία σε άλλα κράτη μέλη και οι οποίοι θα μπορούσαν να επιθυμούν τον περιορισμό της ανάπτυξης του εν λόγω τομέα.
<P>
Η δεύτερη τροπολογία αφορά τη χρήση του θειικού καλίου το οποίο είναι απαραίτητο για την παρασκευή προσυσκευασμένου χοιρινού λίπους. Ο σκοπός αυτής της τροπολογίας είναι να εγγυηθεί την μικροβιολογική ασφάλεια των προϊόντων. Οφείλουμε να ξέρουμε ότι τυχαίνει συχνά να υπάρχει εξωτερική μόλυνση από την ίδια την πρώτη ύλη. Πρέπει λοιπόν να υποβάλλουμε σε έλεγχο την ανάπτυξη αυτών των μικροβίων, κυρίως αν υπάρχει διακοπή της αλυσίδας ψύξεως από τον κατασκευαστή στον καταναλωτή.
<P>
Τέλος, θα ήθελα να επιστήσω την προσοχή του Σώματος στο γεγονός ότι οι προδιαγραφές δεν πρέπει να χρησιμοποιούνται ως μέσα για την μεταστροφή τμημάτων της αγοράς προς όφελος ανταγωνιστριών επιχειρήσεων οι οποίες εδρεύουν σε άλλα κράτη μέλη. Επιπλέον, για την προστασία του καταναλωτή, η οποία ερμηνεύεται λανθασμένα, δεν θα έπρεπε να απορρίπτουμε την χρήση ορισμένων προσθέτων αναγνωρισμένων ως απόλυτα ουδέτερα από τις επιστημονικές αρχές, και αυτό σε βάρος της ίδιας της ασφάλειας των τροφίμων. Σχετικά με την τελευταία αυτή παρατήρηση, υπενθυμίζω ότι οι Ηνωμένες Πολιτείες, οι οποίες αποτελούν συχνά παράδειγμα για την εξεζητημένη νομοθεσία τους σε θέματα ασφάλειας των τροφίμων, είναι μια χώρα η οποία παρουσιάζει το υψηλότερο ποσοστό τροφικών δηλητηριάσεων.
<P>
Έκθεση Wiebenga (A4-0284/97)
<SPEAKER ID=81 LANGUAGE="FR" NAME="Buffetaut">
Κύριε Πρόεδρε, η Ευρώπη έχει συχνά γνωρίσει τραγικές καταστάσεις, οι οποίες έσπρωξαν τους πληθυσμούς να εγκαταλείψουν την πατρίδα τους για να ξεφύγουν από την κομμουνιστική καταστολή: κατάρρευση του φιλελεύθερου κινήματος της Ουγγαρίας το 1956, καταστολή της άνοιξης της Πράγας το 1966. Πλησιέστερα σε μας, ο πόλεμος στην πρώην Γιουγκοσλαβία, σε ένα μαρξιστικό καθεστώς και αυτός, μας απέδειξε την ανάγκη πρόβλεψης για κάθε ενδεχόμενο. Πόσο μάλλον για την κατάσταση στην Αλγερία, η οποία θα μπορούσε να έχει πολυάριθμες συνέπειες για τις ευρωπαϊκές χώρες της περιοχής της Μεσογείου.
<P>
Με αυτό το σκεπτικό, αν είναι εφικτή η οργάνωση μιας συνεργασίας μεταξύ των εθνών που συνθέτουν την Ευρωπαϊκή Ένωση, μας φαίνεται απίθανο το ενδεχόμενο καταφυγής σε ένα καθεστώς προσωρινής προστασίας να μπορεί να επιβληθεί σε ένα κράτος μέλος μέσω απόφασης του Συμβουλίου, η οποία ελήφθη με την απαιτούμενη πλειοψηφία.
<P>
Για ποιον δεν είναι άλλωστε προφανές ότι μια μαζική εισροή μετακινούμενων πληθυσμών θα μπορούσε να επηρεάσει την γαλήνη μεταξύ των πολιτών, την κοινωνική και οικονομική ισορροπία ενός έθνους το οποίο υφίσταται μια τέτοια κατάσταση; Σε αυτόν τον τομέα, ίσως περισσότερο απ' ότι σε κάθε άλλον, η κυριαρχία των κρατών μελών θα πρέπει να είναι απόλυτα σεβαστή. Επιπλέον, το καθεστώς που μας προτείνεται, παρά το γεγονός ότι δεν υφίσταται υποχρέωση σε διεθνές επίπεδο, κινδυνεύει να έχει ένα καταστροφικό αποτέλεσμα προσέλκυσης, πόσο μάλλον από τη στιγμή που δεν προβλέπεται κανένα μέτρο ενθάρρυνσης για επιστροφή.
<P>
Ο καλός καλό δεν έχει, κύριε Πρόεδρε, και μια γενναιοδωρία που δεν πλαισιώνεται από την λογική μπορεί να αποδειχθεί περισσότερο καταστροφική απ' ο, τιδήποτε άλλο. Αυτοί είναι οι λόγοι για τους οποίους δεν ψηφίσαμε την έκθεση Wiebenga.

<SPEAKER ID=84 NAME="Gahrton, Holm και Schφrling">
Στηρίξαμε την έκθεση διότι απαιτεί τον εξανθρωπισμό της υποδοχής των προσφύγων. Ταυτόχρονα θέλουμε να τονίσουμε ότι αυτό δεν πρέπει να εκληφθεί ως πρόφαση για την εξασθένιση της κυρίαρχης αρμοδιότητας των κρατών μελών να αποφασίζουν τα ίδια, όπως συμβαίνει με τη σύμβαση του ΟΗΕ για την μεταναστευτική και προσφυγική πολιτική τους.

<SPEAKER ID=85 NAME="Kirsten Jensen Blak & Iversen">
Οι Δανοί Σοσιαλδημοκράτες ψήφισαν σήμερα υπέρ της έκθεσης για προσωρινή προστασία των προσφύγων. Οι τεράστιες μάζες προσφύγων από τον πόλεμο στη Γιουγκοσλαβία βρίσκονται ακόμα νωπά στη μνήμη μας. Με αυτές τις εμπειρίες μπορούμε να καταλάβουμε γιατί είναι τόσο σημαντικό να συνεργαστούμε σε αυτό τον τομέα. Πρόκειται για ανθρώπους που βρίσκονται σε ανάγκη και για το αν έχουμε επίγνωση των ανθρωπιστικών ευθυνών μας.
<P>
Η πρόταση της Επιτροπής είναι καλή, γιατί δίνει σε ανθρώπους που βρίσκονται σε ανάγκη τη δυνατότητα για μια σωστή μεταχείριση στην ΕΕ. Με αυτό μπορούν να μπουν και ορισμένα ελάχιστα δικαιώματα στην ΕΕ. Για μας είναι σημαντικό ότι ένας πόλεμος σε μια χώρα δεν καταστρέφει και το μέλλον αυτών των ανθρώπων. Όταν λάβουν άδεια να διαμένουν στην ΕΕ, θα μπορέσουν επίσης να αποκτήσουν παιδεία και εργασία. Θα θέλαμε λοιπόν να δούμε μια συγκεκριμένη κατανομή των βαρών. Γι' αυτό πρέπει επίσης να επεξεργάζεται μια συμφωνία, που μοιράζει τους πρόσφυγες στους κόλπους της ΕΕ, ήδη πριν φτάσουν στα σύνορα της ΕΕ. Όλοι πρέπει να γνωρίσουν τις ευθύνες τους. Αυτό εξυπηρετεί τελικά όλους καλύτερα, και τα κράτη μέλη και τους πρόσφυγες.

<SPEAKER ID=86 NAME="Lindqvist">
 - (SV) Στις περιπτώσεις όπου τα εθνικά κράτη δεν μπορούν να βρούν λύσεις, μεταξύ άλλων σε θέματα χορήγησης ασύλου, αυτά θα επιλύονται τότε μέσω του ΟΗΕ, του Συμβουλίου της Ευρώπης, καθώς και μέσω των επαφών με τις διεθνείς οργανώσεις για τους πρόσφυγες. Η ΕΕ δεν είναι κράτος, αλλά θα πρέπει να αποτελεί μία αυστηρά διακρατική συνεργασία.
<P>
Το ζήτημα των προσφύγων είναι σε μέγιστο βαθμό ένα διεθνές ζήτημα το οποίο, στις περιπτώσεις που δεν μπορεί να επιλυθεί σε εθνικό επίπεδο, είναι πολύ μεγάλο για να περιοριστεί στα πλαίσια της ΕΕ.

<SPEAKER ID=87 LANGUAGE="SV" NAME="Wibe">
 - (SV) Το όραμά μου μιας Ευρώπης των Δημοκρατιών είναι να ασκεί κάθε ένα από τα ανεξάρτητα κράτη μια γενική και ανθρωπιστική πολιτική για τους πρόσφυγες. Δεν έχω τίποτα ενάντια στο να προστεθεί ένα πρωτόκολλο στη Συνθήκη για τους Πρόσφυγες για την προσωρινή προστασία εκδιωχθέντων ατόμων.
<P>
Αντίθετα, δυσκολεύομαι να βρω λόγους γιατί αυτό θα πρέπει να αντιμετωπίζεται στο Ευρωπαϊκό Κοινοβούλιο. Όμως είναι ευκταίο φυσικά αν το Συμβούλιο μπορεί να συμφωνήσει ομοφώνως για ελάχιστα δικαιώματα σ'αυτό το ζήτημα.
<P>
(H συνεδρίαση διακοπείσα στις 13.15 επαναλαμβάνεται στις 15.00)

<CHAPTER ID=3>
Συζήτηση Επικαίρων και Επειγόντων Θεμάτων
<SPEAKER ID=88 NAME="Πρόεδρος">
Η ημερήσια διάταξη προβλέπει τώρα τη συζήτηση επί επικαίρων, επειγόντων και σημαντικών θεμάτων.

<SPEAKER ID=89 NAME="Πρόεδρος">
Η ημερήσια διάταξη προβλέπει την κοινή συζήτηση για τις ακόλουθες προτάσεις ψηφίσματος:
<P>
(Β4-0826/97) των κ.κ. Andrι-Lιonard, Fassa και Bertens, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, σχετικά με το Αφγανιστάν·-(Β4-0840/97) της κ. Καραμάνου, εξ ονόματος της Ομάδας του Ευρωπαϊκού Σοσιαλιστικού Κόμματος, για την παραβίαση των δικαιωμάτων των γυναικών στο Αφγανιστάν·-(Β4-0852/97) των κ.κ. Lalumiθre, Dell' Alba, Dupuis και Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με το Αφγανιστάν·-(Β4-0860/97) των κ.κ. Μaij-Weggen, Thomas Mann και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με το Αφγανιστάν·-(Β4-0874/97) των κ.κ. Aglietta, Van Dijk, Roth, Garthon, Schroedter, Telkδmper και Ripa di Meana, εξ ονόματος της Ομάδας των Πρασίνων, σχετικά με το Αφγανιστάν·-(Β4-0875/97) των κ.κ. Sornosa Martνnez, Pailler, Castellina, Gonzαlez Alvarez, Παπαγιαννάκη, Erikson, Ojala και Gutiιrrez Diaz, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, για την κατάσταση στο Αφγανιστάν·-(Β4-0888/97) των κ.κ. Pasty και Azzolini, εξ ονόματος της Ομάδας Ένωση για την Ευρώπη, για την κατάσταση στο Αφγανιστάν.
<SPEAKER ID=90 LANGUAGE="NL" NAME="Bertens">
Κυρία Πρόεδρε, το Κοινοβούλιο οφείλει να καταδικάσει αυστηρά τους Ταλιμπάν. Η σύλληψη της επιτρόπου κ. Bonino αποτελεί απαράδεκτη προσβολή, ιδίως καθώς η ίδια επιτελεί ένα τόσο σημαντικό έργο στο θέμα της ανθρωπιστικής βοήθειας προς το Αφγανιστάν.
<P>
Μεταξύ άλλων λόγω της επιφυλακτικότητας των ΗΠΑ απέναντι στο Αφγανιστάν, η Ένωση καλείται να παίξει σημαντικό ρόλο, και πρέπει να αναλάβουμε τις ευθύνες μας. Οφείλουμε να ασκήσουμε την επιρροή μας με κάθε μέσον για τη βελτίωση της κατάστασης των ανθρωπίνων δικαιωμάτων στη χώρα. Και ασφαλώς, πρέπει να καταδικάσουμε αδιάκοπα την απαράδεκτη στάση των Ταλιμπάν στο θέμα των ανθρωπίνων δικαιωμάτων.
<P>
Κατά την παροχή βοήθειας, η Επιτροπή πρέπει να συνεργασθεί στενά με τις ανεξάρτητες ΜΚΟ οι οποίες διακηρύσσουν ως κύριους στόχους τους το σεβασμό των ανθρωπίνων δικαιωμάτων και την ίση μεταχείριση ανδρών και γυναικών. Στον πολιτικό τομέα, πρέπει να εμμείνουμε στην μη αναγνώριση των Ταλιμπάν ως αρχών. Η Ένωση πρέπει να αναπτύξει πρωτοβουλίες για την αποκατάσταση της ειρήνης. Και να πείσουμε και άλλες χώρες να τηρήσουν την ίδια στάση. Μόνο μια σταθερή ειρήνη μπορεί να θέσει τέρμα στα συνεχή βάσανα του αφγανικού λαού. Επιπλέον, θα 'ναι ο μόνος τρόπος να σταματήσει η παραγωγή και το εμπόριο οπίου, που υπό την ηγεσία των Ταλιμπάν ολοένα διογκώνεται. Στο θέμα αυτό υπεβλήθη μια τροπολογία, την οποία θα υποστηρίξουμε ευχαρίστως.

<SPEAKER ID=91 NAME="Καραμάνου">
Κυρία Πρόεδρε, κύριοι συνάδελφοι, επιτέλους, ο απόηχος της οδύνης, του τρόμου, της απελπισίας και των κραυγών των γυναικών του Αφγανιστάν έφθασε σήμερα μέχρι το Ευρωπαϊκό Κοινοβούλιο για να μετατραπεί, πιστεύω, σε παγκόσμιο μήνυμα συμπαράστασης, αλληλεγγύης και προ παντός δράσης, για να σταματήσει ο εφιάλτης που ζει ο λαός του Αφγανιστάν κάτω από την παράλογη και αιμοσταγή εξουσία ενός εσμού νεαρών αναλφάβητων φανατικών που κατέλαβαν εδώ και ένα χρόνο τα δύο τρίτα της χώρας και ισχυρίζονται ότι δρουν εξ ονόματος του Αλλάχ και του Ισλάμ.
<P>
Η εξουσία των Ταλιμπάν μας ξαναγυρίζει αιώνες πίσω, στα πιο σκοτεινά χρόνια του μεσαίωνα. Η ζωή των γυναικών έχει μετατραπεί σε μια τραγωδία την οποία ούτε η φαντασία των αρχαίων ελλήνων τραγικών ποιητών θα μπορούσε ποτέ να έχει συλλάβει. Οι Ταλιμπάν κατέλυσαν κάθε έννοια δημοκρατίας και ανθρωπίνων δικαιωμάτων στη χώρα, αφού αποστέρησαν τις γυναίκες από κάθε δυνατότητα για μόρφωση, εργασία, ελευθερία έκφρασης και κυκλοφορίας, ακόμη κι απ'αυτό το δικαίωμα στην ιατροφαρμακευτική περίθαλψη, αφού η μοναδική πολυκλινική στη Καμπούλ για γυναίκες λειτουργεί χωρίς επάρκεια σε ηλεκτρικό, νερό και ιατρικό εξοπλισμό.
<P>
Οι γυναίκες, ζώντας σ'αυτό το ιδιότυπο και απεχθές απαρτχάιντ είναι υποχρεωμένες να φορούν τομπούρκα και να περιορίζουν στο ελάχιστο τις εξόδους τους με αποτέλεσμα την εμφάνιση οστεοπαθειών από έλλειψη ηλίου και βιταμίνης D. Αλήθεια, η Παγκόσμια Οργάνωση Υγείας τί έχει να πεί επ'αυτού;
<P>
Στο Αφγανιστάν, η ανυπακοή στην εξουσία των εξτρεμιστών ισοδυναμεί με θάνατο, οι γυναίκες μαστιγώνονται, ραντίζονται με καυστικά οξέα, λιθοβολούνται και δολοφονούνται για εγκλήματα, όπως το να μην έχουν καλυμμένους αστραγάλους! Αν φανούν τα χέρια τους ή το πρόσωπό τους, αν επιτρέπουν στα παιδιά τους να παίξουν με παιχνίδια, αν βγουν στην αγορά χωρίς συνοδεία συγγενούς αρσενικού, η ποινή είναι θάνατος δια λιθοβολισμού, ενώ απαγορεύονται η τηλεόραση, το ραδιόφωνο, το χειροκρότημα, οι φωτογραφίες, το τραγούδι, ο χορός. Τα κορίτσια που πέφτουν θύματα βιασμού σύμφωνα με τους νόμους των εξτρεμιστών πρέπει να διαθέτουν τέσσερις αρσενικούς μάρτυρες για να αποδείξουν ότι δεν προκάλεσαν οι ίδιες τον βιασμό τους! Φυσικά, τέτοιοι μάρτυρες δεν βρίσκονται ποτέ. Σ'αυτή την περίπτωση η οικογένεια είναι υποχρεωμένη να σκοτώσει το κορίτσι, προκειμένου να προστατεύσει την τιμή της. Φρίκη και αποτροπιασμός! Ποιός άραγε διεστραμμένος εγκέφαλος εφεύρε όλα αυτά στην εποχή της τεχνολογικής επανάστασης και εν έτει 1997;
<P>
'Επειτα από όλα αυτά, δεν είναι να απορεί κανείς που οι Ταλιμπάν έφθασαν στο σημείο να συλλάβουν την Επίτροπο Bonino, την υπεύθυνη Επίτροπο για την ανθρωπιστική βοήθεια που με τόση μεγαλοψυχία χορηγεί η Ευρωπαϊκή 'Ενωση για τον λαό του Αφγανιστάν. Οι Ταλιμπάν, βεβαίως, ισχυρίζονται θρασύτατα πως ενεργούν χάρη του Ισλάμ. Ωστόσο, γνωρίζουμε ότι οι διανοούμενοι μουσουλμάνοι σ'όλο τον κόσμο υποστηρίζουν ότι το Ισλάμ δεν έχει καμιά σχέση με αυτά. Το κίνητρο, βεβαίως, είναι η εξουσία και ο έλεγχος της χώρας, μιας χώρας που αγωνίζεται εδώ και 18 χρόνια για να βρει το δρόμο της προς τη δημοκρατία και την πρόοδο.
<P>
Τελειώνοντας, θα ήθελα απ'αυτό το βήμα να καλέσουμε το Συμβούλιο των Υπουργών, την Ευρωπαϊκή Επιτροπή, τις κυβερνήσεις των κρατών μελών, τους διεθνείς οργανισμούς, να σταματήσουν κάθε βοήθεια προς το Αφγανιστάν, εκτός εάν πηγαίνει κατ'ευθείαν στις Μη Κυβερνητικές Οργανώσεις, και να αναλάβουν παγκόσμια δράση για την επίλυση των πολιτικών προβλημάτων του Αφγανιστάν με ειρηνικά μέσα και την αποκατάσταση του σεβασμού των ανθρωπίνων δικαιωμάτων και των δημοκρατικών ελευθεριών. Η Σοσιαλιστική Διεθνής των Γυναικών, της οποίας είμαι αντιπρόεδρος, έχει ήδη αναλάβει δράση προς αυτή την κατεύθυνση.

<SPEAKER ID=92 NAME="Πρόεδρος">
Αγαπητή συνάδελφε, κ. Καραμάνου, καταλαβαίνω ότι επιθυμείτε βαθύτατα να αναφερθείτε εκτενώς στο θέμα, αλλά αν ο καθένας τοποθετείται επί 1 λεπτό, χρειαζόμαστε κατά ένα τρίτο περισσότερο χρόνο για την συζήτηση, και σήμερα διαθέτουμε πολύ λίγο χρόνο. Γι' αυτό θα επιθυμούσα να παρακαλέσω τους συντάκτες και τους αγορητές να τηρήσουν πράγματι τα χρονικά περιθώρια στην ομιλία τους.

<SPEAKER ID=93 LANGUAGE="FR" NAME="Dell'Alba">
 Κυρία Πρόεδρε, αγαπητοί συνάδελφοι, η ομάδα μου ζήτησε ευγενικά, μετά την αποστολή της κυρίας Bonino στο Αφγανιστάν, να προγραμματιστεί μια συζήτηση προκειμένου να την ακούσουμε από πρώτο χέρι και να μας πει τις εντυπώσεις της, κυρίως για να μάθουμε τι ένιωσε στη διάρκεια των τριών ωρών που πέρασε "στα σίδερα», αν μπορώ να το πω έτσι, στις φυλακές των Ταλιμπάν.
<P>
Ωστόσο, οι μεγάλες ομάδες δεν θέλησαν να γίνει έτσι και ο επίτροπος κ. de Silguy είναι τώρα υποχρεωμένος να στραφεί από τις νομισματικές του ενασχολήσεις στον φάκελο του Αφγανιστάν. Τον ευχαριστώ που είναι εδώ. Ευχαριστώ επίσης την Επιτροπή που είχε, μέσω της κυρίας Bonino, το κουράγιο να επανέλθει στο ζήτημα των Ταλιμπάν και στο μεσαιωνικό τους καθεστώς που καταδυναστεύει κυρίως τις γυναίκες του Αφγανιστάν, όπως όλος ο κόσμος γνωρίζει, με μια αυστηρότητα που όμοιά της δεν υπάρχει σε καμία άλλη χώρα. Είμαι λοιπόν πολύ ικανοποιημένος που η Επιτροπή προέβη σε αυτήν την κίνηση. Υπενθύμισε στην Ευρωπαϊκή Ένωση και στη διεθνή κοινότητα τα καθήκοντά τους. Το Συμβούλιο πρέπει να τοποθετηθεί, η Ευρωπαϊκή Ένωση πρέπει να τοποθετηθεί, ο ΟΗΕ πρέπει να πάρει σαφή θέση σχετικά με την στάση που θα κρατήσουμε ως προς το καθεστώς αυτό.
<P>
Η φωνή της Ευρωπαϊκής Ένωσης πρέπει να ακουστεί, κυρίως όσον αφορά την τύχη των γυναικών του Αφγανιστάν. Από αυτήν την άποψη, είμαι ευτυχής που μια παράγραφος της πρότασης ψηφίσματος, την οποία πρόκειται αμέσως να εγκρίνουμε, ορίζει την 8η Μαρτίου ως συμβολική ημερομηνία η οποία θα αφιερωθεί στις γυναίκες του Αφγανιστάν. Θα ήθελα να ρωτήσω τον επίτροπο de Silguy, με την ιδιότητά του ως μέλος της Επιτροπής, τί σκέφτεται γι' αυτήν την ιδέα του Κοινοβουλίου, αν μπορεί να την ασπαστεί και αν μπορούμε να δούμε από κοινού τί είναι δυνατόν να κάνουμε έτσι ώστε η 8η Μαρτίου 1998 να αποτελέσει μια ημέρα αφιερωμένη στις γυναίκες του Αφγανιστάν και, κατ' επέκταση, στην ελευθερία των γυναικών και ανδρών όλου του κόσμου.

<SPEAKER ID=94 LANGUAGE="NL" NAME="Maij-Weggen">
Κυρία Πρόεδρε, η σύλληψη της επιτρόπου μας κ. Emma Bonino, πριν από λίγες εβδομάδες στην Καμπούλ, δεν αποτέλεσε μόνο μέγα διπλωματικό σκάνδαλο, αλλά και μεγάλη προσβολή για την Ευρωπαϊκή Ένωση και για την κ. Bonino. Αποδεικνύει σαφώς πόσο σοβαρή είναι η κατάσταση, ιδίως για τις γυναίκες στη χώρα. Από τότε που οι Ταλιμπάν σφαιτερίστηκαν την εξουσία, ξεκίνησε μια πρωτοφανής τρομοκρατική εκστρατεία κατά των γυναικών που πλήττει όλες τις γυναίκες, μεγάλες ή μικρές, παντρεμένες ή χήρες. Δεν επιτρέπεται πια στις γυναίκες ν'ασκούν επάγγελμα. Στερήθηκαν του δικαίωματος εκπαίδευσης. Η παροχή περίθαλψης παρεμποδίζεται σοβαρά. Αναγκάζονται να κυκλοφορούν πλήρως καλυμμένες. Και βγαίνουν από το σπίτι τους μόνον υπό αυστηρούς όρους και πάντα συνοδευόμενες από έναν άνδρα συγγενή.
<P>
Κύρια Πρόεδρε, μια διαπίστωση ακόμα που αποτελεί συνέχεια των όσων είπε η σοσιαλίστρια συνάδελφος. Η εκστρατεία των Ταλιμπάν κατά των γυναικών αποτελεί ντροπή και για το ίδιο το Ισλάμ. Καλό θα 'ταν να διακηρύξει ο αραβικός κόσμος ξεκάθαρα και ρητά ότι αυτή η μορφή του Ισλάμ δεν είναι αυτή που αρμόζει. Εδώ οι Δυτικές και οι αραβικές Δημοκρατίες πρέπει να ενωθούν στην καταπολέμηση αυτής της τρομοκρατίας, διότι τα όσα συμβαίνουν εκεί αποτελούν ντροπή για τον αραβικό κόσμο και για το Ισλάμ.

<SPEAKER ID=95 LANGUAGE="NL" NAME="Van Dijk">
Κυρία Πρόεδρε, το καθεστώς των Ταλιμπάν κάνει κατάχρηση του Ισλάμ για να καταπιέζει τις γυναίκες κατά αποτρόπαιο τρόπο. Ασφαλώς διαπιστώνουμε καταπίεση γυναικών και σε άλλα ισλαμικά κράτη, αλλά πουθενά δεν φτάνουν σε τέτοιες ακρότητες όπως οι Ταλιμπάν στο Αφγανιστάν. Αυτό πια δεν έχει καμία σχέση με το Ισλάμ· αποτελεί απλώς μια πρωτοφανή κατάχρηση εξουσίας από μεριάς των Ταλιμπάν. Δεν είναι παρά μια συμμορία κακοποιών που επιχειρούν κατ' αυτόν τον τρόπο να επεκτείνουν την εξουσία τους.
<P>
Επιβάλλεται να δρομολογήσουμε επειγόντως μια πρωτοβουλία για να βρεθεί μια ειρηνική διευθέτηση της σύγκρουσης στο Αφγανιστάν και για να διασφαλισθεί ότι τα ανθρώπινα δικαιώματα θα γίνουν πάλι σεβαστά σ' αυτή την χώρα. Για την παροχή βοήθειας, είναι απολύτως απαραίτητο να καθορισθεί ένας κώδικας συμπεριφοράς, ώστε στην ανθρωπιστική βοήθεια ν' αποκλείεται κάθε μορφή διακρίσεων λόγω του φύλου, απομονώνοντας τους Ταλιμπάν σ'αυτό το σημείο τουλάχιστον. Επιβάλλεται μια κοινή δράση της Ένωσης.

<SPEAKER ID=96 LANGUAGE="ES" NAME="Carnero Gonzαlez">
Κυρία Πρόεδρε, το Αφγανιστάν δεν γυρνάει πίσω στον Μεσαίωνα. Πηγαίνει ακόμη πιο πίσω, όσο και αν φαίνεται απίστευτο.
<P>
Το καθεστώς των Ταλιμπάν αποτελεί σήμερα ένα από τα πιο βάρβαρα και αντιδημοκρατικά καθεστώτα του πλανήτη. Σαφή και φρικτά παραδείγματα αυτού υπάρχουν και είναι πάρα πολλά, όπως είναι για παράδειγμα η απουσία παντός δικαιώματος των γυναικών, οι συνεχείς παραβιάσεις των στοιχειωδών ελευθεριών και ακόμη, όπως κάθε μέρα διαπιστώνουμε, οι βάρβαρες εκτελέσεις και τιμωρίες που υφίστανται οι πολίτες. Πολίτες που ζούνε σε άθλιες συνθήκες μέσα στην δυστυχία και την καταστροφή επειδή, κυρία Πρόεδρε, στις συνέπειες του εμφύλιου πολέμου προστίθενται ακόμη η κακή διακυβέρνηση των Ταλιμπάν και η συνέχιση του ψυχρού πολέμου.
<P>
Πιστεύω όμως πως πρέπει να είμαστε σαφείς: οι Ταλιμπάν είναι οι βασικότεροι υπεύθυνοι, αλλά και η διεθνής κοινότητα και τα κυριότερα μέλη της θα όφειλαν επίσης να αναλάβουν το μερίδιο ευθύνης τους, γιατί τα σφάλματα των δεκαετιών του εβδομήντα, ογδόντα και ενενήντα πληρώνονται ακόμη σήμερα. Και δεν μπορούμε να περιοριστούμε λέγοντας πως λυπόμαστε για τις βαρβαρότητες των Ταλιμπάν ή απορρίπτοντας ό, τι συνέβη στην Επίτροπο Bonino. Πρέπει να δράσουμε. Και πιστεύω πως υπάρχουν απλά, πολύ σαφή και πολύ συγκεκριμένα πράγματα που μπορούμε να κάνουμε. Να καταδικάζουμε συνεχώς το καθεστώς των Ταλιμπάν, εδώ στην Ευρωπαϊκή Ένωση και στο πλαίσιο των Ηνωμένων Εθνών, να ζητήσουμε από χώρες όπως το Πακιστάν, τη Σαουδική Αραβία και τα Ηνωμένα Αραβικά Εμιράτα, οι οποίες έχουν σχέσεις με την Ευρωπαϊκή Ένωση, να μην έχουν διπλωματικές σχέσεις με τους Ταλιμπάν, και σε αντίθετη περίπτωση, να ασκηθούν σε αυτές τις χώρες μέτρα πίεσης. Θα μπορεί να ζητηθεί, για παράδειγμα, στα πλαίσια αυτής της υπερατλαντικής σχέσης για την οποία τόσες φορές μιλάμε, από την Ουάσιγκτον, να ζητήσει από το Πακιστάν, την Σαουδική Αραβία και τα Ηνωμένα Αραβικά Εμιράτα να πουν κάτι για το καθεστώς αυτό των Ταλιμπάν, να επιβληθεί επιτέλους ένα πραγματικό εμπάργκο όπλων καθώς και ανταλλακτικών τα οποία συντελούν στην διατήρηση της λειτουργίας των όπλων, . να παρασχεθεί βοήθεια στις ΜΚΟ ούτως ώστε αυτές με τη σειρά τους και μέσω ενός σαφή κώδικα συμπεριφοράς να βοηθήσουν τον πληθυσμό, και φυσικά να τοποθετούμε πάντα σε πρώτη θέση στη δράση μας τα δικαιώματα της γυναίκας.
<P>
Χρειάζεται μια δεσμευτική διεθνής διάσκεψη και, κύριε Επίτροπε, πιστεύω πως ήρθε επιτέλους η ώρα να προτείνουμε μια κοινή δράση στα πλαίσια της ΚΕΠΠΑ εκ μέρους της Ευρωπαϊκής Ένωσης, η οποία να συνεχίσει την τόλμη, την σαφήνεια και το θάρρος της κυρίας Bonino.

<SPEAKER ID=97 LANGUAGE="DE" NAME="Mann Thomas">
Κυρία Πρόεδρε, η κατάσταση των ανθρωπίνων δικαιωμάτων στο Αφγανιστάν απειλείται ολοένα και περισσότερο. Ο λαός υποφέρει από έναν 20ετή σχεδόν εμφύλιο πόλεμο, με τις καταστροφικές οικονομικές του συνέπειες και στενάζει κάτω από την δεσποτική συμπεριφορά και την περιφρόνηση για τον άνθρωπο που επιδεικνύουν τα αντιμαχόμενα μεταξύ τους κόμματα του εμφυλίου σπαραγμού.
<P>
Οι Ταλιμπάν αποτελούν ένα καθεστώς φονταμενταλιστών της λίθινης εποχής. Η πολιτικής τους απευθύνεται εναντίον του γυναικείου τμήματος του πληθυσμού. Με δρακόντεια μέτρα, οι γυναίκες αποκλείονται συστηματικά από την δημόσια ζωή, τους αρνούνται την ιατρική περίθλαψη ενώ βιασμοί και ανυπόφορος τρόμος βρίσκονται στην ημερήσια διάταξη. Αυτοί οι αυτοονομαζόμενοι ιεροί πολεμιστές έχουν και άλλα θύματα: θρησκευτικές και εθνοτικές μειονότητες, πολιτικά στρατευμένα άτομα και διανοούμενους. Στον ισλαμικό κόσμο έχουν αναγνωριστεί μόνον από την Σαουδική Αραβία και το Πακιστάν. Η απομόνωση αυτή δείχνει ότι οι Ταλιμπάν δεν ενδιαφέρονται για την θρησκεία, αλλά για την εξουσία και το χρήμα. Πόσο λίγο νοιάζονται για συμβάσεις ανθρωπίνων δικαιωμάτων, έδειξε και η στάση τους απέναντι στην ευρωπαϊκή αντιπροσωπεία στο Αφγανιστάν.
<P>
Οφείλουμε να προσδώσουμε την δέουσα προσοχή, ώστε να μην αφεθεί χαλαρό το θέμα της βοήθειας που θα χορηγηθεί από την Ευρωπαϊκή Ένωση, να συμμετέχουν οι ΜΚΟ, η βοήθεια αυτή να πάρει συγκεκριμένες μορφές και πρέπει να επιδιώξουμε την επίτευξη μιας ειρηνικής λύσης στην διένεξη. Στο θέμα αυτό το Συμβούλιο Υπουργών δεν πρέπει πλέον να μένει αμέτοχο.

<SPEAKER ID=98 NAME="de Silguy">
, μέλος της Επιτροπής. (FR) Κυρία Πρόεδρε, Κυρίες και Κύριοι, η Επιτροπή ανησυχεί πολύ για την κατάσταση στο Αφγανιστάν και τα συναισθήματά μας -θα έλεγα η αηδία μας ή η αποστροφή μας- ως προς αυτά που συνέβησαν κατά την σύλληψη της κυρίας Bonino είναι ασφαλώς τα ίδια με την αποστροφή που κι εσείς αισθάνεσθε δεν έχουν όμοιά τους, όπως και το δικό σας αίσθημα αποστροφής.
<P>
Η συνέχιση των ενόπλων συγκρούσεων και οι συχνές παραβιάσεις των ανθρωπίνων δικαιωμάτων από τις φρουρές των διαφόρων πολεμαρχών πλήττουν σκληρά τον άμαχο πληθυσμό και η Επιτροπή ανησυχεί ιδιαίτερα για τις γυναίκες, η κατάσταση των οποίων γίνεται όλο και περισσότερο επισφαλής, όπως πολύ σωστά το κατήγγειλε η κ. Καραμάνου. Η αυστηρή τάξη που έχουν επιβάλει οι Ταλιμπάν περιορίζει τα θεμελιώδη δικαιώματα των γυναικών και τείνει να τις κάνει πολίτες δευτέρας κατηγορίας.
<P>
Επίσης, κύριε Dell'Alba, με μεγάλη ικανοποίηση προτίθεμαι να στηρίξω, όσον αφορά την παράγραφο 9 της πρότασης ψηφίσματος, την πρότασή σας σχετικά με την επίδειξη ιδιαίτερης προσοχής στην κατάσταση των γυναικών του Αφγανιστάν κατά την προσεχή Ημέρα της Γυναίκας της προσεχούς ημέρας της γυναίκας, στις 8 Μαρτίου 1998. Εξ άλλου, μπορώ να σας διαβεβαιώσω, κύριε Carnero Gonzαlez, ότι έχει ήδη αποφασιστεί στις 18 Οκτωβρίου 1996, μια κοινή δράση στο πλαίσιο της ΚΕΠΠΑ: είναι σε ισχύ και έχει επιβεβαιωθεί στην τελευταία συνεδρίαση του Συμβουλίου Υπουργών Εξωτερικών Υποθέσεων, στις αρχές Οκτωβρίου.
<P>
Παρ' όλα αυτά, η Επιτροπή υπογραμμίζει την ανάγκη συνέχισης του διαλόγου με τις αρχές οι οποίες εκ των πραγμάτων ελέγχουν την Καμπούλ και επιμένει στη δική μας ηθική υποχρέωση για συνέχιση της ανθρωπιστικής βοήθειας και της προσπάθειάς μας μέσω των ΜΚΟ.
<P>
Γιατί να συνεχίσουμε τον διάλογο; Γιατί απλούστατα, απομονώνοντας σήμερα το Αφγανιστάν, θα ευνοούσαμε αναπόφευκτα μια ριζοσπαστική μορφή του καθεστώτος των Ταλιμπάν. Πράγματι, οι ελπίδες για πιο φιλελεύθερο καθεστώς είναι συνδεδεμένες με την επανέναρξη του διαλόγου σε διεθνές επίπεδο, με τη δράση των Ηνωμένων Εθνών και, φυσικά, με την ειρήνη.
<P>
Εξ άλλου, πρέπει να συνεχίσουμε να παρέχουμε ανθρωπιστική βοήθεια. Σας υπενθυμίζω ότι η Ευρωπαϊκή Ένωση είναι ο κύριος φορέας παροχής βοήθειας στο Αφγανιστάν, ότι το σύνολο της βοήθειας που παρέχει περνά από τις ΜΚΟ και ότι τα ποσά που χορηγήθηκαν, κατά τη διάρκεια των δύο τελευταίων ετών ανέρχονταν στα 120 εκατομμύρια ECU. Θα έλεγα, λοιπόν, ότι το να διακόψουμε την παροχή βοήθειας τώρα που πλησιάζει ο χειμώνας, θα επιδείνωνε την ήδη πολύ δύσκολη -για να μην πω ανυπόφορη- κατάσταση που αντιμετωπίζουν οι άμαχοι. Οι πολιτικοί προβληματισμοί πρέπει να σταματούν μπροστά σε μια απλή διαπίστωση: η μη ανάληψη δράσης από εμάς θα προκαλούσε πολλά θύματα και αυτή η χώρα έχει ήδη αρκετά!
<P>
Η Ευρωπαϊκή Ένωση ενέκρινε τον Δεκέμβριο του 1996 το εμπάργκο που αποφασίστηκε για τις παραδόσεις όπλων στο Αφγανιστάν. Η Επιτροπή επιθυμεί αυτό το εμπάργκο να επεκταθεί σε όλες τις χώρες οι οποίες παρέχουν στρατιωτική βοήθεια στους εμπόλεμους. Τα Ηνωμένα Έθνη καταβάλλουν σημαντικές προσπάθειες για την εξεύρεση ειρηνικής λύσης. Αυτές οι προσπάθειες πρέπει να ενθαρρυνθούν. Η υπογραφή μιας συμφωνίας ειρήνης -για την οποία κάνατε λόγο πολλές φορές- προϋποθέτει ωστόσο την συμμετοχή όλων των πρωταγωνιστών σε περιφερειακό επίπεδο, που αποτελούν άμεσα ή έμμεσα μέρη της σύγκρουσης.
<P>
(Χειροκροτήματα)

<SPEAKER ID=99 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=100 NAME="Πρόεδρος">
Η ημερήσια διάταξη προβλέπει την κοινή συζήτηση για τις ακόλουθες προτάσεις ψηφίσματος:
<P>
(Β4-0829/97) του κ. Cars, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για την κατάσταση στην Βόρεια Κορέα·-(Β4-0841/97) των κ.κ. Ford, Malone, Needle και Thomas, εξ ονόματος της Ομάδας του Ευρωπαϊκού Σοσιαλιστικού Κόμματος, για τον λιμό στην Βόρεια Κορέα·-(Β4-0853/97) των κ.κ. Dupuis και Dell' Alba, εξ ονόματος τηςΟμάδας της Ευρωπαϊκής Ριζοσπαστικής Συμμαχίας, για τον λιμό στην Βόρειο Κορέα και για την πολιτική κατάσταση στην χώρα αυτή·-(Β4-0861/97) των κ.κ. Habsburg-Lothringen, Rinsche, Decourriθre και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, για τον επιδεινούμενο λιμό στην Βόρεια Κορέα·-(Β4-0873/97) των κ.κ. Bloch von Blottnitz, Mόller και Holm, εξ ονόματος της Ομάδας των Πρασίνων, για τον λιμό στην Βόρεια Κορέα·-(Β4-0876/97) των κ.κ. Αλαβάνου και Eriksson εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, για τον λιμό στη Βόρεια Κορέα·-(Β4-0889/97) των κ.κ. Pasty και Azzolini, εξ ονόματος της Ομάδας Ένωση για την Ευρώπη, για την κατάσταση στη Βόρεια Κορέα.
<SPEAKER ID=101 LANGUAGE="SV" NAME="Cars">
Κυρία Πρόεδρε, η Βόρεια Κορέα εκπληρώνει όλες τις κλασσικές προϋποθέσεις για να αποκληθεί τυραννία. Ακόμη χειρότερο, είναιτο ότι πρόκειται για μία κληρονομική τυραννία, όπου η εξουσία πηγαίνει από πατέρα σε γιό.
<P>
Ο λαός της Βόρειας Κορέας εξαναγκάζεται να ζεί σε μία κατάσταση μόνιμης καταστροφής. Οι πληροφορίες που διαρρέουν υποδηλώνουν οδύνη τεραστίου μεγέθους. Παιδιά πεθαίνουν από πείνα και ο υποσιτισμός έχει φτάσει σε τέτοια επίπεδα ώστε υπάρχει κίνδυνος καννιβαλισμού. Η Βόρεια Κορέα προβάλλει σαν ένα μεγάλο στρατόπεδο συγκέντρωσης, όπου οι φυλακισμένοι, δηλαδή οι πολίτες, βασανίζονται βάρβαρα -σωματικά και ψυχολογικά.
<P>
Το καθεστώς έχει κλείσει τις πόρτες και έχει βάλει παρωπίδες. Ο υπόλοιπος κόσμος πρέπει να το υποχρεώσει να αναλάβει τις οδύνες και να δει το λαό του κατάματα!
<P>
Επιτρέψτε μου να προσθέσω ότι θα ήταν θλιβερό αν υπήρχαν σ'αυτό το Κοινοβούλιο κάποιοι που, λόγω κακώς ενοούμενης σοσιαλιστικής αλληλεγγύης, θα έκλειναν τα μάτια τους στην οδύνη του βορειοκορεατικού λαού.

<SPEAKER ID=102 LANGUAGE="EN" NAME="Ford">
Κυρία Πρόεδρε, έχοντας επισκεφθεί τη Βόρεια Κορέα, πριν από δύο εβδομάδες, με δικά μου έξοδα, μαζί με δύο συναδέλφους, τους Clive Needle και David Thomas, έχω την ευχαρίστηση να λαμβάνω μέρος σε αυτή τη συζήτηση. Είναι μία θλιβερή χώρα. Το κλίμα, ο πολιτισμός και η Ιστορία έχουν συνομωτήσει εναντίον της. Είχαν τις χειρότερες πλημμύρες των τελευταίων 63 ετών και τη χειρότερη ξηρασία των τελευταίων 52 ετών μέσα στους τελευταίους δεκαοκτώ μήνες. Το αποτέλεσμα ήταν ότι το ημερήσιο δελτίο τροφίμων μειώθηκε από 700 σε 500 γραμμάρια, μετά σε 300 γραμμάρια και τώρα είναι μία ποσότητα λιμοκτονίας των 100 γραμμαρίων ημερησίως.
<P>
Από το 1989 η γεωργική παραγωγή μειώθηκε κατά 50 %, η παραγωγή άνθρακα κατά 65 % και τα λιπάσματα κατά 75 %. Κατά τη διάρκεια της επίσκεψής μας βρίσκονταν σε μία παράξενη κατάσταση, να αδυνατούν να εξορύξουν κάρβουνο επειδή δεν υπήρχε ηλεκτρική ενέργεια για να λειτουργήσουν τα μηχανήματα.
<P>
Τα Ηνωμένα Έθνη έδειξαν προσφάτως ότι 17 % των παιδιών της Βόρειας Κορέας υποφέρουν από υποσιτισμό. Επισκεφτήκαμε ένα κέντρο για παιδιά, ένα παιδιατρικό νοσοκομείο, μία σειρά από ορφανοτροφεία και παιδικούς σταθμούς για να το διαπιστώσουμε οι ίδιοι. Οι μη κυβερνητικές οργανώσεις που βρίσκονταν εκεί, το UNDP, η UNICEF, οι Γιατροί χωρίς σύνορα, η οργάνωση Children's Aid Direct και εκπρόσωποι της Ευρωπαϊκής Επιτροπής επιβεβαιώνουν όλοι αυτό που διαπιστώσαμε οι ίδιοι.
<P>
Κάποιοι θα έλεγαν: "Και λοιπόν; Είναι το τελευταίο από τα σταλινικά καθεστώτα, που το κυβερνάει ένας βασιλιάς ανδρείκελο που ελέγχει το στρατό ο οποίος, σύμφωνα με τις Ηνωμένες Πολιτείες, κατέχει πυρηνικά όπλα.» Θα επαναλάβω αυτό που είπε ο κύριος de Silguy στην τελευταία συζήτηση. Θα ήταν έγκλημα κατά της ανθρωπότητας να τιμωρήσουμε τα παιδιά του σήμερα για τους δόλους του χθες. Ποιος θα υποστήριζε την παιδοκτονία ως ένα νέο όπλο μαζικής καταστροφής; Είναι τρέλα να οδηγήσουμε μία χώρα με 1, 5 εκατομμύρια στρατιώτες και πυρηνικά όπλα στην απομόνωση. Έχουμε την οικονομική δυνατότητα να δώσουμε 4 δισεκατομμύρια δολάρια στο Πρόγραμμα του Οργανισμού Ενεργειακής Ανάπτυξης της Κορεατικής Χερσονήσου (KEDO). Το αμερικάνικο πλοίο Independence, καθώς και το ιαπωνικό πλοίο, που μας προστατεύουν από τη Βόρεια Κορέα, κοστίζουν 1 εκατομμύριο δολάρια την ημέρα. Η εναλλακτική λύση είναι πιθανώς ο πόλεμος, η πείνα και ο λοιμός. Μία ήπια προσέγγιση θα μας εξυπηρετούσε όλους. Για αυτόν το λόγο θα επιδιώξουμε να τροποποιήσουμε το ψήφισμα κατά τη διάρκεια της ψηφοφορίας. Η Βόρεια Κορέα αρχίζει σιγά σιγά να κάνει ανοίγματα. Οι μη κυβερνητικές οργανώσεις και η Ευρωπαϊκή Επιτροπή το επιβεβαιώνουν. Πιέζοντας με απαιτήσεις για άμεση και απόλυτη πρόσβαση σε μια χώρα που βρίσκεται επίσημα σε πόλεμο με γειτονική της χώρα θα ήταν σαν να τους ζητούσαμε να ανοιχτούν περισσότερο από τη γείτονά τους Νότιο Κορέα. Πρέπει να μας κάνει ανοίγματα και αρχίζει να το πράττει. Προς το σκοπό αυτό δεν πρόκειται να βοηθήσουν οι παράλογες απαιτήσεις.

<SPEAKER ID=103 LANGUAGE="FR" NAME="Dupuis">
 Κυρία Πρόεδρε, Κύριε Επίτροπε, αγαπητοί συνάδελφοι, διαχωρίζω τη θέση μου από την ειδυλλιακή εικόνα που μόλις σκιαγράφησε ο προηγούμενος ομιλητής σχετικά με όσα συμβαίνουν στη Βόρεια Κορέα. Το μόνο που έλειπε ήταν μικρά αγγελάκια να φτερουγίζουν από πάνω, κι έτσι όλα θα ήταν μέλι γάλα...
<P>
Αυτό που συμβαίνει στη Βόρεια Κορέα σήμερα είναι το αποτέλεσμα της σαρανταετούς διακυβέρνησης ενός τρελλού καθεστώτος. Ο Τσαουσέσκου φαντάζει σαν παιδί του κατηχητικού μπροστά σ' αυτούς που βασιλεύουν στην Βόρεια Κορέα, και κάποιοι θέλουν σήμερα να μας πείσουν ότι το πρόβλημα είναι απλώς και μόνο ένα πρόβλημα ξηρασίας και έλλειψης τροφής, τη στιγμή που βρισκόμαστε αντιμέτωποι με ένα παράφρον καθεστώς, το οποίο δρομολογεί φαραωνικά εγχειρήματα προς τιμήν τoυ Kim II-sung του Α', του Β' και σύντομα του Γ'. Αντιμετωπίζουμε ένα παράλογο καθεστώς και ισχυρίζονται -οι φίλοι σοσιαλιστές- ότι πρέπει να μετριάσουμε την πρότασή μας, ότι δεν πρέπει ευθέως να καταδικάσουμε την κυβέρνηση. Μπορούμε ίσως να ασκήσουμε κριτική στις αρχές της Βόρειας Κορέας, αλλά λίγη. Πρόκειται πράγματι για παραλογισμό.
<P>
Μας ζητούν ξεχωριστή ψήφο για το σημείο 2, το οποίο στοχεύει μόνο στο να μπορούν οι δημοσιογράφοι της Δύσης να μεταβούν και να κυκλοφορήσουν ελεύθερα στην Βόρεια Κορέα για να εξακριβώσουν αν, τουλάχιστον, η επισιτιστική βοήθεια δεν καταλήγει στις τσέπες των κατεχόντων την εξουσία, αλλά ωφελεί αυτούς που την έχουν ανάγκη.
<P>
Γι' αυτό εμείς, οι Ριζοσπάστες, καταθέσαμε μια μικρή τροπολογία έτσι ώστε, αν η κατάσταση δεν αλλάξει δραστικά στη χώρα αυτή και αν δεν υπάρξουν ιδιωτικοποιήσεις και πολιτικές μεταρρυθμίσεις στο εσωτερικό της, τότε αυτή να τεθεί, εντός εξαμήνου, υπό διεθνή κηδεμονία, γιατί όχι μόνο δεν εξασφαλίζει την ελευθερία αλλά δεν εξασφαλίζει ούτε καν ψωμί για τους κατοίκους της.

<SPEAKER ID=104 LANGUAGE="DE" NAME="Habsburg-Lothringen">
Κυρία Πρόεδρε, αν και σήμερα ασχολούμαστε, στο πλαίσιο μιας διαδικασίας κατεπείγοντος, με τη Βόρεια Κορέα, πρέπει προηγουμένως να ξεκαθαρίσουμε ότι δεν μιλάμε για ένα συνηθισμσένο κράτος. Η Βόρεια Κορέα είναι μια χώρα που δρα σήμερα σαν να μην έχει δεσμούς και υποχρεώσεις ηθικής φύσεως. Πρόκειται για μια απολυταρχική χώρα, που δεν συγκρίνεται με καμία άλλη. Οι ενέργειές της δεν μπορούν να συγκριθούν με τις ενέργειες κανενός άλλου κράτους.
<P>
Γι' αυτό, κατά τη γνώμη μου, είναι απολύτως λανθασμένο, αυτή τη στιγμή, απέναντι στον μεγαλύτερο λιμό του δεύτερου μισού του αιώνα, να προσπαθούν μερικοί να εξηγήσουν ότι αυτό οφείλεται, δήθεν, μόνο στις καταστροφικές πλημμύρες, στις περιόδους ξηρασίας και τα παρόμοια. Λιμός στην Βόρεια Κορέα υπήρχε ήδη την χρονική περίοδο όπου δεν είχαν ξεσπάσει ακόμη αυτές οι φοβερές περιβαλλοντικές καταστροφές. Αυτές απλώς επέτειναν τα γεγονότα εκεί. Ας είμαστε ειλικρινείς με τον ευατό μας. Οι ίδιοι οι Κινέζοι ομολογούν σήμερα ότι αυτό οφείλεται στην πολιτική της Βόρειας Κορέας, και αυτή η πολιτική, κύριε Ford, δεν άλλαξε τα τελευταία χρόνια.
<P>
Ο λιμός διαρκεί πολύ περισσότερο από τα τέσσερα τελευταία έτη. Οι αριθμοί μιλούν από μόνοι τους, ακόμη και αν δεν είναι σαφείς. Όλες οι ΜΚΟ που δραστηριοποιούνται εκεί, οι διάφοροι οργανισμοί που αναφέρθηκαν, επικαλούνται διαφορετικά αριθμητικά στοιχεία. Όλοι όμως συζητούν το γεγονός ότι στο έλεος αυτού του λιμού βρίσκονται εκατομμύρια άτομα, ότι λιμοκτονούν 800.000 παιδιά περίπου, ότι σημειώθηκαν τα πρώτα κρούσματα καννιβαλισμού και ότι, όπως και πριν, η Βόρεια Κορέα απορρίπτει τη βοήθεια, επειδή την θεωρεί πρόσχημα για πολιτική δημαγωγία. Αυτό είναι απαράδεκτο για μας. Γι' αυτό εκ μέρους του Ευρωπαϊκού Κοινοβουλίου πρέπει να διασαφηνίσουμε ότι η βοήθεια που θα παρέχουμε, τόσο βραχυπρόθεσμα όσο και μακροπρόθεσμα, θα αποτελεί συνάρτηση ορισμένων όρων.
<P>
Η βραχυπρόθεσμη βοήθεια αποτελεί συνάρτηση του εξής όρου: Λέμε και θέλουμε να γνωρίζουμε πού καταλήγει αυτή η βοήθεια. Είναι απαράδεκτο ένα μεγάλο τμήμα της βοήθειας που πράγματι λαμβάνει σήμερα η Βόρεια Κορέα να χρησιμοποιείται προς όφελος των στρατιωτικών και καθόλου προς όφελος του πληθυσμού, όπως θα έπρεπε. Και η μακροπρόθεσμη βοήθεια επίσης πρέπει να εξαρτηθεί από ουσιαστικές βελτιώσεις σ' αυτήν την χώρα. Πιστεύω ότι η πρόταση του κ. Dupuis, να αρχίσουν ιδιωτικοποιήσεις σ' αυτή την χώρα, θα αποτελούσε καλό παράδειγμα.
<P>
Πιστεύω ότι κάτω απ' αυτό το πρίσμα πρέπει να διεξαχθεί η συζήτηση, πως αυτή την υποχρέωση έχουμε ως Κοινοβούλιο.

<SPEAKER ID=105 LANGUAGE="SV" NAME="Holm">
Κυρία Πρόεδρε, ο λιμός επιδεινώνεται. Τι κάνει το καθεστώς στη Βόρεια Κορέα; Δυσχεραίνει, ή και παρεμποδίζει ακόμη, το να διανέμεται στην ύπαιθρο η βοήθεια που έρχεται, και να επωφελούνται απ'αυτήν οι άνθρωποι. Αυτό δεν μπορούμε παρά να το καταδικάσουμε στο Ευρωπαϊκό Κοινοβούλιο. Η Επιτροπή πρέπει να προβεί σε μια ταχεία αύξηση της ανθρωπιστικής της βοήθειας και ταυτόχρονα να σχεδιάσει μια περισσότερο μακροπρόθεσμη στρατηγική ώστε να μπορεί να προλάβει την εμφάνιση παρόμοιων καταστάσεων στο μέλλον.
<P>
Οι ενέργειες όμως της ΕΕ είναι αμφισβητήσιμες. Διότι η ΕΕ δίνει ταυτόχρονα ένα σωρό χρήματα στη Βόρεια Κορέα για να κατασκευάσει η χώρα δύο νέους πυρηνικούς σταθμούς. Ωστόσο, όταν οι πυρηνικοί σταθμοί θα έχουν κατασκευαστεί, δεν θα υπάρχουν δίκτυα κατανομής για να μπορεί να διανεμηθεί η ηλεκτρική ενέργεια. Αυτό δεν είναι τίποτα άλλο παρά πεταμένα χρήματα και μια πολιτική με την οποία η ΕΕ δεν θα πρέπει να ασχολείται. Θα πρέπει, αντίθετα, να βοηθήσουμε τους πολίτες της Βόρειας Κορέας να επιζήσουν του λιμού, και όχι να κατασκευάζουν ένα σωρό πυρηνικούς σταθμούς.

<SPEAKER ID=106 LANGUAGE="IT" NAME="Pettinari">
Κυρία Πρόεδρε, όπως ήδη ειπώθηκε, ο λαός της Βόρειας Κορέας πλήττεται από πρωτοφανή λιμό που επέφερε στη χώρα μια πραγματική εκατόμβη. Η κατάσταση επιδεινώνεται εξαιτίας της γνωστής πολιτικής απομονωτισμού της κυβέρνησης της Πυονγκιάνκγ, που δεν μας δίνει τη δυνατότητα να κατανοήσουμε πλήρως τις πραγματικές διαστάσεις της κρίσης ασιτίας που πλήττει εκείνη τη χώρα. Ωστόσο, δεν αμφισβητείται η ύπαρξη του λιμού, οξείας μάλιστα μορφής, και πιστεύουμε πως η Επιτροπή οφείλει να εγκρίνει την επείγουσα αποστολή τροφίμων στον λαό της Βόρειας Κορέας. Απαιτείται ευκρινής απάντηση του επιτρόπου σχετικά με το ζήτημα αυτό, ενώ ταυτόχρονα θα πρέπει να δοθούν εξηγήσεις για την θρασύτατη, παρ'όλη την τραγωδία, διάδοση ορισμένων απόψεων, ακόμη και στα πλαίσια της Ολομέλειας, στην προσπάθεια εξαναγκαστικού ανταλλάγματος της βοήθειας προς τον λαό με πολιτικές διαπραγματεύσεις με την κυβέρνησή του, η δικαιολογημένη καταδίκη της οποίας δεν θα απαλύνει πάντως τη σοβαρότητα της κατάστασης. Κανείς μας δεν παραβλέπει την ανάγκη μεταρρύθμισης του καθεστώτος της Βόρειας Κορέας και εύχομαι να υλοποιηθεί το ταχύτερο. Πιστεύω επίσης, όμως, ότι επείγει τη στιγμή αυτή η κοινοτική βοήθεια, ενώ τυχόν αδιαφορία της Ευρώπης ενώπιον της τραγωδίας αυτής ισοδυναμεί με μια ελεεινή πράξη ισότιμη με συνενοχή.

<SPEAKER ID=107 LANGUAGE="EN" NAME="Harrison">
Κυρία Πρόεδρε, πρώτον και κύριον, αυτό είναι ένα ανθρωπιστικό πρόβλημα. Αυτό θα πρέπει να είναι το βασικό μέλημα του Ευρωπαϊκού Κοινοβουλίου. Ευχαριστώ τους συναδέλφους μου, κυρίους Ford, Thomas και Needle και την κυρία Malone, για τις πληροφορίες που αφορούν το λιμό στη Βόρεια Κορέα και που μας προειδοποιούν για την άσχημη θέση των πεινασμένων παιδιών εκεί. Χαίρομαι γιατί η ΕΕ είναι ο μεγαλύτερος χορηγός βοήθειας της Βόρειας Κορέας τα τελευταία χρόνια.
<P>
Αλλά θα ήθελα να θίξω ένα πολιτικό ζήτημα: είναι επιτακτική ανάγκη να ξεκινήσουν εκ νέου οι διαπραγματεύσεις ανάμεσα στη Νότια και τη Βόρεια Κορέα υπό την από κοινού προεδρία των ΗΠΑ και της Κίνας. Πρέπει να κάνουμε το παν για να ενθαρρύνουμε αυτήν την αναζήτηση πολιτικών λύσεων. Γνωρίζω ότι οι συνάδελφοί μας στη Νότια Κορέα επιθυμούν σε μεγάλο βαθμό να γίνει κάτι τέτοιο. Ελπίζω ότι η Βόρεια Κορέα μπορεί να ανταποκριθεί. Αυτή είναι η καλύτερη μεσοπρόθεσμη ελπίδα για τα λιμοκτονούντα παιδιά.

<SPEAKER ID=108 LANGUAGE="NL" NAME="Vanhecke">
Κυρία Πρόεδρε, δεν συμβαίνει συχνά, αλλά αυτή τη φορά συμφωνώ απόλυτα με το παρόν ψήφισμα για το λιμό στη Βόρεια Κορέα, που πάσχει κάτω από την κομμουνιστική τυραννία. Θα περιορισθώ λοιπόν σε λίγα λόγια για τις τροπολογίες. Πρώτον, θεωρώ τις τρεις τροπολογίες του συνάδελφου κ. Dupuis ένα χρήσιμο συμπλήρωμα, διότι σημαδεύουν με μεγάλη έμφαση τους πραγματικούς υπεύθυνους για την καταστροφή: το κομμουνιστικό καθεστώς με την αφάνταστη χλιδή για τους ιθύνοντες και το σόι τους, και με την επίσης αφάνταστη εξαθλίωση για τους κατοίκους και τον αργό και βασανιστικό θάνατο για διακόσιες χιλιάδες πολιτικούς κρατουμένους, τους οποίος ο κ. Ford δεν ανέφερε καν. Δεν είναι μόνον οι καταστροφικές πλημμύρες, αλλά κυρίως οι δεκαετίες του σταλινικού καθεστώτος που έφεραν την εξαθλίωση και το λιμό.
<P>
Με την τροπολογία αριθ. 4, η Σοσιαλιστική Ομάδα δεν θέλει όμως να καταδικάσει το καθεστώς, αλλά απλώς να το επικρίνει. Ο συνάδελφος κ. Ford είναι συνήθως κάπως σκληρότερος στα λόγια του. Ιδίως όταν πρόκειται για εκπροσώπους της δημοκρατικής εθνικιστικής δεξιάς στην Ευρώπη. Αλλά τώρα, που πρόκειται για πραγματικούς δολοφόνους και εγκληματίες της Αριστεράς, ο κ. Ford κυριεύεται ξαφνικά από ένα είδος φραστικής αγοραφοβίας. Το θεωρώ πολύ ενδιαφέρον.
<P>
Τέλος, λίγα λόγια για τις τρεις πράσινες τροπολογίες σχετικά με την αμερικανική και την ευρωπαϊκή βοήθεια για την κατασκευή δύο πυρηνικών αντιδραστήρων. Δεν είναι η πρώτη φορά που οι Πράσινοι κτυπούν αυτή την πόρτα. Ούτε είναι η πρώτη φορά που άδικα την κτυπούν, διότι οι δύο νέοι αντιδραστήρες προορίζονται για την επείγουσα αντικατάσταση δύο πολύ επικίνδυνων αντιδραστήρων, οι οποίοι επιπλέον παράγουν για το καθεστώς πλουτώνιο για στρατιωτική χρήση. Όποιος αντιδρά σ'αυτό, υποστήριζει στην πράξη το ενδεχομένο ένος νέου και ίσως χειρότερου Τσερνομπίλ.
<P>
Το κύριο δίδαγμα υπήρξε για μένα σήμερα η ντροπαλή μεν, αλλά έμπρακτη αλληλεγγύη του συνάδελφου κ. Ford και της Σοσιαλιστικής Ομάδας προς το αποτρόπαιο κομμουνιστικό καθεστώς της Βόρειας Κορέας -ένα καθεστώς που δεν θέλουν να καταδικάσουν, αλλά μόνο να τα επικρίνουν απαλά-απαλά. Δεν θα το ξεχάσουμε.

<SPEAKER ID=109 LANGUAGE="EN" NAME="Malone">
Κυρία Πρόεδρε, επισκέφτηκα προσφάτως τη Βόρεια Κορέα με το Trocaire , μια ιρλανδικη καθολική οργάνωση, και η επίσκεψή μου αυτή χρηματοδοτήθηκε από το επίδομά μου σε ECU. Ακόμα προσπαθώ να αποδεχτώ αυτά που είδα εκεί. Ήταν σαν να είχα μπροστά μου μια αίρεση. Δεν υπάρχει καμία αμφιβολία περί αυτού. Είναι παράξενο και αλλόκοτο.
<P>
Κατόπιν τούτου, νομίζω πως είναι σημαντικό να φέρουμε λίγη ισορροπία σε αυτήν τη συζήτηση. Ασφαλώς υπάρχουν πολύ σημαντικές ελλείψεις τροφίμων. Υπάρχει τεράστια έλλειψη ιατρικοφαρμακευτικών εφοδίων, και θα συμφωνήσω ότι υπάρχουν διαρθρωτικά προβλήματα πάνω και πέρα από τις πρόσφατες καταστροφές από το παλιρροϊκό κύμα κ.λπ.
<P>
Είχα την ευκαιρία να θίξω όλο το ζήτημα των ανθρωπίνων διακαιωμάτων με τους διάφορους υπουργούς με τους οποίους συναντήθηκα και δέχτηκα μία παραχώρηση σχετικά με την πρόσβαση για τα μέσα ενημέρωσης. Συμφωνώ με το ψήφισμα όπου λέει: "η παρακολούθηση είναι ένα πρόβλημα». Αλλά εδώ βρισκόμαστε σε δίλημμα. Υπάρχει πάντα ένα δίλημμα ανάμεσα στην ανθρωπιστική βοήθεια και την πολιτική διάσταση. Πρέπει να οδηγούμαστε από το ανθρωπιστικό καθήκον.
<P>
Όσον αφορά την ιδέα να σταλεί μία αντιπροσωπεία από το Κοινοβούλιο, εάν συμφωνήσουμε να κάνουμε κάτι τέτοιο, πρέπει να στηριχθεί στη δουλειά των ανθρώπων που έχουν ήδη πάει εκεί και να μην είναι απλώς μία επίσκεψη που θα προκαλέσει αίσθηση. Δεν έχουμε στατιστικές στη διάθεσή μας αλλά δεν υπάρχουν στοιχεία καννιβαλισμού. Τέτοιου είδους σχόλια είναι ανάξια αυτού του Κοινοβουλίου. Εάν φτάσουν στα μέσα μαζικής ενημέρωσης, θα προκαλέσουν μόνο μίσος. Δεν είναι αυτός ο λόγος για τον οποίο βρισκόμαστε εδώ. Πρέπει να συνεχίσουμε με το διάλογο. Επιζητούν συνεργασία στο πλαίσιο μικρών επιχειρήσεων. Θέλουν βοήθεια με τη νέα τεχνολόγια. Χρειάζονται ενίσχυση και είναι ευγνώμονες για αυτήν.

<SPEAKER ID=110 LANGUAGE="IT" NAME="Amadeo">
Κυρία Πρόεδρε, είναι πασίγνωστο ότι για τους κομμουνιστές τα επιχειρήματα της λογικής και η γυμνή αλήθεια των αριθμών αμφισβητούνται αν αντιτάσσονται στη δική τους ψευτοεπιστημονική ανάλυση. Προφανώς, οι κομμουνιστές της Βόρειας Κορέας καθόρισαν σε κάποια συνεδρίαση της κεντρικήςτους επιτροπής ότι η γεωργική συγκομιδή που συγκεντρώθηκε στις συνεταιριστικές επιχειρήσεις τους είναι επαρκής για να καλυφτούν οι ανάγκες του βορειοκορεατικού πληθυσμού και, συνεπείς στις αποφάσεις τους, συνεχίζουν να αρνούνται την πασίδηλη πραγματικότητα ότι ο ίδιος ο λαός τους πεθαίνει από ασιτία ενώ χιλιάδες παιδιών και ηλικιωμένων ζουν σε συνθήκες ένδειας και πεθαίνουν από υποσιτισμό. Μάλιστα, κατά την άποψή τους, οι προσφορές βοήθειας από τον δυτικό κόσμο δεν είναι τίποτα άλλο παρά καπιταλιστικές και αντιδραστικές προκλήσεις.
<P>
Συνεπώς, κυρία Πρόεδρε, για να πεισθούν να δεχθούν τη βοήθειά μας, θα πρέπει να διαπραγματευτούμε με άλλη κομμουνιστική χώρα, για παράδειγμα την Κούβα, ώστε να διαδραματίσει τον ρόλο του διαμεσολαβητή με τη βορειοκορεατική κυβέρνηση, χωρίς να διαρρεύσει -μα αλίμονο!- η πραγματική προέλευση της βοήθειας.
<P>
Ζητώ συγγνώμη για το χλευαστικό ύφος της παρέμβασής μου γύρω από ένα τόσο τραγικό γεγονός, ωστόσο είναι τόσο παράδοξη η στάση της βορειοκορεατικής κυβέρνησης που η μόνη πραγματικά ενδεδειγμένη λύση θα ήταν η λαϊκή επαναστατική εξέγερση για την αποκατάσταση της ελευθερίας και της νομιμότητας σε αυτή την ταλαίπωρη χώρα.

<SPEAKER ID=111 NAME="de Silguy">
, μέλος της Επιτροπής. (FR) Κυρία Πρόεδρε, η πολιτική απομόνωσης της κυβέρνησης της Βόρειας Κορέας δεν μας επιτρέπει να έχουμε συγκεκριμένα στοιχεία για την έκταση του ανθρωπιστικού προβλήματος. Οι αριθμητικές εκτιμήσεις που κυκλοφορούν, κύριε Habsburg, σχετικά με τον αριθμό των θυμάτων από ασιτία, είναι πολύ δύσκολο να επαληθευτούν. Εντούτοις, η κατάσταση είναι αναμφίβολα πολύ ανησυχητική.
<P>
Η Ευρωπαϊκή Ένωση προσφέρει σημαντική ανθρωπιστική βοήθεια από το 1995, χρονολογία στην οποία η Βόρεια Κορέα υπέστη σοβαρές πλημμύρες. Η βοήθεια αυτή αυξήθηκε προκειμένου να καλύψει την έλλειψη τροφίμων. Το σύνολο της βοήθειας για το 1997 ανέρχεται έτσι σε 230.000 περίπου τόνους ισοδύναμων σιτηρών. Ένα μέρος διανεμήθηκε μέσω του Παγκόσμιου Επισιτιστικού Προγράμματος, ενώ το υπόλοιπο από τη διμερή οδό. Σε αυτές τις μορφές βοήθειας προστίθενται κάποια ειδικά προγράμματα διατροφής για τα παιδιά και ένα πλήρες σύνολο μέτρων υγειονομικής βοήθειας, των οποίων την ευθύνη είχαν η UNICEF και διάφορες ΜΚΟ, οι Γιατροί χωρίς σύνορα, ο Ερυθρός Σταυρός κ.ά. Η Ευρωπαϊκή Ένωση, με 66, 5 εκατομύρια ECU, είναι σήμερα, κύριε Pettinari, ο βασικός χορηγός βοήθειας στην Βόρεια Κορέα.
<P>
Ανεξάρτητοι ελεγκτές εργάζονται επί τόπου, σε στενή συνεργασία με το ΠΕΠ, την UNICEF και τις μη κυβερνητικές οργανώσεις, προκειμένου να εγγυηθούν την αποτελεσματική εφαρμογή της βοήθειάς μας και, φυσικά, να διασφαλίσουν το ότι η τελευταία δεν έχει απομακρυνθεί από τους στόχους της.
<P>
Η Επιτροπή έχει υιοθετήσει επιτυχώς μια πάγια θέση, προκειμένου οι ομάδες επιτήρησης να εργάζονται χωρίς προβλήματα. Ο απολογισμός αυτών των δράσεων έκτακτης ανάγκης είναι θετικός. Οι αρμόδιοι για το Παγκόσμιο Επισιτιστικό Πρόγραμμα εκτιμούν ότι η επισιτιστική κατάσταση των μικρών παιδιών έχει βελτιωθεί.
<P>
Παρ' όλα αυτά, η επισιτιστική κατάσταση στην Κορέα παραμένει -και συμμερίζομαι τα συναισθήματα πολλών από εσάς- πολύ δύσκολη. Ίσως να πρέπει να ληφθούν πρόσθετα μέτρα παροχής βοήθειας μέσα στους προσεχείς μήνες. Η Επιτροπή αναμένει επ' αυτού το αποτέλεσμα των μελετών του Οργανισμού Τροφίμων και Γεωργίας των Η.Ε. (FAO) και του Παγκόσμιoυ Επισιστιστικού Προγράμματος σχετικά με την ποιότητα των συγκομιδών στη Βόρεια Κορέα.
<P>
Ωστόσο, είναι προφανές -και συμφωνώ εδώ με μια παρατήρηση του κ. Dupuis, αν δεν απατώμαι- ότι χρειάζονται οικονομικές μεταρρυθμίσεις. Χρειάζονται επίσης και πολιτικές μεταρρυθμίσεις προκειμένου να εξαλειφθεί το διαρθρωτικό έλλειμμα της παραγωγής τροφίμων στη Βόρεια Κορέα.
<P>
Η βοήθεια μετριάζει τον κίνδυνο του λιμού, αλλά δεν θεραπεύει το κακό το οποίο αποτελεί την ρίζα του προβλήματος.

<SPEAKER ID=112 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε
<P>
Η ψηφοφορία θα διεξαχθεί στις 17.30

<SPEAKER ID=113 NAME="Πρόεδρος">
Η ημερήσια διάταξη προβλέπει την κοινή συζήτηση για τις ακόλουθες προτάσεις ψηφίσματος:
<P>
(Β4-0825/97) των κ.κ. Andrι-Lιonard, Fassa και Bertens, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για την αποχώρηση της επιτροπής παρατηρητών του ΟΗΕ από το Κονγκό·-(Β4-0832/97) των κ.κ. Aelvoet και Telkδmper, εξ ονόματςο της Ομάδας των Πρασίνων, για την αποστολή του ΟΗΕ στο Κονγκό·-(Β4-0850/97) των κ.κ. Dury και Swoboda, εξ ονόματος της Ομάδας του Ευρωπαϊκού Σοσιαλιστικού Κόμματος, για την παρεμπόδιση μιας αποστολής παρατηρητών του ΟΗΕ στην Δημοκρατία του Κονγκό·-(Β4-0856/97) των κ.κ. Hory, Dell' Alba και Dupuis, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την αποστολή των παρατηρητών του ΟΗΕ στο Κονγκό, για τη διευρεύνηση θεμάτων σχετικών με τα ανθρώπινα δικαιώματα·-(Β4-0863/97) των κ.κ. Chanterie, Stasi, Tindemans, Verwaerde, Maij-Weggen και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, για την κατάσταση στην Δημοκρατία του Κονγκό·-(Β4-0877/97) των κ.κ. Pettinari, Carnero Gonzαlez, Ojala και Sjφstedt, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, για την διεθνή αποστολή παρατηρητών των ΟΗΕ, προκειμένου να διευρευνήσουν παραβιάσεις ανθρωπίνων δικαιωμάτων στο πρώην Ζαΐρ·-(Β4-0890/97) των κ.κ Pasty και Azzolini, εξ ονόματος της Ομάδας Ένωση για την Ευρώπη, για την κατάσταση στη Δημοκρατία του Κονγκό·-(Β4-0830/97) των κ.κ. Bertens και Larive, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για την θέση της Ευρωπαϊκής Ένωσης σχετικά με την προώθηση των ανθρωπίνων δικαιωμάτων στην Κίνα·-(Β4-0847/97) του κ. Swoboda, εξ ονόματος της Ομάδας του Ευρωπαϊκού Σοσιαλιστικού Κόμματος, για την προώθηση των ανθρωπίνων δικαιωμάτων στην Κίνα·-(Β-0855/97) των κ.κ. Dupuis, Dell' Alba και Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, για την θέση της Ευρωπαϊκής Ένωσης σχετικά με την προαγωγή των ανθρωπίνων δικαιωμάτων στην Κίνα·-(Β4-0862/97) των κ.κ. McMillan-Scott και Habsburg-Lothringen, εξ ονόματος της Ομάδας του Ευρωπαϊκού Λαϊκού Κόμματος, για την θέση της Ευρωπαϊκής Ένωσης σχετικά με την προώθηση των ανθρωπίνων δικαιωμάτων στην Κίνα·-(Β4-0872/97) των κ.κ. Aglietta και Schroedter, εξ ονόματος της Ομάδας των Πρασίνων, για την προαγωγή των ανθρωπίνων δικαιωμάτων στην Κίνα·-(Β4-0828/97) των κ.κ. Cars και La Malfa, εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για την κατάσταση στο Κοσσυφοπέδιο·-(Β4-0837/97) των κ.κ. Aelvoet, Cohn-Bendit, Gahtron, Mόller και Tamino, εξ ονόματοςτης Ομάδας των Πρασίνων, για το Κοσσυφοπέδιο·-(Β4-0848/97) του κ. Swoboda, εξ ονόματος της Ομάδας του Ευρωπαϊκού Σοσιαλιστικού Κόμματος, για την κατάσταση στο Κοσσυφοπέδιο·-(Β4-0854/97) των κ.κ. Dupuis και Dell' Alba, εξ ονόματος της Ομάδας της Ευρωπαϊκής Ριζοσπαστικής Συμμαχίας, για την κατάσταση στο Κοσσυφοπέδιο·-(Β4-0865/97) των κ.κ. Oostlander, Pack, Habsburg-Lothringen, Maij-Weggen, Posselt και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, για την κατάσταση στο Κοσσυφοπέδιο·-(Β4-0878/97) των κ.κ. Manisco, Sjφstedt, Sierra Gonzαlez και Mohammed Ali, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, για την παραβίαση των ανθρωπίνων δικαιωμάτων στο Κοσσυφοπέδιο·-(Β4-0858/97) του κ. Pradier, εξ ονόματος της Ομάδας της Ευρωπαϊκής Ριζοσπαστικής Συμμαχίας, για τις συνθήκες κράτησης στις φυλακές του Khiam·-(Β4-0864/97) των κ.κ. Soulier και Peijs, εξ ονόματος της Ομάδας του Ευρωπαϊκού Λαϊκού Κόμματος, για την κατάσταση της κρατουμένης Souha Bechara στον Νότιο Λίβανο·-(Β4-0879/97) των κ.κ. Wurtz, Castellina, Marset Campos, Miranda, Ευφρεμίδη, Αλαβάνου και Seppδnen, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, για την απελευθέρωση της Souha Bechara·-(Β4-0849/97) των κ.κ. Hoff, Wiersma, Bφsch και Swoboda, εξ ονόματος της Ομάδας του Ευρωπαϊκού Σοσιαλιστικού Κόμματος, για την πολιτική κατάσταση στη Σλοβακία·-(Β4-0827/97) των κ.κ. Andrι-Leonard, Fassa, Bertens και Nordmann, εξ ονόματος της Ομάδας του Ευρωπαϊκού Κόμματος των Φιλελευθέων, Δημοκρατών και Μεταρρυθμιστών, σχετικά με την Αλγερία.Λαοκρατική Δημοκρατία του Κονγκό

<SPEAKER ID=114 LANGUAGE="IT" NAME="Fassa">
Κυρία Πρόεδρε, στις 3 του περασμένου μηνός Οκτωβρίου η αποστολή των Ηνωμένων Εθνών για τα ανθρώπινα δικαιώματα ανακαλέστηκε στο γενικό επιτελείο του ιδίου του ΟΗΕ για διαβουλεύσεις. Πράγματι, η κυβέρνηση του Κονγκό τής απαγόρευσε τη διεξαγωγή ερευνών γύρω από τις υποτιθέμενες σφαγές στη χώρα. Παρομοίως, η Ύπατη Αρμοστεία για τους Πρόσφυγες και πολυάριθμες μη κυβερνητικές οργανώσεις αποφάσισαν να αναστείλουν τις δραστηριότητές τους στις ανατολικές περιοχές του Κονγκό και στη συνέχεια αναγκάστηκαν να εγκαταλείψουν την περιοχή.
<P>
Είναι πολύ δύσκολο, για να μη πούμε ακατόρθωτο, οι νέες αρχές του Κονγκό να μπορούν να οδηγήσουν τη χώρα στο δρόμο της δημοκρατίας και της ανάπτυξης χωρίς τη συμβολή της Ευρωπαϊκής Ένωσης. Πρέπει, ωστόσο, να τονίσουμε ότι η βοήθεια της Ένωσης θα πρέπει να κερδηθεί με τον σεβασμό των ανθρωπίνων δικαιωμάτων, των θεμελιωδών αρχών της δημοκρατίας και κυρίως με σταθερή, αδιάσειστη και ακώλυτη συνεργασία με αυτούς που βρίσκονται εκεί για να παράσχουν βοήθεια.

<SPEAKER ID=115 LANGUAGE="DE" NAME="Telkδmper">
Κυρία Πρόεδρε, λυπούμεθα για την πλήρη έλλειψη προθυμίας για συνεργασία εκ μέρους της κυβέρνησης του Κογκό και θα θέλαμε να εκφράσουμε την βαθιά μας ανησυχία για την αποχώρηση της αποστολής διεθνών παρατηρητών του ΟΗΕ από την Λαοκρατική Δημοκρατία του Κονγκό. Η διπλωματική αυτή αποστολή είχε φτάσει στις 24 Αυγούστου στο Κονγκό και αναγκάστηκε να αποχωρήσει από την Κινσάσα στις 3 Οκτωβρίου. Πιστεύω ότι αυτό θα αποβεί εις βάρος της ειρηνικής και μελλοντικής εξέλιξης του Κονγκό.
<P>
Θα θέλαμε να υπογραμμίσουμε ότι οι αποφάσεις του ΟΗΕ πρέπει να εφαρμοστούν, και απευθύνουμε έκκληση στον Πρόεδρο της Δημοκρατίας, κ. Καμπίλα, ώστε να συνεργαστεί σε όλα τα επίπεδα με την αποστολή παρατηρητών του ΟΗΕ και να τους διασφαλίσει την απρόσκοπτη και άνευ όρων πρόσβαση στο εσωτερικό της χώρας. Σε αντίθετη περίπτωση, το Κονγκό απειλείται με απομόνωση, ενώ συγχρόνως διακυβεύεται και η επανάληψη της συνεργασίας.
<P>
Θεωρούμε την ευρωπαϊκή συνεργασία με την νέα κυβέρνηση του Κονγκό και τις αρμόδιες αρχές ως βήμα αποφασιστικής σημασίας για την πρόοδο του εκδημοκρατισμού και την ανάπτυξη της χώρας, η οποία πρέπει να αποκατασταθεί από την δικτατορία και τον πόλεμο. Υπογραμμίζουμε, ωστόσο, ότι η διασφάλιση των ανθρωπίνων δικαιωμάτων, των δημοκρατικών θεσμών και του διεθνούς δικαίου αποτελούν προϋπόθεση για την υλοποίηση μια παρόμοιας συνεργασίας. Αυτό πρέπει να συμβεί και ο ΟΗΕ αποτελεί ένα σημαντικό θεσμό γι' αυτό. Και ελπίζω ότι ο κ. Καμπίλα θα είναι πρόθυμος στο μέλλον για τη συνεργασία.

<SPEAKER ID=116 LANGUAGE="FR" NAME="Dury">
 Κυρία Πρόεδρε, καταρχάς θα ήθελα να μην υπάρξει η παραμικρή σύγχυση όσον αφορά την προσπάθειά μας. Παρεμβαίνουμε στο πλαίσιο της προστασίας των ανθρωπίνων δικαιωμάτων και θα έπρεπε ίσως να διευκρινίσουμε ότι είμαστε ενθουσιασμένοι που το καθεστώς Mobutu έλαβε τέλος. Ελπίζουμε ότι αυτό θα αποβεί προς όφελος όλου του πληθυσμού του Κονγκό και, άλλωστε, αυτό είναι που πρέπει να μας απασχολήσει.
<P>
Είναι γεγονός ότι η διαφάνεια πρέπει να ξεκινήσει από αυτή τη στιγμή με το νέο καθεστώς, όσον αφορά το σεβασμό των ανθρωπίνων δικαιωμάτων και θα ήταν κρίμα ο Κabila να χάσει την ευκαιρία που του δίνεται από τηνδιερευνητική επιτροπή, δεδομένου ότι η τελευταία οφείλει να φέρει στην επιφάνεια την αλήθεια σχετικά με τις δολοφονίες και τις σφαγές που πραγματικά διεπράχθησαν. Γνωρίζουμε ότι η κ. Bonino μάς μετέφερε την μαρτυρία της. Επιθυμούμε ειλικρινά να μπορέσει η διερευνητική επιτροπή να κάνει την δουλειά της.
<P>
Μέχρι στιγμής τα πράγματα δεν ήταν έτσι και λυπούμαστε γι' αυτό. Λυπούμαστε για προφανείς λόγους, γιατί πιστεύουμε ότι ένα καθεστώς δεν μπορεί να στηρίξει την εξουσία του, δεν μπορεί να εμπνεύσει παγκόσμια εμπιστοσύνη, παρά μόνο αν βασιστεί στις κοινές αρχές του σεβασμού των ανθρωπίνων δικαιωμάτων. Το μήνυμά μας λοιπόν στον κ. Kabila είναι: ανοίξτε τα σύνορά σας, αφήστε μας να διεξάγουμε την έρευνα, η οποία θα γίνει αντικειμενικά, και μετά, από κοινού, θα προσπαθήσουμε να οικοδομήσουμε εκ νέου το Κογκό με όλη την βοήθεια που μπορεί να προσφέρει η Ευρωπαϊκή Ένωση. Ειλικρινά, δεν έχουμε παρά μόνο μία μέριμνα: την τύχη των Κογκολέζων και της υπέροχης χώρας τους.

<SPEAKER ID=117 LANGUAGE="FR" NAME="Hory">
 Κυρία Πρόεδρε, μαζί με τα μέλη της Ομάδας μου και τα περισσότερα μέλη του Κοινοβουλίου, συμφωνώ βέβαια με την αποδοκιμασία ως προς τα εμπόδια που ενδεχομένως έθεσαν οι αρχές της Λαϊκής Δημοκρατίας του Κονγκό στην διερευνητική αποστολή των Ηνωμένων Εθνών. Συμμερίζομαι επίσης τα συναισθήματα όλων σχετικά με την τύχη που επιφυλάχθηκε στους πρόσφυγες μεταξύ του άμαχου πληθυσμού της Ρουάντα, οι οποίοι κρατήθηκαν για τόσο καιρό όμηροι από τις πρώην δικτατορίες της Ρουάντα και του Ζαΐρ. Θα ήθελα να ευχαριστήσω την κ. Dury για τις διευκρινίσεις που μόλις έδωσε σχετικά με τις δικτατορίες αυτές, γιατί τελικά δεν μπορώ να μην συγκρίνω το ενδιαφέρον που δείχνει το Κοινοβούλιο για την κατάσταση στο πρώην Ζαΐρ με την έλλειψη ενδιαφέροντος για το Κογκό-Μπραζαβίλ, για παράδειγμα.
<P>
Από τη μια μεριά, καταδικάζουμε κάθε μήνα εκείνους οι οποίοι ήξεραν πώς να συγκροτήσουν έναν απελευθερωτικό στρατό, τον οποίον υποστήριξε ο πληθυσμός, προκειμένου να γκρεμίσουν μια τυραννία την οποία πολλά κράτη μέλη της Ευρωπαϊκής Ένωσης προστάτευαν επί τριάντα χρόνια, στο βωμό της αμοιβαίας διαφθοράς. Στην άλλη όχθη του ποταμού, ένας δικτατόρας, ο οποίος εκδιώχθηκε μετά από εκλογές, επανέρχεται στην εξουσία δια της βίας και χάρη στην βοήθεια πολλών ξένων χωρών και, σε αυτήν την περίπτωση, δεν βρίσκουμε τίποτα να πούμε στο πλαίσιο των αποφάσεων κατεπείγοντος. Αν είναι δυνατόν να μην υπάρχει τίποτα το επείγον σ' αυτήν την κατάσταση!
<P>
Αν θέλουμε να διατηρήσουμε μια αξιοπιστία στις παρεμβάσεις μας, θα πρέπει στο μέλλον να αντιμετωπίζουμε τις κρίσεις για τα ανθρώπινα δικαιώματα και για την δημοκρατία με παρόμοιο τρόπο.

<SPEAKER ID=118 LANGUAGE="IT" NAME="Pettinari">
Κυρία Πρόεδρε, πολλοί από εμάς έτρεφαν ελπίδες ότι το τέλος του δικτατορικού καθεστώτος του Mobutu θα είχε οδηγήσει το νέο Κονγκό σε ευρύτερες δημοκρατικές κατακτήσεις και στην ανάπτυξη. Ωστόσο, από τις πρώτες κινήσεις του προέδρου Kabila αναδύεται ολοφάνερα ότι δεν πρέπει να εγκαταλειφτεί η αμετάκλητη και ενεργός πολιτική απέναντι στις νέες αρχές της Κινσάσα.
<P>
Πράγματι, η Ευρωπαϊκή Ένωση δεν μπορεί να δεχθεί την πρόκληση του Προέδρου του Κονγκό προς τη διεθνή κοινότητα στο σύνολό της, που συνίσταται στην παρεμπόδιση της εξακρίβωσης εκ μέρους αποστολής των Ηνωμένων Εθνών των κατηγοριών που επιβαρύνουν την κυβέρνηση της Κινσάσα για αδιάκριτες σφαγές στην ανατολική περιοχή του Ζαΐρ.Η Ευρώπη οφείλει να υιοθετήσει ως απαράβατη προϋπόθεση για την αναπτέρωση της συνεργασίας με τη Λαϊκή Δημοκρατία του Κονγκό τον σεβασμό της διεθνούς νομιμότητας και της αποστολής του ΟΗΕ στο Κίβου.
<P>
Συνεπώς, κρίνουμε σκόπιμο η Επιτροπή, αλλά κυρίως το Συμβούλιο, να συντονίσουν αυτή την αμετάκλητα σταθερή θέση με τις Ηνωμένες Πολιτείες, ώστε να βρεθεί σε αδιέξοδο ο Πρόεδρος Kabila και να αναγκαστεί κατά κάποιο τρόπο από τη διεθνή και ευρωπαϊκή πρωτοβουλία να σεβαστεί μερικές τουλάχιστον δημοκρατικές αρχές.

<SPEAKER ID=119 LANGUAGE="NL" NAME="Van Bladel">
Κυρία Πρόεδρε, Κύριε Επίτροπε, συνάδελφοι, η Ευρωπαϊκή Ένωση φάνηκε πολύη κοντόφθαλμη που αναγνώρισε κάποτε τον πρόεδρο Kabila, ο οποίος δεν είχε καμία δημοκρατική πρόθεση. Γι'αυτόν το λόγο, το σημερινό ψήφισμα δεν έπρεπε να περιορισθεί στην έκφραση αγανάκτησης, αλλά να ζητεί και την αναστολή της βοήθειας. Η βοήθειά μας σ'έναν τύραννο είναι πεταμένα λεφτά. Είχαμε ήδη αυτή την εμπειρία με τον Mobutu.
<P>
Αξίωση της συζήτησης είναι να 'ναι επίκαιρη. Λοιπόν, κυρία Πρόεδρε, χάρηκα που βρέθηκε συνάδελφος που συμμερίζεται την άποψή μου. Διότι σήμερα, θα 'πρεπε να είχαμε μιλήσει για το άλλο Κογκό, το Κογκό-Μπραζαβίλ. Πού είναι οι διαμαρτυρίες της Επιτροπής και του Κοινοβουλίου κατά της στρατιωτικής επέμβασης της γειτονικής Αγκόλα στην χώρα, και μάλιστα για να στηρίξει έναν δικτάτορα; Και στην Αγκόλα δίνουμε πολλά χρήματα. Κυρία Πρόεδρε, δεν νομίζω ότι τα χρήματα της ΕΕ προορίζονται για να καλύπτουν το κενό που δημιουργείται επειδή η κυβέρνηση της Λουάντα προσέλαβε εκατοντάδες μισθοφόρους, χρησιμοποιεί τα έσοδα από το πετρέλαιο για να προμηθευθεί όπλα από τη Ρωσία, και παραγγέλλει 30 αεροπλάνα στην Αμερική για να τρέξει να βοηθήσει μια γειτονική χώρα.
<P>
Υποστηρίζω ότι πρέπει να διατηρήσουμε την αποδοχή από τον Ευρωπαίο πολίτη της ανθρωπιστικής βοήθειας προς την Αφρική. Πράγμα που δεν επιτυγχάνεται αν συνεχίσουμε να στηρίζουμε τους δικτάτορες στην Αφρική. Κύριε Επίτροπε, σας καλώ να διαχωρίσετε τη θέση σας απ' τους δεσποτάδες στην Αφρική.

<SPEAKER ID=120 LANGUAGE="DE" NAME="Posselt">
Κυρία Πρόεδρε, ο κ. Tindemanns με παρακάλεσε να τον εκπροσωπήσω. Θα ήθελα να προσθέσω ότι το δεύτερο όνομα του κ. Καμπίλα είναι μεν Desirι, αλλά δεν ήταν για μας ο επιθυμητός υποψήφιος. Προωθήθηκε στην εξουσία με την βοήθεια αμερικανικών συμφερόντων κι εμείς, ως Ευρωπαίοι, πρέπει να επαγρυπνούμε σθεναρά ώστε να μη συμβούν εκεί σοβαρότερες παραβιάσεις ανθρωπίνων δικαιωμάτων απ' ότι επί εποχής Μομπούτου, και πρέπει επίσης, στο πλαίσιο της ατλαντικής συνεργασίας μας, να πιέσουμε και τις ΗΠΑ να πράξουν το ίδιο.
<P>
Πρόκειται για την υποστήριξη της αποστολής του ΟΗΕ αλλά και για μια αποφασιστική πολιτική προάσπισης των ανθρωπίνων δικαιωμάτων, χωρίς την οποία θα "εκραγεί το ηφαίστειο» στην κεντρικότερη, σημαντικότερη, μεγαλύτερη και πλουσιότερη σε πρώτες ύλες, χώρα της Κεντρικής Αφρικής.
<P>
Κίνα

<SPEAKER ID=121 LANGUAGE="NL" NAME="Bertens">
Κυρία Πρόεδρε, κατά την συνεδρίαση της επιτροπής του ΟΗΕ για τα ανθρώπινα δικαιώματα, τον περασμένο Μάρτιο, η Ένωση διακύβευσε τόσο τις σχέσεις της με την Κίνα όσο και την αξιοπιστία της πολιτικής της στον τομέα των ανθρωπίνων δικαιωμάτων. Οι διαφορές μεταξύ των κρατών μελών κατέληξαν στην απώλεια μιας ευκαιρίας για τον ΟΗΕ να στηλιτεύσει τις παραβιάσεις ανθρωπίνων δικαιωμάτων. Οι ίδιες αυτές διαφορές είχαν επίσης ως αποτέλεσμα να μπορέσει η Κίνα ατιμωρητί να πλήξει ορισμένα κράτη μέλη. Η έλλειψη ενότητας κατάντησε την Ένωση ένα αδύναμο εταίρο της Κίνας. Ήρθε η ώρα να δείξει η Ένωση ότι πήρε το δίδαγμά της. Η Συνθήκη του Μαάστριχτ υποχρεώνει την Ένωση σε ενεργό και ενιαία πολιτική για τα ανθρώπινα δικαιώματα. Οι εμπειρίες του Μαρτίου έδειξαν γι' άλλη μια φορά ότι αυτό επιτυγχάνεται μόνον από κοινού. Και για να το υλοποιήσει, η Ένωση πρέπει να ξεκινήσει από τώρα τις προκαταρκτικές συζητήσεις για τον καθορισμό μιας κοινής θέσης για την επόμενη συνεδρίαση της Επιτροπής για τα Ανθρώπινα Δικαιώματα.
<P>
Η επανάληψη του πολιτικού διαλόγου με την Κίνα είναι θετική, αλλά επιβάλλεται μια εναρμόνιση των εθνικών θέσεων. Το παρόν ψήφισμα, ευχόμαστε να αποτελέσει σήμαντρο και πρόσκληση προς το Συμβούλιο να αναλογισθεί τι συνέβη, ώστε να αποφευχθεί η επανάληψη της αποτυχίας που σημειώθηκε πριν λίγους μήνες.
<P>
Γι'αυτόν το λόγο, η Ομάδα ΦΙΛ αποφάσισε σήμερα το πρωί να υποβάλει αίτηση για προφορική ερώτηση ακολουθούμενη από συζήτηση για τον επόμενο μήνα, ώστε το Συμβούλιο να μας εξηγήσει τη στρατηγική του. Ελπίζουμε ότι θα μπορέσουμε να διαπιστώσουμε τότε ότι το Συμβούλιο έμαθε το δίδαγμά του. Τόσο η πολιτική για τα ανθρώπινα δικαιώματα, όσο και οι σχέσεις με την Κίνα, είναι πολύ πιο σημαντικές για την Ένωση απ' το να χορεύει στον ρυθμό των Κινέζων ιθυνόντων.

<SPEAKER ID=122 LANGUAGE="DE" NAME="Swoboda">
Κυρία Πρόεδρε, πολλοί διαθέτουν ένα, αλλά μιλούν επί δύο λεπτά. Θα προσπαθήσω να τηρήσω τον χρόνο των 2 λεπτών. Θα ήθελα να προσθέσω κάποια πράγματα στα στα λεγόμενα του κ. Bertens. Χρειαζόμαστε μια ενιαία θέση και μια ενιαία γνώμη. Εάν αυτό δεν επετεύχθη στο επίπεδο των κρατών της ΕΕ είναι δική μας υποχρέωση να το πράξουμε, ως Ευρωπαϊκό Κοινοβούλιο.
<P>
Έχουμε σήμερα μια πρόταση ψηφίσματος, που κατά την άποψή μου παρέχει την δυνατότητα για μια ενιαία γνώμη. Γνωρίζετε ότι είχαμε ήδη μια σειρά προτάσεων ψηφίσματος, τα οποία δεν μπορούσα να εγκρίνω, εξ ονόματος της πολιτικής μου Ομάδας, επειδή εδώ τα θέματα των ανθρωπίνων δικαιωμάτων συναρτώνται με μια σειρά από πολιτικά ζητήματα -πάνω στα οποία μπορούν να υπάρχουν εκ διαμέτρου αντίθετες απόψεις. Θεωρώ ότι το ζήτημα των ανθρωπίνων δικαιωμάτων στην Κίνα, σαν τέτοιο, είναι τόσο επείγον -όχι μόνο για την αρχή του σεβασμού των ανθρωπίνων δικαιωμάτων αλλά και για μια υγιή οικονομική και κοινωνική ανάπτυξη στην ίδια την Κίνα- και ορθό είναι να αναλάβουμε αυτή την πρωτοβουλία.
<P>
Αποτελεί καθήκον μας -και δεν χρειαζόμαστε γι' αυτό διάλογο με την Κίνα- να πείσουμε και τους Κινέζους εταίρους ότι, εφόσον δεν αναγνωριστούν, σε πλατιά βάση, τα ανθρώπινα δικαιώματα και δεν επιτευχθεί μια σχετική πρόοδος, ούτε στο οικονομικό και κοινωνικό σύστημα θα υπάρξουν σημαντικές επιτυχίες, στο μέτρο που είναι αναγκαίο. Γιατί μια κοινωνία που δεν αναγνωρίζει τα ανθρώπινα δικαιώματα και τα καταπατεί, δεν μπορεί να είναι κοινωνία πλατιάς αποδοχής και δεν μπορεί πραγματικά να οργανώσει όλο το ανθρώπινο δυναμικό της για να προαγάγει την οικονομία της. Φυσικά, η οικονομική ανάπτυξη στην Κίνα σημειώνει άλματα, αλλά σύντομα θα συναντήσει όρια, εάν σ' αυτήν την πορεία της οικονομικής ανάπτυξης δεν υπάρξει βελτίωση της κατάστασης. Μ' αυτήν την έννοια, πρέπει να υπογραμμιστούν οι απαιτήσεις που εμείς θέσαμε και ελπίζω ότι τουλάχιστον σ' αυτό το Κοινοβούλιο θα τηρήσουμε μια ενιαία, κριτική αλλά και ανοιχτή και αλληλέγγυα στάση για το ζήτημα των ανθρωπίνων δικαιωμάτων στην Κίνα.

<SPEAKER ID=123 LANGUAGE="FR" NAME="Dupuis">
 Κυρία Πρόεδρε, σημειώνω τις καλές προτάσεις ψηφίσματος του κ. Swoboda. Σημειώνω κυρίως την πολύ καλή πρόταση του κ. Bertens, της Ομάδας των Φιλελευθέρων, η οποία στοχεύει σε μια δήλωση του Συμβουλίου για την προσεχή περίοδο συνόδου. Πιστεύω ότι η Ομάδα μου θα συμφωνήσει πλήρως. Πρέπει να κρατήσουμε έναν πολύ σφιχτό ρυθμό για να μην μας τραβήξει το Συμβούλιο από τη μύτη, όπως πέρυσι. Πρέπει να έχουμε, είτε μια ξεκάθαρη θέση λέγοντας ότι δεν θα υπάρξει ψήφισμα, δείχνοντας έτσι ότι η Ευρωπαϊκή Ένωση έχει δύο τρόπους να μιλάει, με ωραίους λόγους για τα ανθρώπινα δικαιώματα όταν πρόκειται να εκφωνήσει λόγους, αλλά τίποτα το συγκεκριμένο όταν παρουσιάζεται η ευκαιρία, είτε μια αλλαγή θέσης των πέντε κρατών, τα οποία θα κατονομάσω -Ιταλία, Γαλλία, Μεγάλη Βρετανία, Ελλάδα και Ισπανία- που τελικά παίρνουν με το μέρος τους τα δέκα υπόλοιπα κράτη μέλη και μάχονται προκειμένου η Ευρωπαϊκή Ένωση να τοποθετείται με σαφή τρόπο στο ζήτημα των ανθρωπίνων δικαιωμάτων. Ένα ζήτημα, το οποίο τέθηκε υπό όρους, αυτές τις μέρες, από τον πρόεδρο Jiang Zemin, ο οποίος μίλησε για διαφοροποιήσεις των δικαιωμάτων ανάλογα με το μέρος του πλανήτη στο οποίο βρισκόμαστε. Ξέρουμε τι σημαίνει αυτό. Είναι ιδιαίτερα δύσκολο, πιστεύω, κύριε Swoboda, να μιλήσουμε για διάλογο κάτω από αυτές τις συνθήκες.

<SPEAKER ID=124 LANGUAGE="EN" NAME="McMillan-Scott">
Κυρία Πρόεδρε, όπως θα θυμούνται οι συνάδελφοι, εγκρίναμε στην αίθουσα αυτή ψήφισμα που συνέταξα ο ίδιος σχετικά με τις μακροπρόθεσμες σχέσεις ΕΕ-Κίνας, μόλις πριν από τη θερινή διακοπή των εργασιών του Κοινοβουλίου. Η εν λόγω έκθεση κάλυπτε ευρύτατο φάσμα σχέσεων: τις οικονομικές και πολιτικές σχέσεις και, βεβαίως, το ζήτημα των ανθρωπίνων δικαιωμάτων.
<P>
Το βασικό στοιχείο είναι ότι η κατάσταση των ανθρωπίνων δικαιωμάτων παραμένει φρικτή. Πέρυσι επιβλήθηκαν 6.000 θανατικές ποινές, αριθμός που ισοδυναμεί με το σύνολο των θανατικών ποινών που επιβλήθηκαν στον υπόλοιπο κόσμο.
<P>
Η Ευρωπαϊκή Ένωση, που εκπροσωπήθηκε στην προκειμένη περίπτωση από την Επιτροπή, κατέληξε προσφάτως σε συμφωνία, δυνάμει της οποίας η τρόικα των ανθρωπίνων δικαιωμάτων, με άλλα λόγια ο διάλογος μεταξύ Κίνας και Ευρωπαϊκής Ένωσης, θα επαναληφθεί ανεπιφύλακτα. Συγχαίρω την Επιτροπή για το κατώρθωμά της, και ιδιαίτερα τον Sir Leon Brittan, γιατί τούτο συνεπάγεται ότι μπορούμε για άλλη μια φορά να αρχίσουμε τις συνομιλίες για αυτά τα τόσο λεπτά θέματα. Εκείνο που έχει μεγαλύτερη σημασία είναι το γεγονός ότι, ακριβώς επειδή δεν υπάρχουν προϋποθέσεις, έχει τη δυνατότητα η Ευρωπαϊκή Ένωση να προβεί, αν το επιθυμεί, και ελπίζω ότι το επιθυμεί, στην υποβολή ψηφίσματος στη Γενεύη κατά την επόμενη συνεδρίαση, ώστε να αντισταθμίσει την αποτυχία του προηγούμενου έτους: η ΚΕΠΠΑ δέχθηκε πολλές επικρίσεις, γιατί δεν καταφέραμε να συμπορευθούμε ως προς το ζήτημα αυτό.
<P>
Αν και αναγνωρίζουμε ότι πολλά κράτη μέλη διατηρούν στενούς οικονομικούς δεσμούς με την Κίνα -οι οποίοι διευρύνονται-, δεν θα πρέπει να ακολουθήσουμε το δρόμο που ακολουθούν οι Αμερικανοί, ο οποίος συνίσταται στη θυσία του ζητήματος των ανθρωπίνων δικαιωμάτων και της πολιτικής διάστασης που διαθέτει, στο βωμό των οικονομικών σχέσεων.
<P>
Η Κίνα αντιμετωπίζει την Ευρώπη πολύ σοβαρά, αλλά ίσως όχι τόσο σοβαρά όσο θα έπρεπε. Θα ήθελα στο σημείο αυτό να υπενθυμίσω στον επίτροπο ότι πέρυσι ο κ. Qian Qichen, ο υπουργός Εξωτερικών της Κίνας, υποστήριξε ότι θα μπορούσε να λάβει την Ευρωπαϊκή Ένωση στα σοβαρά μόνο όταν εκείνη θα διαθέτει ενιαίο νόμισμα. Θα ήθελα να το λάβει υπόψη του.

<SPEAKER ID=125 LANGUAGE="SV" NAME="Gahrton">
Κυρία Πρόεδρε, συμφωνώ με τους ομιλητές που διαπιστώνουν ότι δεν έχουν συμβεί ιδιαίτερα πολλά πράγματα όσον αφορά τα ανθρώπινα δικαιώματα στην Κίνα. Έχω εδώ την τελευταία έκθεση του Human Rights Watch για την Κίνα και τα ανθρώπινα δικαιώματα κατά τη διάρκεια του 1997. Εκεί διαπιστώνεται ότι όντως δεν έχουν συμβεί πολλά πράγματα. Γι'αυτό είναι αυτονόητα λογικό να εγκρίνουμε ένα τέτοιο ψήφισμα, όπως αυτό που εγώ ο ίδιος συνυπέγραψα εδώ σήμερα.
<P>
Ταυτόχρονα πρέπει να ομολογήσω ότι προβληματίστηκα όταν τις προάλλες ο καθηγητής Tommy Koh, ο οποίος είναι διευθυντής της Asia - Europe Foundation στη Σιγκαπούρη, ήταν εδώ στο Ευρωπαϊκό Κοινοβούλιο και σχολίασε τον τρόπο με το οποίο συναλλασσόμαστε με την Κίνα. Υποστήριξε πλήρως το ουσιαστικό περιεχόμενο της κριτικής μας κατά της Κίνας, αλλά αμφισβήτησε τις μεθόδους. Πρέπει βέβαια να παραδεχτούμε ότι αυτό είναι το τεσσαρακοστό ίσως ψήφισμα, σε πολύ σύντομο χρονικό διάστημα, που εγκρίνει το Ευρωπαϊκό Κοινοβούλιο με κριτική κατά της Κίνας. Το αποτέλεσμα που μπορούμε να διαπιστώσουμε ήταν περιορισμένο. Θα πρέπει να κατακρίνουμε την Κίνα, αλλά πρέπει μάλλον να αναλογιστούμε πώς θα κάνουμε περισσότερο αποτελεσματικό τον τρόπο με τον οποίο συναλλασσόμαστε με τους Κινέζους, ώστε να μπορούμε επίσης να επιτύχουμε τη βελτίωση των ανθρωπίνων δικαιωμάτων στην Κίνα.

<SPEAKER ID=126 LANGUAGE="EN" NAME="Cushnahan">
Κύριε Πρόεδρε, όταν συνάντησα τον νέο κυβερνήτη του Χονγκ Κονγκ, Tung Chee-hwa, ανησύχησα για αρκετά θέματα σχετικά με τις εκεί πρόσφατες εξελίξεις, οι οποίες δεν διαγράφουν ευοίωνο μέλλον σε ό, τι αφορά την προστασία των ανθρωπίνων δικαιωμάτων. Εξέφρασα τις αμφιβολίες μου για τη συρρίκνωση του δικαιώματος ψήφου στις εκλογές του προσεχούς Μαΐου στην πρώην αποικία, γεγονός που θα έχει ως αποτέλεσμα να μπορούν να ψηφίσουν μόνο οι 180.000 από τα 2, 7 εκατομμύρια ψηφοφόρους. Η εφαρμογή της καθολικής ψηφοφορίας θα άρμοζε περισότερο.
<P>
Η εισαγωγή της έννοιας "εθνική ασφάλεια» στη νομοθεσία συνιστά εξίσου οπισθοδρομική κίνηση, ιδίως αν πρόκειται να χρησιμοποιηθεί προκειμένου να περιοριστούν οι βασικές ελευθερίες και κυρίως το δικαίωμα της πολιτικής διαφωνίας. Η κατάργηση τεσσάρων εργατικών νόμων στις 16 Ιουλίου από το Προσωρινό Νομοθετικό Συμβούλιο αποτέλεσε επίσης αντικείμενο συζητήσεων. Οι εν λόγω νόμοι προστάτευαν βασικά συνδικαλιστικά δικαιώματα και η άρση τους συνιστά πολύ ανησυχητική εξέλιξη.
<P>
Είχαμε πολύ ειλικρινή ανταλλαγή απόψεων και, ως εισηγητής του Ευρωπαϊκού Κοινοβουλίου για το Χονγκ-Κονγκ, προτίθεμαι να παρακολουθώ την κατάσταση εκ του σύνεγγυς, ώστε να διασφαλίσω ότι τα βασικά ανθρώπινα δικαιώματα και ελευθερίες δεν θα θιχθούν. Αλλά θα ήθελα επίσης να πω ότι εκτιμώ βαθύτατα το γεγονός ότι, όταν ο κ. Tung επισκέφθηκε την Ευρωπαϊκή Ένωση, ο πρώτος σταθμός του υπήρξε το Ευρωπαϊκό Κοινοβούλιο. Τον ευχαριστώ που αποδίδει στο θεσμικό μας όργανο τέτοιο σεβασμό.
<P>
Κοσσυφοπέδιο

<SPEAKER ID=127 LANGUAGE="SV" NAME="Cars">
Κύριε Πρόεδρε, συχνά, υπερβολικά συχνά, έχουμε αναγκαστεί σ'αυτό το Κοινοβούλιο να επικεντρώνουμε την προσοχή στην άδικη καταπίεση του αλβανικού πληθυσμού στο Κοσσυφοπέδιο από τη Σερβία. Παρά τις συναφθείσες συμφωνίες, οι Σέρβοι αρνούνται στους Αλβανούς, δηλαδή στην πλειοψηφία του πληθυσμού στο Κοσσυφοπέδιο, την εκπαίδευση και τον πολιτισμό που δικαιούνται. Με μία υπερβολική αστυνομική βία συντρίβουν ειρηνικές διαδηλώσεις.
<P>
Εμείς, οι εκλεγμένοι εκπρόσωποι των λαών της Ευρώπης, απαιτούμε από την Σερβία να ξεκινήσει το ταχύτερο δυνατόν η κυβέρνηση διαπραγματεύσεις με τους ηγέτες των Αλβανών του Κοσσυφοπεδίου για το μελλοντικό καθεστώς της περιοχής, και να παραχωρήσει άμεσα στην ΕΕ το δικαίωμα να ανοίξει γραφείο στην Πρίστινα.
<P>
Υπενθυμίζουμε την πρόταση μας για μια διεθνή διάσκεψη, επικεντρωμένη στο ζήτημα του Κοσσυφοπεδίου. Πρέπει πάντα να χρειάζεται να σκοτώνονται χιλιάδες άνθρωποι πριν ο υπόλοιπος κόσμος προβεί σε ενέργειες; Θα ήταν θαυμάσιο εάν το ψήφισμά μας οδηγήσει σε αποτελέσματα τώρα! Αλλά αν αυτό δεν συμβεί δεν πρέπει να κουραστούμε. Στον αγώνα μας για τα ανθρώπινα δικαιώματα, το Κοσσυφοπέδιο εξακολουθεί να κατέχει τις πρώτες θέσεις στην ημερήσια διάταξή μας.

<SPEAKER ID=128 LANGUAGE="IT" NAME="Τamino">
Κύριε Πρόεδρε, όλοι στην Ολομέλεια αντιλαμβάνονται ότι τα προβλήματα στο Κοσσυφοπέδιο είναι στενά συνδεδεμένα με τα γενικότερα προβλήματα των Βαλκανίων και με το γεγονός ότι οι αλβανικές κοινότητες της Γιουγκοσλαβίας και της Μακεδονίας είναι στενά συνδεδεμένες με τα προβλήματα της Αλβανίας.Η μέριμνα γι' αυτά τα προβλήματα και η διασφάλιση του σεβασμού των μειονοτήτων αποτελεί στοιχείο σταθερότητας και ασφάλειας σε μια τόσο εύφλεκτη περιοχή.
<P>
Για τον λόγο αυτό, δεν μπορεί παρά να μεμφθεί η απαράδεττη καταστολή φοιτητικών διαδηλώσεων με την επέμβαση των δυνάμεων της τάξης του καθεστώτος της Σερβίας.
<P>
Όπως ήδη ειπώθηκε, επαναπροβάλλεται η ανάγκη εγκατάστασης γραφείου της Ευρωπαϊκής Ένωσης στην Πρίστινα και υπογραμμίζεται η υποχρεωτική τήρηση του διαλόγου και των συμφωνιών που ήδη συνάφτηκαν μεταξύ του Milosevi και του Rugova, βάσει των οποίων διασφαλίζονται τόσο η έναρξη λειτουργίας όσο και η προώθηση πανεπιστημιακών εκπαιδευτικών προγραμμάτων για την αλβανική μειονότητα.

<SPEAKER ID=129 LANGUAGE="DE" NAME="Swoboda">
Κύριε Πρόεδρε, Κύριε Επίτροπε, Κυρίες και Κύριοι. Δυστυχώς πάλι πρέπει να ασχοληθούμε με το Κοσσυφοπέδιο, που τώρα όπως και πριν αποτελεί μια πυριτιδαποθήκη, την πιο επικίνδυνη ίσως πυριτιδαποθήκη της Ευρώπης. Οι εξελίξεις, το τελευταίο διάστημα, δεν ήταν καθόλου ευνοϊκές, αν παρατηρήσουμε τα προηγούμενα στην Πριστίνα και στο Κοσσυφοπέδιο, αν προσέξουμε ποιες τάσεις ενισχύθηκαν από τις εκλογές, ότι δηλαδή δυστυχώς δεν ενισχύθηκε η αντιπολίτευση στη Γιουγκοσλαβία, ούτε υπήρξε διέξοδος για μια δημοκρατική πολιτική που θα λαμβάνει υπόψη και τα δικαιώματα των μειονοτήτων. Δεν αρκεί το μικρό φως της ελπίδας από το Μαυροβούνιο, για μια ουσιαστική ριζική αλλαγή και βελτίωση της κατάστασης.
<P>
Δεν μπορεί να γίνει τίποτα άλλο από την έναρξη διαλόγου εκ μέρους των γιουγκοσλαβικών αρχών. Ο διάλογος αυτός πρέπει να λάβει υπόψη τα αυτονόητα δικαιώματα των μειονοτήτων στην Γιουγκοσλαβία, που στο Κοσσυφοπέδιο αποτελεί σχεδόν απόλυτη πλειοψηφία. Πρόθεση αυτού του Κοινοβουλίου και της Ευρωπαϊκής Ένωσης δεν είναι να προαναγγείλει μεταβολές των συνόρων. Αντιθέτως, πρέπει να στείλουμε σαφές μήνυμα πως τα σύνορα των κρατών της Ευρώπης δεν προσφέρονται για κάτι τέτοιο. Πρέπει, εντούτοις, στο εσωτερικό της Γιουγκοσλαβίας να υπάρξει μια λύση για ουσιαστική αυτονομία και πραγματική διασφάλιση των ανθρωπίνων δικαιωμάτων και των δικαιωμάτων του πολίτη.
<P>
Τούτο είναι σημαντικό και για έναν ακόμη λόγο, επειδή δηλαδή στην γειτονική Μακεδονία, ή FYROM, έχουμε ανησυχητικές εξελίξεις. Αυτές βέβαια δεν μπορεί να συγκριθούν με την κατάσταση του Κοσσυφοπεδίου, οδηγούν όμως σε ταραχές την πολύ μεγάλη αλβανική μειονότητα. Μερικές από τις δρακόντιες ποινές, μου φαίνονται εντούτοις εξαιρετικά αυστηρές και αρνητικές. Η πυριτιδαποθήκη του Κοσσυφοπεδίου μπορεί όμως να έχει επιπτώσεις σε γειτονικές περιφέρειες και χώρες. Γι' αυτό είναι και τόσο σημαντικό να κάνουμε το παν ώστε να πεισθεί η Γιουγκοσλαβία πως μόνη της, βεβαίως και με τη δική μας βοήθεια, οφείλει να διευθετήσει τα προβλήματά της, και ιδίως το ζήτημα του Κοσσυφοπεδίου.

<SPEAKER ID=130 LANGUAGE="FR" NAME="Hory">
 Κύριε Πρόεδρε, σχετικά με το Κοσσυφοπέδιο, όπως και πριν από λίγο στο θέμα του Κονγκό, θα ήθελα να επιχειρήσω να αντιπαρατεθώ στις κυρίαρχες απόψεις.
<P>
Δεν υποτιμώ τα προβλήματα που μπορεί να προκύψουν στο Κοσσυφοπέδιο όσον αφορά τη δημοκρατία, ούτε τις πιθανές παραβιάσεις των ανθρωπίνων δικαιωμάτων, θέλω όμως, για άλλη μια φορά, να επιστήσω την προσοχή ενάντια στην τάση -η οποία επικρατεί κατά πλειοψηφία στο Σώμα- να τα βάζουμε συνεχώς με την Σερβία. Επισημαίνω ότι δεν πρόκειται να υπάρξει ειρηνική σταθερότητα στα Βαλκάνια, αν απομακρύνουμε τους Σέρβους από την Ιστορία τους και το μέλλον τους.
<P>
Θέτω λοιπόν τρία απλά ερωτήματα. Ποιο από τα δικά μας κράτη θα δεχόταν στις εσωτερικές του υποθέσεις την ανάμιξη την οποία εμείς έχουμε κάθε μήνα στις υποθέσεις της Σερβίας; Δεύτερο ερώτημα: είτε πρόκειται, όπως χθες, για τα εδαφικά όρια της Βοσνίας είτε για την αυτονομία του Κοσσυφοπεδίου σήμερα, αν είμαστε τόσο προσκολλημένοι στις εγγυήσεις που έδιναν οι γιουγκοσλαβικοί νόμοι, τότε γιατί βιαστήκαμε τόσο να διαμελίσουμε την Γιουγκοσλαβία; Τέλος, τρίτο ερώτημα: ενθαρρύνοντας χωρίς καμία προφύλαξη τα οράματα των Αλβανών του Κοσσυφοπεδίου για αυτονομία, δεν διακινδυνεύουμε άραγε να ενισχύσουμε τον αλυτρωτισμό στην Αλβανία και να θέσουμε έτσι υπό αμφισβήτηση όλα τα σύνορα της περιοχής;
<P>
Σας προτείνω να εγκαταλείψουμε αυτόν τον αντισερβικό μανιχαϊσμό και να εργαστούμε σοβαρά για μια πραγματική αλλά και δίκαιη ειρήνη και όχι για μια αποσταθεροποίηση με κομματικά κίνητρα.

<SPEAKER ID=131 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, δυστυχώς δεν έχω πολύ χρόνο για να απαντήσω στον κ. Hory, και θα μου άρεσε πολύ να το κάνω. Τόσο μεγάλη ανοησία δεν έχω ξανακούσει. Επειδή γνωρίζω καλυτερα την περιοχή από τον κ. Hory -εδώ και 7 με 8 χρόνια είμαι συνέχεια εκεί- φοβάμαι εντούτοις, εδώ και πολύ καιρό, ότι η νεκρική σιγή, που επικρατεί στο Κοσσυφοπέδιο, θα καταλήξει σύντομα σε αιματοχυσία.
<P>
Θα πάρει εκδίκηση για την επί οκταετία αδιαφορία των δυτικών κυβερνήσεων. Κανείς έως τώρα δεν κατέβαλε μια σοβαρή προσπάθεια να συνδράμει τους Αλβανούς, εκεί που για 8 χρόνια υφίστανται δολοφονίες, βασανιστήρια, ενώ καταπατούνται τα πιο στοιχειώδη ανθρώπινα δικαιώματά τους. Πόσο μάλλον που κανείς έως τώρα δεν προσπάθησε να αποδώσει στους Αλβανούς του Κοσσυφοπεδίου, που αποτελούν το 90 % του πλυθησμού, τα δικαιώματα που τους έχει υφαρπάξει ο Μιλόσεβιτς. Μάλιστα οι δυτικές κυβερνήσεις συνάπτουν ακόμη και συμφωνίες με την Σερβία για την επαναφορά των προσφύγων στο Κοσσυφοπέδιο, πίσω στους δημίους τους.
<P>
Αντίθετα από τις ΗΠΑ, οι ευρωπαϊκές κυβερνήσεις αναγνώρισαν την Γιουγκοσλαβία, δυστυχώς χωρίς τον όρομιας προσπάθειας για την επίλυση του προβλήματος του Κοσσυφοπεδίου. Δυστυχώς και οι ΗΠΑ -όπως και οι άλλοιυπαναχώρησαν στο Dayton. Στο Dayton έπρεπε να είχε τεθεί και το Κοσσυφοπέδιο στο τραπέζι των συνομιλιών, γιατί μόνο έτσι θα μάθαινε ο Μιλόσεβιτς ότι εμάς μας νοιάζει να μη μεταχειρίζονται έτσι τους ανθρώπους, όπως εδώ και χρόνια συμβαίνει στο Κοσσυφοπέδιο.
<P>
Εδώ και επτά χρόνια, υπάρχει σ' αυτόν τον τόπο μόνο ένα "σκιώδες» εκπαιδευτικό σύστημα, με άκυρα πτυχία. Εξαπατούν την νεολαία για το μέλλον της και φοβούμαι ότι η νεολαία αυτή θα μας εκδικηθεί. Η αλβανική νεολαία είναι πολυάριθμη. Εμείς διαπράττουμε αμάρτημα απέναντί της, εμείς, αλλά προπάντων η σερβική κυβέρνηση της Γιουγκοσλαβίας. Ελπίζω ότι με αφετηρία το Μαυροβούνιο θα ανακύψει μια δυνατότητα για μια τέτοια διαμόρφωση της Γιουγκοσλαβίας, ώστε να υπάρχει δημοκρατική διακυβέρνηση για όλους όσους ζουν εκεί.

<SPEAKER ID=132 LANGUAGE="DE" NAME="Posselt">
Κύριε Πρόεδρε, η δυτική πολιτική στο θέμα του Κοσσυφοπεδίου αποτελεί βοήθεια για δολοφονίες. Πρίν από 8 χρόνια ο κ. Μιλόσεβιτς κατέλαβε το Κοσσυφοπέδιο, ενάντια σε κάθε αρχή δικαίου. Η Γιουγκοσλαβία κατακερματίστηκε από τον Μιλόσεβιτς και τους Σέρβους, όταν το 1988 άρθηκε, κατά παράβαση του γιουγκοσλαβικού συντάγματος, η αυτονομία του Κοσσυφοπεδίου. Από τότε επικρατεί εκεί ένα βίαιο αστυνομικό καθεστώς.
<P>
Πρέπει, επιτέλους, να κάνουμε κάτι. Πρέπει να επιβάλουμε, με πιέσεις κι όχι "νίπτοντας τας χείρας μας», την λειτουργία ενός ευρωπαϊκού γραφείου, όπως έκαναν στο Κοσσυφοπέδιο οι Αμερικανοί χωρίς προβλήματα. Παραπονούμεθα, αλλά δεν κάνουμε τίποτα. Πρέπει να ασκήσουμε πιέσεις. Δεύτερον, πρέπει να επιτηρήσουμε εκεί τη διεξαγωγή των εκλογών, με διεθνείς παρατηρητές. Είναι σημαντικό αυτό, αλλιώς δεν θα πάψει να υπάρχει το αστυνομικό καθεστώς. Και τρίτον, πρέπει να εξαναγκάσουμε με πιέσεις τον κ. Μιλόσεβιτς να τηρήσει τις ισχνές υποσχέσεις που μόλις έδωσε στον κ. Rugova, γιατί ο κ. Rugova, όπως ο Γκάντι, ακολουθεί ένα δρόμο που αρνείται τη χρήση βίας. Τον αποδοκιμάσαμε και γι' αυτό σήμερα οι νέοι καταφεύγουν στα όπλα. Γι' αυτό είμαστε ένοχοι και βρισκόμαστε κι εμείς σήμερα με τα χέρια βουτηγμένα στο αίμα.

<SPEAKER ID=133 LANGUAGE="NL" NAME="Van Bladel">
Κύριε Πρόεδρε, η κατάσταση στο Κοσσυφοπέδιο χαρακτηρίζεται από δύο θέματα. Πρώτον, δεν υπάρχει επαφή ανάμεσα στους αλβανούς κατοίκους και τις αρχές. Δεύτερον, και οι δύο πλευρές πιάστηκαν στα δίχτυα της ίδιας της ρητορικής τους. Στα Βαλκάνια δεν μπορείς να χάσεις κύρος, δεχόμενος να διαπραγματευτείς με τον άλλον. Πρόσφατα, οι φοιτητές αποτελούν και αυτοί νέο παράγοντα, δίπλα σε πολιτικούς αρχηγούς όπως ο Rugova και ο Demaci. Επιπλέον, οι ένοπλες επιθέσεις πληθαίνουν και στοχεύουν ακόμα και τους πρόσφυγες που εγκαταστάθηκαν στην περιοχή. Κατά τη δική μου άποψη, αρχηγοί όπως ο Rugova και ο Demaci δεν διαχωρίζουν επαρκώς τις θέσεις τους απ' αυτές τις βίαιες ενέργειες.
<P>
Όταν ρίζωσε στην περιοχή η ιδέα της αυτονομίας, οι εμπλεκόμενοι κόλλησαν στις θέσεις τους και δεν καταδέχονται να διαπραγματευθούν "με τον εχθρό» διότι, όπως είπαμε, θα χάσουν κύρος. Λέγεται ότι οι Σέρβοι διατίθενται μεν να συζητήσουν για κάποια λύση, αλλά όχι για το πολιτικό καθεστώς του Κοσσυφοπεδίου. Οι Αλβανοί απαιτούν να ικανοποιηθούν πρώτα όλα τα αιτήματά τους. Ήρθε η στιγμή για την ΕΕ, κύριε Πρόεδρε, να μεσολαβήσει με άκρα μυστικότητα ώστε βήμα προς βήμα να προχωρήσουμε σε λύσεις που να υπογραφούν και από τις δύο πλευρές. Ίσως επιτευχθεί κάποιο καθεστώς αυτονομίας, με το οποίο οι Αλβανοί θα μπορέσουν να διαμορφώσουν την ταυτότητά τους, αλλά πιθανόν κάτω από σερβική κυβέρνηση. Μια διαμεσολάβηση της ΕΕ θα μπορούσε να αποδώσει καρπούς. Το Βελιγράδι δεν υποκύπτει σε πιέσεις, όπως μας δίδαξε η πείρα. Αλλά το Βελιγράδι ίσως δέχεται την πειθώ. Ας το επιχειρήσουμε τουλάχιστον.
<P>
Σούχα Μπεσάρα

<SPEAKER ID=134 LANGUAGE="FR" NAME="Pradier">
 Κύριε Πρόεδρε, με την περίπτωση της Souha Bchara, αποκαλύπτεται όσον αφορά την περιοχή αυτή, η πλήρης απουσία του κράτους δικαίου, η οποία και πρέπει να στιγματιστεί.
<P>
Μεταξύ των εδαφών όπου εφαρμόζεται ο λιβανέζικος νόμος και των νοτίων εδαφών, όπου ο νόμος εκδηλώνεται κάτω από τον δημοκρατικό έλεγχο του Ισραήλ, υπάρχει μια περιοχή καταρχήν λιβανέζικη, η οποία στην ουσία ελέγχεται από ορισμένους πολέμαρχους, οι οποίοι τρέφονται, οπλίζονται, αμοίβονται και παίρνουν διαταγές από τους ισραηλινούς στρατιωτικούς. Όμως σ'αυτήν την περιοχή της απουσίας κράτους δικαίου, όπου βασιλεύει η καλή θέληση των οπλισμένων, γίνονται συλλήψεις, φυλακίσεις, ακόμα κι εκτελέσεις, χωρίς κανείς να λέει τίποτα.
<P>
Η φυλακή του Khiam ζει μέσα σ' αυτό το καθεστώς της απουσίας κράτους δικαίου. Η Souha Bchara, μια νέα κοπέλα, η οποία υπήρξε ο αυτουργός μιας απόπειρας τυραννοκτονίας, που διαπράχθηκε στο πρόσωπο ενός από αυτούς τους πολέμαρχους, κρατείται εκεί μέσα φυλακισμένη εδώ και δέκα περίπου χρόνια. Αυτή η φυλακή πρέπει να καταστραφεί και οι κρατούμενοι πρέπει να παραπεμφθούν ενώπιον μιας νόμιμης δικαστικής αρχής. Ο σοβαρότατος ρόλος του κράτους του Ισραήλ στην περιοχή, το καθιστά υπεύθυνο να θέσει ένα τέρμα σε αυτό το αίσχος.

<SPEAKER ID=135 LANGUAGE="NL" NAME="Peijs">
Κύριε Πρόεδρε, πριν από οκτώ χρόνια, το Κοινοβούλιο ζήτησε μ' ένα ψήφισμά του να δοθεί προσοχή στην υπόθεση της Souha Bechara, η οποία είχε συλληφθεί στις 25 Μαΐου 1989, όπως είπαμε, πριν από οκτώ ολόκληρα χρόνια. Κρατείται τώρα επί εννέα χρόνια. Όταν μπήκε στη φυλακή, ήταν 21 ετών. Από κοπέλα, έγινε τώρα πια μια τριαντάρα γυναίκα που δεν έχει ιδέα τι θα απογίνει. Διότι όλα αυτά τα χρόνια δεν έχει περάσει από δίκη. Προσωπικά, πιστεύω πως είναι ένοχη, κύριε Πρόεδρε, αλλά ένοχος ή μη, ο καθένας δικαιούται μιας δίκης, και αυτό ισχύει και για αυτή τη νέα γυναίκα. Κι αυτό ζητάμε σήμερα, διότι το θέμα δεν είναι αν είναι ένοχη, κανείς δεν το αρνείται, ούτε η ίδια η μητέρα της. Αλλά η μητέρα θέλει να ξαναδεί την κόρη της. Δεν επιτρέπονται οι επισκέψεις ούτε από συγγενείς, ούτε από δικηγόρους, ούτε από τον Ερυθρό Σταυρό. Δεν νομίζω ότι μπορούμε να το αποκαλέσουμε δικαιοσύνη αυτό. Κύριε Πρόεδρε, ζητάμε να γνωστοποιήσετε στην ισραηλινή κυβέρνηση τι συνέβη, ώστε να μπορέσει να ενεργήσει ως κράτος δικαίου.

<SPEAKER ID=136 LANGUAGE="FR" NAME="Querbes">
 Κύριε Πρόεδρε, η Souha Bchara ήταν 21 ετών όταν συνελήφθη, στις 7 Νοεμβρίου 1988, κατόπιν μιας πράξης αντίστασης κατά της αναπληρωματικής εθνοφρουράς του Ισραήλ στο Λίβανο.
<P>
Από την σύλληψή της και μετά, κρατείται χωρίς συγκεκριμένη κατηγορία ή ετυμηγορία, στο φρικτό στρατόπεδο του Khiam, το οποίο θυμίζει την φυλακή του Tazmamart στο Μαρόκο. Πολλοί κρατούμενοι έχουν πεθάνει εκεί μέσα και η υγεία αυτών που επιβιώνουν είναι σοβαρά και πολλές φορές αθεράπευτα προσβεβλημένη.
<P>
Οι επισκέψεις δικηγόρων, του Ερυθρού Σταυρού και ανθρωπιστικών οργανώσεων είναι απαγορευμένες στη φυλακή αυτή. Από το 1989, όπως ήδη επισημάνθηκε, το Κοινοβούλιο ζητά την απελευθέρωση της Souha Bchara, αλλά η ισραηλινή κυβέρνηση παραμένει απαθής σε κάθε διάβημα.
<P>
Το Ισραήλ, ο άμεσα υπεύθυνος γι' αυτήν την φυλάκιση, εφόσον έχει την στρατιωτική κατοχή στο Νότιο Λίβανο, μεταχειρίζεται την Souha Bchara ως όμηρο. Είναι καιρός να δοθεί ένα τέλος σε αυτήν την ανυπόφορη κατάσταση, όπως άλλωστε μας το ζήτησαν και στην προηγούμενη περίοδο συνόδου, η μητέρα της Souha Bchara και οι ανθρωπιστικές οργανώσεις.
<P>
Στην πρόταση ψηφίσματος που κατέθεσε, η Ομάδα μου ζητά την απελευθέρωση της Souha Bchara και των άλλων πολιτικών κρατουμένων, καθώς και το κλείσιμο του στρατοπέδου του Khiam.
<P>
Σλοβακία

<SPEAKER ID=137 LANGUAGE="DE" NAME="von Habsburg">
Κύριε Πρόεδρε, με ενδιαφέρον διάβασα την πρόταση ψηφίσματος για την Σλοβακία. Έχω όμως και κάτι άλλο να εκθέσω και συγκεκριμένα ότι στο ψήφισμα αυτό δεν υπάρχει επαρκής διάκριση μεταξύ του λαού της Σλοβακίας και των σημερινών δυναστών της. Γιατί εμείς οι παλαιότεροι, που έχουμε εμπειρίες από δικτατορίες, ξέρουμε πολύ καλά ότι από την μία βρίσκονται οι υπαίτιοι, όμως δεν πρέπει οπωσδήποτε ο κάθε λαός να τιμωρείται γι' αυτό, για το ότι το οποιοδήποτε κτήνος καταχράστηκε την εξουσία. Αυτό ισχύει ιδιαίτερα για την κατάσταση στην Σλοβακία.
<P>
Γι' αυτό διαπιστώνω με λύπη ότι πρέπει να απορρίψω δύο από τις προτάσεις τροπολογίας. Είναι οι προτάσεις τροπολογίας υπ' αριθ. 7 και υπ' αριθ. 8, στις οποίες ταυτίζεται υπερβολικά ο πρόεδρος Kova&#x010D;s με τον κ. Meciar. Ο Meciar είναι διαφορετικός από τον Kova&#x010D;s. Ο Kova&#x010D;s βρίσκεται στο πλευρό του λαού. Πρέπει να κάνουμε το παν για τον λαό, αλλά θα πρέπει να πολεμήσουμε τους τυράννους!

<SPEAKER ID=138 LANGUAGE="DE" NAME="Bφsch">
. (DE) Κύριε Πρόεδρε, αξιότιμοι κυρίες και κύριοι συνάδελφοι, νομίζω ότι είναι μάλλον ασυνήθιστο, στα πλαίσια μιας συζήτησης την Πέμπτη το απόγευμα, να είμαστε υποχρεωμένοι να συζητάμε για μια χώρα συνδεδεμένη με την ΕΕ. Αλλά το ίδιο ασυνήθιστο είναι, ο πρόεδρος αυτού του Σώματος να μην είναι σε θέση να συμμετάσχει σε μια από τόσο παλιά προγραμματισμένη συνάντηση με τους ομολόγους του από χώρες της Κεντρικής και Ανατολικής Ευρώπης, με την αιτιολογία ότι πρόσφατα ένας συνάδελφός του κατά παραβίαση του σλοβακικού συντάγματος, απαλλάχτηκε των βουλευτικών καθηκόντων που ασκούσε στο Εθνικό Συμβούλιο της Δημοκρατίας της Σλοβακίας.
<P>
Λαμβάνουμε υπόψη το γεγονός ότι προφανώς οι ηγέτες της Σλοβακικής Δημοκρατίας αρχίζουν σιγά σιγά να αντιλαμβάνονται ότι η πορεία της χώρας αυτής τα τελευταία χρόνια, όχι μόνο απέναντι στην Ευρωπαϊκή Ένωση αλλά και απέναντι στις γειτονικές της χώρες, την οδηγούν σε απομόνωση. Ελπίζουμε -κι αυτό το λέω ως πρόεδρος της Μικτής Κοινοβουλευτικής Επιτροπής- ότι ο πρόεδρος και ο πρωθυπουργός της Σλοβακίας θα λάβουν υπόψη τους τις συστάσεις της Μικτής Κοινοβουλευτικής Επιτροπής και θα συναισθανθούν την σημασία τους για την πορεία ένταξης της Σλοβακίας στην Ευρωπαϊκή Ένωση. Αυτό δεν ήταν μόνο ένα τυπωμένο χαρτί και πρέπει αυτό να το κατανοήσει η ηγεσία της Σλοβακίας, αλλά τούτη είναι η τελευταία ευκαιρία για συμμετοχή σε ένα πρώτο γύρο διεύρυνσης προς την κατεύθυνση της Ανατολικής Ευρώπης.
<P>
Θα δεχτούμε κατά λέξη τα λεγόμενα του πρωθυπουργού αυτής της χώρας. Θα συζητήσουμε, στην προσεχή συνάντηση με τους Σλοβάκους συναδέλφους μας, τις προόδους που επιδιώκουμε και που προσωπικά δεν αναγνωρίζω ότι επετεύχθησαν σ' αυτόν τον τομέα, και μετά θα υποβάλουμε μια σχετική σύσταση στην Ολομέλεια.

<SPEAKER ID=139 LANGUAGE="FR" NAME="Goerens">
 Κύριε Πρόεδρε, αν υπάρχει ένα ζήτημα στο οποίο η Ευρωπαϊκή Ένωση δεν μπορεί να κάνει συμβιβασμούς στις σχέσεις της με τις συνδεδεμένες χώρες, αυτό είναι σίγουρα τα ανθρώπινα δικαιώματα και η δημοκρατία.
<P>
Η περίπτωση του κ. Gaulieder, o οποίος εκδιώχθηκε από το σλοβακικό κοινοβούλιο, είναι η τελευταία από μια μεγάλη σειρά παραδειγμάτων που αρκούν για να αποδείξουν ότι η Σλοβακία κάνει τα πάντα για να δυσχεράνει τις σχέσεις της με την Ευρωπαϊκή Ένωση, με την οποία έχει υπογράψει συμφωνία σύνδεσης.
<P>
Η Επιτροπή, στην Agenda 2000, δεν μασάει τα λόγια της εξάλλου, προκειμένου να στιγματίσει την συμπεριφορά της Σλοβακίας. Δεν χρειάζεται να προσθέσουμε βέβαια ότι η αίτηση προσχώρησης της Σλοβακίας στην Ευρωπαϊκή Ένωση πρέπει να παραμείνει παγωμένη για όσο διάστημα το κράτος αυτό δεν αποφασίζει να υιοθετήσει μια συμπεριφορά, η οποία να αρμόζει σε ένα κράτος δικαίου και να συμβαδίζει με τα κριτήρια της Κοπεγχάγης, απαραίτητη προϋπόθεση για την έναρξη της διαδικασίας προσχώρησης.
<P>
Ο ανεύθυνος και απαράδεκτος ρόλος ορισμένων θεσμικών οργάνων της Σλοβακίας έχει σαν αποτέλεσμα την περαιτέρω απομόνωση της Σλοβακίας, γεγονός το οποίο είναι, όπως υπογράμμισαν πολλοί από τους προηγούμενους ομιλητές, σε βάρος του σλοβακικού λαού.

<SPEAKER ID=140 LANGUAGE="DE" NAME="Rόbig">
Κύριε Πρόεδρε, η διακοινοβουλευτική επιτροπή ΕΕ-Σλοβακίας επεξεργάστηκε την περασμένη άνοιξη ένα συγκεκριμένο πρόγραμμα εργασίας. Η σχετική απόφαση ελήφθη, ομόφωνα, εκατέρωθεν. Η Σλοβακία σύγουρα είναι ευπρόσδεκτη σαν μέλος, και ιδιαίτερα η οικονομική της ανάπτυξη είναι πολύ ικανοποιητική. Όμως η υπόθεση Gaulieder, το ζήτημα των μειονοτήτων, οι σχέσεις με την αντιπολίτευση, οι εκλογικοί νόμοι και μερικά άλλα ζητήματα δίνουν αφορμή για μεγάλες επιφυλάξεις.
<P>
Αν δεν εφαρμοστούν τα επιθυμητά σημεία της κοινής συμφωνίας μας, το αργότερο μέχρι τέλη Νοεμβρίου, τότε θα οδηγηθούμε σε σοβαρά προβλήματα. Η Ευρωπαϊκή Ένωση μπορεί να περιμένει. Δεν υπάρχει κανένα πρόβλημα για την ΕΕ. Πιστεύω όμως ότι τα μέλη της κυβέρνησης που φέρουν την ευθύνη θα λογοδοτήσουν, γι' αυτό, στον λαό της Σλοβακίας. Το ίδιο ισχύει και αντιστρόφως, βέβαια.
<P>
(Χειροκροτήματα)

<SPEAKER ID=141 LANGUAGE="EN" NAME="Perry">
Κύριε Πρόεδρε, αισθάνομαι χαρά που μου δίνεται η ευκαιρία να συμμετάσχω στη συζήτηση αυτή ως δεύτερος αντιπρόεδρος της Μικτής Κοινοβουλευτικής Επιτροπής με τη Σλοβακία. Είναι αναμφισβήτητα σωστό το Ευρωπαϊκό Κοινοβούλιο, στο στάδιο αυτό, να καταστήσει απολύτως σαφές στην κυβέρνηση της Σλοβακίας ότι αναμένουμε να ισχύσουν δημοκρατικές αρχές στη χώρα αυτή. Αυτές ακριβώς υπήρξαν, βεβαίως, οι απαιτήσεις που επιβλήθηκαν από τη Μικτή Κοινοβουλευτική Επιτροπή και έλαβαν την ομόφωνη αποδοχή των σλοβάκων συναδέλφων μας: ότι, δηλαδή, μέχρι τα τέλη Νοεμβρίου, θα έθεταν ορισμένα κριτήρια για τη δημοκρατία στη χώρα αυτή. Δυστυχώς, όπως αποδεικνύει το παράδειγμα Gaulieder, μέχρι σήμερα δεν πέτυχαν τον εν λόγω στόχο.
<P>
Κατόπιν τούτου, πιστεύω ότι θα πρέπει πάντα να καθιστούμε σαφές ότι η αντιπαράθεσή μας στρέφεται προς την κυβέρνηση της Σλοβακίας και όχι προς τον λαό της Σλοβακίας. Θα πρέπει επίσης να διασαφηνίσουμε ότι εμείς, ως Ευρωπαϊκή Ένωση, θεωρούμε σημαντικό ο λαός και η χώρα της Σλοβακίας να επιτύχουν επιτέλους τη θέση που τους ανήκει δικαιωματικά στην Ευρωπαϊκή Ένωση. Θα είμαστε ευχαριστημένοι όταν δούμε το λαό της Σλοβακίας στην ΕΕ.
<P>
Αλγερία

<SPEAKER ID=142 LANGUAGE="FR" NAME="Andrι-Lιonard">
Κύριε Πρόεδρε, το πρωί της Τετάρτης, το Σώμα ενέκρινε να συμπεριληφθεί στη συζήτηση των επειγόντων θεμάτων και μια πρόταση ψηφίσματος σχετικά με την Αλγερία. Δύο ώρες αργότερα, η Ομάδα του Ευρωπαϊκού Λαϊκού Κόμματος, η οποία είχε αρχικά αποδεχθεί τη συζήτηση επί του θέματος, αναίρεσε με την δικαιολογία ότι έκανε λάθος κατά την ψηφοφορία.
<P>
Κύριε Πρόεδρε, είναι δυνατόν, σε ένα θέμα τόσο σοβαρό όπως η κρίση που μαίνεται στην Αλγερία, να κάνει μια ολόκληρη Ομάδα λάθος; Επιτρέψτε μου να αμφιβάλλω. Έχουμε το δικαίωμα, εμείς που παρεμβαίνουμε για όλα τα μέρη του κόσμου, να παραμείνουμε σιωπηλοί για την Αλγερία; Ορισμένοι πιστεύουν ότι το ψήφισμά μας του Σεπτεμβρίου είναι αρκετό, ότι η δημόσια ακρόαση με τις αρχές της Αλγερίας και τους πολίτες, η οποία έχει προβλεφθεί για τις 25 Νοεμβρίου, θα μπορούσε να τεθεί σε κίνδυνο αν παίρναμε απόφαση σήμερα, ότι η ad hoc κοινοβουλευτική αντιπροσωπεία θα μπορούσε να ακυρωθεί. Εγώ, λέω ότι όλα αυτά είναι δικαιολογίες.
<P>
Οφείλουμε να έχουμε το θάρρος της γνώμης μας και να δηλώσουμε ξεκάθαρα ότι απαιτούμε την αλήθεια. Με τη σιωπή μας, γινόμαστε συνένοχοι. Ούτε μια εφημερίδα σήμερα δεν αποσιωπά το ζήτημα της Αλγερίας. Η Libιration την έκανε πρωτοσέλιδο και θέτει το ερώτημα: "Ποιος σκοτώνει στην Αλγερία; ». Όλος ο Τύπος δημοσιεύει ανεπιβεβαίωτες περιγραφές της καθημερινής βαρβαρότητας, συντριπτικές μαρτυρίες καταγγέλλουν την απάθεια των στρατιωτικών, αν όχι την συνενοχή τους. Αυτά είναι αδύνατον να εξακριβωθούν αν δεν ξεκινήσει άμεσα μια διεθνής έρευνα. Η αλγερινή κυβέρνηση όμως απορρίπτει συστηματικά κάθε δυνατότητα έρευνας, με την πρόφαση ότι κάτι τέτοιο θα αποτελούσε ανάμιξη στις εσωτερικές υποθέσεις της Αλγερίας.
<P>
Τρεις χώρες -η Γαλλία, η Ιταλία και η Ισπανία- ζήτησαν από την Ευρωπαϊκή Ένωση την σύσταση μιας επιτροπής διαχείρισης της κρίσης, προκειμένου να καθοριστεί μια κοινή θέση και μια κοινή δράση ως προς την Αλγερία.
<P>
Ο ΟΗΕ και ο Ύπατος Αρμοστής των Ηνωμένων Εθνών για τα ανθρώπινα δικαιώματα έκαναν έκκληση για να αρχίσει ο διάλογος και εμείς προτιμάμε το Ευρωπαϊκό Κοινοβούλιο να σιωπήσει! Όχι, όχι και πάλι όχι! Αρκετά με την αδράνεια! Η Ευρωπαϊκή Ένωση πρέπει να πάρει θέση! Η Αλγερία είναι έταιρος της Μεσογείου. Οι πολιτιστικοί, οικονομικοί και ιστορικοί δεσμοί που έχουμε μαζί της, μας υποχρεώνουν να ενεργήσουμε. Η σιωπή του Ευρωπαϊκού Συμβουλίου είναι απαράδεκτη. Η διεθνής κοινότητα διαθέτει τα μέσα να παρέμβει, και κυρίως να εκτονώσει την κρίση στην Αλγερία.
<P>
Τα Ηνωμένα Έθνη μπορούν να στείλουν μια διερευνητική αποστολή, επικαλούμενοι το γεγονός ότι απειλείται η ειρήνη, και οι αλγερινές αρχές δεν μπορούν να αντισταθούν αν το Συμβούλιο Ασφαλείας του ΟΗΕ το εγκρίνει.
<P>
Σήμερα, για τέταρτη φορά μέσα σε δύο χρόνια, οι Αλγερινοί ψηφίζουν. Η αδιαφορία του λαού είναι προφανής και πόσο κατανοητή, αλήθεια. Τον θαμπώσαμε μιλώντας για ειρήνη και το μόνο που έχει τώρα είναι πόλεμος! Από το 1991 και μετά, ούτε οι στρατιωτικοί ούτε η παρούσα κυβέρνηση κατάφεραν να επαναφέρουν την γαλήνη. Θα ήθελα ειλικρινά να δώσω στον Πρόεδρο Zeroual το ελαφρυντικό της αμφιβολίας, με την προϋπόθεση ότι θα δεχτεί να ρίξει φως στις εκτελέσεις, να δικαστούν και να καταδικαστούν οι ένοχοι, να φανεί πρόθυμος να αναθεωρήσει την άποψή του περί εξάρθρωσης της τρομοκρατίας και, τέλος, να αποδεχτεί την ελευθερία της έκφρασης και άρα την ελευθεροτυπία. Ένα κράτος δικαίου, κύριε Πρόεδρε, οφείλει να εξασφαλίζει την ασφάλεια των πολιτών του. Ας κάνει λοιπόν ό, τι πρέπει για να μπορέσει η αλγερινή κοινωνία, απλώς, να ζήσει.
<P>
(Χειροκροτήματα)

<SPEAKER ID=143 LANGUAGE="DE" NAME="Swoboda">
Κύριε Πρόεδρε, Κύριε Επίτροπε, Κυρίες και Κύριοι. Κυρία Andrι Lιonard, πρέπει να σας διέφυγε η τελευταία σύνοδος αυτού του Κοινοβουλίου, τουλάχιστον όσον αφορά το ζήτημα της Αλγερίας! Στην χθεσινή ψηφοφορία δεν κάναμε λάθος ως παράταξη. Είμαστε αντίθετοι σ' αυτό επειδή μόλις την τελευταία φορά και μετά από εκτενή συζήτηση εγκρίναμε ένα ψήφισμα για την Αλγερία. Σ' αυτό αποφασίστηκε μία ακροαματική διαδικασία για τα ανθρώπινα δικαιώματα, πράγμα το οποίο δεν αποδεχόμαστε πλήρως, αλλά θα το λάβουμε πολύ σοβαρά υπόψη, ενώ το Κοινοβούλιο αποφάσισε επίσης την αποστολή μιας αντιπροσωπείας του στην Αλγερία.
<P>
Δυστυχώς -οφείλω να απευθύνω αυτή την παρατήρησή μου στο Προεδρείο- τέτοιες αποφάσεις του Κοινοβουλίου ακολουθούν μια μακρά πορεία, και δεν καταλαβαίνω γιατί δίσταζαν και διστάζουν ακόμα το Προεδρείο και η Διάσκεψη των Προέδρων, και πρέπει αυτή η ακροαματική διαδικασία να αναβάλλεται. Εδώ δίνω δίκιο στην κ. Andrι-Lιonard. Το πρόβλημα είναι τόσο επείγον και αποφασιστκής σημασίας ώστε απαιτούνται δίχως άλλο μακρές συζητήσεις, ασφαλώς με την κυβέρνηση και το κοινοβούλιο της Αλγερίας, πριν να στείλουμε αυτή την αντιπροσωπεία, και πραγματικά δεν καταλαβαίνω γιατί διστάζουμε. Θα μπορούσαμε σήμερα να είμαστε πιο φειδωλοί στην υποβολή μιας νέας πρότασης ψηφίσματος και σε μία νέα σύντομη συζήτηση, αν ανταποκρινόμαστε πιό γρήγορα στις προσδοκίες αυτού του Κοινοβουλίου. Επειδή είμαι σχετικά νέο μέλος του Κοινοβουλίου αυτού, με εκπλήσσει το γεγονός ότι όταν αποφασίζεται κάτι, εδώ, από το Σώμα, υπάρχει πάντα ένα κεντρικό συμβούλιο που υπαγορεύει: Το θέλουμε αυτό, μήπως δεν το θέλουμε, μήπως πρέπει να το αναβάλουμε γι' αργότερα; Αν το Σώμα αυτό εκφράζει μια γνήσια σαφή ευχή που αντιπροσωπεύει τις περισσότερες ή πολλές παρατάξεις, τότε κανονικά πρέπει τούτο να λαμβάνεται αμέσως υπόψη.
<P>
Επιτρέψτε μου μια προσωπική διευκρίνιση και μια σύντομη παρατήρηση: Συμφωνώ απόλυτα με το περιεχόμενο. Πρόκειται για μια απαράδεκτη κατάσταση. Οφείλουμε να επιστήσουμε την προσοχή της αλγερινής κυβέρνησης ότι αυτό δεν αποτελεί μόνον ένα ζήτημα εσωτερικού ενδιαφέροντος, αλλά και πρόβλημα ολόκληρου του μεσογειακού χώρου. Γι' αυτό δεν θα πάψουμε να υπερασπίζουμε την δυνατότητά μας να φροντίζουμε για μια ειρηνική διευθέτηση της κατάστασης στην Αλγερία.

<SPEAKER ID=144 LANGUAGE="NL" NAME="Van Bladel">
Κύριε Πρόεδρε, η κατάσταση στην Αλγερία παραμένει σοβαρότατη και εντελώς απαράδεκτη. Δικαιολογημένα η ΕΕ και το Κοινοβούλιο ανησυχούν και το εκφράσαμε με το ψήφισμα που εγκρίναμε την περασμένη περίοδο συνόδου.
<P>
Κύριε Πρόεδρε, Κύριε Επίτροπε, βρισκόμαστε ενόψει μιας ακροαματικής διαδικασίας που προετοιμάζει η Υποεπιτροπή Ανθρωπίνων Δικαιωμάτων, με θέμα τα ανθρώπινα δικαιώματα σ'αυτή την χώρα. Προσεχώς, ο Υπουργός Εξωτερικών της Αλγερίας θα προσέλθει στην Επιτροπή Εξωτερικών Υποθέσεων. Ίσως το βραβείο Ζαχάρωφ ν' απονεμηθεί σε μια Αλγερινή γυναίκα -το θεωρώ πολύ πιθανόν.
<P>
Η Ομάδα μου είναι της άποψης ότι πρώτα πρέπει να γίνουν όλα αυτά τα βήματα, πριν προχωρήσουμε στις πρωτοβουλίες που προτείνει το ψήφισμα -όσο χρήσιμες και να μπορέσουν να αποδειχθούν στο μέλλον. Θεωρούμε το ψήφισμα που εγκρίθηκε τον περασμένα μήνα έγκυρο και ισόρροπο, οπότε δεν θα μπορέσουμε να εγκρίνουμε απόψε το παρόν ψήφισμα.

<SPEAKER ID=145 LANGUAGE="FR" NAME="Querbes">
 Κύριε Πρόεδρε, στην περίοδο συνόδου του Σεπτεμβρίου -όπως ήδη επισημάνθηκετο Σώμα ψήφισε, σχετικά με την Αλγερία μια πρόταση η οποία ζητούσε από την αλγερινή κυβέρνηση να ενισχύσει τον διάλογο με όλες τις πολιτικές δυνάμεις και τα εθνικά δημοκρατικά στοιχεία που απορρίπτουν την προσφυγή στη βία.
<P>
Σύμφωνα με την απόφαση αυτή, μια αντιπροσωπεία του Ευρωπαϊκού Κοινοβουλίου συγκροτείται ήδη για να αναλάβει καθήκοντα. Υπό τις συνθήκες αυτές, δεν καταλαβαίνω πιος ο λόγος για μια νέα συζήτηση σχετικά με την Αλγερία. Γιατί αυτή η πρωτοβουλία; Μήπως για να προσπαθήσουμε για άλλη μια φορά να επαναφέρουμε τις δυνάμεις του ολοκληρωτισμού και την ένοπλη ισχύ τους στα ίχνη των διαπραγματεύσεων με τις αρχές, μετά την αποτυχία αυτής της πρότασης κατά την περίοδο συνόδου του Σεπτεμβρίου;
<P>
Η Ομάδα μας θα καταψηφίσει αυτήν την πρόταση της Ομάδας των Φιλελευθέρων, η οποία αποτελεί πρόκληση δεδομένου ότι γίνεται την ημέρα των δημοτικών εκλογών στην Αλγερία. Επωφελούμαι ωστόσο της συζήτησης για να επιβεβαιώσω το ότι καταδικάζουμε τις πράξεις βαρβαρότητας που διαπράττονται από τις ομάδες ολοκληρωτισμού και το ότι στηρίζουμε όλους εκείνους οι οποίοι μάχονται ενάντια στον φονταμενταλισμό, με τις γυναίκες της Αλγερίας στην πρώτη γραμμή. Όπως το είπε πρόσφατα και η πρόεδρος της Αλγερινής Δημοκρατικής Ένωσης Γυναικών, τα κλειδιά για την λύση τα έχουμε εμείς: ας εκφράσουμε λοιπόν πιο σθεναρά την αλληλεγγύη μας προς τον αλγερινό λαό, ενισχύοντας κυρίως την συνεργασία με τις ζωντανές δυνάμεις της χώρας.

<SPEAKER ID=146 LANGUAGE="SV" NAME="Gahrton">
Κύριε Πρόεδρε, φυσικά μπορεί κανείς πάντοτε να αμφισβητεί το πόσο συχνά θα κατακρίνουμε μια ορισμένη χώρα και θα το αναφέρουμε στα ψηφίσματα εδώ. Αλλά όταν πρόκειται για την Αλγερία, έχει προκύψει βέβαια ένα νέο στοιχείο. Οι γαλλικές εφημερίδες αναφέρονται σε αρκετά βάσιμες υποψίες, ότι ίσως η ίδια η αλγερινή κυβέρνηση εμπλέκεται στις σφαγές που αποδίδονται στους ισλαμιστές φονταμενταλιστές. Βέβαια, δεν υπάρχουν ακόμη κάποιες αποδείξεις αλλά όταν μια τόσο φημισμένη εφημερίδα όπως η Libιration το παίρνει στα σοβαρά, και εκτός αυτού αναφέρει ότι η εφημερίδα δεν μπορεί η ίδια να στείλει εκεί κάποιους δημοσιογράφους για να ελέγξουν το θέμα, τότε είναι αρκετά σοβαρό.
<P>
Νομίζω ότι υπήρχε μία τάση εδώ στο Κοινοβούλιο να αντιμετωπίζεται η αλγερινή κυβέρνηση ως ο μοναδικός εμπλεκόμενος που θα μπορούσε να διορθώσει την κατάσταση, ενώ στη πραγματικότητα ίσως έχουμε δύο εμπλεκόμενους στην Αλγερία οι οποίοι και οι δύο είναι περίπου, όπως λέμε στα σουηδικά, "η ίδια πάστα». Εν πάση περιπτώσει υπάρχουν υποψίες γι'αυτό, κάτι που αιτιολογεί το να αναφερθούμε στην υπόθεση εκ νέου και το ότι βλέπουμε το θέμα από μια νέα οπτική. Ως εκ τούτου, μπορώ ουσιαστικά να συμφωνήσω με την κ. Andrι-Lι οnard.

<SPEAKER ID=147 NAME="De Silguy">
, μέλος της Επιτροπής. (FR) Κύριε Πρόεδρε, Κυρίες και Κύριοι βουλευτές, έξι χώρες σήμερα, τρεις ήπειροι: αυτό με οδηγεί στη σκέψη ότι οι παραβιάσεις των ανθρωπίνων δικαιωμάτων δεν είναι, δυστυχώς, το προνόμιο ή το μονοπώλιο ορισμένων χωρών ή ορισμένων περιοχών στον κόσμο. Είναι λυπηρό.
<P>
Θα ξεκινήσω από το Κονγκό, δηλαδή από την Λαϊκή Δημοκρατία του Κονγκό, αφού η πρόταση ψηφίσματος αφορά μόνο τη χώρα αυτή. Θα υπογραμμίσω το γεγονός ότι η σύνοδος κορυφής του Αμστερνταμ και το Συμβούλιο Υπουργών Γενικών Υποθέσεων εξέφρασαν την πρόθεση της Ευρωπαϊκής Ένωσης να δημιουργήσουν "εποικοδομητικές σχέσεις με τη νέα κυβέρνηση της Λαϊκής Δημοκρατίας του Κονγκό».
<P>
Ωστόσο, το άρθρο 5 της Σύμβασης της Λομέ συνδέει την ευρωπαϊκή βοήθεια με τον σεβασμό των ανθρωπίνων δικαιωμάτων και του διεθνούς δικαίου σε ανθρωπιστικά θέματα, με μια ουσιαστική δέσμευση υπέρ της δημοκρατίας και με την εγκαθίδρυση ενός κράτους δικαίου. Η Επιτροπή θα ξαναρχίσει σταδιακά την συνεργασία της με την Λαϊκή Δημοκρατία του Κονγκό, στην κατεύθυνση των προόδων που έχουν σημειωθεί σε αυτούς τους τομείς: είναι αυτό που ονομάζουμε εποικοδομητική συνεργασία υπό όρους.
<P>
Η παρούσα κατάσταση στο Κονγκό απέχει πολύ από το να είναι ικανοποιητική. Καταρχάς, η κυβέρνηση του Κονγκό εξακολουθεί να παρεμποδίζει την έρευνα των Ηνωμένων Εθνών σχετικά με τα ανθρώπινα δικαιώματα. Εμποδίζει την Ύπατη Αρμοστεία για τους Πρόσφυγες να πραγματοποιήσει τις ενέργειες προστασίας και παροχής βοήθειας στους πρόσφυγες της Ρουάντα. Από την άλλη μεριά, η κυβέρνηση καθυστερεί επίσης να ξεκινήσει την απαραίτητη δημοκρατική διαδικασία για την ανόρθωση της χώρας. Η Επιτροπή εκφράζει τη λύπη της για το γεγονός ότι ο εποικοδομητικός διάλογος, ο οποίος ξεκίνησε κατά την αποστολή της "τρόικα» στην Κινσάσα και συνεχίστηκε με την συνάντηση με τον υπουργό Εξωτερικών, κ. Karaha, στις Βρυξέλλες, δεν είχε αποτέλεσμα.
<P>
Η κυβέρνηση του Κονγκό οφείλει να γίνει πιο σαφής σχετικά με τις δεσμεύσεις της για τον εκδημοκρατισμό και τα ανθρώπινα δικαιώματα και να επιτρέψει στα Ηνωμένα Έθνη να ολοκληρώσουν το έργο το οποίο τους ανατέθηκε. Παράλληλα, η Επιτροπή εξακολουθεί με τα προγράμματα παροχής ανθρωπιστικής βοήθειας, προκειμένου να βοηθήσει το Κονγκό να επουλώσει τις πληγές του: 81 εκατομύρια ECU έχουν διατεθεί γι'αυτόν τον σκοπό.
<P>
Η Κίνα είναι η δεύτερη χώρα υπό συζήτηση. Το ζήτημα του σεβασμού των ανθρωπίνων δικαιωμάτων και των θεμελιωδών ελευθεριών στην Κίνα παρακολουθείται με μεγάλη προσοχή από την Επιτροπή. Το θέμα προσεγγίζεται κανονικά με τις κινέζικες αρχές στο πλαίσιο του διμερούς διαλόγου μας, από την καθιέρωσή του, το 1994. Η Επιτροπή θα δώσει το μεγαλύτερο βάρος της προσοχής της στο ζήτημα της τήρησης, στο Χονγκ Κονγκ, των συμφωνιών που έχουν συναφθεί με την Μεγάλη Βρετανία. Ο κ. Mc Millan-Scott αναφέρθηκε στο θέμα πριν από λίγο. Είμαι σε θέση να του πω -παρ' όλο που δεν είναι πια ανάμεσά μας- ότι παίρνουμε στα σοβαρά αυτό το θέμα, χωρίς καν να περιμένουμε την έναρξη κυκλοφορίας του ευρώ, την 1η Ιανουαρίου 1999.
<P>
Η Κίνα συμμετέχει αυτή τη στιγμή στην προετοιμασία της πρώτης συνάντησης εμπειρογνωμόνων Κίνας-Ευρώπης σχετικά με τα ανθρώπινα δικαιώματα, προετοιμασία η οποία εξελίσσεται αυτή τη στιγμή μάλιστα, στο Λουξεμβούργο. Η Επιτροπή ελπίζει ότι ο διάλογος αυτός θα έχει αποτελέσματα. Προτίθεται να παράσχει στην Κίνα κάθε αναγκαία τεχνική βοήθεια, προκειμένου να την βοηθήσει να υλοποίησει τις διεθνείς της δεσμεύσεις, κυρίως στο πλαίσιο των συμβάσεων των Ηνωμένων Εθνών για την προστασία των ανθρωπίνων δικαιωμάτων και των θεμελιωδών ελευθεριών, προκειμένου να ενδυναμώσει την κοινωνία των πολιτών και το κράτος δικαίου στην Κίνα, εκπαιδεύοντας δικαστές και νομικούς ή οργανώνοντας ανταλλαγές εμπειρογνωμόνων. Μπορώ να σας εγγυηθώ ότι η Επιτροπή θα κρατά το Ευρωπαϊκό Κοινοβούλιο ενήμερο σχετικά με τις εξελίξεις στα θέματα αυτά.
<P>
Το τρίτο πρόβλημα έχει να κάνει με το Κοσσυφοπέδιο. Η Επιτροπή θα ήθελε να επωφεληθεί της ευκαιρίας για να υποστηρίξει το Κοινοβούλιο και να καταδικάσουν από κοινού την βίαιη καταστολή, της οποίας θύματα υπήρξαν τα άτομα που διαδήλωναν ειρηνικά την 1η Οκτωβρίου, καθώς και για να εκφράσει την μόνιμη ανησυχία της για την γενική κατάσταση στο Κοσσυφοπέδιο. Τα δικαιώματα της αλβανικής μειονότητας πρέπει να εξασφαλιστούν και το Κοσσυφοπέδιο πρέπει να αποκτήσει έναν μεγάλο βαθμό αυτονομίας στο εσωτερικό των συνόρων της Ομοσπονδιακής Δημοκρατίας της Γιουγκοσλαβίας.
<P>
Η Επιτροπή και το Συμβούλιο εξέφρασαν πολλές φορές την επιθυμία δημιουργίας ενός γραφείου στην Πρίστινα. Καλούν τις γιουγκοσλαβικές αρχές να δώσουν την σύμφωνη γνώμη τους, η οποία νομικά είναι απαραίτητη. Δεν πιστεύω, άλλωστε, ότι αυτό θα μπορούσε να χαρακτηριστεί ανάμιξη στις εσωτερικές της υποθέσεις.
<P>
Η Επιτροπή υποστηρίζει τον ΟΑΣΕ στη βούλησή του να επαναλάβει την αποστολή του στο Κοσσυφοπέδιο και καλεί τις αρχές της Ομοσπονδιακής Δημοκρατίας της Γιουγκοσλαβίας να αποδεχτούν την παρουσία του Ύπατου Επιτρόπου του ΟΑΣΕ για θέματα εθνικών μειονοτήτων.
<P>
Για την Ευρωπαϊκή Ένωση, η αρχή ενός πραγματικού διαλόγου για την κατάσταση του Κοσσυφοπεδίου αποτελεί απαραίτητη προϋπόθεση για την ανάπτυξη διμερών σχέσεων με την Ομοσπονδιακή Δημοκρατία της Γιουγκοσλαβίας. Η τήρηση αυτής της απαίτησης θα ληφθεί υπόψη κατά την εξέταση, τον επόμενο χρόνο, μιας πιθανής παράτασης των αυτόνομων εμπορικών μέτρων.
<P>
Το τέταρτο ζήτημα αφορά την κατάσταση της κυρίας Souha Bechara. Καταρχάς, η Επιτροπή ελπίζει να εφαρμοστεί η απόφαση 425 του Συμβουλίου Ασφαλείας του ΟΗΕ ζητώντας από το Ισραήλ να θέσει τέλος στην κατοχή του Νοτίου Λιβάνου. Παράλληλα, η Επιτροπή περιμένει από το Ισραήλ, την υπεύθυνη δύναμη κατοχής, να σεβαστεί τους διεθνείς κανόνες όσον αφορά τα ανθρώπινα δικαιώματα, καθώς και την τέταρτη σύμβαση της Γενεύης σχετικά με την προστασία του άμαχου πληθυσμού σε περίοδο πολέμου.
<P>
Η Επιτροπή δίνει το μεγαλύτερο βάρος της προσοχής της -μπορώ να διαβεβαιώσω σχετικά τον κ. Pradier, τον κ. Querbes και την κ. Puech- στην αυθαίρετη κράτηση της κ. Souha Bechara και ορισμένων άλλων ατόμων στη φυλακή του Khiam. Το θέμα αυτό, όπως και όλα τα άλλα που σχετίζονται με την κατοχή του Νοτίου Λιβάνου, θίγεται τακτικά κατά τις επαφές με τις ισραηλινές αρχές. Η Επιτροπή ζητά από τις αρμόδιες αρχές να προχωρήσουν σε μια σωστή δίκη και να επιτρέψουν τις επί τόπου επισκέψεις του Διεθνούς Ερυθρού Σταυρού.
<P>
Η Ευρωπαϊκή Ένωση θα μπορέσει ακόμα καλύτερα να ασκήσει θετική επιρροή στα θέματα των ανθρωπίνων δικαιωμάτων, όταν επικυρωθεί η ευρωμεσογειακή συμφωνία σύνδεσης. Ο πολιτικός διάλογος Ευρώπης-Ισραήλ θα αποτελέσει τότε μια εξαιρετική ευκαιρία για το σκοπό αυτό.
<P>
Το πέμπτο ζήτημα αφορά την Σλοβακία. Η Επιτροπή παρακολουθεί με μεγάλη προσοχή την εξέλιξη της κατάστασης στην Σλοβακία, ως προς την οποία είναι αποφασισμένη και αισιόδοξη. Αποφασισμένη καταρχάς, σκοπεύει να θίξει τα θέματα των ανθρωπίνων δικαιωμάτων, της καλής λειτουργίας των δημοκρατικών θεσμών της Σλοβακίας και της προστασίας των μειονοτήτων, σε κάθε επαφή της με τις πολιτικές αρχές της Σλοβακίας. Η δημοκρατία περιλαμβάνει κανόνες με τους οποίους δεν μπορούμε να κάνουμε συμβιβασμούς.
<P>
Πρώτον, οι εκλεγμένοι από το λαό εκπρόσωποι οφείλουν να μπορούν να ασκούν ελεύθερα και με απόλυτη ανεξαρτησία τα καθήκοντά τους. Γι' αυτό, η απόφαση του σλοβακικού κοινοβουλίου να μην επαναδιορίσει τον κ. Gaulieder, παρά την εντολή του Συνταγματικού Δικαστηρίου της χώρας, είναι ανησυχητική και ο κ. Goerens έχει δίκιο.
<P>
Δεύτερον, η αντιπολίτευση πρέπει να είναι σε θέση να συμμετέχει στην ομαλή λειτουργία των κοινοβουλευτικών δραστηριοτήτων. Η Επιτροπή λυπάται ειλικρινά για την αδυναμία των εκπροσώπων της αντιπολίτευσης να έχουν πρόσβαση στις κοινοβουλευτικές επιτροπές που επιφορτίζονται με τον έλεγχο των μυστικών υπηρεσιών και του στρατού.
<P>
Τρίτον, οι μειονότητες πρέπει να επωφεληθούν της προστασίας που τους παρέχει ο νόμος. Η σοβαρή επιδείνωση στις σχέσεις μεταξύ των κρατικών αρχών και της ουγγρικής μειονότητας είναι ανησυχητική. Οι σλοβακικές αρχές πρέπει λοιπόν να συνεχίσουν τις προσπάθειές τους, προκειμένου να συμμορφωθούν με τους δημοκρατικούς κανόνες οι οποίοι αναγνωρίζονται από τα άλλα ευρωπαϊκά κράτη.
<P>
Η Επιτροπή είναι ωστόσο αισιόδοξη. Ο πρόεδρος, ο πρωθυπουργός και το κοινοβούλιο της Σλοβακίας δεσμεύτηκαν δημοσίως για την κάλυψη αυτών των κενών. Η βούληση της Σλοβακίας για ένταξη στην Ευρωπαϊκή Ένωση είναι ισχυρή. Οι αρχές της χώρας έχουν συνείδηση των προσπαθειών που πρέπει να καταβάλουν. Μπορώ να διαβεβαιώσω τον κ. Bφsch ότι η Επιτροπή θα εξετάσει επιμελώς, από την πλευρά της, όλες τις προόδους που θα σημειωθούν.
<P>
Η εταιρική σχέση για την προσχώρηση, η οποία για την ώρα βρίσκεται στο προπαρασκευαστικό στάδιο, πρόκειται να αφιερώσει ένα μεγάλο μέρος στο ζήτημα των ανθρωπίνων δικαιωμάτων και στην καλή λειτουργία των θεσμών. Είναι σαφές ότι η προστασία των θεμελιωδών ελευθεριών αποτελεί μια εκ των ουκ άνευ προϋπόθεση για την συμμετοχή στην Ευρωπαϊκή Ένωση.
<P>
Τελευταίο ζήτημα, η Αλγερία. Η Επιτροπή συμμερίζεται την ανησυχία του Ευρωπαϊκού Κοινοβουλίου ως προς τις κατ' επανάληψη δολοφονίες πολιτών στην Αλγερία. Κατά την τελευταία Ολομέλεια του Κοινοβουλίου τον Σεπτέμβριο, και συγκεκριμένα στις 17 του μηνός, ο κ. Marin αναφέρθηκε εκτενώς σε όλο το περιεχόμενο του φακέλου και η συζήτηση αυτή έθεσε, πολύ σωστά, το ζήτημα της έκτασης και της πολυπλοκότητας της κρίσης που πλήττει την αλγερινή κοινωνία. Η Ευρωπαϊκή Ένωση δεν μπορεί να αδιαφορήσει για μια σύγκρουση η οποία, στο ξεκίνημά της, είχε ήδη δεκάδες εκατομύρια θύματα και που, καθημερινά, φαίνεται να επεκτείνει τα όρια της φρίκης.
<P>
Η Αλγερία είναι σημαντικός εταίρος της Κοινότητας, στο πλαίσιο της ευρωμεσογειακής συνεργασίας, η οποία ξεκίνησε το 1995 στην Βαρκελώνη. Ο μακροπρόθεσμος στόχος εξακολουθεί να είναι η δημιουργία μιας κοινής ζώνης ειρήνης και ευημερίας. Η Επιτροπή έλαβε από το Συμβούλιο, στις 10 Ιουνίου 1996, μια εντολή διαπραγμάτευσης, προκειμένου να ετοιμάσει μια συμφωνία σύνδεσης μεταξύ της Ευρωπαϊκής Ένωσης και της Αλγερίας. Η συμφωνία αυτή πρέπει προφανώς να θεμελιωθεί στον σεβασμό των δημοκρατικών αρχών και των θεμελιωδών δικαιωμάτων του ανθρώπου, όπως αυτά αναφέρονται στην Οικουμενική Διακήρυξη των Ανθρωπίνων Δικαιωμάτων. Ήδη έχουν λάβει χώρα δύο κύκλοι συζητήσεων. Ορισμένοι αναρωτήθηκαν σχετικά με την χρησιμότητα συνέχισης αυτών των διαπραγματεύσεων. Είναι -το υπενθυμίζω- απαραίτητες για την Επιτροπή.
<P>
Ένα μεγάλο μέρος των βιαιοτήτων έχει τις ρίζες του στα σοβαρά οικονομικά και κοινωνικά προβλήματα που πλήττουν την Αλγερία. Όλες οι δράσεις οι οποίες στοχεύουν στο να βοηθήσουν την οικονομική ανάπτυξη της χώρας μπορούν να συμβάλουν στη μετρίαση αυτών των βιαιοτήτων. Η Ευρωπαϊκή Ένωση οφείλει να εμμείνει στις προσπάθειές της τώρα που η Αλγερία παρνά τις χειρότερες δυσκολίες.

<SPEAKER ID=148 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 17.30.

<SPEAKER ID=149 NAME="Πρόεδρος">
Η ημερήσια διάταξη προβλέπει την κοινή συζήτηση 7 προτάσεων ψηφίσματος σχετικά με τις πυρκαγιές στα δάση στη Νοτιοανατολική Ασία, των βουλευτών:
<P>
B4-0839/97 Eisma, εξ ονόματος της Ομάδας ELDR, σχετικά με τις πυρκαγιές δασών στην Ινδονησία;-B4-0842/97 Pollack, εξ ονόματος της Ομάδας PSE, σχετικά με τις πυρκαγιές δασών και την ατμοσφαιρική ρύπανση στην νοτιοανατολική Ασία ;-B4-0868/97 Fernαndez Martνn και άλλων, εξ ονόματος της Ομάδας PPE, σχετικά με τις πυρκαγιές δασών στη Ινδονησία;-B4-0871/97 Dell'Alba και άλλων, εξ ονόματος της Ομάδας ARE, σχετικά με τις πυρκαγιές που κατέστρεψαν το τροπικό δάσος της Ινδονησίας;-B4-0881/97 Gonzαlez Αlvarez και άλλων, εξ ονόματος της Ομάδας GUE/NGL, σχετικά με τις πυρκαγιές δασών στην νοτιοανατολική Ασία);-B4-0892/97 Van Bladel και άλλων, εξ ονόματος της Ομάδας UPE, σχετικά με τις πυρκαγιές δασών στην Ινδονησία;-B4-0893/97 Telkδmper και Holm, εξ ονόματος της Ομάδας V, σχετικά με τις πυρκαγιές δασών και την ατμοσφαιρική ρύπανση στη νοτιοανατολική Ασία.
<SPEAKER ID=150 LANGUAGE="NL" NAME="Eisma">
Κύριε Πρόεδρε, η πολιτική της ινδονησιακής κυβέρνησης να ανοίξει τις απομακρυσμένες δασικές περιοχές στην εκμετάλλευση και στην οικονομική ανάπτυξη, εμφανίζει σοβαρά κενά. Οι ινδονησιακές αρχές δεν διαθέτουν τα μέσα για έναν σωστό έλεγχο ενδεχόμενων οικολογικών παραβάσεων εκ μέρους των επιχειρήσεων. Η δασική υπηρεσία στην Ινδονησία δεν διαθέτει ούτε τους ανθρώπους ούτε τα μέσα για μια σωστή διαχείρηση των δασών. Ως προς τις πυρκαγιές των δασών, δεν είναι ξεκάθαρο ποιος έχει την ευθύνη για την πυρόσβεσή τους και ποιος πρέπει να λάβει τα μέτρα.
<P>
Εκπονήσαμε το ψήφισμα όλοι μαζί, και διαπιστώσαμε ότι ναι μεν η Επιτροπή πήρε την πρωτοβουλία να σταλεί βοήθεια στην Ινδονησία για την πυρόσβεση των δασών, αλλά κάπως αργά. Γι'αυτό εφιστώ την ιδιαίτερη προσοχή σας στην παράγραφο 13 του σχεδίου ψηφίσματος, ζητώντας τη σύσταση ευρωπαϊκού σώματος με χαρακτηριστικά πράσινα κράνη, σαν ένα είδος μονάδας άμεσης δράσης αποτελούμενη από άνδρες ειδικευμένους στην καταπολέμηση των φυσικών και περιβαλλοντικών καταστροφών. Θα 'θελα να υιοθετήσει η Επιτροπή αυτή την πρώτοβουλία. Τότε η Ευρώπη κάτι θα σημαίνει για τον Κόσμο.

<SPEAKER ID=151 LANGUAGE="EN" NAME="Pollack">
Κύριε Πρόεδρε, οι πυργαγιές των δασών που μαίνονται στην Ινδονησία δεν είναι τίποτα λιγότερο από γενικευμένη περιβαλλοντική καταστροφή. Ορισμένοι κατηγορούν τον El Niρo, αλλά η ξηρασία που προκλήθηκε από την ανομβρία είναι αποτέλεσμα της κλιματικής αποσταθεροποίησης, που εξακολουθεί να επιδεινώνεται από την μεγάλης κλίμακας αποψίλωση των τροπικών δασών -κοινώς, πρόκειται για φαύλο κύκλο.
<P>
Τα καρκινογόνα αέρια, που εκλύθηκαν σε έκταση μεγαλύτερη από 3.000 χλμ., θα επηρεάσουν για μακρό χρονικό διάστημα την υγεία 70 εκατομμυρίων ανθρώπων, πολλοί από τους οποίους δεν έχουν πρόσβαση σε αξιοπρεπές επίπεδο υγειονομικής περίθαλψης ή ακόμη και σε μη μολυσμένο νερό.
<P>
Υπεύθυνη είναι η ινδονησιακή κυβέρνηση, που εθελοτυφλεί ενώπιον των παράνομων εκχερσώσεων και η απληστία των ιδιωτικών εταιρειών που η ίδια υποστηρίζει, οι οποίες, όπως ακριβώς οι εταιρείες πετρελαίου στην Αμερική, δεν ενδιαφέρονται για τις δραματικές επιπτώσεις που έχουν οι πράξεις τους στις παγκόσμιες κλιματικές συνθήκες.
<P>
Δυστυχώς για τον πλανήτη, οι βαρόνοι ξυλείας της Ινδονησίας, ασχολούνται περισσότερο με τη αποποίηση της ευθύνης τους παρά με την αποτροπή της επανάληψης αυτής της τραγωδίας στο μέλλον. Εφιστώ την προσοχή του Σώματος στο άρθρο του περιοδικού The Economist της προηγούμενης εβδομάδας, που προέβλεπε ακριβώς αυτό το γεγονός.
<P>
Εφιστώ την προσοχή της Επιτροπής -παράλληλα με όσα ανέφερε ο κ. Eisma, αντί να επαναλάβω τα λόγια τουστις παραγράφους 10, 11 και 12 του παρόντος ψηφίσματος, και πιστεύω ότι η επικείμενη καταστροφή θα απασχολήσει ορισμένα στελέχη των κυβερνήσεων των κρατών της Νοτιοανατολικής Ασίας ώστε να συμμετάσχουν στην οικοδόμηση πιο αειφόρου μέλλοντος, κάτι που σίγουρα δεν έκαναν κατά το παρελθόν.

<SPEAKER ID=152 LANGUAGE="ES" NAME="Fernαndez Martνn">
Κύριε Πρόεδρε, Κυρίες και Κύριοι, έγινε ήδη αναφορά στο μέγεθος της καταστροφής που προκλήθηκε από τις πυρκαγιές δασικών εκτάσεων οι οποίες καταστρέφουν το νοτιοανατολικό τμήμα της Ασίας, κυρίως στην Ινδονησία. Καίγονται εκτάσεις οι οποίες, συγκριτικά με την Ευρώπη, ξεπερνούν σε έκταση οποιοδήποτε από τα μεγαλύτερα κράτη μέλη της Ένωσης. Η κοινή πρόταση ψηφίσματος, η οποία καταρτίσθηκε από έξι κοινοβουλευτικές Ομάδες, αναφέρεται στις καταστρεπτικές επιπτώσεις αυτών των πυρκαγιών στην υγεία και τις οικιακές οικονομίες εκατομμυρίων κατοίκων των πληγεισών περιοχών, και εγώ θέλω να συμφωνήσω μαζί τους.
<P>
Αλλά, Κύριοι, θέλω να στρέψω δυναμικά την προσοχή σας στις ανησυχίες που προκαλεί ο αυξανόμενος αριθμός φυσικών καταστροφών όπως αυτή, και στην έλλειψη διορθωτικών μέτρων για συγκεκριμένες βιομηχανικές δραστηριότητες του αναπτυγμένου κόσμου οι οποίες απειλούν το περιβάλλον, προκαλούν κλιματικές μεταβολές, ενώπιον της παθητικής στάσης αυτών που υποχρεούνται να λάβουν πιο αποτελεσματικά μέτρα πρόληψης.
<P>
Η διακήρυξη των τελευταίων αυτών ωρών του Προέδρου Κλίντον στην Εθνική Γεωγραφική Εταιρία, με την οποία ανακοίνωσε τις προτάσεις του αναφορικά με την μείωση των εκπομπών διοξειδίου του άνθρακα, είναι απλώς μη ικανοποιητική λόγω του ότι είναι ανεπαρκής. Ανεπαρκής λόγω των τελικών στόχων της και των προθεσμιών που ανακοινώνονται.
<P>
Βρισκόμαστε ενώπιον της έναρξης της Διάσκεψης του Κιότο, την οποία διοργανώνουν τα Ηνωμένα Έθνη, σχετικά με τις κλιματικές μεταβολές. Είμαστε υποχρεωμένοι να καταβάλουμε μια προσπάθεια ούτως ώστε η συνάντηση αυτή στο Κιότο να μην καταλήξει σε μια αποτυχία, όπως συνέβη με προηγούμενες συναφείς διασκέψεις στα τέλη αυτού του αιώνα. Δεν μπορούμε να περιμένουμε να συμβεί μια νέα καταστροφή, όπως αυτή στην Ινδονησία, για να στείλουμε κάποιους εμπειρογνώμονες και να μεταφέρουμε κάποιους χρηματικούς πόρους ώστε να σβήσουν οι πυρκαγιές, ενώ, παράλληλα, παραμένουμε αδρανείς σχετικά με τη λήψη μέτρων πρόληψης για να αποφευχθεί η υπερθέρμανση του πλανήτη, η οποία αποτελεί την πρωταρχική αιτία και πηγή πολλών καταστροφών.

<SPEAKER ID=153 LANGUAGE="EN" NAME="Weber">
Κύριε Πρόεδρε, όταν πληροφορηθήκαμε για πρώτη φορά τις καταστροφές αυτές από τα μέσα ενημέρωσης, θεωρήσαμε υπεύθυνο τον El Niρo για τις πυρκαγιές των δασών στην Ινδονησία. Όταν εξετάσαμε καλύτερα τις πραγματικές αιτίες, ανακαλύψαμε ότι συντελείτο υπερεκμετάλλευση των τροπικών δασών για την παραγωγή ξυλείας -και όχι μόνο-, αλλά και μετατροπή των δασών αυτών για την καλλιέργεια ελαιώνων. Για το λόγο αυτό, η Ομάδα μου πρότεινε ότι θα πρέπει να εφαρμοστεί σύστημα αστικής ευθύνης στο πλαίσιο μιας διεθνούς συνθήκης για τα δάση.
<P>
Βεβαίως, γνωρίζουμε ότι υπάρχει σθεναρή αντίθεση στη δημιουργία τέτοιας συνθήκης, και το διαπιστώσαμε προσφάτως στις διαπραγματεύσεις κατά το τελευταίο διακυβερνητικό φόρουμ σχετικά με τα δάση, που διεξήχθη στη Νέα Υόρκη. Ως εισηγητήςτης ανακοίνωσης σχετικά με την έρευνα και την ανάπτυξη στις αναπτυσσόμενες χώρες, παροτρύνω την Επιτροπή ιδίως να διασφαλίσει ότι θα εφαρμοστεί η εν λόγω αειφόρα διαχείριση -όχι αειφόρα εκμετάλλευση, όπως αναφέρουμε στην πρόταση ψηφίσματος που υποβάλαμε- για τα τροπικά δάση. Η Επιτροπή πρέπει να μας βοηθήσει στο εγχείρημα αυτό.

<SPEAKER ID=154 LANGUAGE="NL" NAME="Van Bladel">
Κύριε Πρόεδρε, το παρόν ψήφισμα αντικατοπτρίζει βέβαια την ανησυχία για το περιβάλλον στην Ινδονησία και την ευρύτερη περιοχή, αλλά κατά τη γνώμη μου επικεντρώνεται σχεδόν αποκλειστικά στο περιβάλλον, αγνοώντας παντελώς τις ανάγκες των πολλών μικρών αγροτών στην περιοχή, που χρειάζονται γη για να βγάλουν τα προς το ζην. Το ψήφισμα δεν τους προσφέρει καμία λύση. Το θεωρώ κάπως υποκριτικό, τη στιγμή που στην Ευρώπη δεν καταφέρνουμε να νοικοκυρέψουμε τα δικά μας, διατυπώντας κοινές προδιαγραφές για την εκπομπή βλαβερών ουσιών. Θεωρώ το ψήφισμα κάπως μονόπλευρο, παρά τις πολλές αξιόλογες προτάσεις που περιέχει.
<P>
Η Ομάδα μου θα ψηφίσει υπέρ του ψηφίσματος, αλλά εγώ θα το καταψηφίσω, ακριβώς εξ αιτίας του μονόπλευρου χαρακτήρα του, που δεν τον ανέχομαι.

<SPEAKER ID=155 LANGUAGE="DE" NAME="Telkδmper">
Κύριε Πρόεδρε, οι πυρκαγιές αυτές των δασών στην Μαλαισία και στην Ινδονησία δεν συνιστούν απλές φυσικές καταστροφές. Είναι αποτέλεσμα μιας συγκεκριμένης διαχείρισης και συμβαίνουν εις βάρος του περιβάλλοντος. Εδώ συγκεκριμένα καταστρέφεται ένα μεγάλο τμήμα του οικολογικού "πνεύμονα». Όμως, εδώ, πεθαίνουν και καταστρέφονται ακόμη και άνθρωποι και ιθαγενείς λαοί που κατοικούν στα δάση.
<P>
Σύμφωνα με στοιχεία του υπουργού Δασικής Οικονομίας, το 80 % των σημερινών πυρκαγιών δασών προέρχονται από δενδροφυτείες των μεγάλων βιομηχανικών μονάδων ξυλείας.
<P>
Οι μεγαλύτερες επιφάνειες φυτειών ανήκουν σε επιχειρήσεις όπως η Finantara Intiga, κοινή επιχείρηση που συγκροτείται από δύο επιχειρήσεις της Ινδονησίας και τον φινλανδικό όμιλο ENZO FINLAND. Μόλις πρόσφατα συμφώνησαν το συγκρότημα UPM-Kymmene Finland και ο ασιατικός όμιλος επιχειρήσεων APRIL από την Σιγκαπούρη για την ίδρυση νέων κοινών επιχειρήσεων παραγωγής χάρτου. Το νέο συγκρότημα αποτελεί την μεγαλύτερη επιχείρηση παραγωγής χάρτου στην Ευρώπη. Στην Ασία, και συγκεκριμένα στη Σουμάτρα, στην Ινδονησία και στην Κίνα, εγκαταστάσεις κατεργασίας χάρτου θα παράγουν περίπου 2 εκατομμύρια τόνους χαρτιού και κυτταρίνης. Επίσης και η επιχείρηση "Nordland Papier» της Γερμανίας ανήκει στον όμιλο επιχειρήσεων UPM-Kymmene και συμμετέχει στις ευροασιατικές μπίζνες.
<P>
Τα συμφέροντα ευρωπαϊκών τράστ συντείνουν, ακόμη, στην μετατροπή του παρθένου δάσους της Ινδονησίας σε φυτείες. Γι' αυτό, οι εν λόγω περιοχές υφίστανται συχνά εμπρησμούς. Εκτός τούτου, η δημιουργία φυτειών απειλεί την επιβίωση των ιθαγενών λαών της περιοχής, των οποίων απαλλοτριώνεται η παραδοσιακή τους γη και έτσι χάνουν την οικονομική τους βάση.
<P>
Στο ψήφισμα του Ευρωπαϊκού Κοινοβουλίου αναφέρεται ότι οι προαιώνιοι κάτοικοι του εσωτερικού της Ινδονησίας υφίστανται τα σοβαρότερα πλήγματα από τις πυρκαγιές και την ρύπανση της ατμόσφαιρας, επειδή είναι περιορισμένη και η πρόσβασή τους σε καθαρό πόσιμο νερό. Εξάλλου, οι ιθαγενείς πληθυσμοί της Δυτικής Νέας Γουϊνέας υποφέρουν από οξύτατο πρόβλημα έλλειψης τροφίμων που προκλήθηκε από τον συνδυασμό της πρόσκαιρης ξηρασίας που επικρατεί σήμερα και των πυρκαγιών δασών. Έως τώρα λιμοκτόνησαν ήδη 500 περίπου άνθρωποι. Πηγές του ΟΗΕ υπολογίζουν ότι 90.000 άνθρωποι θα απειληθούν από τον λιμό.
<P>
Οι πυρκαγιές δασών στο Καλιμαντάν (Βόρνεο) έχουν επίσης σοβαρότατες επιπτώσεις στη ζωή των ιθαγενών κατοίκων, επειδή η πολιτιστική και οικονομική τους επιβίωση εξαρτάται από την διατήρηση των δασικών τους πόρων. Ντόπιοι επιστήμονες πιστεύουν ότι οι φυτείες με δέντρα ταχείας ανάπτυξης και οι σύντομες περίοδοι υλοτομίας τους, συντείνουν στην αποξήρανση των δασών.

<SPEAKER ID=156 LANGUAGE="DE" NAME="Swoboda">
Κύριε Πρόεδρε, κύριε Επίτροπε, κυρίες και κύριοι, με εξέπληξαν εδώ κάποιες εκφράσεις που παρουσιάζουν τα πράγματα κατά τέτοιο τρόπο σαν να επρόκειτο για φυσικές καταστροφές, που διόλου δεν μπορούμε να επηρεάσουμε. Ήδη μερικές και μερικοί συνάδελφοί μας διευκρίνισαν ότι εδώ είναι στενά συνυφασμένοι φυσικοί παράγοντες αλλά και άλλοι αποφασιστικοί παράγοντες πολιτικής, κοινωνικής και οικονομικής φύσεως. Οι εκχερσώσεις με πυρκαγιές δεν είναι αιτία μόνο τοπικών καταστροφών, αλλά και φαινομένων διεθνούς και παγκόσμιου χαρακτήρα. Οι εκχερσώσεις με πυρκαγιές οφείλονται σε δύο ειδών αιτίες: είτε σε βιομηχανικά τράστ που επιθυμούν να "απελευθερώσουν» μεγάλες περιοχές για οικοπεδοποίηση, για οικονομική εκμετάλλευση, όπως την παραγωγή φοινικέλαιου, στην περίπτωση της Ινδονησίας, είτε γιατί οι μικροί αγρότες δεν βλέπουν άλλη ευκαρία προκειμένου να αποκτήσουν γη. Και στις δύο περιπτώσεις πρόκειται για τομείς με σοβαρό αντίκτυπο για τη φυσική ζωτική πορεία, αλλά στην περίπτωση των μεγάλων τράστ, ιδιαίτερα στην Ινδονησία, οι επιπτώσεις είναι ιδιαίτερα σοβαρές.
<P>
Όχι πως εμείς αντιστρατευόμαστε την οικονομική πρόοδο, όχι πως αντιτασσόμαστε στις εκχερσώσεις ακόμη και τροπικού δάσους, όμως πρέπει επιτέλους να υπάρξει μια αειφόρος διαχείριση! Δεν πρέπει, όπως εδώ, να βρίσκεται πάντα στο προσκήνιο το βραχυπρόθεσμο κέρδος! Γι' αυτό και η Ευρωπαϊκή Ένωση πρέπει να κάνει το παν. Απευθύνω πραγματική παράκληση στην Επιτροπή να αφιερώσει περισσότερη προσοχή σ' αυτά τα πράγματα, να προχωρήσει σε διαδικασίες εναντίον αυτών των μέτρων και να επιτύχει μια πιο λογική διαχείριση ακόμη και προς όφελος των μικρότερων και ασθενέστερων που, στις περιπτώσεις αυτές, αναγκάζονται με πολλούς τρόπους να εγκαταλείψουν την γη τους.
<P>
Ιδιαίτερα επιφυλακτικό με καθιστά το γεγονός ότι υπάρχουν πολλά δημοσιεύματα του Τύπου που ισχυρίζονται ότι πολλές από τις επιχειρήσεις αυτές έχουν συγχωνευτεί με εταιρείες που ανήκουν σε συγγενείς του Προέδρου Σουκάρτο, από πλευράς ιδιοκτησιακών δικαιωμάτων ή άλλων προσωπικών. Εδώ το παιχνίδι βασίζεται ακόμη και σε πολιτική διαφθορά. Πιστεύω ότι η Επιτροπή και το Συμβούλιο πρέπει να εξετάσουν όλους αυτούς τους παράγοντες, προκειμένου να εμποδίσουν ή να σταματήσουν την ανίερη αυτή διαδικασία που οδηγεί τους ανθρώπους στον όλεθρο.

<SPEAKER ID=157 NAME="de Silguy">
Κύριε Πρόεδρε, Κυρίες και Κύριοι, το γνωρίζετε, οι πυρκαγιές των δασών συνιστούν ένα πρόβλημα που επανέρχεται διαρκώς στην Ινδονησία. Οι γαιοκτήμονες καίνε κάθε χρόνο σχεδόν ένα εκατομμύριο εκτάρια για να απελευθερώσουν εκτάσεις προκειμένου να δημιουργήσουν καλλιέργειες προϊόντων διατροφής -ο κ. Swoboda αναφέρθηκε σ' αυτό μόλις πριν από λίγο. Το μέγεθος της τωρινής πυρκαγιάς είναι αποτέλεσμα μιας μεγάλης ξηρασίας η οποία και ευνόησε την ταχύτατη εξάπλωση της φωτιάς.
<P>
Με σκοπό την στήριξη των αρχών της Ινδονησίας, η Επιτροπή και τα κράτη μέλη δημιούργησαν από κοινού, στην Τζακάρτα, την European Union Fire Response Group (Eufreg) , που απαρτίζεται από ειδικούς πραγματογνώμονες για τις πυρκαγιές που πλήττουν τα δάση. Η ομάδα αυτή είναι επιφορτισμένη να μεταφέρει στην κυβέρνηση όλες τις χρήσιμες πληροφορίες, να αξιολογεί επί τόπου την κατάσταση μέρα τη μέρα, να εκτιμά τις ενδεχόμενες ανάγκες, σε ό, τι αφορά, παραδείγματος χάριν, τον εξοπλισμό για την καταπολέμηση της φωτιάς και να συμβουλεύει την κυβέρνηση για τα μέτρα που πρέπει να λάβει. Περιμένουμε την ερχόμενη εβδομάδα συγκεκριμένες προτάσεις της Eufreg για τις δυνατότητες παρέμβασης και, φυσικά, θα ενημερώσουμε το Κοινοβούλιό σας γι' αυτές τις ενδεχόμενες προτάσεις.
<P>
Η Επιτροπή προβαίνει τώρα -και απαντώ εδώ στην παρατήρηση της κ. Pollack, κυρίως για τα σημεία 10, 11 και 12 της πρότασης ψηφίσματος- στην αξιολόγηση της επίδρασης αυτών των πυρκαγιών, σε περιφερειακό επίπεδο, μεσοπρόθεσμα και μακροπρόθεσμα, και η Επιτροπή θα βοηθήσει, στο μέτρο των δυνατοτήτων της, την κυβέρνηση και τους ντόπιους πληθυσμούς να ξεπεράσουν τις επιπτώσεις τους. Προσθέτω, ωστόσο, ότι οι εμπειρογνώμονες εκτιμούν σήμερα, πως μόνο δυνατές βροχές θα μπορούσαν να σταματήσουν εντελώς τις πυρκαγιές.
<P>
Τέλος, δεν θα ήθελα να ολοκληρώσω δίχως να απαντήσω στον κ. Eisma ο οποίος μου έθεσε μια ερώτηση που αφορά το σημείο 13, το σχετικό με την δημιουργία ενός ευρωπαϊκού σώματος πρασινόκρανων. Ο βασικός προβληματισμός αυτής της πρωτοβουλίας είναι πασιφανής, ωστόσο η Επιτροπή θεωρεί ότι το ειδικευμένο και έμπειρο ανθρώπινο δυναμικό που υπάρχει στα κράτη μέλη δύναται να ενεργοποιηθεί και να συντονιστεί αποτελεσματικά από τις αρμόδιες υπηρεσίες, στο πλαίσιο των ήδη υπαρχώντων μηχανισμών συνεργασίας και πραγματογνωμοσύνης. Αρκεί μονάχα να τις κινητοποιήσουμε.

<SPEAKER ID=158 LANGUAGE="DE" NAME="Swoboda">
Κύριε Πρόεδρε, θα ήθελα επίσης να διαπιστώσω ότι ο επίτροπος στον λόγο του, για τον οποίο δεν είναι υπεύθυνος, δεν έθιξε τα βασικά σημεία των επιχειρημάτων μας. Θα ευχόμουν να είχαμε μια γραπτή ενημέρωση και απάντηση στις ερωτήσεις μας. Αυτή ήταν μία απάντηση διόλου αντάξια αυτού του ψηφίσματος!

<SPEAKER ID=159 NAME="de Silguy">
Θα παρουσιάσουμε όσα στοιχεία επιθυμείτε. Θα μεταβιβάσω το αίτημά σας στους συναδέλφους μου, τον κ. Marνn και την κ. Bjerregaard.

<SPEAKER ID=160 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 17.30.

<SPEAKER ID=161 NAME="Πρόεδρος">
Η ημερήσια διάταξη προβλέπει την κοινή συζήτηση 17 προτάσεων ψηφίσματος σχετικά με τις φυσικές καταστροφές, των βουλευτών:
<P>
B4-0823/97 Graziani και άλλων, εξ ονόματος της Ομάδας PPE, σχετικά με τον σεισμό στην Ιταλία;-B4-824-97 Monfils και άλλων, εξ ονόματος της Ομάδας ELDR, σχετικά με τον σεισμό που έπληξε την Ούμβρια και την Μάρτσε;-B4-0835/97 Ripa di Meana και άλλων, εξ ονόματος της Ομάδας V, σχετικά με τον σεισμό στην κεντρική Ιταλία;-B4-0844/97 Colajanni και άλλων, εξ ονόματος της Ομάδας PSE, σχετικά με τον σεισμό στην Ιταλία;-B4-0882/97 Manisco, εξ ονόματος της Ομάδας GUE/NGL, σχετικά με τον σεισμό στην Ιταλία;-B4-0891/97 Azzolini και άλλων, εξ ονόματος της Ομάδας UPE, σχετικά με τον σεισμό στην Ιταλία;-B4-0836/97 Novo Belenguer και Gonzαlez Triviρo, εξ ονόματος της Ομάδας ARE, σχετικά με τις πλημμύρες στην πόλη Βαλένθια;-B4-0838/97 Gasσliba i Bφhm και Vallvι, εξ ονόματος της Ομάδας ELDR, σχετικά με τις πλημμύρες στην πόλη Αλικάντε;-B4-0843/97 Pons Grau και άλλων, εξ ονόματος της Ομάδας PSE, σχετικά με τις καταρρακτώδεις βροχές στις αυτόνομες επαρχίες της Βαλένθια, Ανδαλουσίας και Μούρθιας;-B4-0869/97 Garcνa-Margallo y Marfil και άλλων, εξ ονόματος της Ομάδας PPE, σχετικά με τις πλημμύρες στις επαρχίες Βαλένθιας και Μουρθίας;-B4-0883/97 Sornosa Martinez και άλλων, εξ ονόματος της Ομάδας GUE/NGL, σχετικά με τις πλημμύρες στην ανατολική Ισπανία;-B4-0831/97 Kreissl-Dφrffler και άλλων, εξ ονόματος της Ομάδας V, σχετικά με τις πυρκαγιές των δασών στη ζώνη του Αμαζονίου στη Βραζιλία;-B4-0886/97 Gonzαlez Αlvarez και Παπαγιαννάκη, εξ ονόματος της Ομάδας GUE/NGL, σχετικά με τις πυρκαγιές στην Αμαζονία της Βραζιλίας;-B4-0845/97 Garcνa Arias και άλλων, εξ ονόματος της Ομάδας PSE, σχετικά με τον τυφώνα στο Μεξικό;-B4-0885/97 Gonzαlez Αlvarez και Novo, εξ ονόματος της Ομάδας GUE/NGL, και Salafranca Sαnchez-Neyra, εξ ονόματος της Ομάδας PPE, σχετικά με την καταστροφή στο Μεξικό (τυφώνας Πωλίνα);-B4-0833/97 Schφrling και άλλων, εξ ονόματος της Ομάδας V, σχετικά με το σκάνδαλο από τη σοβαρή δηλητηρίαση από ακρυλαμίδιο κατά την κατασκευή σήραγγας στη Σουηδία ;-B4-0884/97 Sjφstedt και άλλων, εξ ονόματος της Ομάδας GUE/NGL, σχετικά με το σκάνδαλο περιβαλλοντικής δηλητηρίασης κατά την κατασκευή σήραγγας στη γέφυρα του Hallandsasen;Σεισμοί στην Κεντρική Ιταλία

<SPEAKER ID=162 LANGUAGE="IT" NAME="Graziani">
Κύριε Πρόεδρε, δυστυχώς παρατείνονται οι ολέθριες συνέπειες του σεισμού που έπληξε, στην Ιταλία, μία από τις πλέον αγαπημένες περιοχές του ιταλικού, ευρωπαϊκού και παγκόσμιου πολιτισμού, την πατρίδα του Αγίου Φραγκίσκου της Ασίζης, την πόλη που φιλοξενεί τα μεγάλα αριστουργήματα του Τζιόττο και του Τσιμαμπούε, όπου οι ιστορικές και πολιτιστικές μνήμες είναι τόσο ανεξίτηλες στο χρόνο και όμως τόσο ευάλωτες στην καταστροφή αυτή, με αισθητές ακόμη επιπτώσεις. Κατά τη γνώμη μου, είναι αξιοκαταφρόνητη τυχόν έλλειψη ειδικής μέριμνας της Ευρωπαϊκής Ένωσης, όχι τόσο απέναντι στην ίδια την καταστροφή όσο απέναντι στις επιπτώσεις της καταστροφής όσον αφορά τις απώλειες έργων πνευματικής κληρονομιάς της ανθρωπότητας, με ξεχωριστή αναφορά στην πατρίδα του Αγίου Φραγκίσκου, όπου άνθισαν πολιτιστικά κινήματα ανυπολόγιστης αξίας για την Ευρώπη και για ολόκληρο τον κόσμο και όπου σήμερα ο πληθυσμός ζει κάτω από φρικτές συνθήκες, αφού θρηνήθηκαν πολλά θύματα.

<SPEAKER ID=163 LANGUAGE="NL" NAME="Bertens">
Κύριε Πρόεδρε, οι σεισμοί στην Κεντρική Ιταλία προκάλεσαν όχι μόνο μεγάλο ανθρώπινο πόνο, αλλά κατέστρεψαν και πολλούς πολιτιστικούς θησαυρούς. Η Ένωση δεν πρέπει να μένει απαθής θεατής και οφείλει να παρακολουθήσει και να κατανοήσει και το ανθρώπινο και το πολιτιστικό δράμα, και να απαλύνει την οδύνη.
<P>
Φυσικά, πρέπει να συμβάλει στην επισκευή των χαλασμένων οικιών και στη στέγαση των δεκάδων χιλιάδων αστέγων. Πρέπει να εξετασθεί ποια συγκεκριμένη βοήθεια μπορεί να δοθεί για την αποκατάσταση της βασιλικής της Ασίζης και των τοιχογραφιών στο Giotto και του Cimabue. Πάνω από χίλια ιστορικά κτίσματα υπέστησαν ζημιές από τους σεισμούς. Φυσικά, αυτό αποτελεί βαρύ χτύπημα -όπως ανέφερε και ο κ. Graziani- για την ευρωπαϊκή πολιτιστική κληρονομιά, κι όχι μόνο για την Ιταλία.
<P>
Η Ένωση πρέπει να μελετήσει της δυνατότητες παροχής βοήθειας μέσω του προγράμματος Raphael ή στα πλαίσια των διαρθρωτικών πόρων που προορίζονται για την Ιταλία.
<P>
Τέλος, εκφράζω τη συμπαράστασή μας προς τις οικογένειες των θυμάτων.

<SPEAKER ID=164 LANGUAGE="IT" NAME="Ripa di Meana">
Κύριε Πρόεδρε, όπως υπενθύμισε και ο συνάδελφος κ. Graziani, οι πόλεις Ασίζη, Foligno, Nocera, Umbra, Colfiorito και πολλοί άλλοι δήμοι στην Ουμβρία και στις Μάρκες υπέστησαν σοβαρές ζημιές με ανεπανόρθωτες απώλειες μνημείων, έργων τέχνης, εκκλησιών, σπιτιών και με αφάνταστη οδύνη των πληθυσμών. Με την προώθηση της ελπιδοφόρας κοινής πρότασης ψηφίσματος, προετοιμάζεται το έδαφος, χάρη στην ευαισθητοποίηση επτά πολιτικών Ομάδων απέναντι στα ουσιαστικά προβλήματα της περιοχής, για τη διαμόρφωση συμφωνίας από την Επιτροπή με στόχο τη διάθεση ευρωπαϊκών πόρων για την ανοικοδόμηση. Η Ουμβρία και οι Μάρκες εντάσσονται στον στόχο 5β και διαθέτουν για την περίοδο 1994-1999 περίπου 150 εκατομμύρια ECU. Με την ολοκλήρωση των διαπραγματεύσεων στις 5 Νοεμβρίου στις Βρυξέλλες μεταξύ του Προέδρου Santer και του υπουργού κ. Ciampi, πιθανώς να αποφασιστεί η διάθεση 500 εκατομμυρίων ECU που προέρχονται από άλλα διαρθρωτικά ταμεία για την Ιταλία και που δεν αξιοποιήθηκαν ακόμη από τις αρμόδιες αρχές. Η πρέπουσα ευλυγισία που επικαλείται από τις δύο πληγείσες περιοχές ως προς την ανάλωση αυτών των κονδυλίων πρέπει φυσικά να προσφέρει ακλόνητες εγγυήσεις για ανοικοδόμηση, εναρμονισμένη με το κατεστραμμένο πολιτιστικό, αρχιτεκτονικό και φυσικό πλούτο.

<SPEAKER ID=165 LANGUAGE="IT" NAME="Colajanni">
Κύριε Πρόεδρε, η τραγωδία που έπληξε την Κεντρική Ιταλία χαρακτηρίζεται από δυο ιδιαιτερότητες που απαιτούν σύνθετες και καινοτόμες παρεμβάσεις σε σχέση με τις συνηθισμένες, τόσο εκ μέρους της ιταλικής κυβέρνησης όσο και της Ευρωπαϊκής Επιτροπής. Πρώτα απ'όλα, η περιοχή της καταστροφής συγκαταλέγεται ανάμεσα στις πιο πλούσιες περιοχές σε ιστορική και καλλιτεχνική κληρονομιά, τόσο της Ιταλίας όσο και της Ευρώπης. Δεν πρόκειται αποκλειστικά για μεγάλα μεμονωμένα μνημεία, όπως στην Ασίζη, που είναι κληρονομιά ολόκληρης της ανθρωπότητας, αλλά και για ολόκληρο πολεοδομικό ιστό, αποτελούμενο από δεκάδες κέντρα που χρονολογούνται από τον Μεσαίωνα μέχρι την Αναγέννηση, με μερικές ή ολοσχερείς καταστροφές.
<P>
Δεύτερον, οι δονήσεις παρατείνονται εδώ και είκοσι μέρες, και αυτό αποτελεί σπάνιο φαινόμενο, που διαιωνίζει την αγωνία των πληθυσμών -πρόκειται για δεκάδες χιλιάδες ατόμων που φιλοξενούνται σε σκηνές ενώ πλησιάζει ο χειμώνας- και καθιστούν δυσχερές το έργο ενίσχυσης των επικίνδυνων κτιρίων, που ήδη έχει αρχίσει.
<P>
Επιδεικνύεται σιδερένια και καταπληκτική θέληση για νέα αρχή, τα σχολεία λειτουργούν κάτω από τις σκηνές, οι βιοτέχνες προσπαθούν να εργαστούν σε πρόχειρες εγκαταστάσεις, όπως επίσης και οι δημοτικές υπηρεσίες. Ωστόσο, χρειάζονται άμεση και εύστοχη βοήθεια.
<P>
Το έργο είναι, πάντως, δυσχερές και τεράστιο, καθώς πρόκειται για αναβίωση των βασικών γνωρισμάτων μιας πλουσιότατης κοιτίδας πολιτισμού, με ιστορικά κέντρα, δημοκρατικό οργανωμένο πλέγμα γύρω από τους δήμους σε δίκτυο μικρών και μεσαίων βιοτεχνιών υψηλών προδιαγραφών. Για τον λόγο αυτό, επτά πολιτικές Ομάδες προτείνουν μια λύση όπου ζητείται επειγόντως βοήθεια, που νομίζω ότι ήδη προσφέρεται. Ζητείται από την Επιτροπή έκτακτη βοήθεια για την αντιμετώπιση του προβλήματος των άστεγων, των σπιτιών και των δημόσιων κτιρίων, αλλά και στήριξη για την ανάκαμψη των παραγωγικών δραστηριοτήτων, και ζητείται κυρίως, και αυτό αποτελεί πρωτοτυπία, η δυνατότητα αξιοποίησης των αχρησιμοποιήτων ακόμη πόρων των διαρθρωτικών ταμείων που προορίζονται για την Ιταλία. Πιστεύω ότι μπορεί να αποτελέσει γνώμονα για άλλες παρόμοιες περιπτώσεις. Προωθείται πλήθος προτάσεων για την κατάλληλη αντιμετώπιση της σύνθετης κατάστασης που δημιουργήθηκε σε αυτή τη γωνιά της Ιταλίας. Ζητούνται απερίφραστα εγγυήσεις σχετικά με την τήρηση των αρχιτεκτονικών ρυθμών, ενώ προωθείται το επίσης ενδιαφέρον αίτημα της ενεργοποίησης δυο προγραμμάτων έρευνας γύρω από την πρόληψη των σεισμών και τις νέες τεχνολογίες αναστήλωσης.

<SPEAKER ID=166 LANGUAGE="IT" NAME="Μanisco">
Κύριε Πρόεδρε, οι σοβαρές ζημιές στις κατοικημένες περιοχές των δυο περιφερειών της Ιταλίας που επλήγησαν από τον σεισμό της 26ης Σεπτεμβρίου και από τους έντονους, συνεχιζόμενους μετά από εικοσιεπτά ημέρες μετασεισμούς, εκ των οποίων οι τελευταίοι δύο καταγράφτηκαν σήμερα το πρωί και συνοδεύθηκαν από κατάρρευση κτιρίων, την περασμένη εβδομάδα ανέρχονταν σε 3, 5 εκατομμύρια ECU και πλέον, που ισοδυναμούν με επτά δισεκατομμύρια ιταλικές λιρέτες και η εκτίμηση είναι ήδη κατά προσέγγιση ελλιπής. Απέναντι στη συμφορά αυτή, όχι μόνο από άποψης ανθρώπινης τραγωδίας -με 13 νεκρούς και 9000 άστεγους- αλλά και από οικονομικο-χρηματιστικής άποψης, η Επιτροπή αποφάσισε την άμεση επιχορήγηση μόνο 100 χιλιάδων ECU, δηλαδή 200 εκατομμυρίων λιρετών. Χθες στις Βρυξέλλες, στη διάρκεια συνάντησης με μια ιταλική αντιπροσωπεία, ο επίτροπος Fischler και οι συνεργάτες του, ενώ εκδήλωσαν προθυμία στην αξιοποίηση των πόρων των ταμείων που έχουν ήδη διατεθεί για την Ιταλία -όπως ανέφερε προηγουμένως ο κ. Ripa di Meanaκαι στην αντιμετώπιση τεχνικής φύσεως ζητημάτων, δεν ενστερνίστηκαν την ανάγκη ανάκτησης αναξιοποιήτων εκ μέρους της Ιταλίας πόρων των ταμείων κατά τη διάρκεια των ετών «89-93 ή επένδυσης πρόσθετων πόρων για την κάλυψη του πολύ υψηλότερου απαιτούμενου κονδυλίου. Αυτή είναι η ίδια Επιτροπή που, δια στόματος του Επιτρόπου Monti, διατυμπανίζει καθημερινά επίδοξα αιτήματα προς την ιταλική κυβέρνηση, περικοπής της ευημερίας για να προσαρμοστεί στα κριτήρια του Μάαστριχτ. Δεν είναι άσχημη εισαγωγή στο βωμό των θεών, σαν εγκωμιαστικό προοίμιο για την είσοδο ευρωπαϊκής χώρας στον ιερό ναό του ενιαίου νομίσματος. Αυτό που μας ανησυχεί είναι η απροκάλυπτη αδιαφορία της Επιτροπής ενώπιον τόσο σοβαρών προβλημάτων που υπερβαίνουν τα προβλήματα μιας θεομηνίαςσε εθνικό επίπεδο και θίγουν ζητήματα κοινής ασφάλειας και πολιτιστικής κληρονομιάς ολόκληρης της Ένωσης. Δεν προτίθεμαι με την ευκαιρία αυτή να εκφράσω τις αποσιωπημένες ανησυχίες της επιστημονικής κοινότητας για την ασυνήθιστη διάρκεια του σεισμού, που μπορεί να επεκταθεί στο άμεσο μέλλον και σε άλλες περιοχές υψηλού σεισμικού κινδύνου της Ευρώπης. Θέλουμε, αντιθέτως, να επισημάνουμε τις ανεπανόρθωτες ζημιές που υπέστη η απαράμιλλη και μοναδική καλλιτεχνική κληρονομιά των δυο πληγεισών περιοχών, κληρονομιά που ανήκει τόσο στην Ιταλία όσο και στην Ευρώπη και σε ολόκληρη την ανθρωπότητα. Παρακινούμενοι από τη σοβαρότητα αυτών των ζημιών, ζητήσαμε επίσης από την Επιτροπή να διατεθούν πολύ πιο σημαντικοί πόροι στα πλαίσια του Πέμπτου Προγράμματος Πλαίσιου Έρευνας και Ανάπτυξης, για την ανεύρεση νέων τεχνολογιών και νέων συστημάτων επεμβάσεων έκτακτης ανάγκης, προληπτικής ενίσχυσης των αρχαίων αρχιτεκτονικών υποδομών, όπως επίσης για την προστασία και αναστήλωση των έργων τέχνης που είναι εκτεθειμένα σε σεισμικό κίνδυνο.

<SPEAKER ID=167 LANGUAGE="IT" NAME="Todini">
Κύριε Πρόεδρε, ακούστηκαν ήδη πολλά από τις αγορεύσεις των προηγούμενων συναδέλφων σχετικά με την καταστροφή που άρχισε στην Ουμβρία και στις Μάρκες της Κεντρικής Ιταλίας στις 26 Σεπτεμβρίου. Το μόνο που μπορώ να προσθέσω, καθώς κατάγομαι από τις σεισμόπληκτες εκείνες περιοχές, είναι η προσωπική μαρτυρία για τα γεγονότα και για τις αντίξοοες συνθήκες διαβίωσης πολλών φίλων, που δυστυχώς θα παραταθούν για πολύ καιρό ακόμη.
<P>
Τονίστηκαν ήδη οι τεράστιες θυσίες των ανθρώπων, τόσο από ψυχολογικής όσο και από υλικής άποψης, Το νευραλγικό σημείο είναι αναμφισβήτητα, όπως επισημάνθηκε και από τους άλλους συναδέφλους, η βοήθεια που η Ευρωπαϊκή Ένωση μπορεί σήμερα να διασφαλίσει στις σεισμόπληκτες περιοχές. Όπως ζητάμε στο σημείο 4 της κοινής πρότασης ψηφίσματος, θεωρούμε σημαντική, αναγκαία και εύστοχη τη διάθεση έκτακτων πόρων στους πληθυσμούς αυτούς. Ως εκπρόσωπος της πολιτικής Ομάδας Ένωσης για την Ευρώπη, θα ήθελα να επισημάνω στην Ολομέλεια ότι επιθυμούσαμε να προσθέσουμε στην παράγραφο 4 ένα σκέλος όπου ζητάμε από το Συμβούλιο και την Επιτροπή να εκτιμηθεί η δυνατότητα, σε παρόμοιες φυσικές καταστροφές σε ένα κράτος μέλος, και συνεπώς όχι μόνο για τη συγκεκριμένη κατάσταση της Ιταλίας, επαναξιοποίησης των πόρων των διαρθρωτικών ταμείων που προορίζονται για το εν λόγω κράτος μέλος και που παρέμειναν αναξιοποίητα, για την αντιμετώπιση καταστάσεων έκτακτης ανάγκης.
<P>
Πιστεύω ότι οι σημερινές συζητήσεις και αποφάσεις στους κόλπους της Ολομέλειας θα έχουν ως αντικείμνεο το μέτρο αυτό, που μπορεί να υιοθετηθεί όχι αποκλειστικά για την καταστροφή που έπληξε την Ιταλία αλλά για όλες τις θεομηνίες που μπορεί να σημειωθούν γενικά στην Ευρωπαϊκή Ένωση. Σχετικά με τη συγκεκριμένη κατάσταση της Ιταλίας, από τις ομιλίες και τις αδιάλειπες επαφές με τη ΓΔ XVI και με το γραφείο του επιτρόπου κ. Monti, διαπιστώθηκε ότι η υλοποίησή του δεν είναι ακατόρθωτη.
<P>
To ιταλικό υπουργείο Προϋπολογισμού εργάζεται προς αυτή την κατεύθυνση. Οι ιταλικές περιφέρειες που δεν απορρόφησαν μέρος των πόρωντων διαρθρωτικών ταμείων δήλωσαν διατεθειμένες να το παραχωρήσουν στις σεισμόπληκτες περιφέρειες της Κεντρικής Ιταλίας.
<P>
Ευελπιστώ στην αποδοχή της εν λόγω αρχής και στην αποψινή ευνοϊκή τοποθέτηση της Ολομέλειας. Επαναλαμβάνω ότι δεν αφορά μόνο την κατάσταση της Ιταλίας, αλλά και τη στήριξη τυχόν αναγκών έκαστου κράτους μέλους.
<P>
Θα ήθελα επίσης να τονίσω τη σημασία των προγραμμάτων έρευνας για τα οποία μιλάμε στην κοινή πρόταση ψηφίσματος, με στόχο την πρόληψη και ασφάλεια των σεισμόπλκητων περιοχών και για τη μελέτη νέων τεχνολογιών.

<SPEAKER ID=168 LANGUAGE="IT" NAME="Dell'Alba">
Κύριε Πρόεδρε, θα ήθελα να υπενθυμίσω και εγώ στην Ολομέλεια την τραγωδία που ζουν χιλιάδες και χιλιάδες Ευρωπαίων, και όχι μόνο Ιταλών πολιτών, θυμάτων μιας νιοστής συμφοράς. Θα ήθελα με την αναφορά αυτή να ακουστεί η Ευρώπη και κάτω από παρόμοιες περιστάσεις.
<P>
Οι άτυχοι σεισμόπληκτοι της Ιταλίας επωφελούνται, αν και αυτό αντηχεί κάπως χλευαστικά, της τύχης να ανήκουν σε ένα κράτος που δεν κατάφερε να απορροφήσει παρά μόνο το ένα δέκατο των πόρων των διαρθρωτικών ταμείων που του χορηγούνται. Εκφράζω την ικανοποίησή μου για την παρουσία του επιτρόπου κ. de Silguy και ευελπιστώ στην αίσια έκβαση των προσπαθειών των πολιτικών Ομάδων, της Επιτροπής, της ιταλικής κυβέρνησης, με στόχο τη διάθεση των αναξιοποίητων πόρων των διαρθρωτικών ταμείων στους πληθυσμούς που υφίστανται χιλιάδες και χιλιάδες δισεκατομμύρια ζημιών. Πιστεύω ότι η επιτυχία της εν λόγω προωτοβουλίας θα έχει θετικό αντίκτυπο στο σύνολο της Ευρωπαϊκής Ένωσης, στην εικόνα της και στα ιδανικά της.

<SPEAKER ID=169 LANGUAGE="IT" NAME="Amadeo">
Κύριε Πρόεδρε, εκτυλίσσονται ενώπιόν μας οι καταστροφικές συνέπειες του σεισμού που αναστάτωσε τις περιφέρειες της Κεντρικής Ιταλίας.
<P>
Η αλληλεγγύη μας στρέφεται κυρίως στους σεισμόπληκτους πληθυσμούς, που βιώνουν άμεσα το δράμα του σεισμού, χωρίς όμως να παραβλεφτεί και η καταστροφή που υπέστη η ανυπολόγιστη καλλιτεχνική κληρονομιά της περιοχής. Στην Ιταλία διεξάγεται πραγματικός αγώνας συμπαράστασης στα θύματα, μια αλληλεγγύη που σήμερα, λαμβανομένων υπόψη των άτακτων εκδηλώσεων του σεισμού και των δραματικών συνεπειών του, χρήζει έκτακτης βοήθειας με την κάλυψη με πόρους τόσο των έκτατων ταμείων όσο και των διαρθρωτικών ταμείων που προορίζονται για την Ιταλία, στα πλαίσια της περιόδου προγραμματισμού 1992-1999.
<P>
Ωστόσο, πέρα από τις πλέον επείγουσες επεμβάσεις βοήθειας και λαμβανομένης υπόψη της εξαιρετικής διάρκειας, της έκτασης και του άτακτου χαρακτήρα των σεισμών και των μετασεισμών, πιστεύουμε στην απόλυτη και επιτακτική ανάγκη πρόληψης κάθε είδους καταστροφής, με επεμβάσεις που προβλέπουν την υιοθέτηση νέων δυνατότητων πρόληψης, με τη βοήθεια των νέων σύγχρονων τεχνολογικών εφευρέσεων. Για τον σκοπό αυτό, απαιτείται η κατάρτιση εκ μέρους της Επιτροπής συγκεκριμένων προγραμμάτων έρευνας, μελέτης και πρόληψης των σεισμών, μαζί με την αναζήτηση νέων τεχνολογιών με στόχο την προστασία της αρχιτεκτονικής κληρονομιάς των περιοχών με υψηλού βαθμού κίνδυνο σεισμών και γενικά φυσικών θεομηνιών.
<P>
Πλημμύρες στην Ισπανία

<SPEAKER ID=170 LANGUAGE="ES" NAME="Fabra Vallιs">
Κύριε Πρόεδρε, πρώτα από όλα επιθυμώ να εκφράσω την λύπη μου για την απώλεια ανθρωπίνων ζωών στις πλημμύρες που έπληξαν την Βαλένθια και την Μούρθια. Δεν είναι τυχαίο ότι συμπίπτουμε, σε αυτήν την κοινή πρόταση ψηφίσματος, στο ότι η σοβαρότητα των εν λόγω πλημμυρών οφείλεται στην περιοδικότητα με την οποία συμβαίνουν και στην γεωμορφολογία του εδάφους. Πρόκειται για μια περιοχή στην οποία υπάρχει τάση αποδάσωσης και διάβρωσης του εδάφους.
<P>
Λόγω όλων αυτών, διεκδικούμε, ζητάμε, αιτούμαστε επειγόντως χρηματοδοτική ενίσχυση για την αποκατάσταση των ζημιών και ένα σχέδιο αποκατάστασης και ανοικοδόμησης όλων όσων καταστράφηκαν από τις εν λόγω πλημμύρες.
<P>
Αλλά ως σημαντικότερη θα σημείωνα την αίτηση για ένα συγκεκριμένο κονδύλιο του προϋπολογισμού για την πρόληψη και την αποκατάσταση των επιπτώσεων αυτών των περιοδικών πλημμύρων.

<SPEAKER ID=171 LANGUAGE="ES" NAME="Gonzαlez Αlvarez">
Κύριε Πρόεδρε, κύριε Επίτροπε, για να μην κάνω πάρα πολλές επαναλήψεις, είναι γεγονός πως αυτές οι πλημμύρες προκαλούνται περιοδικά στις περιοχές του Αλικάντε, της Βαλένθια και της Μούρθια -στο ανατολικό τμήμα της Ισπανίας-, είναι επίσης γεγονός πως αυτή τη φορά υπήρξαν πέντε νεκροί, και είναι αυτό για το οποίο πρέπει να λυπηθούμε περισσότερο, αλλά είναι επίσης γεγονός πως υπήρξαν απώλειες 10 δισ. σε κατοικίες, υποδομές και αγροτικές εκτάσεις.
<P>
Για αυτό το λόγο, όπως είπε ο συνάδελφός μου, ζητάμε από την Επιτροπή επείγουσα ενίσχυση. Επιπλέον, πρέπει να θυμηθούμε πως, όταν είχαμε εξετάσει κάποια έκθεση για την πολιτική άμυνα, μια από τις τροπολογίες πρότεινε την εγγραφή μιας ειδικής πίστωσης, διότι δυστυχώς, καταστροφές σαν αυτή είναι συχνές, τις ακούμε κάθε μήνα στις Ολομέλειες, και μια ειδική πίστωση ίσως να διευκόλυνε και να καταστούσε αποτελεσματικότερη και ταχύτερη την βοήθεια όταν αυτή είναι απαραίτητη.
<P>
Πυρκαγιές στην Βραζιλία

<SPEAKER ID=172 LANGUAGE="DE" NAME="Telkδmper">
. (DE) Κύριε Πρόεδρε, κανέναν δεν εκπλήσσει η πληροφορία ότι καίγονται τα δάση της Βραζιλίας στην περιοχή του Αμαζονίου. Κι αυτό γιατί εδώ και χρόνια έχουν διαπραχθεί απ' το ανθρώπινο χέρι ανεπανόρθωτα σφάλματα σ' αυτήν την εξαιρετικά ευαίσθητη, από οικολογική άποψη, περιοχή. Εδώ και πολλά χρόνια εφαρμόζεται και χωρίς καμία προφύλαξη το σύστημα των εκχερσώσεων με πυρκαγιές και εδώ και χρόνια δημιουργούνται επιπλέον όροι υποδομής, προκειμένου να διενεργείται γρηγορότερα η αποψίλωση και η μεταφορά των υλικών και να εξαφανίζεται γρηγορότερα, μια δια παντός, το τροπικό δάσος.
<P>
Εδώ είναι γεγονός ότι δεν υφίσταται κανενός είδους βιώσιμη χρήση του τροπικού δάσους, για βιομηχανικούς σκοπούς και υπό την αιγίδα πολυεθνικών επιχειρήσεων. Οι μόνοι που μπορούν να διαχειριστούν το ζωτικής σημασίας οικοσύστημα του τροπικού δάσους είναι οι Ινδιάνοι κάτοικοι που ζούν σ' αυτό. Είναι οι πρώτοι που υποφέρουν από την αιθαλομίχλη, κι όχι οι πιλότοι αεροπλάνων και οι οδηγοί αυτοκινήτων του Μανάους. Εδώ και χρόνια είναι οι πρώτοι που μετακινήθηκαν από τη γη τους, εξαιτίας των εμπρηστών κτηνοτρόφων και τα μηχανήματα εκσκαφής που είχαν στην υπηρεσία τους οι επιχειρήσεις τροπικής ξυλείας. Οι Ινδιάνοι υπέστησαν επίσης την πίεση όλων των ακτημόνων που ήρθαν εκεί από άλλες περιοχές της Βραζιλίας.
<P>
Αν υπήρχε στην Βραζιλία μια αγροτική μεταρρύθμιση, αν η κυβέρνηση της Βραζιλίας αποφάσιζε και εφάρμοζε αποτελεσματικότερους νόμους για τις εκχερσώσεις δάσους με πυρκαγιές, αν μεταφέρονταν στην πράξη τα αποτελέσματα των ερευνών από το πιλοτικό πρόγραμμα για τον Αμαζόνιο της Ομάδας των Επτά, για το οποίο δαπανήθηκε πακτωλός χρημάτων, τότε το τροπικό δάσος θα απειλείτο λιγότερο, τότε θα πωλούνταν σε λογικές τιμές τα προϊόντα μιας αειφόρου και οικολογικής διαχείρισης. Και η τροπική ξυλεία θα παρέμενε εκεί που βρίσκεται σήμερα, για το συμφέρον των ντόπιων κατοίκων, των πολυεθνικών, και προς όφελος του δικού μας φυσικού οικοσυστήματος.

<SPEAKER ID=173 LANGUAGE="ES" NAME="Gonzαlez Αlvarez">
Σας ευχαριστώ πολύ, κύριε Πρόεδρε. Κύριε Επίτροπε, πριν έλεγε ο συνάδελφος και συμπατριώτης μου, κ. Fernando Martνn, πως η πυρκαγιά στην Ινδονησία και οι πυρκαγιές στη Βραζιλία δεν είναι καλά νέα για την Διάσκεψη του Κιότο. Και αυτό είναι αλήθεια.
<P>
Υπάρχουν δύο βασικοί λόγοι για τους οποίους προκαλούνται πυρκαγιές στην Ινδονησία και στη Βραζιλία: τα συμφέροντα των εμπόρων ξυλείας και οι διεκδικήσεις των αγροτών. Η αντιμετώπιση και των δύο πρέπει να είναι τελείως διαφορετική. Οι έμποροι ξυλείας, στους οποίους οι πυρκαγιές επιφέρουν οικονομικά οφέλη, πρέπει να αντιμετωπιστούν με μια δίκαιη νομοθεσία η οποία να προβλέπει κυρώσεις.
<P>
Όσον αφορά τους αγρότες, πρέπει να θυμηθούμε πως πριν από καιρό -όχι πολύ- περισσότεροι από 40.000 αγρότες στην Βραζιλία πραγματοποίησαν μια πορεία άνω των 1.000 χιλιομέτρων, απαιτώντας μια δίκαιη κατανομή της γης. Λοιπόν, αυτός είναι ένας από τους λόγους για τους οποίους προκαλούνται οι πυρκαγιές. Πιστεύουμε πως τα δύο μέτρα που πρέπει να ληφθούν είναι τα ακόλουθα: επιβολή κυρώσεων στους εμπόρους ξυλείας οι οποίοι καταστρέφουν έναν φυσικό πόρο ο οποίος αποτελεί κληρονομιά όλης της ανθρωπότητας, δίκαιη κατανομή της γης ώστε οι αγρότες να μην υποχρεώνονται να καίνε τα δάση.
<P>
Τυφώνας στο Μεξικό

<SPEAKER ID=174 LANGUAGE="ES" NAME="Gonzαlez Αlvarez">
Κύριε Πρόεδρε, θέλουμε να αρχίσουμε αυτή την παρέμβαση λέγοντας πως χαιρόμαστε πολύ που συγχαίρουμε για ακόμη μια φορά την Επιτροπή, διότι φαίνεται πως η βοήθεια από το ΕCHO, η ανθρωπιστική βοήθεια, ήταν πολύ γρήγορη και αποτελεσματική. Εντούτοις, πιστεύουμε πως η σοβαρότητα όσων συνέβησαν με τον τυφώνα Paulina, 120 νεκροί και τρεις πληγείσες πολιτείες -επισκεφτήκαμε μία από αυτές, την Chiapas, αλλά και οι τρεις βρίσκονται σε παρόμοιες συνθήκες ένδειας και έλλειψης στέγης και υποδομών-, έγκειται στο γεγονός ότι απλώς επιδείνωσαν μια κατάσταση η οποία ήταν ήδη άσχημη. Για αυτό το λόγο, αυτό που ζητάμε είναι οι προβλεπόμενες ενισχύσεις να είναι ανάλογες των απωλειών που υπέστησαν αυτές οι εξαθλιωμένες περιοχές. Γιατί αυτός είναι ο μόνος τρόπος προς την αποφυγή της περαιτέρω απώλειας της δυνατότητάς τους για ποιοτική ζωή.

<SPEAKER ID=175 LANGUAGE="ES" NAME="Salafranca Sαnchez-Neyra">
Ευχαριστώ, κύριε Πρόεδρε. Και εγώ πιστεύω πως αυτή η βοήθεια που προσέφερε η Ευρωπαϊκή Ένωση είναι μια βοήθεια πολύ επαρκής, γιατί δείχνει την αλληλεγγύη της Ευρωπαϊκής Ένωσης προς μια χώρα όπως το Μεξικό, η οποία αυτή τη στιγμή βρίσκεται στη διαδικασία σύσφιξης των σχέσεών της με την Ευρωπαϊκή Ένωση στο σύνολό της, όπως δείχνει το γεγονός ότι στις 8 Δεκεμβρίου θα υπογραφεί μια νέα συμφωνία συνεργασίας.
<P>
Όπως είπε η κυρία Gonzαlez Αlvarez, παρ' ότι τα στοιχεία που υπάρχουν είναι προσωρινά, είναι αρκετά ανησυχητικά ώστε η Ευρωπαϊκή Ένωση να σκεφτεί την ανάγκη για αύξηση αυτής της βοήθειας, οπότε συμφωνώ επίσης με την εκτίμησή της πως πρέπει να συγχαρούμε τις υπηρεσίες της Επιτροπής, που υπάγονται στην αρμοδιότητα της κυρίας Bonino, για την αφοσίωση και την ταχύτητα με την οποία έγινε η κινητοποίηση αυτής της βοήθειας ύψους 400.000 ECU.
<P>
Αλλά εγώ, κύριε Πρόεδρε, πιστεύω πως η Επιτροπή πρέπει να συνεχίσει τις προσπάθειές της και με κάποιο τρόπο πρέπει να αυξήσει αυτή την βοήθεια καθώς παγιώνονται και εμφανίζονται τα οριστικά δεδομένα. Επομένως, κύριε Πρόεδρε, θα παρακαλούσα τον κ. Επίτροπο να διαβιβάσει στην κυρία Bonino την επιθυμία μας να αυξηθεί το ύψος των παρεχόμενων ενισχύσεων μόλις οριστικοποιηθούν αυτά τα δεδομένα, όπως κάναμε και με άλλες χώρες, όπως οι χώρες της Ανατολικής Ευρώπης.
<P>
Δηλητηρίαση από ακρυλαμίδιο στη Σουηδία

<SPEAKER ID=176 LANGUAGE="SV" NAME="Schφrling">
Κύριε Πρόεδρε, η κατασκευή της σήραγγαςμέσα από την κορυφογραμμή της Halland στη Νότια Σουηδία είναι ένα μεγάλο περιβαλλοντικό σκάνδαλο, το οποίο δεν πίστευα ότι ήταν δυνατόν να προκύψει στη Σουηδία του 1997. Τα εμπλεκόμενα μέρη σ'αυτό το σκάνδαλο είναι δύο κυβερνήσεις, μια κρατική υπηρεσία οδοποιίας που κατασκευάζει σιδηροδρομικές γραμμές, μία μεγάλη κατασκευαστική εταιρεία, η Skanska, που εκτελεί το έργο και μία γαλλική εταιρεία χημικών, η Rhτne - Poulenc, που προμηθεύει το υλικό στεγανοποίησης Rhoca-Gil για την κατασκευή της σήραγγας. Αυτό το υλικό στεγανοποίησης περιέχει υπερπολλαπλάσια ποσότητα της τοξικής ουσίας ακρυλαμίδιο, απ' αυτήν που είχε δηλώσει προηγουμένως η επιχείρηση. Και η ΕΕ επίσης εμπλέκεται σ' αυτό, εφόσον πρόκειται για ένα πρόγραμμα διευρωπαϊκού δικτύου, που λαμβάνει οικονομική ενίσχυση από την ΕΕ.
<P>
Χίλιοι τέσσερις ολόκληροι τόνοι απ' αυτό το υλικόστεγανοποίησης έχουν σωρευθεί μέσα στο βουνό. Απ' αυτό οι 400 τόνοι είναι καθαρό ακρυλαμίδιο. Αν γνωρίζει κανείς πόσο υπερβολικά τοξική είναι αυτή η ουσία, τότε κατανοεί ότι αυτό είναι ένα μεγάλο περιβαλλοντικό σκάνδαλο -όχι μόνο στην Σουηδία, αλλά μπορεί να είναι ένα μεγάλο περιβαλλοντικό σκάνδαλο σε ολόκληρη την Ευρώπη, διότι η ουσία έχει χρησιμοποιηθεί επί περισσότερο από 20 χρόνια σ· ολόκληρο τον κόσμο.
<P>
Στη Σουηδία, η οποία πιστεύαμε ότι ήταν η αυστηρότερη χώρα στον τομέα του περιβάλλοντος στην Ευρώπη, αυτό το σκάνδαλο αποκαλύφθηκε τυχαία λόγω του ότι παρέλυσαν κάποιες αγελάδες, και ήταν υποχρεωμένοι να εξετάσουν τι ήταν αυτό από το οποίο αρρώστησαν αυτές οι αγελάδες.
<P>
Πόσοι άνθρωποι, που υποφέρουν από μυστηριώδη μουδιάσματα και τσιμπήματα στα χέρια, τα πόδια κ.λπ., έχουν δηλητηριαστεί από το ακρυλαμίδιο; Κανείς δεν γνωρίζει. Πόσες σημερινές, ή μελλοντικές, περιπτώσεις καρκίνου οφείλονται σε ρύπους, που ακόμη δεν έχουν αποκαλυφθεί, αυτής της ουσίας; Αυτές είναι ερωτήσεις που πρέπει να θέσουμε στον εαυτό μας και που πρέπει επίσης και η Επιτροπή να θέσει στον εαυτό της. Γι' αυτό, η Επιτροπή πρέπει να φροντίσει να διερευνηθεί διεξοδικά εάν έχει ακολουθηθεί η περιγραφή των περιβαλλοντικών επιπτώσεων γι'αυτό το πρόγραμμα διευρωπαϊκού δικτύου. Η Επιτροπή πρέπει επίσης να εξετάσει πού και πώς έχει χρησιμοποιηθεί αυτή η ουσία.

<SPEAKER ID=177 LANGUAGE="SV" NAME="Errikson">
Κύριε Πρόεδρε, είναι όπως ακριβώς ανέφερε ο προηγούμενος ομιλητής. Πριν από μερικές εβδομάδες ανακαλύφθηκαν δηλητηριασμένα ζώα στην περιοχή όπου κατασκευάζεται αυτη η σιδηροδρομική σήραγγα. Μετά απ' αυτό σταμάτησαν τα έργα κατασκευής και έγινε έλεγχος του νερού. Αποδείχθηκε τότε ότι οι υπόγειες πηγές , όχι μόνο το νερό στα ποτάμια που ρέει τριγύρω αλλά επίσης και οι υπόγειες πηγές, έχουν δηλητηριαστεί, κάτι που σημαίνει ότι το πόσιμο νερό για τους ανθρώπους σ' αυτήν την περιοχή είναι μη πόσιμο. Και κανείς δεν γνωρίζει ακόμη για πόσες δεκαετίες στο μέλλον.
<P>
Είναι, βέβαια, ειρωνεία της τύχης ότι αυτό συμβαίνει ακριβώς σε σχέση με μία κατασκευή σήραγγας για σιδηρόδρομο, δηλαδή φιλικές προς το περιβάλλον μεταφορές. Αλλά το ακρυλαμίδιο, που εμπεριέχεται στο υλικό στεγανοποίησης Rhoca-Gil που έχει πουληθεί και διανεμηθεί από την γαλλική εταιρεία χημικών, χρησιμοποιείται βέβαια όχι μόνο στις σήραγγες αλλά επίσης, μεταξύ άλλων, και στα ορυχεία σ' όλο τον κόσμο. Το έτος 1983 χρησιμοποιήθηκαν, μεταξύ άλλων, σε ένα από τα μεγαλύτερα, τότε, ορυχεία της Σουηδίας 50 κιλά, μόνο απ' αυτό το υλικό.στεγανοποίησης Σταμάτησαν όμως να το χρησιμοποιούν, διότι αποκαλύφθηκε ότι προκαλούσε βλάβες στους ανθρακωρύχους που εργάζονταν με την ουσία.
<P>
Φυσικά, έτσι είναι και τώρα, ότι είναι οι εργάτες αυτοί που έπαθαν βλάβες. Δεν γνωρίζουμε ακόμη τι είδους βλάβες έπαθαν. Αλλά ότι υπάρχουν βλάβες μεταξύ των ανθρώπων που έχουν εργαστεί μ' αυτό το πρόγραμμα, αυτό το ξέρουμε. Με άλλα λόγια: δηλητηριασμένα ζώα, θανάτωση των κοπαδιών των προς αναπαραγωγή ζώων, παύση της παραγωγής κρέατος διότι εισήλθε μολυσμένο κρέας σ'αυτή τη παραγωγή και μεγάλης κλίμακας μόλυνση των υπόγειων υδροφόρων οριζόντων.
<P>
Η σουηδική κυβέρνηση φρόντισε ώστε να ξεκινήσει μία αστυνομική έρευνα. Πέραν αυτού, θα διερευνήσει το θέμα μία ανεξάρτητη επιτροπή. Θεωρώ ωστόσο ότι και η ΕΕ έχει επίσης μεγάλη ευθύνη και πρέπει, εφόσον πρόκειται για ένα πρόγραμμα διευρωπαϊκού δικτύου, να ελέγξει εάν αυτή η ουσία εξακολουθεί να πωλείται σε μεγάλη κλίμακα, πόσοι πολίτες της ΕΕ έχουν ίσως έλθει σε επαφή μ' αυτήν και επίσης να χαρακτηριστεί αυτή στην συνέχεια ως επιβλαβής ουσία.

<SPEAKER ID=178 LANGUAGE="SV" NAME="Lφφw">
Κύριε Πρόεδρε, αυτό που συνέβη σε σχέση με την κορυφογραμμή της Halland είναι φυσικά μία τραγωδία. Αυτή τη ζημιά που προέκυψε πρέπει να τη χειριστούμε στη Σουηδία. Όμως χαιρετίζω το ότι παρά ταύτα έρχεται προς συζήτηση εδώ, διότι φυσικά είναι σημαντικό να μάθουν απ' αυτό που συνέβη, τόσο η ΕΕ όσο και τα μεμονωμένα κράτη μέλη. Γι' αυτό πρέπει τώρα η Επιτροπή να βρει πού και πώς χρησιμοποιήθηκε, και εξακολουθεί να χρησιμοποιείται, το ακρυλαμίδιο, να διαβλέψει την αναγκαιότητα μιας απαγόρευσης, αλλά και να ελέγξει το αν ο παρασκευαστής όντως συμμορφώθηκε με τις ισχύουσες οδηγίες όσο αφορά, μεταξύ άλλων, τη σήμανση.
<P>
Είναι όντως εκπληκτικό το πώς μπορεί κανείς να χειριστεί επικίνδυνα χημικά κατά τέτοιο τρόπο όπως σ' αυτή την περίπτωση. Το αποτέλεσμα φαίνεται τώρα με το δηλητηριασμένο περιβάλλον και τους εργαζόμενους που έπαθαν βλάβες στο νευρικό σύστημα. Τα χημικά είναι βέβαια κατά έναν τρόπο μάστιγα της κοινωνίας. Εμείς, που θα πρέπει να χειριστούμε την νομοθεσία, διεξάγουμε έναν διαρκή αγώνα για να μπορούμε να παρακολουθούμε τα νέα προϊόντα που εισάγονται στην αγορά.
<P>
Το Ευρωπαϊκό Κοινοβούλιο έχει βέβαια προωθήσει σθεναρά το θέμα να διεξάγονται εκτεταμένες περιβαλλοντικές δοκιμές για τα διευρωπαϊκά δίκτυα. Ωστόσο, αυτό δεν ήταν επίκαιρο σ'αυτήν την περίπτωση, καθώς το πρόγραμμα αποφασίστηκε πολύ πριν την προσχώρηση της Σουηδίας στην ΕΕ. Αξίζει ίσως να αναφερθεί εν πάση περιπτώσει ότι αυτή καθεαυτή η σήραγγα, κάτω από τη κορυφογραμμή της Halland, δεν χρηματοδοτείται από πόρους της ΕΕ, έστω και αν η κατασκευή της σιδηροδρομικής γραμμής υπάγεται στο πρόγραμμα διευρωπαϊκών δικτύων. Αυτό δεν κάνει φυσικά την καταστροφή μικρότερη, αλλά θεωρώ εντούτοις ότι ίσως μπορεί να σας ενδιέφερε, συνάδελφοι του Ευρωπαϊκού Κοινοβουλίου, να γνωρίζετε επομένως ότι η σήραγγα δεν χρηματοδοτείται από πόρους της ΕΕ.
<P>
Καλωσορίζω το ψήφισμα και αναμένω ανάληψη δράσης από πλευράς Επιτροπής.

<SPEAKER ID=179 LANGUAGE="SV" NAME="Stenmarck">
Κύριε Πρόεδρε, επιτρέψτε μου να αρχίσω εκφράζοντας τη λύπη μου γι' αυτό που συνέβη και να εκφράσω την μέγιστη συμπάθειά μου σ' αυτούς που επλήγησαν.
<P>
Σ' αυτό, όπως και σε τόσα πολλά άλλα ζητήματα, ο πιο άνετος δρόμος είναι, πολύ συχνά, να επιζητούνται νέα νομοθεσία και νέες κοινοτικές οδηγίες. Αντ' αυτού θα έπρεπε κανείς να αναρωτηθεί: Πού έγινε στην πραγματικότητα λάθος; Αιωρούνται ένα σωρό ερωτήσεις. Ποιος φέρει στη πραγματικότητα την ευθύνη όταν όλοι ρίχνουν την ευθύνη σε όλους -κατασκευαστικές εταιρείες, υπηρεσίες και κυβέρνηση; Αυτό πρέπει να διασαφηνιστεί τώρα από μία επιτροπή και από τις δικαστικές αρχές.
<P>
Ένα μέρος της αλήθειας είναι ότι, ακόμη και αυτό, είναι κατά βάση μία εθνική υπόθεση. Η σοσιαλδημοκρατική κυβέρνηση της Σουηδίας έχει επί τρία χρόνια τώρα, έπειτα από την προσχώρηση της Σουηδίας στην Ένωση, καθυστερήσει έναν περιβαλλοντικό κώδικα και ως εκ τούτου την εφαρμογή τριών κοινοτικών οδηγιών και της αποτίμησης των περιβαλλοντικών επιπτώσεων.
<P>
Η σήραγγα μέσα από την κορυφογραμμή της Halland προορίζεται να είναι το μεγαλύτερο μέτρο εξοικονόμησης χρόνου σε μια πολύ μεγάλη σιδηροδρομική διαδρομή. Θα ήταν πολύ ατυχές να το κουκουλώσουμε τώρα και να καταστήσουμε αδύνατον να υλοποιηθεί μία από τις καλύτερες, από περιβαλλοντικής πλευράς, εναλλακτικές λύσεις στον τομέα των μεταφορών. Το λάθος δεν βρίσκεται στη σήραγγα αλλά στον άγαρμπο χειρισμό, με την μορφή ανικανότητας και ελλειπούς ηγεσίας.

<SPEAKER ID=180 LANGUAGE="FR" NAME="d' Aboville">
Κύριε Πρόεδρε, ένα περιστατικό ρύπανσης προκλήθηκε στη Σουηδία κατά την διάρκεια της κατασκευής της σήραγγας του Halland, η ρύπανση δεν είναι διόλου αμελητέα, αφού ο υδροφόρος ορίζοντας φαίνεται να έχει υποστεί βλάβες.
<P>
Όπως έχει ήδη αναφερθεί, στις 30 Σεπτεμβρίου μερικές αγελάδες, οι οποίες έπιναν νερό στην έξοδο της σήραγγας, παρουσίασαν νευροτοξικά συμπτώματα και χρειάστηκε να τις θανατώσουν.
<P>
Έκτοτε, τα έργα έχουν διακοπεί. Μια δικαστική έρευνα ξεκίνησε προκειμένου να καθοριστεί η ευθύνη των διαφόρων συμμετεχόντων. Το γεγονός προβλήθηκε πάραπολύ από τα Μ.Μ.Ε., αλλά προς το παρόν ηδιερευνητική επιτροπή που ορίστηκε από την κυβέρνηση δεν έχει ακόμα εκδώσει το πόρισμά της. Κι εδώ βρίσκεται το πρόβλημα.
<P>
Πράγματι, το προϊόν που προκάλεσε τη ρύπανση κατασκευάζεται από μια γαλλική βιομηχανία στην οποία επιρρίπτουμε τις ευθύνες. Το προϊόν χρησιμοποιείται εδώ και μια εικοσαετία χωρίς καμιά αρνητική επίπτωση για το περιβάλλον, αλλά η χρησιμοποίησή του σαφώς απαιτεί την τήρηση μιας ιδιαίτερα αυστηρής διαδικασίας. Σας υπενθυμίζω πως ο κατασκευαστής δήλωσε ο ίδιος στον Τύπο, στις 8 Οκτωβρίου, ότι είναι πιθανό να έγιναν λάθη στο δικό του εργοτάξιο και ότι αναλάμβανε εξ ολοκλήρου την ευθύνη των σωματικών βλαβών τις οποίες υφίστανται οι εργαζόμενοί του.
<P>
Φυσικά, καταδικάζουμε κάθε ρύπανση· φυσικά, απαιτούμε από την Επιτροπή να διεξαγάγει μια έρευνα, ωστόσο αυτή η άνευ αποδεικτικών στοιχείων καταδίκη του προμηθευτή του επιβλαβούς υλικού μάς φαίνεται λίγο βεβιασμένη όσο η επίσημη έρευνα δεν έχει εκδώσει τα πορίσματά της.

<SPEAKER ID=181 LANGUAGE="SV" NAME="Οlsson">
Κύριε Πρόεδρε, όλοι οι εμπλεκόμενοι, από την κυβέρνηση της Σουηδίας έως τους προμηθευτές, έχουν ευθύνη για το φριχτό σκάνδαλο στην κορυφογραμμή της Halland. Η κατάσταση στο έργο είναι καταστροφική: Οι κάτοικοι δεν μπορούν να χρησιμοποιήσουν το νερό της περιοχής, η περιοχή κινδυνεύει να χάσει την έλξη που ασκεί ως περιοχή ελεύθερου χρόνου και αναψυχής, τα γεωργικά και κηπευτικά προϊόντα αχρηστεύονται, η αγορά αντιδρά υπερβολικά και ακόμη και προϊόντα που δεν έχουν υποστεί βλάβη μένουν απούλητα μέσα στα όρια μιας μεγάλης περιοχής.
<P>
Απρόσμενα έξοδα σε συνάρτηση με την κατασκευή της σήραγγας μπορεί να έχουν επηρεάσει την περιβαλλοντική ασφάλεια. Αλλά η απαραίτητη εξοικονόμηση πόρων, ακόμη και στον κρατικό προϋπολογισμό, δεν πρέπει ποτέ να οδηγεί σε μείωση του περιβαλλοντικού ελέγχου. Η εμπλεκόμενη βιομηχανία και ο βασικός εργολάβος είναι πολυεθνικές εταιρείες. Γι' αυτό είναι αναγκαίο και καίριο να αντιδράσει η διεθνής κοινότητα, στην προκειμένη περίπτωση η ΕΕ. Γι' αυτό, το Κοινοβούλιο πρέπει με σθένος να απαιτήσει να διερευνήσει η Κοινότητα αν ακουλουθείται, αφενός η ισχύουσα νομοθεσία, και αφετέρου αν αυτή μπορεί να βελτιωθεί.
<P>
Στηρίζω το ψήφισμα και χαίρομαι ταυτόχρονα για το ότι η αντίπαλοι της ΕΕ από τη Σουηδία, εδώ στο Κοινοβούλιο, δείχνουν τώρα εμπιστοσύνη στα θεσμικά όργανα της ΕΕ.

<SPEAKER ID=182 LANGUAGE="FI" NAME="Hautala">
Αξιότιμε κύριε Πρόεδρε, είναι δυσάρεστο να διαπιστώνω πως οι εκπρόσωποι της Rhτne Poulenc δεν έχουν πει την αλήθεια σχετικά με τα ποσοστά ακρυλαμιδίου σ' αυτό το υλικό. Αναγκάστηκαν να το παραδεχθούν, παρ' όλο που η ίδια εταιρεία έχει σε πολλές περιστάσεις υπογράψει διάφορες ανακοινώσεις περί υπευθυνότητας στις εμπορικές συναλλαγές και για τη φιλικότητα προς το περιβάλλον. Αυτό αποδεικνύει ανάγλυφα πως η βιομηχανία απέχει πολύ από το να είναι ώριμη για αυτοέλεγχο. Τούτο φαίνεται να πιστεύουν πολλοί σ' αυτό το Κοινοβούλιο, αλλά το προκείμενο παράδειγμα δείχνει ακόμα μια φορά πως απαιτείται νομοθεσία. Ως μέλος της Επιτροπής Οικονομικής Πολιτικής μπορώ να σας ενημερώσω πως στο προσεχές μέλλον θα ψηφίσουμε στην Ολομέλεια μια έκθεση η οποία αφορά τα υλικά κατασκευών. Αντίστοιχα, είναι ίσως πιθανό να αναφερθούμε στο θέμα και να απαιτήσουμε πιο εξακριβωμένη αξιολόγηση του βαθμού επικινδυνότητας για τα προϊόντα που χρησιμοποιούνται σε κατασκευές. Είναι σαφές πως στην αγορά εμφανίζονται συνέχεια υλικά, για τις επενδύσεις των οποίων δεν υπάρχει αρκετή γνώση, ειδικά για τις επιπτώσεις τους στο φυσικό περιβάλλον.

<SPEAKER ID=183 LANGUAGE="SV" NAME="Cars">
Κύριε Πρόεδρε, μία από τις περιοχές με την μεγαλύτερη φυσική ομορφιά στην Ευρώπη επλήγη από μία περιβαλλοντική καταστροφή. Το νερό, τα σπαρτά και τα ζώα των ανθρώπων που ζουν γύρω από την κορυφογραμμή της Halland έχουν μολυνθεί από μία καρκινογόνο ουσία. Ακόμη και άνθρωποι μπορεί να έχουν πάθει σοβαρές βλάβες.
<P>
Έχει μεγάλη σημασία να διερευνηθεί το θέμα των ευθυνών και να ζητηθούν ευθύνες απ' αυτούς που προκάλεσαν την καταστροφή. Η εταιρεία Rhτne-Poulenc είπε ψέμματα για την επικινδυνότητα της ουσίας και έθεσε ως εκ τούτου σε κίνδυνο την υγεία των εργαζομένων και των κατοίκων. Αλλά ούτε η σουηδική κυβέρνηση και η υπηρεσία οδοποιίας ανέλαβαν τις ευθύνες τους. Επετράπη στο πρόγραμμα να συνεχιστεί για υπερβολικά μεγάλο διάστημα πριν ληφθούν υπόψη οι κίνδυνοι για το περιβάλλον.
<P>
Η συνέχιση της κατασκευής της σήραγγας κάτω από τη κορυφογραμμή της Halland επιτρέπεται μόνο αν αυτό μπορεί να γίνει χωρίς κίνδυνο για το περιβάλλον και σε διαβούλευση με το Δήμο της Bεstad, οι απόψεις του οποίου πρέπει να παίξουν εδώ έναν καθοριστικό ρόλο.
<P>
Αυτό που είναι όμως το ποιο σημαντικό προς το παρόν, είναι να δοθεί γρήγορη και ικανοποιητική βοήθεια στους ανθρώπους που επλήγησαν.

<SPEAKER ID=184 NAME="de Silguy">
Κύριε Πρόεδρε, Κυρίες και Κύριοι, θα ξεκινήσω με τα δυο πρώτα θέματα, τα οποία αφορούν την Ιταλία και την Ισπανία. Επιτρέψτε μου να σας εκθέσω τη θέση της Επιτροπής και για τους σεισμούς στην Ιταλία και για τις πλημμύρες στην Ισπανία και να σας διαβεβαιώσω ότι η Επιτροπή συμπάσχει με τους ευρωπαίους πολίτες που επλήγησαν από τις δυο αυτές καταστροφές.
<P>
Σε ό, τι αφορά την άμεση βοήθεια στα θύματα των καταστροφών, η Επιτροπή υπενθυμίζει ότι ο προϋπολογισμός των Ευρωπαϊκών Κοινοτήτων για το έτος 1997 δεν συμπεριλαμβάνει δυστυχώς πιστώσεις για χορήγηση βοήθειας έκτακτης ανάγκης εντός της Ευρωπαϊκής Ένωσης, αφού στη θέση Β4/3400 προστέθηκε ένα «για υπενθύμιση» για δεύτερη συνεχή χρονιά από τη δημοσιονομική αρχή.
<P>
Ας επανέλθουμε τώρα πιο ειδικά στο πρόβλημα της πολιτιστικής κληρονομιάς, το οποίο αναφέρθηκε νωρίτερα. Για την αποκατάστασή της, η Επιτροπή έχει αποδεσμεύσει, στην Ιταλία, από την 1η Οκτωβρίου, ένα ποσό για κατεπείγουσα βοήθεια, ύψους 100 000 ECU, ώστε να επιταχυνθούν τα έργα αποκατάστασης των τοιχογραφιών του Giotto και του Cimabue, τα οποία έχουν πάθει σοβαρές ζημιές στην Ασίζη. Η Επιτροπή έχει συναίσθηση της ανεπάρκειας αυτής της βοήθειας, αλλά ακόμα και αν εδίδετο το σύνολο του τετραετούς προγράμματος RAPHAEL -30 εκατομμύρια ECU- δεν θα ήταν επαρκές για να αποκαταστήσει την πλειάδα ιστορικών κτιρίων που έχουν υποστεί ζημιές, και ειδικότερα την βασιλική του Αγίου Φραγκίσκου της Ασίζης.
<P>
Εντούτοις, η Επιτροπή προτίθεται να εξετάσει την δυνατότητα οργάνωσης, σε συμφωνία με τις ιταλικές αρχές, ενός είδους ευρωπαϊκής τεχνικής βοήθειας ώστε να αξιολογηθεί σύντομα το μέγεθος των ζημιών και να προβεί, ακολούθωντας τις καλύτερες τεχνικές και επιστημονικές προδιαγραφές, στην αποκατάσταση των κατεστραμμένων κτιρίων. Οι σεισμοί στην Ιταλία έχουν αγγίξει αγροτικές ζώνες οι οποίες καλύπτονται από τον στόχο 5β. Οι πρόεδροι των δυο ενδιαφερομένων περιφερειών έχουν λοιπόν απευθυνθεί στην Επιτροπή προκειμένου να ζητήσουν μια αναπροσαρμογή του προγραμματισμού του στόχου 5β, σύμφωνα με τις νέες προτεραιότητες και τις νέες ανάγκες που προέκυψαν από τους σεισμούς.
<P>
Μια συνάντηση ανάμεσα στην Επιτροπή και τον αντιπρόσωπο της ιταλικής κυβέρνησης προγραμματίστηκε για το λόγο αυτό. Επέτρεψε να γίνει καλύτερα αντιληπτό το μέγεθος της καταστροφής και να αξιολογηθούν οι ζημιές. Η Επιτροπή θα κάνει -και νομίζω ότι απαντώ στο σύνολο των ομιλητών της απογευματινής μας συζήτησης-, στο μέτρο των δυνατοτήτων που της παρέχει ο νόμος σχετικά με τη χρήση πόρων των διαρθρωτικών ταμείων, ό, τι τής είναι δυνατό για να ανταποκριθεί στις συγκεκριμένες ανάγκες. Να πω στην κ. Todini ότι σημείωσα τις προτάσεις της για την έρευνα και ότι θα τις εκθέσω στη συνάδελφό μου, την κ. Cresson.
<P>
Σε ό, τι αφορά την Ισπανία, η Επιτροπή εκτιμά ότι η απαραίτητη ενίσχυση της πρόληψης πρέπει, και μπορεί, να πραγματοποιηθεί με τις υπάρχουσες μορφές συγχρηματοδότησης. Ειδικότερα αναφέρομαι στο στόχο 1, ο οποίος μπορεί να εφαρμοστεί για την αυτόνομη κοινότητα της Βαλένθια. Οι υπηρεσίες της Επιτροπής παραμένουν στη διάθεση των αρμόδιων εθνικών και τοπικών αρχών για να βρεθούν, στο πλαίσιο του ΕΓΤΠΕ, του ΕΤΠΑ, του Ταμείου Συνοχής, οι κατάλληλες λύσεις. Κάθε αίτημα για τον επαναπρογραμματισμό δράσεων και πιστώσεων, οι οποίες δεν έχουν ακόμα διατεθεί, ικανών να προφυλάξουν την ευαίσθητη ζώνη από τέτοιες καταστροφές, θα μελετηθεί από την Επιτροπή στη βάση χρηματοδοτικών ενισχύσεων που θεσπίστηκαν στα κοινοτικά πλαίσια στήριξης. Το ΕΓΤΠΕ θα μπορεί έτσι να χρηματοδοτήσει την αντικατάσταση των κατεστραμμένων εφοδίων γεωργικής και δασικής παραγωγής και να διευκολύνει την καθιέρωση προληπτικών μέσων.
<P>
Σ' αυτό το πλαίσιο, δύναται να επιλεγούν δράσεις αφενός για κατάρτιση εμπειρογνωμόνων και αφετέρου για ευαισθητοποίηση του πληθυσμού με σκοπό την πρόληψη. Είναι ωστόσο απαραίτητο να προβλεφθούν κατάλληλοι χρηματοδοτικοί πόροι από τα κοινοτικά πλαίσια στήριξης των περιφερειών που εντάσσονται στους στόχους 1 ή 5β.
<P>
Εξάλλου, η Επιτροπή υπενθυμίζει ότι η ισπανική κυβέρνηση πρότεινε την περασμένη άνοιξη, σε εφαρμογή της κοινοτικής πρωτοβουλίας INTERREG (Κοινοτικό πρόγραμμα πρωτοβουλίας υπέρ των παραμεθορίων περιοχών) 2 C, ένα επιχειρησιακό πρόγραμμα σχετικό με την χωροταξία και την καταπολέμηση της ξηρασίας. Το εν λόγω πρόγραμμα παραχωρεί μια πλεονεκτική θέση στην διαχείριση του θέματος που αφορά την έκτακτη ανύψωση της στάθμης του νερού των ποταμών και τις καταστάσεις οι οποίες εγκυμονούν κινδύνους εξαιτίας της ξηρασίας του εδάφους. Το πρόγραμμα αυτό, του οποίου το προβλεπόμενο ποσό θα φτάσει τα 140 εκατομμύρια ECU, βρίσκεται στην τελική ευθεία του σταδίου κατάρτισής του. Η Επιτροπή θα το εγκρίνει μόλις το στάδιο αυτό ολοκληρωθεί.
<P>
Σε ό, τι αφορά τις πυρκαγιές στη Βραζιλία, η Επιτροπή συμμερίζεται, φυσικά, τις ανησυχίες του Ευρωπαϊκού Κοινοβουλίου για τις συνέπειες των πυρκαγιών στα δάση του Αμαζονίου. Στο πλαίσιο του πιλοτικού προγράμματος για την διαφύλαξη των τροπικών δασών της Βραζιλίας -υπενθυμίζω ότι σκοπός του είναι να εμπνεύσει τις βραζιλιάνικες αρχές για μια στρατηγική ανάπτυξης του Αμαζονίου πιο προσαρμοσμένη στις περιβαλλοντολογικές απαιτήσεις-, έχει μόλις εγκριθεί ένα σχέδιο ελέγχου των πυρκαγιών και της αποδάσωσης κόστους 20 εκατομμυρίων δολαρίων. Η Επιτροπή θα προσφέρει την στήριξή της σ' αυτή την πρωτοβουλία. Για τον σκοπό αυτό, έχουν ήδη πραγματοποιηθεί επαφές ανάμεσα στο Κοινό Κέντρο Ερευνών του ISPRA και τους Βραζιλιανούς εταίρους του. Οι όροι αυτού του έργου θα συζητηθούν την επόμενη εβδομάδα στην περιοχή του Αμαζονίου, στο Μανάους, κατά τη διάρκεια της τέταρτης συνάντησης των συμμετεχόντων στο πιλοτικό πρόγραμμα. Το πρόγραμμα ελέγχου πυρκαγιών θα επιτρέψει μια καλύτερη προσέγγιση των αιτίων και των συνεπειών αυτών των πυρκαγιών, μέσα από τη μελέτη που γίνεται σε εννέα δοκιμαστικές ζώνες του Αμαζονίου.
<P>
Η Επιτροπή επιθυμεί να βοηθήσει τις βραζιλιανές αρχές ώστε να επιτύχουν μια μονιμότερη διαχείριση των δασών. Προσπαθεί, όσο μπορεί, να πολλαπλασιάσει τις πρωτοβουλίες για το σκοπό αυτό, πιστοποιώντας, για παράδειγμα, προϊόντα που προέρχονται από μια διαρκή διαχείριση ή εισάγοντας μια περιβαλλοντολογικη ρήτρα στα πλαίσια του συστήματος των γενικευμένων προτιμήσεων.
<P>
Σε ό, τι αφορά το Μεξικό, η Επιτροπή συμμερίζεται τις ανησυχίες του Κοινοβουλίου για την κατάσταση που προκλήθηκε από τον τυφώνα Pauline . Μόλις αναγγέλθηκαν οι ζημιές, η Επιτροπή έσπευσε να αντιδράσει, αφού στις 10 Οκτωβρίου ψήφισε μια ενίσχυση ύψους 400 000 ECU. Ο αριθμός των νεκρών φθάνει περίπου τους 180 και των αγνοουμένων τους 300. Ο πληθυσμός που επλήγη ξερερνά τα 300 000 θύματα. Οι υλικές ζημιές είναι σημαντικές μα δύσκολα αξιολογήσιμες.
<P>
Εις απάντησιν στην κ. Gonzαles Αlvarez, θα έλεγα ότι πόροι που χορηγήθηκαν διατίθενται για κατεπείγουσα αποκατάσταση -εξυγίανση του ύδατος, προσωρινούς καταυλισμούς- και για την αγορά προϊόντων πρώτης ανάγκης -κουβέρτες, ρούχα, είδη πρώτης ανάγκης. Μια επισιτιστική βοήθεια συμπεριλαμβάνεται επίσης. Η βοήθεια αυτή θα χορηγηθεί διαμέσου των ΜΚΟ, και επί του παρόντος ο μεξικάνικος Ερυθρός Σταυρός προβαίνει σε μια αξιολόγηση των αναγκών.
<P>
Όταν εκδοθούν τα πορίσματα αυτών των αξιολογήσεων, η Επιτροπή θα είναι σε θέση, σε συμπλήρωση αυτής της παρέμβασης πρώτων βοηθειών, να αποφασίσει, ενδεχομένως, να παράσχει επιπλέον βοήθεια, και θα μεταβιβάσω, για το σκοπό αυτό, τα αιτήματα τα οποία επιθυμείτε να απευθύνω στην κ. Bonino.
<P>
Τέλος, για το τελευταίο θέμα, το οποίο αφορά το ακρυλαμίδιο που χρησιμοποιείται για την κατασκευή μιας σήραγγας στη Σουηδία, υπενθυμίζω ότι το ακρυλαμίδιο θεωρείται χημική τοξική ουσία, η οποία έχει μια καρκινογόνο και μεταλλαξιογόνο δράση, σύμφωνα με την οδηγία 67/548 για την ταξινόμηση, τη συσκευασία και την σήμανση των επικίνδυνων ουσιών. Αναφέρεται επίσης και στον πρώτο κατάλογο των προτεραιοτήτων για αξιολόγηση κινδύνου, ο οποίος είναι εγκεκριμένος από την Επιτροπή και τα κράτη μέλη. Σήμερα, οι σουηδικές αρχές αναλύουν τις συνέπειες της κατά λάθος έκθεσης των εργατών του εργοταξίου στο ακρυλαμίδιο.
<P>
Μπορώ να σας πω ότι, αυτή τη στιγμή, η Σουηδία εξετάζει σχετικά σενάρια. Η μελέτη αυτών των σεναρίων, η οποία στοχεύει στην ανάλυση των επιπτώσεων που προκαλούνται από την έκθεση στο ακρυλαμίδιο εντός του συγκεκριμένου περιβάλλοντος, θα μπορεί να αξιολογήσει εκ νέου τα υπάρχοντα δεδομένα για το ακρυλαμίδιο, σε ό, τι αφορά την υγεία των ανθρώπων και το περιβάλλον. Τα αποτελέσματα αυτών των εργασιών θα παρουσιαστούν το ερχόμενο Δεκέμβριο στα κράτη μέλη ώστε να προβλεφθούν μέτρα για τη μείωση των συγκεκριμένων κινδύνων.
<P>
Σε ό, τι αφορά την αξιολόγηση της επίδρασης στο περιβάλλον, σύμφωνα με τις πληροφορίες των σουηδικών αρχών, πραγματοποιήθηκε σύμφωνα με την σουηδική νομοθεσία πριν από την προσχώρηση της Σουηδίας στην Ευρωπαϊκή Ένωση, πριν ακόμα από τη συμμετοχή της στον Ευρωπαϊκό Οικονομικό Χώρο. Συνεπώς, θα έλεγα, συγκρατημένα ωστόσο και σύμφωνα με τις πληροφορίες μας, ότι είναι ελάχιστα πιθανό να εφαρμόστηκαν οι διατάξεις της οδηγίας 85/337.
<P>
Σε ό, τι αφορά την ερώτησή σας για την κοινοτική στήριξη στο έργο της κορυφογραμμής του Halland και στην εν λόγω σήραγγα, η χρηματοδότηση μιας σειράς βελτιώσεων στην West Coast Railway συμπεριλαμβανόταν σε μια απόφαση της Επιτροπής που ψηφίστηκε το 1995. Αυτή η απόφαση, ωστόσο, δεν έκανε καμιά ιδιαίτερη αναφορά στο έργο της εν λόγω σήραγγας και καμιά πληρωμή σχετική με εργασίες στη σήραγγα δεν έχει αποδεσμευθεί. Η Επιτροπή δεν έχει προβλέψει κανένα μέτρο, για να προσφέρει μελλοντικά την οικονομική της στήριξη στην κατασκευή της σήραγγας. Στην περίπτωση κατά την οποία υποβληθεί αίτηση χρηματοδότησης, η Επιτροπή θα εξετάσει αναμφισβήτητα το ζήτημα τήρησης της κοινοτικής νομοθεσίας σχετικά με το περιβάλλον.
<P>
Και για να κλείσω με το θέμα αυτό, θα υπενθυμίσω ότι η πρόταση οδηγίας σχετικά με το πόσιμο νερό, η οποία υπήρξε, την περασμένη εβδομάδα, αντικείμενο μιας πολιτικής συμφωνίας στο Συμβούλιο, προβλέπει αυστηρά ως ανώτατο όριο της παρουσίας του ακρυλαμιδίου στο 0, 1 μικρογραμμάριο ανά λίτρο. Κατά συνέπεια, η Επιτροπή, όπως και τα κράτη μέλη, κάνουν ό, τι τους είναι δυνατό ώστε να περιορίσουν στο ελάχιστο τους κινδύνους που συνδέονται με τη χρήση ορισμένων ουσιών και να προλαμβάνουν τα ατυχήματα.

<SPEAKER ID=185 LANGUAGE="SV" NAME="Eriksson">
Κύριε Πρόεδρε, δεν πρόκειται για ένα θέμα διαδικασίας. Θέλω μόνο να απευθύνω ένα ευχαριστώ στον επίτροπο, μέχρι στιγμής. Ελπίζω να διερευνυθεί επίσης η ύπαρξη της ουσίας και σε άλλα κράτη, πέραν της Σουηδίας, εφόσον γνωρίζουμε ότι έχει χρησιμοποιηθεί.
<P>
Θέλω επίσης να χαροποιήσω τον συνάδελφό μου κ. Olsson και να πω ότι και εγώ φυσικά ελπίζω ότι οι άνθρωποι, τα ζώα και η φύση θα ζήσουν και θα ζήσουν το ίδιο περίπου έντονα, όπως είναι η συνεχιζόμενη κριτική μου κατά της ΕΕ.

<SPEAKER ID=186 NAME="Πρόεδρος">
Δεν πρόκειται, πράγματι, ακριβώς για διαδικαστικό θέμα, κυρία Eriksson.
<P>
Προχωρούμε τώρα στην ψηφοφορία .
<P>
σχετικά με την πρόταση ψηφίσματος για την Αλγερία (Β4-0827/97)
<SPEAKER ID=187 LANGUAGE="NL" NAME="Bertens">
Κύριε Πρόεδρε, συνάδελφοι, η Ομάδα των Φιλελευθέρων θεώρησε σωστό να υποβάλει ένα ψήφισμα σχετικά με την κατάταση στην Αλγερία, ενόψει μιας ακροαματικής διαδικασίας στα τέλη του επομένου μηνός. Διαβουλευθήκαμε και με άλλους και χάρη στο ομαδικό "ναι» της Ομάδας του ΕΛΚ μπορέσε να διεξαχθεί η συζήτηση. Απ' ό, τι κατάλαβα τώρα, μας περιμένει ένα ομαδικό "όχι» της ομάδας του ΕΛΚ. Για να μη τους βάλουμε σε δύσκολη θέση, για να μην στιγματιστούν με το αίσχος ενός κουτσουρεμένου ψηφίσματος, αποσύρουμε το ψήφισμά μας.

<SPEAKER ID=188 NAME="Πρόεδρος">
Ευχαριστώ, κύριε Bertens, σημειώνω λοιπόν την απόσυρση της πρότασης ψηφίσματος.
<P>
σχετικά με τις προτάσεις ψηφίσματος για με τις φυσικές καταστροφές, τους σεισμούς στην Ιταλία
<SPEAKER ID=189 LANGUAGE="IT" NAME="Τοdini">
Κύριε Πρόεδρε, όπως ανέφερα προ ολίγου στη διάρκεια της συζήτησης στην Ολομέλεια, η Ομάδα μας θα ήθελα να προτείνει μια προσθήκη στην παράγραφο 4 της κοινής πρότασης ψηφίσματος. Εμείς είχαμε προτείνει τροπολογία, θα ήθελα ωστόσο να διευκρινίσω ότι πρόκειται για προσθήκη στην παράγραφο 4. Θα επιθυμούσαμε να υπάρξει η εξής προσθήκη: "ζητά επιπλέον από το Συμβούλιο και την Επιτροπή να εκτιμηθεί η δυνατότητα, σε περίπτωση φυσικών καταστροφών σε κράτος μέλος, αξιοποίησης των αναξιοποίητων πόρων των διαρθρωτικών ταμείων που προορίζονται για το κράτος μέλος, για την αντιμετώπιση καταστάσεων έκτακτης ανάγκης». Επαναλαμβάνω ότι αυτή η πρόταση προστίθεται στην παράγραφο 4.

<SPEAKER ID=190 LANGUAGE="FR" NAME="Dell' Alba">
Κύριε Πρόεδρε, με συγχωρείτε, αλλά ξέρω ότι σήμερα είναι μια μέρα δύσκολη για να γίνουν ορισμένα πράγματα αποδεκτά.
<P>
Η κ. Todini δεν προτείνει μια προφορική τροπολογία. Προτείνει απλώς η τροπολογία της, η οποία κατατέθηκε σύμφωνα με τους κανόνες, μεταφράστηκε σε εννιά γλώσσες και υπάρχει στο φάκελό σας, να μην αντικαθιστά τίποτα, αλλά να θεωρηθεί προσθήκη. Έτσι, από αυτή την άποψη, είναι απόλυτα παραδεκτή.

<SPEAKER ID=191 NAME="Πρόεδρος">
Κύριε Dell' Alba, σας ευχαριστώ για τη διευκρίνηση αυτή. Θα εξετάσουμε το πρόβλημα την κατάλληλη στιγμή, όταν έλθει η σειρά της τροπολογίας της κ. Todini.

<CHAPTER ID=4>
Ψηφοφορίες
<SPEAKER ID=192 NAME="Castellina">
To αντικείμενο της έκθεσης του κ. Barzanti είναι εντελώς καινούριο και πολύ δύσκολο καθώς πρόκειται για τον προσδιορισμό της προστασίας της πνευματικής ιδιοκτησίας στο πολύ διαφορετικό πλαίσιο που αποτελείται από την υιοθέτηση νέων τεχνολογιών της πληροφόρησης και της επικοινωνίας, που επιτρέπουν πολλαπλές ανέκδοτες πράξεις και πολλαπλασιασμό διαύλων μετάδοσης και μορφών αναπαραγωγής του έργου.
<P>
Η Ομάδα μας υπερψηφίζει με ένθερμη πεποίθηση την πρόταση ψηφίσματος που υποβλήθηκε εδώ, όπου διατρανώνεται η ακλόνητη θέση, έστω και με κάποια προσαρμογή, που σε σχέση με την πνευματική ιδιοκτησία χαρακτήρισε ανέκαθεν την ευρωπαϊκή νομοθεσία, βασισμένη στη διαφύλαξη των πνευματικών δικαιωμάτων του δημιουργού, ενώ δεν υφίσταται λόγος παραγκωνισμού ενόψει της νέας κατάστασης που δημιουργείται με την κοινωνία της πληροφόρησης.
<P>
Κάτω από αυτό το πρίσμα, συμβαδίζει πάντως με τις κατευθυντήριες γραμμές της Συνθήκης της Βέρνης και με την ανακοίνωση της Επιτροπής, η οποία με τη σειρά της ενστερνίζεται τη γραμμή που αναδύθηκε πρόσφατα από τη συμφωνία στο πλαίσιο της διπλωματικής διάσκεψης της ΟΜΡΙ (Παγκόσμιας Οργάνωσης Πνευματικής Ιδιοκτησίας), της οποίας προσδιορίζει σημαντικές πτυχές και καλύπτει σημαντικά κενά.
<P>
Παρ'όλα αυτά, εκφράζουμε έντονες ανησυχίες καθώς στα πλαίσια του ΟΑΣΕ διεξάγονται παράλληλα διακυβερνητικές διαπραγματεύσεις, στις οποίες συμμετέχει όμως και ο εκπρόσωπος της Ευρωπαϊκής Ένωσης, για την Πολυμερή Συμφωνία για τις Επενδύσεις (ΑΜΙ). Αν η συμφωνία αυτή καταλήξει στα συμπεράσματα που διαφαίνονται από τους μέχρι τώρα διατυπωμένους προσανατολισμούς, θα μας κατατρέξει σοβαρότατη αντίφαση. Πράγματι, στα πλαίσια της ΑΜΙ, αντί να εμπνέονται από την ευρωπαϊκή παράδοση, εμπνέονται από την αγγλοσαξονική αλλά κυρίως την αμερικανική παράδοση του copyright. Στην ουσία, η πνευματική ιδιοκτησία θεωρείται με τον τρόπο αυτό επένδυση, προστατευμένη από σύστημα νόμιμων αδειών που προβλέπουν αμοιβή (όχι πάντως για τους ερμηνευτές), αντί ενός συστήματος βασισμένου στη χορήγηση αποκλειστικού δικαιώματος εξουσιοδότησης εκ μέρος του δημιουργού.
<P>
Με τη δήλωση της θετικής ψήφου της Ομάδας μας στην πρόταση ψηφίσματος που υποβλήθηκε από τον κ. Barzanti εξ ονόματος της Επιτροπής Νομικών Θεμάτων και Δικαιωμάτων των Πολιτών, θα θέλαμε να επισημάνουμε την πιθανή αντίφαση που ίσως αναδυθεί μεταξύ της μελλοντικής κοινοτικής οδηγίας και της δέσμευσης της Ένωσης στα πλαίσια της ΑΜΙ, ώστε να διευκρινιστεί το συντομότερο και με απόλυτη ακρίβεια εκ μέρους της Επιτροπής και να υπερισχύσει η τοποθέτηση που επιβεβαιώθηκε στο Κοινοβούλιο.

<SPEAKER ID=193 NAME="Caudron">
Η διαβούλευση που προτάθηκε από τον συνάδελφό μας Roberto Barzanti δηλώνει πως το ενδιαφέρον της Επιτροπής απέναντι στην εμφάνιση των νέων τρόπων επικοινωνίας αυξάνεται. Επιτέλους!
<P>
Πράγματι, η μαζική εισβολή της πληροφόρησης στην κοινωνία μας μεταμορφώνει ριζικά την έννοια της πνευματικής ιδιοκτησίας και των συγγενικών δικαιωμάτων. Επιβάλλεται σαφώς η Ένωση να εξοπλιστεί με νομοθετικά μέσα που θα οδηγούν όχι σε μια μεγαλύτερη αλλά στην απόλυτη εναρμόνιση.
<P>
Η αποτελεσματικότητα των μέτρων τα οποία θα εγκριθούν εξαρτάται από τη δική μας συνοχή, αλλά πρέπει να έχουμε στο νου μας ότι όσο καταναγκαστικά και αν είναι αυτά τα μέτρα, δεν μπορούν να είναι εντελώς "στεγανά».
<P>
Αγαπητοί μου συνάδελφοι, επιτρέψτε μου αυτήν την παρέκβαση: εδώ δημιουργείται μια οξύμωρη κατάσταση. Ενώ οι πιο λαμπροί οικονομολόγοι μας δεν σταματούν να εγκωμιάζουν τη φιλελεύθερη παγκοσμιοποίηση, αυτή διαβρώνει την έννοια της προσωπικής ιδιοκτησίας.
<P>
Συμμερίζομαι την ανακοίνωση και τη γενική κατεύθυνση που ακολουθείται από τον συνάδελφό μας. Οι αμφιβολίες μου δεν υποδηλώνουν δυσπιστία, αντιθέτως, θέλω μονάχα ο καθένας από μας να μην ξεχνά τη δυσκαμψία και την καθυστέρηση που δείξαμε όλοι μας απέναντι στην κοινωνία της πληροφόρησης.

<SPEAKER ID=194 NAME="Kirsten Jensen Blak και Iversen">
Οι Δανοί σοσιαλδημοκράτες στο Ευρωπαϊκό Κοινοβούλιο ψηφίζουν υπέρ της έκθεσης του κ. Barzanti. Η κοινωνία της πληροφόρησης θέτει μεγάλες προκλήσεις στο σύστημα των δικαιωμάτων πνευματικής ιδιοκτησίας με το οποίο εργαστήαμε μέχρι τώρα, και η παγκοσμιοποίηση δημιούργησε ανάγκες για διεθνείς κανόνες στον τομέα. Πρόκειται αφενός να δημιουργήσουμε ίσους και λογικούς όρους για τους δικαιούχους των δικαιωμάτων πνευματικής ιδιοκτησίας. Αφετέρου πρέπει να βρεθεί ένας κανονισμός που λαμβάνει υπόψη και τις νέες τεχνολογικές δυνατότητες. Αυτό ισχύει και για την παραγωγή και για την αναπαραγωγή και για τη διανομή. Είναι γι' αυτό ευχάριστο που η Επιτροπή τώρα μας ζητεί να βρούμε έναν συνδυασμό στον τομέα. Ελπίζουμε, ότι η πρόκληση θα έχει αποτέλεσμα.

<SPEAKER ID=195 NAME="Ryynδnen">
Στην Ευρώπη η προστασία των πνευματικών δικαιωμάτων βρίσκεται παραδοσιακά σε υψηλό επίπεδο. Σ' ένα επαναστατικά μεταβαλλόμενο περιβάλλον, επιβάλλεται αυτό το υψηλό επίπεδο προστασίας να συντηρηθεί. Αυτό είναι μια αποστολή εξαιρετικά δύσκολη και σύνθετη.
<P>
Συνεπώς, η ανακοίνωση της Επιτροπής για την εποπτεία του Πράσινου Βιβλίου σχετικά με τα δικαιώματα του δημιουργού και τα συγγενικά δικαιώματα στην κοινωνία, είναι πολύ χρήσιμη. Βάσει αυτού, επιβάλλεται να προχωρήσουμε με ταχύ ρυθμό στη θέσπιση των ρυθμίσεων που απαιτεί η νέα κοινωνία της πληροφόρησης. Πολλά ζητήματα αναμένουν τη λύση τους, με αφετηρία το θέμα του δικαιώματος της διανομής.
<P>
Όταν συζητείται το θέμα του ηθικού δικαιώματος σ' ένα ψηφιακό περιβάλλον, επιβάλλεται να ληφθούν υπόψη τόσο τα δικαιώματα αυτών που δικαιωματικά τα κατέχουν, όσο και των καταναλωτών. Από την άποψη του μεγάλου κοινού, οι εκπαιδευτικοί οργανισμοί και οι βιβλιοθήκες έχουν μια κεντρική αποστολή ως υπηρεσίες κοινής ωφέλειας, οι προϋποθέσεις της οποίας πρέπει να εξασφαλιστούν σε ό, τι αφορά τις ενέργειες που υπάγονται στην κατοχύρωση των πνευματικών δικαιωμάτων.
<P>
Σε αντίθεση με την αντιπαράθεση, πρέπει να διευρευνηθεί το δικαίωμα πρόσβασης του χρήστη στα δημιουργικά έργα, στην αντιγραφή και στη μεταφορά με τον καταλληλότερο τρόπο. Σχετικά με την ανάπτυξη της κοινωνίας της πληροφόρησης των πολιτών, αποτελεί σημαντικό επίτευγμα η επικύρωση του δικαιώματος στη μετάδοση στο κοινό πλαίσιο της συμφωνίας περί πνευματικών δικαιωμάτων, από τον Παγκόσμιο Οργανισμό Πνευματικής Ιδιοκτησίας (WIPO). Έτσι, αυτό το δικαίωμα μπορεί να ισχύσει πλήρως στην περίπτωση της ψηφιακής μεταφοράς. Για παράδειγμα, η προσωρινή και συμπτωματική χρήση της αντιγραφής ως μέρος μιας διαδικασίας δεν πρέπει να εμποδιστεί ή να δυσχεραίνεται, θεωρούμενη ως αναπαραγωγή που υπόκειται στα πνευματικά δικαιώματα του δημιουργού. Όσον αφορά τα έργα που κάνουν χρήση πολυμέσων, επιβάλλεται να οριστούν χωριστά, αποτελεσματικοί και αμερόληπτοι χειρισμοί για τις αποζημιώσεις.
<P>
Ένα λειτουργικό και ακριβοδίκαιο σύστημα δικαιωμάτων πνευματικής ιδιοκτησίας είναι σημαντικό και από πολιτιστική άποψη, πέρα από την άποψη της λειτουργίας του στην αγορά. Το ζητούμενο είναι να διατηρηθεί μία ισορροπία μεταξύ των δικαιωμάτων του δημιουργού και εκείνων του χρήστη. Η κοινωνία της πληροφόρησης, βασισμένη στους πνευματικούς πόρους, προϋποθέτει την προστασία των δικαιωμάτων και των δύο ομάδων, στις αλλαγές που συντελούνται. Τα άτομα που ενεργούν ανάμεσα στο δημιουργό και το χρήστη χρειάζονται το μερίδιό τους αλλά η ενίσχυσή τους δεν πρέπει να αποβαίνει σε βάρος των βασικών δικαιωμάτων του δημιουργού και του απολήπτη χρήστη.
<P>
Η κοινωνία της πληροφόρησης έχει ένα διεθνή χαρακτήρα που υπερβαίνει τα σύνορα. Ως εκ τούτου, παράλληλα με τις ενέργειες της Ένωσης απαιτείται η ανάπτυξη ανθεκτικών διεθνών προτύπων. Προκειμένου να επιτευχθεί η προστασία των πνευματικών δικαιωμάτων, θα χρειαστούν πιο ισχυρά μέσα για την πάταξη της ευρέως διαδεδομένης πειρατείας .

<CHAPTER ID=5>
Νέες τεχνολογίες στον γραπτό τύπο
<SPEAKER ID=196 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0289/97) της κ. Δασκαλάκη, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την επίδραση των νέων τεχνολογιών στον γραπτό τύπο της Ευρώπης.

<SPEAKER ID=197 NAME="Δασκαλάκη">
Κύριε Πρόεδρε, έχω την εξαιρετική χαρά και τιμή να παρουσιάσω σήμερα στη Ολομέλεια του Ευρωπαϊκού Κοινοβουλίου το αποτέλεσμα μιας εργασίας που διήρκεσε περισσότερο από ένα έτος στα πλαίσια της Επιτροπής Πολιτισμού, Νεότητας, Παιδείας και Μέσων Ενημέρωσης του Ευρωπαϊκού Κοινοβουλίου, καθώς και το αποτέλεσμα των διαβουλεύσεών μας με όλα τα ενδιαφερόμενα μέρη: την έκθεση πρωτοβουλίας του Ευρωπαϊκού Κοινοβουλίου με θέμα τον γραπτό τύπο.
<P>
Η υιοθέτηση της υπό συζήτηση έκθεσης με σχεδόν ομόφωνη απόφαση από την Επιτροπή Πολιτισμού -υπήρξε μία αποχή- και ελπίζω και από την Ολομέλεια, καθίσταται ιδιαίτερα επίκαιρη την παρούσα περίοδο κατά την οποία ο παγκόσμιος τύπος βρίσκεται σε κάποια κρίση ως προς τα ποσοστά κυκλοφορίας των εντύπων. Υφίσταται, εξ άλλου, εντονότατη κριτική από πολλές πλευρές σχετικά με τον ρόλο που οφείλει τελικώς να διαδραματίζει και τη δεοντολογία που θα πρέπει να ακολουθεί, ενώ είναι επίκαιρη και η συζήτηση για τα όρια μεταξύ ελευθερίας του Τύπου και σεβασμού της ιδιωτικής ζωής.
<P>
Εμείς, ξεκινώντας από τον ιστορικό και αδιαμφισβήτητο ρόλο που ο γραπτός τύπος διαδραμάτισε και διαδραματίζει για τη δημοκρατία, την ελευθερία και τα ανθρώπινα δικαιώματα, εκπονήσαμε την έκθεση αυτή με στόχο, αφενός, να υπενθυμίσουμε τον ιδιαίτερο αυτό ρόλο του Τύπου και, αφετέρου, να υποκινήσουμε έναν ευρύτερο διάλογο σχετικά με το νέο πλαίσιο που διαμορφώνεται για τον γραπτό τύπο μέσα στο νέο και εξαιρετικά σημαντικό επικοινωνιακό περιβάλλον της κοινωνίας της πληροφορίας.
<P>
Δεν είναι καθόλου στις προθέσεις μας η υποβάθμιση. Τουναντίον, είναι πολυδιάστατη και πολύ σημαντική η επίδραση των νέων τεχνολογιών στην ενημέρωση του ευρωπαϊκού κοινού. Εκτιμούμε όμως ότι ο συνδυασμός και η συμπληρωματικότητα αφενός της χρήσης των νέων μέσων επικοινωνίας και αφετέρου της σύμφυτης με τον ευρωπαϊκό πολιτισμό συνήθειας ανάγνωσης του τύπου, οδηγεί στην πλήρη και σφαιρική ενημέρωση του πολίτη.
<P>
Με δεδομένη την αρχή που θα πρέπει να διέπει τη σύγχρονη ευρωπαϊκή κοινωνία, ότι δηλαδή η πληροφορία δεν είναι απλώς ένα προϊόν μέσα σ'όλα τα άλλα εμπορικά προϊόντα, παρ'όλο που και αυτή κυκλοφορεί στην αγορά, καλούμε την Επιτροπή και τα κράτη μέλη να δημιουργήσουν τις κατάλληλες συνθήκες για διάλογο και αυτοέλεγχο των ενδιαφερομένων μερών, που είναι άλλωστε και οι μόνοι αρμόδιοι να επαναπροσδιορίσουν την λειτουργία που ο Τύπος καλείται να επιτελέσει μέσα στο νέο αυτό επικοινωνιακό περιβάλλον και να προτείνουν λύσεις στα επί μέρους θέματα που προκύπτουν μέσα σ'αυτό το αναπόφευκτα ανταγωνιστικό περιβάλλον και μέσα σε μια γενικότερη κρίση αξιοπιστίας του δημόσιου βίου και αδιαφορίας σημαντικής μερίδας του πληθυσμού για τα κοινά.
<P>
Πιστεύοντας ακράδαντα και στον παιδευτικό ρόλο του Τύπου, ιδιαίτερα μάλιστα κάποιων εκδόσεων με αμιγώς εκπαιδευτικό, πολιτιστικό, επιστημονικό ή άλλο ειδικό περιεχόμενο, τονίζουμε την ανάγκη στήριξης μιας ευρωπαϊκής πολιτικής που θα φέρει τον τύπο πιο κοντά στους νέους, ήδη από το σχολείο.
<P>
Αναγνωρίζοντας τη σημασία της εξοικείωσης των δημοσιογράφων με τις νέες τεχνολογίες, αλλά και της διαχρονικής ευθύνης τους για την αξιόπιστη και ποιοτική πληροφόρηση, υπογραμμίζουμε ειδικότερα την ανάγκη συνεχούς εκπαίδευσης και κατάρτισής τους. Απαραίτητη είναι εξ άλλου και η ενθάρρυνση από την Επιτροπή και τα κράτη μέλη του διαλόγου των δημοσιογράφων με τους άλλους κοινωνικούς εταίρους για θέματα όπως είναι οι συνθήκες εργασίας, οι νέες μορφές απασχόλησής τους και τα πνευματικά δικαιώματα στα πλαίσια της κοινωνίας της πληροφόρησης.
<P>
Επίσης, θεωρώντας ότι αναπόσπαστη έκφραση της ελευθερίας του Τύπου είναι και η ελευθερία πρόσβασης στα δίκτυα διανομής, καλούμε την Επιτροπή και τα κράτη μέλη να επιβλέπουν τα εθνικά συστήματα διανομής με μέλημα την ύπαρξη ίσων ευκαιριών πρόσβασης σ'αυτά όλων των τίτλων.
<P>
Τέλος, σεβόμενοι πάντοτε την αρχή της επικουρικότητας, προτείνουμε τη συνεργασία Επιτροπής και αρμοδίων αρχών στα κράτη μέλη προκειμένου να διερευνηθεί το ενδεχόμενο εναρμόνισης κάποιων ρυθμίσεων επί θεμάτων που αποτελούν κοινό μέλημα του τύπου από άκρης σε άκρη της Ευρώπης, όπως είναι το θέμα του φόρου προστιθέμενης αξίας επί των εφημερίδων και των περιοδικών και των τελών διακίνησης του τύπου μέσω των ταχυδρομείων.
<P>
Ελπίζω, κύριε Πρόεδρε, ότι η προσπάθεια αυτή που ξεκίνησε από το Κοινοβούλιό μας θα βρει ευρύτερη ανταπόκριση και στη συνέχεια. Ευχαριστώ όλους τους συναδέλφους για την προσοχή τους. Δεν θα εξαντλήσω όλο το χρόνο, νομίζω ότι είπα ό, τι ήθελα να πω. Τέλος, θα ήθελα να ευχαριστήσω θερμά τους συναδέλφους μου στην Επιτροπή Πολιτισμού, Νεότητας, Παιδείας και Μέσων Ενημέρωσης και εσάς όλους για την προσοχή σας.
<P>
(Χειροκροτήματα)

<SPEAKER ID=198 LANGUAGE="DE" NAME="Hawlicek">
Κύριε Πρόεδρε, θα ήθελα να ανταποδώσω τις ευχαριστίες που απηύθυνε η συνάδελφος κ. Δασκαλάκη στους βουλευτές της Επιτροπής Πολιτισμού, γιατί θεωρώ πολύ σημαντικό ότι η κ. Δασκαλάκη σ' αυτήν την έκθεση πρωτοβουλίας υποκίνησε ένα πολύ σημαντικό ζήτημα για τον Τύπο και την προόδο της νέας τεχνολογίας. Ο Τύπος έχει περιέλθει σε δυσχερή θέση μ' όλο αυτόν τον ανταγωνισμό με τις νέες υπηρεσίες επικοινωνιών. Φαίνεται ότι από το 1991 έως το 1995, για παράδειγμα, η κυκλοφορία των ημερήσιων εφημερίδων έχει μειωθεί στα κράτη μέλη της ΕΕ κατά 3, 7 % περίπου και ότι από το 1980 μειώνεται συνεχώς το μερίδιο διαφημιστικών δαπανών που κατέληγαν στα έντυπα μέσα. Αυτό βασικά συνιστά την κύρια ανησυχία του Τύπου.
<P>
Από τις αρχές της δεκαετίας του «80 η τηλεόραση αποτέλεσε σε ολόκληρη την Ευρώπη την κύρια αιτία για την μείωση των εσόδων από διαφημίσεις, ενώ οξύνονται ακόμη περισσότερο οι συνθήκες ανταγωνισμού μεταξύ των εντύπων και των λοιπών μέσων, λόγω της διάδοσης νέων μορφών διαφήμισης από τα ηλεκτρονικά μέσα και λόγω της καθιέρωσης υπηρεσιών πληροφόρησης on line. Γι' αυτό βρίσκω πολύ σωστό το ότι η κ. Δασκαλάκη υπογράμμισε στην έκθεσή της, πως τα νέα μέσα, στο πλαίσιο πρωτοβουλιών για την προαγωγή της κοινωνίας της πλήροφόρησης, επωφελήθηκαν από κοινοτικές επιδοτήσεις, ενώ τα παραδοσιακά έντυπα μέσα δεν λαμβάνουν καμία αντίστοιχη υποστήριξη.
<P>
Εμείς, από την Επιτροπή Πολιτισμού, δεν ζητούμε τώρα την άμεση προώθηση από την Ευρωπαϊκή Κοινότητα των έντυπων μέσων, αλλά τουλάχιστον την λήψη μέτρων για την έμμεση υποστήριξη τους. Θεωρώ σημαντικά, προπάντων, τα μέτρα κατάρτισης για τους δημοσιογράφους. Θα ήθελα να σας επιστήσω την προσοχή στο ότι στην έκθεσή μου προς την Επιτροπή Πολιτισμού σχετικά με την "Ατζέντα 2000» είχα υπογραμμίσει την αναγκαιότητα κατάρτισης των δημοσιογράφων στα νέα κράτη που θα προσχωρήσουν στην ΕΕ.
<P>
Συμφωνώ με την κ. Δασκαλάκη στο ότι τα έντυπα και τα λοιπά μέσα πρέπει να αλληλοσυμπληρώνονται και σ' ένα απόλυτα νέο επικοινωνιακό πεδίο να συνυπάρχουν, ότι παράλληλα όμως η Ευρωπαϊκή Επιτροπή οφείλει να δεχθεί τις υφιστάμενες δυσχέρειες των έντυπων μέσων. Γι' αυτό χαιρετίζω το γεγονός ότι στην έκθεση πρωτοβουλίας εγείρεται για πρώτη φορά, στο Ευρωπαϊκό Κοινοβούλιο, ζήτημα για τις επιπτώσεις των νέων τεχνολογιών επί του παραδοσιακού Τύπου.

<SPEAKER ID=199 LANGUAGE="EN" NAME="Perry">
Κύριε Πρόεδρε, συμφωνώ με τους προλαλήσαντες, ότι δηλαδή η έκθεση της κ. Δασκαλάκη θίγει ένα κρίσιμο ζήτημα για όλους εμάς που ζούμε σε δημοκρατικές χώρες. Όλοι συγκλίνουμε στο ότι κεντρικός πυλώνας της δημοκρατίας είναι η ελευθερία του Τύπου και ότι ο ελεύθερος και ζωντανός Τύπος είναι δείγμα υγιούς δημοκρατίας, όπως ακριβώς και το ζωντανό κοινοβούλιο.
<P>
Οι νέες τεχνολογίες είναι αναπόφευκτες, και οπωσδήποτε θα επηρεάσουν τη φύση του Τύπου και τις συνθήκες εργασίας των δημοσιογράφων. Δεν πρέπει να προσπαθούμε να ανακόψουμε την πορεία αυτών των αλλαγών. Πρέπει να μεριμνούμε ώστε η ζωντάνια και η ανεξαρτησία του Τύπου να διατηρηθούν στις νέες συνθήκες. Για τους λόγους αυτούς, πιστεύουμε ότι το άρθρο κγ) και η παράγραφος 9 είναι λάθος. Οι νέες τεχνολογίες θα απαιτήσουν τον προσδιορισμό νέων νομικών δικαιωμάτων. Παραδείγματος χάριν, οι παλιοί κανόνες πνευματικών δικαιωμάτων δεν είναι δυνατό να εφαρμοστούν στο νεοεμφανισθέν Ίντερνετ.
<P>
Στη Βρετανία, διαθέτουμε βεβαίως πολύ δυναμικό Τύπο, ορισμένες φορές μάλιστα θα έλεγε κανείς υπερβολικά δυναμικό. Αλλά η ζωτικότητα και η ανάπτυξη επιτεύχθηκαν από ανεξάρτητες επιχειρήσεις, που ευνοούσαν την πρωτοβουλία και ενέκριναν τη χρήση των νέων τεχνολογιών. Προσωπικά, διατηρώ έντονες αμφιβολίες για την έκκληση εναρμόνισης του ΦΠΑ στις εφημερίδες και τα περιοδικά στην Ευρώπη. Κατά τη γνώμη μου, οι εφημερίδες θα έπρεπε να είναι απαλλαγμένες από τον ΦΠΑ. Συνεχώς με εντυπωσιάζει η διαφορά που παρουσιάζει η τιμή των εφημερίδων στην Ευρώπη. Η εφημερίδα Times κοστίζει 35 πένες στο Λονδίνο -λυπούμαι για τον τίτλο σχετικά με την απομάκρυνση Εργατικών μελών του Ευρωπαϊκού Κοινοβουλίου- ενώ κοστίζει 400 % περισσότερο στη Γαλλία. Επομένως, η παράγραφος 13, που καλεί για ίσες ευκαιρίες διανομής, είναι σημαντικότερη από την εναρμόνιση του ποσοστού ΦΠΑ, που σε ορισμένες χώρες θα σήμαινε απλώς την επιβολή φόρου που δεν υπάρχει ακόμη.
<P>
Υπάρχουν ακόμη δύο σημεία που θα επιθυμούσα να σχολιάσω. Στην παράγραφο 16 ζητείται από την Επιτροπή να υποβάλει το σχέδιο οδηγίας σχετικά με την ιδιοκτησία των μέσων ενημέρωσης, ώστε να είμαστε σίγουροι ότι προστατεύουμε την πολυφωνία στην Ευρώπη. Τούτο είναι σημαντικό. Τα ιδιωτικά μονοπώλια μπορούν να αποβούν εξίσου δυσμενή για την ελευθερία όσο και τα κρατικά μονοπώλια. Ο χώρος αυτός έχει σαφώς ανάγκη τόσο από ευρωπαϊκούς όσο και από εθνικούς κανόνες. Η παράγραφος 10, που καλεί για αυτοέλεγχο εκ μέρους του Τύπου, θίγει ένα επίσης σημαντικό και επίκαιρο ζήτημα, και καταβλήθηκαν προσπάθειες για να μη συζητηθεί στο Ευρωπαϊκό Κοινοβούλιο. Τάσσομαι υπέρ της αυτοέλεγχος. Μετά το θάνατο της Πριγκίπισσας της Ουαλίας, θα έπρεπε να ήταν σαφές σε εμάς ότι η ισχύουσα αυτοέλεγχο που παρατηρούμε στις ευρωπαϊκές χώρες, δεν αποδίδει. Ελπίζω, βεβαίως, οι ευρωπαίοι δημοσιογράφοι και εκδότες να επιβάλουν την τάξη ως προς το ζήτημα αυτό. Το παρόν Σώμα έχει την υποχρέωση να ασχοληθεί με το εν λόγω θέμα και αν η αυτοέλεγχο δεν αποδώσει καρπούς, τούτο μπόρει κάλλιστα να σημαίνει ότι το Ευρωπαϊκό Κοινοβούλιο και η Ευρωπαϊκή Ένωση θα πρέπει να εξετάσουν το ζήτημα και να βρουν νομοθετική λύση.

<SPEAKER ID=200 LANGUAGE="NL" NAME="Van Bladel">
Κύριε Πρόεδρε, η κ. Δασκαλάκη μάς δίνει στην έκθεσή της μια καλή ανασκόπηση της επιρροής των νέων τεχνολογιών στο ευρωπαϊκό Τύπο. Διαπιστώνει ένα πλεονέκτημα των οπτικοακουστικών μέσων σε σχέση με τον γραπτό Τύπο. Επίσης, στο Βορρά ο κόσμος διαβάζει μάλλον περισσότερο απ' ότι στο Νότο. Ίσως, κυρία Δασκαλάκη, ίσως ο μόνος λόγος είναι ότι κάνει τόσο κρύο εκεί, και είναι πολύ ωραίο να κάθεται κανείς δίπλα στο τζάκι ή να 'ναι στο ζεστό κρεβάτι του και να διαβάζει. Ενώ στο Νότο, ο καιρός έλκει τον κόσμο να βγεί έξω και να περάσει αλλιώς την ώρα τους.
<P>
Στην έκθεση Δασκαλάκη βρίσκουμε μια ενδιαφέρουσα διαπίστωση: ο τοπικός γραπτός Τύπος τα πάει μια χαρά. Πιστεύω ότι με την αυξανόμενη παγκοσμιοποίηση, ο πολίτης στρέφεται στο δικό του τοπίο. Κατά τις εργασίες μας στις κοινοβουλευτικές επιτροπές, συναντάμε το ίδιο φαινόμενο και σε άλλους τομείς.
<P>
Για τη σωστή λειτουργία του Τύπου, θεωρώ επικίνδυνο το σημερινό φαινόμενο των συγχωνεύσεων εκδοτικών οίκων και τη συγκέντρωση εξουσιών που συνεπάγεται. Οι μέτοχοι της Elsevier-Read παραληρούν για την πρόσφατη συγχώνευσή τους με τη Wolters-Kluwer . Δημιουργήθηκε όμως μια δεσπόζουσα θέση απόλυτης ισχύος στον τομέα των επιστημονικών εκδόσεων. Και το θεωρώ κακή εξέλιξη.
<P>
Στην χώρα μου, ο γραπτός Τύπος βρίσκεται στα χέρια τεσσάρων μεγάλων εκδοτικών συγκροτημάτων. Ακόμα δεν θίχθηκε η πολυμορφία των εκδόσεων, αλλά ούτε εξασφαλίζεται η πολυμορφία αυτή για το μέλλον.
<P>
Στα δικά μας μέρη, ο ρόλος του Τύπου στη λειτουργία της δημοκρατίας φαίνεται αυτονόητος. Δυστυχώς, διαπιστώνεται όλο και πιο συχνά ότι οι δημοκρατικοί θεσμοί μας υποσκάπτονται από τον Τύπο. Δεν το κάνουν όλοι, αλλά το φαινόμενο επεκτείνεται: διαστρέβλωση των γεγονότων, μονομερής προσέγγιση, "μαστορέματα» εικόνων και ήχου, αγνόηση της αρχής του λόγου και του αντίλογου, απροθυμία να δημοσιεύσουν διορθώσεις μετά από λάθη τους. Πάντως, νομίζω ότι ο Τύπος πρέπει να διορθώσει ο ίδιος όλα αυτά, διότι οι επεμβάσεις από τρίτους θα 'ταν πολύ επικίνδυνες. Ελπίζω όμως να το πράξει.
<P>
Συνοψίζοντας, η Ομάδα μου συμμερίζεται τις ανησυχίεςτης κ. Δασκαλάκη, παρατηρώντας ότι οι νέες τεχνολογίες μπορούν και πρέπει να δημιουργήσουν καλύτερες και μόνο προϋποθέσεις για τη λειτουργία του Τύπου. Ποτέ, μα πότε δεν μπορούν να τον αντικαταστήσουν, ποτέ δεν μπορούν να απειλήσουν τα δημοσιογραφικά κριτήρια, τη δημοσιογραφική ηθική. Ευχαριστώ την κ. Δασκαλάκη για την έκθεσή της και είμαι σίγουρη ότι αύριο το Κοινοβούλιο θα την εγκρίνει ολόψυχα.

<SPEAKER ID=201 LANGUAGE="NL" NAME="Plooij-Van Gorsel">
Κύριε Πρόεδρε, συνάδελφοι, κύριε Επίτροπε, τα γραπτά μένουν. Από τότε που εφευρέθηκε η τυπογραφία, αυτή η παλιά ολλανδική ρήση ήταν το σύνθημα της δημοσιογραφίας. Η κ. Δασκαλάκη γράφει στην έκθεσή της ότι τα νέα μέσα ενημέρωσης αποτελούν άμεση απειλή για τον γραπτό Τύπο και θίγουν έμμεσα τη δημοκρατία, τον πολιτισμό και τα ανθρώπινα δικαιώματα. Συνάδελφοι, αυτό δεν είναι λίγο. Θα 'θελα να αντιπαραθέσω εδώ τις απόψεις της Ομάδας των Φιλελευθέρων, απόψεις πολύ πιο θετικές και κυρίως: πολύ περισσότερο στο πνεύμα προηγουμένων ψηφισμάτων του Κοινοβουλίου, τα οποία εγκρίθηκαν με μεγάλη πλειοψηφία. Kαλωσορίζω τη συμβολή του κ Perry πριν από λίγο. Τα σημερινά νέα επικοινωνιακά μέσα, όπως το Internet, προσφέρουν πρωτοφανείς δυνατότητες επικοινωνίας και μετάδοσης πληροφοριών ανά τον κόσμο. Από τότε που συνδέομαι με το Internet και επικοινωνώ με ανθρώπους παντού στον κόσμο μέσω του ηλεκτρονικού ταχυδρομείου, διαβάζω και γράφω όσο ποτέ άλλοτε. Δεν καταλαβαίνω λοιπόν τον ισχυρισμό της εισηγήτριας ότι ζούμε σ' έναν κόσμο όπου διαβάζουν και γράφουν όλο και λιγότερο. Το διάβασμα γίνεται με βιβλία, αλλά γίνεται επίσης με μια οθόνη και η ενημέρωση επιτυγχάνεται και κατ' αυτόν το τρόπο.
<P>
Κύριε Πρόεδρε, στην έκθεση οι νέες τεχνολογίες παρουσιάζονται ως απειλή για τον γραπτό Τύπο. Το αντίθετο συμβαίνει. Εφημερίδες και περιοδικά εκδίδονται τώρα πια συχνά σε ηλεκτρονική μορφή, και επιτυγχάνουν μια πολύ ευρύτερη εμβέλεια.. Στην Ολλανδία εκδόθηκε πρόσφατα μια δικαστική απόφαση ότι τα κείμενα των δημοσιογράφων δεν μπορούν να δημοσιεύονται αλλού, στο Internet για παράδειγμα, χωρίς την έγκρισή τους. Δηλαδή, όταν ο εκδότης δημοσιεύει ένα άρθρο είτε σε έντυπη, είτε σε ηλεκτρονική μορφή, ο/η δημοσιογράφος αμοίβεται αναλόγως. Πληρώνεται δύο φορές και το άρθρο του/της θα διαβασθεί από ευρύτερο κοινό. Δεν μπορεί κανείς να ταχθεί εναντίον κάτι τέτοιου. Κύριε Πρόεδρε, η Ευρώπη δεν έβαλε πλώρη για την κοινωνία της πληροφόρησης, διότι βρισκόμαστε ήδη εκεί. Στον 21ο αίωνα, οι πληροφοριακές και τηλεπικοινωνιακές τεχνολογίες θα καθορίζουν την όψη κάθε κοινωνίας. Στην ψηφιακή εποχή, η γνώση και η πρόσβαση σ' αυτά τα μέσα είναι ουσιαστικές για την ευημερία και τη δημοκρατία. Ο Τύπος οφείλει να ανταποκρίνεται σ' αυτή την εξέλιξη. Οι δημοσιογράφοι πρέπει να καταρτίζονται στις νέες τεχνολογίες και να τις εφαρμόζουν στη δουλειά τους. Και σας διαβεβαιώνω ότι ήδη το πράττουν.
<P>
Δεν είναι δυνατόν, και πιστεύω δεν είναι ούτε και επιθυμητό, να τεθεί φραγμός στις νέες τεχνολογίες. Η τεχνολογική πρόοδος είναι αμετάκλητη. Η παρεμπόδιση νέων τεχνολογιών θα οδηγήσει στην πράξη σε μειωμένη απόδοση των επιχειρήσεων, θα σταματήσει την ανάπτυξη και θα καταλήξει τελικά σε απώλεια θέσεων εργασίας. Οι νέες τεχνολογίες ανοίγουν καινούριες προοπτικές, και για τον γραπτό Τύπο. Τα νέα μέσα προσφέρουν πληθώρα νέων δυνατοτήτων για την εμπνευσμένη διαχείριση των ειδήσεων. Καθήκον και ευθύνη του Κοινοβουλίου είναι να υποστηρίζει αυτές τις εξελίξεις. Εκεί θα βρούμε καί νέες προοπτικές απασχόλησης.
<P>
Κύριε Πρόεδρε, η Ομάδα μου δεν βρίσκει στην έκθεση της κ. Δασκαλάκη μια παράγραφο -ή και περισσότερες- για την ελευθερία του Τύπου. Διότι εδώ υπάρχει ορατή απειλή για τον Τύπο εξαιτίας των νέων τεχνολογιών: η απειλή λογοκρισίας εκ μέρους των αρχών. Οι αρχές τείνουν να επεμβαίνουν στις νέες τεχνολογίες περισσότερο απ' όσο επεμβαίνουν στον γραπτό Τύπο. Μπορεί έτσι να θιγεί η ελευθερία του Τύπου. Φυσικά βλέπουμε στο Internet απαράδεκτα ρατσιστικά ή πορνογραφφικά κείμενα, τα 'χουμε συζητήσε αυτά εκτενώς. Το Internet αντικατοπτρίζει τα όσα γίνονται στην κοινωνία μας. Εδώ η Ομάδα μου είναι της άποψης ότι, όσα είναι παράνομα off-line είναι και παράνομα on-line . Στην πράξη έχει αποδειχθεί, άλλωστε, ότι εθνικά μέτρα για τον περιορισμό της ελευθερίας της έκφρασης, δεν έχουν σχεδόν κανένα αποτέλεσμα στα νέα μέσα. Παγκόσμια δίκτυα ηλεκτρονικών υπολογιστών, όπως το Internet, αποτελούν μέσα επικοινωνίας χωρίς καμία μεσολάβηση και χωρίς σύνορα. Τα κράτη και οι κυβερνήσεις δεν μπορούν καθόλου, ή πολύ δύσκολα, να τα επηρεάσουν - ευτυχώς.
<P>
Κύριε Πρόεδρε, λίγα λόγια ακόμα για το εξής. Ο γραπτός και ο οπτικοαουστικός Τύπος κατέχουν σε πολλά θέματα μια δεσπόζουσα θέση στην ειδησογραφία. Οι πρόσφατες αρνητικές αναφορές για το Ευρωπαϊκό Κοινοβούλιο αποτελούν χαρακτηριστικό δείγμα. Τα νέα μέσα όπως το Internet προσφέρουν σε όλους τη δυνατότητα να κάνουν γνωστές τις απόψεις τους άνα τον κόσμο. Αυτό περιορίζει το μονοπώλιο του Τύπου. Η ειδησογραφία δεν βρίσκεται πια αποκλειστικά στα χέρια του επαγγελματικού Τύπου. Η Ομάδα των Φιλελευθέρων το θεωρεί ωφέλιμο για την ελευθερία της έκφρασης, άρα και για τη δημοκρατία. Επιπλέον, αυτό αποτελεί εγγύηση για την πολυμορφία.

<SPEAKER ID=202 NAME="Παπαγιαννάκης">
Κύριε Πρόεδρε, καταρχάς, απευθύνω τα συγχαρητήριά μου στην κ. Δασκαλάκη για την έκθεσή της. Λέει τα ουσιαστικά και δίνει, νομίζω, ανάγλυφα το χαρακτηριστικό της κουλτούρας μας, που είναι η αναντικατάστατη σχέση με το γραπτό κείμενο. Δεν θα περίμενε κανείς λιγότερα από έναν άνθρωπο του Τύπου, σαν την κ. Δασκαλάκη.
<P>
Να τονίσω μόνο κάποια σημεία. Πρώτον, δεν είναι αλήθεια ότι γενικά έχουμε μια πτώση του γραπτού τύπου, έχουμε και δείγματα σοβαρότατης αναγέννησης σε πολλές χώρες της Ευρωπαϊκής 'Ενωσης, με νέες μορφές υποστήριξης και δέσμευσης των αναγνωστών και των φίλων, με άνθηση στην επαρχία και με άνθηση στον ειδικευμένο, θεματικό τύπο. Αναφέρω παραδείγματος χάριν τον οικολογικό τύπο ή τον τύπο της νεολαίας. Και αυτά είναι τα αισιόδοξα μηνύματα. Το ζήτημα είναι αν αξίζει τον κόπο να τα συζητάμε αυτά στο επίπεδο της Ευρωπαϊκής 'Ενωσης και πώς μπορούμε να βοηθήσουμε, χωρίς βεβαίως με την βοήθειά μας να πνίγουμε τον Τύπο και κυρίως την ελευθερία του.
<P>
Για να τα πω λοιπόν τηλεγραφικά, κύριε Πρόεδρε. Πρώτον, η επιβολή της διαφάνειας ως προς την ιδιοκτησία είναι απαραίτητη. Δεύτερον, η ενίσχυση και η εγγύηση της ανεξαρτησίας των δημοσιογράφων, με εγγυήσεις για την ελευθερία τους και το επαγγελματικό τους καθεστώς, είναι επίσης απαραίτητη. Είναι όμως απαραίτητο και χρήσιμο απ'τη μεριά μας να δούμε πώς μπορούμε να ενισχύουμε τις επενδύσεις, για τον εκσυγχρονισμό π.χ. του επαρχιακού τύπου. Στη χώρα μου, παραπονιέται ο επαρχιακός τύπος ότι οι επενδύσεις που προτείνει δεν θεωρούνται επιλέξιμες για όσα ενισχύονται στην περιφερειακή ανάπτυξη και από ευρωπαϊκά κονδύλια. Μπορούμε επίσης να ενισχύσουμε την πλευρά κατάρτιση και επιμόρφωση των δημοσιογράφων μέσω των κονδυλίων του Κοινωνικού Ταμείου. Και μπορούμε ακόμα να εναρμονίσουμε τα φορολογικά συστήματα, που μπορούν να διευκολύνουν την άσκηση του ιδιαίτερα δύσκολου και ευαίσθητου επαγγέλματος του δημοσιογράφου και του εκδότη εφημερίδας.
<P>
Υπάρχει ένα άλλο ζήτημα, κύριε Πρόεδρε. Υπάρχει το ζήτημα του αθέμιτου ανταγωνισμού που υφίσταται ο τύπος. Πρώτον, έξω από τον γραπτό τύπο. 'Οπως πολύ σωστά λέει και η κ. Δασκαλάκη, δεν τηρείται καθόλου σε πάρα πολλές χώρες, -τουλάχιστον στην δικιά μου- η οδηγία «τηλεόραση χωρίς σύνορα». Και πρόκειται για έναν αθέμιτο ανταγωνισμό ως προς την απορρόφηση των κονδυλίων της διαφήμισης, παραδείγματος χάριν, όπου καταπατείται βιαιότατα αυτή η οδηγία. Υφίσταται και έναν αθέμιτο ανταγωνισμό εντός του κλάδου ο πιο σοβαρός, ας το πω έτσι, και ο πιο μικρός τύπος από τα μεγαθήρια. 'Εχουμε φτάσει στο σημείο εφημερίδες να κάνουνε κανονικό εμπόριο ειδών. Και μάλιστα εκεί θα μπορούσαμε, ενδεχομένως, να βοηθήσουμε, ζητώντας να ερευνηθεί αν τέτοιες πρακτικές, να πουλάνε μια εφημερίδα μαζί με χαλιά, κρέμες, τρόφιμα, βιβλιοθήκες και δεν ξέρω τί άλλο, δεν αποτελούν καραμπινάτες περιπτώσεις φοροδιαφυγής.
<P>
Τέλος, κύριε Πρόεδρε, μπορούμε να βοηθήσουμε και στην ανταλλαγή δημοσιογράφων, ιδιοκτητών εφημερίδων, στην γνωριμία τους και στην ενίσχυση μορφών συνεργασίας για την παραγωγή διαφόρων μορφών Τύπου σε διευρωπαϊκό επίπεδο, στο επίπεδο της Ευρωπαϊκής 'Ενωσης.

<SPEAKER ID=203 LANGUAGE="DE" NAME="Soltwedel-Schδfer">
Κύριε Πρόεδρε, πιστεύω ότι δεν υπάρχει καλύτερη κατάσταση από το να λείπει το πρωί ο άνδρας και τα παιδιά απ' το σπίτι, και να απολαμβάνει κανείς με την ησυχία του το τσιγάρο και τον καφέ του με το περιοδικό στο τραπέζι, και να διαβάζει κατόπιν ήσυχα-ήσυχα την εφημερίδα του. Μ' αυτό θέλω να αρχίσω.
<P>
Οι νέες τεχνολογίες, τα νέα μέσα έχουν και θετικές επιπτώσεις στα μέσα ενημέρωσης. Όμως δεν πρέπει να λησμονήσουμε, επ' ουδενί, πόσο επισφαλής είναι η θέση των έντυπων μέσων, που πιέζονται όλο και περισσότερο από τα πιο σύγχρονα μέσα ενημέρωσης, στο περιθώριο. Αρκεί να ρίξει κανείς μια ματιά στις σχετικές στατιστικές που αναφέρθηκαν ήδη από ορισμένους αγορητές για να καταλάβουμε ότι στην Ευρώπη φαίνεται να επικρατεί η ίδια τάση με τις ΗΠΑ, ότι δηλαδή σημειώνονται διαρκώς μικρότερες πωλήσεις έντυπων μέσων και αντίστοιχα μειώνονται τα διαφημιστικά έσοδα, απαραίτητα για την επιβίωσή τους.
<P>
Η Ευρωπαϊκή Ένωση θα όφειλε να επικεντρώσει την προσοχή της στην προώθηση της πληροφορίας, με μια σειρά μέσων, όπου θα δίνεται δηλαδή προτεραιότητα στην κριτική προσέγγιση απέναντι στην "κραυγαλέα και φτηνή» παρουσίαση και που δεν θα αποκλείονται τα φτωχότερα και λιγότερο μορφωμένα λαϊκά στρώματα. Υπ' αυτήν την έννοια, ημερήσιες εφημερίδες και ειδικά περιοδικά καθώς και εβδομαδιαία περιοδικά και τοπικά φύλλα που προαναφέρθηκαν ήδη, διαδραματίζουν ένα πολύ σημαντικό ρόλο για τον πλουραλισμό, την ανάλυση των ειδήσεων και κυρίως για την εμβάθυνση των πραγμάτων.
<P>
Σχετικά με το ψήφισμα πάνω στην έκθεση της κ. Δασκαλάκη θα επιθυμούσαμε, ως Πράσινοι, να υπογραμμίσουμε, προπαντώς τη σημασία ύπαρξης ενός καθόλου ομοιόμορφου και καθόλου ομοιογενή κόσμου ειδήσεων. Αυτές οι προσπάθειες προτίθενται να προαγάγουν μια κριτική εμβάθυνση των γεγονότων καθώς και να διασφαλίσουν τα δικαιώματα μειονοτήτων, κυρίως μειοψηφιών, και την πληροφόρηση σχετικά με την ύπαρξη και διαφορετικών απόψεων. Εννοώ εδώ τα δικαιώματα των μειονοτήτων να διαθέτουν δικά τους ενημερωτικά μέσα και να διαδίδουν τις ιδέες τους, ενάντια στο ρεύμα.
<P>
Θα ήθελα, κλείνοντας, να παρεμβάλω εδώ ένα επίκαιρο ζήτημα. Μεγάλη διαφήμιση για το Κοινοβούλιο αποτέλεσαν τα στιγμιαία "σπότ» που παρουσιάστηκαν στην ολλανδική τηλεόραση και την ARD. Είναι πράγμα εντελώς διαφορετικό να δημοσιεύεται ένα βασικά εκτενέστατο άρθρο, ακόμη και στο αγγλικό περιοδικό Sun , από το να παρουσιάζονται 2 βουλευτές για 2 δευτερόλεπτα, που μόλις δήθεν υπέγραψαν στις 9.00 και τους περιμένει ο σωφέρ υπηρεσίας στις 9.05. Θεωρώ απίστευτο να προτιμούν κάτι τέτοιο ακόμη και άτομα της δικής μου πολιτικής Ομάδας. Πρέπει στο Κοινοβούλιο να είμαστε προσεκτικοί και να προστατεύουμε το θεσμικό αυτό όργανο και να μην αναφέρονται μόνο τέτοια πράγματα αλλά κι άλλα σημαντικά για το περιεχόμενό τους.

<SPEAKER ID=204 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, η εισηγήτρια σωστά επιθυμεί να υπερασπιστεί τον εκδημοκρατισμό της πληροφόρησης διαμέσου του Τύπου, τουλάχιστον δίνοντας στον Τύπο μια συγκεκριμένη θέση απέναντι στον οπτικοακουστικό ανταγωνισμό. Ωστόσο, παρακολουθούμε, αντίθετα, στις περισσότερες ευρωπαϊκές χώρες, να μειώνεται η δημοκρατία και ο πλουραλισμός του Τύπου εξαιτίας δυο ταυτόχρονων φαινομένων: αφενός, της συσσώρευσης της προσφοράς και αφετέρου, τ ης μείωσης της ζήτησης.
<P>
Θα μιλήσω κατ αρχάς για την συσσώρευση της προσφοράς. Διαπιστώνουμε, μέσω αυτού του οικονομικού φαινομένου, μια εξομοίωση, έναν όλο και μεγαλύτερο έλεγχο του Τύπου από τις πολιτικές δυνάμεις. Θα μπορούσαμε να αναφέρουμε μερικά παραδείγματα, λόγου χάρη η εκστρατία του Τύπου στον πόλεμο κατά του Ιράκ, που είναι η πιο εντυπωσιακή πλύση εγκεφάλου που γνωρίσαμε εδώ και πολλά χρόνια. Ο καθένας ξέρει ότι στα σύγχρονα γραφεία σύνταξης, οι διαφωνούντες δημοσιογράφοι απομακρύνονται πολύ διακριτικά και ύπουλα. Δεν χρειάζονται άμεσες κυβερνητικές εντολές για να γίνει αυτό.
<P>
Εξάλλου, μειώνεται η ζήτηση αφού ένα μεγάλο μέρος του πληθυσμού διαβάζει όλο και λιγότερο, ή αν μη τι άλλο η ανάγνωση επανέρχεται ως πλεονέκτημα μιας ελίτ. Η αποτυχία του εκδημοκρατισμού ενισχύει τη συγκέντρωση της πραγματικής εξουσίας.
<P>
Πιστεύω ότι, ενώπιον αυτής της κατάστασης, οι διάφορες πρωτοβουλίες που παίρνονται, συμπεριλαμβανομένης αυτής της έκθεσης, θα παραμείνουν ευσεβείς πόθοι, διότι οι κυβερνήσεις, σήμερα, δεν επιθυμούν ο λαός να βγει πραγματικά από την αποχαύνωση στην οποία προσπαθούμε να τον βυθίσουμε. Αναζητούμε περισσότερο την ευελιξία της δημοκρατίας, και ίσως εδώ εντοπίζεται ο πραγματικός λόγος της, ας πούμε, πτώσης του Τύπου, πέρα ακόμα από τον ανταγωνισμό της σύγχρονης τεχνολογίας.

<SPEAKER ID=205 LANGUAGE="DE" NAME="Schierhuber">
Κυρία Πρόεδρε, η εισήγηση της κυρίας Δασκαλάκη δείχνει πολύ καλά τις δυσχέρειες που αντιμετωπίζουν τα έντυπα μέσα απέναντι στα ηλεκτρονικά μέσα. Τα νέα μέσα δεν πρέπει ούτε να τα αγνοήσουμε ούτε να τα αποστραφούμε. Εξάλλου χρησιμοποιούνται, με αυξανόμενους ρυθμούς, από τις εφημερίδες και τα περιοδικά. Εκτός τούτου απειλούν να παραγκωνίσουν τα έντυπα μέσα. Υπέρ αυτού του ισχυρισμού συνηγορεί η κάθετη υποχώρηση κυκλοφορίας των ημερησίων εφημερίδων στην Ευρωπαϊκή Ένωση. Αυτό όμως έχει λιγότερο να κάνει με το προβάδισμα των νέων μέσων και περισσότερο με την διαφαινόμενη τάση συγκέντρωσης των μέσων, στο πεδίο των έντυπων μέσων. Επιβιώνει μόνον όποιος έχει τις κατάλληλες προσβάσεις στην αγορά, δηλαδή όποιος διαθέτει το αντίστοιχο σύστημα διανομής.
<P>
Πρέπει να υποστηρίζεται κάθε πολιτική που νοιάζεται για την ισότητα ευκαιριών στα διάφορα έντυπα μέσα. Έτσι υπάρχει και η ποικιλία απόψεων. Επίσης οι εφημερίδες και τα περιοδικά δεν πρέπει να επιβαρύνονται από υψηλά ταχυδρομικά τέλη και έτσι να δέχονται πιέσεις στην αγορά. Τέλος, πρέπει να ληφθεί μέριμνα ώστε η νέα γενιά δημοσιογράφων να προωθείται και να καταρτίζεται αντίστοιχα, κι αυτή η κατάρτιση πρέπει να υποστηρίζεται από την Ευρωπαϊκή Ένωση. Για να εξισσοροπηθεί η μειονεκτική θέση στην οποία έχουν περιέλθει τα έντυπα έναντι των ταχύτατων ηλεκτρονικών μέσων, θα πρέπει να εξασφαλιστεί μια σφαιρική πληροφόρηση και για τα έντυπα μέσα. Η Ευρωπαϊκή Κοινότητα οφείλει να δημιουργήσει προϋποθέσεις ώστε οι εφημερίδες να έχουν ευκολότερη πρόσβαση στο άνοιγμα γραφείων ανταποκριτών, και τούτο σε παγκόσμιο επίπεδο, βέβαια.

<SPEAKER ID=206 LANGUAGE="NL" NAME="Pex">
Κυρία Πρόεδρε, συγχαίρω την κ. Δασκαλάκη για την ποιότητα της εργασίας της όπως εμφανίστηκε στην έκθεση, και επίσης για τον τρόπο με τον οποίον συνεργάστηκε με τα άλλα μέλη της Επιτροπής Πολιτισμού. Μια συνεργασία σαν αυτή χρειάζεται και ανάμεσα στα ηλεκτρονικά και τα παραδοσιακά μέσα ενημέρωσης. Δεν βλέπω την ηλεκτρονική πληροφόρηση σαν εχθρό του Τύπου, αλλά σαν προοπτική νέων δυνατοτήτων.
<P>
Διαφοροποιούμενος από την κ. Plooij, είμαι της άποψης ότι η κ. Δασκαλάκη περιέγραψε πολύ καλά την απαιτούμενη συνεργασία, καθώς και την διασφάλιση ισορροπίας, ώστε να μην πετάμε το παιδί μαζί με το νερό, για χάρη των νέων συστημάτων ηλεκτρονικής πληροφόρησης.
<P>
Περιορίζομαι σε δύο παρατηρήσεις. Πρώτον, πρέπει να διατηρηθεί η τόσο συζητούμενη πολυμορφία. Αντιμετωπίζουμε εδώ το πρόβλημα της συγκέντρωσης εξουσιών, το οποίο οφείλουμε να λύσουμε ταχέως μέσω νομοθεσίας που αναμένουμε ανυπόμονα. Η Ευρωπαϊκή Επιτροπή όλο και αναβάλλει την υποβολή ανακοίνωσης. Το βασικό πρόβλημα είναι βέβαια: Πώς μπορούμε να διαχωρίζουμε τα οικονοιμικά συμφέροντα των ιδιοκτητών των μέσων ενημέρωσης από την ατομική ελευθερία των συντακτών; Στη χώρα μου ο διαχωρισμός αυτός εξασφαλίστηκε μέσω καταστατικών των συντακτών.
<P>
Επίσης ζητώ την προσοχή σας για το θέμα της διανομής. Το μονοπώλιο της διανομής εφημερίδων και περιοδικών στην Ευρώπη αποτελεί μια πραγματική απειλή για την ελευθερία του Τύπου. Θεωρώ αίσχος το ότι η πλειοψηφία των προέδρων Ομάδων του Κοινοβουλίου με εμπόδισε να θέσω στο θέμα αυτό, εξ ονόματος της Επιτροπής Πολιτισμού, στην Ώρα των Ερωτήσεων στην Επιτροπή, ακολουθούμενες από συζήτηση. Χρειάζονται επειγόντως μέτρα, ιδίως στο Ηνωμένο Βασίλειο. Είναι αξιοπερίεργο το ότι δεν γίνεται τίποτα. Όσοι ασχολούνται με τον Τύπο γνωρίζουν ότι ένα μονοπώλιο διανομής παρεμποδιζει την εμφάνιση νέων παραγόντων. Σ' αυτό το σημείο πρέπει να δοθεί ιδιαίτερη προσοχή.

<SPEAKER ID=207 LANGUAGE="PT" NAME="Vaz da Silva">
Κυρία Πρόεδρε, η κοινωνία της πληροφόρησης, για την οποία γίνεται τόσος λόγος, δεν είναι μια φυσική καταστροφή που μας σαρώνει, εμάς τα ανυπεράσπιστα ανθρώπινα όντα. Η κοινωνία της πληροφόρησης είναι ένα προϊόν του ανθρώπινου πνεύματος, που θέτει στη διάθεσή μας νέα μέσα και μας προσφέρει νέες ευκαιρίες για να βελτιώσουμε την ποιότητα της ζωής μας. Ετσι πιστεύω πως θα πρέπει να ειδωθεί, είτε από τους απλούς πολίτες είτε από τους βιομηχάνους που παράγουν αγαθά και προσφέρουν υπηρεσίες, και που αισθάνονται ότι η κοινωνία της πληροφόρησης τούς επηρεάζει. Ο Τύπος, όπως και το βιβλίο, ίσως επηρεάζονται αλλά δεν πλήττονται κατ' ανάγκη από την έλευση των βιομηχανιών πολυμέσων και των υπηρεσιών on line .
<P>
Η Επιτροπή, αλλά και οι επιχειρήσεις που δραστηριοποιούνται στους διάφορους τομείς που σήμερα παράγουν πληροφορίες, όπως και οι επαγγελματίες αυτών των τομέων, θα πρέπει να θέσουν ως προτεραιότητα την καθιέρωση ενός επείγοντος διαλόγου με στόχο την εξεύρεση της συμπληρωματικότητας ανάμεσα στο γραπτό Τύπο και τα νέα μέσα ενημέρωσης.
<P>
Είναι επίσης επείγον να καθιερωθούν κατάλληλοι τρόποι αυτοελέγχου, όσο το δυνατόν πιο αποτελεσματικοί αλλά και ρεαλιστικοί, που θα αποτρέπουν τον αχαλίνωτο ανταγωνισμό ο οποίος οδηγεί σε σοβαρά κρούσματα καταπάτησης του ατομικού δικαιώματος στην αξιόπιστη πληροφόρηση και της ιδιωτικής ζωής του κάθε ανθρώπου.
<P>
Η διατήρηση της δημοκρατικής ποιότητας ζωής στην Ευρώπη επιβάλλει τη συνέχιση και την ενδυνάμωση του γραπτού Τύπου, παρ' όλο που αυτός δεν συνεισφέρει στο σύνολό του σε αυτό το στόχο. Και αναφέρομαι τόσο στον Τύπο ευρείας κυκλοφορίας, αυτού που διαμορφώνει την κοινή γνώμη και προβαίνει σε δημοσιογραφικές έρευνες, όσο και στον τοπικό Τύπο, ο οποίος, για τις τοπικές κοινωνίες που βρίσκονται απομακρυσμένες από τα μεγάλα κέντρα και για τις κοινότητες των μεταναστών, διαδραματίζει έναν αναντικατάστατο ρόλο κοινωνικής ολοκλήρωσης, σύνδεσης με τις ρίζες, ή ακόμη ενημέρωσης του τοπικού πληθυσμού σχετικά με το νόημα της ευρωπαϊκής ιθαγένειας.
<P>
Για να διατηρηθεί ζωντανός ο Τύπος, είναι αναγκαίο να θεσπιστούν, σε ευρωπαϊκό επίπεδο, οι απαραίτητες προς το σκοπό αυτό ρυθμίσεις. Είναι αναγκαίο να επιβληθεί η τήρηση της ισχύουσας οδηγίας -όπως ζητά η εισηγήτρια. Γεγονός όμως είναι πως η αποτελεσματικότητα των οδηγιών ως μέσα παρέμβασης τείνει να είναι όλο και μικρότερη.
<P>
Τελειώνω, Κυρία Πρόεδρε, λέγοντας πως είναι επίσης ανάγκη να εισαχθούν στη διδακτέα ύλη των σχολείων, από τις πρώτες κιόλας τάξεις, μαθήματα τα οποία θα αφορούν την ανάγνωση του Τύπου. Θα διαμορφώσουμε με τον τρόπο αυτό στην Ευρώπη σκεπτόμενους πολίτες, που δεν θα είναι έρμαια συμφερόντων που βρίσκονται πέρα απ' αυτούς. Η έκθεση Δασκαλάκη αποτελεί μια συνεισφορά προς αυτή την κατεύθυνση.

<SPEAKER ID=208 NAME="Δασκαλάκη">
Κυρία Πρόεδρε, απλώς θέλω να κάνω μια διευκρίνιση: εγώ πουθενά δεν μιλάω για απειλή, πουθενά δεν μιλάω εναντίον των νέων μέσων, τουναντίον υπογραμμίζω την σημασία τους και την εξαιρετική τους συμβολή, μιλάω για αυτοέλεγχο, για συμπληρωματικότητα και για ένα νέο πλαίσιο που όλοι παραδέχονται. Αυτό ήθελα να διευκρινίσω.

<SPEAKER ID=209 NAME="de Silguy">
Κυρία Πρόεδρε, η Επιτροπή απευθύνει τα συγχαρητήριά της γι' αυτή την έκθεση πρωτοβουλίας, και θέλω να ευχαριστήσω προσωπικά την κ. Δασκαλάκη για την ποιότητα της εργασίας της. Προβάλλετε δυο κυρίαρχα στοιχεία. Αφενός τον ουσιαστικό ρόλο του γραπτού Τύπου για την λειτουργία της δημοκρατίας, για τον πλουραλισμό, για τα ανθρώπινα δικαιώματα, όπως πολύ σωστά παρατήρησε η κ. Soltwedel-Schδfer νωρίτερα. Αφετέρου, τη δύσκολη κατάσταση στην οποία βρίσκεται αυτή τη στιγμή ο συγκεκριμένος Τύπος, κυρίως εξαιτίας των οπτικοακουστικών μέσων μαζικής ενημέρωσης. Σαφώς, Κυρία Plooij-van Gorsel, είναι ασύλληπτο να διακινδυνέψουμε, έστω και στο ελάχιστο, τ ην ελευθερία του Τύπου, διότι τότε θα απειλείτο η ίδια η ελευθερία.
<P>
Εντούτοις η Επιτροπή προβληματίζεται για τις συνέπειες της ανάπτυξης των νέων τεχνολογιών της πληροφόρησης σε σχέση με την ισορροπία του γραπτού Τύπου. Η δυναμική άνοδος του σκανδαλοθηρικού εμπορικού Τύπου, η εξέλιξη του αναγνωστικού κοινού και οι συνθήκες διανομής δεν ευνοούν επίσης την ενίσχυση του τομέα αυτού. Έχετε ήδη αναφέρει, και οι μεν και οι δε, το πρόβλημα των Μ.Μ.Ε. και της ιδιωτικής ζωής, το πρόβλημα του καθεστώτος ιδιοκτησίας, τόσα δύσκολα θέματα, θέματα αμφιλεγόμενα, θέματα για τα οποία η επικουρικότητα ισχύει απόλυτα. Παραδείγματος χάριν, σε ό, τι αφορά τη διανομή, η Επιτροπή δεν έχει αρμοδιότητες. Είναι λοιπόν δύσκολο να βρεθεί μια ισορροπία και δεν έχω την αξίωση να λύσω, εντός ολίγων λεπτών, αυτά τα πολύ δύσκολα προβλήματα.
<P>
Θα ήθελα ωστόσο να κάνω δυο παρατηρήσεις. Η πρώτη αφορά τον παραδοσιακό τρόπο επικοινωνίας και ενημέρωσης όπως είναι ο γραπτός Τύπος, ο οποίος κινδυνεύει να αποδυναμωθεί αρκετά, με όλες τις επιβλαβείς συνέπειες που θα μπορούσαν να προκύψουν, όπως η απώλεια ποιότητας και ελευθερίας. Η Επιτροπή ήταν πάντοτε της άποψης ότι η γνώση, η ενημέρωση και η παιδεία δεν είναι απλά προϊόντα, δεν είναι μόνο κρέμες ή γαλακτοκομικά είδη συγκρίσιμα με άλλα εμπορικά προϊόντα.
<P>
Εξάλλου, η Επιτροπή πάντα υπεράσπιζε την αναγκαιότητα να διατηρηθεί ο πλουραλισμός και να αποφευχθούν νέες μορφές συσσώρευσης ή μονοπωλίου στο επίπεδο της ιδιοκτησίας των Μ.Μ.Ε. Φυσικά, η ενίσχυση για την κατάρτιση δημοσιογράφων, όπως αναφέρθηκε μεταξύ άλλων από την κ. Schierhuber και την κ. Hauwlicek, είναι σημαντική, και ούτως ή άλλως ανατρέχουμε σ' αυτήν. Η Επιτροπή δέχεται ευνοϊκά, κυρία Δασκαλάκη, τις υποδείξεις που περιέχονται στην έκθεσή σας. Ειδικότερα, σκέφτομαι τις συγκεκριμένες πρωτοβουλίες, τις οποίες προβλέπετε για την εγγύηση της ιδιαιτερότητας, του ρόλου και της μονιμότητας του Τύπου. Πρόκειται κυρίως για την εξέταση της αναγκαιότητας ενός νομικού και θεσμικού πλαισίου για την προστασία των κοινωνικών και επαγγελματικών δικαιωμάτων των δημοσιογράφων, για να εναρμονίσουμε προς τα κάτω την φορολογία που εφαρμόζεται στις εφημερίδες και στα έντυπα και για να εδραιωθούν κοινοί κανονισμοί σε ό, τι αφορά τη μείωση των ταχυδρομικών τελών, του κόστους των τηλεπικοινωνιών και των μεταφορών.
<P>
Πρόκειται για μια δύσκολη συζήτηση και μπορείτε να είσαστε σίγουρη ότι η Επιτροπή θα συνεχίσει να παρακολουθεί με ενδιαφέρον τις μελλοντικές εξελίξεις αυτού του τομέα. Θα εξετάσουμε όλα αυτά λεπτομερώς και η Επιτροπή θα ξεκινήσει μια μεγάλη διαβούλευση, ώστε αφ ενός να δημιουργήσει τις απαραίτητες προϋποθέσεις για την διεύρυνση της συζήτησης σχετικά με τις νέες ανάγκες του Τύπου και αφ ετέρου, να μελετήσει τα προβλήματα που τίθενται από την ανάπτυξη της κοινωνίας της πληροφόρησης.

<SPEAKER ID=210 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί, στις 9.00.

<CHAPTER ID=6>
Προστασία των ανηλίκων και της ανθρώπινης αξιοπρέπειας
<SPEAKER ID=211 NAME="Πρόεδρος">
Η ημερήσια διάταξη προβλέπει τη συζήτηση για την έκθεση (Α4-0227/97) του κ. Whitehead, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την Πράσινη Βίβλο της Επιτροπής (CΟΜ(96)0483 - C4-0621/96), σχετικά με την προστασία των ανηλίκων και της ανθρώπινης αξιοπρέπειας στον οπτικουακουστικο τομέα και στην πληροφόρηση.

<SPEAKER ID=212 NAME="Whitehead">
Κυρία Πρόεδρε, η εν λόγω έκθεση προκύπτει από τη μεγάλη συζήτηση σχετικά με την Οδηγία για την Τηλεόραση χωρίς Σύνορα, που είχαμε στην Αίθουσα αυτή το προηγούμενο έτος. Στο τέλος της μακράς αυτής συζήτησης, υπήρχε ανησυχία για δύο σημεία: . το ένα αφορούσε τη διάδοση των νέων υπηρεσιών, όπως είναι το οπτικό σήμα κατ' απαίτηση, η τηλεσυνεδρίαση, οι αμφίδρομες επικοινωνίες από τις γραμμές συζήτησης και άνω και, φυσικά, το Ίντερνετ. Όλες οι ανωτέρω υπηρεσίες κάλυπταν το κενό ανάμεσα στην τηλεόραση, όπως την αντιλαμβανόμασταν, και τις τηλεπικοινωνίες. Πολλές από αυτές φάνηκε ότι έτειναν να αποφεύγουν την παραδοσιακή νομοθεσία. Μπορούμε να αναγνωρίσουμε τις ενέργειές τους και, ουσιαστικά, τις ορέξεις τους, χωρίς να είμαστε υποχρεωμένοι να τις επικροτήσουμε ή να τις αποδεχθούμε πάντα, γιατί διατυπώθηκε η ανησυχία ότι οι υπηρεσίες αυτές, όπως η νέα πληθώρα ψηφιακών μεταδόσεων, ενδέχεται να δημιουργήσει προγράμματα που θα ήταν επιζήμια για ορισμένους, αν και όχι παράνομα για όλους. Σε τελευαία ανάλυση, τέτοιες υπηρεσίες υπερβαίνουν όλα τα εθνικά νομοθετικά όρια με αδιάντροπη ευκολία και μπορεί να εισβάλουν στον προσωπικό χώρο των νέων, των ευάλωτων ή των εκτεθειμένων μειονοτήτων.
<P>
Όλοι θέλαμε να παρακολουθήσουμε την εφαρμογή της εν λόγω οδηγίας. Επιθυμούσαμε να χρηματοδοτηθεί έρευνα σχετικά με τις πιθανές εφαρμογές του "V-chip», όπως άλλωστε προέκυπτε από το Πράσινο Βιβλίο της Επιτροπής. Θέλαμε μελέτη για την αποτελεσματικότητα των διαφόρων συστημάτων που εφαρμόζονται για την κατηγοριοποίηση του περιεχομένου των προγραμμάτων. Σήμερα, μάλιστα, το Ευρωπαϊκό Κοινοβούλιο ενέκρινε την κατάργηση της χρηματοδότησης στους δύο ανωτέρω τομείς, στη θέση Β3-2011. Εκφράζω τη λύπη μου για την ενέργεια αυτή και πιστεύω ότι ο συνάδελφος κ. Perry θα είχε την ίδια άποψη. Δεν είναι δυνατόν να θέλουμε το στόχο χωρίς να θέλουμε τα μέσα που κατατείνουν σε αυτόν.
<P>
Επίσης, λυπούμαι για το γεγονός ότι δύο διαφορετικές διευθύνσεις της Επιτροπής κλήθηκαν να συντάξουν εκθέσεις για τις νέες υπηρεσίες και το Ίντερνετ, αν και η σύγκλισή τους είναι γνωστή σε όλους. Η σύγκλιση συνιστά από μόνη της αντικείμενο περαιτέρω Πράσινου Βιβλίου, που δεν έχει ακόμη διανεμηθεί στα μέλη του Ευρωπαϊκού Κοινοβουλίου από τη ΓΔ ΧΙΙΙ.
<P>
Πρέπει να εξετάσουμε τα κοινά σημεία που υπάρχουν στις μορφές παρακολούθησης που χρειαζόμαστε εξίσου για τα συστήματα, τις υπηρεσίες και το περιεχόμενο. Όταν πληροφορούμαι ότι κυκλοφορεί ένα μέχρι στιγμής άφαντο έγγραφο για τη σύγκλιση, που εκφράζεται μάλλον εχθρικά για τις παραδοσιακές απόψεις περί νομοθεσίας -εκτιμώ ότι η ΓΔ Χ και, στην ουσία, ο επίτροπός της, έχουν ήδη εκφράσει την αντίθεσή τους ως προς το ζήτημα αυτό- θα ήθελα απλώς να πω ότι εμείς, στην Αίθουσα αυτή, θεωρούμε ότι το ζήτημα της σύγκλισης έπρεπε να τίθεται ανοιχτά και να συζητείται με όλες τις υπηρεσίες της Επιτροπής και, βεβαίως, του Ευρωπαϊκού Κοινοβουλίου.
<P>
Ο πρόεδρος της επιτροπής μου, ο κ. Pex, και εγώ προσωπικά παρουσιάσαμε ξεχωριστές εκθέσεις, οι οποίες -με τον τρόπο τους- συγκλίνουν, και ελπίζω ότι θα συμφωνήσει με αυτό σε ό, τι αφορά το Δίκτυο και όλες τις νέες υπηρεσίες.
<P>
Τι εννοούμε στο σημείο αυτό; Πρώτον, η ελευθερία του λόγου και η ελευθερία από παρενοχλήσεις πρέπει πάντα να βρίσκονται σε ισορροπία. Χρειαζόμαστε τόσο την αυτοέλεγχο, όπως τελικώς αναγνώρισαν οι εταιρείες, όσο και μέτρα συνολικής λογοκρισίας. Ακόμη και το Δίκτυο κινείται με ταχύ ρυθμό από τη δημιουργική αναρχία στον έλεγχο, όχι από κάποιο νέο σύνορο ηλεκτρονικών αλλά από τους μεγαλύτερους παίκτες του παλιού παιχνιδιού. Πρέπει να αντιμετωπίσουμε τις εξελίξεις χωρίς να περιορίζουμε την αδιαφιλονίκητη δυναμική που τις διακρίνει.
<P>
Η έκθεσή μου απευθύνει έκκληση για τη θέσπιση αποτελεσματικού πλαισίου αυτοέλεγχος, που να ορίζει πως πρέπει να εφαρμοστεί σε κάθε επίπεδο. Επιβεβαιώνει το στόχο δημοσίου συμφέροντος, ο οποίος πιστεύω ότι είναι υπέρτατος, και προβαίνει στη σαφή διάκριση μεταξύ του γενικώς παράνομου και του νόμιμου αλλά ενίοτε επιβλαβούς. Προτείνει πλήρη ανταλλαγή πληροφοριών μεταξύ κρατών μελών, ώστε να θέτουν συμφωνημένα πρότυπα και να αναλαμβάνουν κοινή δράση, όταν τα πρότυπα αυτά παραβιάζονται.
<P>
Η έννοια της οικειοθελούς συμμόρφωσης, που υποστηρίζεται ως ένα βαθμό από το Πράσινο Βιβλίο, ειναι απολύτως ορθή, αλλά οι κώδικες που εκπονούνται από τις επιτροπές συντάσσονται για να τηρούνται και όχι για να παραβιάζονται. Πρέπει να βοηθήσουμε στο θέμα αυτό, εντοπίζοντας τον παραδοσιακό βρόχο από τον πομπό μέχρι το δέκτη και την περίπλοκη ταξινόμηση, όπως ισχύει μέχρι σήμερα, των εξυπηρετητών, του περιεχομένου και των υπηρεσιών. Έχουμε την πρόθεση να θέσουμε, στην έκθεση αυτή, ένα πλαίσιο για την προστασία των ανηλίκων και την προστασία της ανθρώπινη αξιοπρέπειας, που πρέπει να επιτευχθεί με τις ελάχιστες δυνατές απαιτήσεις για όλους τους παροχείς περιεχομένων και με κατανοητούς ορισμούς ευθύνης. Τούτο συνεπάγεται δοκιμές εγχώριας καθώς και βιομηχανικής αυτοέλεγχος. Προϋποθέτει ότι το σύνολο των πολιτών θα συμμετάσχει στην παρακολούθηση της αυτοέλεγχος και των κωδίκων συμπεριφοράς.
<P>
Τέλος, αν κοιτάξετε την παράγραφο 25 της έκθεσής μου, θα διαπιστώσετε ότι ζητούμε κατάλληλο νομικό πλαίσιο σε κάθε νέα υπηρεσία, κρατώντας σε ισορροπία τα δικαιώματα και τις υποχρεώσεις των παροχέων, των καταναλωτών και των κρατών μελών, βάσει της εμπειρίας που αποκομίσαμε στα περισσότερα από 75 χρόνια ρυθμίσεων στη ραδιοφωνική και τηλεοπτική μετάδοση. Εκείνοι που, στη συζήτηση για την τηλεόραση χωρίς σύνορα, υποστήριξαν ότι οι οπτικοακουστικές υπηρεσίες δεν θα μπορούσαν να διεκδικήσουν τίποτα από τις νέες τεχνολογίες, σήμερα έχουν το θράσος να διαβεβαιώνουν ότι οι οπτικοακουστικές υπηρεσίες θα πρέπει να απορροφηθούν από τις μεγα-τεχνολογίες του μέλλοντος. Λέμε "όχι» σε αυτό: ο πολιτισμός και η τεχνολογία, το περιεχόμενο και η ανησυχία πρέπει πάντα να βρίσκονται σε ισορροπία.

<SPEAKER ID=213 LANGUAGE="IT" NAME="Barzanti">
Κύριε Πρόεδρε, η παρέμβασή μου έχει ως μοναδικό σκοπό την έκφραση της απόλυτης σύμπνοιας της Σοσιαλιστικής Ομάδας προς την έκθεση που μόλις υποβλήθηκε από τον κ. Whitehead. Υπογραμμίζονται θεμελιώδη σημεία, ενώ απαιτούνται ταχύτατες αποφάσεις γιατί δεν υπάρχει περιθώριο αναμονής. Τα ζητήματα που προβάλλονται εδώ, δηλαδή η ανάγκη δυνατότητας και σε ευρωπαϊκή κλίμακα καταπολέμησης της όλο και πιο ανησυχητικής αξιοποίησης νέων υπηρεσιών για τη μετάδοση παράνομων μηνυμάτων, ζημιογόνων για την ανάπτυξη της προσωπικότητας, πρέπει να κατέχουν πρωταρχική θέση.
<P>
Πιστεύω ότι η επίτευξη του ως άνω στόχου συνεπάγεται την ανάγκη δημιουργίας πραγματικής ευρωπαϊκής αρχής της οποίας η νομιμότητα δράσης να βασίζεται σε συγκεκριμένα κείμενα κανονισμού και, στην περίπτωση αυτή, σε κανονισμό με οριζόντια προσέγγιση, που αγκαλιάζει όλα τα είδη υπηρεσιών, με τις ιδιαιτερότητες που αναφέρονται στους διαφόρους τύπους υπηρεσιών αλλά με στόχο, όπως ήδη είπαμε στην έκθεση για τα δικαιώματα πνευματικής ιδιοκτησίας που μόλις εγκρίθηκε, τη θέσπιση, και από κανονιστικής άποψης, ελάχιστων προδιαγραφών δια νόμου, τα οποία πρέπει να τηρηθούν εκ μέρους των προμηθευτών νέων υπηρεσιών, που μεταδίδονται και προσεγγίζονται ευκολότερα σε σχέση με τις παραδοσιακές υπηρεσίες. Δεν επαρκεί συνεπώς ο εθελοντικός αυτοέλεγχος, που παραμένει ωστόσο βασική προσέγγιση, όπως σωστά αναφέρεται στην παράγραφο 14, επιβάλλεται επίσης νομοθετική παρέμβαση που δεν συνεπάγεται σαφώς λογοκρισία, αλλά έλεγχο, ευαισθητοποίηση όλων όσων, με την παροχή αυτών των υπηρεσιών, οφείλουν να το κάνουν με τον πιο σωστό τροπο και να παρεμποδίσουν την αναμετάδοση διαβρωτικών και επιζήμιων μηνυμάτων για την προσωπικότητα, που προσβάλλουν επίσης την ανθρώπινη αξιοπρέπεια.

<SPEAKER ID=214 LANGUAGE="NL" NAME="Pex">
Κυρία Πρόεδρε, κατά πολύ μεγάλο μέρος συμφωνώ με τον κ. Whitehead. Εκπόνησε μια εξαιρετική έκθεση, η οποία πράγματι έχει πολλά κοινά σημεία με τη δική μου έκθεση, όπως είπε και ο ίδιος. Είναι λογικό, μια που το θέμα υπήρξε αντικείμενο εκτενών και σοβαρών συζητήσεων στην Επιτροπή Πολιτισμού. Υπάρχει αντιπαράθεση, κυρία Πρόεδρε, μεταξύ της ελευθερίας έκφρασης και του δικαιώματος ανεξάρτητης ενημέρωσης αφενός, και της προστασίας ανηλίκων και της ατομικής ακεραιότητας αφετέρου. Κι αυτή η αντιπαράθεση θα υπάρχει πάντα. Κατά βάθος δεν υπάρχει τίποτα το καινούριο με την ηλεκτρονική ενημέρωση σε σχέση με τις παραδοσιακές μορφές πληροφόρησης. Ό, τι δεν επιτρέπεται σε χαρτί ή ταινία, δεν επιτρέπεται ούτε στους ηλεκτρονικούς υπολογιστές του Internet. Η μόνη διαφορά είναι ο διεθνής χαρακτήρας· δεν υπάρχουν πλέον σύνορα για την ηλεκτρονική ενημέρωση. Αρα απαιτείται διεθνής συνεργασία στον τομέα της νομοθεσίας, ειδικότερα της ποινικής νομοθεσίας και της επίβλεψης. Επίσης, επιβάλλεται να γίνει ένας σαφής διαχωρισμός μεταξύ του απαγορευμένου και του ανεπιθύμητου. Σε τελική ανάλυση, είναι θέμα διάδοσης ηθικής κι αξιών, άρα της σωστής ανατροφής παιδιών και της σωστής εκπαίδευσης.
<P>
Παρατηρώ ακόμη ότι στο δίκτυο όλοι φέρουν ευθύνες: όλοι όσοι ασχολούνται με την παροχή, εγγραφή, μεταβίβαση, διάδοση και λήψη πληροφοριών. Ο αυτοέλεγχος αποτελεί πράγματι την καλύτερη λύση του προβλήματος, συμφωνώ εδώ με τον κ. Whitehead. Όπου ο αυτοέλεγχος δεν ανταποκρίνεται στις υποχρεώσεις του, πρέπει να επεμβαίνει η νομοθεσία. Αλλά η επιβολή της είναι και θα παραμένει μεγάλο πρόβλημα.

<SPEAKER ID=215 NAME="Παπαγιαννάκης">
Κυρία Πρόεδρε, κατ'αρχάς να πω ότι εκτιμούμε απόλυτα την ποιότητα της έκθεσης του συναδέλφου κ. Whitehead και θα πρότεινα να στηρίξουμε τα συμπεράσματά του. Ωστόσο, θα ήθελα να υπογραμμίσω ότι και ο ίδιος και όλοι μας, νομίζω, αναγνωρίζουμε ότι υπάρχει ένα μεγάλο μέρος αμηχανίας στις αναλύσεις μας, όσο και αν είναι εις βάθος, θεωρητικές και ανήσυχες. Υπάρχει μία αμηχανία. Δεν αρκεί προφανώς αυτό που ο συνάδελφος κ. Whitehead αποκαλεί ισορροπία ανάμεσα στην ελευθερία του λόγου από την μία μεριά και στην «ελευθερία» του εγκλήματος από την άλλη, ούτε αρκεί βεβαίως η έννοια της αυτοέλεγχος. Διότι ενώ είναι σωστά πράγματα, αναρωτιέται κανείς: θα ασκήσει ισορροπίες, θα ανησυχήσει για ισορροπίες και θα ασκήσει αυτοέλεγχο όποιος έχει την πρόθεση και το κέρδος από την παρανομία και το έγκλημα; Νομίζω όχι. Είναι προφανές. Και αυτό το συναντάμε παντού. Η συζήτηση που κάνουμε τώρα μου θυμίζει παλαιότερες συζητήσεις για τη σχέση μας με το περιβάλλον, την αγάπη που πρέπει να του έχουμε κλπ., όταν ανακαλύψαμε ότι από την καταστροφή του περιβάλλοντος κάποιοι βγάζουν λεφτά, και πολλά μάλιστα. Υπάρχει μία αναλογία ανάμεσα στα δύο.
<P>
Νομίζω λοιπόν ότι τίθεται ένα σοβαρότατο ζήτημα εφαρμογής των αρχών του κράτους δικαίου σε νέες συνθήκες. Και διαφωνώ με κάποιους συναδέλφους που λένε ότι δεν υπάρχει κάτι το νέο. Υπάρχει κάτι το νέο. Υπάρχει ένα νέο περιβάλλον που δεν λαμβάνει υπ'όψη του τα κράτη και τα σύνορα. Υπάρχει λοιπόν ζήτημα και ελέγχων και παρακολούθησης, και μάλιστα παρακολούθησης στην πηγή της εγκληματικής πράξης, προτού γίνει -αυτό είναι το πιο σωστό- και υπάρχει και πρόβλημα κυρώσεων, όπως κατ'αναλογία θα έλεγε κανείς σε οποιοδήποτε κράτος δικαίου. Το καινούργιο είναι όμως το ερώτημα: σε ένα περιβάλλον που δεν λαμβάνει υπ'όψη του τα κράτη και τα σύνορα, ποιός κάνει θεμιτή, όχι μόνο νόμιμη, την παρέμβαση αυτή, ποιός την κάνει θεμιτή στην κοινωνία, »legitimate», όπως θα έλεγαν οι φίλοι μας οι 'Αγγλοι; Με ποιά κριτήρια γίνεται; Με ποιά μέσα ελέγχου εφαρμόζεται; Εκεί λοιπόν υπάρχει ένα ζήτημα το οποίο ξεπερνάει την συζήτησή μας αλλά, θα ήθελα να τονίσω, κύρια Πρόεδρε, αναδύεται κάθε φορά που συζητάμε τέτοια καινούργια προβλήματα. Υπάρχει το ζήτημα ποιά πολιτική αρχή, νομίμως και δημοκρατικά εκλεγμένη και αναδειγμένη, θα κάνει αυτά τα πράγματα με θεμιτό τρόπο. Δηλαδή, με λίγα λόγια, ξαναθέτει το θέμα της πολιτικής ενοποίησης της Ευρώπης με πολύ έντονο τρόπο, και θα έλεγα, επειδή η κλίμακα της Ευρώπης είναι πολύ μικρή, του ρόλου της σε μία ρύθμιση τέτοιων ζητημάτων νομίμως και δημοκρατικώς σε παγκόσμιο επίπεδο.
<P>
'Οσο και να φαίνεται ουτοπικό αυτό, κυρία Πρόεδρε, είναι τόσο ουτοπικό όσο και όσα λέγαμε για τις καινούργιες τεχνολογίες πριν 5-10 χρόνια.

<SPEAKER ID=216 LANGUAGE="SV" NAME="Holm">
Κυρία Πρόεδρε, σ' αυτή τη Πράσινη Βίβλο της Επιτροπής και την καλοδιατυπωμένη έκθεση Whitehead αναφέρονται πολλοί σημαντικοί προβληματισμοί.
<P>
Είναι σημαντικό να σημειώσουμε ότι στο προοίμιο της Συνθήκης της ΕΕ γίνεται άμεση παραπομπή στην Ευρωπαϊκή Συνθήκη για την Προστασία των Ανθρώπινων Δικαιωμάτων, η οποία μεταξύ άλλων καθορίζει την ελευθερία του λόγου. Αυτό το δικαίωμα πρέπει βέβαια να είναι κατευθυντήριο για το έργο μας.
<P>
Ανήκω ο ίδιος στη γενιά της νεολαίας που έχει γαλουχηθεί με την τεχνολογία της πληροφορικής, το Internet και άλλες οπτικοακουστικές υπηρεσίες που υπάρχουν. Βλέπω ως ένα αυτονόητο εργαλείο την λήψη και ανταλλαγή πληροφοριών. Ταυτόχρονα όμως η νέα αυτή τεχνολογική εξέλιξη φέρνει τα πάνω κάτω στη γνώριμη κατάσταση ότι το κράτος μπορεί κατά κάποιο τρόπο να ελέγξει το περιεχόμενο των πληροφοριών. Αυτό που ισχύει τώρα είναι η παγκοσμιοποίηση και έχουμε αφήσει πίσω μας τους γεωγραφικούς περιορισμούς του εθνικού κράτους.
<P>
Πρέπει να πούμε επίσης ότι υπάρχουν αρκετά μειονεκτήματα με την νέα τεχνολογία. Δεν μπορούμε παρά να το θεωρήσουμε λυπηρό ότι οι οπτικοακουστικές υπηρεσίες και οι υπηρεσίες πληροφόρησης καταρρακώνουν ακριβώς την ανθρώπινη αξιοπρέπεια. Όσον αφορά τις υπηρεσίες της τηλεόρασης π.χ. διάκειμαι θετικά στο να μπορούν οι καταναλωτές, σε εθελοντική βάση, να χρησιμοποιούν κάποια μορφή σύστηματος διήθησης. Αλλά τι κάνει κανείς όταν πρόκειται για το παγκόσμιο δίκτυο του Internet; Ελάχιστα βοηθάει να το συζητάμε εδώ στο Ευρωπαϊκό Κοινοβούλιο ή στην Ευρωπαϊκή Επιτροπή. Απαιτείται μία παγκόσμια λύση μέσω του ΟΗΕ ή του ΠΟΕ -δεν ξέρω ποιό είναι το πλέον κατάλληλο. Αλλά αν θα γίνει κάτι, τότε αυτό που ισχύει είναι η παγκόσμια διευθέτηση.
<P>
Το Internet παρέχει φανταστικές δυνατότητες. Εγώ ο ίδιος έχω, ως πολιτικός, έρθει σε επαφή με ανθρώπους και πολίτες με τους οποίους αλλιώς δεν θα είχα ίσως έρθει ποτέ σε επαφή, αλλά οι οποίοι κάθονται τώρα μπρος στον υπολογιστή τους και μπορούν να αντιδράσουν ταχέως όταν είμαι στην τηλεόραση ή σε μία συνέντευξη εφημερίδας και να ρωτήσουν περαιτέρω. Είναι άνθρωποι οι οποίοι ίσως δεν θα είχαν δηλώσει την παρουσία τους ποτέ αλλιώς. Αυτό είναι βέβαια μία αναζωογόνηση της δημοκρατικής ελευθερίας του λόγου.
<P>
Δυστυχώς αυτό δεν είναι μόνο μια ελευθερία για εμάς τους καλοπροαίρετους πολίτες. Δυστυχώς συνεπάγεται επίσης μια ελευθερία π.χ. για τους νεοναζί που διαδίδουν και ανταλλάσσουν τους σιχαμερούς και δηλητηριώδεις μύθους τους, και τους παιδεραστές οι οποίοι μπορούν ταχέως, σε μερικά δευτερόλεπτα, να ανταλλάξουν πληροφορίες.
<P>
Τέλος, θέλω να αναφερθώ στην παράγραφο 23 της τελικής έκθεσης Whitehead, η οποία συμπεριλαμβανόταν επίσης στην γνωμοδότηση της Επιτροπής Νομικών Θεμάτων και Δικαιωμάτων των Πολιτών, του κ. Lindholm, ότι πρέπει να διατεθούν πόροι στην υπηρεσία π. χ. γονέων και εκπαιδευτικών οι οποίοι θα ενημερωθούν ποιος είναι ο καλύτερος τρόπος για να προστατευτούν οι ανήλικοι από το να εκτεθούν σε υλικό που μπορεί να είναι βλαβερό για την εξέλιξή τους. Είναι σημαντικό να συμπεριλαμβάνεται και αυτό.

<SPEAKER ID=217 LANGUAGE="NL" NAME="Blokland">
Κυρία Πρόεδρε, καταρχήν θεωρώ θετικό το ότι η Επιτροπή και το Κοινοβούλιο ασχολούνται με την προστασία από τα βλαβερά προϊόντα των μέσων ενημέρωσης. Από επιστημονικούς κύκλους μάς έρχονται όλο και περισσότερες ενδείξεις ότι σκηνές γεμάτες βία ή σεξ βλάπτουν την υγιή ανάπτυξη παιδιών και νέων. Είναι αποκρουστικό το ότι οι ιθύνοντες των μέσων ενημέρωσης μας φέρνουν συνεχώς αντιμέτωπους με παραγωγές ύποπτης ποιότητας, γεμάτες αισχρολογίες, βία, σεξ και ρατσισμό. Για χάρη του κέρδους, ποδοπατούνται οι Δέκα Εντολές της Βίβλου. Επισημαίνω ότι δεν διακυβεύεται εδώ μόνον η ανθρώπινη αξιοπρέπεια, αλλά και ο ίδιος ο άνθρωπος. Ο Αγγλος φιλόσοφος C.S. Lewis το θέτει έτσι: "Όποιος δεν σέβεται το νόμο του Θεού, καταργεί κατά κάποιον τρόπο τον άνθρωπο».
<P>
Αφετηρία της πολιτικής είναι ότι πρώτα οι γονείς και οι κηδεμόνες φέρουν την ευθύνη για τα παιδιά τους. Εντούτοις, το πλήθος των δεδομένων και ο εντατικός ρυθμός της κοινωνίας μας, καθιστούν απαραίτητο να βοηθηθούν οι γονείς να ανταποκριθούν στις ευθύνες τους. Σκέπτομαι φτηνά μέσα, όπως τσιπς μη βίας, πικτογραφήματα σε βιντεοταινίες που προβάλλονται μαζί με την παράσταση, ταξινόμηση ανά ηλικία, κωδικούς αριθμούς με τους οποίους οι γονείς να μπορούν να μπλοκάρουν ορισμένα τηλεοπτικά κανάλια. Ασφαλώς οι γονείς χρειάζονται μια κατάλληλη πληροφόρηση για όλα αυτά. Θεωρώ όμως ότι δεν είναι τόσο καθήκον της Ευρωπαϊκής Επιτροπής, παρά μάλλον τον εθνικών κυβερνήσεων.
<P>
Δεύτερον, φέρουν ευθύνες και οι αρχές. Η κοινωνία ευνοείται από την πρόληψη της εγκληματικότητας. Ο αυτοέλεγχος στον οπτικοακουστικό τομέα που υποστηρίζει η Επιτροπή, πρέπει να συνοδεύεται από αυστηρές προδιαγραφές ως προς την ποινικοποίηση. Εφόσον οι παραγωγοί τείνουν να εξαντλήσουν τα όρια του επιτρεπτού, χρειάζονται αποτελεσματικές και βαριές κυρώσεις για όσους παραγωγούς ξεπεράσουν αυτά τα όρια. Η ελευθερία εκφράσεως αποτελεί μεγάλο αγαθό. Για να την προστατέψουμε, δεν πρέπει να την κατοχυρώσουμε τόσο, ώστε να επιτρέπουμε την καταχρήσή της. Οταν εμείς οι πολιτικοί δεν έχουμε το θάρρος να θέσουμε φραγμό στις προστυχιές, συμβάλλουμε στην κατάδικη του επομένου παιδιού-θύματος.
<P>
Και τίθεται το ερώτημα σε μας και σε σας, κύριε Επίτροπε, αν το συνειδητοποιήσαμε δεόντως. Η Πράσινη Βίβλος με απαγοητεύει κάπως. Η έκθεση του συνάδελφου κ. Whitehead είναι καλύτερη· ελπίζω ο εισηγητής να υποστηρίξει τις δύο τροπολογίες του συναδέλφου κ. Seillier.
<P>
Εφιστώ ακόμα την προσοχή της Επιτροπής στα πολλά ηλεκτρονικά παιχνίδια που προκαλούν την επιθετικότητα των παιδιών. Δεν θα «ταν φρόνιμα να καθιερωθεί και για αυτά τα προϊόντα ένα σήμα και ένας διαχωρισμός ανά ηλικία;
<P>
Τέλος, ένα θέμα που ανέφερε ήδη ο πρώην συνάδελφός μου κ. Leen van der Waal κατά τη συζήτηση για την έκθεση Pradier για το παράνομο ή βλαβερό περιεχόμενο του Internet. Και σ' εκείνη τη συζήτηση για τις παραγωγές των μέσων ενημέρωσης, έπαιξε ρόλο η διαφορά ανάμεσα σε αξιόποινο και βλαβερό προϊόν. Αυτός ο περιβόητος διαχωρισμός αποτελεί όμως θεωρία. Δεν βλέπω πως κάτι που θεωρείται πολύ βλαβερό για παιδιά, θα 'ταν καλό - ή τουλάχιστον ακίνδυνο - για ενήλικους. Όλες αυτές οι ανεπιθύμητες οικειότητες, η σεξουαλική εκμετάλλευση γυναικών και παιδιών, ο αυξανόμενος σεξουαλικός τουρισμός και η ζήτηση παιδικής πορνογραφίας σας ερωτώ: όλα' αυτά τα άσχημα φαινόμενα δεν προωθούνται άραγε από λίγο πολύ διεστραμμένες οπτικοακουστικές παραγωγές; Η ουσία είναι αν θέλουμε να κάνουμε κάτι. Πρέπει να καταπολεμήσουμε όχι μόνον τις ακραίες διαστροφές αλλά και τις εξεζητημένες, δήθεν πολιτισμένες αλλά στην ουσία ανήθικες πράξεις. Διότι το μεγάλο κακό που διακυβεύει το βίωμα της κοινωνίας μας, ξεκινά σαν ένα μικρό κακό.

<SPEAKER ID=218 LANGUAGE="EN" NAME="Perry">
Κυρία Πρόεδρε, η Ιστορία δεν επαναλαμβάνεται πάντα, αλλά συχνά διαπιστώνουμε τρομακτικές ομοιότητες με το παρελθόν. Στα τέλη του 19ου αιώνα, η μηχανή εσωτερικής καύσης και το αυτοκίνητο είχαν σημαντικά πλεονεκτήματα, αλλά παρουσίαζαν, παράλληλα, ορισμένα εμφανή προβλήματα, όπως η ρύπανση και η κυκλοφοριακή συμφόρηση. Αλλαξε άρδην τη ζωή μας στον 20ό αιώνα. Στα τέλη του τρέχοντος αιώνα, υπάρχουν οι νέες τεχνολογίες στον οποτικοακουστικό τομέα, οι υπηρεσίες πληροφόρησης, το Ίντερνετ, η ψηφιακή τηλεόραση, κ.λπ. Θα επιφέρουν αξιοσημείωτα προτερήματα που δεν πρέπει να μείνουν ανεκμετάλλευτα, αλλά θα προκαλέσουν και προβλήματα και, αναμφισβήτητα, θα αλλάξουν ολόκληρη τη ζωή μας, είτε το θέλουμε είτε όχι.
<P>
Πρέπει να είμαστε προσεκτικοί ώστε, στην ενασχόλησή μας με τις νέες τεχνολογίες, να μη σχεδιάζουμε σύστημα όμοιο με εκείνο του ανθρώπου που κρατώντας μια κόκκινη σημαία προσπαθεί να ανακόψει την πρόοδο του αυτοκινήτου. Κανονικά, υποστηρίζω ότι, όταν αντιμετωπίζουμε προβλήματα τέτοιας φύσης κατά την εφαρμογή της επιστήμης, πρέπει να στρεφόμαστε στην ίδια την επιστήμη για να βρούμε λύση. Όμως, στο σημείο αυτό, προκύπτει πρόβλημα. Διαφωνώ εν μέρει με το συνάδελφο κ. Pex, ο οποίος ισχυρίστηκε ότι ουσιαστικά υπάρχουν τα παλιά συστήματα και ότι δεν συντελέστηκε καμία σημαντική αλλαγή.
<P>
Αυτό που συμβαίνει σήμερα είναι ότι το επάνω ράφι του πρακτορείου ειδήσεων μεταφέρεται στις κρεβατοκάμαρες των παιδιών μας. Δεν θεωρώ τον εαυτό μου αδαή ως προς τους υπολογιστές, αλλά το περασμένο Σαββατοκύριακο σκέφτηκα ότι θα ήταν καλύτερο να "σερφάρω» στο δίκτυο για να δω απλώς τι προσέφερε. Πρέπει να ομολογήσω ότι βασίστηκα στην κόρη μου για να με βοηθήσει να καταλάβω τι θα γινόταν αν πληκτρολογούσα "πορνογραφία». Δόξα τω Θεώ που ήταν δίπλα μου. Κατάφερε να με γλιτώσει από κάποια ντροπή και να με προστατεύσει από τα φρικτά πράγματα που προσφέρονταν!
<P>
Ωστόσο, πιστεύω ότι η επιστήμη προσφέρει ορισμένες λύσεις. Υπάρχουν διαδικασίες που μπορούν να παρακολουθούν, να ελέγχουν και να εκριζώσουν ορισμένες από τις χειρότερες. Ας ελπίσουμε ότι οι γιοι και οι κόρες μας δεν είναι τόσο έξυπνοι, ώστε να μπορούν να βρίσκονται μπροστά από την εν λόγω βιομηχανία.
<P>
Η συμβουλή που θα έδινα στην Επιτροπή είναι να μιλήσει, να μιλήσει και να ξαναμιλήσει στους βιομηχανικούς φορείς του τομέα αυτού. Θέλουν να συνεργαστούν. Ας συνεργαστείτε μαζί τους. Είναι έτοιμοι να βοηθήσουν και πιστεύω ότι στο σημείο αυτό μπορούμε να βρούμε ορισμένες λύσεις. Η υποχρέωσή μας -και είναι σαφώς υποχρεωσή μας- συνίσταται στη δημιουργία συγκεκριμένου νομικού πλαισίου που θα επιτρέψει στον εν λόγω τομέα να βοηθηθεί σε ό, τι αφορά τον αυτοέλεγχό του.

<SPEAKER ID=219 LANGUAGE="NL" NAME="Vanhecke">
Κυρία Πρόεδε, προέρχομαι ο ίδιος από μια χώρα που συνταράχθηκε βαθειά από έναν σοβαρότατο σκάνδαλο παιδεραστίας. Επομένως, συμφωνώ φυσικά σε γενικές γραμμές με την παρούσα έκθεση και με το έγγραφο της Επιστροπής στην οποία βασίζεται.
<P>
Επιτρέψτε μου όμως μερικές παρατηρήσεις, όχι τεχνικού χαρακτήρα, μια που δεν ξέρω τίποτα από τεχνολογίες, αλλά πολιτικού χαρακτήρα. Πρώτον, επισημαίνω στον εισηγητή ότι θεωρώ σφάλμα να ενδίδει κανείς στην τρομοκρατία του "political correct », του πολιτικά σωστού, και να θέτει την γνώμη του δήθεν ρατσισμού - και διευκρινίζω, δήθεν ρατσισμού, μια που αναφέρομαι φυσικά στην ιδέα της εθνικής προτίμησης και μόνον- στην ίδια τάξη με αδιαμφισβήτητα εγκλήματα όπως η παιδεραστία.
<P>
Δεύτερον, εκτιμώ βέβαια τις ανησυχίες του εισηγητή και της Επιτροπής για την κατάχρηση των νέων μέσων τηλεπικοινωνιών από αρρωστημένα πρόσωπα. Διαπιστώνω όμως ότι στα παραδοσιακά μέσα ενημέρωσης, αυτά τα ίδια αρρωστημένα πρόσωπα δεν ενοχλούνται και πολύ. Σε ορισμένα κράτη μέλη αρκεί να σταθεί κανείς στο πρώτο περίπτερο, για να του χωθούν στη μύτη τα πιο αποκρουστικά πορνογραφικά περιοδικά παιδεραστίας.
<P>
Συμμερίζομαι τις απόψεις του εισηγητή και της Επιτροπής για τον βασικό ρόλο της οικογένειας στην προστασία και την ανατροφή των παιδιών. Είναι όμως λυπηρή διαπίστωση ότι σε τόσες ευρωπαϊκές χώρες η παραδοσιακή οικογένεια εγκαταλείπεται στην τύχη της από τις εθνικές αρχές και από τον ευρωπαϊκό προϋπολογισμό, αν δεν τιμωρείται και υποσκάπτεται κιόλας συστηματικά από την φορολογία.

<SPEAKER ID=220 LANGUAGE="DE" NAME="Heinisch">
Κυρία Πρόεδρε, αξιότιμοι συνάδελφοι, η ταχύτητα με την οποία συντελούνται οι εξελίξεις στις τεχνολογίες πληροφόρησης και τις νέες υπηρεσίες, απαιτεί πράγματι μια γρήγορη αντίδραση του νομοθέτη για να καταπολεμήσει την καταχρηστική χρησιμοποίησή τους. Είμαι της γνώμης ότι ενδείκνυται, στον τομέα αυτό, η θέσπιση ρυθμίσεων σε ευρωπαϊκό επίπεδο, παρ' όλο που διακρίνω φυσικά τις δυσκολίες, προκειμένου να καθοριστούν, στο πεδίο αυτό, κοινές ευρωπαϊκές αξίες.
<P>
Ιδιαίτερα με ικανοποιεί το ότι υπογραμμίζεται στην έκθεση του κ. Whitehead ο σημαντικός ρόλος των προσωπικών ευθυνών. Σημαντικό ρόλο παίζει η μόρφωση των επιμέρους ατόμων και κυρίως η ικανότητα της οικογένειας για κριτική αντιμετώπιση του θέματος. Σ' αυτά τα πλαίσια, θεωρώ απαραίτητο να διασφαλιστεί στα κράτη μέλη, μέσα στην οικογένεια και στο σχολείο μια παιδεία, που θα μεταδώσει στην νεολαία μας τον τρόπο μιας "λελογισμένης» χρήσης των μέσων - παλιών και νέων. Εδώ δεν πρόκειται για το προσφιλές πλεονέκτημα που προσφέρει το "πατάω το κουμπί και κλείνω». Περισσότερο πρόκειται για εξάσκηση σε μια πιο κριτική χρησιμοποίηση των μέσων από την οικογένεια, που μπορεί να αποβεί γόνιμη μόνο μέσα από μια κοινή αντιμετώπιση του περιεχομένου και των στόχων. Κι εδώ, επίσης, η παιδεία αποτελεί το ζωντανό πρότυπο. Για τον λόγο αυτό θα πρέπει πολύ περισσότερο να συμπεριληφθούν και οι γονείς σ' αυτήν την παιδεία των μέσων. Θεωρώ εύλογα για αυτόν -καθώς και για πολλούς άλλους τομείς- εκπαιδευτικά και μετεκπαιδευτικά προγράμματα για γονείς και δασκάλους.
<P>
Η ενημερωτική εκστρατεία που προτείνεται στην έκθεση μπορεί πράγματα να συνδράμει περαιτέρω. Θα πρέπει να ευαισθητοποιηθούν πάνω σ' αυτήν την προβληματική όλοι οι ενεχόμενοι υπεύθυνοι φορείς παιδείας και εκπαίδευσης και να ενημερωθούν επαρκώς για τις εξελίξεις στον τεχνολογικό τομέα. Πολλοί γονείς και δάσκαλοι διακατέχονται από τεράστιους φόβους προσέγγισης των νέων τεχνολογιών και γι' αυτό αγνοούν και τους κινδύνους που ενδεχόμενα απειλούν τα παιδιά τους. Πέρα απ' αυτό οι μεν μεταθέτουν τις ευθύνες τους στους δε. Δεν συναισθάνονται ότι η παιδεία με τα ηλεκτρονικά μέσα πρέπει να επιτυγχάνεται τόσο στο σπίτι, όσο και στο σχολείο κι ακόμη στο νηπιαγωγείο. Εδώ πρέπει να βασιστούμε. Στην συνεργασία μεταξύ νηπιαγωγείου, σχολείου και γονέων πρέπει να οργανωθεί μια κοινή επιμόρφωση. Έτσι θα μπορέσουμε να ευαισθητοποιήσουμε όλους τους φορείς που θα συμμετέχουν και θα προλαμβάνουν με αποτελεσματικό τρόπο τις βλάβες που απειλούν τα παιδιά μας. Τεχνικές δυνατότητες μιας παρόμοιας εξασφάλισης, όπως πχ. τα τσίπ-V, δεν πρέπει να αφήνουν έξω απ' τις ευθύνες τους οι γονείς, οι εκπαιδευτικοί και οι δάσκαλοι.
<P>
Ευχαριστώ τον κ. Whitehead για την εξαιρετική του έκθεση και είμαι ιδιαίτερα χαρούμενος που όλα αυτά τα σημεία που θίξαμε, περιλαμβάνονται στην έκθεση.

<SPEAKER ID=221 NAME="de Silguy">
Κυρία Πρόεδρε, Κυρίες και Κύριοι μέλη του Κοινοβουλίου, οι νέες υπηρεσίες οπτικοακουστικού χαρακτήρα και οι νέες υπηρεσίες πληροφόρησης προσφέρουν στην Ευρώπη νέες δυνατότητες δρομολόγησης των δράσεων στον τομέα της παιδείας και στην πρόσβαση στην εκπαίδευση και τον πολιτισμό. Η ανάπτυξη των υπηρεσιών αυτών στην Ευρωπαϊκή Ένωση προϋποθέτει όχι μόνο ευνοϊκές οικονομικές και πολιτικές συνθήκες, αλλά και μια αποτελεσματική πρστασία των γενικών συμφερόντων του ευρωπαίου πολίτη. Πώς να προστατευθεί το γενικό συμφέρον στο πλαίσιο των νέων υπηρεσιών; Σ' αυτήν ακριβώς την ερώτηση το Πράσινο Βιβλίο επιχείρησε να απαντήσει στοιχειωδώς.
<P>
Για να γίνει αυτό, πρέπει καταρχάς να έχουμε πολύ καλή γνώση του ειδικού χαρακτήρα της προσφερόμενης υπηρεσίας. Πρέπει να γνωρίζουμε επίσης το κατάλληλο νομικό πλαίσιο, τον ενδεικνυόμενο βαθμό νομικής υποχρέωσης και αυτοελέγχου. Σε μια τέτοια προοπτική, το Πράσινο Βιβλίο, το σχετικό με την προστασία των ανηλίκων και της ανθρώπινης αξιοπρέπειας, εγκρίθηκε στις 16 Οκτωβρίου του 1996, ακριβώς μόλις πριν από ένα χρόνο, από την Επιτροπή, με σκοπό να ξεκινήσει μια μεγάλη συζήτηση πάνω σε ένα ουσιατικό ζήτημα: την προστασία των ανηλίκων και της ανθρώπινης αξιοπρέπειας στις υπηρεσίες οπτικοακουστικού χαρακτήρα και ενημέρωσης της τηλεόρασης και του Ίντερνετ.
<P>
Ευχαριστώ, Κύριε Whitehead, για την εξαιρετική σας έκθεση, για την οποία σας συγχαίρω. Φέρνει στο φως τα ουσιαστικά σημεία αυτής της συζήτησης. Σημείο πρώτο: οι συζητήσεις που συνόδευαν την έκδοση του Πράσινου Βιβλίου κατέδειξαν το ενδιαφέρον του συνόλου των ενδιαφερόμενων ομάδων για μια ηθική προσέγγιση της κοινωνίας της πληροφόρησης. Η προστασία των ανηλίκων και της ανθρώπινης αξιοπρέπειας αποτελεί απαραίτητη προϋπόθεση για τη δημιουργία ενός ευνοϊκού κλίματος εμπιστοσύνης για την ανάπτυξη νέων υπηρεσιών.
<P>
Το δεύτερο στοιχείο που φωτίζεται από την έκθεσή σας αφορά τα όσα οφείλει να κάνει η Ευρωπαϊκή Ένωση. Η Ευρωπαϊκή Ένωση, λαμβάνοντας υπόψη την πολυμορφία των εθνικών πολιτιστικών ευαισθησιών και σεβόμενη απόλυτα την αρχή της επικουρικότητας, οφείλει να προωθήσει μια ελάχιστη κατανόηση των εθνικών πλαισίων αυτοελέγχου. Είναι πράγματι αναγκαίο, κύριε Perry, να παρέχουμε τις βάσεις ενός συντονισμού σε ευρωπαϊκό επίπεδο στο σύνολο των ενδιαφερομένων -βιομήχανοι, χρήστες, δημόσιες αρχές-, και είναι αναγκαίο να ενθαρρύνουμε την αξιολόγηση των μέτρων που λήφθηκαν. Νομίζω ότι ο κ. Barzanti επέμενε νωρίτερα σ' αυτό το σημείο. Είναι απαραίτητο: ναι στον αυτοέλεγχο, αλλά συνοδευόμενο από την αξιολόγηση. Και ο αυτοέλεγχος δεν σημαίνει ότι, σε τελική ανάλυση, δεν θα υπάρξει ρύθμιση, ωστόσο ας μη προτρέχουμε στον τομέα αυτόν.
<P>
Στοιχείο τρίτο: για να ενισχύσουμε την αποτελεσματικότητα των εθνικών μέτρων, παραμένει ουσιαστικό να αναγνωρίσουμε και να διαμορφώσουμε, στο επίπεδο της Ευρωπαϊκής Ένωσης, κοινούς στόχους -αυτό αποτελεί το πρώτο χρέος της Ευρωπαϊκής Ένωσης- σε ό, τι αφορά την προστασία των ανηλίκων και της ανθρώπινης αξιοπρέπειας. Είναι επίσης ουσιαστικό να προωθείται μια νόμιμη και υπεύθυνη χρήση των υπηρεσιών πληροφόρησης και επικοινωνίας.
<P>
Στοιχείο τέταρτο: πρέπει επίσης να ξεκινήσουν δράσεις ενημέρωσης, ευαισθητοποίησης και εκπαίδευσης. Σ' αυτό το σημείο, συμφωνώ με τον κ. Holm και με την κ. Heinisch.
<P>
Στοιχείο πέμπτο: λαμβάνοντας υπόψη την διεθνή διάσταση των δικτύων επικοινωνίας -ο κ. Holm ανέφερε νωρίτερα το στοιχείο αυτό-, η ανάπτυξη μιας ευρωπαϊκής προσέγγισης θα επιτρέψει να εκτιμήσουμε τις θεμελιώδεις αξίες μας σε διεθνές επίπεδο.Ναι, αυτό πρέπει να παγκοσμιοποιηθεί, αλλά πρέπει πρώτα να καθορίσουμε μια ευρωπαϊκή θέση.
<P>
Στοιχείο έκτο, και απαντώ εδώ στον κ. Παπαγιαννάκη: η συνεργασία σε νομικό και αστυνομικό επίπεδο, το τρίτο σκέλος, το άρθρο Κ. Το άρθρο Κ. της Συνθήκης για την Ευρωπαϊκή Ένωση μας επιτρέπει να ανπτύξουμε συνεργασίες για την αναγνώριση παράνομων περιεχομένων και την εκδίωξη των δραστών. Η Επιτροπή το βλέπει ευνοϊκά και θα επιμείνει σ' αυτό.
<P>
Τέλος, θα κλείσω απαντώντας στον κ. Blokland για το σύστημα ταξινόμησης. Η Επιτροπή, μαζί με όλες τις ενδιαφερόμενες πλευρές, θα μελετήσει αυτή την άποψη, λαμβάνοντας υπόψη της, φυσικά, τις πολιτιστικές ιδιαιτερότητες.

<SPEAKER ID=222 NAME="Πρόεδρος">
Ευχαριστώ πολύ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί στις 9.00.

<CHAPTER ID=7>
Νομικά επαγγέλματα και κοινοτικό δίκαιο (Δράση Robert Schuman)
<SPEAKER ID=223 NAME="Πρόεδρος">
Η ημερήσια διάταξη προβλέπει τη συζήτηση για την έκθεση (Α4-0323/97) της κ. Vallelersundi, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου (Δράση Robert Schuman) (COM(96)0580 - C4-0606/96-96/0277(COD)), που αφορά τη θέσπιση προγράμματος δράσης για την βελτίωση της ευαισθητοποίησης των ασκούντων νομικά επαγγέλματα στο κοινοτικό δίκαιο.

<SPEAKER ID=224 NAME="Palacio Vallelersundi">
Κυρία Πρόεδρε, στόχος της πρότασης απόφασης που μας απασχολεί είναι η θέσπιση ενός προγράμματος ευαισθητοποίησης στο κοινοτικό δίκαιο, εκείνων των επαγγελμάτων τα οποία έχουν αμεσότερη σχέση με την διοίκηση της δικαιοσύνης.
<P>
Πρωτίστως θέλω να πω πως η έκθεση της Επιτροπής Νομικών Θεμάτων και Δικαιωμάτων των Πολιτών, αποτελούμενη από 23 τροπολογίες και η οποία εγκρίθηκε ομοφώνως, υποστηρίζει τις αρχές, το περιεχόμενο και τους στόχους που θέτει η Επιτροπή. Και αυτό δεν θα πρέπει να μας εκπλήσσει.
<P>
Όντως, στην απόφαση του Κοινοβουλίου της 13ης Φεβρουαρίου 1996 -έκθεση Αναστασόπουλου-, στο σημείο 31, αυτή η Συνέλευση ζητούσε από την Επιτροπή, με σκοπό την βελτίωση της αποτελεσματικής και ομοιόμορφης εφαρμογής του κοινοτικού δικαίου από τα δικαστήρια των κρατών μελών, την θέσπιση ενός προγράμματος κατάρτισης και ενημέρωσης εκείνων των νομικών επαγγελμάτων τα οποία εμπλέκονται περισσότερο στην διοίκηση της δικαιοσύνης, ώστε να ευαισθητοποιηθούν στο κοινοτικό δίκαιο.
<P>
Επαναλαμβάνω λοιπόν πως η παρούσα έκθεση τονίζει και υποστηρίζει τις βάσεις της πρότασης της Επιτροπής. Επομένως, συμφωνεί με το γενικό δημοσιονομικό πλαίσιο του προτεινόμενου ποσού των 5.600.000 ECU και τονίζει την σημασία της όντας μια δράση οικονομικής ενίσχυσης, δηλαδή μια δράση η οποία προσφέρει οικονομική ενίσχυση σε μια προσπάθεια που θα πρέπει να καταβάλουν κυρίως οι εμπλεκόμενες ομάδες, στηρίζοντας έτσι ένα έργο το οποίο, σε πρώτη ανάλυση, τους αντιστοιχεί.
<P>
Η έκθεση της Επιτροπής Νομικών Θεμάτων και Δικαιωμάτων των Πολιτών επίσης τονίζει την πλευρά που έθεσε η Επιτροπή, δηλαδή ότι πρέπει να είναι μια κατάρτιση πρακτική και όχι ακαδημαϊκή, η οποία να αναφέρεται στην εφαρμογή του κοινοτικού δικαίου, διότι τα στατιστικά στοιχεία δείχνουν δυστυχώς πως αυτό είναι κάτι που λείπει ακόμη σε αυτά τα επαγγέλματα που έχουν αμεσότερη σχέση με την διοίκηση της δικαιοσύνης.
<P>
Ας επιμείνουμε. Από την άποψη της συνοχής της κοινοτικής δράσης, το πρόγραμμα Schuman αφορά και συμπληρώνει προηγούμενες δράσεις, όπως μπορεί να είναι οι Leonardo da Vinci, Jean Monnet ή Grotius . Και επομένως, καθώς έλεγα, η Επιτροπή Νομικών Θεμάτων και Δικαιωμάτων των Πολιτών προσφέρει ενίσχυση και υποστήριξη. Υποστήριξη και ενίσχυση της πρότασης της Επιτροπής ιδίως όσον αφορά το επίπεδο και τη νομική βάση. Όντως, η Επιτροπή, προτείνει ως νομική βάση το άρθρο 100 Α το οποίο, όπως γνωρίζουμε, έχει ως στόχο την προσέγγιση των νομοθεσιών όσον αφορά την εσωτερική αγορά. Ο λόγος που δικαιολογεί αυτή την επιλογή της νομικής βάσης είναι η τοποθέτηση του προγράμματος της Δράσης Robert Schuman στο πλαίσιο ενός σφαιρικού συστήματος αυστηρής και αποτελεσματικής εφαρμογής του κοινοτικού δικαίου. Και, κυρία Πρόεδρε, η νομοθεσία σχετικά με την εσωτερική αγορά είναι προς το παρόν τόσο ευρεία ώστε η προσπάθεια για τον έλεγχο εφαρμογής της που καταβάλουν τα κοινοτικά θεσμικά όργανα να μην επαρκεί. Ή θα συνειδητοποιήσουν τις ευθύνες τους τα επαγγέλματα τα οποία έχουν αμεσότερη σχέση με την διοίκηση της δικαιοσύνης, ή η εφαρμογή του κοινοτικού δικαίου θα συνεχίσει να είναι ανομοιόμορφη και συνεπώς θα συνεχίσει να παρεμποδίζει την επίτευξη των στόχων της εσωτερικής αγοράς.
<P>
Μπροστά σε αυτό το ζήτημα της νομικής βάσης, μια άλλη θέση θα μπορούσε να είναι η επιλογή του άρθρου 127 ή 128 ως νομική βάση. Σχετικά με αυτό όμως, η σκέψη της Επιτροπής Νομικών Θεμάτων και Δικαιωμάτων των Πολιτών του Ευρωπαϊκού Κοινοβουλίου ορίζει τρεις κατευθύνσεις: πρώτον, δεν είναι η πρώτη φορά που η Επιτροπή προτείνει ένα πρόγραμμα δράσης κατάρτισης σχετικά με το άρθρο 100 Α. Δεν χρειάζεται να αναφέρουμε παρά μόνο δύο περιπτώσεις, την περίπτωση Matthaeus και Matthaeus Tax. Στο άρθρο 5 αυτών των δύο προγραμμάτων προβλέπεται μια ανταλλαγή υπαλλήλων, αλλά είναι το ίδιο βέβαιο ότι στο πρόγραμμα που μας απασχολεί, το Robert Schuman , επίσης δεν απορρίπτεται αυτή η διακρατική συνεργασία.
<P>
Δεύτερον, είναι γεγονός πως η νομολογία του Ευρωπαϊκού Δικαστηρίου του Λουξεμβούργου ήταν πολύ ευρεία στην ερμηνεία της λέξης κατάρτιση. Έχουμε την απόφαση της υπόθεσης Gravier, το 1985, αλλά ας μην ξεχνάμε πως σε αυτή την υπόθεση επρόκειτο για την ερμηνεία κάποιου άρθρου 128, το οποίο δεν ήταν το ίδιο με το ισχύον σήμερα άρθρο 128, αλλά ένα άρθρο προφανούς αοριστίας, και σήμερα αυτή η νομολογία, είναι σαφές πως θα έπρεπε να αναθεωρηθεί.
<P>
Και τρίτον, κυρία Πρόεδρε, αυτό που αναμφίβολα καθορίζει την νομική βάση στην οποία αναφερθήκαμε, είναι ο στόχος. Και εδώ ο στόχος είναι η δημιουργία μιας ομοιόμορφης νομολογίας, γιατί σε όλη τη νομοθεσία μας η θεωρία που απορρέει από τις αποφάσεις των δικαστηρίων αποτελεί την πηγή του δικαίου, το οποίο σε τελευταία ανάλυση αποτελεί μέρος του κοινοτικού δικαίου.
<P>
Για αυτό το λόγο η Επιτροπή Νομικών Θεμάτων και Δικαιωμάτων των Πολιτών υπήρξε σταθερή στην διατήρηση του κριτηρίου του άρθρου 100 Α ως νομική βάση.
<P>
Από την άλλη, οι 23 τροπολογίες που έθεσε η Επιτροπή Νομικών Θεμάτων και Δικαιωμάτων των Πολιτών στηρίζουν τον καλύτερο προσδιορισμό του πεδίου δράσης, ούτως ώστε η βάση αυτή του άρθρου 100 Α να εφαρμόζεται σε αυτά τα επαγγέλματα τα οποία, όπως είπα, έχουν σχέση με την διοίκηση της δικαιοσύνης.
<P>
Και τέλος, συμπεριλάβαμε, με πολύ μεγάλη χαρά, γιατί είναι πολύ δικαιολογημένες, τρεις τροπολογίες τις οποίες πρότεινε η Επιτροπή Προϋπολογισμών οι οποίες αφορούν δημοσιονομικά ζητήματα.
<P>
Κυρία Πρόεδρε, δεν μπορούμε να τονίσουμε περισσότερο το επείγον της ύπαρξης μιας σαφούς και άμεσης εικόνας του κοινοτικού δικαίου στα κράτη μέλη. ελπίζουμε πως αυτή η δράση, η οποία έχει σαφή προοπτική, να επιφέρει μια γρήγορη λύση και να αρχίσει γρήγορα.

<SPEAKER ID=225 LANGUAGE="DE" NAME="Βerger">
Κυρία Πρόεδρε, αξιότιμε κ. Επίτροπε, αγαπητοί συνάδελφοι, ως βουλευτής μιας χώρας που έγινε μέλος της Ευρωπαϊκής Ένωσης μόλις πριν από 2 χρόνια, για πολύ καιρό ήμουν της γνώμης ότι η άγνοια ή η ελλιπής γνώση του κοινοτικού δικαίου αποτελεί ιδιομορφία της Αυστρίας. Με αφετηρία την συζήτηση για την πρόταση της Ευρωπαϊκής Επιτροπής στην δική μας Επιτροπή Νομικών Θεμάτων και Δικαιωμάτων των Πολιτών, άκουσα με λύπη μου εκθέσεις κι από άλλα κράτη μέλη, με πολυετή παρουσία στην ΕΕ και όπου η σχετική κατάσταση δεν διαγράφεται καλύτερη. Η άγνοια του κοινοτικού δικαίου από δικηγόρους, δικαστές και εισαγγελείς δεν αποτελεί μόνον πρόβλημα "επαγγελματισμού» σ' αυτά τα επαγγέλματα, αλλά πέραν τούτου ένα παράγοντα επικινδυνότητας για τον κάθε πολίτη, για τις επιχειρήσεις και για την λειτουργία της εσωτερικής αγοράς.
<P>
Τα μέχρι τώρα υφιστάμενα κοινοτικά προγράμματα όπως το Leonardo και Grotins ή το επιτυχημένο πρόγραμμα Jean Monmet, δεν έχουν καλύψει σε ικανοποιητική έκταση όλες τις σημαντικές ομάδες στις οποίες απέβλεπαν. Αλλά ακόμη κι αν κατορθώναμε σήμερα, μέσω του προγράμματος Schuman, να εξοικειώναμε καλύτερα με το δίκαιο της Ένωσης, 450.000 δικηγόρους και 100.000 δικαστές, όπως σκοπεύουμε να κάνουμε, κι αυτό δεν θα αρκούσε ώστε να καλυφθούν τα υφιστάμενα κενά.
<P>
Γι' αυτό χαιρετίζω ιδιαίτερα την πρόταση της εισηγήτριας για την προσθήκη ενός ψηφίσματος, στο οποίο προβάλλεται η απαίτηση, να καταστεί το κοινοτικό δίκαιο υποχρεωτικός κλάδος σπουδών σε όλες τις νομικές πανεπιστημιακές σχολές. Αυτό ακούγεται αυτονόητο, δυστυχώς όμως δεν είναι ούτε στην Αυστρία, ούτε σε πολλά κράτη μέλη.
<P>
Όλες αυτές οι ενέργειες πρέπει να συμπληρώνονται με συνεχείς προσπάθειες για να επιτευχθεί η καλύτερη κατανόηση και ευκολότερη πρόσβαση στο κοινοτικό δίκαιο. Ελπίζω ότι η Υπηρεσία Επισήμων Δημοσιεύσεων της ΕΕ, που έχει υποβάλει ενδιαφέρουσες σχετικές προτάσεις, θα επιτύχει τελικά την πρακτική εφαρμογή αυτών των προτάσεων.
<P>
Τελειώνοντας, θα ήθελα να ευχαριστήσω θερμά την κ. εισηγήτρια, εξ ονόματος της πολιτικής ομάδας μου, για την εργασία της.

<SPEAKER ID=226 NAME="de Silguy">
Κυρία Πρόεδρε, Κυρίες, Κύριοι, η δράση Robert Schuman έχει ένα ξεκάθαρο στόχο: την βελτίωση της εφαρμογής του κοινοτικού δικαίου εντός της Ένωσης - όχι να διαμορφώσει δικαστές - μέσω της υψηλής ευαισθητοποίησης των νομικών.
<P>
Με πολύ μέτρια μέσα, η δράση Robert Schuman είναι ωστόσο φιλόδοξη και προσδιορισμένη. Το ζήτημα είναι να αναπτύξουμε μια συνεχώς αυξανόμενη εξοικείωση των δικαστών και δικηγόρων με τις αρχές του κοινοτικού δικαίου.
<P>
Το Κοινοβούλιο πάντα υπογράμμιζε ότι η βελτίωση της ευαισθητοποίησης των νομικών είναι απαραίτητη προϋπόθεση για μια καλύτερη εφαρμογή του κανόνα του κοινοτικού δικαίου. Για την σωστή εφαρμογή αυτού του δικαίου και ειδικότερα για την καλή λειτουργία της εσωτερικής αγοράς, προέχει οι πολίτες να γνωρίζουν, όπου και αν βρίσκονται, τα δικαιώματά τους και να επωφελούνται από τα δικαιώματά που τούς παρέχονται από την κοινοτική νομική τάξη.
<P>
Πράγματι, δίχως ένα αυτόματο ανακλαστικό, κοινοτικής φύσεως, των νομικών προσώπων στην διαχείριση των υποθέσεών τους, κινδυνεύουμε να υποβιβάσουμε το κοινοτικό δίκαιο σ' ένα νομικό σύστημα δεύτερης κατηγορίας, του οποίου η εφαρμογή θα υποκαθιστούσε τότε το εθνικό δίκαιο, πράγμα που θα ήταν το λιγότερο παράδοξο.
<P>
Επιπλέον, η Επιτροπή συγχαίρει τον εαυτό της για την έκθεση της κ. Palacio - και σας δίνω τα συγχαρητήριά μου Κυρία για την εξαιρετική εργασία σας - η οποία εγκρίθηκε παμψηφεί από την Επιτροπή Νομικών Θεμάτων και Δικαιωμάτων των Πολιτών του Κοινοβουλίου σας.
<P>
Πράγματι, πρόκειται για το άρθρο 100Α αφού ο στόχος αυτής της δράσης είναι μια πραγματική και ομοιόμορφη εφαρμογή του κανόνα του κοινοτικού δικαίου, προϋπόθεση για την καλή λειτουργία της εσωτερικής αγοράς. Έτσι, χάρη στις τροπολογίες σας, Κυρία μου, και σας ευχαριστώ γι' αυτό, έχετε εδραιώσει και επεξηγήσει τη νομική βάση την οποία πρότεινε η Επιτροπή.
<P>
Επίσης, η Επιτροπή είναι σε θέση να δεχτεί όλες τις τροπολογίες της έκθεσής σας, με μια επιφύλαξη ότι θα χρειαστεί να προστεθεί μια μικρή συντακτική διευκρίνηση στην τροπολογία 20, η οποία περιλαμβάνει την αρμόζουσα ευελιξία της υποχρέωσης να δοθεί συνέχεια, που ωστόσο χρειάζεται διευκρίνηση για να μην της αφαιρέσουμε, ή να διακινδυνεύσουμε να της αφαιρέσουμε το περιεχόμενό της.

<SPEAKER ID=227 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί, στις 9.00.
<P>
(Η συνεδρίαση έληξε στις 20.01)

