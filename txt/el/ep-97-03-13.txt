<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα Συνοπτικά Πρακτικά της προηγουμένης συνεδριάσεως έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Fabre-Aubrespy">
Κύριε Πρόεδρε, σχετικά με τη σελίδα 14. Δεν ήμουν ο μόνος που παρενέβη τη συγκεκριμένη εκείνη στιγμή της ημέρας, αλλά έθεσα ένα πολύ συγκεκριμένο ερώτημα. Θα ήθελα το ίδιο συγκεκριμένη να είναι και η απάντηση. Ερώτησα σε ποιά βάση, με ποιό έρεισμα, είχε δοθεί πρόσβαση στο θεωρείο στα άτομα που ήσαν παρόντα; Έκτοτε, όπως όλοι, μπόρεσα να δω τηλεοπτικές εικόνες, πράγμα που μου επέτρεψε να διαπιστώσω ότι κανένα από τα άτομα αυτά δεν έφερε άδεια εισόδου επισκέπτη. Θα έχω απάντηση; Αν ναι, πότε;

<SPEAKER ID=3 NAME="Πρόεδρος">
Κύριε Fabre-Aubrespy, το θυμάμαι, συνέβη να είμαι παρών, όπως και οι περισσότεροι συνάδελφοι την ώρα που διατυπώσατε την παράκλησή σας. Δεν είμαι σε θέση αυτήν την στιγμή να σας δώσω μίαν απάντηση. Θα γίνει η συνεδρίαση των προέδρων των πολιτικών ομάδων το απόγευμα. Θα υπενθυμίσω την αίτηση που διατυπώσατε, ώστε να υπάρξει μία απάντηση.

<SPEAKER ID=4 LANGUAGE="EN" NAME="Falconer">
Θα είμαι πολύ σύντομος. Δεν βρίσκομαι εδώ για να συζητήσω για εργάτες που προσπάθησαν να υπερασπισθούν τα προς το ζην τους. Βρίσκομαι για να θέσω ένα ερώτημα σχετικά με κάποιον που έκλεψε τους εργάτες.
<P>
Εχθές έθεσα το ερώτημα για την περίφημη φωτογραφία του Ρόμπερτ Μάξγουελ στα εξωτερικά θεωρεία. Ζήτησα μια διαβεβαίωση εκείνη τη στιγμή ότι ο Πρόεδρος και οι Κοσμήτορες θα εξετάσουν το θέμα. Μπορείτε να πληροφορήσετε το Σώμα γιατί η φωτογραφία του Ρόμπερτ Μάξγουελ παραμένει ακόμη έξω από την Αίθουσα; Η φωτογραφία ενός γνωστού απατεώνα βρίσκεται ακόμη έξω από την Αίθουσα!

<SPEAKER ID=5 NAME="Πρόεδρος">
Κύριε Falconer, το θέμα έχει ήδη επισημανθεί στους Κοσμήτορες, ώστε να λάβουν τα μέτρα που απαιτούνται.

<SPEAKER ID=6 LANGUAGE="DE" NAME="von Habsburg">
Κύριε Πρόεδρε, έχω να κάνω μόνο μια παράκληση, σε σχέση με το χθεσινό επεισόδιο. Παρακαλώ ζητείστε κι εσείς να προβληθούν οι ταινίες που γυρίστηκαν εκεί πάνω, κατά τη διάρκεια του επεισοδίου. Ακουσα ότι στις ταινίες φαίνονται δύο πράγματα: Πρώτον, ότι μια ολόκληρη ομάδα από τους ανθρώπους αυτούς, με υψωμένη τη γροθιά, τραγουδούσε τη Διεθνή. Το ότι τραγουδούσαν το άκουσα, αλλά δεν ήξερα τι ακριβώς τραγουδούσαν. Δεύτερον, ότι κάποιος έκανε μια δήλωση στην τηλεόραση, σύμφωνα με την οποία θέλουν πράγματι μια άλλη Ευρώπη. Θα πρέπει, επίσης, να ελέγξουμε κατά πόσον αυτό είναι αλήθεια ή όχι. Ελπίζω να μην είναι.

<SPEAKER ID=7 NAME="Πρόεδρος">
Κύριε von Habsburg, ομολογώ ότι ακούω με έκπληξη, εσείς με τόσες γνώσεις να μην έχετε ακούσει την Διεθνή! Αλλά όλοι κάποια φορά μαθαίνουμε.

<SPEAKER ID=8 LANGUAGE="EN" NAME="McIntosh">
Κύριε Πρόεδρε, θα ήθελα να υποστηρίξω αυτά που είπε ο κ. von Habsburg. Θέσαμε έναν αριθμό θεμάτων στον προεδρεύοντα χθες για να ρωτήσουμε για ποιον λόγο, δεδομένου ότι είχε παραβιαστεί το άρθρο 101(3), δεν απομακρύνθηκαν από την Αίθουσα οι φωνασκούντες επισκέπτες μας ώστε να συνεχίσουμε ειρηνικά την ψηφοφορία. Θα ήθελα μια απάντηση. Πότε νομίζετε ότι θα μπορώ να έχω αυτή την απάντηση;

<SPEAKER ID=9 NAME="Πρόεδρος">
Κυρία McIntosh, θα υπάρξει μία απάντηση σ'αυτήν την απορία σας, μετά την συνεδρίαση των προέδρων των πολιτικών ομάδων το απόγευμα.

<SPEAKER ID=10 LANGUAGE="EN" NAME="Crawley">
Σας ευχαριστώ, κύριε Πρόεδρε. Χθές ένας από τους συναδέλφους προσκλήθηκε ονομαστικά να εγκαταλείψει την Αίθουσα. Η εντολή αυτή δεν εκτελέσθηκε. Παρακαλώ μπορεί το Προεδρείο, που συνεδριάζει αυτή τη στιγμή και θα συνεδριάσει και αργότερα αυτήν την εβδομάδα, να μας εξηγήσει τη θέση των κανονισμών του Κοινοβουλίου σχετικά με τους συναδέλφους που καλούνται ονομαστικά να εγκαταλείψουν την Αίθουσα; Εάν οι συνάδελφοι δεν εγκαταλείψουν την Αίθουσα, τι αξία έχουν πλέον οι κανονισμοί του Κοινοβουλίου;

<SPEAKER ID=11 NAME="Πρόεδρος">
Κυρία Crawley, είμαι απολύτως βέβαιος ότι το Προεδρείο, όπως και η Διάσκεψη των Προέδρων των Πολιτικών Ομάδων, θα εξετάσουν το απόγευμα την κατάσταση που δημιουργήθηκε χθες και θα δούμε σε ποιά συμπεράσματα θα καταλήξουν.

<SPEAKER ID=12 LANGUAGE="FR" NAME="Pasty">
Μείνετε ήσυχος, κύριε Πρόεδρε, θα είμαι σύντομος. Θα απαντήσω απλώς στην κ. Crawley ότι το θέμα που έθεσε θα εξεταστεί μαζί με το θέμα που έθεσε η κ. McIntosh σχετικά με τη μη εφαρμογή του άρθρου 101, εδάφιο 3, εφόσον τα δύο αποτελούν ένα σύνολο. Θα ήθελα απλώς να δώσω στο Σώμα μια συμπληρωματική πληροφορία. Όσον αφορά τα λυπηρά, τα περισσότερο από λυπηρά, επεισόδια που συνέβησαν χθες, έμαθα ότι μια πολιτική ομάδα ναύλωσε λεωφορείο του Ευρωπαϊκού Κοινοβουλίου με πινακίδες Λουξεμβούργου για να πάρει τους προσκεκλημένους που βρίσκονταν στο θεωρείο από το αεροδρόμιο του Entzheim. Υπ' αυτές τις συνθήκες, θα ήθελα να ελεγχθεί η πληροφορία και να μου διευκρινισθεί ποιός επέτρεψε στους επιβάτες του λεωφορείου να διοργανώσουν διαδήλωση στο εσωτερικό της αίθουσας.
<P>
(Xειροκροτήματα)

<SPEAKER ID=13 NAME="Πρόεδρος">
Κύριε Pasty, θα υπάρξει συνεδρίαση το απόγευμα και νομίζω ότι θα έχετε την δυνατότητα να θέσετε και άλλες ερωτήσεις.

<SPEAKER ID=14 LANGUAGE="FR" NAME="Guinebertiere">
Η παρέμβασή μου ευθυγραμμίζεται με όσα είπε ο κ. Pasty. Αλλά, για να απαντήσω στην κ. Crawley, θα ήθελα κι εγώ - εφόσον καταγράφεται στα συνοπτικά πρακτικά ότι ο πρόεδρος ζήτησε την εκκένωση του θεωρείου - θα τεθεί το ερώτημα γιατί δεν πραγματοποιήθηκε η εκκένωση αυτή; Τι πρέπει να γίνεται σε τέτοιες περιπτώσεις;
<P>
(Χειροκροτήματα)

<SPEAKER ID=15 LANGUAGE="EN" NAME="McGowan">
Κύριε Πρόεδρε, νομίζω πως είναι πολύ σημαντικό να πέρνουμε πράγματι στα σοβαρά τους κανονισμούς και τις διαδικασίες και είναι υποβοηθητικό όταν Μέλη που έχουν τη σχετική ενημέρωση να μπορούν να διευκρινίζουν καταστάσεις. Αλλά είναι άραγε πρέπον η παρούσα Συνέλευση να πρέπει να ακούει τις ανησυχίες και να επιζητεί να πάρει πληροφορίες από άτομα όπως ο κ. Pasty, ο οποίος είναι γνωστός απατεώνας και διπλοψηφίζων στην ολομέλεια και ο οποίος και πάλι μας κάνει να χάνουμε τον χρόνο μας με διαδικαστικά θέματα;

<SPEAKER ID=16 NAME="Πρόεδρος">
Δεν θα ήθελα να προχωρήσουμε σε διάλογο αυτού του είδους και θα ήθελα να παρακαλέσω να μην διατυπώνονται χαρακτηρισμοί σε καμμία περίπτωση.

<SPEAKER ID=17 LANGUAGE="IT" NAME="Mezzaroma">
Κύριε Πρόεδρε, ο μόνος τρόπος που θα μπορούσε πραγματικά να διαλευκάνει όλα τα προβλήματα είναι να δημιουργηθεί μια επιτροπή έρευνας, δεδομένου ότι το χθεσινό αποτελεί ένα πρόβλημα που θίγει έντονα την αξιοπρέπεια των βουλευτών και θα παρουσιάζεται πάντοτε. Κατά συνέπεια, ζητώ επίσημα να δημιουργηθεί μία επιτροπή έρευνας για να έχουμε μια σαφή αντίληψη σχετικά με το πώς εξελίχθηκαν τα πράγματα.

<SPEAKER ID=18 NAME="Πρόεδρος">
Θα συνέλθει το απόγευμα η Διάσκεψη των Προέδρων των Πολιτικών Ομάδων. Είμαι απολύτως βέβαιος ότι και το Προεδρείο θα συζητήσει τα θέματα αυτά.
<P>
(Το Σώμα εγκρίνει τα Συνοπτικά Πρακτικά)

<CHAPTER ID=2>
Συμφωνίες με Γεωργία, Αρμενία, Αζερμπαϊτζάν και Καζακστάν
<SPEAKER ID=19 NAME="Πρόεδρος">
Η ημερήσια διάταξη προβλέπει την κοινή συζήτηση επί τεσσάρων συστάσεων, εξ ονόματος της Επιτροπής Εξωτερικών Υποθέσεων, Ασφαλείας και Αμυντικής Πολιτικής:
<P>
της κ. Hoff (A4-0026/97), επί της πρότασης απόφασης του Συμβουλίου και της Επιτροπής σχετικά με την σύναψη συμφωνίας ισότιμης εταιρικής σχέσης και συνεργασίας μεταξύ των Ευρωπαϊκών Κοινοτήτων και των κρατών μελών αφενός και της Γεωργίας αφετέρου (COM(96)135-5872/96 - C4-0320/96-96/0092(AVC)), -του κ. La Malfa (A4-0024/97), επί της πρότασης απόφασης του Συμβουλίου και της Επιτροπής σχετικά με την συμφωνία εταιρικής σχέσης και συνεργασίας μεταξύ των Ευρωπαϊκών Κοινοτήτων και των κρατών μελών τους, αφενός, και της Αρμενίας, αφετέρου (COM(96)136-5871/96 - C4-0319/96-96/0093(AVC)), -του κ. Λαμπρία (Α4-0025/97), επί της πρότασης απόφασης του Συμβουλίου και της Επιτροπής σχετικά με την σύναψη της συμφωνίας εταιρικής σχέσης και συνεργασίας μεταξύ των Ευρωπαϊκών Κοινοτήτων και των κρατών μελών τους, αφενός, και του Αζερμπαϊτζάν, αφετέρου (COM(96)137-5870/96 - C4-0318/96-96/0094(AVC)), -της κ. Lalumiθre (A4-0069/97), επί της πρότασης απόφασης του Συμβουλίου και της Επιτροπής σχετικά με την σύναψη της συμφωνίας εταιρικής σχέσης και συνεργασίας μεταξύ των Ευρωπαϊκών Κοινοτήτων και των κρατών μελών τους, αφενός, και της Δημοκρατίας του Καζακστάν, αφετέρου (7804/95 - C4-0344/95 και C40360/95-94/0221(AVC)), και έξι εκθέσεων, εξ ονόματος της Επιτροπής Εξωτερικών Οικονομικών Σχέσεων:
<P>
του κ. Kittelmann: -A4-0081/97, σχετικά με τις οικονομικές και εμπορικές πτυχές της συμφωνίας εταιρικής σχέσης και συνεργασίας μεταξύ, αφενός, των Ευρωπαϊκών Κοινοτήτων και των κρατών μελών τους και, αφετέρου, της Δημοκρατίας της Γεωργίας, -A4-0038/97, σχετικά με την πρόταση απόφασης του Συμβουλίου για την σύναψη της ενδιάμεσης συμφωνίας περί εμπορίου και εμπορικών θεμάτων μεταξύ της Ευρωπαϊκής Κοινότητας, της Ευρωπαϊκής Κοινότητας 'Ανθρακα και Χάλυβα και της Ευρωπαϊκής Κοινότητας Ατομικής Ενέργειας, αφενός, και της Γεωργίας, αφετέρου (COM(96)322-8890/96 - C4-0566/96-96/0180(CNS)), -A4-0031/97, για τις οικονομικές και εμπορικές πτυχές της Συμφωνίας Ισότιμης Εταιρικής Σχέσης και Συνεργασίας μεταξύ των Ευρωπαϊκών Κοινοτήτων και των κρατών μελών τους, αφενός, και της Δημοκρατίας της Αρμενίας, αφετέρου, που προορίζεται να υποκαταστήσει την Συμφωνία Εμπορίου και Συνεργασίας με την ΕΣΣΔ επί της οποίας εδράζονται οι σημερινές επίσημες συμβατικές σχέσεις, -Α4-0064/97, σχετικά με την πρόταση απόφασης του Συμβουλίου που αφορά την σύναψη εκ μέρους της Ευρωπαϊκής Κοινότητας της ενδιάμεσης συμφωνίας εμπορίου και τα συνοδευτικά μέτρα μεταξύ της Ευρωπαϊκής Κοινότητας, της Ευρωπαϊκής Κοινότητας 'Ανθρακα και Χάλυβα και της Ευρωπαϊκής Κοινότητας Ατομικής Ενέργειας, αφενός, και της Δημοκρατίας της Αρμενίας, αφετέρου (COM(96)321-8891/96 - C4-0686/96-96/0179(CNS)), -του κ. Schwaiger (A4-0082/97), σχετικά με τις οικονομικές και εμπορικές πτυχές της συμφωνίας εταιρικής σχέσης και συνεργασίας μεταξύ των Ευρωπαϊκών Κοινοτήτων και των κρατών μελών τους, αφενός, και της Δημοκρατίας του Αζερμπαϊτζάν, αφετέρου, και-του κ. Chesa (A4-0099/94), σχετικά με τις οικονομικές και εμπορικές πτυχές της συμφωνίας εταιρικής σχέσης μεταξύ της Ευρωπαϊκής 'Ενωσης και του Καζακστάν.
<SPEAKER ID=20 NAME="Hoff">
Κύριε Πρόεδρε, στις 22 Απριλίου 1996 υπογράφτηκε, παρουσία του Προέδρου της Δημοκρατίας της Γεωργίας, του κ. Σεβαρντνάτζε, η συμφωνία εταιρικής σχέσης και συνεργασίας μεταξύ της Ευρωπαϊκής Ένωσης και της Γεωργίας. Κατά την άποψη της Ευρωπαϊκής Ένωσης, η εταιρική σχέση αποτελεί μια μακροπρόθεσμη δέσμευση - έτσι αναφέρεται στη συμφωνία - με σκοπό την αμοιβαία προσέγγιση των λαών της Ευρωπαϊκής Ένωσης και της Γεωργίας, στις επόμενες γενιές. Εκτός τούτου, σκοπός είναι να επιτευχθεί η ενσωμάτωση των Γεωργιανών στο παγκόσμιο οικονομικό και πολιτικό σύστημα.
<P>
Η συμφωνία αυτή, εταιρικής σχέσης και συνεργασίας, περιλαμβάνει ένα σημαντικό σκέλος, με διατάξεις οικονομικού και εμπορικού χαρακτήρα, αλλά κι ένα κατ' εξοχήν πολιτικό. Στο πολιτικό σκέλος υπογραμμίζεται ότι η συνεργασία μεταξύ των δύο εταίρων στηρίζεται στην αποδοχή κοινών αξιών. Γι' αυτό και είναι ύψιστης σημασίας το ότι καθορίζεται η διατήρηση της δημοκρατίας και ο σεβασμός των ανθρωπίνων δικαιωμάτων, ως βασικός όρος για τη συνεργασία των δύο συμβαλλομένων. Ειδικά στην περίπτωση της Γεωργίας, θα πρέπει να παραδεχθούμε ότι, μετά την ανεξαρτησία και κυρίως μετά τις πολιτικές ταραχές του 1993, σημειώθηκε μεγάλη πρόοδος στη δημοκρατική διαδικασία μεταρρύθμισης. Από πολιτική άποψη, λοιπόν, επικρατεί στη Γεωργία πολιτική ειρήνη, προς το παρόν.
<P>
Το μοναδικό μελανό σημείο εξακολουθεί να είναι, όπως και παλιά, η έλλειψη πολιτικών λύσεων για τις κρίσεις στην Αμπχαζία και στη Νότια Οσσετία, που θα επέτρεπαν στη Γεωργία να ξαναποκτήσει την εδαφική της ακεραιότητα και να λύσει το πρόβλημα των προσφύγων που δημιουργήθηκε από τις διενέξεις αυτές. Γι' αυτό και θα πρέπει η Ευρωπαϊκή Ένωση και ο ΟΑΣΕ, να καταβάλουν μελλοντικά κι άλλες προσπάθειες, για να επιτευχθεί η λύση των διενέξεων αυτών, με ειρηνικό τρόπο.
<P>
Από οικονομική άποψη, θα πρέπει να πούμε ότι, μετά την κατάρρευση του κομμουνιστικού συστήματος στην πρώην Σοβιετική Ένωση, η παραγωγή υπέστη μεγάλο πλήγμα. Μεταξύ 1991 και 1994, η οικονομική παραγωγή μειώθηκε στο ένα τρίτο περίπου του ακαθάριστου εθνικού προϊόντος του 1991. Εκτός τούτου, κατά τη διάρκεια της περιόδου αυτής, υπήρχαν ποσοστά πληθωρισμού μέχρι 15.000 % το χρόνο. Με την αποκατάσταση της ειρήνης και τη σταθεροποίηση του δημοκρατικού πολιτικού συστήματος, όμως, η οικονομική μεταρρύθμιση στη χώρα άρχισε να γίνεται πιο ασφαλής. Έτσι, το 1996, η Γεωργία μπόρεσε να επιδείξει αύξηση του ακαθάριστου εθνικού προϊόντος, της τάξεως του 15 % περίπου, και να περιοριστεί ο πληθωρισμός, το χρόνο αυτό, στο 25 %.
<P>
Η νέα συμφωνία εταιρικής σχέσης και συνεργασίας, αποτελεί προσέγγιση της γεωργιανής οικονομίας στην Ευρωπαϊκή Ένωση, κι αυτό έχει μεγάλη σημασία για τη μελλοντική εξέλιξη της Γεωργίας. Σαφώς και αναμένεται ότι, με τη συμφωνία αυτή, θα αυξηθεί σημαντικά το εμπόριο μεταξύ της Γεωργίας και της Ένωσης, αλλά εκτός τούτου δεσμεύεται η Ευρωπαϊκή Ένωση να συμβάλει στην οικονομική μεταρρύθμιση, στην ανασυγκρότηση και σε μια μόνιμη ανάπτυξη της Γεωργίας, οικονομικά και συμβουλευτικά. Εκτός τούτου, όμως, θα αυξηθούν και οι επενδύσεις ευρωπαϊκών επιχειρήσεων στη Γεωργία.
<P>
Επιπλέον, η Γεωργία, λόγω της γεωγραφικής της θέσης, θα μπορέσει να αναλάβει ρόλο γέφυρας για το εμπόριο μεταξύ της Ευρωπαϊκής Ένωσης και των υπολοίπων κρατών της Yπερκαυκασίας και της Kεντρικής Aσίας. Συνεπώς, τη Γεωργία δε θα πρέπει να τη δούμε μόνη της, αλλά μέσα στο περιφερειακό πλαίσιο, όπου μπορεί να είναι, και ήδη είναι προς το παρόν, σημαντικός παράγοντας σταθερότητας. Αξιοσημείωτο είναι ότι από τώρα κιόλας αναπτύχθηκαν πολλά σχέδια για την κατασκευή ή την ανακατασκευή σιδηροδρομικών δικτύων, πετρελαϊκών αγωγών και άλλων δικτύων μεταφοράς. Και ως προς αυτά, η συμφωνία εταιρικής σχέσης μπορεί να έχει μεγάλη σημασία.
<P>
Γνωρίζοντας πολύ καλά ότι η συμφωνία εταιρικής σχέσης και συνεργασίας θα επιτρέψει την πολιτική και οικονομική ενίσχυση της Γεωργίας, και συνεπώς μια σταθεροποίηση, θα ήθελα, εξ ονόματος της Επιτροπής Εξωτερικών Υποθέσεων, να συστήσω στο Κοινοβούλιο να δώσει τη συγκατάθεσή του στη συμφωνία αυτή. Μπορούμε να είμαστε σίγουροι ότι, με τη συγκατάθεση αυτή, θα αποκτήσουν νέα ποιότητα, στα πλαίσια μιας μακροπρόθεσμης προοπτικής, οι σχέσεις μεταξύ της Ευρωπαϊκής Ένωσης και αυτής της πλούσιας σε παραδόσεις χώρας.

<SPEAKER ID=21 NAME="Kittelmann">
Κύριε Πρόεδρε, αγαπητοί κυρίες και κύριοι συνάδελφοι, η κ. Hoff είπε ήδη τα βασικά, πάνω στα οποία μπορώ να συνεχίσω. Και η Επιτροπή Νομικών Θεμάτων παρακαλεί το Σώμα να συναινέσει στην προκειμένη συμφωνία εταιρικής σχέσης και την προσωρινή συμφωνία. Όλοι μαζί θα πρέπει να προσπαθούμε πάντα - όταν μιλάμε για χώρες όπως τώρα για τη Γεωργία και κατόπιν για την Αρμενία και το Αζερμπαϊτζάν - να μην υποκύπτουμε στον πειρασμό να τις θεωρούμε ότι αντιμετωπίζουν κοινά προβλήματα.
<P>
Η Υπερκαυκασία είναι μία περιοχή, και είναι αυτονόητο ότι πρόκειται εδώ για τρία ανεξάρτητα και κυρίαρχα κράτη, τα οποία είναι ιδιαίτερα ευαίσθητα, και το καθένα τους, από άποψη προβλημάτων, θα πρέπει να εξεταστεί κατά τρόπο διαφορετικό. Το λέω αυτό επειδή συχνά έχω την εντύπωση ότι, στις κοινοβουλευτικές συζητήσεις, παρατηρείται ένα είδος επικριτικής διάθεσης, με απρόσκλητες συμβουλές ή με υποδείξεις, οι οποίες δεν είναι πάντα υποβοηθητικές.
<P>
Αν θέλει να κρίνει κανείς σωστά την κατάσταση στη Γεωργία, θα πρέπει να λάβει υπόψη αυτό που είπε και η κ. Hoff, ότι για τους ανθρώπους στη Γεωργία η μετάβαση από ένα κομμουνιστικό σύστημα σε μια δημοκρατική κοινωνική τάξη δεν μπορεί να γίνει κατανοητή πάντα τόσο απλά, επειδή η πρώην Σοβιετική Ένωση είχε ενισχύσει οικονομικά τη Γεωργία ιδιαίτερα, λόγω της γεωγραφικής της θέσης. Σε σύγκριση με άλλες περιφέρειες, η χώρα αυτή περνούσε καλά, και γι' αυτό η κατάρρευση του κομμουνισμού και η αναζήτηση νέων δομών, νέων δημοκρατικών δυνατοτήτων μιας οικονομίας της αγοράς, ήταν συνδεδεμένη με ιδιαίτερα δύσκολα συναφή φαινόμενα. Φυσικά για τη Γεωργία, οι σχέσεις με τη Ρωσία εξακολουθούν ακόμη και σήμερα να παίζουν σημαντικό ρόλο, κυρίως όμως για ψυχολογικούς λόγους. Ο μεγάλος αδερφός από παλιά, δεν μπορεί, ακόμη και σήμερα, να μην ασκήσει, εν μέρει, την επιρροή του εκεί όπου δεν του πέφτει λόγος. Θα πρέπει επίσης, αν θέλει κανείς να καταλάβει τη Γεωργία, να έχει στο οπτικό του πεδίο την αμπχαζιανή μειονότητα των κατοίκων, η οποία, κατά τη διάρκεια των εβδομήντα, ετών είχε δυσανάλογα μεγάλη σημασία, σε σύγκριση με τη γεωργιανή πλειοψηφία των κατοίκων.
<P>
Η ανάπτυξη των δημοκρατικών θεσμών σ' ολόκληρη τη Γεωργία, αποτελεί, για την Ευρωπαϊκή Ένωση, μια από τις δυνατότητες για να προσφέρει στοιχειώδη βοήθεια, και αυτό γίνεται. Θα πρέπει εδώ, φυσικά, να έχουμε κατά νου και τη στενή σχέση με τα ανθρώπινα δικαιώματα. Το έργο που επιτέλεσε ο ΟΗΕ, ο ΟΑΣΕ και η Ευρωπαϊκή Ένωση, επέδρασε ήδη σταθεροποιητικά και θα συμβάλει να εμφανιστούν, μακροπρόθεσμα στη Γεωργία, λογικές και καλές συνθήκες, λογικές καθόσον οι σχέσεις του μεμονωμένου πολίτη προς την απόδοση, προς την προσωπική επιτυχία, θα συμβάλει στην ενίσχυση των δημοκρατικών δομών.
<P>
Θα πρέπει να συνειδητοποιούμε πάντα ότι, ειδικά στις χώρες αυτές, η οικονομική βοήθεια, η οποία σημειώνει επιτυχία, αποτελεί προϋπόθεση για να γίνουν βιώσιμες οι δημοκρατικές δομές. Αυτό που βλέπουμε τώρα στην Αλβανία και οπουδήποτε αλλού, είναι η συνέπεια οικονομικών αποτυχιών. Οι άνθρωποι, οι οποίοι δεν είναι ακόμη εξασκημένοι στη δημοκρατία, και τα κόμματα, που εξασκούνται ακόμη στη δημοκρατία, εξαρτώνται από οικονομικές επιτυχίες. Η σημασία της συμφωνίας εταιρικής σχέσης και της προσωρινής συμφωνίας, έγκειται στο να χορηγήσουμε ταχεία βοήθεια στη Γεωργία.
<P>
Είναι εξαιρετικά σημαντικό να έχουμε κατά νου, ότι η Αρμενία καταβάλλει μεγάλες προσπάθειες για να πάρει από τη Ρωσία, τη Γαλλία και τη Γερμανία, καθώς επίσης και τη Διεθνή Τράπεζα, τόσο οικονομική όσο και πολιτική υποστήριξη, ότι δημιουργήθηκε ένα καλό νομικό πλαίσιο για την ιδιωτικοποίηση κρατικών επιχειρήσεων, ότι η ιδιωτικοποίηση της Γεωργίας προχωρεί απρόσκοπτα και ότι η ιδιωτικοποίηση των μικροεπιχειρήσεων ολοκληρώθηκε μέχρι το τέλος του 1996, σε ποσοστό 90 %. Όλα αυτά είχαν σαν αποτέλεσμα να αλλάξουν στη Γεωργία πολλά πράγματα προς το θετικότερο, και έγκειται τώρα σε μας να βοηθήσουμε πολιτικά. Είμαι σίγουρος ότι η πολιτική μας θέληση θα αποδώσει καρπούς στη χώρα, μια και χρειάζεται βοήθεια για αυτοβοήθεια.

<SPEAKER ID=22 NAME="La Malfa">
Κύριε Πρόεδρε, κκ. συνάδελφοι, η μετάβαση από κομμουνιστικά πολιτικά καθεστώτα σε δημοκρατικούς θεσμούς στο πολιτικό επίπεδο και σε συστήματα αγοράς στο οικονομικό επίπεδο, παρουσιάζει τεράστιες και προφανείς δυσκολίες.
<P>
Οι δυσκολίες αυτές υπήρξαν σημαντικές σε όλες τις χώρες που βρίσκονταν υπό την επιρροή της Σοβιετικής Ενωσης. Ορισμένες χώρες της Κεντρικής και Ανατολικής Ευρώπης - Πολωνία, Ουγγαρία, Δημοκρατίες της Τσεχίας και της Σλοβακίας κλπ. που είχαν μια πολιτική παράδοση σαν αυτόνομα κράτη και αρκετά ανεπτυγμένους οικονομικούς θεσμούς, ας το πούμε έτσι, της αγοράς, συνάντησαν μεγάλες δυσκολίες_ πάντως, η διαδικασία απελευθέρωσης από το Σοβιετικό καθεστώς υπήρξε γι' αυτές μια επιστροφή κατά κάποιον τρόπο στην εθνική τους ταυτότητα.
<P>
Δεν συνέβη όμως, και συνεχίζει να μη συμβαίνει το ίδιο, για τις χώρες που ανήκαν στη Σοβιετική Ενωση με την κυριολεκτική σημασία του όρου, π.χ. τις χώρες της Υπερκαυκασίας για τις οποίες μιλάμε σήμερα το πρωί. Οι χώρες αυτές έχουν φτάσει στην ανεξαρτησία συχνά χωρίς να έχουν ιστορία, ή έστω μια πρόσφατη και σαφή ιστορία, σαν αυτόνομα κράτη, χώρες όπως η Γεωργία και η Αρμενία έχουν πολύ παλαιά πολιτιστική παράδοση, όμως δεν ξαναβρήκαν μετά το 1989 μία δική τους ταυτότητα. Τώρα που έχουν σκοπό να οικοδομήσουν για πρώτη φορά μια οικονομία της αγοράς και ένα Κράτος, οι χώρες αυτές αντιμετωπίζουν τεράστιες δυσκολίες που οφείλουμε να κατανοήσουμε.
<P>
Οι συνάδελφοι κκ. Hoff και Kittelman μας υπενθύμισαν με την ευκαιρία της Γεωργίας ότι υπάρχει ένα στρατηγικό συμφέρον για την Ευρώπη, τόσο από γεωπολιτική όσο και από οικονομική άποψη, να σταθεροποιήσουμε και να βοηθήσουμε την ανάπτυξη αυτών των χωρών. Με την έννοια αυτή, είναι ορθή η υπογραφή συμφωνιών εταιρικής σχέσης και συνεργασίας, με την ευκαιρία αυτή, αναφέρομαι στη θαυμάσια έκθεση της κας Carrere d' Encausse πάνω στο σύνολο των χωρών της περιοχής αυτής που κατά κάποιον τρόπο παρέχει στο Κοινοβούλιό μας ένα πλαίσιο των προβλημάτων των χωρών αυτών.
<P>
Από τις τρεις αυτές χώρες, η Αρμενία είναι κατά κάποιον τρόπο εκείνη που αντιμετωπίζει τα μεγαλύτερα προβλήματα λόγω της έλλειψης φυσικών πόρων, σε αντίθεση με το Αζερμπαϊτζάν που έχει πετρελαιοπηγές και ευνοϊκότερη γεωγραφική θέση. Η Αρμενία, μία στενή λωρίδα γης, περιβαλλόμενη από άλλες χώρες, χωρίς διέξοδο προς τη θάλασσα και με ανέκαθεν εξαιρετικά τεταμένες σχέσεις με την Τουρκία που κατέστησαν ακόμη οξύτερες στις αρχές του αιώνα μας - όπως γνωρίζουν οι συνάδελφοί μας, η Τουρκία ακόμη και σήμερα θέτει φραγμούς στο εμπόριο και τις σχέσεις με την Αρμενία, φραγμούς που ελπίζουμε να αρθούν - είναι μια χώρα που βρίσκεται σε μια δύσκολη κατάσταση και όσον αφορά στις σχέσεις της με το Αζερμπαϊτζάν που έχουν επιδεινωθεί λόγω του μακροχρόνιου ζητήματος του Ναγκόρνο-Καραμπάχ.
<P>
Μέσα σε όλο αυτό το πλαίσιο, η συμφωνία συνεργασίας μας με τη χώρα αυτή είναι ιδιαίτερα σημαντική. Η Αρμενία έχει μια νέα ιθύνουσα τάξη σε σύγκριση με το σοβιετικό καθεστώς. Φυσικά, υπήρξαν θετικές εξελίξεις όπως και προβλήματα. Κατά τη διάρκεια των εκλογών του 1995 που παρακολουθήσαμε ως Κοινοβούλιο, διαπιστώσαμε ορισμένες παραβιάσεις, μεταξύ των οποίων τον αποκλεισμό ενός σημαντικού πολιτικού κόμματος από τον πολιτικό αγώνα. Δυστυχώς, διαπιστώσαμε επίσης ανάλογα και ίσως σοβαρότερα προβλήματα κατά τη διάρκεια των προεδρικών εκλογών το 1996, όπου εκφράστηκαν πολλές επιφυλάξεις από τους παρατηρητές και πολλές ενστάσεις από τις δυνάμεις της αντιπολίτευσης. Πρέπει όμως να υπενθυμίσουμε ότι η κατάσταση έχει πρόσφατα εξομαλυνθεί.
<P>
Η σημασία των συμφωνιών αυτών, που εύχομαι να ψηφιστούν σήμερα από το Κοινοβούλιο, αφορά όχι μόνο στο πολύ σημαντικό οικονομικό σκέλος, αλλά ιδίως στον πολιτικό διάλογο που θα επιτρέψει στην Ευρώπη και στο Κοινοβούλιο να παρακολουθήσουν με μεγάλη προσοχή την εξέλιξη του θέματος των πολιτικών δικαιωμάτων, των ατομικών δικαιωμάτων, της ελευθερίας των μέσων ενημέρωσης κλπ., με άλλα λόγια την εδραίωση μιας μόνιμης σχέσης που θα ευνοήσει την εξέλιξη των δημοκρατικών θεσμών οι οποίοι ευχόμαστε να εδραιωθούν και να σταθεροποιηθούν περισσότερο στη συνείδηση των κρατών αυτών.
<P>
Με την έννοια αυτή, κ. Πρόεδρε και κκ. συνάδελφοι, εύχομαι σήμερα το Κοινοβούλιό μας να υπερψηφίσει την συμφωνία συνεργασίας και εταιρικής σχέσης με τη Δημοκρατία της Αρμενίας.

<SPEAKER ID=23 NAME="Kittelmann">
Κύριε Πρόεδρε, αξιότιμοι κυρίες και κύριοι συνάδελφοι, και για τη Δημοκρατία της Αρμενίας παρακαλεί η Επιτροπή Εξωτερικών Οικονομικών Σχέσεων να δώσετε τη συγκατάθεσή σας, τόσο στη συμφωνία εταιρικής σχέσης και συνεργασίας, όσο και στην ενδιάμεση συμφωνία.
<P>
Το πολιτικό περιβάλλον της οικονομικής κατάστασης της Αρμενίας, επιδεινώθηκε δυστυχώς υπερβολικά τα τελευταία χρόνια. Eπίδραση είχε η κατάρρευση της Σοβιετικής Ένωσης, στην οποία η αρμενική οικονομία κατείχε προηγουμένως προνομιούχο θέση και, για πολιτικούς και γεωγραφικούς λόγους, ενισχύθηκε υπερβολικά έναντι άλλων χωρών, επειδή στην περιοχή βρίσκονταν και οι προμηθευτές πρώτων υλών και οι αγοραστές τους.
<P>
Ο πόλεμος με το Αζερμπαϊτζάν, μαζί με τις καταστροφές που προξένησε, οδήγησε σε στερήσεις και ιδιαίτερη απομόνωση. Μετά την αναδιανομή της τράπουλας, και αφού αποφασίστηκε μετάβαση στην οικονομία της αγοράς και εφαρμογή της ιδιωτικής οικονομίας, βελτιώθηκε συνεχώς η κατάσταση της κοινωνίας.
<P>
Θα πρέπει φυσικά να δούμε επίσης - και για μας είναι σημαντικό να το δούμε - ότι η κοινωνία, συνολικά, βρέθηκε και βρίσκεται, λόγω του κλονισμού αυτού και όλων αυτών των γεγονότων, σε μια σχετικά ασταθή κατάσταση, με ελάχιστα σταθερές δημοκρατικές δομές. Aκόμη και μέσα στη χώρα, εν μέρει, υπάρχει αντίσταση κατά ορισμένων αλλαγών και καινοτομιών, και συνεπώς υπάρχει δυσπιστία και εκ μέρους των δυναμικών επενδυτών.
<P>
Θα πρέπει κυρίως να συνειδητοποιήσει κανείς ότι και στην Αρμενία βρίσκονται σε εξέλιξη οι δημοκρατικές δομές, και ότι είναι δύσκολο για τα δημοκρατικά κόμματα, σε συνδυασμό με τις άσχημες οικονομικές συνθήκες, να διατυπώσουν κοινούς στόχους, και κυρίως αυτό το οποίο επιτεύχθηκε στις δικές μας δημοκρατίες επί σειρά δεκαετιών και αιώνων. Στις σχέσεις με την Αρμενία, θα πρέπει κανείς να είναι έντιμος όσον αφορά την αξιολόγηση. Η χώρα αυτή χρειάζεται τη βοήθειά μας. Θα πρέπει, όμως, να λάβουμε υπόψη την ιδιαίτερη κατάσταση. Και εδώ ισχύει το εξής: Oι υπερβολικές συμβουλές δε βοηθούν. Θα πρέπει μάλλον με ανοχή και με λίγη αλληλεγγύη, να παρακολουθήσουμε την εξέλιξη της χώρας.
<P>
Η ενεργειακή κρίση είχε φυσικά σαν αποτέλεσμα να είναι ιδιαίτερα δυσχερής και η οικονομική κατάσταση της χώρας. Ο οικονομικός αποκλεισμός και μια απαρχαιωμένη γραφειοκρατία, με λίγα κίνητρα, θα μπορούσε να πει κανείς η πρώην κομμουνιστική ρουτίνα - αυτό θα ήθελα να το πω μόνον σαν παρένθεση - δυσχεραίνουν ιδιαίτερα την ανάπτυξη.
<P>
Η διένεξη του Ναγκόρνο-Καραμπάχ εξακολουθεί να παραμένει στην ημερήσια διάταξη. Κόστισε πολλή δύναμη και εξακολουθεί να επιδρά μειονεκτικά στην εξέλιξη της χώρας και στην πολιτική σταθερότητά της. Θα πρέπει να ελπίσουμε ότι η επιτευχθείσα εκεχειρία θα φέρει και την επίλυση της διαμάχης, η οποία προς το παρόν δε διαφαίνεται στον ορίζοντα, και φυσικά δημιουργεί ιδιαίτερα προβλήματα για την οικονομική κατάσταση.
<P>
Αν συνεχιστεί η θετική εξέλιξη που τώρα είναι ορατή, αν η δημοκρατική εξέλιξη, που γίνεται τώρα πιο σταθερή, συνεχιστεί έτσι, αν υλοποιήσουμε την παροχή βοήθειας όχι μόνον με λόγια, αλλά και με συγκεκριμένες πράξεις, αν οι διεθνείς οργανισμοί παροχής βοηθείας ενισχύσουν σ' αυτή τη μικρή χώρα, την Αρμενία, την αυξημένη αυτοπεποίθηση, ώστε να φαινόμαστε κι εμείς επί τόπου, και αν στα πλαίσια των εκατοντάδων προβλημάτων, που έχει να ρυθμίσει, πέρα απ' αυτά, η Ευρωπαϊκή Ένωση, δεν ξεχάσουμε ότι η χώρα αυτή είναι ιδιαίτερα εξαρτημένη από τη βοήθειά μας, τότε η συμβολή μας θα είναι σημαντική. Μέσω της συμφωνίας εταιρικής σχέσης, η οποία για μας έχει βέβαια σημασία από οικονομική άποψη, αλλά σε σύγκριση με τα προβλήματα της χώρας αυτής αποτελεί σταγόνα στον ωκεανό, θα πρέπει να ανταποκριθούμε στις υποχρεώσεις τις οποίες αναλάβαμε.
<P>
Τελειώνοντας, επιτρέψτε μου να σας παρακαλέσω να χρησιμοποιήσουμε αυτή τη συμφωνία εταιρικής σχέσης και συνεργασίας, στο να ενθαρρύνουμε την πολιτική ηγεσία και τις δημοκρατικές δυνάμεις να μην εγκαταλείψουν την πορεία της δημοκρατικής ανάπτυξης, σ' αυτή τη δύσκολη κατάσταση. Αυτή είναι η σημαντικότερη συμβολή που μπορούμε να προσφέρουμε στην ανάπτυξη της Αρμενίας.

<SPEAKER ID=24 NAME="Λαμπρίας">
Κύριε Πρόεδρε, εισηγούμενος την έκφραση σύμφωνης γνώμης για την εταιρική σχέση και συνεργασία με το Αζερμπαϊτζάν, σπεύδω να διευκρινίσω ότι κάθε άλλο παρά προσχωρώ στις αρχές της αδίστακτης συμφεροντολογικής πολιτικής που συνήθως αποκαλείται «Realpolitik». Εξακολουθώ, αντιθέτως, να πιστεύω ότι η εξυπηρέτηση ακόμη και των προδήλων αμοιβαίων οικονομικών συμφερόντων οφείλει να ανακόπτεται όταν παραβλέπει κατάφορα απάνθρωπες καταστάσεις και συμβάλλει στη διατήρηση ανελεύθερων καθεστώτων.
<P>
Το Αζερμπαϊτζάν ασφαλώς παρουσιάζει πολλά προβλήματα για πολλούς και διάφορους λόγους. Ουδόλως μπορεί να θεωρηθεί ότι ανταποκρίνεται στα πρότυπα των αξιών και των αρχών που πρεσβεύουμε. Η ανοικτή πληγή του Ναγκόρνο Καραμπάχ μέσα στο Αζερμπαϊτζάν, η κατάσταση των προσφύγων, η οικονομική κατάσταση σε μία από τις δυνάμει πλουσιότερες χώρες λόγω της παραγωγής πετρελαίου, απογοήτευσαν τη δική μας ad hoc αντιπροσωπεία όταν μετέβη εκεί και διαπίστωσε ότι οι δημοκρατικές λειτουργίες πάσχουν σ'αυτή τη χώρα.
<P>
Ωστόσο, η Επιτροπή Εξωτερικών Υποθέσεων παρέχει τη συναίνεσή της για τη συμφωνία της εταιρικής σχέσης, βασιζόμενη στην εύλογη ελπίδα ότι, παρά τις αδυναμίες που εξακολουθούν να υπάρχουν, παρά το άλυτο πρόβλημα του Ναγκόρνο Καραμπάχ -μολονότι υπάρχει διεθνής προσπάθεια για την επίλυσή του, η Ομάδα Μινσκ, χωρίς όμως τελικά η επίλυση να επιτυγχάνεται-, καθώς ευτυχώς το Αζερμπαϊτζάν απέβαλε την πολιτική της βίαιης καταστολής, μπορούμε να προχωρήσουμε. Κίνητρό μας είναι η πεποίθηση ότι ακόμη και εάν το Αζερμπαϊτζάν είναι σε δυσχερέστερη μοίρα από τις άλλες δύο χώρες της Υπερκαυκασίας, τη Γεωργία και την Αρμενία, εμείς θα έπρεπε, όπως ορθότατα έχει πει η κ. Carrθre d'Encausse, να δούμε συνολικά το πρόβλημα και αλληλοσυμπληρούμενη την πολιτική που οφείλουμε να εφαρμόζουμε απέναντι σ'αυτές τις τρεις χώρες μιας στρατηγικά και οικονομικά πολύτιμης περιοχής στην περιφέρεια της Ευρώπης. Αυτό προβλέπει ακριβώς η συμφωνία που υπογράφηκε πριν ένα χρόνο στο Λουξεμβούργο και είναι πια καιρός να τεθεί σε εφαρμογή εάν προσδοκούμε πράγματι την πολύπλευρη βελτίωση του Αζερμπαϊτζάν και τη συνεργασία των τριών σπαρασσομένων χωρών μέσα στην Υπερκαυκασία.
<P>
Γι'αυτό, η Επιτροπή Εξωτερικών Υποθέσεων ομόφωνα παρέχει τη σύμφωνη γνώμη προς την Επιτροπή και το Συμβούλιο και εισηγείται και στα κράτη μέλη να το πράξουν, διότι και τα κράτη μέλη της Ενώσεως οφείλουν να επικυρώσουν αυτή τη συμφωνία. Διατηρεί όμως, και θα πρέπει να το διατηρεί διαρκώς τόσο μέχρι τη βαθμιαία, προοδευτική εξομάλυνση των σχέσεων όσο και μέχρι τον πραγματικό εκδημοκρατισμό στη χώρα, άγρυπνο βλέμμα για την εξέλιξη σ'αυτήν την στρατηγικά τόσο ενδιαφέρουσα περιοχή της Υπερκαυκασίας. Με αυτήν την προοπτική παρέχουμε ως Επιτροπή Εξωτερικών Υποθέσεων τη σύμφωνη γνώμη μας.

<SPEAKER ID=25 NAME="Schwaiger">
Κύριε Πρόεδρε, αγαπητοί κυρίες και κύριοι συνάδελφοι, το Αζερμπαϊτζάν είναι μια δυναμικά πλούσια χώρα. Τα αποθέματα πετρελαίου της Κασπίας Θάλασσας είναι μεγαλύτερα από εκείνα της Σαουδικής Αραβίας, και η βιομηχανία του, η γεωργία του και ο τομέας παροχής υπηρεσιών του προσφέρουν καλές δυνατότητες ανάπτυξης. Ωστόσο, υποφέρει έντονα από τις συνέπειες του πολέμου και τις περιβαλλοντικές καταστροφές, που προκλήθηκαν από την ανεύθυνη εξόρυξη του πετρελαίου μέσα στη Σοβιετική Ένωση, κατά τις περασμένες δεκαετίες, καθώς και από το ανεπίλυτο πρόβλημα του ενός εκατομμυρίου προσφύγων από τον πόλεμο. Βρίσκεται μπροστά σχεδόν στην πόρτα της προς ανατολάς διευρυνόμενης Ευρωπαϊκής Ένωσης, και ίσως σε μερικά χρόνια να χωρίζεται απ' αυτήν μόνο με τη Μαύρη Θάλασσα και τον Καύκασο.
<P>
Ευρωπαίοι επενδυτές είναι ιδιαίτερα καλοδεχούμενοι στη χώρα και ζητούνται ιδιαίτερα για την πετρελαϊκή βιομηχανία, τους σχετικούς εξοπλισμούς, τις μεταφορές και την αναπτυσσόμενη οικοδομική βιομηχανία. Το Αζερμπαϊτζάν τους παραχωρεί, ήδη από τώρα, τις αναγκαίες συνθήκες πλαίσιο, για ελπιδοφόρες επενδύσεις. Αποφασιστική προϋπόθεση για να ξεπεραστεί η οικονομική κρίση, όμως, είναι ο σχεδιασμός και η κατασκευή των οδών μεταφοράς, μέσω της Γεωργίας προς την Ευρώπη, καθώς και των ενεργειακών δικτύων για το πετρέλαιο και τα παράγωγά του. Εδώ θα πρέπει να εξεταστούν όλες οι δυνατότητες, όσον αφορά την οικονομικότητα και τη φιλικότητα προς το περιβάλλον.
<P>
ΟΙ διμερείς συμφωνίες εταιρικής σχέσης της ΕΕ - ακούσαμε ήδη λεπτομερώς για αυτές - με τις τρεις Δημοκρατίες της Yπερκαυκασίας, την Αρμενία, το Αζερμπαϊτζάν και τη Γεωργία, ξεκινούν από την αναγκαιότητα της περιφερειακής συνεργασίας και ανάπτυξης. Δεν πρόκειται για τίποτε περισσότερο ούτε λιγότερο από μία εκτενή περιφερειακή πολιτική προσέγγιση, η οποία συμπληρώνει, για την Ευρωπαϊκή Ένωση, τις οικονομικές και δημοσιονομικές πτυχές, συμπεριλαμβάνει την ανθρωπιστική βοήθεια που είναι σημαντική, και δεν παραμελεί τον πολιτικό διάλογο που τώρα έχουμε στη διάθεσή μας.
<P>
Με αυξημένη συμμετοχή, κυρίως του Αζερμπαϊτζάν και της Γεωργίας, αλλά, αν θέλει, και της Αρμενίας, μπορούν να αξιοποιηθούν τα αμέτρητα πετρελαϊκά αποθέματα της Κασπίας Θάλασσας για την εξαγωγή προς την Ευρώπη και τον υπόλοιπο κόσμο, αλλά και για την επεξεργασία του επί τόπου. Έτσι θα ανοίξει πραγματικά η πόρτα προς την Ευρώπη, από οικονομική άποψη. Η περιφερειακή οικονομική συνεργασία μπορεί ταυτόχρονα να συμβάλει στην εκτόνωση των πολιτικών εντάσεων στην περιοχή. Επιδιώκοντας τη σύνδεση στα διευρωπαϊκά δίκτυα και τα άλλα συστήματα μεταφορών, ενέργειας και τηλεπικοινωνιών συνεπώς, καθίσταται δυνατή η συνεργασία με την Ευρώπη. Από πολιτική άποψη, πρόκειται για τη σταθεροποίηση των τριών αυτών κρατών, τα οποία φυσικά τώρα, ως πρώην μέλη της Σοβιετικής Ένωσης, βρίσκονται καθ' οδόν στο να αναμορφώσουν ριζικά την κοινωνία τους, την οικονομία τους αλλά και τα πολιτικά όργανα λήψης αποφάσεων.
<P>
Η Ευρώπη, ως ειρηνικός εταίρος, μπορεί, μαζί με τη Ρωσία και την Τουρκία - και όχι ενάντια σ' αυτήν -, να επιτελέσει ορισμένα πράγματα. Η Μαύρη Θάλασσα και ο Βόσπορος είναι οι κεντρικοί συνδετήριοι άξονες. Η Ευρώπη, ακόμη, είναι πολύ μακριά απ' αυτούς, για να μπορέσει να εμφανιστεί εκεί, από πολιτική άποψη, ως ηγετική δύναμη. Ούτε φυσικά και το θέλει αυτό. Είναι όμως περιζήτητη, ως έντιμος μεσολαβητής, για την οικονομική πρόοδο και την ειρηνική συνεργασία. Εμείς οι Ευρωπαίοι, με τη γαλλική προεδρία, στα πλαίσια της ομάδας του Μίνσκ του ΟΑΣΕ, είχαμε μια θαυμάσια δυνατότητα να συμβάλουμε βραχυπρόθεσμα στην ειρήνη μεταξύ Αρμενίας και Αζερμπαϊτζάν, στο Ναγκόρνο-Καραμπάχ. Εδώ πρόκειται κυρίως για την εξάλειψη των υπολειμμάτων του περασμένου πολέμου. Τα εμπάργκο θα πρέπει να αρθούν - ήδη μιλήσαμε γι' αυτά -, να πάψει η κατοχή ξένων εδαφών, και να εξασφαλιστεί η αυτονομία και η αυτοδιάθεση της πλειοψηφίας του πληθυσμού, στην αμφισβητούμενη περιοχή.
<P>
Οι πρόσφυγες θα πρέπει να μπορούν να γυρίσουν στις πατρίδες τους, και εάν αυτό δεν είναι δυνατό, να εγκατασταθούν σε νέες περιοχές. Θα πρέπει να δημιουργηθούν κατοικίες, θέσεις εργασίας και κοινωνικά ιδρύματα για συνολικά 1, 3 εκατομμύρια ανθρώπους στο Αζερμπαϊτζάν, στην Αρμενία και στο ΝαγκόρνοΚαραμπάχ. Παράλληλα, η Ευρωπαϊκή Ένωση θα πρέπει να δώσει ιδιαίτερη προσοχή στην ανάγκη δημιουργίας εστιών για πολυεθνικές οικογένειες. Το πρότυπο πρόγραμμα Fizuli, η περιοχή γύρω από το Fizuli, πόλεις και χωριά τα οποία έχουν καταστραφεί τελείως, θα πρέπει να ανασυγκροτηθούν κατά προτεραιότητα, με τη βοήθεια της Ευρωπαϊκής Ένωσης. Ένας νέος άξονας υποδομής μεταξύ της περιοχής της Yπερκαυκασίας και της Κεντρικής Ευρώπης θα πρέπει να προωθηθεί, για την ανάπτυξη των συγκοινωνιακών συνδέσεων και των δικτύων ενέργειας και τηλεπικοινωνιών. Η υποστήριξή μας θα 'πρεπε να ισχύει ιδιαίτερα για το πρόγραμμα Traceca, το οποίο περιλαμβάνει όλες αυτές τις διατάξεις.

<SPEAKER ID=26 NAME="Bloch von Blottnitz">
Κύριε Πρόεδρε, η Επιτροπή Έρευνας, Τεχνολογικής Ανάπτυξης και Ενέργειας, υποστηρίζει τη συμφωνία με την Αρμενία για πολλούς λόγους. Κατ' αρχήν η Αρμενία είναι μια χώρα, η οποία υπέφερε περισσότερο από την κατάρρευση της πρώην Σοβιετικής Ένωσης. Εκτός τούτου, μέχρι σήμερα δεν έχει ακόμη ανακάμψει από το μεγάλο σεισμό του 1988 και τρίτον, όλοι γνωρίζουμε τις συνεχιζόμενες μάχες γύρω από το Ναγκόρνο-Καραμπάχ.
<P>
Παρόλα αυτά, θεωρούμε ακατανόητο το ότι στη συμφωνία δεν επιδιώκεται μια παύση της λειτουργίας ενός - σύμφωνα με δήλωση του Υπουργείου Ενέργειας των Ηνωμένων Πολιτειών - από τα χειρότερα πυρηνικά εργοστάσια που λειτουργούν στον κόσμο, δηλαδή το Mezamor. Όλοι το γνωρίζουν αυτό. Η Επιτροπή η ίδια, ως γνωστόν, το διαπίστωσε στο πρωτόκολλο και είπε το εξής: Δεν μπορούμε εμείς, ως ΕΕ, να βλέπουμε να ξανασυνδέεται στο δίκτυο αυτό το πυρηνικό εργοστάσιο.
<P>
Φυσικά είναι αναμφισβήτητο ότι η Αρμενία θα πρέπει από κάπου να πάρει ενέργεια, όλοι το γνωρίζουμε αυτό, και προς το παρόν δεν υπάρχει καμιά λύση, για τον απλούστατο λόγο ότι οι γειτονικές χώρες διακόπτουν συνεχώς τον εφοδιασμό με φυσικό αέριο. Θα πρέπει τώρα πάλι καθήκον μας, σαν Ένωση, να είναι να φροντίσουμε ώστε ο ανεφοδιασμός με φυσικό αέριο να εξασφαλίζεται, αλλά δεν μπορούμε να εθελοτυφλούμε βλέποντας πώς το Mezamor συνεχίζει να λειτουργεί. Aυτό δε γίνεται, γιατί το Mezamor αποτελεί, σημειωτέον, μεγαλύτερο κίνδυνο για όλους μας, μεγαλύτερο κι από το Tσερνομπίλ.
<P>
Νομίζω ότι έχουμε δύο καθήκοντα: Nα φροντίσουμε αμέσως ώστε ο εφοδιασμός με φυσικό αέριο να ξαναλειτουργήσει, και το Mezamor να αποσυρθεί από το δίκτυο. Αυτό επιθυμεί και η αρμόδια επιτροπή.

<SPEAKER ID=27 NAME="Πρόεδρος">
Κυρία Bloch von Blottnitz, σας άφησα ενσυνείδητα να υπερβείτε αρκετά τον χρόνο σας. Βεβαίως, έχω υποστηρίξει επανειλημμένως σε αυτήν την αίθουσα ότι ο χρόνος παρεμβάσεως ενός λεπτού είναι χρόνος ο οποίος δεν επιτρέπει την αξιοπρεπή έκφραση σκέψεων από οποιονδήποτε συνάδελφο και, προσωπικά, είναι το μόνο σημείο στο οποίο δέχομαι να κάνω παρεκκλίσεις από την κατά τα άλλα προσπάθειά μου να είμαι αυστηρός τηρητής των ορίων.

<SPEAKER ID=28 NAME="Lalumiθre">
Κύριε Πρόεδρε, ζητώ κατ' αρχάς συγνώμη για το λάθος μου που είχε ως αποτέλεσμα να απουσιάζω από την αίθουσα όταν μου δώσατε το λόγο, πριν λίγο.
<P>
Η έκθεσή μου, εξ ονόματος της επιτροπής εξωτερικών υποθέσεων, ασφάλειας και μυντικής πολιτικής, αφορά το Καζακστάν. Πράγματι, το Ευρωπαϊκό Κοινοβούλιο καλείται σήμερα να εκφέρει σύμφωνη γνώμη για τη συμφωνία εταιρικής σχέσης και συνεργασίας μεταξύ των Ευρωπαϊκών Κοινοτήτων και των κρατών μελών τους, αφενός, και της Δημοκρατίας του Καζακστάν, αφετέρου.
<P>
Θα υπενθυμίσω συνοπτικά ότι η συμφωνία αυτή υπεγράφη στις 23 Ιανουαρίου 1995, αλλ' εδώ και δύο χρόνια - δύο χρόνια! - παγώσαμε τη διαδικασία σύμφωνης γνώμης λόγω της πολιτικής κατάστασης στη χώρα αυτή, η οποία θεωρήθηκε ελάχιστα ικανοποιητική. Αντιθέτως, η προσωρινή συμφωνία που εγκρίναμε στις 19 Απριλίου 1996, άρχισε να ισχύει πριν μερικές ημέρες. Είναι λοιπόν καιρός να επανεξετάσουμε το αν μπορούμε σήμερα να δώσουμε το πράσινο φως στην κύρια συμφωνία. Αυτό το ζήτημα πολιτικής σκοπιμότητας εξετάστηκε προσεκτικά από την επιτροπή εξωτερικών υποθέσεων κατά τη διάρκεια πέντε συνεδριάσεων, εκ των οποίων η τελευταία πραγματοποιήθηκε στις 27 Φεβρουαρίου τρέχοντος έτους.
<P>
Σήμερα, η επιτροπή μας είναι σε θέση να παρουσιάσει μια σειρά επιχειρημάτων. Ασφαλώς, το Καζακστάν δεν είναι ακόμα μια δημοκρατία που σέβεται τα ανθρώπινα δικαιώματα, όπως θα επιθυμούσαμε. Οι παρατηρητές, για παράδειγμα οι παρατηρητές της Διεθνούς Αμνηστίας, είναι αρκετά αυστηροί. Η χώρα αυτή έχει εκφράσει, ωστόσο, τη βούλησή της να προσεγγίσει την Ευρώπη και, προς το σκοπό αυτό, έχει αναλάβει ορισμένες μεταρρυθμίσεις οι οποίες πληρούν τις απαιτήσεις που αναφέρονται στη λεγόμενη «δημοκρατική ρήτρα» της συμφωνίας εταιρικής σχέσης. Έτσι, το Δεκέμβριο 1995, διεξήχθησαν βουλευτικές εκλογές. Δεν ήσαν τέλειες, αλλά διεξήχθησαν. Έκτοτε, το νέο κοινοβούλιο ψήφισε ορισμένους νόμους, κατ' αρχάς στον οικονομικό τομέα για να διευκολυνθούν οι ξένες επενδύσεις, κατόπιν στον αστικό και πολιτικό τομέα.
<P>
Επιπλέον, το 1997 προμηνύεται ιδιαίτερο παραγωγικό όσον αφορά το νομοθετικό έργο. 65 νομοσχέδια πρόκειται να υποβληθούν στο κοινοβούλιο. Αφορούν, μεταξύ άλλων, τα δικαιώματα του καζακικού πληθυσμού και τα δικαιώματα των μειονοτήτων, οι οποίες είναι ιδιαίτερα πολυάριθμες και αρκετά καλά αναγνωρισμένες και σεβαστές στη χώρα αυτή: ρωσική μειονότητα (38 % του πληθυσμού), αλλά και γερμανική, ουκρανική, ουζμπεκική, ταταρική, λευκορωσική, κορεατική μειονότητα, μειονότητες Ουϊγούρων, Αζέρων, ακόμα και Πολωνών.
<P>
Εξάλλου, παρά τις πολύ μεγάλες οικονομικές δυσκολίες και τα εξίσου σημαντικά κοινωνικά προβλήματα - συχνά δεν πληρώνονται μισθοί και συντάξεις - η πολιτική κατάσταση είναι γενικά σταθερή. Είναι αλήθεια ότι ο πρόεδρος Ναζαρμπάγιεφ - στον οποίο το Σύνταγμα δίδει πολύ σημαντικές εξουσίες - δεν είναι άνθρωπος που ανέχεται την αμφισβήτηση, παρόλο που υπάρχει πολιτική αντιπολίτευση, η οποία φαίνεται να παγιώνεται. Πρόκειται για την αντιπολιτευτική κίνηση Hazamat, η οποία δημιουργήθηκε γύρω από το σοσιαλιστικό κόμμα και την αντιπολιτευτική κίνηση Respublika, η οποία κυριαρχείται από το κομμουνιστικό κόμμα.
<P>
Συνεπώς, η μάλλον ευνοϊκή εξέλιξη, η οποία υπογραμμίζεται από τους παρατηρητές, θα πρέπει να μας επιτρέψει να εγκρίνουμε αυτή τη συμφωνία εταιρικής σχέσης. Χαίρομαι γι' αυτό. Πράγματι, το Καζακστάν, παρόλο που είναι πολύ μακρυά από εμάς, σχεδόν άγνωστο στους περισσότερους Ευρωπαίους, είναι μια χώρα σημαντική, ουσιώδους σημασίας σε αυτό το τμήμα της κεντρικής Ασίας. Περικυκλωμένο από τις δύο μεγάλες δυνάμεις, τη Ρωσία και την Κίνα, και κοντά σε αυτή την ταραγμένη και ευαίσθητη περιοχή της Μαύρης Θάλασσας, της Κασπίας και των χωρών του Σοβιετικού Νότου - Κιργιζιστάν, Ουζμπεκιστάν, Τουρκμενιστάν, Τατζικιστάν - το Καζακστάν καταλαμβάνει ουσιώδη στρατηγική θέση.
<P>
Το παιχνίδι ισορροπιών στο οποίο επιδίδεται με επιτυχία ο πρόεδρος Ναζαρμπάγιεφ μεταξύ των μεν και των δε δεν θα αφήσει ανεπηρέαστο αυτό το μέρος του κόσμου και, εμμέσως, εμάς τους ίδιους. Πολύ περισσότερο που το Καζακστάν διατηρεί στο έδαφός του πυρηνικές βάσεις μεγάλης σημασίας. Είναι η τρίτη παγκόσμια πυρηνική δύναμη, παρόλο που αυτή η δύναμη κρούσεως βρίσκεται υπό τον αποκλειστικό έλεγχο ενοποιημένης ανώτατης διοίκησης στη Μόσχα.
<P>
Από οικονομική άποψη, το Καζακστάν δεν είναι σε καλή κατάσταση. Το ΑΕΠ μειώθηκε κατά 58 % μεταξύ 1991 και 1997, αλλά κρύβει στο έδαφός του σημαντικό πλούτο που θα πρέπει να το καταστήσει στο μέλλον σημαντικό εταίρο. Πρόκειται κυρίως για κοιτάσματα πετρελαίου και φυσικού αερίου.
<P>
Τελικά, κύριε Πρόεδρε, για όλους αυτούς τους διάφορους λόγους, σήμερα και μετά από δύο χρόνια παρατήρησης και σκέψης, η επιτροπή μας σας συνιστά να υπερψηφίσετε αυτή τη συμφωνία εταιρικής σχέσης και συνεργασίας.

<SPEAKER ID=29 NAME="McCartin">
Κύριε Πρόεδρε, έχω συντάξει τη γνώμη της Επιτροπής Προϋπολογισμών για τη συμφωνία με το Αζερμπαϊτζάν. Το αντικείμενο της γνώμης μου απετέλεσαν οι επιπτώσεις της συμφωνίας αυτής στον ευρωπαϊκό προϋπολογισμό. Από πρώτη άποψη φαίνεται ότι οι επιπτώσεις θα είναι αμελητέες. Οι επιπτώσεις αυτές ανάγονται σε απώλεια εσόδων, μέσω της αύξησης των εισαγωγών από την περιοχή αυτή ή εάν επηρεαστεί ο εφοδιασμός μας με τρόφιμα μέσω εξαγωγών αγροτικών προϊόντων ή από το κόστος των εξαγωγικών επιστροφών. Μολονότι η Επιτροπή δεν παρέσχε στοιχεία αναφορικά με το κόστος στον προϋπολογισμό, φαίνεται ότι αυτό θα είναι εξαιρετικά χαμηλό.
<P>
Δεν θα πρέπει να ξεχνάμε ότι το Αζερμπαϊτζάν έχει επτάμισυ εκατομμύρια κατοίκους. Οι οικονομία τους χειροτέρευε τα τελευταία τέσσερα με πέντε χρόνια εκτός από το περσινό και το ΑΕγχΠ μειώνεται κατά ποσοστό 15 % με 20 % ετησίως και σήμερα είναι περί τα 400 έως 500 δολλάρια κατά κεφαλήν. Είναι προφανές ότι μια χώρα σ' αυτή την οικονομική κατάσταση δεν είναι σε θέση να κάνει εκτεταμένο εμπόριο.
<P>
Είναι προφανές ότι άνω του ημίσεος των εξαγωγών τους κατευθύνονται στην πρώην Σοβιετική Ένωση και στο Ιράν και περίπου 20 % των εισαγωγών και εξαγωγών τους είναι με την Ευρωπαϊκή Ένωση. Οι συνολικές εισαγωγές τους ανέρχονται στο 1, 5 δισεκατομμύριο δολλάρια και οι εξαγωγές τους σε κάτι λιγότερο. Είναι προφανές ότι η χώρα αυτή βρίσκεται σε πολύ ασθενή εμπορική θέση και πρόκειται να έχει πολύ μικρή επίπτωση στα οικονομικά με την εξαίρεση των άμεσων εισπράξεων που παρέχει το πρόγραμμα TACIS, το οποίο όμως είναι διαφορετικό αντικείμενο από εκείνο με το οποίο ασχολούμαι εγώ.
<P>
Η Επιτροπή Προϋπολογισμών δέχεται με ικανοποίηση την παρούσα συμφωνία και ελπίζει ότι θα εξυπηρετήσει τη βελτίωση της πολιτικής και οικονομικής κατάστασης, ότι θα εξελιχθεί μέχρι σημείου όπου θα συμβάλλει τα μέγιστα στην οικονομική και πολιτική ευημερία του Αζερμπαϊτζάν. Ελπίζουμε επίσης ότι θα είναι επωφελής και από τη δική μας πλευρά.

<SPEAKER ID=30 NAME="Πρόεδρος">
Θα δώσω κατ'εξαίρεσιν τον λόγο και στον κ. Chesa. Αρχίσαμε σήμερα αρκετά νωρίτερα και μερικοί συνάδελφοι φοβάμαι ότι δεν το συνειδητοποιήσαν. Θα παρακαλούσα όμως τους εισηγητές τουλάχιστον να μην καθυστερούν διότι δεν είμαι διατεθειμένος να τους δίδω τον λόγο όποτε φθάνουν στην αίθουσα.

<SPEAKER ID=31 NAME="Chesa">
Κύριε Πρόεδρε, εξετάζουμε σήμερα την τέταρτη συμφωνία εταιρικής σχέσης και συνεργασίας με τα κράτη της Υπερκαυκασίας.
<P>
Η φύση των συμφωνιών αυτών άλλαξε ριζικά, διότι πρόκειται πλέον για εταιρική σχέση και συνεργασία και όχι για απλές εμπορικές ανταλλαγές. Η παρούσα συμφωνία εταιρικής σχέσης με το Καζακστάν, η οποία συνήφθη για αρχική περίοδο δέκα ετών, προβλέπει τη θέσπιση πολιτικού διαλόγου, πολιτιστικής συνεργασίας, αλλά και σημαντικές συμφωνίες στους οικονομικούς και εμπορικούς τομείς.
<P>
Στο εμπορικό επίπεδο, τα μέρη συμφωνούν αμοιβαίως να επιφυλάσσεται μεταχείριση πλέον ευνοουμένου κράτους για ο, τιδήποτε αφορά τους τελωνειακούς δασμούς, τις διατάξεις περί εκτελωνισμού, διαμετακόμισης, αποθήκευσης, μεταφόρτωσης, καθώς και τις μεθόδους πληρωμής και μεταφοράς των πληρωμών. Οι κανόνες που διέπουν την πώληση, την αγορά, τη μεταφορά, τη διανομή, τη χρησιμοποίηση εμπορευμάτων στην εσωτερική αγορά λαμβάνουν ασφαλώς υπόψη τα όρια που επιβάλλει η GATT υπέρ των αναπτυσσομένων χωρών και τις νέες συνθήκες των σχέσεων της Δημοκρατίας του Κιργιζιστάν με τα γειτονικά κράτη.
<P>
Στο επίπεδο της οικονομικής συνεργασίας, η συμφωνία αφορά τους ακόλουθους τομείς: οικονομική και κοινωνική ανάπτυξη, ανάπτυξη του ανθρωπίνου δυναμικού, στήριξη προς τις επιχειρήσεις - ιδιωτικοποιήσεις, επενδύσεις και ανάπτυξη των χρηματοπιστωτικών υπηρεσιών - γεωργία και επισιτισμός, ενέργεια και μη στρατιωτικές χρήσεις της πυρηνικής ενέργειας, μεταφορές, τουρισμός, προστασία του περιβάλλοντος και περιφερειακή συνεργασία. Έτσι, το Καζακστάν και η Ευρωπαϊκή Ένωση αναλαμβάνουν να δημιουργήσουν στενή συνεργασία με βάση κοινές αξίες, ενώ η Ένωση προσφέρει την υποστήριξή της για την ανεξαρτησία, την κυριαρχία και την εδαφική ακεραιότητα αυτών των νέων ανεξαρτήτων κρατών, συμβάλοντας έτσι στη διατήρηση της ειρήνης και της σταθερότητας στην Ευρώπη.

<SPEAKER ID=32 NAME="Van den Broek">
Σας ευχαριστώ πολύ για τα καλά σας λόγια. Είμαι ιδιαίτερα ευτυχής, επειδή σήμερα έχουμε τη δυνατότητα να ανταλλάξουμε απόψεις με το Κοινοβούλιο, όσον αφορά τις συμφωνίες που συνάψαμε με τις χώρες του Υπερκαυκάσου και το Καζακστάν, καθώς αυτές οι συμφωνίες εταιρικής σχέσης και συνεργασίας, αποτελούν ένα προσχέδιο των σχέσεων της Ευρωπαϊκής Ένωσης με αυτές τις χώρες της πρώην Σοβιετικής Ένωσης και αυτό το προσχέδιο θα αποτελέσει τις κατευθυντήριες γραμμές για τις εξελίξεις των σχέσεών μας με τις χώρες αυτές, σίγουρα για μία περίοδο 10 ετών. Γνωρίζετε, επίσης, ότι η Ευρωπαϊκή Ένωση αποτελεί το μεγαλύτερο χορηγό δωρεάν βοήθειας για τις χώρες του Καυκάσου και της Κεντρικής Ασίας, από τότε που οι χώρες αυτές έγιναν ανεξάρτητες. Μόνο για τις τέσσερις χώρες, με τις οποίες ασχολούμαστε σήμερα, έχουμε προγραμματίσει, για την περίοδο μέχρι το 1999, δωρεά ακόμη 720 εκατ. ECU. Αυτό το ποσό προορίζεται για την τεχνική βοήθεια και, όσον αφορά τις χώρες του Καυκάσου, για την απαιτούμενη ανθρωπιστική και διατροφική βοήθεια. Αλλά δεν είναι δυνατό η Ευρωπαϊκή Ένωση να συμπεριφέρεται μόνο ως δωρητής. Θα πρέπει να ασκήσουμε και μία ανάλογη πολιτική, τόσο όσον αφορά την πολιτική όσο και το εμπόριο και τη συνεργασία, και θα πρέπει να επιχειρήσουμε, επιπλέον, τη συνάφεια μεταξύ των μέσων που διαθέτουμε, αφενός, και της προάσπισης των συμφερόντων των κρατών μελών, αφετέρου. Αυτή η συνάφεια, πιστεύω, ότι πρόκειται να πραγματοποιηθεί, κυρίως, μέσω των συμφωνιών εταιρικής σχέσης και συνεργασίας.
<P>
Ένα από τα πρωταρχικά συμφέροντά μας, όσον αφορά αυτές τις χώρες, είναι ότι θα πρέπει να τις βοηθήσουμε να αναπτυχθούν σε σταθερές ανεξάρτητες δημοκρατίες, με στενούς δεσμούς με την Ευρώπη. Στις συμφωνίες επισημαίνεται η υποστήριξή μας στην ανεξαρτησία, την επικυριαρχία και την εδαφική ακεραιότητα, κάθε ενός από τους εταίρους μας.
<P>
Καθίσταται όλο και σαφέστερο ότι η αστάθεια στον Καύκασο αποτελεί απειλή για την ασφάλεια όλης της περιοχής. Και, εν προκειμένω, θα ήθελα να παραθέσω αυτό που είπε ο Γενικός Γραμματέας του ΝΑΤΟ, Xavier Solana, κατά τις πρόσφατες επισκέψεις του στις χώρες του Καυκάσου και της Κεντρικής Ασίας. Για την επίτευξη αυτής της σταθερότητας, απαιτείται τόσο οικονομική όσο και πολιτική δράση.
<P>
Νομίζω ότι ο Πρόεδρος Sjevardnadze της Γεωργίας εκφράστηκε εξ ονόματος όλων των χωρών της περιοχής, όταν τόνισε ότι έφτασε ο καιρός να περάσουμε από μία περίοδο ανθρωπιστικής βοήθειας σε μία περίοδο διαρκούς οικονομικής ανάπτυξης και συνεργασίας και ότι η σταθερότητα αυτών των χωρών μακροπρόθεσμα μόνο κατ'αυτόν τον τρόπο είναι δυνατό να επιτευχθεί. Εν τω μεταξύ, συνειδητοποιούμε ότι σε όλη την περιοχή του Καυκάσου εξακολουθούν να υπάρχουν πολιτικές διαμάχες, οι οποίες απειλούν σοβαρά τη σταθερότητα. Όλοι οι εισηγητές σήμερα αναφέρθηκαν σ'αυτό και εννούμε τη διαμάχη γύρω από το Nagorno Karabach, για την οποία επιδιώκεται εδώ και καιρό μία λύση στο πλαίσιο της διαδικασίας του Minsk, της διαδικασίας OVSE. Αλλά γνωρίζουμε, επίσης, ότι η σταθερότητα στη Γεωργία εξαρτάται σε μεγάλο βαθμό από τις εξελίξεις στην Αμπχαζία και την Οσσετία.
<P>
Εν συντομία, θα πρέπει να παρακολουθούμε στενά τις εξελίξεις, αλλά συνειδητοποιούμε, επίσης, ότι με τη σύναψη αυτών των συμφωνιών συνεργασίας συμβάλλουμε, στην πραγματικότητα, στην πρόληψη της αποσταθεροποίησης και στην παγίωση της σταθερότητας στην περιοχή.
<P>
Πρόεδρε, είναι εντυπωσιακό αλλά και ενθαρρυντικό το γεγονός ότι παρά αυτές τις πολιτικές διαμάχες, οι οποίες πέραν των οικονομικών συνεπειών έχουν και ανθρωπιστικές συνέπειες, όπως για παράδειγμα το πρόβλημα των προσφύγων στο Αζερμπαϊτζάν ή τις οικονομικές δυσχέρειες που αντιμετωπίζει η Αρμενία ως συνέπεια της συνέχισης της διαμάχης για το Nagorno Karabach, πέντε έτη μετά την ανεξαρτησία αυτών των χωρών έχει πραγματικά αναληφθεί η διαδικασία για τη μετάβαση στην οικονομία της αγοράς. Τα αποτελέσματα που μπορούν να παρατεθούν μέχρι στιγμής: η Γεωργία, σύμφωνα με εκτιμήσεις, το προσεχές έτος πρόκειται να έχει οικονομική ανάπτυξη υψηλότερη του 10 %. Η αρμενική οικονομία για δεύτερο κατά σειρά έτος παρουσιάζει ανάπτυξη και επίσης στο Αζερμπαϊτζάν, το 1996, ανατράπηκε η υποχώρηση και επίκειται μία ταχεία ανάπτυξη μόλις αρχίσει εκ νέου η παραγωγή των πετρελαϊκών πεδίων στην Κασπία, κάτι που θα γίνει αργότερα αυτό το χρόνο.
<P>
Το Καζακστάν ακολουθεί μία ριζοσπαστική πολιτική ιδιωτικοποιήσεων και υπολογίζει ότι το 1997 θα έχει ανάπτυξη της τάξης του 2 %, μεταξύ άλλων, εξαιτίας της αύξησης του εμπορίου και των επενδύσεων κατά 10 %. Και στις τέσσερις χώρες, στις οποίες αναφερόμαστε σήμερα, φαίνεται ότι το κύμα του πληθωρισμού, το οποίο πριν από δύο ακόμη έτη απειλούσε σοβαρά, έχει ελεγχθεί. Μία πραγματική οικονομική ανάπτυξη θα πρέπει να ενισχυθεί με την εμβάθυνση των σχέσεων με την Ευρώπη, με συμφωνίες καθώς επίσης και με ενδιάμεσες συμφωνίες, οι οποίες σκιαγραφούν τους βασικούς κανόνες: περισσότερο διμερές εμπόριο, βασιζόμενο στις αρχές της Παγκόσμιας Οργάνωσης Εμπορίου. Επίσης, αυτό παρέχει τα απαιτούμενα εχέγγυα και στους επενδυτές μας. Κατά τη διάρκεια των ερχόμενων ετών και, εν πάση περιπτώσει, κατά τη διάρκεια ισχύος των συμφωνιών, μπορούν αυτές οι χώρες να αναπτυχθούν σε σημαντικούς προμηθευτές της Ευρώπης, καθώς και σε σημαντικές αγορές για τις επιχειρήσεις μας.
<P>
Η Ευρωπαϊκή Ένωση εργάζεται, επίσης, μέσω του προγράμματός της TACIS, για την ενίσχυση των σχέσεων μεταξύ της Ευρώπης, του Καυκάσου και της Κεντρικής Ασίας. Αναλαμβάνονται πολλές πρωτοβουλίες στο πλαίσιο αυτών των προγραμμάτων. Αναφέρω μόνο τα προγράμματα, τα οποία σχετίζονται για παράδειγμα με τις μεταφορές, το σχέδιο TRACECA, με την ενέργεια, το σχέδιο INOGATE, καθώς ακόμη και το σχέδιο για τη διαχείριση των πετρελαιαγωγών, τα σχέδια για τη στήριξη του εμπορίου, για παράδειγμα τη βοήθεια για την ένταξη αυτών των χωρών στην Παγκόσμια Οργάνωση Εμπορίου και για την εκπλήρωση των διεθνών υποχρεώσεών τους, όπως και για την προσαρμογή των νομοθεσιών τους μ'αυτήν της Ευρωπαϊκής Ένωσης.
<P>
Αυτά τα σχέδια δεν θα πρέπει μόνο να βελτιώσουν και να ενισχύσουν τις διμερείς σχέσεις, αλλά, επίσης, και τη συνεργασία μεταξύ αυτών των νέων ανεξάρτητων χωρών. Επειδή, Πρόεδρε, γνωρίζετε ότι η Επιτροπή πιστεύει ότι η περιφερειακή συνεργασία αποτελεί ένα ουσιαστικό στοιχείο των προσπαθειών αυτών των χωρών για τη μετατροπή των παλαιών οικονομικών διαρθρώσεών τους από τη σοβιετική εποχή σε σύγχρονες και προσανατολισμένες προς την αγορά διαρθρώσεις.
<P>
Για τις τρεις μικρότερες χώρες του Καυκάσου, θα πρέπει αυτό να αποτελέσει ένα βασικό στόχο, δεδομένου ότι αυτές δεν είναι δυνατόν να εκμεταλλευθούν πλήρως το δυναμικό τους χωρίς περιφερειακή συνεργασία. Μία τέτοιου είδους αλληλεξάρτηση αποτελεί ένα σημαντικό μοχλό για την πολιτική σταθερότητα στην περιοχή. Επιπλέον, για τον έντονα διαφοροποιημένο ιδιωτικό τομέα, και κυρίως επειδή σ'αυτόν υπάρχουν πολλές δυτικές εταιρείες, απαιτείται ένα νομοθετικό πλαίσιο για την υπεράσπιση των δικαιωμάτων τους.
<P>
Αυτές οι οικονομικές διαδικασίες αποτελούν ένα ενισχυτικό στοιχείο για την οικοδόμηση ενός κράτους δικαίου. Αυτό με οδηγεί στο σημείο, στο οποίο αναφέρθηκαν ουσιαστικά όλοι οι εισηγητές, δηλαδή το θέμα της ποιότητας της δημοκρατίας στις χώρες, στις οποίες αναφερόμαστε σήμερα. Πρόεδρε, έχουμε να κάνουμε με χώρες, οι οποίες, όπως γνωρίζουμε, έχουν μία εντελώς διαφορετική παράδοση από τη δική μας σ'αυτόν τον τομέα. Αλλά μπορούμε επίσης να πούμε ότι η παράδοση αυτών των χωρών διαφέρει ακόμη και από την παράδοση άλλων σοβιετικών δημοκρατιών. Φυσικά δεν θέλουμε να καταδείξουμε ότι, όσον αφορά τις αρχές της δημοκρατίας, του κράτους δικαίου και της προστασίας των ανθρωπίνων δικαιωμάτων, όλες αυτές οι χώρες παρουσιάζουν υψηλό βαθμό σεβασμού και ότι το θέμα συνίσταται στην παγίωση αυτής της κατάστασης. Όχι, η κατάσταση ακόμα είναι πολύ διαφορετική. Αλλά το ερώτημα είναι πώς μπορούμε εμείς να βοηθήσουμε κατά τον καλύτερο τρόπο. Είμαστε πεπεισμένοι ότι, παρά τις ελλείψεις που παρατηρούνται, απαιτείται μία πολιτική ενθάρρυνσης. Επιχειρούμε ακριβώς αυτό με αυτές τις συμφωνίες συνεργασίας, οι οποίες παρέχουν ένα ευρύ πεδίο συνομιλιών και ένας περαιτέρω στόχος τους είναι να συμβάλουν στην ενίσχυση της δημοκρατίας και του κράτους δικαίου. Είμαι ευτυχής, επειδή διαπιστώνω ότι, βάσει των ομιλιών των εισηγητών, κατά κάποιον τρόπο, οι επιτροπές και οι εισηγητές συμφωνούν μ'αυτόν τον τρόπο σκέψης και καταλήγουν ότι αυτές οι συμφωνίες συνεργασίας θα πρέπει να συναφθούν.
<P>
Μέσω της σύναψης αυτών των συμφωνιών, παρέχουμε στους εταίρους μας αυτή την προοπτική για το μέλλον. Οι αξίες, οι οποίες αναφέρονται στο προοίμιο, καθώς και οι γενικότερες αρχές, εξυπηρετούν αυτές τις χώρες. Αυτό είναι το νόημά τους άλλωστε. Όσο το δυνατόν περισσότερο είμαστε σε θέση να εφαρμόσουμε αυτές τις συμφωνίες συνεργασίας, πιστεύω, τόσο περισσότερο βοηθούμε αυτές τις χώρες.
<P>
Πρόεδρε, θα ήθελα τέλος, απαντώντας στην παρατήρηση της κ. Bloch von Blottnitz για την κατάσταση, όσον αφορά την πυρηνική ασφάλεια του αντιδραστήρα του Medzamor στην Αρμενία, να αναφέρω ότι αυτή αποτελεί αντικείμενο διαλόγου με την Αρμενία, ότι, στο πλαίσιο του προγράμματος βοήθειας TACIS, καταβάλλονται προσπάθειες για τη διασφάλιση της πυρηνικής ασφάλειας αυτού του αντιδραστήρα και ότι επιθυμούμε τον προγραμματισμό του κλεισίματος αυτού του αντιδραστήρα, το συντομότερο που αυτό θα καταστεί δυνατό. Σίγουρα ωστόσο εξακολουθούμε να δίνουμε ιδιαίτερη σημασία σ'αυτό το θέμα.
<P>
Τέλος, κλείνω την παρέμβασή μου, ευχαριστώντας θερμά τους εισηγητές, καθώς και αυτούς που μίλησαν εξ ονόματος των διάφορων επιτροπών, όχι μόνο για τη θεμελιώδη, αλλά και για την εντυπωσιακή έκθεσή τους, καθώς και για τις θετικές συστάσεις που έκαναν όσον αφορά τη σύναψη αυτών των συμφωνιών με τις χώρες του Καυκάσου και το Καζακστάν.
<P>
(Χειροκροτήματα)

<SPEAKER ID=33 NAME="Αλαβάνος">
Κύριε Πρόεδρε, πριν φύγει ο κύριος Επίτροπος, θα ήθελα να θέσω ένα ερώτημα, ως Πρόεδρος της Αντιπροσωπείας του Ευρωπαϊκού Κοινοβουλίου για τις σχέσεις με τις τρεις Δημοκρατίες του Καυκάσου. Είναι πολύ σημαντικά και πολύ σπουδαία αυτά που είπε ο κύριος Επίτροπος και συμφωνούμε όλοι με αυτά. Το ερώτημά μου είναι το εξής: αφού έχει αυτή τη σημασία για την Ευρωπαϊκή 'Ενωση αυτή η περιοχή, γιατί υπάρχει αντιπροσωπεία της Επιτροπής μόνο στη Γεωργία; Γιατί η Ευρωπαϊκή 'Ενωση ως επίσημη αντιπροσωπεία απουσιάζει από το Αζερμπαϊτζάν και την Αρμενία όταν χώρες όπως η δική μου, η Ελλάδα, έχουν εκεί πρεσβείες;

<SPEAKER ID=34 NAME="Van den Broek">
Ακουσα με προσοχή την ερώτηση και αυτό που θα ήθελα να πω είναι ότι είμαι απόλυτα σύμφωνος με τον κ. Αλαβάνο και ότι για καθαρά δημοσιονομικούς και λογιστικούς λόγους δεν καταφέραμε μέχρι στιγμής να διαθέτουμε σε όλες τις νέες ανεξάρτητες δημοκρατίες της πρώην Σοβιετικής Ένωσης αντιπροσωπείες. Είμαι πραγματικά ευτυχής, επειδή καταφέραμε να ανοίξουμε μία αντιπροσωπεία στη Τυφλίδα της Γεωργίας. Αυτό πρόκειται να το κάνουμε και σε άλλες χώρες, στις οποίες δίνουμε μεγάλη σημασία και στις συζητήσεις με την Επιτροπή Προϋπολογισμού θέσαμε αυτό το θέμα. Φέτος, νομίζω, ότι δεν προβλέπονται άλλες αντιπροσωπείες στο πρόγραμμα. Ελπίζω ότι το προσεχές έτος θα παρουσιαστούν νέες ευκαιρίες για να πράξουμε αυτό και με άλλες δημοκρατίες της πρώην Σοβιετικής Ένωσης. Επειδή στο Καζακστάν διαθέτουμε, στην Alma Ata, ένα κτίριο, αλλά για παράδειγμα στο Ουζμπεκιστάν, το οποίο ζήτησε το συντομότερο δυνατό να ανοίξουμε μία αντιπροσωπεία, δεν διαθέτουμε κτίριο. Θα κάνουμε ό, τι καλύτερο μπορούμε.

<SPEAKER ID=35 LANGUAGE="DE" NAME="Bloch von Blottnitz">
Kύριε Πρόεδρε, έχω μόνο μια συμπληρωματική ερώτηση, μια και αυτή ήταν απόφαση του Συμβουλίου Eνέργειας. Δε νομίζετε, κύριε Eπίτροπε, πως κάθε μάρκο που επενδύουμε, μέσω του TACIS, στο Mezamor, είναι, ούτως ή άλλως, χαμένο, επειδή το Mezamor δεν μπορεί να γίνει ασφαλέστερο; Ως γνωστόν, τέθηκε πάλι σε λειτουργία, εκ των υστέρων. Eίχε σταματήσει η λειτουργία του, επειδή ο εφοδιασμός φυσικού αερίου από τις γειτονικές χώρες είχε προβλήματα. Eίχε διακοπεί απλώς. Δε θα ήταν καλύτερα να επικεντρώναμε όλες τις πρωτοβουλίες μας στο να ξαναλειτουργήσει ο εφοδιασμός του φυσικού αερίου; Έτσι, θα μπορούσε να τεθεί εκτός λειτουργίας το Mezamor. Bρίσκεται, ως γνωστόν, πάνω σε μια σεισμογενή περιοχή. Δε θα ήταν καλύτερο να ξοδεύαμε όλες μας τις δυνάμεις και τα χρήματα για κάτι τέτοιο, παρά να επιδιορθώνουμε κάτι που δεν επιδιορθώνεται;

<SPEAKER ID=36 LANGUAGE="DE" NAME="Rόbig">
Kύριε Eπίτροπε, υπάρχει χρονοδιάγραμμα για την παύση της λειτουργίας του πυρηνικού εργοστασίου;

<SPEAKER ID=37 NAME="Van den Broek">
Για να αρχίσω με την τελευταία ερώτηση, το χρονοδιάγραμμα της κυβέρνησης της Αρμενίας προβλέπει το κλείσιμο του πυρηνικού αντιδραστήρα το έτος 2007. Βρίσκουμε ότι αυτό είναι πολύ αργά και έχουμε πιέσει για ένα νωρίτερο κλείσιμο, και θέλω να πω στην κ. Bloch von Blottnitz ότι πρέπει κανείς να κάνει το ένα και να μην παραμελεί το άλλο. Εάν δεν είναι δυνατό να επιτύχουμε το κλείσιμο του πυρηνικού αντιδραστήρα σε σύντομο χρονικό διάστημα, τότε, εν πάση περιπτώσει, μπορούμε να επιχειρήσουμε για να ενισχύσουμε την πυρηνική ασφάλεια. Αλλά γνωρίζω ότι το βασικό πρόβλημα αυτού του αντιδραστήρα είναι το γεγονός ότι βρίσκεται σε μία σεισμογενή περιοχή και φυσικά αυτό δεν είναι δυνατό να προβλεφθεί, βάσει του προγράμματος TACIS. Επομένως, για άλλη μία φορά, θα ήθελα να επαναλάβω ότι θα κάνουμε ότι είναι δυνατό για τον περιορισμό του κινδύνου, επίσης, θα επιχειρήσουμε να συντομεύσουμε την ημερομηνία κλεισίματος και ότι θα δώσουμε ιδιαίτερη βαρύτητα σε ένα πρόγραμμα εναλλακτικής ενέργειας.

<SPEAKER ID=38 LANGUAGE="DE" NAME="Jφns">
Kύριε Πρόεδρε, αγαπητοί κυρίες και κύριοι συνάδελφοι, ομιλώ εδώ ως αντιπρόεδρος της Αντιπροσωπείας για τις σχέσεις με την Yπερκαυκασία, αλλά θα ήθελα να ευχαριστήσω όλους τους εισηγητές ολόψυχα για τις εκθέσεις τους και να τους συγχαρώ γι' αυτές. Yπογραμμίζουν και πάλι τη μεγάλη σημασία των συμφωνιών εταιρικής σχέσης για την οικοδόμηση και την εδραίωση της οικονομίας αυτών των κρατών, καθώς επίσης και για την περαιτέρω ανάπτυξη και σταθεροποίηση των νεαρών ακόμη δημοκρατικών δομών.
<P>
Δημοκρατία, όμως, και στην Yπερκαυκασία θα πρέπει να σημαίνει ότι θα πρέπει να γίνει το παν, ώστε να υπάρχουν εγγυήσεις για τη κοινωνική ειρήνη μέσα στα κράτη αυτά. Aυτό σημαίνει ότι κάθε πολίτης θα πρέπει να έχει ένα σπίτι, αρκετά για να φάει, καθώς επίσης να έχει και μια δουλειά. Θα πρέπει, κυρίως, να μπορεί να λέει ελεύθερα τη γνώμη του. Έτσι, έφθασα σ' αυτό που θέλω να τονίσω σήμερα εδώ, για άλλη μια φορά. Πρόκειται για το σεβασμό του δικαιώματος της ελευθερίας της γνώμης και για το σεβασμό των ανθρωπίνων δικαιωμάτων. Στη Γεωργία δεν έχουμε, σχεδόν, κανένα πρόβλημα με τα πράγματα αυτά. Aποτελεί χαρά να συζητάμε με τους νεαρούς συναδέλφους και τις συναδέλφισσες του Γεωργιανού Kοινοβουλίου για τη δουλειά τους, για την κατάσταση στη Γεωργία και για τις σχέσεις μας μεταξύ τους. Παράλληλα, εκπλησσόμαστε όλοι μας συνεχώς για τις πολύ ταχείες προόδους, που σημείωσε η Γεωργία, στη δημοκρατική ανάπτυξη και εδραίωση των δομών της.
<P>
Προβληματική, όμως, είναι η κατάσταση στους άλλους τομείς, και κυρίως στα δύο άλλα κράτη της Yπερκαυκασίας. Eνώ το πετρέλαιο στο Aζερμπαϊτζάν υπόσχεται την οικονομική ανόρθωση για το εγγύς μέλλον, η συμμετοχή στη δημοκρατία είναι δυνατή μόνο για λίγους. H οικογενειοκρατική νοοτροπία και η εξ αυτής απορρέουσα κυριαρχία των οικογενειών, καθορίζουν τόσο την οικονομική όσο και τη δημοκρατική ανάπτυξη. H χώρα διοικείται αριστοκρατικά. Tα κυβερνητικά κόμματα και ο πρόεδρος της χώρας Alijew καθορίζουν όχι μόνο δικτατορικά τους βασικούς άξονες της πολιτικής, αλλά αποφασίζουν κατά βούληση, για το πλαίσιο δράσης της ούτως ή άλλως αδύναμης αντιπολίτευσης.
<P>
Eμείς, ως Eυρωπαϊκό Kοινοβούλιο, δε θα 'πρεπε να αφήνουμε την επιτήρηση του σεβασμού των ανθρωπίνων δικαιωμάτων μόνο στην Eπιτροπή του Eλσίνκι ή στη Διεθνή Aμνηστία. H δουλειά τους είναι ανεκτίμητα σημαντική, αλλά κι εμείς έχουμε ευθύνη εδώ. Oι πολεμικές συγκρούσεις στο Nαγκόρνο-Kαραμπάχ, μεταξύ Aζερμπαϊτζάν και Aρμενίας, χρησιμοποιούνται από τους Aρμενίους ως δικαιολογία για την καταπίεση της αντιπολίτευσής τους. O Πρόεδρος Ter-Petrosjan στηρίζεται σε νόμους της πρώην Σοβιετικής Ένωσης, με τους οποίους και ο ίδιος μπήκε φυλακή, την εποχή του Γκορμπατσόφ, και τους χρησιμοποιεί σήμερα για να απαγορεύσει ορισμένα κόμματα.
<P>
Έτσι, για παράδειγμα, υπάρχουν συνεχώς δίκες στην Aρμενία, τις οποίες αναμφισβήτητα μπορεί κανείς να χαρακτηρίσει ως πολιτικές. Aυτό ισχύει, εν μέρει, και για την αποκαλούμενη δίκη Dro. Σ' αυτήν, μια ομάδα βρέθηκε ένοχη για τη διάπραξη μιας τρομοκρατικής ενέργειας και καταδικάσθηκε ανάλογα. Tελείως αδικαιολόγητα, όμως, είχαν προσπαθήσει προηγουμένως να συσχετίσουν την ομάδα αυτή με το αδελφό σοσιαλιστικό κόμμα Daschnak. Mάλιστα είχαν προχωρήσει τόσο, ώστε να ισχυρίζονται ότι η ομάδα Dro ενεργούσε κατ' εντολήν του Daschnak. Aυτός ο ισχυρισμός βέβαια, Δόξα τω Θεώ, απορρίφθηκε τώρα από το Aνώτατο Δικαστήριο της Aρμενίας, ως αβάσιμος και λανθασμένος, οπότε το Daschnak αποκαταστάθηκε πλήρως. Διερωτώμαι, βεβαίως, τι απέγινε με την άδεια επαναλειτουργίας του Daschnaksoutioun και των συγγενικών ενώσεων και οργανώσεων.
<P>
Mια άλλη δίκη, αντίθετα, δεν έχει ολοκληρωθεί ακόμη; η λεγόμενη δίκη των 31. Aφορά 31 γνωστούς πολιτικούς της αντιπολίτευσης. Όλοι τους συμμετείχαν σε μεγάλη διαδήλωση διαμαρτυρίας κατά της εκλογικής νοθείας στις προεδρικές εκλογές του περασμένου Σεπτεμβρίου, στην Aρμενία. Eνώ οι διοργανωτές της διαδήλωσης, λόγω της μεγάλης διεθνούς πίεσης, είναι και πάλι ελεύθεροι, η δίκη κατά των 31 αυτών πολιτικών συνεχίζεται. Σύμφωνα με εκθέσεις της Διεθνούς Aμνηστίας, εξακολουθούν να βρίσκονται στη φυλακή, κάτω από απάνθρωπες συνθήκες.
<P>
Aνησυχώ επίσης και για την πολιτική, οικονομική και στρατιωτική εξάρτηση της Aρμενίας από τη Pωσία. H Pωσία προμηθεύει το Eριβάν με πολλά ζωτικά αγαθά, και διατηρεί στην Aρμενία βάσεις στρατιωτικές και αεροπορικές, που βρίσκονται και κοντά στα σύνορα με την Tουρκία. Φυσικά και δείχνω κατανόηση για το ότι η Aρμενία κάνει τα πάντα, για να βελτιώσει την οικονομική της κατάσταση. Δικαιολογημένα εμείς, ως Eυρωπαϊκό Kοινοβούλιο, καλέσαμε στις 17 Iανουαρίου, την Tουρκία και το Aζερμπαϊτζάν να χαλαρώσουν τον οικονομικό αποκλεισμό. Θα ήθελα, όμως, να τονίσω και πάλι το εξής: H οικονομική ανάγκη δεν επιτρέπεται να αποτελεί πρόφαση για αντιδημοκρατική συμπεριφορά. Tον Iανουάριο, με την έγκριση της έκθεσης d' Encausse, καταστήσαμε και πάλι σαφή τη θέση μας έναντι των Δημοκρατιών της Yπερκαυκασίας. Θέλουμε η οικονομική ανάπτυξη στην Aρμενία, το Aζερμπαϊτζάν και τη Γεωργία να γίνεται στα πλαίσια μιας κοινωνικής ελεύθερης οικονομίας, που να σέβεται το περιβάλλον και τα ανθρώπινα δικαιώματα. Aυτό θα ήθελα να το υπογραμμίσω σήμερα εκ νέου.

<SPEAKER ID=39 LANGUAGE="DE" NAME="Kοnrad">
Kύριε Πρόεδρε, αξιότιμοι κυρίες και κύριοι, αγαπητοί κυρίες και κύριοι συνάδελφοι, οι πόλεμοι, ο κομμουνιστικός παλαιοκομματισμός, και ο έλεγχος του Kρεμλίνου, ήταν οι παράγοντες που χαρακτήριζαν τα πρώτα χρόνια των Δημοκρατιών της Yπερκαυκασίας, μετά την κατάρρευση της Σοβιετικής Ένωσης. Mόλις τώρα κατορθώνουν η Γεωργία, η Aρμενία και το Aζερμπαϊτζάν, να ορθοποδήσουν σιγά-σιγά, από οικονομική και πολιτική άποψη. Mια θετική εξέλιξη, ωστόσο, θα μπορέσει να υπάρξει, σε μόνιμη βάση, όταν καταλαγιάσουν οι εθνικές διενέξεις που, κατά βάσιν, είναι σοβιετική κληρονομιά. Πάντως τώρα δε συνεχίζονται πια οι μάχες μεταξύ Aρμενίας και Aζερμπαϊτζάν; τα όπλα έχουν σιωπήσει. Bεβαίως είναι αλήθεια ότι η Mόσχα υπέθαλπε αρχικά τις διενέξεις αυτές, για να μπορέσει στη συνέχεια να εμφανιστεί ως μεσολαβητής και να αποκτήσει επιρροή. H ιδέα πέτυχε. Σήμερα η Pωσία είναι και πάλι η ηγετική δύναμη στον Kαύκασο, η Tουρκία υποχρεώθηκε να θάψει γρήγορα τα σχέδιά της για την περιοχή, και η Aρμενία, βεβαίως, εξαρτάται πολύ περισσότερο από τα καυκασιανά αδέλφια της, από τη συμπαράσταση της Pωσίας. Mε την Tουρκία δεν υπάρχουν ομαλές σχέσεις; το ξέρουμε αυτό. Oι Tούρκοι υποστηρίζουν τους, γλωσσικά και εθνικά συγγενείς τους Aσσέριους, στον πόλεμο για το Nαγκόρνο-Kαραμπάχ, και η Αγκυρα, εκτός τούτου, έκλεισε τις συνοριακές διαβάσεις με την Aρμενία. Παραμένουν κλειστές προς το παρόν.
<P>
H διένεξη για την περιοχή του Nαγκόρνο, που βρίσκεται στην επικράτεια του Aζερμπαϊτζάν, είναι βεβαίως και η πιο βαριά υποθήκη της χώρας, από άποψη εσωτερικής, εξωτερικής και οικονομικής πολιτικής. Aπό άποψη περιφερειακής πολιτικής, η διένεξη του Kαραμπάχ περιλαμβάνεται στο διεθνές πόκερ για το πετρέλαιο της Kασπίας Θάλασσας. Ως ενεργητικό, βεβαίως, - και είναι σημαντικό να το πούμε στη συζήτηση αυτή - θα πρέπει να σημειώσουμε και τα 3.7 εκατομμύρια κατοίκους που, με μια πολύ υψηλή εθνική ομοιογένεια, μπορούν από κοινού να συμμετάσχουν στην οικοδόμηση της χώρας. Bεβαίως, η χώρα αυτή είναι εθνικά πιο ομοιογενής από όλες τις γειτονικές χώρες της περιοχής.
<P>
Παρόλο που γεωγραφικά είναι τμήμα του προθαλάμου της Aσίας, οι Aρμένιοι, αλλά και οι Γεωργιανοί, αισθάνονται, στην ουσία, Eυρωπαίοι. Kαι η θρησκευτική αναφορά στην Aνατολή είναι ξένη στην Aρμενία; ασπάζονται κατ' εξοχήν τη χριστιανική πίστη, είτε με τη μορφή της αρμενικής-αποστολικής εκκλησίας είτε της ορθόδοξης εκκλησίας. H Aρμενία, όπως και η Λευκορωσία, στο κοντσέρτο των 15 τότε σοβιετικών δημοκρατιών - κι αυτό είναι σημαντικό στη θεώρηση της χώρας αυτής - έπαιξε έναν, τεχνικά προσανατολισμένο, ειδικό ρόλο; αυτό ισχύει ιδιαίτερα για τον τομέα της χημείας και της κλωστοϋφαντουργίας, κι αυτό είναι ασφαλώς ένα σημείο που θα πρέπει να προσέξει κανείς στη συνεργασία.
<P>
H συμφωνία εταιρικής σχέσης και συνεργασίας με την Aρμενία, υποστηρίζει τη στενή συνεργασία με τα ευρωπαϊκά όργανα. Στόχος της συμφωνίας είναι η σταδιακή προσέγγιση της Δημοκρατίας της Aρμενίας στο ανοικτό διεθνές σύστημα. Aυτό ισχύει τόσο για τον τομέα της πολιτικής, όσο και για την οικονομία. H Eυρωπαϊκή Ένωση, με τη συμφωνία αυτή, υποστηρίζει την κυριαρχία της Aρμενίας, και συνεπώς και τη σταθερότητα στην περιοχή.

<SPEAKER ID=40 LANGUAGE="FR" NAME="Carrere d'Encausse">
Κύριε Πρόεδρε, οι συμφωνίες εταιρικής σχέσης και συνεργασίας τις οποίες συζητούμε σήμερα έχουν ένα κοινό σημείο: αφορούν χώρες της νοτίου περιφερείας της πρώην ΕΣΣΔ, οι οποίες εξήλθαν με δυσκολίες από το σοβιετικό σύστημα, παρόλο που οι δυσκολίες αυτές ήσαν διαφορετικές.
<P>
Στην Υπερκαυκασία, διότι θα ήθελα να μιλήσω και για τις τέσσερις χώρες, οι ανεξαρτησίες είχαν ως φόντο τον πόλεμο του Καραμπάχ μεταξύ του Αζερμπαϊτζάν και της αρμενικής μειονότητάς του, πράγμα που, ασφαλώς, δεν μπορούσε να αφήσει αδιάφορη τη γειτονική Αρμενία, η οποία είχε αποκοπεί από τους αδελφούς της με τις τεχνητές εδαφικές διευθετήσεις του 1922. Στη Γεωργία, η αποσχιστική βούληση της Αμπχαζίας, την οποία υποστήριζε και χειραγωγούσε η Ρωσία, έθετε σε κίνδυνο την εδαφική ακεραιότητα της δημοκρατίας. Στο ανατολικό άκρο της κεντρικής Ασίας, το Καζακστάν εισήλθε το 1986 σε μια φάση βίαιης σύγκρουσης των δύο κύριων εθνικών ομάδων που ζουν στη δημοκρατία: των Καζάκων και των Ρώσων.
<P>
Ο απολογισμός αυτού του ταραχώδους τέλους του κομμουνισμού είναι αντιφατικός: 20 % του εδάφους του Αζερμπαϊτζάν κατέχεται σήμερα, ως αποτέλεσμα του πολέμου, από τους Αρμενίους του Καραμπάχ. Οι πρόσφυγες αναγκάστηκαν να εγκαταλείψουν τις πολεμικές ζώνες και δεν μπορούν να επιστρέψουν στις εστίες τους. Η ένδειά τους είναι τρομακτική, στο Αζερμπαϊτζάν, στη Γεωργία, ακόμα και στην Αρμενία. Στο Καζακστάν, παρά τη συμφιλιωτική στάση του προέδρου Ναζαρμπάγιεφ, οι Ρώσοι, οι οποίοι έχουν γίνει πολίτες δεύτερης κατηγορίας, επιθυμούν να φύγουν. Η αναλογία τους στη δημοκρατία μειώθηκε από 45 σε 36 %.
<P>
Ωστόσο, η άλλη πλευρά του νομίσματος είναι περισσότερο παρήγορη. Η κατάπαυση του πυρός δεν έχει παραβιαστεί στο Καραμπάχ εδώ και δύο χρόνια και η ομάδα του Μινσκ θα επαναλάβει τις εργασίες της για να προσπαθήσει να μετατρέψει την κατάπαυση του πυρός σε οριστική ειρήνη. Αυτό δεν είναι απλό. Στη Γεωργία, επίσης, η κατάσταση εκτονώνεται μεταξύ Γεωργιανών και Αμπχαζίων και ελπίζεται ήδη ότι οι πρόσφυγες θα μπορέσουν προοδευτικά να επιστρέψουν στις εστίες τους. Στο Καζακστάν, τέλος, οι Καζάκοι προσπαθούν να καθησυχάσουν τη ρωσική κοινότητα και να τη διαβεβαιώσουν ότι αν δεχθεί γλωσικούς περιορισμούς, θα μπορέσει να παραμείνει σε μια χώρα που έχει ανάγκη τις ικανότητές της.
<P>
Ανέφερα δια μακρών τη δύσκολη είσοδο των τεσσάρων αυτών χωρών στον ανεξάρτητο βίο για να υπογραμμίσω ότι η κύρια αιτία για την οποία υποφέρουν είναι ότι βλέπουν να ζουν στο έδαφός τους διάφορες εθνικές κοινότητες και πολιτισμοί αναμεμειγμένοι υπό όρους που τους επιβλήθηκαν άλλοτε από το σοβιετικό σύστημα. Οι διεθνοτικές εχθρότητες των λαών της Υπερκαυκασίας και του Καζακστάν αποτελούν ασφαλώς τον καρπό μιας μακράς ιστορίας, αλλά πιο κοντά μας, είναι το αποτέλεσμα ενός σκοπίμου σχεδίου της σοβιετικής εξουσίας που σκόπευε, περιπλέκοντας τις σχέσεις μεταξύ των εθνοτήτων, προκαλώντας τις εχθρότητες, τη βία της οποίας βλέπουμε ακόμα και σήμερα τις επιπτώσεις, να εξασφαλίσει ευκολότερα τον έλεγχό της επί των λαών της περιφερείας της. Από εκεί απορρέουν πικρίες, εχθρότητες, τραγωδίες στο εσωτερικό των κρατών και συμπεριφορές που η δημοκρατική μας παράδοση δεν μπορεί να κατανοήσει. Καταδικασμένοι να ζουν μαζί μέσα σε σύνορα συχνά ελάχιστα συμβατά με το παρελθόν τους και με τις επιθυμίες τους, οι λαοί των χωρών αυτών πρέπει να μάθουν την ανεκτικότητα και τη δίκαιη μεταχείριση των μειονοτήτων.
<P>
Τα πέντε χρόνια που πέρασαν, τα χρόνια της ανεξαρτησίας τους, εκπροσωπούν πολύ μικρή περίοδο για μια τέτοια εκμάθηση της δημοκρατίας, του σεβασμού του πλησίον. Τώρα που αξιολογούμε τον απολογισμό τους στον τομέα αυτό, πρέπει να λάβουμε υπόψη μια τραγική ιστορία που αποτελεί το κοινό χαρακτηριστικό τους. Πρέπει να λάβουμε υπόψη τις κρίσεις που συνόδευσαν την αποχώρησή τους από τη σοβιετική επιρροή. Πρέπει να λάβουμε υπόψη τις προόδους που σημείωσαν, παρόλο που λυπούμεθα - το άκουσα και συμφωνώ με όλα όσα ελέχθησαν - για τις αναρίθμητες ελλείψεις τους σε σχέση με τα δημοκρατικά πρότυπα. Σας απευθύνω έκκληση, αγαπητοί συνάδελφοι, να κρίνετε τις χώρες αυτές χωρίς αυταπάτες, λαμβάνοντας υπόψη το τρομακτικό παρελθόν τους, αλλά και τις προόδους και τις ελπίδες τους.
<P>
Οι χώρες αυτές έχουν όλες ανάγκη τη βοήθεια και την προσοχή της Ευρωπαϊκής Ένωσης. Αν συνδεθούν μαζί της με τις συμφωνίες που συζητούνται εδώ, θα προχωρήσουν, με την υποστήριξή μας και την ηθική εξουσία που θα μας δώσουν οι συμφωνίες αυτές, στο δρόμο που έχουν ήδη πάρει και τον οποίο θέλουν να ακολουθήσουν μέχρι τέλους. Η Ευρώπη πρέπει να αποκτήσει τα μέσα να απαιτήσει από τις χώρες αυτές, ως αντάλλαγμα της εταιρικής σχέσης, να μην προσχωρήσουν μόνον στη βοήθεια που τους παρέχουμε, αλλά και σε όλες τις αρχές του δημοκρατικού βίου. Ενεργώντας έτσι, στα σύνορα του Ιράν, της Τουρκίας, του Αφγανιστάν και της Κίνας, θα διευρύνουμε το πεδίο της δημοκρατίας και ελπίζουμε ότι στη συνέχεια, θα μπορέσει να κερδίσει έδαφος και εκεί.

<SPEAKER ID=41 LANGUAGE="FR" NAME="Goerens">
Κύριε Πρόεδρε, το Ευρωπαϊκό Κοινοβούλιο πρόκειται λοιπόν να αποφανθεί επί μιας σειράς συμφωνιών εταιρικής σχέσης και συνεργασίας με τη Γεωργία, την Αρμενία, το Αζερμπαϊτζάν και το Καζακστάν.
<P>
Η ομάδα μου δεν θα παραλείψει να υπερψηφίσει αυτές τις συμφωνίες, στόχος των οποίων είναι να θέσουν τις βάσεις μιας ολοένα και στενότερης συνεργασίας στον οικονομικό, εμπορικό πολιτικό τομέα και με την παγίωση διαλόγου άξιου αυτού του ονόματος. Θα ήθελα επίσης να συγχαρώ όλους τους εισηγητές που μίλησαν σχετικά.
<P>
Στόχος των εν λόγω συμφωνιών είναι η προώθηση της προόδου στους προαναφερόμενους τομείς και αφορούν χώρες οι οποίες προσπαθούν, αν και σε διαφορετικούς βαθμούς, να υπερνικήσουν τα εμπόδια που συνεχίζουν να παρακωλύουν τη μετάβαση, ή μάλλον τις μεταβάσεις: μετάβαση από την οικονομία κρατικού σχεδιασμού στην οικονομία της αγοράς, μετάβαση από το ολοκληρωτικό πολιτικό καθεστώς προς τη δημοκρατία και το κράτος δικαίου. Η εκκίνηση δόθηκε. Ωστόσο, η εξέλιξη, που βρίσκεται συχνά σε νηπιακό στάδιο, υπογραμμίζει τον εύθραυστο και αβέβαιο χαρακτήρα της ακολουθούμενης οδού.
<P>
Ένα είναι βέβαιο - πρόκειται για πεποίθηση που απέκτησα στο πλαίσιο των σχέσεών μου με τις χώρες που μέχρι προ τινος υπέφεραν υπό κομμουνιστικές δικτατορίες - οι χώρες αυτές δεν θα μπορέσουν να τα καταφέρουν μόνες. Εξάλλου, για να υπογραμμιστεί ο επίπονος χαρακτήρας του οικονομικού μετασχηματισμού, για παράδειγμα, θα ήθελα να αναφερθώ στο Λέχ Βαλέσα, στον οποίον αποδίδεται η ακόλουθη φράση: »Ένα ενυδρείο μπορεί εύκολα να μετατραπεί σε ψαρόσουπα, αλλά για να μετατραπεί μια ψαρόσουπα σε ενυδρείο, χρειάζεται ένα θαύμα. Το ίδιο ισχύει και για τη μετάβαση από την οικονομία κρατικού σχεδιασμού στην οικονομία της αγοράς». Με αυτό θέλω να πω ότι η θέση σε ισχύ των συμφωνιών συνεργασίας και εταιρικής σχέσης δεν αποτελεί παρά ένα πλαίσιο, χρήσιμο ασφαλώς, αλλ' όχι ικανό να εγγυηθεί από μόνο του τον αναπότρεπτο χαρακτήρα των αναληφθεισών μεταρρυθμίσεων.
<P>
Πρέπει να προχωρήσουμε περισσότερο. Όλα συνηγορούν υπέρ μιας κινητοποίησης χωρίς προηγούμενο των τεχνολογικών, επιστημονικών, ακόμα και παιδαγωγικών και ανθρώπινων πόρων μας, διότι οι προσπάθειες αυτές μπορούν να επιταχύνουν την κίνηση προς περισσότερη δημοκρατία, δίκαιο, οικονομική και ατομική ελευθερία, καθώς και προς περισσότερη ανεξαρτησία. Πρέπει οπωσδήποτε να χρησιμοποιηθεί κάθε μέσο για να πολλαπλασιαστούν οι ανταλλαγές. Αυτό είναι το έργο των ειδικών.
<P>
Πληττόμεθα από σημαντική ανεργία στις χώρες μας, συμπεριλαμβανομένης της ανεργίας των διανοουμένων. Γινόμαστε μάρτυρες της απώλειας ενός κεφαλαίου εμπειρίας το οποίο θα μπορούσαμε εύκολα να χρησιμοποιήσουμε για την ανασυγκρότηση των χωρών αυτών. Δεν αρκεί να βελτιωθούν οι μακροοικονομικές παράμετροι των χωρών αυτών, πρέπει να μπορέσει και ο αγρότης, ο δικηγόρος, ο παπουτσής, ο έμπορος, ο εστιάτορας, ο ξενοδόχος, οι μικρομεσαίες επιχειρήσεις να βρουν το δρόμο προς περισσότερη ελευθερία και περισσότερη ανεξαρτησία στο οικονομικό επίπεδο. Δυστυχώς, ο χρόνος ομιλίας που διαθέτω δεν μου επιτρέπει να ολοκληρώσω την αγόρευσή μου.

<SPEAKER ID=42 NAME="Αλαβάνος">
Κύριε Πρόεδρε, θέλω να πω ότι οι τρεις Δημοκρατίες του Καυκάσου είναι η πόρτα της Ασίας με την Ευρώπη, όπου βρίσκονται και συναντώνται αρχαίοι πολιτισμοί; είναι σήμερα σημείο τομής και συνάντησης του Χριστιανισμού με το Ισλάμ. Είναι χώρες που έχουν ένα επιβαρυμένο παρελθόν και που βρίσκονται μέσα σε έντονες περιφερειακές διενέξεις. Από αυτή την άποψη χρειάζονται, όπως πολύ σωστά ανέφεραν όλοι οι βουλευτές καθώς και ο Επίτροπος van den Broek, μια σταθερή, συνεπή και δυναμική πολιτική προσέγγιση από την πλευρά της Ευρωπαϊκής 'Ενωσης.
<P>
Εδώ θα πρέπει να προσέξουμε, ειδικά εμείς μέσα στο Ευρωπαϊκό Κοινοβούλιο. Εγώ θέλω να συγχαρώ όλους τους εισηγητές. Πρέπει όμως να προσέξουμε ότι αυτή η πολλαπλότητα των εισηγήσεων, αυτός ο ανταγωνισμός ανάμεσα στην Επιτροπή Εξωτερικών Υποθέσεων και στην Επιτροπή Εξωτερικών Οικονομικών Σχέσεων έχει ως αποτέλεσμα το ίδιο το Κοινοβούλιο να έχει μια σειρά πολλαπλές αποφάσεις, οι οποίες αντιφάσκουν μεταξύ τους, με συνέπεια η ίδια η παρέμβασή μας και η παρουσία μας να μην γίνεται πειστική, να μην είναι συνεπής και σταθερή και να εμφανιζόμαστε στα μάτια των τρίτων ορισμένοι, εδώ, ως φίλοι του Αζερμπαϊτζάν και εχθροί της Αρμενίας, ορισμένοι ως φίλοι της Ρωσίας και εχθροί της Γεωργίας και το αντίστροφο. Αυτό είναι μία αδυναμία που επαναλαβάνεται και σήμερα και πρέπει, νομίζω, να την προσέξουμε ιδιαίτερα. Μαζί με την αδυναμία που ανέφερα πρέπει να προσέξουμε την έλλειψη για λόγους προϋπολογισμού σ'αυτή την περιοχή, η οποία έχει τεράστιες δυνατότητες αλλά και είναι ένα ηφαίστειο, την έλλειψη, λέγω, παρουσίας γραφείων της Ευρωπαϊκής 'Ενωσης. Δεν μπορεί στο Αζερμπαϊτζάν όλες οι πολυεθνικές εταιρίες να έχουν τα γραφεία τους, δεν μπορεί χώρες με μικρές δυνατότητες όπως η Ελλάδα να έχουν πρεσβεία στο Αζερμπαϊτζάν και στην Αρμενία και κατά τη γνώμη μου να λείπει η Ευρωπαϊκή 'Ενωση όταν θέλει να κάνει αυτή τη σημαντική παρέμβαση. Ανέφερε ο κύριος Επίτροπος -και είναι πολύ σημαντικό- ότι η Ευρωπαϊκή 'Ενωση είναι ο βασικός δωρητής από άποψη χρηματοδοτήσεων σ'αυτή την περιοχή. Εμένα όμως μου έρχεται στο μυαλό η υπόθεση της Αλβανίας. Δεν πρέπει να λησμονούμε ότι η Αλβανία ήταν η χώρα που κατ'εξοχήν λάμβανε ένα μεγάλο μέγεθος χρηματοδοτήσεων και βρεθήκαμε μπροστά σ'αυτή την κατάσταση. Νομίζω, επομένως, ότι πέρα από τις χρηματοδοτήσεις χρειάζεται μία παρέμβαση για τη δημοκρατία και κυρίως μία παρέμβαση για τη λύση των περιφερειακών διενέξεων, ειδικά σήμερα που η πρωτοβουλία του Μινσκ φαίνεται κοιμισμένη.

<SPEAKER ID=43 LANGUAGE="DE" NAME="Schroedter">
Kύριε Πρόεδρε, αγαπητοί κυρίες και κύριοι συνάδελφοι, κύριε Eπίτροπε, μιλάτε κυρίως για τη σημασία που έχει η περιοχή της Yπερκαυκασίας για την Eυρώπη. Έτσι όμως περιγράφεται επακριβώς ο χαρακτήρας των συμφωνιών εταιρικής σχέσης και συνεργασίας (PCA), οι οποίες ξεκινούν βέβαια θεωρητικά από την εταιρική σχέση, αλλά έχουν μια εύκολα αντιλαμβανόμενη κλίση να είναι μέγιστης σημασίας, βασικά και κύρια, για τα κράτη μέλη της Eυρωπαϊκής Ένωσης και τα συμφέροντά τους στην περιοχή.
<P>
Η πραγματική κατάσταση, το επίπεδο και η θέληση για ανάπτυξη της δημοκρατίας, το επίπεδο των πολιτικών ελευθεριών, η οικοδόμηση μιας ελεύθερης δημοκρατικής δικαιοσύνης, η ικανότητα αντιμετώπισης των ρευμάτων προσφύγων στην περιοχή, η κατάσταση του πολέμου μεταξύ Αρμενίας και Αζερμπαϊτζάν, περιέρχονται ολοένα και περισσότερο σε δεύτερη μοίρα. Iσότιμη εταιρική σχέση, όμως, σημαίνει να μπορεί να συμμετέχει όλος ο πληθυσμός.
<P>
Η Ευρωπαϊκή Ένωση θα 'πρεπε να συμβάλει κυρίως στη σταθερότητα και στην ανάπτυξη στις περιοχές αυτές, και όχι να δείχνει το ενδιαφέρον της μόνο για το πετρέλαιο της περιοχής και για έναν ασφαλή διάδρομο για τους πετρελαιαγωγούς. Η περιοχή χρειάζεται κατ' αρχήν ειρήνη, ούτως ώστε να μπορέσουν να δραστηριοποιηθούν οι επενδυτές, να κατασκευαστούν έργα υποδομής και να δικτυωθούν. Σ' αυτό περιλαμβάνεται κυρίως και το ότι η συμφωνία του ΟΑΣΕ θα συμβάλει σε μια μείωση του στρατιωτικού δυναμικού στην περιοχή, διότι μόνον έτσι θα μπορέσουν να δράσουν συνολικές στρατηγικές.
<P>
Οι συμφωνίες εταιρικής σχέσης και συνεργασίας θα μπορούσαν να αποτελούν βασικό στοιχείο; αυτό είναι απόλυτα σωστό, εφόσον εφαρμόζονται ισορροπημένα, προς αμοιβαίο όφελος, με πραγματική εταιρική σχέση, και προσανατολίζονται πράγματι στις ανάγκες της περιοχής. Τα πράγματα όμως εμφανίζονται τελείως διαφορετικά. Στη Γεωργία βλέπουμε τα πρώτα στοιχεία σταθεροποίησης της πολιτικής κατάστασης. Η δεύτερη κυβέρνηση προσπαθεί να μην αναθερμάνει τις διενέξεις στη Νότιο Οσσετία και στην Αμπχαζία, αν και δεν υπάρχει ακόμη θεσμική λύση.
<P>
Τελείως διαφορετική είναι η κατάσταση μεταξύ των εμπολέμων, της Αρμενίας και του Αζερμπαϊτζάν. Εκεί έχουμε μια γραμμή μετώπου, που διαιρεί το Αζερμπαϊτζάν. Και από τις δύο πλευρές της γραμμής υπάρχουν πολλά στρατεύματα, κι ένα μέρος του Αζερμπαϊτζάν κατέχεται από αρμενικά στρατεύματα του Καραμπάχ. Τα σύνορα που υπάρχουν είναι η γραμμή του μετώπου και όχι τα διεθνώς αναγνωρισμένα. Αρκεί μια σπίθα για να αναζωπυρωθούν οι μάχες.
<P>
Το αίτημα του ΟΑΣΕ για επιτάχυνση της διαδικασίας ειρηνικής επίλυσης, σύμφωνα με την αρχή της οργάνωσης μιας αυτόνομης περιοχής, με υψηλού επιπέδου αυτοδιαχείριση, μέσα στα διεθνώς αναγνωρισμένα όρια του Αζερμπαϊτζάν, δε βρήκε τη συγκατάθεση της Αρμενίας. Η ιρλανδική προεδρία αντίθετα, υιοθέτησε το ψήφισμα του ΟΑΣΕ με όλα τα αιτήματά του. Οι ευαίσθητες συνομιλίες, ειδικά γύρω από το καθεστώς του Ναγκόρνο-Καραμπάχ, έχουν περιπέσει έκτοτε σε στασιμότητα. Αυτό σημαίνει, για το ένα εκατομμύριο περίπου πρόσφυγες, ότι θα πρέπει να υπομείνουν περαιτέρω μια πενταετή, εν μέρει, παραμονή σε στρατόπεδα, σκηνές, πλινθόκτιστες καλύβες και βαγόνια σιδηροδρόμων και ότι αυτό θα παραταθεί για αόριστο χρονικό διάστημα.
<P>
Το αίτημα του ΟΗΕ γα πλήρη παλιννόστηση των προσφύγων, δεν είναι εφικτό σε εύθετο χρονικό διάστημα. Όταν η Ευρώπη ξεκινάει απ' αυτό το καθεστώς των ασφαλών τρίτων χωρών, απλώς ψεύδεται. Η UNHCR μου επιβεβαίωσε ότι ούτε η πολιτική ούτε η νομοθετική κατάσταση, γενικώς, συνηγορούν υπέρ μιας ασφαλούς τρίτης χώρας, ιδιαίτερα στην Αρμενία και το Αζερμπαϊτζάν.
<P>
Μια ειρηνευτική συμφωνία αποτελεί προϋπόθεση για την οικονομική συνεργασία. Δε γίνεται, ή θέλετε να φέρετε τις επενδύσεις στο Ναγκόρνο-Καραμπάχ μέσω του διαδρόμου Latschin; Γι' αυτό κι έχω την άποψη ότι θα πρέπει να συνδέσουμε την επικύρωση και την έναρξη ισχύος των συμφωνιών με μια ειρηνευτική συμφωνία, που σημαίνει ότι αυτό θα πρέπει πράγματι να είναι η προϋπόθεση, και μόνον έτσι είναι δυνατόν να υποστηρίξουμε μια συνεπή, υπεύθυνη και εξωτερικής πολιτικής δράση. Μια οικονομική δράση στην παρούσα κατάσταση είναι αυταπάτη.

<SPEAKER ID=44 LANGUAGE="FR" NAME="Souchet">
Κύριε Πρόεδρε, οι συμφωνίες εταιρικής σχέσης που εξετάζουμε σήμερα αποτελούν ένα σαφές, συνεκτικό και θετικό σημάδι προς τις νεαρές δημοκρατίες του Καυκάσου. Είναι σύμφωνες προς τα βραχυπρόθεσμα και μακροπρόθεσμα συμφέροντα των χωρών της Ευρωπαϊκής Ένωσης στον τομέα της ασφάλειας. Ο Καύκασος δεν βρίσκεται στην άκρη του κόσμου, βρίσκεται στην πόρτα μας και ό, τι συμβαίνει εκεί έχει άμεσες συνέπειες για την ασφάλειά μας. Για το λόγο αυτό, η ομάδα μας είδε με ικανοποίηση ότι στις συμφωνίες αυτές ελήφθησαν υπόψη θέματα περιβαλλοντικής ασφάλειας, πυρηνικής ασφάλειας, καταπολέμησης της οργανωμένης εγκληματικότητας και του εμπορίου ναρκωτικών.
<P>
Περισσότερο μακροπρόθεσμα, στόχος μας πρέπει να είναι να συμβάλουμε σε μόνιμη σταθεροποίηση της κατάστασης στην περιοχή αυτή. Χωρίς να θέλουμε να υπερτονίσουμε το ρόλο τους, οι εν λόγω συμφωνίες μπορούν να βοηθήσουν σε αυτό, κατ' αρχάς ενισχύοντας την κυριαρχία και την ανεξαρτησία που ξαναβρήκε κάθε μια από αυτές τις νεαρές δημοκρατίες μετά την κατάρρευση του σοβιετικού συστήματος και στις οποίες είναι ιδιαίτερα προσκολλημένες.
<P>
Παράλληλα με την ενθάρρυνση της δυσχερούς περιφερειακής συνεργασίας, πρέπει ωστόσο να μπορούμε να σεβαστούμε την ταυτότητα και την ιδιαιτερότητα κάθε κράτους. Οι διαφορές είναι σημαντικές: δύο από αυτές είναι η χριστιανική παράδοση και ο ευρωπαϊκός πολιτισμός. Ορισμένοι απέπεμψαν τους παλαιούς κομμουνιστές ιθύνοντες, ενώ άλλοι τους διατήρησαν με νέο προσωπείο μετά από, συχνά ύποπτες, εκλογές. Γενικά, ωστόσο, οι συμφωνίες μπορούν να συμβάλουν στο να ευνοήσουν το ρίζωμα δημοκρατικών πρακτικών και την ανάπτυξη της οικονομίας της αγοράς σε κοινωνίες που αντιμετωπίζουν τις σημαντικές δυσκολίες της μετάβασης, όπως υπενθύμισε προ ολίγου η Helene Carrere d'Encausse, οι οποίες δικαιολογούν τη δημιουργία εκ μέρους μας ορισμένων μορφών βοήθειας, αρκεί να είναι, κύριε Πρόεδρε, πραγματικά αποτελεσματικές και να μην έχουν ως παράδοξο αντικείμενο την αντιστάθμιση των καταστροφικών αποτελεσμάτων της πολιτικής αποκλεισμού που ακολουθούν ορισμένοι από τους περιφερειακούς εταίρους μας έναντι ορισμένων από τα κράτη αυτά.

<SPEAKER ID=45 LANGUAGE="EN" NAME="Truscott">
Κύριε Πρόεδρε, θα ήθελα να συγχαρώ όλους τους εισηγητές για τις εξαίρετες εκθέσεις τους οι οποίες καλύπτουν ενδιάμεσες συμφωνίες και συμφωνίες συνεργασίας και συνεταιρισμού με τις τρεις χώρες της Υπερκαυκασίας, δηλ. την Αρμενία, το Αζερμπαϊτζάν και τη Γεωργία και την κεντροασιατική χώρα του Καζακστάν.
<P>
Βεβαίως, το Σώμα έχει ήδη εγκρίνει την έκθεση της κ. Carrθre d'Encausse για την Υπερκαυκασία η οποία παρουσίασε το ιστορικό των συμφωνιών συνεργασίας και συνεταιρισμού με τις τρεις από τις τέσσερεις χώρες με τις οποίες ασχολούμεθα σήμερα. Θα ήθελα να την ευχαριστήσω θερμά για την προηγούμενη συμβολή της επί του αντικειμένου.
<P>
Είναι βέβαιο ότι στην παρούσα συζήτηση ασχολούμεθα με δύο ξεχωριστές περιοχές του κόσμου - την Υπερκαυκασία και την Κεντρική Ασία. Οι περιοχές αυτές είναι πολύ διαφορετικές μολονότι έχουν και ορισμένα κοινά χαρακτηριστικά: και οι δύο αποτελούν μέρος της πρώην Σοβιετικής Ένωσης και κληρονόμησαν μια διαλυμένη κεντρική οικονομία και ένα πολιτικό σύστημα κατευθυνόμενο από τη Μόσχα. Το Καζακστάν και το Αζερμπαϊτζάν, και σε μικρότερο βαθμό η Γεωργία και η Αρμενία, επηρεάζονται πάρα πολύ από τη γειτνίαση της Κασπίας και ιδιαίτερα από την εκμετάλλευση και τη μεταφορά πετρελαίου. Και οι τέσσερεις χώρες επιζητούν να επιβεβαιώσουν την ανεξαρτησία τους από τη Μόσχα συνεργαζόμενες σε ποικίλο βαθμό με την Κοινοπολιτεία των Ανεξαρτήτων Χωρών. Μέχρι κάποιο βαθμό οι ενδιάμεσες συμφωνίες και οι συμφωνίες συνεργασίας και συνεταιρισμού προτίθενται να ενθαρρύνουν την ανεξαρτησία των χωρών αυτών και να υποστηρίξουν τη μετάβασή τους στην οικονομία της αγοράς και στη δημοκρατική ανάπτυξη.
<P>
Η ανάπτυξη σχέσεων με τέτοιες χώρες που βρίσκονται σε πολύ σημαντική γεωπολιτική θέση έχει μεγάλη σημασία για την ΕΕ. Το Καζακστάν βρίσκεται μεταξύ Ρωσίας και Κίνας και κοντά στο Ιράν και στο πολιτικά ασταθές Αφγανιστάν. Η Γεωργία, η Αρμενία και το Αζερμπαϊτζάν είναι τοποθετημένες μεταξύ της Κασπίας και της Μαύρης Θάλασσας με κοντινούς γείτονες το Ιράν, την Τουρκία και τη Ρωσία.
<P>
Οι συγκρούσεις μεταξύ Αρμενίας και Αζερμπαϊτζάν για το Ναγκόρνο Καραμπάχ και οι μάχες στη Γεωργία για την Αφχαζία κάνουν την περιοχή έκρυθμη.
<P>
Οι οικονομικές και δημοκρατικές εξελίξεις στις τρεις από τις τέσσερεις χώρες είναι αδύναμες. Όπως δείχνει η έκθεση της κ. Hoff, μόνο η Γεωργία, με ηγέτη τον πρώην σοβιετικό Υπουργό Εξωτερικών Έντβαρ Σεβαρτνάτζε, κατόρθωσε να διεξάγει ελεύθερες και έντιμες εκλογές και να αντισταθεί στην πρόκληση εφαρμογής απολυταρχικών μεθόδων.
<P>
Στην Αρμενία και το Αζερμπαϊτζάν είδαμε «στημένες» εκλογές ενώ ο Πρόεδρος Ναζαρμπάγιεφ του Καζακστάν έχει παραβεί το Σύνταγμα και έχει τρομοκρατήσει την αντιπολίτευση. Οι χώρες αυτές θα πρέπει να βελτιώσουν τις επιδόσεις τους στη δημοκρατία και τα ανθρώπινα δικαιώματα.
<P>
Συμφωνώ με τα σημεία που τόνισε η κ. Lalumiθre σχετικά με την τρέχουσα ακαταλληλότητα της φύσεως των συμφωνιών συνεργασίας και συνεταιρισμού που πρόκειται να υπογραφούν με τις χώρες αυτές. Είναι παραπλανητικό να δημιουργείται η εντύπωση ότι η Ευρωπαϊκή Ένωση και το Ευρωπαϊκό Κοινοβούλιο εγκρίνουν το επίπεδο δημοκρατίας και ανθρωπίνων δικαιωμάτων του Καζακστάν, της Αρμενίας και του Αζερμπαϊτζάν.
<P>
Έτσι, εγκρίνοντας όλες αυτές τις εκθέσεις, ελπίζω ότι το Σώμα θα συνεχίσει να παρακολουθεί εκ του σύνεγγυς την εξέλιξη της καταστάσεως στις ενδιαφερόμενες χώρες. Με την ανάπτυξη στενότερων σχέσεων με αυτές τις τέσσερεις χώρες η Ευρωπαϊκή Ένωση θα εργαστεί για την ανάπτυξη περισσότερης δημοκρατίας, ειρήνης και ευημερίας.

<SPEAKER ID=46 LANGUAGE="FR" NAME="Bernard-Raymond">
Κύριε Πρόεδρε, αγαπητοί συνάδελφοι, τώρα που έλιωσε το μολύβδινο περίβλημα της ΕΣΣΔ, μπορούμε να κάνουμε μια διαπίστωση και να εκφράσουμε μια απαίτηση.
<P>
Η διαπίστωση είναι ότι στην Υπερκαυκασία, όπως και σε πολλά άλλα μέρη, ξαναβρίσκουμε σχεδόν άθικτα τα προβλήματα εθνικοτήτων, συνόρων, μειονοτήτων, εθνοτικών και θρησκευτικών διαφορών που κυριαρχούσαν προηγουμένως και στα οποία προστίθεται συχνά, εξάλλου, η κληρονομιά του διαμελισμού που εφάρμοσε η ΕΣΣΔ, όπως για παράδειγμα στο Ανω Καραμπάχ.
<P>
Χρειάζεται να προσεγγίσουμε αυτή την κατάσταση με εντελώς νέο πνεύμα για να της προσφέρουμε μόνιμες λύσεις. Σε αυτό ακριβώς το πλαίσιο εγγράφεται η μικτή συμφωνία που αφορά την Αρμενία και που μας ζητείται να εγκρίνουμε σήμερα. Οι στόχοι της εν λόγω συμφωνίας, την οποία εγκρίνω, είναι ακριβώς να μπορέσει αυτή η χώρα να ενισχύσει την ανεξαρτησία της, να εμβαθύνει τη δημοκρατία της, να ανοίξει περισσότερο στη διεθνή ζωή, να προσανατολιστεί προς την οικονομία της αγοράς, να διαφοροποιήσει τις οικονομικές ροές της, οι οποίες μέχρι σήμερα εστιάζονταν αποκλειστικά στην πρώην ΕΣΣΔ, να επιτύχει την άρση του αποκλεισμού, και στη συνέχεια να αναπτύξει στέρεη και θαρραλέα περιφερειακή συνεργασία με τις γειτονικές χώρες.
<P>
Ελπίζω ότι η Ευρώπη θα ασκήσει την επιρροή της για να συμβούν αυτά, και ιδίως για να δοθεί στην Αρμενία η ελευθερία του εμπορίου, η οποία αποτελεί ένα από τα ερείσματα του δικαίου των λαών και θα της επιτρέψει μεταξύ άλλων να κλείσει έναν επικίνδυνο σταθμό πυρηνικής ενέργειας, ενώ παράλληλα αποτελεί απαραίτητη προϋπόθεση για μόνιμη ειρήνη στην περιοχή.

<SPEAKER ID=47 NAME="Εφραιμίδης">
Κύριε Πρόεδρε, έχω μια σειρά από δυό, τρεις παρατηρήσεις. Συζητούμε για τρεις, τέσσερις δημοκρατίες της Υπερκαυκασίας, για άλλες τόσες ή περισσότερες της Κεντρικής Ασίας και κάνουμε κοινή συζήτηση μέσα σε ένα πολύ σύντομο διάστημα. Παρατήρησή μου είναι ότι είναι επιπόλαια οργανωμένη η συζήτηση, υποθέτει ότι πρόκειται για άψυχα και μπορεί να τα αντιμετωπίσει κανείς με τον ίδιο τρόπο, ενώ πρόκειται για χώρες, για λαούς με αρχαίους και σύγχρονους πολιτισμούς, πολιτιστικές, θρησκευτικές, οικονομικές, κοινωνικές παραδόσεις. Δεν είναι δυνατόν να χωρέσουν σε ένα καλούπι και σε μια συζήτηση. Αυτή η κακή οργάνωση της συζήτησης με ενθαρρύνει στη δεύτερη παρατήρηση. Το σύνολο των εκθέσεων και συστάσεων που ακούσαμε παρά την καλή πρόθεση των εισηγητών έχει ένα κοινό χαρακτηριστικό. Ποιό είναι αυτό; Υποκρύπτει ένα patronage, υποκρύπτει τη διάθεση δάσκαλου, υποκρύπτει τη διάθεση του πλούσιου θείου που κουνάει το χρυσάφι και λέει θα κάνετε αυτό ή εκείνο ή εκείνο, αλλιώς δεν έχει. Και η παρατήρηση συνεχίζει ότι δεν έχουμε διδαχθεί, τουλάχιστο από το παράδειγμα της άπειρα μικρότερης σε μέγεθος και από κάθε πλευρά Αλβανίας, όπου αυτές οι μεθοδεύσεις οδήγησαν στη σημερινή κατάσταση, η οποία κυριολεκτικά έχει εκθέσει, έχει κάνει ρεζίλι όλη τη μεθοδολογία της Κοινότητας και του αμερικανικού παράγοντα στη μεταχείριση αυτών των νέων, όπως λέτε, δημοκρατιών. Η τρίτη παρατήρησή μου, κύριε Πρόεδρε, είναι -για να μην είμαι αρνητικός- ότι χρειάζεται προσοχή, χρειάζεται προσέγγιση και χρειάζεται να βλέπουμε αυτές τις χώρες, αυτούς τους λαούς, στη βάση μιας ισοτιμίας; χρειάζεται να σεβασθούμε την αξιοπρέπεια, την ιστορία τους, εάν θέλουμε να καθιερώσουμε σχέσεις συνεργασίας και συμφωνίες παραγωγικές. Διαφορετικά φαίνεται ότι υπάρχει στο βάθος και πέρα από τις δικές μας προθέσεις ή και των εισηγητών η κοινοτική πολιτική η οποία αποβλέπει στη λαφυραγώγηση αυτών των χωρών, στην καθιέρωση δεσμών, σχέσεων νεοαποικιακών; και αυτό θα πληρωθεί και από αυτούς τους λαούς και από τους λαούς της Ευρώπης.

<SPEAKER ID=48 LANGUAGE="NL" NAME="Van der Waal">
Κύριε Πρόεδρε, οι εν λόγω συμφωνίες με τις δημοκρατίες του Υπερκαυκάσου και του Καζακστάν μας θέτουν ενώπιον ενός δύσκολου διλήμματος. Η πολιτική σταθερότητα, ο σεβασμός των βασικών ανθρωπίνων δικαιωμάτων και η πορεία της δημοκρατικής διαδικασίας μας εμπνέουν ανησυχίες. Επιπλέον, η ειρηνική διευθέτηση των εθνικών προβλημάτων σ'αυτήν την περιοχή φαίνεται να έχει ελάχιστες προοπτικές. Φοβούμαστε ότι, καθόσον δεν θα υπάρξουν λύσεις γι'αυτά τα πολιτικά προβλήματα, οι εν λόγω συμφωνίες θα αποφέρουν ελάχιστα.
<P>
Επιπλέον, είναι αμφίβολο κατά πόσον αυτές οι χώρες, εξαιτίας των δύσκολων οικονομικών μεταρρυθμίσεων που πραγματοποιούν, θα είναι σε θέση να ικανοποιήσουν τις απαιτήσεις αυτών των συμφωνιών. Και, εν προκειμένω, τίθεται το ερώτημα κατά πόσο θα ήταν καλύτερες λιγότερο φιλόδοξες συμφωνίες.
<P>
Ο μόνος λόγος, για τον οποίο υποστηρίζουμε τις εν λόγω συμφωνίες είναι ότι η στενότερη συνεργασία μεταξύ της Ένωσης και των δημοκρατιών του Υπερκαυκάσου και του Καζακστάν μπορεί να στηρίξει τη διαδικασία μεταρρυθμίσεων. Οι εμπειρίες των συμφωνιών που συνάψαμε, για παράδειγμα με την Τουρκία και τη Λευκορρωσία, μας καταδεικνύουν ότι δεν θα πρέπει να υπερεκτιμούμε την επιρροή της Ένωσης όσον αφορά αυτό τον τομέα. Διερωτώμαι κατά πόσο θα ήταν καλύτερο να περιμένουμε μία καταλληλότερη πολιτική στιγμή για την επικύρωση αυτών των συμφωνιών. Εντούτοις, μετά την ομιλία του Επιτρόπου, νομίζω υπάρχουν ελάχιστα καλά επιχειρήματα για αναβολή της επικύρωσης.
<P>
Όσον αφορά το περιεχόμενο των συμφωνιών, θα ήθελα τέλος να υπογραμμίσω ορισμένες περιβαλλοντικές πτυχές. Η προστασία των μεταφορών πετρελαίου και αερίου μέσω των διαφόρων αγωγών, η καταπολέμηση της ρύπανσης της Μαύρης Θάλασσας και της Κασπίας, καθώς και το κλείσιμο του αντιδραστήρα του Medzamor στην Αρμενία αξίζουν κάθε προσοχής.

<SPEAKER ID=49 LANGUAGE="ES" NAME="Camisσn Asensio">
Κύριε Πρόεδρε, επιτρέψτε μου μια σύντομη παρέμβαση με την ιδιότητά μου ως Προέδρου της Αντιπροσωπείας για την Κεντρική Ασία και τη Μογγολία, προκειμένου να εκφράσω την υποστήριξή μας στη συμφωνία συνεργασίας με το Καζαχστάν που συζητείται σήμερα. Ειλικρινά πιστεύουμε ότι η εν λόγω συμφωνία θα βοηθήσει αυτήν τη νεοσύστατη Δημοκρατία να εδραιώσει τη νεοαποκτηθείσα δημοκρατία, να αναπτύξει την οικονομία της και να ολοκληρώσει τη διαδικασία μετάβασης προς την οικονομία της αγοράς. Όπως προαναφέρθηκε, έχουμε επίγνωση ότι στο Καζαχστάν δεν υπάρχει ακόμη μια ικανοποιητική κατάσταση σε ό, τι αφορά την προστασία των ελευθεριών, το σεβασμό των ανθρωπίνων δικαιωμάτων και τη δημοκρατική τελειοποίηση. Είναι όμως επίσης βέβαιο ότι έχουν πραγματοποιηθεί κάποια θετικά βήματα, κάτι που μας επιτρέπει να τρέφουμε την ελπίδα ότι έχουμε μπει στο σωστό δρόμο που θα επιτρέψει πλέον την πρακτική εφαρμογή της συμφωνίας. Η καθυστέρησή της θα μπορούσε να είναι επιζήμια, εφόσον θα μπορούσε να ευνοήσει τον κίνδυνο οπισθοδρόμησης.
<P>
Για την Ευρωπαϊκή Ένωση, η Δημοκρατία αυτή έχει υψηλή στρατηγική αξία, γι' αυτό και η σταθερότητά της είναι υψίστου ενδιαφέροντος. Δεν θα πρέπει να ξεχνάμε ότι βρισκόμαστε μπροστά στην τρίτη πυρηνική δύναμη στον κόσμο, ότι πρόκειται για μια χώρα που διαθέτει σημαντικούς μεταλλευτικούς και ενεργειακούς πόρους και κλωστοϋφαντουργίες -ακόμη και ειδικές εγκαταστάσεις-, ότι βρίσκεται στη διαχωριστική γραμμή μεταξύ ισλαμισμού και χριστιανισμού, και ότι φιλοξενεί μια σημαντική τουρκόφωνη μειονότητα, μια ρωσική και μάλιστα μια πολωνική. Στην πραγματικότητα, βρισκόμαστε μπροστά σε μια επικράτεια όχι τόσο μακρινή, εφόσον τελικά η Τουρκία και η Ανατολική Ευρώπη αποτελούν κοντινούς και φυσικούς δρόμους προς την Ευρωπαϊκή Ένωση.
<P>
Συνοψίζοντας, κύριε Πρόεδρε, η συμφωνία δημιουργεί τις καλύτερες προϋποθέσεις για μια αμοιβαία ανάπτυξη των οικονομικών και πολιτιστικών σχέσεων. Απομένει μόνο να ευχηθούμε οι πολιτικές συνθήκες του Καζαχστάν να το επιτρέψουν.

<SPEAKER ID=50 LANGUAGE="DE" NAME="von Habsburg">
Kύριε Πρόεδρε, αξιότιμοι κυρίες και κύριοι συνάδελφοι, η συζήτηση αυτή, για τα τέσσερα κράτη και τις συμφωνίες για τις οποίες έχουμε να ψηφίσουμε, είναι αποφασιστικής σημασίας. Αυτό δεν ισχύει μόνον από οικονομική, αλλά και από πολιτική άποψη. Διότι ο χώρος αυτός, στο μέλλον, θα έχει ιδιαίτερη σημασία. Εκεί βρίσκονται σημαντικά αποθέματα πρώτων υλών, κυρίως πετρέλαιο, πιθανόν μάλιστα πολύ περισσότερο απ' ότι υπολογίζουμε σήμερα. Όποιος έχει φίλο την περιοχή αυτή, θα βρίσκεται σε καλύτερη θέση από εκείνον που δεν την έχει.
<P>
Το δεύτερο είναι φυσικά το θέμα του Ισλάμ, ειδικά στα δύο από τα κράτη αυτά. Υπάρχουν, ως γνωστόν, δύο χριστιανικά και δύο ισλαμικά κράτη. Τα δύο αυτά ισλαμικά κράτη κατοικούνται κυρίως από τουρκικούς λαούς οι οποίοι, εκτός τούτου συνεννοούνται πολύ καλά με τους Τούρκους. Γι' αυτό και θα πρέπει να πω και πάλι ξεκάθαρα το εξής: Η πολιτική μας απέναντι στην Τουρκία είναι τόσο κοντόφθαλμη που σου κόβεται η ανάσα. Χρειαζόμαστε τη χώρα αυτή. Την χρειαζόμαστε αποφασιστικά, επειδή αποτελεί την εναλλακτική λύση, στον ισλαμικό χώρο, σε ορισμένες δυνάμεις που είναι πολύ επικίνδυνες. Tο ότι οι Tούρκοι το καταλαβαίνουν αυτό είναι απόλυτα σαφές. Tον τελευταίο καιρό βρέθηκα αρκετές φορές στην Tουρκία. Γνωρίζω πολύ καλά πόσοι άνθρωποι, ειδικά από τα δύο αυτά ισλαμικά κράτη, βρίσκονται σήμερα στην Tουρκία, όπου εκπαιδεύονται. Θα έλεγα σχεδόν πως υπάρχουν δύο έθνη που θα μπορούσαν να αποτελέσουν παράδειγμα για μας, όσον αφορά την αναπτυξιακή βοήθεια, και συγκεκριμένα οι Tούρκοι και οι Kινέζοι. Oι Tούρκοι, επειδή δίνουν την αναπτυξιακή βοήθεια κατά βάσιν και κατ' εξοχήν στους ανθρώπους, που σημαίνει ότι επιτέλους δίνουν πάλι δομές στους λαούς αυτούς, που τους τις πήρε τότε η ρωσική κυριαρχία, και οι Kινέζοι οι οποίοι ιδιαίτερα στην Aφρική, κρατούν την αναπτυξιακή βοήθεια στο επίπεδο των ανθρώπων και δεν ενισχύουν τα μεγάλα έργα, όπως ορισμένα άλλα κράτη που μετά, συχνά, δεν είναι πλουσιοπάροχα προς το χώρο αυτό. Γι' αυτό και θα πρέπει να σκεπτόμαστε και πολιτικά, όσον αφορά αυτά τα δύο κράτη. Θα πρέπει να συνεργαστούμε με την Tουρκία, μια και αυτό είναι το μακροπρόθεσμο συμφέρον της Eυρώπης.
<P>
Όσον αφορά, όμως, τα δύο χριστιανικά κράτη, δηλαδή τη Γεωργία και την Aρμενία, θα ήθελα κατ' αρχήν, σχετικά με τη Γεωργία, να πω το εξής: Σίγουρα είναι σωστό που βοηθάμε τη Γεωργία και ότι συσκεπτόμαστε μ' αυτήν. Aλλά αυτό δε θα πρέπει να σημαίνει ότι έχουμε και εμπιστοσύνη στο ρώσο περιφερειάρχη στη Γεωργία, στον κ. Σεβαρντνάτζε δηλαδή. O άνθρωπος αυτός χρησιμοποιήθηκε τότε κατά του ελεύθερα από το γεωργιανό λαό εκλεγέντα Γκαμσαχούρντια, ο οποίος στη συνέχεια δολοφονήθηκε. Ως γνωστόν νοιάζομαι λιγάκι για τη Γεωργία και είμαι στο προεδρείο της ομάδας ανθρωπίνων δικαιωμάτων για τη Γεωργία, και μπορώ να σας πω ότι εκεί γίνονται βαρύτατες παραβιάσεις. Aυτό θα πρέπει να το υπογραμμίζουμε συνεχώς. Eίμαστε λιγάκι γαλανομάτες σε θέματα ανθρωπίνων δικαιωμάτων. Bλέπουμε παραβιάσεις σε ορισμένα μέρη και σε άλλα όχι. Θα πρέπει όμως να τις βλέπουμε και στη Γεωργία.
<P>
Όσον αφορά την Aρμενία, γνωρίζω πως πολλοί κριτικάρουν τον Πρόεδρο Ter-Petrosjan. Aλλά δεν πρέπει να ξεχνάμε τι έκανε ο άνθρωπος αυτός για την Aρμενία. Γι' αυτό και έχουμε συμφέρον να διατηρούμε, σ' αυτή τη βάση, καλές σχέσεις με την Aρμενία, προκειμένου να πετύχουμε μια συνεννόηση μεταξύ Aρμενίας και Aζερμπαϊτζάν, που θα 'πρεπε να λαμβάνει υπόψη τα νόμιμα δικαιώματα των δύο κρατών και θα επέτρεπε, σ' ένα χώρο με τον οποίο έχουμε συμφέροντα, να φροντίζουμε για την τάξη.

<SPEAKER ID=51 LANGUAGE="FR" NAME="Fabre-Aubrespy">
Κύριε Πρόεδρε, σας ευχαριστώ που μου δίνετε το λόγο. Δεν μπόρεσα, προ ολίγου, να εκθέσω τη γνώμη της επιτροπής προϋπολογισμών σχετικά με την ενδιάμεση συμφωνία μεταξύ Ευρωπαϊκής Ένωσης και Αρμενίας. Θα ήθελα να το κάνω τώρα, μετά από όσα είπε ο κ. McCartin σχετικά με τη συμφωνία εταιρικής σχέσης. Γνωστοποίησε τη θέση της επιτροπής προϋπολογισμών, η οποία εξέφρασε ευνοϊκή γνώμη. Έκανε σχόλια, τα οποία άκουσαν οι συνάδελφοί μας.
<P>
Φυσικά, η επιτροπή προϋπολογισμών εξέφρασε ευνοϊκή γνώμη σχετικά με την ενδιάμεση συμφωνία. Το έκανε ομόφωνα, μετά από πρότασή μου. Επέτυχε από την Επιτροπή, σε σχέση με όσα αναφέρονται στην έγγραφη γνωμοδότηση, τους αριθμούς που επιθυμούσε. Λαμβανομένου συνεπώς υπόψη του ότι η γενική συμφωνία εταιρικής σχέσης απαιτούσε τη σύμφωνη γνώμη του Κοινοβουλίου και της σημασίας της ενδιάμεσης συμφωνίας, η επιτροπή εκφράζει ικανοποίηση για το ότι το Συμβούλιο ζήτησε τη γνώμη του Κοινοβουλίου.
<P>
Προσθέτω ότι, προσωπικά, συμφωνώ με τις παρατηρήσεις που διατυπώθηκαν σχετικά με τη σημασία της Αρμενίας για την Ευρωπαϊκή Ένωση.

<SPEAKER ID=52 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12 το μεσημέρι.
<P>
(Η συνεδρίαση διακοπείσα στις 11.36 επαναλαμβάνεται στις 12 το μεσημέρι) .

<SPEAKER ID=53 LANGUAGE="EN" NAME="Falconer">
Κύριε Πρόεδρε, θα ήθελα να διαβιβάσω τις ευχαριστίες μου στο Προεδρείο για την λήψη της λαμπρής απόφασης να απομακρυνθεί η φωτογραφία του Ρόμπερτ Μάξγουελ από το κτίριο του Κοινοβουλίου. Λυπούμαι μόνο διότι χρειάστηκαν 24 ώρες για να το αποφασίσουν.

<SPEAKER ID=54 NAME="Πρόεδρος">
Τι κρίμα που έπρεπε να δικαιολογήσετε τον έπαινό σας.

<SPEAKER ID=55 LANGUAGE="EN" NAME="Hallam">
Κύριε Πρόεδρε, θα ήθελα να ζητήσω από τους βρετανούς Συντηρητικούς, και ιδιαιτέρως τον κ. Cassidy, να αποφεύγουν να κάνουν χυδαίες χειρονομίες προς τους θεατές στα θεωρεία κατά τη διάρκεια της ψηφοφορίας.

<SPEAKER ID=56 NAME="Πρόεδρος">
Είμαι σίγουρος ότι ο κ. Cassidy θα παράσχει αυτή τη διαβεβαίωση.

<SPEAKER ID=57 LANGUAGE="EN" NAME="Cassidy">
Κύριε Πρόεδρε, βεβαίως για τον κ. Hallam μια χειρονομία πρέπει να είναι χυδαία για να γίνει πιστευτή.
<P>
(Γέλια)

<CHAPTER ID=3>
Καλωσόρισμα
<SPEAKER ID=58 NAME="Πρόεδρος">
Θα ήθελα να καλωσορίσω σήμερα εδώ την αποστολή του Κοινοβουλίου της Λιθουανίας, του Seimas , υπό την ηγεσία του προέδρου του κ. Ράκας.
<P>
(Χειροκροτήματα) Συνοδεύεται από τον Αναπληρωτή Υπουργό των Εξωτερικών, κ. Ρινκούνας. Η αποστολή επισκέπτεται το Στρασβούργο προκειμένου να συναντήσει τους ομολόγους της στο Ευρωπαϊκό Κοινοβούλιο με τους οποίους είχε συναντήσεις χθές και σήμερα. Η συμφωνία σύνδεσης που υπεγράφη μεταξύ της Ευρωπαϊκής Ένωσης και της Λιθουανίας και η οποία θα θέσει τη Λιθουανία με ίση μοίρα με τις άλλες συνδεδεμένες χώρες όσον αφορά τις σχέσεις της με την Ευρωπαϊκή Ένωση αναμένει ακόμη την κύρωσή της από τρία από τα κράτη μέλη. Δεδομένου ότι το Ευρωπαϊκό Κοινοβούλιο ζήτησε, μέσω της έκθεσης του κ. Oostlander, μια πολιτική ίσης μεταχείρισης όλων των συνδεδεμένων χωρών ελπίζουμε ότι η διαδικασία της κύρωσης θα ολοκληρωθεί σύντομα έτσι ώστε να συσταθεί μια Μικτή Κοινοβουλευτική Επιτροπή ΕΕ/Λιθουανίας.
<P>
Πρόεδρε και συνάδελφοι, σας καλωσορίζουμε στο Ευρωπαϊκό Κοινοβούλιο.
<P>
(Χειροκροτήματα)
<CHAPTER ID=4>
Ψηφοφορίες
<SPEAKER ID=59 NAME="Liese">
Kύριε Πρόεδρε, κυρίες και κύριοι, η Eπιτροπή Aνάπτυξης και Συνεργασίας λέει, στην έκθεση αυτή, ότι, μαζί με άλλα πολύ σημαντικά μέτρα για την καταπολέμηση των ναρκωτικών, θα πρέπει να αξιοποιηθεί και η αναπτυξιακή πολιτική, για να προσφερθούν στους ανθρώπους νόμιμες εναλλακτικές λύσεις. H έγκριση στην αρμόδια επιτροπή έγινε ομόφωνα, και γι' αυτό είναι πολύ σημαντικό να μην κάνουμε αδύνατη την έγκριση της Eπιτροπής και του Συμβουλίου, με ανακρίβειες στο κείμενο.
<P>
Γι' αυτό και παρακαλώ να κάνουμε μια διόρθωση στην τροπολογία υπ' αριθ. 5. Eδώ το θέμα είναι να αξιοποιηθούν, για την εναλλακτική ανάπτυξη, και άλλα χρηματοδοτικά μέσα της Kοινότητας, καθώς και το Eυρωπαϊκό Tαμείο Aνάπτυξης. Έτσι είχε αποφασίσει η αρμόδια επιτροπή, και συγκεκριμένα: άλλα χρηματοδοτικά μέσα της Kοινότητας, μετά έρχεται μέσα σε παρένθεση AΛA, και μετά το Eυρωπαϊκό Tαμείο Aνάπτυξης, μια και δικαιολογημένα επισημαίνει η Eπιτροπή ότι το Eυρωπαϊκό Tαμείο Aνάπτυξης δεν είναι μέσο της Kοινότητας, αλλά ένα κοινό μέσο με τα κράτη AKE. Παρακαλώ αυτό να το διευκρινίσουμε ανάλογα στα συνοπτικά πρακτικά, για να μην απορριφθεί στο τέλος από την Eπιτροπή, εξαιτίας αυτού, η βασική αυτή τροπολογία που αποτελεί τον πυρήνα της έκθεσης.
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)

<SPEAKER ID=60 LANGUAGE="DE" NAME="Liese">
Kύριε Πρόεδρε, πρόκειται για την τροπολογία υπ' αριθ. 5. Ακουσα πως ορισμένες πολιτικές ομάδες έχουν προβλήματα με την τροπολογία αυτή, επειδή αναφέρεται εκεί η λέξη «χώρες». Γι' αυτό και θα πρότεινα, με μια προφορική τροπολογία, να διαγράψουμε τη λέξη «χώρες». Tότε στην τροπολογία θα αναφέρεται: »Oργανισμοί που εγκρίνουν ή προωθούν την υποχρεωτική έκτρωση και στείρωση, καθώς και τη θανάτωση παιδιών, ως μέτρο για τον έλεγχο της πληθυσμιακής αύξησης, αποκλείονται από την υποστήριξη της Kοινότητας.» H λέξη «χώρες», τότε, θα έχει διαγραφεί.

<SPEAKER ID=61 NAME="Πρόεδρος">
Υπάρχει κάποια αντίρρηση σ' αυτή την προφορική τροπολογία;

<SPEAKER ID=62 LANGUAGE="DE" NAME="Wolf">
Κύριε Πρόεδρε, υπάρχουν πράγματι χώρες που εγκρίνουν τις πρακτικές αυτές και τις ακολουθούν επίσημα. Aυτές τότε θα πρέπει να αναφέρονται σαν χώρες. Tο να γράφουμε «οργανισμούς» και πίσω απ' αυτό να κρύβουμε ότι θα μπορούσαμε, εν ανάγκη, να εννοούμε και χώρες, δε μου φαίνεται ενδεδειγμένο.
<P>
(Το Σώμα απορρίπτει την προφορική τροπολογία)
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)

<SPEAKER ID=63 NAME="Πρόεδρος">
Ο κ. Falconer θέλει να συγχαρώ εγώ τον κ. Donnelly για την αποδοχή της εκθέσεώς του.
<P>
(Χειροκροτήματα)

<SPEAKER ID=64 NAME="Sakellariou">
Κύριε Πρόεδρε, κυρίες και κύριοι, χθες είχαμε φιλοξενούμενους, συναδέλφους, βουλευτές από δέκα μεσογειακές χώρες που, για πρώτη φορά, στα πλαίσια της ευρωμεσογειακής εταιρικής σχέσης και της διαδικασίας της Διάσκεψης της Bαρκελώνης, συναντήθηκαν μαζί μας. Στις πολύ ενδιαφέρουσες συζητήσεις μας, οι συνάδελφοι έκαναν πολλές εποικοδομητικές προτάσεις για την έκθεση, τις οποίες, αν συμπεριλαμβάναμε στην έκθεση, θα την συμπλήρωναν και θα την εμπλούτιζαν.
<P>
Eξήγησα στους συναδέλφους ότι ο Kανονισμός μας, δυστυχώς, δεν μας επιτρέπει να καταθέτουμε τροπολογίες την τελευταία στιγμή, αλλά θα ήθελα να σημειώσω ότι ορισμένους ενδοιασμούς των συναδέλφων, σχετικά με την έκθεση, τους συμμερίζομαι κι εγώ. Παρόλα αυτά θα ψηφίσουμε υπέρ της έκθεσης.
<P>
Τροπολογία Αριθ. 6:

<SPEAKER ID=65 LANGUAGE="FR" NAME="Sakellariou">
Κύριε Πρόεδρε, μίλησα με τους συναδέλφους του EΛK, μια και η τροπολογία αυτή είναι δυσνόητη. Θα θέλαμε να προσθέσουμε μια προφορική τροπολογία στο τέλος της αιτιολογικής σκέψης A. Θα τη διαβάσω στα γαλλικά.
<P>
«...και αναγνωρίζοντας τη συνεπή εξέλιξη που δόθηκε από τις προεδρίες που ακολούθησαν την ιταλική...».
<P>
(DE) Aυτό ήταν όλο. Aν οι συνάδελφοι συμφωνούσαν με την τροπολογία αυτή, τότε θα μπορούσαμε να αποσύρουμε την άλλη, και στη συνέχεια να ψηφίζαμε έτσι.
<P>
(Η τροπολογία αποσύρεται)
<P>
Τροπολογία Αριθ. 13:

<SPEAKER ID=66 NAME="Sakellariou">
Κύριε Πρόεδρε, δεν ξέρω γιατί οι συνάδελφοι από τους Φιλελεύθερους κατέθεσαν την τροπολογία. Πρόκειται μόνο για τη διαγραφή μιας πρότασης από το άρθρο αυτό, και συγκεκριμένα της πιο βασικής, που λέει ότι στο χώρο της Mεσογείου θα πρέπει να διαμορφωθεί μια ζώνη απαλλαγμένη από πυρηνικά εργοστάσια. Θα μπορούσαμε να το κάνουμε αυτό με χωριστή ψηφοφορία.
<P>
Τροπολογία Αριθ. 11:

<SPEAKER ID=67 NAME="Bianco">
Κύριε Πρόεδρε, θα ήθελα να προτείνω την προσθήκη της λέξης «συντήρηση» στη λέξη «αποκατάσταση» και τη λέξη «αρχαιολογικά μνημεία» στη φράση «προώθηση των καλλιτεχνικών και ιστορικών μνημείων».
<P>
(Η προφορική τροπολογία γίνεται δεκτή)
<P>
(Το Σώμα εγκρίνει την πρόταση ψηφίσματος)

<SPEAKER ID=68 LANGUAGE="DE" NAME="Schδfer">
Kύριε Πρόεδρε, παρακαλώ, στην τροπολογία 11, στη δεύτερη παράγραφο, να συμπεριλάβετε στο ψήφισμα το παρόν κείμενο, διαγράφοντας πέντε λέξεις. Έχετε όλοι το κείμενο μπροστά σας. Διαβάζω τώρα στα γαλλικά την τροποποιημένη έκδοση:
<P>
«απορρίπτει κάθε πρόταση απαρίθμησης στη συνθήκη μεγάλου αριθμού προϋποθέσεων που πρέπει να τηρηθούν προκειμένου να τεθεί σε ισχύ το άρθρο 7Α που προβλέπει την ελεύθερη κυκλοφορία των προσώπων, επικρίνει εντόνως το γεγονός ότι το κείμενο αυτό δεν προβλέπει ειδικό ρόλο για το Ευρωπαϊκό Κοινοβούλιο και το Δικαστήριο, »

<SPEAKER ID=69 LANGUAGE="EN" NAME="Donnelly, Brendan">
Αντιλαμβάνομαι ότι θα γίνει ψηφοφορία με ονομαστικό κατάλογο για την Τροπολογία Αριθ. 11. Το γεγονός αυτό μου φαίνεται ότι έχει πολύ μεγάλη σχέση με το εάν θα πρέπει να αποδεχθούμε την προφορική τροπολογία. Ως αρχή είμαι αντίθετος ακόμη και στην αποδοχή μιας προφορικής τροπολογίας η οποία εν συνεχεία οδηγεί σε ψηφοφορία με ονομαστικό κατάλογο. Θεωρώ ότι η ψηφοφορία με ονομαστικό κατάλογο δεσμεύει την πολιτική υπευθυνότητα των Μελών αυτού του Σώματος με έναν τρόπο που δεν είναι συνήθης και θα έπρεπε να είχαμε ειδοποιηθεί σχετικά. Θα μπορούσα ακόμη να πω ότι με βάση το άρθρο 119(1) τα αιτήματα για ψηφοφορία με ονομαστικό κατάλογο αφορούν τις τροπολογίες που έχουν κατατεθεί, έχουν εκτυπωθεί και βρίσκονται ενώπιόν μας και δεν μπορούν να αφορούν προφορικές τροπολογίες.

<SPEAKER ID=70 NAME="Πρόεδρος">
Είναι έτοιμη η Ομάδα των Φιλελευθέρων να αποσύρει το αίτημά της για ψηφοφορία με ονομαστικό κατάλογο;

<SPEAKER ID=71 LANGUAGE="EN" NAME="Brinkhorst">
Θα ήθελα να απαντήσω στον κ. Schδfer. Καταλαβαίνω ότι αφορά προφορική τροπολογία της Τροπολογίας Αριθ. 11 που κατετέθη από την Ομάδα των Φιλελευθέρων και αντικαθιστά εξ ολοκλήρου την παράγραφο 8, όχι μόνο τη δεύτερη παράγραφο. Μπορείτε να το επιβεβαιώσετε; Εάν έτσι έχει η κατάσταση και εάν η Ομάδα των Σοσιαλιστών υποστηρίζει την Τροπολογία Αριθ. 11 στο σύνολό της είμαστε πρόθυμοι να αποσύρουμε το αίτημα για ψηφοφορία με ονομαστικό κατάλογο. Εάν θέλει να αντικαταστήσει μόνο το δεύτερο μέρος της παραγράφου τότε επιμένουμε στο αίτημά μας.

<SPEAKER ID=72 NAME="Πρόεδρος">
Αντικαθιστά ολόκληρη την παράγραφο.

<SPEAKER ID=73 LANGUAGE="EN" NAME="Brinkhorst">
Τότε αποσύρουμε το αίτημά μας για ψηφοφορία με ονομαστικό κατάλογο.

<SPEAKER ID=74 LANGUAGE="NL" NAME="Maij-Weggen">
Πρόεδρε, για την καλύτερη ενημέρωση σ'αυτή τη συνεδρίαση, θα ήταν σκόπιμο ο εισηγητής αυτής της προφορικής τροπολογίας να διασαφηνίσει τι εννοεί, επειδή κατά τη γνώμη μου αυτή αποτελεί κριτική της ολλανδικής Προεδρίας. Φυσικά αυτό αποτελεί ένα πολιτικό γεγονός.
<P>
(Η προφορική τροπολογία γίνεται δεκτή)
<P>
Τροπολογία Αριθ. 14:

<SPEAKER ID=75 NAME="Πρόεδρος">
Για χάριν αστειότητος η κ. Van Dijk επιθυμεί να προτείνει μια προφορική τροπολογία.

<SPEAKER ID=76 LANGUAGE="NL" NAME="Van Dijk">
Πρόεδρε, όχι just for fun , αλλά πιστεύω πραγματικά, και όχι κυρίως για τα μέλη αυτού του Κοινοβουλίου, αλλά περισσότερο για τους τρίτους, ότι το περιεχόμενο της τροπολογίας είναι ασαφές: τι έχει ακριβώς εξαλείψει η ολλανδική Προεδρία; Γι'αυτό θα ήθελα μία διασαφήνιση της τροπολογίας, η οποία αναφέρει στα αγγλικά:
<P>
αντιτίθεται σθεναρά και αρνείται την πρόταση της ολλανδικής προεδρίας για την απαλειφή των σεξουαλικών προτιμήσεων, της ηλικίας και της αναπηρίας από το άρθρο κατά των διακρίσεων που κατέθεσε η ιρλανδική προεδρία
<P>
(Η προφορική τροπολογία γίνεται δεκτή)
<P>
Πριν από την τελική ψηφοφορία:

<SPEAKER ID=77 LANGUAGE="NL" NAME="Van Dijk">
Πρόεδρε, σε σχέση με αυτό, ήρθα σε συμφωνία με διάφορες ομάδες. Δυστυχώς, δεν είναι δυνατό να γνωρίζουμε την προθεσμία υποβολής των τροπολογιών, αλλά φαίνεται ότι η ολλανδική Προεδρία ήταν απούσα κατά τη διάρκεια αυτής της συζήτησης και στη συζήτηση αυτή φάνηκε ότι όλοι ήταν ενοχλημένοι. Προτείνω - και έχετε μπροστά σας το κείμενο - για το λόγο αυτό να προστεθεί μία παράγραφος, η οποία στα αγγλικά να αναφέρει:
<P>
λυπάται πάρα πολύ για την απουσία της προεδρίας του Συμβουλίου από την χθεσινή συζήτηση σχετικά με την εξέλιξη της Διακυβερνητικής Διάσκεψης και καταδικάζει την φανερή έλλειψη ενδιαφέροντος της προεδρίας για τις απόψεις του Ευρωπαϊκού Κοινοβουλίου.
<P>
(Η προφορική τροπολογία απορρίπτεται)
<P>
(Το Σώμα εγκρίνει την πρόταση ψηφίσματος)

<SPEAKER ID=78 LANGUAGE="ES" NAME="Colom i Naval">
Κύριε Πρόεδρε, προβλέπεται για απόψε η ψηφοφορία επί της έκθεσης Tillich, και θα ήθελα να επιστήσω την προσοχή σε ένα σφάλμα: Στην παράγραφο 10 λέει: »Θεωρεί ουσιαστικό, αν τα Κράτη μέλη...», όμως αντί για τα Κράτη μέλη πρέπει να λέει το Συμβούλιο, κάτι που νομικά δεν είναι το ίδιο. Πιστεύω ότι οι αντίστοιχες υπηρεσίες θα πρέπει να συνεννοηθούν με τον εισηγητή και να διορθωθεί το λάθος πριν προχωρήσουμε στην ψηφοφορία.

<SPEAKER ID=79 NAME="Αναστασόπουλος">
Κύριε Πρόεδρε, λυπάμαι που πρέπει να παρατηρήσω ότι, όταν σας ρώτησα πόση ώρα κρίνατε ότι θα έπαιρνε η ψηφοφορία, είπατε πέντε με δέκα λεπτά. Πήρε ένα τέταρτο με είκοσι λεπτά, αλλά δεν πρόκειται περί αυτού. Υπάρχει μία συνήθεια, η οποία συνεχίζεται και αυτή την εβδομάδα, οι ψηφοφορίες να φθάνουν μέχρι τη μιάμιση και τις δύο παρά τέταρτο. Το θεωρώ απαράδεκτο. 'Εχουμε πει 140 φορές οι ψηφοφορίες να τελειώνουν στη μία, μία και δέκα, έστω μία και τέταρτο, αλλά όχι αργότερα. Εάν πρόκειται να είναι τόσες πολλές, ας αρχίζουν στις εντεκάμιση. Θα παρακαλέσω να διαβιβάσετε και στον Πρόεδρο του Κοινοβουλίου και στη Διάσκεψη των Προέδρων αυτή την επισήμανση, διότι νομίζω ότι οι συνάδελφοι δεν είναι κατά κανένα τρόπο διατεθειμένοι να καταργήσουν και το μεσημεριανό τους φαγητό όταν δουλεύουν 12 και 15 ώρες την ημέρα.

<SPEAKER ID=80 NAME="Πρόεδρος">
Υπάρχει η άποψη στη Διάσκεψη των Προέδρων ότι τώρα που καθορίσαμε χρόνο έναρξης για τις ψηφοφορίες δεν θα πρέπει να τον αλλάξουμε. Εάν αλλάξουμε την ώρα θα δημιουργηθούν προβλήματα.

<SPEAKER ID=81 LANGUAGE="EN" NAME="Provan">
Κύριε Πρόεδρε, θέλω να θέσω δύο σημεία. Μου φαίνεται εξαιρετικά περίεργο μια πολιτική ομάδα να καταθέτει μία τροπολογία και κατόπιν να ζητεί ψηφοφορία κατά τμήματα για την ίδια την τροπολογία της γεγονός που συνέβη στην τελική ψηφοφορία με την Τροπολογία Αριθ. 9. Μπορεί άραγε το Προεδρείο να εξετάσει το θέμα; Δημιουργείται μεγάλη σύγχιση.
<P>
Δεύτερον, όλοι θαυμάζουμε την προεδρία σας. Όλοι θαυμάζουμε προέδρους που συγχαίρουν εισηγητές. Υπάρχουν όμως εκθέσεις που έρχονται στο Σώμα με ένα σωρό τροπολογίες. Εκείνοι οι εισηγητές που παρουσιάζουν στο Σώμα συνεκτικές εκθέσεις οι οποίες χρειάζονται ελάχιστο χρόνο για την ψηφοφορία αξίζουν συγχαρητηρίων, όχι όμως και όλοι οι άλλοι.

<SPEAKER ID=82 NAME="Verwaerde">
Θα ήθελα να συγχαρώ το συνάδελφό μου, Jean-Thomas Nordmann για τη σύστασή του για δεύτερη ανάγνωση, η οποία υπεβλήθη εξ ονόματος της επιτροπής ανάπτυξης και συνεργασίας, σχετικά με τις ενισχύσεις προς τις δημογραφικές πολιτικές και προγράμματα στις αναπτυσσόμενες χώρες.
<P>
Θα πρέπει να παρατηρηθεί ότι το κείμενο αυτό εγκρίθηκε ομοφώνως από την επιτροπή ανάπτυξης και ότι οι τροπολογίες του Ευρωπαϊκού Κοινοβουλίου υπενθυμίζουν τις δεσμεύσεις της διάσκεψης του Καϊρου, ειδικότερα με την αύξηση της χρηματοδοτικής ενίσχυσης της Κοινότητας προς τα δημογραφικά προγράμματα των αναπτυσσομένων χωρών σε 300 εκατομμύρια ECU μέχρι το 2000.
<P>
Εξάλλου, το Κοινοβούλιο διευκρίνισε ποιές είναι οι αρμόδιες επιτροπές για κάθε μεγάλη περιοχή, και συγκεκριμένα για τις χώρες ΑΚΕ, τις χώρες της Μεσογείου, τις χώρες της Λατινικής Αμερικής και της Ασίας. Τα δημογραφικά προγράμματα μπορούν να τεθούν σε εφαρμογή αποκλειστικά με αίτημα και με τη συμμετοχή των ενδιαφερομένων κρατών, αλλά αποτελούν σήμερα το μόνο μέσο των δημογραφικών εκρήξεων. Για το λόγο αυτό, τάσσομαι υπέρ της σύστασης του κ. Nordmann.
<P>
Επί της συστάσεως Linkhor (A4-0084/97)
<SPEAKER ID=83 NAME="Holm">
Ήδη κατά την πρώτη επεξεργασία αυτής της έκθεσης ήμουν επιφυλακτικός για το πώς θα χρησιμοποιούνταν τα νέα χρήματα για την έρευνα για το τέταρτο πρόγραμμα πλαίσιο. Για εμένα ως οικολόγο η πρόταση για το πώς θα χρησιμοποιηθούν αυτά τα χρήματα δεν είναι καλή, μεταξύ άλλων τοποθετούνται πάρα πολλά χρήματα στους παλαιούς τρόπους μεταφοράς αντί να επενδυθούν χρήματα στην διερεύνηση οικονομικά και οικολογικά βιώσιμων τρόπων μεταφοράς. Υπέβαλα τρείς τροπολογίες, υπέρ των οποίων ψηφίζω φυσικά, προσπαθώντας να επιτύχω μια κάποια αλλαγή σ&#x02BC;αυτό.
<P>
Είμαι εν τούτοις διστακτικός γενικότερα ως προς το να δωθούν περισσότερα χρήματα στην έρευνα. Σύμφωνα με σουηδικές μελέτες δεν υπάρχουν αποδείξεις ότι η έρευνα σε επίπεδο ΕΕ θα είχε κάποια μεγαλύτερη αξία σε σύγκριση με το να υπάρχει έρευνα στα κράτη μέλη. Το καλύτερο θα ήταν αν τα κράτη μέλη της ΕΕ χρησιμοποιούσαν τα χρήματα για έρευνα στις ίδιες τις χώρες (συμπεριλαμβανομένων των διεθνών ανταλλαγών ερευνητών που τα Πανεπιστήμια έχουν σήμερα ήδη) ή για την ενίσχυση της βασικής εκπαίδευσης.
<P>
Eπί της εκθέσεως Alan J. Donnelly (A4-0052/97)
<SPEAKER ID=84 NAME="Caudron">
Παρενέβην χθες στη συζήτηση για να εκφράσω την υποστήριξή μου προς την ανακοίνωση της Επιτροπής και προς την ουσία της έκθεσης Donnelly.
<P>
Στον τομέα αυτό, όπως και σε πολλούς άλλους, χρειάζεται πραγματική ευρωπαϊκή βιομηχανική πολιτική. Υποστηρίζω την αύξηση της έρευνας, όπως και των μελετών προβλέψεων, αλλά πρέπει να γίνουν περισσότερα για να αναπτυχθεί η παραγωγή, να καταπολεμηθεί ο αθέμιτος ανταγωνισμός και το κοινωνικό ντάμπιγκ.
<P>
Η υπόθεση Renault μας θέτει ενώπιον των ευθυνών μας, αλλά οι θρήνοι δεν αρκούν. Για να διατηρηθούν τα εργοστάσια, χρειάζονται αυτοκίνητα για κατασκευή και αγοραστές για να τα αγοράσουν.
<P>
Τέλος, το επαναλαμβάνω: η Ευρώπη δεν πρέπει να επιβάλει στον εαυτό της κανόνες στους οποίους δεν υποβάλλονται οι ανταγωνιστές της, ιδίως στον τομέα των συγκεντρώσεων και των άμεσων ή έμμεσων δημοσίων παρεμβάσεων, είτε στις Ηνωμένες Πολιτείες, είτε στην Ιαπωνία.
<P>
Η Ευρώπη της μεγάλης φιλελεύθερης αγοράς δείχνει τα όριά της και κινδυνεύει σήμερα να σκοτώσει την ίδια την ευρωπαϊκή ιδέα αν δεν μεταβούμε στην πολιτική και κοινωνική Ευρώπη, στη βιομηχανική Ευρώπη, στην Ευρώπη της απασχόλησης. Το πρόβλημα που θέτει η υπόθεση Renault είναι πρόβλημα ουσίας, και όχι πρόβλημα τύπου, ή έστω μεθόδου.

<SPEAKER ID=85 NAME="Rόbig">
Kατά, επειδή δε χρειάζεται ένα καινούριο νομοθετικό πλαίσιο. Eίναι ανάγκη να ολοκληρωθούν οι συμφωνίες που συνομολογήθηκαν στη συνθήκη ένταξης και οι συνοπτικές διαδικασίες που υποσχέθηκε η Eπίτροπος Bjerregaard, όπως αποφάσισε ήδη το Kοινοβούλιο.
<P>
Επί της εκθέσεως Langen (A4-0040/97)
<SPEAKER ID=86 NAME="Lindqvist">
 - (SV) Υπερψήφισα την έκθεση, αλλά τάσσομαι εναντίον της πρότασης για την δημιουργία ενός δικτύου αγωγών μεταξύ των διαφόρων εργοστασίων στην Ευρώπη. Αυτό θα ήταν πάρα πολύ ριψοκίνδυνο και από πλευράς ασφάλειας και από πλευράς περιβάλλοντος. Θα έπρεπε γενικότερα θα τονιστεί περισσότερο η ευθύνη της χημικής βιομηχανίας, ιδιαίτερα των αποβλήτων της βιομηχανίας, απέναντι στο περιβάλλον.

<SPEAKER ID=87 NAME="Wolf">
H Eυρώπη βρίσκεται μπροστά σ' ένα σταυροδρόμι. Ή θα συνεχίσει παρακάτω το δρόμο της νεοφιλελεύθερης απελευθέρωσης, όπως της τον υπέδειξε η Oμάδα Molitor, ή θα πάρει πράγματι το δρόμο της ανάπτυξης μιας δικής της οικολογικής και κοινωνικής βιωσιμότητας.
<P>
Eδώ χρειάζονται πολιτικές αποφάσεις: για μια βιώσιμη βιομηχανική πολιτική, που θα αξίζει να λέγεται έτσι και δε θα θεωρεί τη βιομηχανική παραγωγή ως ιδιωτική υπόθεση των βιομηχάνων. Oι οικολογικές προϋποθέσεις και επιδράσεις υπάγονται, επίσης, στην παραγωγική διαδικασία, όπως υπάγονται οι απασχολούμενοι με τις ικανότητές τους, την πρωτοβουλία τους και την ευθύνη τους σε κάθε επιχείρηση - και δεν επιτρέπεται να χρησιμοποιούνται ως αυθαίρετα ανταλλάξιμη μάζα για ελιγμούς.
<P>
Θέματα των οικολογικών φόρων, των τελών για ιδιαίτερα ρυπογόνες ουσίες (λ.χ. το χλώριο), της εξυγίανσης παλαιών βαρών, της μακροπρόθεσμης χρήσης ουσιών και προϊόντων, παραμένουν ως επείγοντα στην ημερήσια διάταξη - αν και το EK δε βρήκε μια σαφή γραμμή στην έκθεση αυτή.
<P>
Mόνον έτσι θα μπορέσει να ξεπεραστεί η αντίφαση μεταξύ ενός διαρκούς κοινωνικού ορθολογισμού και ενός καθαρού επιχειρησιακού τρόπου θεώρησης, όπως προφανώς ακόμη δεν είναι πρόθυμος να καταλάβει ο Eπίτροπος Bangemann.
<P>
Επί της εκθέσεως Κατηφόρη (Α4-0030/97)
<SPEAKER ID=88 NAME="Wolf">
H ναυτιλιακή οικονομία προσφέρεται θεωρητικά για κάτι απλό, το οποίο όμως δύσκολα μπορεί να γίνει: για μια μακροπρόθεσμα βιώσιμη συνιστώσα ενός συστήματος κινητικότητας και παραγωγής, που θα τηρεί τα οικολογικά όρια μέσα στα οποία θα ζει η ανθρωπότητα και παράλληλα θα προωθεί την κοινωνική πρόοδο, που μπορεί να προσδώσει νόημα στην ιστορία. Δυστυχώς όμως, πρακτικά , συμβαίνει τελείως το αντίθετο: H υπερβολικά μακρά κυριαρχία του νεοφιλελεύθερου μοντέλου οικονομικής πολιτικής προξένησε στον τομέα αυτό, σε παγκόσμια κλίμακα, μόνιμες καταστροφές: O παγκόσμιος ναυτιλιακός στόλος είναι απηρχαιωμένος και σε καμιά περίπτωση δεν ανταποκρίνεται στο επίπεδο της τεχνικής, όσον αφορά την ασφάλεια ατυχήματος και την ασφάλεια του περιβάλλοντος; ο ναυτιλιακός εργασιακός κόσμος, με μια πρακτική αλλαγής σημαιών και ρατσιστικής ιεράρχησης των διαβουλεύσεων, έχει ξεπέσει σε πολύ μεγάλο βαθμό; η οικολογικά και κοινωνικά παραδεκτή ακτοπλοΐα και πλωτή ναυσιπλοΐα, παραμερίζεται από τον εξοντωτικό ανταγωνισμό των μεταφορών με φορτηγά οχήματα; οι δυνατότητες των λιμένων και των παράκτιων πόλεων, ως καινοτόμων εδρών παραγωγής και κυρίως μεταποίησης, σε καμιά περίπτωση δεν εξαντλούνται λογικά.
<P>
Tα μέσα για την αλλαγή κατεύθυνσης, σ' αυτήν τη λανθασμένη πορεία, είναι γνωστά και εν μέρει θίγονται από τον κ. Kατηφόρη, σε συγκεκριμένες προτάσεις. Xρειαζόμαστε λύσεις σε παγκόσμιο επίπεδο, αλλά δε θα πρέπει να περιμένουμε. H Eυρώπη μπορεί και θα 'πρεπε εδώ να προχωρήσει μπροστά, μ' έναν πιο ενεργητικό ρόλο, μέσα στο Διεθνή Nαυτιλιακό Oργανισμό (IMO) λ.χ., αλλά και με δικές της αυστηρές διατάξεις, όπου αυτές χρειάζονται. Σ' αυτά που εφαρμόζουν HΠA και Iαπωνία, δε θα 'πρεπε η EOK να υστερεί, από το λιμενικό έλεγχο των ελλιμενιζομένων πλοίων, εφαρμόζοντας αυστηρότερες διατάξεις για την ασφάλεια των ευρωπαϊκών λιμένων, μέχρι και τη ρύθμιση της ακτοπλοΐας.
<P>
Επί της εκθέσεως Morgan (A4-0325/96)
<SPEAKER ID=89 LANGUAGE="DE" NAME="Posselt">
Κύριε Πρόεδρε, στην τροπολογία 20 ψήφισα διαφορετικά απ' ότι πολλοί από τους συναδέλφους μου, για την πρωτοβουλία της συναδέλφου Morgan, επειδή πιστεύω πως η καλλιέργεια των γλωσσών των μειονοτήτων, που παρουσίασε εδώ ως ιδιαίτερο μέλημα, είναι εξαιρετικής σημασίας. Yπερασπιζόμαστε, στα ψηφίσματά μας, την ιδέα της προστασίας και της προώθησης των μειονοτήτων σ' ολόκληρο τον κόσμο. Tην υπερασπιζόμασταν, επίσης, ανέκαθεν σαν θεμελιώδη αρχή, στον κατάλογο των αιτημάτων μας προς τη Διακυβερνητική Διάσκεψη - Δόξα τω Θεώ. Ωστόσο, έχω την άποψη πως αυτό θα πρέπει να το κάνουμε και μετά, όταν πρόκειται για συγκεκριμένες αρμοδιότητες στο εσωτερικό της EE, για τη νομοθεσία και για πρακτικά μέτρα. Δεν ωφελεί σε τίποτε να υπερασπιζόμαστε μια θεμελιώδη αρχή και να μην την υλοποιούμε μετά, λεπτομερώς, στην πράξη. Γι' αυτό και είμαι ευγνώμων προς τη συνάδελφο Morgan γι' αυτό που υπέβαλε εδώ και θα ήθελα να το υποστηρίξω πλήρως και εξ ολοκλήρου.

<SPEAKER ID=90 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες υπερψήφισαν σήμερα την έκθεση Morgan η οποία αφορά κυρίως την εκπαίδευση του πληθυσμού στη χρήση της τεχνολογίας της πληροφορικής. Η έκθεση υπογραμμίζει ότι οι ταχύτατες εξελίξεις στον τομέα της τεχνολογίας της πληροφορικής μπορούν πολύ εύκολα να προξενήσουν νέες ανισότητες στην κοινωνία ως συνέπεια του διαφορετικού βαθμού πρόσβασης στις νέες τεχνολογίες πληροφορικής και επικοινωνιών. Οι υφιστάμενες κοινωνικές διαφορές θα επιταθούν τοιουτοτρόπως, κάτι που μπορεί να σημάνει περαιτέρω περιθωριοποίηση ήδη μειονεκτούντων κοινωνικών ομάδων.
<P>
Οι δανοί σοσιαλοδημοκράτες κάνουν έκκληση να ληφθούν πρωτοβουλίες για τη διάδοση της γνώσεως της τεχνολογίας της πληροφορικής εντός του εκπαιδευτικού συστήματος, ούτως ώστε να αποφευχθεί η περιθωριοποίηση και ο αποκλεισμός ιδιαίτερα ευάλωτων ομάδων. Μόνο μέσω της εκπαίδευσης και μετεκπαίδευσης στη χρήση της τεχνολογίας της πληροφορικής θα μπορέσουν όλοι να έχουν ίση πρόσβαση στην κοινωνία των πληροφοριών. Οι δανοί σοσιαλοδημοκράτες θα είχαν ωστόσο να ασκήσουν κριτική σε σχέση με ένα σημείο της έκθεσης, που σχετίζεται με την πλήρη απουσία αναφοράς στη θέση των γυναικών στην κοινωνία των πληροφοριών. Εάν δεν δοθεί ιδιαίτερη προσοχή στις δυνατότητες των γυναικών για εκπαίδευση και μετεκπαίδευση στην κοινωνία της πληροφορικής, φοβούμεθα ότι οι γυναίκες θα αποκλεισθούν πλήρως από τις εξελίξεις της τεχνολογίας της πληροφόρησης.

<SPEAKER ID=91 NAME="Leperre-Verrier">
Θα ήθελα κατ' αρχήν να δηλώσω ότι η ομάδα μου θα υπερψηφίσει χωρίς κανένα δισταγμό την έκθεση της κ. Morgan. Πράγματι, όπως είπα κατά τη διάρκεια της συζήτησης, θεωρούμε ότι η εν λόγω έκθεση αποτελεί ένα σημαντικό λίθο της ευρωπαϊκής πολιτικής στον τομέα της εκπαίδευσης και εκτιμούμε πολλές από τις προτάσεις που μας υπεβλήθησαν.
<P>
Διότι, αν πρέπει να θεωρήσουμε την κοινωνία των πληροφοριών θετικό στοιχείο στη χάραξη σύγχρονης εκπαίδευσης, πρέπει, ωστόσο, να παραμείνουμε άγρυπνοι: πρέπει να συνεχίσουμε να δίδουμε προτεραιότητα στον αγώνα κατά της σχολικής αποτυχίας, στη μείωση των ανισοτήτων και δεν είναι βέβαιο ότι η ανάπτυξη των πολυμέσων συμβάλλει πάντα στην επίτευξη αυτών των στόχων.
<P>
Θα θέλαμε επίσης να επωφεληθούμε από αυτή τη συζήτηση για να δηλώσουμε ότι διαπιστώνουμε με λύπη ότι αυτές οι σκέψεις για την εκπαίδευση, η οποία είναι θεμελιώδης, το επαναλαμβάνω, για το μέλλον των νεαρών Ευρωπαίων, απετέλεσε αντικείμενο δύο συζητήσεων: για το Λευκό Βιβλίο σχετικά με τη κοινωνία της γνώσης, χθες το βράδυ, με απούσα την Επίτροπο που είχε αναλάβει τη σχετική πρωτοβουλία, την κ. Cresson, και για την παρούσα έκθεση Morgan, της οποίας κηδεμόνας είναι ο Επίτροπος Bangemann.
<P>
Αυτή η δυαδικότητα, εντελώς επίπλαστη δεν είναι δυστυχώς τυχαία, εφόσον αντιστοιχεί στον, πλήρως αμφισβητούμενο, διαχωρισμό των εκθέσεων αυτών με βάση δύο διαφορετικές νομικές βάσεις, την κατάρτιση από τη μια και την κοινωνία των πληροφοριών από την άλλη.
<P>
Ωστόσο, νομίζω ότι για τη συνεκτικότητα των εργασιών μας, θα ήταν καλό να εξεταστεί η ανάγκη για εκπαίδευση ως μία και αδιαίρετη.
<P>
Σύσταση της Εξεταστικής Επιτροπής (Α4-0054/97)
<SPEAKER ID=92 LANGUAGE="FR" NAME="Berthu">
Κύριε Πρόεδρε, η εξαιρετική έκθεση της εξεταστικής επιτροπής για την κοινοτική διαμετακόμιση υπογραμμίζει τα κεφαλαιώδη σφάλματα που διεπράχθησαν κατά τη διάρκεια των δέκα τελευταίων ετών στην οικοδόμηση της Ευρώπης.
<P>
Πράγματι, αυτό το σύστημα διαμετακόμισης, το οποίο μελετήθηκε για να επιτρέπει στα εμπορεύματα τρίτων χωρών που εισέρχονται στα εδάφη μας να κυκλοφορούν σε αυτά χωρίς να καταβάλλουν κανένα τελωνειακό δασμό ή φόρο πριν φθάσουν στον τόπο προορισμού, έχει σήμερα διαστραφεί από φοροδιαφυγή που στοιχίζει δισεκατομμύρια ECU στα θησαυροφυλάκια των κρατών μελών και στα κοινοτικά οικονομικά.
<P>
Γιατί αυτή η φοροδιαφυγή; Η εξεταστική επιτροπή απεκάλυψε κατ' αρχάς μια σειρά τεχνικών λόγων, συνδεομένων με την αρχαϊκότητα ενός συστήματος που έχει ως υλικό φορέα το χαρτί, αγνοεί την πληροφορική και δεν έχει καταφέρει να αντιμετωπίσει τον πολλαπλασιασμό των συναλλαγών. Αλλ' αποδεικνύει επίσης, και κυρίως, ότι η εξάλειψη των ελέγχων στα εσωτερικά σύνορα της Ένωσης διευκολύνει τρομακτικά τη φοροδιαφυγή, εφόσον ένα φορτίο μπορεί να διασχίσει ολόκληρη την Ευρώπη χωρίς να λάβει γνώση της διέλευσής του καμμία χώρα και χωρίς να μπορεί να γνωρίζει κανείς, αν εξαφανιστεί, σε ποιά χώρα διεπράχθη το αδίκημα.
<P>
Αυτός είναι ο λόγος για τον οποίο η έκθεση καταλήγει, δικαίως, στο συμπέρασμα, διαβάζω: »η Ευρωπαϊκή Επιτροπή δεν υιοθέτησε προβλεπτική στάση κατά την εφαρμογή της ενιαίας αγοράς, η οποία καθοδηγήθηκε από τις αρχές της απελευθέρωσης και της έλλειψης ελέγχων». Η έκθεση προσθέτει, ίσως με ψεύτικη απλοϊκότητα, ότι αυτή η απρονοησία των Επιτρόπων είναι ακατανόητη. Στην πραγματικότητα, κατά τη γνώμη μου, είναι απολύτως κατανοητή, εφόσον στόχος των Επιτρόπτων ήταν να υπερισχύσει με κάθε τίμημα το δόγμα της κατάργησης των ελέγχων.
<P>
Όμως, είναι σαφές σήμερα και μέχρις ότου εμφανισθούν ίσως άλλα συστήματα που δεν υπάρχουν ακόμα, ότι τα εσωτερικά τελωνεία συνεχίζουν να είναι χρήσιμα, ιδίως για τη χειραγώγηση της διαμετακόμισης εμπορευμάτων. Εξάλλου, η έκθεση της εξεταστικής επιτροπής, η οποία δεν τολμά να προτείνει την επανάληψη των ελέγχων στα εσωτερικά σύνορα, συνιστά, ακούστε καλά, διαβάζω «να τροποποιηθούν οι αρμοδιότητες των τελωνείων για να επιτρέψει σποραδικούς ελέγχους σε όλο το έδαφος της Ευρωπαϊκής Ένωσης». Ωραία πρόοδος που κατήργησε τους ελέγχους στα εσωτερικά σύνορα και θα τους πολλαπλασιάσει σε όλα τα άλλα μέρη.
<P>
Ολοκληρώνω συγχαίροντας, για άλλη μια φορά, τα μέλη της εξεταστικής επιτροπής για τη διανοητική εντιμότητά τους και με την ελπίδα ότι το Ευρωπαϊκό Κοινοβούλιο θα αναλάβει την πρωτοβουλία για άλλες έρευνες του ίδιου είδους, γύρω από το πρόβλημα των συνόρων, για παράδειγμα όσον αφορά την απάτη σχετικά με το διακοινοτικό ΦΠΑ.

<SPEAKER ID=93 NAME="Caudron">
Η έκθεση Kellett-Bowman, η οποία ήταν το αποτέλεσμα της εργασίας της εξεταστικής επιτροπής της οποίας ήμουν μέλος, έχει ως στόχο να διευκρινίσει τα προβλήματα που γέννησε η εφαρμογή του κοινοτικού συστήματος διαμετακόμισης, το οποίο θεσπίστηκε στο έδαφος της Ευρωπαϊκής Ένωσης και διευρύνθηκε ώστε να περιλάβει την Ελβετία, τις χώρες του ΕΟΧ και τις χώρες του Visegrad (Πολωνία, Τσεχική Δημοκρατία, Σλοβακία, Ουγγαρία). Προτείνει επίσης μέτρα για τη βελτίωση της λειτουργίας του συστήματος διαμετακόμισης. Είναι μια καλή εργασία, όπως και η εργασία της εξεταστικής επιτροπής.
<P>
Υπενθυμίζουμε ότι η διαμετακόμιση επιτρέπει την προσωρινή αναστολή των τελωνειακών δασμών, των ειδικών φόρων κατανάλωσης και του ΦΠΑ μέχρις ότου καταβληθούν στον τόπο προορισμού των εμπορευμάτων.
<P>
Η διαμετακόμιση είναι ασφαλώς απαραίτητη για τη λειτουργία της ενιαίας αγοράς, αλλ' είναι απαραίτητο να καταπολεμηθεί η διαμεθοριακή φοροδιαφυγή και να σταματήσει η απώλεια εσόδων, η οποία ανέρχεται, από το 1990, σε πολλά δισεκατομμύρια ECU. Η φοροδιαφυγή αυτή δεν μπορεί να γίνει ανεκτή.
<P>
Για το λόγο αυτό, μετά από πρόταση της εξεταστικής επιτροπής, το Ευρωπαϊκό Κοινοβούλιο προτείνει να μηχανογραφηθεί το σύστημα διαμετακόμισης το συντομότερο δυνατόν, να αναπτυχθεί σύστημα υλικών ελέγχων σε ολόκληρο το έδαφος της Ευρωπαϊκής Ένωσης και να δημιουργηθεί ειδικό νομικό πλαίσιο με «αμοιβαία αναγνώριση των αποδεικτικών», δικαστικό «κεντρικό γραφείο» και ενιαία λειτουργία των εθνικών τελωνειακών υπηρεσιών. Εγκρίνω αυτές τις προτάσεις.
<P>
Το Ευρωπαϊκό Κοινοβούλιο εκτιμά ότι αυτό το πρόβλημα του ελέγχου της απάτης πρέπει να αποτελέσει θέμα συζήτησης με την Ελβετία και διαπραγματεύσεων με τις χώρες της κεντρικής και ανατολικής Ευρώπης καθώς και με την Κύπρο, χωρίς να ξεχνάμε την τελωνειακή ένωση με την Τουρκία.
<P>
Τέλος, η εξεταστική επιτροπή εκφράζει ικανοποίηση για το ότι η Επιτροπή δέχεται να μην επεκτείνει και άλλο το σύστημα διαμετακόμισης πριν τη μεταρρύθμιση και τη μηχανοργάνωσή του. Εκφράζει επίσης ικανοποίηση για το ότι επέτυχε να προβλεφθούν οι απαιτούμενοι πόροι για το σχέδιο αυτό στον προϋπολογισμό της Ευρωπαϊκής Ένωσης.

<SPEAKER ID=94 NAME="Gahrton, Holm και Schφrling">
Είναι λογικό να υπάρχει μια συνεργασία σε επίπεδο ΕΕ μεταξύ των εθνικών τελωνειακών αρχών για την καταπολέμηση της απάτης. Το περιβαλλοντικό κόμμα Οι Πράσινοι στην Σουηδία ήταν και είναι εναντίον της εφαρμογής της εσωτερικής αγοράς η οποία αυτομάτως οδηγεί σε, μεταξύ άλλων, τελωνειακές απάτες, κάτι που η Εξεταστική Επιτροπή αναφέρει στην έκθεσή της. Αυτό το βλέπουμε πολύ σοβαρά και θεωρούμε ότι οι εθνικές τελωνειακές υπηρεσίες εντός της ΕΕ πρέπει να συνεργάζονται για την παρεμπόδιση του λαθρεμπορίου.
<P>
Αντίθετα είμαστε απολύτως εναντίον της εφαρμογής μιας κοινής τελωνειακής δραστηριότητας σε επίπεδο ΕΕ, κάτι που μεταξύ άλλων αναφέρεται στην σύσταση υπ. αριθμ. 1 και που κυρίως αναφέρεται αρκετές φορές στην τεκμηρίωση της Εξεταστικής Επιτροπής.

<SPEAKER ID=95 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες θα ήθελαν να ευχαριστήσουν τον Πρόεδρο της Επιτροπής Έρευνας, κ. John Tomlinson, και τον εισηγητή κ. KellettBouman για την εξαιρετική εργασία που πραγματοποίησαν στα πλαίσια της επιτροπής. Η έκθεση αποδεικνύει ότι το σημερινό σύστημα διαμετακόμισης της Κοινότητας έχει σχεδόν φθάσει σε αδιέξοδο και ότι η Ευρώπη κατακλύζεται από πολύ σκληρές μορφές εγκληματικότητας που ποτέ δεν είχε αντιμετωπίσει κατά το παρελθόν.
<P>
Χάρη στην έκθεση οι πολιτικοί και η Επιτροπή μπορούν πια να βγάλουν τις παρωπίδες που συχνά φορούσαν ώς τώρα και να αντιμετωπίσουν ανοικτά το πρόβλημα.
<P>
Ο Υπουργός Οικονομικών της χώρας μας μάς έστειλε επιστολή στην οποία ευχαριστεί την επιτροπή για την εξαιρετική εργασία την οποία πραγματοποίησε και ανακοίνωσε στην Επιτροπή ότι η Δανία προσφέρεται να λειτουργήσει ως χώρα-πιλότος για το μηχανογραφημένο σύστημα, για το οποίο έχει εκφραστεί η επιθυμία να τεθεί σε λειτουργία προς βελτίωση του συστήματος διαμετακόμισης και προς καταπολέμηση των καταχρήσεων που σημειώνονται τώρα.
<P>
Η έκθεση αποδεικνύει ότι το πρόβλημα δεν μπορεί να αντιμετωπισθεί μέσω διακρατικών λύσεων.

<SPEAKER ID=96 NAME="McCartin">
Η ευημερία όλων των πολιτών της Ευρωπαϊκής Ένωσης εξαρτάται από την ασφαλή και αποδοτική διαχείριση της εσωτερικής αγοράς και του συστήματος εισαγωγών/ εξαγωγών για τις τεράστιες ποσότητες των αγαθών που εμπορεύονται και διακινούνται κάθε μέρα. Συνεπώς, η απόφαση του Ευρωπαϊκού Κοινοβουλίου να διερευνήσει τη λεπτομερή λειτουργία του συστήματος ήταν δικαιολογημένη.
<P>
Διαπιστώσαμε ότι το σύστημα βρίσκεται κάτω από πίεση και δεν είναι ικανό να διαχειριστεί τον όγκο των εμπορευόμενων αγαθών. Επιπλέον, διαπιστώθηκε ένα σχετικά χαμηλό, αλλά απαράδεκτο, επίπεδο απάτης και αντικανονικών ενεργειών. Ωστόσο, δοθέντος του απηρχαιωμένου του συστήματος αποτελεί θαύμα το γεγονός ότι το επίπεδο ήταν τόσο χαμηλό.
<P>
Οποιοδήποτε επίπεδο απάτης και αντικανονικών ενεργειών είναι απαράδεκτο και εξαναγκάζει όλους μας να καταβάλλουμε περισσότερους φόρους. Αναφέρεται ότι η απώλεια ενός εμπορευματοκιβωτίου με τσιγάρα αντιστοιχεί σε απώλεια εσόδων 800.000 λιρών. Ένα ποσοστό 15 % περίπου της αγοράς τσιγάρων σε ορισμένα κράτη μέλη εφοδιάζεται από τη μαύρη αγορά. Οι επιπλέον φόροι που πρέπει να καταβάλλουμε για να καλύψουμε τις απώλειες αυτές ανέρχονται σε αρκετά δισεκατομμύρια λίρες ετησίως.
<P>
Ασφαλώς το πρόβλημα του ανεπαρκούς συστήματος διαμετακόμισης των αγαθών στην Ευρώπη δεν συνδέεται με την ύπαρξη της Ευρωπαϊκής Ένωσης. Το μεγαλύτερο μέρος του όγκου μεταφορών θα προέκυπτε ούτως ή άλλως και θα έκανε φανερή την ανεπάρκεια του συστήματος να το αντιμετωπίσει αποτελεσματικά. Αυτό που φαίνεται ότι συνέβη είναι ότι δεν είχε καθοριστεί με ακρίβεια η ευθύνη για τη λειτουργία του συστήματος και ότι τόσο η ΕΕ όσο και τα κράτη μέλη αμέλησαν σε κάποιο βαθμό να ασχοληθούν με το πρόβλημα.
<P>
Υποστηρίζω συνεπώς πλήρως τις προτάσεις της εξεταστικής επιτροπής για τη βελτίωση του κοινοτικού συστήματος διαμετακόμισης.
<P>
Θα πρέπει να μηχανογραφήσουμε τα συστήματα ελέγχου, να τα κάνουμε πιο αποδοτικά και αποτελεσματικά και να μειώσουμε τη γραφειοκρατία και τις καθυστερήσεις στα εξωτερικά σύνορα. Τα μέτρα αυτά είναι αναγκαία σε κάθε περίπτωση και θα βοηθήσουν στην κατάργηση της απάτης στο σύστημα ειδικά εάν, όπως προτείνουμε, υποστηριχθούν από τυχαίους ελέγχους και αμοιβαία αναγνώριση των αποδεικτικών στοιχείων.

<SPEAKER ID=97 NAME="Rόbig">
Όπως ήδη έκανα και στη γνωμοδότησή μου στην ολομέλεια, εκφράζω τη συγκατάθεσή μου προς την έκθεση της Eξεταστικής Eπιτροπής. Θα ήθελα ωστόσο να επισημάνω προειδοποιητικά, ότι το γραπτό αντίγραφο όλων των πρωτοκόλλων μπορεί να χρησιμοποιηθεί καταχρηστικά, σαν οδηγία χρήσης - σχεδόν σαν εγχειρίδιο - για την τελωνειακή απάτη. Γι' αυτό και σας καλώ να σκεφθούμε, πώς θα μπορέσουμε να παρεμποδίσουμε στο μέλλον τέτοια ανεπιθύμητα αποτελέσματα.

<SPEAKER ID=98 NAME="Schlechter">
Θα συγχαρώ κατ' αρχάς τον πρόεδρο της εξεταστικής επιτροπής, κ. John Tomlinson, και τον εισηγητή, κ. Kellett-Bowman, για την εξαιρετική εργασία που πραγματοποίησαν κατά τη διάρκεια των δεκαπέντε τελευταίων μηνών.
<P>
Πράγματι, εδώ και επτά χρόνια που έχω την ευκαιρία να παρακολουθώ τις εργασίες του Σώματος, ουδέποτε πραγματοποιήθηκε κοινοβουλευτική εργασία τόσο μεγάλης σημασίας, όσο η έκθεση για την καταπολέμηση της απάτης εις βάρος του κοινοτικού προϋπολογισμού.
<P>
Αυτό για το οποίο λυπούμαι κάπως είναι ότι η κοινοβουλευτική επιτροπή μας, αναζητώντας συμβιβασμούς, δεν μπόρεσε, ή δεν θέλησε, να παίξει τον κύριο ρόλο που είχε αναλάβει, ρόλο κινητήριας δύναμης για την πρόοδο της Ευρωπαϊκής Κοινότητας. Σε μια εποχή όπου όλοι μιλούν για την εισαγωγή του ευρώ ως ενιαίου ευρωπαϊκού νομίσματος, υποχωρούμε μπροστά στο ζήτημα μιας ευρωπαϊκής τελωνειακής διοίκησης, η οποία είναι δυστυχώς απολύτως απαραίτητη.
<P>
Όταν σκέπτεται κανείς ότι σύμφωνα με ορισμένες συνετές εκτιμήσεις, χάνονται κάθε χρόνο πολλά δισεκατομμύρια φράγκα, οι απώλειες αυτές κινδυνεύουν βραχυπρόθεσμα να εξασθενίσουν την εμπιστοσύνη με την οποία οι ευρωπαίοι πολίτες συνεχίζουν να περιβάλλουν τα κοινοτικά θεσμικά όργανα.
<P>
Είναι αλήθεια επίσης ότι οι αιτίες του κακού είναι πολυάριθμες: κακή πίστη των αποδεκτών του κοινοτικού χρήματος, ανεπάρκεια των πραγματοποιουμένων ελέγχων, τόσο σε εθνικό, όσο και σε κοινοτικό επίπεδο, δυσκολίες που συνδέονται με την απόδειξη και την εφαρμογή αποτελεσματικών κυρώσεων, αλλά και κενά και ασάφειες των κοινοτικών κειμένων.
<P>
Μια δεύτερη διαπίστωση που θα ήθελα να κάνω είναι η έλλειψη εξελικτικής βούλησης των κρατών μελών όσον αφορά το κοινοτικό δίκαιο. Όμως, κατά τη γνώμη μου, τα κράτη μέλη θα πρέπει να αναγκαστούν να επιβάλλουν τις ίδιες ποινές ή τις ίδιες κυρώσεις για τις παραβιάσεις των κοινοτικών κανόνων.
<P>
Πιστεύω πράγματι ότι η Κοινότητα πρέπει να αποκτήσει αρμοδιότητα στον κατασταλτικό τομέα: την αρμοδιότητα να επιβάλλει ενιαίες ποινές για την τιμωρία, στο σύνολο του κοινοτικού εδάφους, των παραβιάσεων της νομοθεσίας της.
<P>
Η δικαστική αρωγή, όπως χρησιμοποιείται σήμερα, δεν είναι πραγματικό όργανο καταπολέμησης της φοροδιαφυγής εις βάρος του κοινοτικού προϋπολογισμού. Η Επιτροπή δεν μπορεί να την χρησιμοποιήσει και δεν μπορεί ουσιαστικά να την ελέγξει. Στον τομέα της φοροδιαφυγής, η Ευρωπαϊκή Ένωση είναι θύμα, αλλά εξαρτάται από την καλή θέληση των κρατών μελών για να τηρείται ενήμερη.
<P>
Καμμία θετική δράση στον τομέα αυτό δεν νοείται αν τα κράτη μέλη και οι πολίτες δεν συνειδητοποιήσουν πραγματικά το ότι τα χρήματα των Βρυξελλών δεν είναι ξένα.

<SPEAKER ID=99 NAME="Sjφstedt και Svensson">
Υπάρχει βέβαια κάθε λόγος να εντυπωσιαστεί κανείς από το ογκώδες έργο που εξεπόνησε η προσωρινή Εξεταστική Επιτροπή όσον αφορά την χαρτογράφηση της εκτεταμένης απάτης που συνδέεται με τις διαμετακομίσεις.
<P>
Μπορούμε επίσης να συμφωνήσουμε με πολλά μέρη των αναλύσεων που παρουσιάστηκαν για τις ελλείψεις που αφορούν τους ελέγχους από πλευράς εθνικών τελωνειακών υπηρεσιών.
<P>
Δεν συμφωνούμε όμως με τα συμπεράσματα που εξήχθησαν και τις συστάσεις που προτείνει η Επιτροπή. Αντιτιθέμεθα ιδιαιτέρως στις λύσεις που στοχεύουν στην ενίσχυση της συγκεντρωτικής δομής των τελωνειακών δραστηριοτήτων, π.χ. στην πρόταση για την σύσταση ενός κοινού πλαισίου, »ώστε οι εθνικές τελωνειακές αρχές να λειτουργούν ωσάν να ήταν ένα και μοναδικό τελωνείο». Υπάρχει μεγάλη διστακτικότητα, κατά την συνεχιζόμενη Διακυβερνητική Διάσκεψη, ως προς την αφαίρεση της κυριαρχίας των κρατών μελών επί των τελωνειακών υπηρεσιών. Αυτή τη διστακτικότητα τη συμμερίζεται επίσης και η σουηδική κυβέρνηση.
<P>
Η ίδια η εμπειρία της Ένωσης από την εφαρμοσμένη υπερεθνικότητα, π.χ. την κοινή αγροτική πολιτική, τα διαρθρωτικά ταμεία, τα διάφορα προγράμματα για την Ανατολική - και Κεντρική Ευρώπη, αφήνει πολλά ερωτηματικά όσον αφορά την αποτελεσματικότητα καθώς και τον έλεγχο για την παρεμπόδιση της απάτης.
<P>
Αντίθετα τα προβλήματα με τις απάτες επιλύονται με την ενίσχυση των εθνικών τελωνειακών αρχών, πέραν των άλλων από πλευράς προσωπικού, καθώς και με την επίτευξη μιας διευρυμένης συνεργασίας μεταξύ όλων των κρατών στην Ευρώπη. Η Ευρώπη είναι μεγαλύτερη από την Ευρωπαϊκή Ένωση.
<P>
Επί της Αλβανίας
<SPEAKER ID=100 LANGUAGE="DE" NAME="Posselt">
Kύριε Πρόεδρε, στο τέλος ψήφισα κατά του κοινού ψηφίσματος, παρόλο που απορρίφθηκαν μερικές από τις χειρότερες τροπολογίες των Σοσιαλιστών. Eκείνο όμως που με ενόχλησε είναι η αιτιολογική σκέψη Δ. Δεν έχω την άποψη πως ωφελεί την ειρήνη στην Aλβανία, αν, στην παρούσα φάση, αποσταθεροποιήσουμε, κατά κάποιον τρόπο, τον Πρόεδρο Mπερίσα. Πιστεύω πως θα πρέπει κανείς να τον πιέσει για συμβιβασμούς, και κάνει συμβιβασμούς. Aλλά το να αποσταθεροποιήσουμε τη θέση του, θα ήταν ό, τι πιο επικίνδυνο θα μπορούσαμε να κάνουμε, αυτή τη στιγμή, στην Aλβανία. Aυτό θα καθιστούσε αδύνατη την ειρηνευτική διαδικασία, για εύθετο χρονικό διάστημα.
<P>
Tο δεύτερο που θα ήθελα να πω είναι ότι υπάρχει πολλή υποκρισία στη συζήτηση. Συχνά προσπαθήσαμε εδώ να κινητοποιήσουμε μέσα και υποστήριξη προς την Aλβανία. Σκοντάψαμε στο Συμβούλιο και σ' ορισμένα κράτη μέλη - στην Eλλάδα για την ακρίβεια - κι αυτό που μ' ενοχλεί τώρα είναι ότι, αφού εμφανίσθηκαν οι καρποί της λανθασμένης αυτής συμπεριφοράς, υψώνουμε επικριτικά τον δείκτη του χεριού μας σ' ένα λαό που επί δεκαετίες ήταν απομονωμένος και περιμένουμε να συμπεριφερθεί σαν μια δημοκρατία που υφίσταται εδώ και αιώνες. Eκτός τούτου, είναι αλήθεια ότι δείχνουν πιο έντονα με το δείκτη τους προς τη χώρα αυτή, εκείνοι που έκαναν τα λιγότερα γι' αυτήν και μπλόκαραν τις κοινοτικές βοήθειες. Θα μπορούσαμε εκεί, με σχετικά λιγότερα μέσα, να δημιουργήσουμε σε μια μικρή χώρα ένα μοντέλο. Aυτό το παραλείψαμε και γι' αυτό στρέφομαι κατά της υποκρισίας αυτής.

<SPEAKER ID=101 NAME="von Habsburg">
Παρόλο που οι διαπραγματευτές του EΛK προσπάθησαν πολύ να βελτιώσουν το κείμενο, δεν μπορώ να υπερψηφίσω τη συμβιβαστική πρόταση, επειδή δεν ανταποκρίνεται στα γεγονότα. Eξακολουθεί ακόμη να υπονοείται ένα φταίξιμο του δημοκρατικά εκλεγμένου προέδρου Mπερίσα, ενός πατριώτη και δημοκράτη, που συνέβαλε σημαντικά στην απελευθέρωση του λαού του από τον ολοκληρωτικό κομμουνιστικό ζυγό.
<P>
H αλήθεια στην Aλβανία είναι ότι ο Nότος ήταν φωλιά της Mαφίας, η οποία, μαζί με την KGB, ήλεγχε τις πυραμίδες, σε μεγάλο βαθμό. Aυτό που έγινε, δεν ήταν λαϊκή εξέγερση, αλλά μια ψυχρά υπολογισμένη επιχείρηση του οργανωμένου εγκλήματος, που έμελλε να παρεμποδίσει μια ενέργεια, προετοιμασμένη από τον Σαλί Mπερίσα, για την εξουδετέρωση των κακοποιών στοιχείων. H δύναμή της έγκειται, σε τελική ανάλυση, στο ότι ενισχύεται έντονα εκείθεν των συνόρων.
<P>
Σε καμιά περίπτωση, όμως, δεν είναι προς το συμφέρον της Eυρώπης, τα στοιχεία αυτά, που χαρακτηρίζονται ως Σοσιαλδημοκράτες, παρόλο που η Σοσιαλιστική Διεθνής δεν τους έκανε δεκτούς, να οδηγήσουν και πάλι στη σκλαβιά το λαό της Aλβανίας.
<P>
Επί της εκθέσεως Sakellariou (Α4-0027/97)
<SPEAKER ID=102 NAME="Carlotti">
Κύριε Πρόεδρε, αγαπητοί συνάδελφοι, η διάσκεψη της Βαρκελώνης του Νοεμβρίου 1995 γέννησε τεράστιες ελπίδες σε όλους όσους ονειρεύονται μια πραγματική ευρωμεσογειακή εταιρική σχέση.
<P>
Μείζων πολιτική πράξη μιας συμφιλιωμένης Μεσογείου, η διάσκεψη αυτή δεν αποτελεί ωστόσο παρά σημείο εκκίνησης. Σήμερα, απομένουν να γίνουν τα πάντα και το έργο παραμένει τεράστιο, όπως και το στοίχημα.
<P>
Η έκθεση του κ. Σακελλαρίου υπογραμμίζει ακριβώς την ανάγκη να προχωρήσουμε πιο πολύ και πιο γρήγορα, αν δεν θέλουμε η ευρωμεσογειακή εταιρική σχέση να μην είναι τίποτε περισσότερο από μια ζώνη ελευθέρων συναλλαγών.
<P>
Η έκθεση που μας υποβάλλεται σήμερα επιμένει από αυτή την άποψη στις κατευθύνσεις που πρέπει να ακολουθηθούν και στα μέτρα που πρέπει οπωσδήποτε να ληφθούν.
<P>
Στο πλαίσιο της εταιρικής σχέσης πολιτικής και ασφάλειας, η παραβίαση από ορισμένους συμμετέχοντες στη διάσκεψη (από την Τουρκία έναντι της Ελλάδας και από το Ισραήλ έναντι του Λιβάνου) της αρχής του σεβασμού της εθνικής ακεραιότητας, απαιτεί την κατάρτιση συμφωνιών στον τομέα της πρόληψης των συγκρούσεων. Η πρόταση να γίνει η περιοχή της Μεσογείου αποπυρηνικοποιημένη ζώνη πρέπει να ληφθεί υπόψη κατά την προσεχή ευρωμεσογειακή διάσκεψη.
<P>
Το να κερδηθεί το στοίχημα της σταθερότητας και της ασφάλειας στη Μεσόγειο περνά ωστόσο και από άλλα ουσιώδη στοιχεία. Πρέπει να επιτραπεί στις χώρες της νοτίου Μεσογείου να επιτύχουν υψηλότερο βιοτικό επίπεδο αντικαθιστώντας την αναπτυξιακή βοήθεια με τη μεταφορά τεχνογνωσίας.
<P>
Το πρόβλημα του νερού σε αυτή την περιοχή έχει θεμελιώδη σημασία. Η δημιουργία ευρωμεσογειακού οργανισμού νερού, υπεύθυνου για όλες τις εργασίες σχετικά με τον εφοδιασμό της λεκάνης της Μεσογείου με νερό, θα μπορούσε να επιτρέψει την επίλυση των συγκρούσεων στον τομέα αυτό.
<P>
Τέλος, θα θέλαμε να επιμείνουμε στην ανάγκη να αναδυθεί ένας δημοκρατικός χώρος μεταξύ των δύο ακτών. Μέχρι σήμερα, η εφαρμογή της ιδέας μιας προσέγγισης μεταξύ των διαφόρων κοινοβουλίων παρέμεινε νεκρό γράμμα! Πρέπει να δημιουργηθεί ένα πραγματικό κοινοβουλευτικό σώμα της Μεσογείου. Και στον τομέα αυτό, δεν έχει γίνει τίποτε ακόμα.
<P>
Η ιδέα ενός μεσογειακού κοινοβουλευτικού βήματος πρέπει, ήδη από σήμερα, να ξεπεράσει το εννοιολογικό στάδιο για να επιτρέψει την οικοδόμηση πραγματικής ζώνης δημοκρατίας, συναλλαγών και αμοιβαίας κατανόησης.

<SPEAKER ID=103 NAME="Izquierdo Rojo">
Θα ήθελα να εκφράσω την πλήρη υποστήριξή μου στο να δοθεί μια κοινοβουλευτική διάσταση στη διαδικασία που ξεκινά η Διάσκεψη της Βαρκελώνης και συγχρόνως, όσον αφορά την έκθεση, να επισημάνω τα εξής:
<P>
Η 1η Ευρωμεσογειακή Διάσκεψη σήμανε το ξεκίνημα μιας νέας εποχής για τις σχέσεις μεταξύ των χωρών της Μεσογείου και της Ευρώπης. Υπάρχει το «πριν» και το «μετά». Ήταν απαραίτητο να εγκαινιαστεί μια νέα πολιτική διότι, αν και η μεσογειακή πολιτική της Ευρωπαϊκής Κοινότητας έχει ήδη είκοσι χρόνια ύπαρξης, ωστόσο η καθαρά εμπορική προσέγγιση και η άνιση μεταχείριση αποτελούν αποικιοκρατικό υπόβαθρο και την έκαναν να καταλήξει σε αποτυχία.
<P>
Έτσι λοιπόν, ίσως το σημαντικότερο της 1ης Ευρωμεσογειακής Διάσκεψης της Βαρκελώνης να ήταν ότι επέφερε μια αλλαγή στις διαδικασίες και στη θεώρηση των ευρωμεσογειακών σχέσεων: Από τότε, οι χώρες αυτές θεωρούνται εταίροι και συνδεδεμένες με την ΕΕ· υπάρχει διαδικασία σχέσεων και αμοιβαίας συμφωνίας, με βάση τις αρχές της αμοιβαιότητας και της εταιρικής σχέσης για κοινή εργασία και σκοπούς.
<P>
Είναι συνεπώς απαραίτητο να διατηρηθούν αυτοί οι κανόνες. Ας συγκεντρώσουμε όλη μας την προσοχή στο πώς πρέπει να ενεργήσουμε! Ας είμαστε προσεκτικοί ώστε να μη μπορεί να ερμηνευθεί ότι το ΕΚ, μέσω της έκθεσης αυτής, αποφασίζει μονομερώς, χωρίς την προηγούμενη συνδρομή και βούληση των εταίρων μας. Όπως είπε χθες και ο Αντιπρόεδρος κ. Marνn, η ευρωμεσογειακή διαδικασία πρέπει τώρα να εδραιωθεί, αυτό έχει προτεραιότητα και πρέπει να προηγηθεί της δρομολόγησης νέων απαιτήσεων.
<P>
Τέλος, ας φανούμε σοφοί στην προσέγγιση της περιοχής: Κάθε εταίρος πρέπει να διαθέτει τον δικό του χώρο σχέσεων, εκτός από τον κοινό, χωρίς κανείς να φτάσει να αισθάνεται περιθωριοποιημένος ή εκτοπισμένος. Ας προσέξουμε επίσης την εδαφική ακεραιότητα της Μεσογείου η οποία ορίζεται αλάνθαστα από τη φύση, τη γεωγραφία, τον πολιτισμό και την ιστορία.

<SPEAKER ID=104 NAME="Poisson">
Δεν μπορεί κανείς παρά να συμφωνήσει με την έκθεση του κ. Σακελλαρίου, η οποία ενθαρρύνει ιδιαίτερα μια κοινοτική εταιρική σχέση με τις μεσογειακές χώρες στον τομέα της ασφάλειας, της σταθερότητας και της οικονομίας.
<P>
Διάβασα την έκθεση αυτή πολύ προσεκτικά και διαπιστώνω ότι στο κεφάλαιο «οικονομικές και δημοσιονομικές πράξεις», εμφανίζεται ανάγλυφη μια βούληση μεταρρύθμισης της κοινής γεωργικής πολιτικής. Η εντύπωση αυτή επιβεβαιώνεται στην εισηγητική έκθεση, όπου ο κ. Σακελλαρίου μας προτείνει ειλικρινώς μεταρρύθμιση της ΚΓΠ και ταχεία απελευθέρωση του εμπορίου γεωργικών προϊόντων.
<P>
Εδώ και λίγο καιρό, είμαι υποχρεωμένος να διαπιστώσω ότι στο Σώμα, σχεδόν κάθε έκθεση γίνεται πρόσχημα για τη μεταρρύθμιση της ΚΓΠ κατά τρόπο λίγο πολύ υπόγειο.
<P>
Αν χρειάζεται μεταρρύθμιση, δεν πρέπει να την χειριστούμε με σε λίγο-πολύ απόμακρες εκθέσεις. Ο πυλώνας αυτός απαιτεί σκέψη εις βάθος στο πλαίσιο της πλέον αρμόδιας επιτροπής, της επιτροπής γεωργίας.
<P>
Ωστόσο, θα ήθελα να επιστήσω την προσοχή όσων από εμάς συνιστούν γρήγορη μεταρρύθμιση. Γιορτάσαμε μόλις με επισημότητα την 40η επέτειο της συνθήκης της Ρώμης και πρέπει να έχουμε πάντα κατά νου ότι η κοινή γεωργική πολιτική υπήρξε μαζί με την ΕΚΑΧ ο πρώτος πυλώνας της ευρωπαϊκής οικοδόμησης.
<P>
Ας παραμείνουμε προσεκτικοί και άγρυπνοι, ας μην είμαστε τόσο βιαστικοί να διαλύσουμε και να ξεπουλήσουμε την κοινή γεωργική πολιτική μας, η οποία είναι μια εξαιρετική δύναμη συνοχής για τα δεκαπέντε κράτη μέλη μας.

<SPEAKER ID=105 NAME="Santini">
Μεταξύ των πολλών θετικών προοπτικών που προκύπτουν από την έκθεση για τη Διάκεψη της Βαρκελώνης, υπάρχει μία που δεν μπορεί παρά να προκαλεί ανησυχία σε μία εξαιρετικά ευαίσθητη κατηγορία ευρωπαίων πολιτών, τους αγρότες.
<P>
Η προοπτική αυτή περιέχεται ρητά στην αιτιολογική έκθεση, ενώ εμφανίζεται πιο καλυμμένα στο νομοθετικό όργανο. Πρόκειται για τη φράση της παρ. 14 του κεφαλαίου «Οικονομική και Χρηματοδοτική Συνεργασία», όπου αναφέρεται η πραγματοποίηση μιας ζώνης ελευθέρων συναλλαγών εντός του 2010. Για να επιτευχθεί ο στόχος αυτός, γίνεται λόγος περί διαρθρωτικών μεταρρυθμίσεων των διαφόρων οικονομικών πολιτικών, αρχίζοντας από την γεωργική. Διαβεβαιώνεται ότι «δεν θα υπάρξει καμμία ζώνη ελεύθερων συναλλαγών εάν δεν επιτευχθεί μία ταχεία απελευθέρωση του εμπορίου αγροτικών προϊόντων που προέρχονται κυρίως από τις τρίτες χώρες της Μεσογείου».
<P>
Είναι λοιπόν ορθό να τονίσουμε τη σημασία μιας στενότατης σχέσης μεταξύ των Μεσογειακών χωρών και ήδη εδώ και μερικά χρόνια βρίσκονται σε εξέλιξη διμερείς σχέσεις μεταξύ ορισμένων από αυτές, χάρη στις οποίες υπάρχει ήδη πρόσβαση στις αγορές της ΕΕ. Σημασία έχει να μην υπερβούμε το μέτρο ούτε σε σχέση με την κοινοτική προστασία ούτε σε σχέση με την οικονομική απελευθέρωση έναντι των τρίτων χωρών.
<P>
Η γεωργία των τρίτων χωρών της Μεσογείου είναι ιδιαίτερα ανταγωνιστική σε σχέση με εκείνη των χωρών της Κοινότητας, λόγω της εποχικότητας και της ποικιλίας των προϊόντων της. Επιπλέον, ένα άλλο πλεονέκτημα των χωρών αυτών είναι ότι το κόστος παραγωγής είναι απείρως μικρότερο όσον αφορά τόσο στο εργατικό δυναμικό όσο και στα εδάφη και στις διαδικασίες επεξεργασίας.
<P>
Επί της Διακυβερνητικής Διάσκεψης
<SPEAKER ID=106 LANGUAGE="FR" NAME="Berthu">
Κύριε Πρόεδρε, μια και δεν κάνω πολύ κόσμο να υποφέρει, θα επιτρέψω στον εαυτό μου να κάνω προφορικά την επεξήγηση ψήφου μου.
<P>
Το Σώμα συζήτησε για πρώτη φορά μια νέα ώθηση της Διακυβερνητικής Διάσκεψης, τη δυνατότητα ενισχυμένων συνεργασιών, δηλαδή συνεργασιών που δεν θα συγκεντρώνουν συστηματικά τα δεκαπέντε μέλη της Ένωσης, αλλά θα οργανώνονται σε συνάρτηση των αναγκών με πιο μειωμένο, ενδεχομένως, αριθμό συμμετεχόντων. Αυτό που η ομάδα μου προτιμά να αποκαλεί, για μεγαλύτερη ευρύτητα, διαφοροποιημένες συνεργασίες ή κυμαινόμενη γεωμετρία.
<P>
Ωστόσο, αυτό που προξενεί εντύπωση, είναι ότι αυτή η ιδέα, η οποία μπορεί να καταλήξει σε μια Ευρώπη λιγότερο άκαμπτη, λιγότερο μονολιθική, καλύτερα προσαρμοσμένη στις ιδιαιτερότητες καθενός και συνεπώς εγγύτερη προς τους πολίτες, αυτή η ιδέα λοιπόν, αντιμετωπίζεται από το Ευρωπαϊκό Κοινοβούλιο με άκρα διστακτικότητα και πολλαπλασιασμό των περιοριστικών όρων.
<P>
Το Σώμα προσκολλάται στην έννοια ενιαίας προόδου, σε ενιαίο θεσμικό πλαίσιο, μέχρι σημείου που γίνεται κωμικό, εφόσον θα έφθανε μέχρι του να διακηρύξει το δικαίωμα του Ευρωπαϊκού Κοινοβουλίου, στο σύνολό του, να συναποφασίζει το νομοθετικό πλαίσιο και τις διοικητικές δαπάνες των διαφοροποιημένων συνεργασιών, παρόλο που αυτές θα συγκεντρώνουν, εξ ορισμού, μερικά μόνον κράτη μέλη και όχι όλα.
<P>
Θεωρούμε ότι με τέτοιες μεθόδους, με το πρόσχημα της εισαγωγής ρητρών ευελιξίας στη συνθήκη, θα καταλήξουμε να την επιβαρύνουμε με γραφειοκρατικές διαδικασίες, οι οποίες θα παρακωλύουν τα πάντα και θα αυξήσουν ακόμα περισσότερο τις ακαμψίες.
<P>
Αυτός είναι ο λόγος για τον οποίο η ομάδα μου κατέθεσε στη θεσμική επιτροπή μια ολόκληρη σειρά τροπολογιών με στόχο την επικράτηση πραγματικής ευελιξίας. Εκτιμούμε ότι οι διαφοροποιημένες συνεργασίες πρέπει να αποφασίζονται πολύ ελεύθερα από τους εταίρους, με την επιφύλαξη μόνον της μη αντίθεσης προς τη συνθήκη και του να μην παραβλάπτονται τα μη συμμετέχοντα μέλη της Ένωσης.
<P>
Η οργάνωση που θα λάβουν αυτές οι συνεργασίες πρέπει επίσης να είναι πολύ ελεύθερη, δηλαδή χωρίς υποχρεωτική παρεμβολή των κοινοτικών θεσμικών οργάνων, με την επιφύλαξη ενδεχόμενου συντονισμού στο πλαίσιο του Συμβουλίου.
<P>
Νομίζουμε ότι οι προτάσεις αυτές μπορούν να συμβάλουν στον τερματισμό της σημερινής εμπλοκής θέτοντας και πάλι τα όργανα της συνεργασίας στην Ευρώπη στην αποκλειστική υπηρεσία των αναγκών των πολιτών και όχι της φεντεραλιστικής ιδεολογίας.

<SPEAKER ID=107 NAME="Ahlqvist, Theorin και Wibe">
Η βασική μας άποψη είναι ότι η ΕΕ θα πρέπει να είναι μια συνεργασία μεταξύ ανεξαρτήτων κρατών. Δυστυχώς αυτή η πρόταση ψηφίσματος είναι αντίθετη με την άποψή μας. Στην πρόταση ψηφίσματος γίνεται λόγος για την διεύρυνση των αποφάσεων που έχουν ληφθεί με ενισχυμένη πλειοψηφία στο Συμβούλιο Υπουργών καθώς και η αυξημένη επιρροή του Ευρωκοινοβουλίου. Αυτό θα οδηγήσει μόνο στο να γίνει ακόμη πιο ασαφές ποιός ή ποιοί είναι υπεύθυνοι για τις πολιτικές αποφάσεις σε κάθε ένα από τα κράτη μέλη της ΕΕ. Θεωρούμε ότι είναι τα εθνικά Κοινοβούλια που θα πρέπει να είναι η ανώτατη συνέλευση που λαμβάνει αποφάσεις σε κάθε ένα από τα κράτη μέλη.
<P>
Ως εκ τούτου είναι αδύνατον να ψηφίσουμε υπέρ αυτής της πρότασης ψηφίσματος. Κατά τα άλλα μπορεί κανείς μόνο να διαπιστώσει ότι υπάρχει υψηλός πληθωρισμός σε όλες αυτές τις συνεχείς προτάσεις ψηφίσματος που αυτή η συνέλευση εκδίδει σε σχέση με την Διακυβερνητική Διάσκεψη καθώς και πριν και μετά τις Διασκέψεις Κορυφής που συνέρχονται σε τακτά χρονικά διαστήματα στην ΕΕ.
<P>
Lindqvist (ELDR), Sjφstedt και Svensson (GUE/NGL), Gahrton και Holm (V), Bonde και Sandbζk (I-EDN), γραπτώς. (SV) Η πρόταση συνεπάγεται περαιτέρω εμβάθυνση της συνεργασίας της ΕΕ από μία κατά βάσιν διακρατική συνεργασία σε ένα ομοσπονδοποιητικό κρατικό οικοδόμημα. Η εξέλιξη προς αυτή την κατεύθυνση είναι απολύτως απαράδεκτη για μας. Γι&#x02BC;αυτό ψηφίσαμε όχι στην πρόταση.
<P>
Μία κοινή ρύθμιση, της οποίας οι επιπτώσεις μπορεί να είναι ίσος μισθός για όλους τους βουλευτές του Ευρωκοινοβουλίου, θα αύξανε πάρα πολύ τους μισθούς των Σουηδών βουλευτών, ιδιαίτερα αν ο κοινοτικός μισθός καθορίζεται σε ποσοστιαία σχέση με π.χ. τους μισθούς των δικαστών του Ευρωδικαστηρίου, κάτι που πρότεινε ο Πρόεδρος του Ευρωκοινοβουλίου σε μία συνέντευξη τύπου κατά την διάρκεια μιάς επίσκεψης στη Σουηδία. Κατά πάσα πιθανότητα θα καθυστερούσε επίσης την επίλυση των πιο προκλητικών κανόνων αποζημίωσης, π.χ. τους κανόνες για την αποζημίωση ταξιδιού που καταβάλλεται για την business class, αλλά όπου οι δυνατότητες να ταξιδέψει κανείς σημαντικά φθηνότερα είναι μεγάλες.
<P>
Το φυσιολογικό θα ήταν να αρχίζαμε με την τροποποίηση των πιο προκλητικών κανόνων αποζημίωσης π.χ. την αποζημίωση ταξιδιού, ώστε να μην εκταμιεύεται μεγαλύτερη αποζημίωση απ&#x02BC;ότι έχει όντως καταβληθεί σε κόστος.

<SPEAKER ID=108 NAME="Marinho">
Η ψήφος μου σε αυτό το ψήφισμα δεν μπορεί να είναι θετική εξ αιτίας των παραγράφων σχετικά με την ενισχυμένη συνεργασία.
<P>
Ανεξάρτητα από τη χρησιμότητα των παραγράφων 17 έως 27, και κυρίως της παραγράφου 26, που τείνουν προς τον επαναπροσδιορισμό και τον περιορισμό, παρατάσσοντας ένα σύνολο όρων στο πλαίσιο των οποίων θα είναι δυνατό να συλλάβουμε την έννοια της ενισχυμένης συνεργασίας ή της ευελιξίας, θεωρώ επικίνδυνη απλώς και μόνο την αποδοχή της έκθεσης για τους λόγους που αναφέρω συνοπτικά στη συνέχεια:
<P>
1.- Από μόνη της η έννοια της ευελιξίας είναι αντίθετη στην έννοια της ολοκλήρωσης και δύσκολα συμβατή με ένα ενιαίο θεσμικό πλαίσιο, ανοίγοντας τις πόρτες σε θεσμούς κατα παραγγελία, αποκεντρωμένους και ανεξάρτητους και έξω από τα κοινοτικά κράτη, όπως είναι ίδιον του δημόσιου διεθνούς δικαίου.Φυσικά θα υπάρξουν τόσα θεσμικά καθεστώτα λήψης αποφάσεων όσες και οι συνεργασίες μεταξύ κρατών μελών, πράγμα που αντιτίθεται στη μεθοδολογία του ενιαίου κοινοτικού δικαίου, υπόβαθρο κοινών θεσμών, από τους οποίους απορρέουν δικαιώματα και υποχρεώσεις για τα κράτη μέλη, για την οργανωμένη κοινωνία των πολιτών και για τους πολίτες.
<P>
Η «ευελιξία» είναι το άνοιγμα για τη νομική αποδιάρθρωση και σημαίνει τη μετατροπή της 'Ενωσης σε ένα διπλωματικό διεθνή οργανισμό που δεν έχει καμία σχέση με μία οργανωμένη Ευρώπη βασισμένη στο κοινοτικό δίκαιο, το οποίο εγγυάται νομικά η Επιτροπή και το Δικαστήριο του Λουξεμβούργου.
<P>
2.- Παύει, επομένως, να είναι σαφής ο ρόλος της Επιτροπής ως θεματοφύλακα των συνθηκών, η φύση και ο βαθμός του αυτόνομου και ανεξάρτητου δικαιώματος πρωτοβουλίας αυτής και κυρίως ο ρόλος του Ευρωπαϊκού Κοινοβουλίου στη διαδικασία λήψης αποφάσεων.3.- 'Αλλωστε, κατά τη γνώμη μου, οι μεγαλύτερες αμφιβολίες βρίσκονται στο ρόλο του Ευρωπαϊκού Κοινοβουλίου σε μία ευέλικτη Ευρώπη. οι βουλευτές έχουν φυσικά μία ενιαία και αδιαίρετη εντολή την οποία τους έχουν παραχωρήσει οι εκλογείς - ακόμη και όσον αφορά τις χώρες που μετά το Μάαστριχτ ζήτησαν opting out , ποτέ οι εξαιρέσεις αυτές δεν εμπόδισαν τους βουλευτές χωρών out να ψηφίζουν σχετικά με πολιτικές που δεν τους δέσμευαν. 'Ομως, αν οι χώρες opting out γίνουν ο κανόνας, ενώ οι in θα μπορούν να οργανωθούν στο πλαίσιο νομικών πειθαρχιών διαφορετικών από την κοινή πειθαρχία, είναι προφανές ότι το Κοινοβούλιο θα πρέπει να αποδιαρθρωθεί όσον αφορά την ισότητα και την ταυτότητα των αρμοδιοτήτων. Θα έχει τόσες εντολές και αρμοδιότητες όσες και οι συνεργασίες, πράγμα που θα έχει ως αποτέλεσμα να υπάρχει καθημερινά ένα Ευρωπαϊκό Κοινοβούλιο μεταβλητής γεωμετρίας και μεταβλητού αριθμού. Η οδός αυτή είναι εξαιρετικά παρακινδυνευμένη και επικίνδυνη και, τελικά, θα θέσει σε αμφισβήτηση την ίδια τη χρησιμότητα της ύπαρξης του Κοινοβουλίου.4.- Τέλος, είναι σαφές ότι με την ευελιξία, κατ'εικόνα αυτού που ήδη συμβαίνει σήμερα με το Σέγκεν, το Ευρωπαϊκό Κοινοβούλιο δεν θα έχει οποιαδήποτε εξουσία για να παρεμβαίνει σε πολιτικές που δημιουργούνται σε ένα πλαίσιο διαφορετικό από το κοινοτικό. Τα θέματα της ενισχυμένης συνεργασίας θα είναι, απέναντι στο Ευρωπαϊκό Κοινοβούλιο, εξωτερικά θέματα. Δύσκολα η πορεία αυτή θα είναι συμβατή με μία Κοινότητα όπου οι αποφάσεις, λίγο-πολύ, »εμφυσούνται» από τη δημοκρατική ψήφο, πράγμα που σημαίνει ότι θα επινοήσουμε εκ νέου μία Ευρώπη σχετικά με την οποία, όσον αφορά τη δημοκρατία, τα πάντα θα βρίσκονται μακρυά από τον έλεγχο και τη βούληση των πολιτών.Για όλους αυτούς τους λόγους, επειδή η ευελιξία καταστρέφει τη νομική πανοπλία της 'Ενωσης και επιτείνει τον τεχνοκρατικό χαρακτήρα των αποφάσεων, επειδή η ευελιξία είναι μία ανοικτή πόρτα για εκείνους που θεωρούν βάρος την ευρωπαϊκή δέσμευση, καταψηφίζω αυτό το ψήφισμα σχετικά με την ευελιξία. Το Κοινοβούλιο και οι βουλευτές του δεν έχουν το δικαίωμα να υποδύονται ότι έχουν κλειστά τα μάτια.

<SPEAKER ID=109 NAME="Souchet">
Αν ήθελε, το Κοινοβούλιό μας θα μπορούσε να προσφέρει μια χρήσιμη συνεισφορά στην απαραίτητη μεταρρύθμιση σε βάθος του σημερινού θεσμικού συστήματος της Ευρωπαϊκής Ένωσης. Η ποιότητα των εργασιών που πραγματοποίησαν οι δύο πρώτες κοινοβουλευτικές εξεταστικές επιτροπές μας σχετικά με την ασθένεια των τρελών αγελάδων και το κοινοτικό σύστημα διαμετακόμισης αποδεικνύει ότι οι ευρωβουλευτές μπορούν, όταν χρειάζεται, να δείχνουν κοινή λογική, ικανότητα, προσοχή στην πραγματικότητα, επιμονή στην ανακάλυψη της αλήθειας.
<P>
Τι μας αποκαλύπτουν, πράγματι, οι δύο αυτές εκθέσεις; Φωτίζουν κατά τρόπο εντυπωσιακό και πολύ συγκεκριμένο τη δραματική παρεκτροπή που επηρέασε τα ευρωπαϊκά θεσμικά όργανα από τα μέσα της δεκαετίας του 80: διαπερατότητα του ευρωπαϊκού συστήματος από τα συμφέροντα των «λόμπυ», εις βάρος των συμφερόντων των πολιτών, εύρος του φαινομένου της φοροδιαφυγής που απορρέει διαρθρωτικά από το υπερεθνικό θεσμικό σύστημα, γενικευμένη ανευθυνότητα ελλείψει οποιουδήποτε δημοκρατικού ελέγχου των κοινοτικών παραγόντων.
<P>
Θα μπορέσει το Κοινοβούλιό μας να αντλήσει τα διδάγματα των ίδιων του των ερευνών; Λογικά, θα έπρεπε να συναγάγει την ανάγκη να διορθωθούν το συντομότερο δυνατόν οι παρεκτροπές που έχουν λάβει τέτοια ευρύτητα, ώστε εξηγούν κατά μέγα μέρος την αδιαφορία των λαών μας για την ευρωπαϊκή οικοδόμηση. Πώς; Σταματώντας να πιέζει για ατελείωτη μεγέθυνση ενός πραγματικού «θεσμικού τέρατος» όλο και πιο απόμακρου και πολύπλοκου, όλο και πιο αδιαφανούς και ανεξέλεγκτου και συνηγορώντας αντιθέτως με ζήλο υπέρ πραγματικής και ελεγχόμενης επικουρικότητας.
<P>
Τι διαπιστώνουμε όμως; Το Κοινοβούλιό μας δεν λαμβάνει διόλου υπόψη τις ίδιες του τις παρατηρήσεις, οι οποίες αφορούν μεταξύ άλλων τις παραλείψεις της Επιτροπής, για να καθορίσει τη θέση του σχετικά με τη ΔΔ. Αντιθέτως, όλες οι παρεκτροπές τις οποίες καταγράφει γίνονται προσχήματα για να δικαιολογήσει ενίσχυση και επιτάχυνση της διαδικασίας ολοσχερούς κοινοτικοποίησης, η οποία θεωρείται θαυματουργή λύση για όλα τα προβλήματα. Αφού κατήγγειλε τις καταστροφές που προκαλεί η γραφειοκρατία της Επιτροπής, το Κοινοβούλιό μας συνιστά αμέσως την ενίσχυσή της. Αυτή η σχιζοφρενική αντίφαση μεταξύ των σχετικών αναλύσεων, όταν το Κοινοβούλιό μας διεξάγει έρευνες, και των απρόσφορων συστάσεων, όταν συζητά, εμποδίζει το Σώμα να αποτελέσει αξιόπιστη δύναμη στον τομέα των προτάσεων θεσμικής μεταρρύθμισης.
<P>
Είναι καιρός να εγκαταλείψει το Κοινοβούλιό μας τις μαγικές ρήσεις και τον ιδεολογικό δογματισμό. Κανείς δεν θα κατανοούσε το να μην προσπαθήσει σοβαρά το Σώμα να διορθώσει τις παρεκτροπές που έχει καταγράψει το ίδιο. Η ΔΔ του προσφέρει μια μοναδική ευκαιρία. Στηριζόμενο στην ερευνητική εργασία που έχει αρχίσει να διεξάγει και εξάγοντας συγκεκριμένα συμπεράσματα από αυτή, το Κοινοβούλιό μας μπορεί να συμβάλει στη διόρθωση των παρεκκλίσεων στις οποίες έχει εμπλακεί η ευρωπαϊκή οικοδόμηση και στην επαναφορά της στην ορθή κατεύθυνση, σύμφωνα με το πνεύμα των ιδρυτών και τις σημερινές προσδοκίες των λαών μας. Αν η εργασία αυτή δεν γίνει με την ευκαιρία της ΔΔ, το Σώμα θα φέρει βαρεία ευθύνη, διότι αν συνεχιστούν τέτοιες παρεκκλίσεις, κινδυνεύει να τεθεί σε κίνδυνο η ίδια η ιδέα της Ευρώπης.
<P>
(Η συζήτηση διακοπείσα στις 13.45 επαναλαμβάνεται στις 15.00)

<CHAPTER ID=5>
Kαλωσόρισμα
<SPEAKER ID=110 NAME="Πρόεδρος">
Aγαπητοί κυρίες και κύριοι συνάδελφοι, θα ήθελα να καλωσορίσω, στα θεωρεία των επισήμων, τον Yπουργό κ. Eddison Zvobgo, από τη Zιμπάμπουε. O Yπουργός κ. Zvobgo είναι ο υπεύθυνος συντονιστής της επιτροπής κοινοβουλευτικής αναδιάρθρωσης στη Zιμπάμπουε. Eπισκέπτεται το Σώμα μας για το γνωρίσει το έργο και τον τρόπο εργασίας μας. Tον χαιρετούμε θερμά και ελπίζουμε να μπορέσει να πάρει στην πατρίδα του πολλά ερεθίσματα από εδώ.
<P>
(Xειροκροτήματα)

<CHAPTER ID=6>
Συζήτηση επί Eπικαίρων και Επειγόντων Θεμάτων
<SPEAKER ID=111 NAME="Πρόεδρος">
H ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=112 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0199/97 του κ. Colajanni και του κ. Colom i Naval, εξ ονόματος της Oμάδας του Eυρωπαϊκού Σοσιαλιστικού Kόμματος, για την επανάληψη των διαπραγματεύσεων σχετικά με το καθεστώς του Θιβέτ;-B4-0220/97 του κ. Bertens και της κ. Larive, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τις διαπραγματεύσεις μεταξύ της Kίνας και του Θιβέτ;-B4-0240/97 του κ. Dupuis και του κ. Dell' Alba, εξ ονόματος της Oμάδας της Eυρωπαϊκής Pιζοσπαστικής Συμμαχίας, για την έναρξη διαπραγματεύσεων, χωρίς προκαταρκτικούς όρους, μεταξύ της κυβέρνησης του Πεκίνου και της εξόριστης θιβετιανής κυβέρνησης;-B4-0258/97 της κ. Aglietta και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την έναρξη των κινεζοθιβετιανών διαπραγματεύσεων, για την επίλυση του προβλήματος του Θιβέτ;-B4-0261/97 του κ. Moorhouse και άλλων, εξ ονόματος της Oμάδας του Eυρωπαϊκού Λαϊκού Kόμματος, για το Θιβέτ.
<SPEAKER ID=113 LANGUAGE="NL" NAME="d'Ancona">
Κυρία Πρόεδρε, αυτή την εβδομάδα άρχισε στη Γενεύη η τεσσαρακοστή συνεδρίαση της Διάσκεψης για τα Ανθρώπινα Δικαιώματα των ΗΝ, η οποία θα διαρκέσει μέχρι τα μέσα Απριλίου. Θα γνωρίζετε, βέβαια, ότι για την εν λόγω συνεδρίαση της Amnesty International έχει εκπονηθεί μία έκθεση, στην οποία καταγγέλλεται μία σειρά χωρών, όπου τα ανθρώπινα δικαιώματα καταπατώνται συστηματικά και σοβαρά. Επιπλέον, η Amnesty στην εν λόγω έκθεση - και αυτό είναι ιδιαίτερα σημαντικό - παραθέτει μία σειρά προτάσεων για την ανάπτυξη μίας ευρωπαϊκής πολιτικής των ανθρωπίνων δικαιωμάτων εκ μέρους του Ευρωπαϊκού Κοινοβουλίου, της Ευρωπαϊκής Επιτροπής και του Συμβουλίου της Ευρώπης. Τώρα θα ήθελα να αναφερθώ στις χώρες, οι οποίες καταγγέλλονται από την Amnesty.
<P>
Δεν θα εκπλαγεί κανείς μαθαίνοντας ότι μεταξύ αυτών των χωρών, οι οποίες καταπατούν τα ανθρώπινα δικαιώματα κατά τρόπο διαρθρωτικό, συστηματικό και συνεχή, περιλαμβάνεται η Κίνα. Επομένως, εμείς, ως Ευρωπαϊκό Κοινοβούλιο, θα πρέπει να συνεχίσουμε να ενδιαφερόμαστε γι'αυτό. Και δεν θα πρέπει να ειπωθεί: εμείς έχουμε συχνά ασχοληθεί μ'αυτό, δεν θα πρέπει να συνεχίσουμε. Επειδή, ακριβώς, θα πρέπει να ασχοληθούμε, δυστυχώς, για άλλη μία φορά. Ένας από τους τρόπους με τους οποίους η κινεζική κυβέρνηση εκδηλώνει την καταπίεσή της αφορά τη μεταχείριση του Θιβέτ. Και το θέμα αυτό μας έχει απασχολήσει πολλές φορές, κυρία Πρόεδρε, και σήμερα επίσης, επειδή το Κοινοβούλιο επιθυμεί να υποστηρίξει την πρόταση του Dalai Lama για την έναρξη συνομιλιών για το μέλλον. Ελπίζω ότι θα δοθεί σημασία και στη Γενεύη σ'αυτή την πρόταση, έτσι ώστε τα δύο μέρη να αρχίσουν τις μεταξύ τους συζητήσεις. Επειδή, κυρία Πρόεδρε, αγαπητοί συνάδελφοι, αυτό απαιτείται επί του παρόντος για τη διευθέτηση της κατάστασης στο Θιβέτ, η οποία δεν παρουσιάζει προοπτικές. Ένας διάλογος μεταξύ της κινεζικής κυβέρνησης και του Θιβέτ.

<SPEAKER ID=114 LANGUAGE="NL" NAME="Bertens">
Κύρια Πρόεδρε, το παρελθόν έτος παρατηρήσαμε μία εντατικοποίηση της εκστρατείας τρομοκράτησης των Θιβετιανών, εκ μέρους των κινεζικών αρχών. Και αυτό για πολλοστή φορά. Ακόμη και το να κατέχει κανείς μία φωτογραφία του Dalai Lama τιμωρείται και δεκάδες μοναχοί έχουν συλληφθεί. Η εκστρατεία εναντίον του Dalai Lama και των οπαδών του, μεταξύ των οποίων περιλαμβάνονται πολλές οικογένειες, το περασμένο χρονικό διάστημα εντάθηκε και πάλι. Οι Θιβετιανοί έχουν στερηθεί σχεδόν όλα τα βασικά ανθρώπινα δικαιώματά τους. Ο κόσμος διαπιστώνει ότι κινεζικές αρχές εξακολουθούν να κρατούν τον Panchen Lama. Και γιατί;
<P>
Ο Dalai Lama συμπεριφέρεται βάσει της αρχής της μη βίας και ζητεί διαπραγματεύσεις. Αυτή η έκκληση αξίζει της υποστήριξής μας. Δεν ζητεί την ανεξαρτησία, αυτό που επιθυμεί είναι μόνο η πολιτιστική και θρησκευτική αυτονομία και ελευθερία. Αυτή τη φορά, ο Dalai Lama συναίνεσε, ώστε η ανεξαρτησία να μην αποτελεί προϋπόθεση για τις διαπραγματεύσεις. Η Ένωση θα πρέπει να χρησιμοποιήσει τις επαφές της με την Κίνα για να προκαλέσει την έναρξη του διαλόγου.
<P>
Ελπίζουμε ότι η Κίνα θα διαπιστώσει ότι ο δρόμος της καταπίεσης δεν φέρει αποτελέσματα. Και αυτό δεν ισχύει μόνο για το Θιβέτ, αλλά και για το Πεκίνο. Οι νέοι ηγέτες της Κίνας πρέπει να κατανοήσουν ότι με αυτή την πολιτική στρέφουν εναντίον τους, όχι μόνο τη διεθνή κοινότητα, αλλά και τον ίδιο τον πληθυσμό τους. Για το λόγο αυτό η ομάδα μου υποστηρίζει σήμερα αυτό το ψήφισμα με όλες τις δυνάμεις της.

<SPEAKER ID=115 LANGUAGE="FR" NAME="Dupuis">
Κυρία Πρόεδρε, νομίζω ότι οι συνάδελφοί μου υπογράμμισαν αρκετά τη σημασία αυτού του ψηφίσματος, το οποίο ζητά την έναρξη, επιτέλους, διαπραγματεύσεων μεταξύ των αρχών του Πεκίνου και της εξόριστης θιβετιανής κυβέρνησης.
<P>
Νομίζω ότι παρά μια πολύ κακή εκκίνηση, το συμβιβαστικό κείμενο είναι ικανοποιητικό. Μένει ωστόσο να βελτιωθεί ένα πράγμα: θεωρώ ότι δεν μπορούμε, σε ένα κείμενο του Ευρωπαϊκού Κοινοβουλίου, να περιορίσουμε τις προσδοκίες του θιβετιανού λαού σε πολιτιστική και θρησκευτική αυτονομία. Ο Δαλάι Λάμα, κατά την επίσκεψή του στο Σώμα, ήταν πολύ σαφής στο σημείο αυτό: πρέπει να υπάρξει πλήρης και ολοσχερής αυτονομία, παρόλο που ο Δαλάι Λάμα, σε μια προσπάθεια διαλόγου με τις κινεζικές αρχές, ήταν πρόθυμος να παραιτηθεί από τους τομείς της άμυνας, της ασφάλειας και της εξωτερικής πολιτικής. Για τα υπόλοιπα, θεωρώ πολύ σημαντικό να υπογραμμιστεί ότι οι Θιβετιανοί πρέπει να είναι σε θέση να αυτοκυβερνώνται, χωρίς παρέμβαση των κινεζικών αρχών.
<P>
Νομίζω ότι το πράγμα είναι ιδιαίτερα επείγον. Γνωρίζουμε ότι σήμερα οι Θιβετιανοί αποτελούν ήδη μειονότητα στην ίδια τους τη χώρα. Πρέπει λοιπόν να ενεργήσουμε γρήγορα και νομίζω ότι το παρόν ψήφισμα ακολουθεί ορθή κατεύθυνση, αλλά το Συμβούλιο και τα κράτη μέλη πρέπει να αρχίσουν να δραστηριοποιούνται σοβαρά στα Ηνωμένα Έθνη για να ληφθεί επιτέλους υπόψη και να αντιμετωπιστεί από τη διεθνή κοινότητα το ζήτημα της άρσης της αποικιοκρατίας, ή καλύτερα της σωτηρίας του θιβετιανού λαού.
<P>
Ευχαριστώ όλους τους συναδέλφους μου, ιδίως τον James Moorhouse και τους φιλελεύθερους φίλους μας, για το ότι καταφέραμε όλοι μαζί να αλλάξουμε την έννοια αυτού του ψηφίσματος και ελπίζω ότι θα υπερψηφιστεί. Σας καλώ όλους να υπερψηφίσετε την τροπολογία που αίρει αυτό τον περιορισμό στην θρησκευτική και πολιτιστική αυτονομία. Πρέπει να είμαστε πολύ σαφείς στο σημείο αυτό και ζητώ λοιπόν για άλλη μια φορά από όσους δεν το έκαναν ακόμα, να ξανασκεφθούν την ψήφο τους σχετικά με αυτή την τροπολογία.

<SPEAKER ID=116 LANGUAGE="EN" NAME="Moorhouse">
Κυρία Πρόεδρε, κατά κανένα τρόπο το παρόν δεν είναι το πρώτο ψήφισμα που συζητούμε σχετικά με την κατάσταση στο Θιβέτ. Πράγματι, κατά τα τελευταία δέκα χρόνια το Σώμα έχει εγκρίνει πάνω από έντεκα ψηφίσματα σχετικά με διάφορες πτυχές της εκεί καταστάσεως.
<P>
Τα παραπάνω αποτελούν μια σαφή ένδειξη της έντονης ανησυχίας μας για τη δυστυχία του λαού του Θιβέτ, μια κατάσταση που δεν καλυτερεύει θα παρατηρούσε κάποιος με λύπη του: υπάρχουν πραγματικοί φόβοι ότι η πολιτιστική παράδοση του Θιβέτ θα διαβρωθεί ακόμη περισσότερο. Δεν μπορεί παρά να καταλήξει κανείς στο συμπέρασμα ότι οι κινέζοι επιχειρούν την εξαφάνιση του πολιτισμού του Θιβέτ.
<P>
Η ιδιαίτερη σημασία της συζητήσεως αυτής είναι ότι, μεταξύ άλλων, ακολουθεί τον θάνατο το Ντεγκ Σιάο Πιγκ και γίνεται τρεις μέρες μετά την επέτειο της κατάληψης του Θιβέτ από τους κινέζους. Μαζί με τον Olivier Dupuis και άλλους 3.000 έως 4.000 διαδηλωτές πήγα την Κυριακή στη Γενεύη για να διαμαρτυρηθώ για την επέτειο της κατάληψης του Θιβέτ. Η διαμαρτυρία αυτή υπήρξε μια ζωηρή έκφραση του βαθμού υποστήριξης προς την υπόθεση του Θιβέτ η οποία παρουσιάστηκε με έντονα χρώματα στις διεθνείς ειδήσεις.
<P>
Το ζωτικό στοιχείο όμως στα ψηφίσματά μας, τα οποία έχουν κοινό χαρακτηριστικό, είναι ότι τώρα πιστεύουμε πως έχουμε την ευκαιρία για νέες διαπραγματεύσεις σχετικά με το μέλλον του λαού του Θιβέτ με πιθανή πορεία προς την αυτοδιάθεση. Η Αυτού Αγιότης ο Δαλάϊ Λάμα έχει παράσχει ενδείξεις ότι δεν θα πίεζε προς την κατεύθυνση πλήρους ανεξαρτησίας με την προϋπόθεση ότι δεν θα εθίγοντο ο πολιτισμός και ο τρόπος ζωής στο Θιβέτ. Έτσι, πιστεύουμε ότι θα πρέπει να υποστηρίξουμε αυτή τη νέα προσέγγιση και να ελπίσουμε ότι θα καταλήξει κάπου. Αναμένω την ανταπόκριση της Επιτροπής.

<SPEAKER ID=117 LANGUAGE="DE" NAME="Habsburg-Lothringen">
Kυρία Πρόεδρε, κατ' αρχήν θα ήθελα να πω πόσο ευτυχής είμαι που στο Σώμα αυτό συζητούνται και πάλι τα προβλήματα του Θιβέτ. Ως γνωστόν, συζητήσαμε ήδη πάρα πολύ γι' αυτά, αλλά έγιναν πολύ λίγα. Γι' αυτό και δεν επιτρέπεται κανείς να σταματά να μιλάει γι' αυτά. Tα τελευταία δέκα χρόνια ήμασταν υποχρεωμένοι να ακούμε πολλά για πολεμικές συγκρούσεις και διενέξεις. Mπορούμε ωστόσο, νομίζω, να πούμε, χωρίς κυνισμό, ότι ένας πόλεμος που στρέφεται κατά της ψυχής και του πολιτισμού ενός λαού, μπορεί μακροπρόθεσμα να είναι χειρότερος από μια καθαρά στρατιωτική σύγκρουση. Για το πρώτο ακριβώς πρόκειται στη συμπεριφορά της Kίνας κατά του Θιβέτ. H άσκηση της παραδοσιακής θρησκείας παρεμποδίζεται σε μεγάλο βαθμό, και πολλοί από τους ναούς και τα αντικείμενα πολιτισμού ή ανακαινίζονται μέχρι θανάτου - πράγμα που είναι πολύ δοκιμασμένο επιτυχώς - ή διοχετεύονται στην Kίνα. Δε θα ήθελα να μιλήσω καθόλου για όλες τις άλλες παραβιάσεις των ανθρωπίνων δικαιωμάτων και τα βασανιστήρια, επειδή αυτά αναφέρθηκαν και προηγουμένως, εν μέρει.
<P>
Aν σκεφθεί κανείς ότι, σύμφωνα με μια μελέτη της UNESCO, μέσα στον αιώνα αυτό, καταστράφηκε, σε παγκόσμια κλίμακα, το 50 % των πολιτιστικών μας αγαθών, λόγω αδιαφορίας και, πολύ συχνά, λόγω της κομμουνιστικής καταστροφικής μανίας - αναλογίζομαι λ.χ. την Kαμπότζη - τότε θα πρέπει να γίνει αντιληπτό ότι θα πρέπει εδώ να βάλουμε ένα σαφές τέρμα στη συμπεριφορά των Kινέζων στο Θιβέτ.
<P>
Tο ψήφισμά μας κάνει λόγο για μια πολιτιστική και θρησκευτική αυτονομία. Kατά τη γνώμη μου - και συμφωνώ εδώ με το συνάδελφο Dupuis - και τα δύο δεν προχωρούν και τόσο πολύ. Θα πρέπει να μιλάμε και για την αυτονομία του Θιβέτ, υπό τους δύο αυτούς περιορισμούς και το δικαίωμα αυτοδιάθεσης των Θιβετιανών. Παράλληλα, δε θα πρέπει να ξεχνάμε, αναμφισβήτητα, εδώ, ότι ο επικεφαλής των Θιβετιανών, ο Δαλάι Λάμα, έδειξε προς την κινεζική κυβέρνηση μόνιμη διάθεση συνομιλιών, χωρίς να θέτει μεγάλα πολιτικά αιτήματα. Aυτό όμως απορρίφθηκε πάντα με την ίδια συστηματικότητα από τις κινεζικές κυβερνήσεις. Eδώ εμείς στο Kοινοβούλιο είμαστε αναγκασμένοι, κατά την άποψή μου, να πάρουμε σαφή θέση, ιδιαίτερα μάλιστα, επειδή αυτή τη στιγμή στην Kίνα, στο Aνατολικό Tουρκεστάν, δρομολογείται ένα είδος δεύτερου Θιβέτ έναντι των Oυϊγκούρων. Γι' αυτό και νομίζω πως θα πρέπει να ταχθούμε εδώ ακόμη περισσότερο υπέρ μιας δέσμευσης για το δικαίωμα αυτοδιάθεσης, τη θρησκευτική ελευθερία και τη δημοκρατία.

<SPEAKER ID=118 NAME="Εφραιμίδης">
Κυρία Πρόεδρε, το ψήφισμα έχει συνταχθεί με την έμπνευση όχι του Αγίου Πνεύματος από χριστιανούς συντάκτες, αλλά υπό την επίνευση της Αυτού Αγιότητος του Δαλάι Λάμα, όπως τον αποκαλούν στο ψήφισμά τους. Από τα όσα είπαν αποδείχνεται η τάση, η προσπάθεια για την ανεξαρτητοποίηση του Θιβέτ, το πελέκημα της Λαϊκής Κίνας, με τον ισχυρισμό ότι το Θιβέτ τελεί υπό κινέζικη κατοχή. Το Θιβέτ ήταν επί αιώνες, είναι και σήμερα και θα είναι αναπόσπαστο τμήμα της Κίνας. Εάν ποτέ -δεν το σκέπτονται οι συντάκτες; - πραγματοποιηθεί αυτό το ονειροπόλο σχέδιό τους, δεν θα επακολουθήσει αποσταθεροποίηση στην περιοχή εκείνη του κόσμου; Και ξεκινούν από τα όσα υποστηρίζει η Αυτού Αγιότης ο Δαλάι Λάμα που, όταν ήρθε σαν εκπρόσωπος του θιβετάνικου λαού στην Πολιτική Επιτροπή του Κοινοβουλίου μας και τον ρώτησα πώς και με ποία ιδιότητα εκφράζει τον θιβετάνικο λαό, μου απάντησε: »Α, δεν έχεις ιδέα! Στο όνομα της θεωρίας και της πρακτικής της μετενσάρκωσης». Ιδού, λοιπόν, οι φωτισμένοι ευρωβουλευτές, οι συντάκτες του ψηφίσματος, που εμπνέονται και αυτοί από το πνεύμα της μετενσάρκωσης και ισχυρίζονται όσα λένε στο ψήφισμά τους.
<P>
Θα το καταψηφίσω, κυρία Πρόεδρε, γιατί το ψήφισμα δεν βοηθάει σε καμμία περίπτωση τις σχέσεις της Ευρωπαϊκής Κοινότητας μ'αυτή την μεγάλη χώρα, την μεγάλη αγορά αλλά, δυσκολεύοντάς την, διευκολύνει τη διείσδυση αμερικανικών και γιαπωνέζικων πολυεθνικών. Αυτό κάνουν με το ψηφισμά τους. Χωρίς να το υποψιάζονται; 'Η υποκινούμενοι από ύποπτα συμφέροντα;

<SPEAKER ID=119 NAME="Αmadeο">
Κυρία Πρόεδρε, πιστεύω ότι σχετικά με τον αγώνα για τα δικαιώματα του λαού του Θιβέτ, το Κοινοβούλιό μας πρέπει να αναγνωρίσει τις καλοπροαίρετα φανατικές προσπάθειες των ιταλών ριζοσπαστών και του διακρατικού ριζοσπαστικού κόμματος.
<P>
Χωρίς τη δική τους υποκίνηση και το συνεχές ενδιαφέρον για όσα συμβαίνουν στο Θιβέτ, ίσως η τραγωδία αυτή να μην είχε τη μεγάλη απήχηση που βρήκε τόσο στη Ιταλία όσο και στην Ευρώπη και τον ΟΗΕ. Πρόκειται για έναν αγώνα όπου η ιταλική Δεξιά ευαισθητοποιήθηκε και έδειξε αλληλεγγύη, τόσο που, κατά τη διάρκεια μίας πρόσφατης διαδήλωσης αλληλεγγύης, πολλοί από τους δημάρχους μας ανέβασαν τη σημαία του Θιβέτ στα μπαλκόνια του Δημαρχείου, και η τόσο δυσφημισμένη κυβέρνηση Μπερλουσκόνι-Φίνι στάθηκε η πρώτη στην Ευρώπη πού δέχθηκε τον εξόριστο Δαλάι Λάμα.
<P>
Κατόπιν αυτών, είναι φυσικό ότι θα ψηφίσουμε υπέρ του κοινού ψηφίσματος, και αυτό επειδή είμαστε πεπεισμένοι ότι ο μοναδικός τρόπος βοήθειας προς το λαό του Θιβέτ είναι να παρακινήσουμε με όλους τους δυνατούς τρόπους και σε όλους τους διεθνείς πολιτικούς χώρους την κυβέρνηση της Κίνας να εγκαταλείψει αυτή την υπερφίαλη και όλο υπεκφυγές πολιτική της και επί τέλους να παράσχει την προστασία εκείνη των βασικών δικαιωμάτων που θα επιτρέψει στο λαό του Θιβέτ να διαφυλάξει την ταυτότητά του και συνεπώς και την επιβίωσή του.

<SPEAKER ID=120 LANGUAGE="NL" NAME="Vanhecke">
Πρόεδρε, ιδιαίτερα σοβαρές παραβιάσεις των ανθρωπίνων και λαϊκών δικαιωμάτων εκ μέρους της κομμουνιστικής Κίνας έχουν καταστήσει αυτή τη χώρα σχεδόν μόνιμο θέμα συζήτησης, στο πλαίσιο των συζητήσεων για επίκαιρα θέματα. Χωρίς να έχω τη φιλοδοξία να θυμάμαι ακριβώς, θυμάμαι εντούτοις ότι έχουμε συζητήσει πάρα πολλές ώρες για την κατάσταση στην Κίνα, την πολιτική τρομοκρατία επί της Ταϊβάν, το πρόβλημα του Χονγκ Κονγκ, και κυρίως το θέμα του Θιβέτ.
<P>
Όσον αφορά το Θιβέτ, εγκρίναμε σ'αυτό το Κοινοβούλιο τα προηγούμενα έτη όχι λιγότερα από δέκα ψηφίσματα. Ο συνάδελφος Moorhouse υπολόγισε ότι αυτά είναι έντεκα, και πιθανόν να έχει δίκιο, και αυτά περιείχαν πάντα την ίδια διατύπωση και αγανάκτηση. Επομένως, αυτό το ψήφισμα είναι το ενδέκατο ή το δωδέκατο. Φοβούμαι ότι και αυτή τη φορά οι κινέζοι δεσπότες θα επιφυλάξουν τον ίδιο δρόμο, όπως και για τα προηγούμενα, δηλαδή τον κάλαθο των αχρήστων. Πέραν του γεγονότος ότι θα υπερψηφίσω το εν λόγω ψήφισμα, θα ήθελα θερμά να τονίσω ότι ως Κοινοβούλιο, δεδομένης της έλλειψης πολιτικής βούλησης εκ μέρους του Πεκίνου, θα πρέπει να προβούμε σε περαιτέρω διαβήματα, τα οποία πιθανώς θα γίνουν αισθητά από την κομμουνιστική Κίνα.
<P>
Διαπιστώνω, για παράδειγμα, ότι τα ευρωπαϊκά κονδύλια δισεκατομμυρίων, τα οποία ήταν διαθέσιμα για τη χρηματοδότηση της αντίστασης εναντίον του καθεστώτος του Απαρτχάιντ στη Νότιο Αφρική, σήμερα δεν διατίθενται για τη δίκαιη αντίσταση του θιβετιανού λαού.
<P>
Διαπιστώνω ότι αυτό το Κοινοβούλιο, από φόβο για τις αντιδράσεις του Πεκίνου, δεν διατηρεί ακόμη πραγματικούς κοινοβουλευτικούς δεσμούς με την Ταϊβάν ή ακόμη με τη θιβετιανή εξόριστη κυβέρνηση. Διαπιστώνω επίσης ότι η Ευρώπη και αυτό το Κοινοβούλιο σε τακτικά χρονικά διαστήματα ξεδιπλώνουν το κόκκινο χαλί για τους κινέζους κομμουνιστές.
<P>
Κυρίες και κύριοι συνάδελφοι, κατά τη γνώμη μου, δεν είναι μ'αυτόν τον τρόπο, δηλαδή με έγγραφες διαμαρτυρίες που θα ακουστούμε πραγματικά από το Πεκίνο.

<SPEAKER ID=121 LANGUAGE="DE" NAME="Ullmann">
Kυρία Πρόεδρε, το θέμα στην υπόθεση αυτή είναι τα ανθρώπινα δικαιώματα και το δικαίωμα αυτοδιάθεσης του Θιβετιανού λαού. Kανείς, ούτε και η Λαϊκή Δημοκρατία της Kίνας, δεν έχει το δικαίωμα να περιορίζει ή και να καταργεί τελείως τα ανθρώπινα δικαιώματα, σύμφωνα με τη δική του φιλοσοφία ή και με τον πολιτισμό του. Γι' αυτό και θα πρέπει το Kοινοβούλιο αυτό με όλα τα μέσα - όπως είπε ο προλαλήσας - να ταχθεί υπέρ των δικαιωμάτων και συγκεκριμένα υπέρ του δικαιώματος αυτοδιάθεσης του λαού του Θιβέτ. Φυσικά και είναι σαφές ένα πράγμα: H Eυρωπαϊκή Ένωση, και συνεπώς και το Kοινοβούλιό μας, μπορούν να ερμηνεύσουν το δικαίωμα αυτοδιάθεσης μόνο με την έννοια που αναφέρεται στα έγγραφα του Eλσίνκι, από τα οποία συνεπάγεται ότι το δικαίωμα αυτοδιάθεσης δεν περιλαμβάνει την αυθαίρετη αλλαγή συνόρων, επειδή αυτή εφάπτεται του δικαιώματος αυτοδιάθεσης άλλων.
<P>
Eπειδή είναι έτσι, θα πρέπει να ταχθούμε υπέρ του δικαιώματος αυτοδιάθεσης, ως πολιτιστικού και ανθρώπινου δικαιώματος του Θιβετιανού λαού. Γι' αυτό και υποστηρίζω το αίτημα του ψηφίσματος του Σώματός μας, να τεθεί το θέμα του Θιβέτ στην ημερήσια διάταξη των Hνωμένων Eθνών.

<SPEAKER ID=122 NAME="Marνn">
Κυρία Πρόεδρε, κύριοι βουλευτές, μια από τις σταθερές της πολιτικής της Ευρωπαϊκής Ένωσης σχετικά με την Κίνα υπήρξε η σημασία που αποδίδεται στα ανθρώπινα δικαιώματα. Γι' αυτό, η Επιτροπή είναι πλήρως δεσμευμένη να βελτιώσει την κατάσταση του Θιβέτ, και συμμερίζεται επίσης την ανησυχία των αξιότιμων κυρίων βουλευτών σχετικά με αυτήν την υπόθεση. Η Επιτροπή καταγγέλλει οποιαδήποτε απόπειρα από πλευράς των κινεζικών αρχών να καταργήσουν την ελευθερία έκφρασης και θρησκεύματος και εκφράζει τη λύπη της για την κατάσταση που επικρατεί σήμερα στο Θιβέτ.
<P>
Η Ευρωπαϊκή Ένωση, όπως γνωρίζετε, θέτει διαρκώς τα ζητήματα των ανθρωπίνων δικαιωμάτων στο Θιβέτ και τη θρησκευτική συνισταμένη της θιβετιανής ταυτότητας στον διμερή διάλογο με την Κίνα, τόσο στο πολιτικό πεδίο, όσο και στο ειδικό πεδίο των ανθρωπίνων δικαιωμάτων, καθώς και στα διεθνή φόρουμ. Και η Ευρωπαϊκή Ένωση προτίθεται να συνεχίσει τις προσπάθειές της ώστε να μπορέσει να εδραιωθεί μια εποικοδομητική και θετική σχέση με την Κίνα.
<P>
Όσον αφορά το θιβέτ, η παραδοσιακή γραμμή δράσης της Ευρωπαϊκής Ένωσης υπήρξε να προσπαθεί να προωθήσει έναν άμεσο διάλογο, μια άμεση διαπραγμάτευση, μεταξύ των κινεζικών αρχών και των εκπροσώπων του θιβετιανού λαού, συμπεριλαμβανομένου φυσικά και του Δαλάι Λάμα. Σε διάφορες ευκαιρίες η Ευρωπαϊκή Ένωση εξέφρασε, τόσο μέσω ειδικών διαχειρίσεων όσο και μέσω του θεσμοθετημένου διαλόγου, την ανησυχία της σχετικά με την τύχη του Πάντσεν Λάμα που υποδείχθηκε από τον Δαλάι Λάμα. Η Ευρωπαϊκή Ένωση, όπως γνωρίζετε, πάντοτε απαιτούσε εγγυήσεις σχετικά με την ασφάλεια και την ελευθερία του Πάντσεν Λάμα και θα εξακολουθήσει να το πράττει.

<SPEAKER ID=123 NAME="Πρόεδρος">
Eυχαριστώ πολύ, Eπίτροπε κύριε Marin.
<P>
H συζήτηση έληξε.
<P>
H ψηφοφορία θα διεξαχθεί σήμερα, στις 17.30.

<SPEAKER ID=124 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων έξι προτάσεων ψηφίσματος:
<P>
B4-0198/97 του κ. Colojanni και της κ. Terrσn I Cusν, εξ ονόματος της Oμάδας του Eυρωπαϊκού Σοσιαλιστικού Kόμματος, για την κυβέρνηση του Iσραήλ που επέτρεψε την ανέγερση οικοδομών στην Iερουσαλήμ;-B4-0219/97 του κ. Bertens και της κ. Vallvι, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τις νέες εγκαταστάσεις στην Aνατολική Iερουσαλήμ και τις ισραηλο-παλαιστινιακές σχέσεις;-B4-0224/97 της κ. Aelvoet και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την ειρηνευτική διαδικασία στη Mέση Aνατολή;-B4-0233/97 του κ. Pradier και του κ. Vandemeulebroucke, εξ ονόματος της Oμάδας της Eυρωπαϊκής Pιζοσπαστικής Συμμαχίας, για την πολιτική εγκατάστασης νέων οικισμών από το Iσραήλ;-B4-0248/97 του κ. Wurtz και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την Aνατολική Iερουσαλήμ;-B4-0264/97 του κ. Provan και άλλων, εξ ονόματος της Oμάδας του Eυρωπαϊκού Λαϊκού Kόμματος, για την ειρηνευτική διαδικασία στη Mέση Aνατολή.
<SPEAKER ID=125 LANGUAGE="ES" NAME="Dνez de Rivera Icaza">
Κυρία Πρόεδρε, αξιότιμοι συνάδελφοι, η άδεια για την ανέγερση 6.500 κατοικιών στον αραβικό τομέα της Ιερουσαλήμ από πλευράς της σημερινής ισραηλινής Κυβέρνησης προαγγέλλει, δεν υπάρχει αμφιβολία, κυρία Πρόεδρε, μια εξαιρετικά σοβαρή κρίση στην τόσο περίπλοκη ειρηνευτική διαδικασία, την οποία όλοι υποστηρίξαμε και υποστηρίζουμε.
<P>
Στις Συμφωνίες του Όσλο εξυπακούεται ότι, ώσπου να ολοκληρωθούν οι διαπραγματεύσεις και τα εν εξελίξει στάδια, η Ιερουσαλήμ θα πρέπει να παραμείνει ως έχει, και το θέμα να εξεταστεί στο τρίτο στάδιο. Γι' αυτό και ακόμη και οι πιστοί φίλοι του Ισραήλ, οι καλοί φίλοι του Ισραήλ, βλέπουμε με ανησυχία το βήμα που πραγματοποίησε ο Νετανιάχου και προσυπογράφουμε αυτό το κοινό ψήφισμα ώστε η συντηρητική αυτή Κυβέρνηση να μη συνεχίσει περαιτέρω αυτό το σχέδιο ανέγερσης κατοικιών στην Ανατολική Ιερουσαλήμ.
<P>
Η απόφαση αυτή, αξιότιμοι συνάδελφοι, κυρία Πρόεδρε, συμβάλλει μόνο στο να επέλθει ρήξη με τα όσα έχουν καθοριστεί στην τόσο δύσκολη ειρηνευτική διαδικασία, και θα μπορούσε να επιφέρει και πάλι -ας μη δώσει ο Θεός- ένα κύμα εντάσεων και βιαιοτήτων που θα είναι δύσκολο να αναχαιτιστεί.

<SPEAKER ID=126 LANGUAGE="NL" NAME="Bertens">
Κυρία Πρόεδρε, η ειρηνευτική διαδικασία θα χρειαστεί ακόμη πολύ δουλειά. Μόλις και επιτεύχθηκε μία συμφωνία όσον αφορά τη Χεβρώνα και βρισκόμαστε επί του παρόντος ενώπιον νέων εμποδίων.
<P>
Η απόφαση της ισραηλινής κυβέρνησης για την κατασκευή μίας νέας συνοικίας στην Ανατολική Ιερουσαλήμ είναι ακατανόητη. Αν και αυτή η απόφαση δεν έρχεται σε αντίθεση με το γράμμα των συμφωνιών του Όσλο, εντούτοις, έρχεται σε αντίθεση με τον πνεύμα αυτών των συμφωνιών.
<P>
Οι διαπραγματεύσεις για την Ιερουσαλήμ, οι οποίες αποτελούν μέρος της τελευταίας φάσης της συνολικής διαδικασίας, είναι ήδη από μόνες τους ιδιαίτερα δύσκολες. Η ισραηλινή κυβέρνηση θα πρέπει να κατανοήσει ότι η ίδια αυτή απόφαση θα αποφέρει μακροπρόθεσμα περισσότερα προβλήματα, παρά πλεονεκτήματα. Το ευρωπαϊκό ψήφισμα στο Συμβούλιο Ασφαλείας προσέκρουσε σε ένα αμερικανικό βέτο και αυτό αυξάνει την έλλειψη ειρήνης. Το Ισραήλ παίζει με τη φωτιά. Επίσης, θα πρέπει να γίνει σαφές ότι και ο παλαιστίνιος Πρόεδρος, Αραφάτ, δεν βοηθά με τη στάση του την ειρηνευτική διαδικασία. Δεν θα πρέπει να ρίχνει λάδι στη φωτιά, απειλώντας με μία μονομερή διακήρυξη της ανεξαρτησίας του παλαιστινιακού κράτους. Το Ευρωπαϊκό Κοινοβούλιο δεν θα πρέπει να παίξει το ίδιο παιχνίδι, με μονόπλευρες δηλώσεις. Καθώς, επί του παρόντος, η Ένωση διαδραματίζει ένα ρόλο στην ειρηνευτική διαδικασία, το Ευρωπαϊκό Κοινοβούλιο θα πρέπει να συμβάλει σ'αυτό με τρόπο υπεύθυνο και ισορροπημένο.

<SPEAKER ID=127 LANGUAGE="FR" NAME="Taubira-Delanon">
Κυρία Πρόεδρε, η απόφαση της κυβέρνησης του Ισραήλ εγγράφεται σε μια ιδιαίτερη συγκυρία. Η μεγαλύτερη σοβαρότητα της απόφασης αυτής, εξάλλου, οφείλεται στην ύπαρξη άλλων μέτρων, ίσως λιγότερο θεαματικών, αλλά που μαρτυρούν την ίδια βούληση διακινδύνευσης των ειρηνευτικών συμφωνιών.
<P>
Η συγκυρία αυτή περιλαμβάνει κατ' αρχάς τα κείμενα: τα ψηφίσματα του ΟΗΕ αριθ. 242 και 338, τα οποία αποκλείουν ρητώς οποιαδήποτε νέα κτήση εδαφών δια της βίας, καθώς και τα ψηφίσματα του Ευρωπαϊκού Κοινοβουλίου, και ιδίως το ψήφισμα του Νοεμβρίου 1996, και τις τελευταίες δηλώσεις του Συμβουλίου.
<P>
Ωστόσο, πέραν όλων αυτών, υπάρχει η Ιστορία και τα διδάγματά της. Υπάρχει η συμβολική δύναμη αυτής της περιοχής για το σύνολο του κόσμου. Υπάρχουν επίσης άλλα παραδείγματα, όπως το παράδειγμα της Νοτίου Αφρικής, όπου άνθρωποι μεγάλης αξίας προσπαθούν να ξεπεράσουν τις δυσκολίες μιας αιματηρής ιστορίας χάρη στο διάλογο και στις διαπραγματεύσεις. Υπάρχει κυρίως, ίσως, η ανάγκη διακήρυξης, έχοντας υπόψη τις αρχές στις οποίες θεμελιώνονται τα κράτη μέλη της Ευρωπαϊκής Ένωσης, διακήρυξης ότι υπάρχει πολύ περισσότερο μεγαλείο στο σεβασμό προς τον αντίπαλο, και ιδίως προς τον αδύνατο αντίπαλο, από ό, τι στις συνεχείς επιδείξεις δύναμης.
<P>
Πρέπει να προσφέρουμε την υποστήριξή μας στα ίδια τα μέλη της ισραηλινής κοινότητας που ανησυχούν για το μέλλον των σχέσεων μεταξύ του Ισραήλ και των Παλαιστινίων.

<SPEAKER ID=128 LANGUAGE="FR" NAME="Moreau">
Κυρία Πρόεδρε, η συμφωνία Ισραήλ-Παλαιστινίων για τη Χεβρώνα είχε δώσει μια ώθηση στην ειρηνευτική διαδικασία και άφηνε την ελπίδα ότι θα αναλαμβάνονταν νέες εποικοδομητικές πρωτοβουλίες.
<P>
Το μελάνι της συμφωνίας αυτής δεν είχε ακόμα στεγνώσει, όταν η ισραηλινή κυβέρνηση ήγειρε ένα νέο εμπόδιο στην ειρηνευτική διαδικασία αποφασίζοντας να επιτρέψει την ανέγερση νέου οικισμού εποίκων 6.500 κατοικιών στην αραβική συνοικία του djebel Abou Ghneim της Ανατολικής Ιερουσαλήμ.
<P>
Στόχος του σχεδίου αυτού είναι να διαχωρίσει οριστικά το ανατολικό τμήμα της Ιερουσαλήμ από τα αυτόνομα παλαιστινιακά εδάφη. Η Ιερουσαλήμ θα αποκοπεί έτσι πλήρως από την Υπεριορδανία. Πρόκειται για παράνομη απόφαση, εφόσον το τελικό καθεστώς της Ανατολικής Ιερουσαλήμ θα πρέπει να συζητηθεί κατά την τρίτη φάση των διαπραγματεύσεων και κάθε πλευρά έχει αναλάβει να απόσχει από κάθε ενέργεια που θα μπορούσε να τροποποιήσει την κατάσταση επιτόπου.
<P>
Η ισραηλινή κυβέρνηση υποστηρίχθηκε από τις Ηνωμένες Πολιτείες, οι οποίες άσκησαν βέτο σε σχέδιο ψηφίσματος του Συμβουλίου των Ηνωμένων Εθνών εναντίον της εγκατάστασης οικισμών εποίκων που τροποποιούν το προβλεπόμενο από την υπογραφείσα συμφωνία status quo.
<P>
Η ειρηνευτική διαδικασία τίθεται έτσι για άλλη μια φορά σε κίνδυνο. Το Σώμα πρέπει να καταδικάσει αποφασιστικά την απόφαση που έλαβε η ισραηλινή κυβέρνηση με τη συνενοχή των Ηνωμένων Πολιτειών και να επιβάλει το σεβασμό του ψηφίσματος 242 του Συμβουλίου Ασφαλείας των Ηνωμένων Εθνών. Πρέπει να απαιτήσουμε από το Συμβούλιο να αναμειχθεί περισσότερο στην ειρηνευτική διαδικασία και να χρησιμοποιήσει όλα τα μέσα που διαθέτει, συμπεριλαμβανομένων των οικονομικών και πολιτικών κυρώσεων, στο πλαίσιο της συμφωνίας με το Ισραήλ, για να αναγκάσει την ισραηλινή κυβέρνηση να εφαρμόσει την ειρηνευτική διαδικασία με σεβασμό των συμφωνιών του Όσλο και των ψηφισμάτων των Ηνωμένων Εθνών.

<SPEAKER ID=129 LANGUAGE="EN" NAME="Provan">
Κυρία Πρόεδρε, είμαστε πολύ ικανοποιημένοι με την ευκαιρία που έχουμε σήμερα να συζητήσουμε το θέμα αυτό. Βρισκόμαστε σ' ένα στάδιο της εξέλιξης της ειρηνευτικής διαδικασίας στη Μέση Ανατολή που προκαλεί τεράστιο ενδιαφέρον. Είμαι βέβαιος ότι υπάρχουν πάρα πολλοί που ανησύχησαν ζωηρά ακούγοντας την απόφαση της ισραηλινής κυβερνήσεως να προχωρήσει στην ανέγερση οικισμών στην Ανατολική Ιερουσαλήμ.
<P>
Η ανέγερση οικισμών, ιδιαίτερα στη λεπτή περίπτωση της Ιερουσαλήμ, εμπεριέχει τον κίνδυνο να τινάξει στον αέρα την ειρηνευτική διαδικασία και προκαταλαμβάνει τις τελικές διαπραγματεύσεις που όλοι θα θέλαμε να δούμε να ολοκληρώνονται επιτυχώς. Θα πρέπει, συνεπώς, να προτρέψουμε την ισραηλινή κυβέρνηση να μην προχωρήσει με τα σχέδια αυτά καθώς θα πρέπει να στραφούμε σε κατευθύνσεις πιο θετικές. Δεν μπορούμε να αναμένουμε θετικά αποτελέσματα από τις διαπραγματεύσεις αυτές εάν λαμβάνονται αποφάσεις που οδηγούν σε σύγκρουση.
<P>
Αυτό που θέλουμε να επιτύχουμε δεν είναι η σύγκρουση. Θέλουμε να διασφαλίσουμε ότι έχει θεμελιωθεί ξανά η ειρήνη και ότι μπορούμε να προχωρήσουμε ταχέως προς τα εμπρός. Αυτό όμως δεν συμβαίνει τώρα. Ο κ. Αραφάτ έχει αποφασίσει ότι πρέπει να πάρει το ραβδί και να αντιμετωπίσει αυτό που βλέπει ως μερικές δύσκολες καταστάσεις στην Ανατολική Ιερουσαλήμ. Πλέον τούτων, σήμερα έχουμε ένδείξεις χειροτέρευσης της κατάστασης με την ανταλλαγή επιστολών μεταξύ του Βασιλέως Χουσεΐν της Ιορδανίας και του Πρωθυπουργού Νετανιάχου. Αυτό αποτελεί μια πολύ σοβαρή εξέλιξη. Εάν διαβάσει κανείς την αλληλογραφία αυτή, όπως δημοσιεύεται σε ορισμένες σημερινές εφημερίδες, θα διαπιστώσει ότι προχωρούμε προς επικίνδυνες εξελίξεις.
<P>
Ελπίζω συνεπώς ότι το Κοινοβούλιο θα μπορέσει να υποστηρίξει το σχέδιο ψηφίσματος όταν έρθει η ώρα για την ψηφοφορία. Το σχέδιο όμως ψηφίσματος θα πρέπει να είναι καλά εξισορροπημένο και να αναγνωρίζει το γεγονός ότι υπάρχουν δυσκολίες και από τις δύο πλευρές και ότι και οι δύο πλευρές είναι εκείνες που θα πρέπει να βρουν κάποια μέση λύση.

<SPEAKER ID=130 LANGUAGE="DE" NAME="Ullmann">
Kυρία Πρόεδρε, οι περιστάσεις το φέρνουν να είμαι υποχρεωμένος να εκφράσω, κατ' αρχήν, προς τους πολίτες του Iσραήλ, τις πληγείσες οικογένειες και προς την κυβέρνηση της χώρας, τα συλλυπητήριά μου, εξ ονόματος του Σεβαστού μας Σώματος και της Oμάδας μου, για το φοβερό συμβάν στα σύνορα της Iορδανίας, που είχε σαν αποτέλεσμα το θάνατο ισραηλινών παιδιών. Tο κάνω αυτό, επειδή θεωρώ τον εαυτό μου φίλο της χώρας αυτής και των πολιτών της, και ως υπήκοος ενός λαού που έχει μια άσβεστη σχέση ενοχής με τη χώρα και τους πολίτες της. Aλλά ειδικά γι' αυτό, αποδίδω ιδιαίτερη σημασία στο να μην αφήσω καμιά αμφιβολία ότι συμμερίζομαι απόλυτα τις ανησυχίες, αλλά και τη λύπη του Σεβαστού Σώματός μας, για την οικιστική πολιτική του Iσραήλ στην Aνατολική Iερουσαλήμ, και γι' αυτό και υιοθετώ τα αιτήματα που προβάλλονται στο ψήφισμα.
<P>
Eπιτρέψτε μου, με την ευκαιρία αυτή, να πω και κάτι προσωπικό ως χριστιανός και θεολόγος. H Iερουσαλήμ είναι η πόλη τριών παγκόσμιων θρησκειών και, χωρίς αμφιβολία, είναι η εβραϊκή η ρίζα όλων αυτών, αλλά θα ήθελα να ισχυριστώ ότι η Iερουσαλήμ του 20ου και - εξακολουθώ να πιστεύω - των μετέπειτα αιώνων, θα παραμείνει η πόλη του Vad Yashem, η πόλη της μνήμης της συστηματικά σχεδιασθείσας και εκτελεσθείσας απόπειρας γενοκτονίας. Γι' αυτό και θα πρέπει η πόλη αυτή να έχει ιδιαίτερο ηθικό κύρος στην κοινότητα των λαών; γι' αυτό δεν υπάρχει καμιά αμφιβολία. Tο ηθικό αυτό κύρος θα πρέπει να έχει και πολιτικές συνέπειες, και γι' αυτό ειδικά απευθύνω έκκληση προς την κυβέρνηση του Iσραήλ να θέσει το ερώτημα μόνη της και να απαντήσει, κατά πόσον δηλαδή η οικιστική πολιτική στην Aνατολική Iερουσαλήμ είναι επωφελής για το κύρος που απολαμβάνει η πόλη αυτή αναμφισβήτητα, για τους προαναφερθέντες λόγους, στην κοινότητα των λαών.

<SPEAKER ID=131 LANGUAGE="ES" NAME="De Esteban Martνn">
Κυρία Πρόεδρε, κύριε Επίτροπε, αξιότιμοι κύριοι βουλευτές, η απόφαση της Κυβέρνησης του Ισραήλ να δημιουργήσει έναν νέο οικισμό στον αραβικό τομέα της Ιερουσαλήμ προκάλεσε δυστυχώς επιδείνωση της ειρηνευτικής διαδικασίας στη Μέση Ανατολή, η οποία διανύει μια λεπτή και δύσκολη στιγμή.
<P>
Το Ευρωπαϊκό Κοινοβούλιο, όπως και τα υπόλοιπα θεσμικά όργανα της Ευρωπαϊκής Ένωσης, αποφάνθηκε επανειλημμένως υπέρ της υποστήριξης του διαλόγου και της ειρήνης. Γι' αυτό, και με βάση την ευθύνη μας ως διεθνής παράγοντας, αυτό το Κοινοβούλιο οφείλει να ζητήσει από τις πλευρές να αποφύγουν μέτρα που συνεπάγονται διάβρωση της απαραίτητης εμπιστοσύνης για τη συνέχιση της εφαρμογής των συμφωνιών και βλάπτουν το αποτέλεσμα των διαπραγματεύσεων γύρω από το μόνιμο καθεστώς της Παλαιστίνης· κυρίως όταν, πρόσφατα, στις 24 Φεβρουαρίου, η Ευρωπαϊκή Ένωση υπέγραψε μια προσωρινή συμφωνία σύνδεσης με την Εθνική Παλαιστινιακή Αρχή, όπου αξιολογείται η ιδιαίτερη νομική κατάσταση της Παλαιστινιακής Αρχής και ορίζεται μια μεταβατική περίοδος όμοια με τη μεταβατική περίοδο αυτονομίας που ορίστηκε στις ειρηνευτικές συμφωνίες του Όσλο.
<P>
Η κύρια ανησυχία μας, ως Ευρωπαϊκό Κοινοβούλιο και όπως το έχουμε εκφράσει επανειλημμένως σε αυτό το Σώμα, ήταν πάντοτε και πρέπει να είναι η επίτευξη μια μόνιμης και σταθερής ειρήνης στην περιοχή. Προκειμένου να επιτευχθεί η ειρήνη στην περιοχή, είναι απαράβατος όρος να εφαρμοστεί αυστηρά το πνεύμα του Όσλο, εφόσον ο διάλογος αποτελεί τον μοναδικό τρόπο να επιτευχθεί η ειρήνη.
<P>
Η Ευρωπαϊκή Ένωση έχει δηλώσει σε πολυάριθμες περιπτώσεις ότι οι οικισμοί στα κατεχόμενα εδάφη είναι αντίθετοι με το διεθνές Δίκαιο και αποτελούν σημαντικό εμπόδιο για την ειρήνη. Πρέπει να έχουμε υπόψη ότι αυτή η απόφαση δεν επηρεάζει μόνο τα πολιτικά συμφέροντα, αλλά και τα ανθρώπινα: Τα συμφέροντα των πολιτών που βρίσκονται αποκομμένοι και ανίκανοι να κυκλοφορούν ελεύθερα ώστε να μπορούν να φέρουν σε πέρας τις δραστηριότητες της καθημερινής τους ζωής και κυρίως να έχουν πρόσβαση στην εργασία τους.
<P>
Ο διάλογος και η συνεργασία μεταξύ των πλευρών των Συμφωνιών του Όσλο αποτελούν, επαναλαμβάνω, τη μοναδική λύση για τις ενδεχόμενες διενέξεις που μπορεί να προκύψουν στην περιοχή.
<P>
Θα ήθελα να ολοκληρώσω απευθύνοντας έκκληση στον κ. Αραφάτ και τον κ. Νετανιάχου ώστε, προς όφελος των λαών τους, να πριμοδοτήσουν τη λογική και τις διαπραγματεύσεις απέναντι στη σύγκρουση.

<SPEAKER ID=132 LANGUAGE="NL" NAME="Van Bladel">
Πρόεδρε, η επικαιρότητα σήμερα είναι θλιβερή. Παιδιά, ισραηλινά παιδιά σκοτώθηκαν στα πλαίσια ενός ειρηνευτικού σχεδίου στην Ιορδανία. Επιπλέον, υπάρχει η πίεση επί της ειρηνευτικής διαδικασίας, εξαιτίας των οικοδομικών σχεδίων του Ισραήλ. Δεν θα πρέπει να υπάρχουν σχέδια οικοδόμησης, ούτε νέα ιντιφάδα εκ μέρους της παλαιστινιακής πλευράς, ούτε ανακήρυξη παλαιστινιακού κράτους. Όλα αυτά επηρεάζουν αρνητικά τις συμφωνίες.
<P>
Πρόεδρε, επιτρέψτε μου να κάνω ορισμένες προσωπικές παρατηρήσεις σχετικά με την Ιερουσαλήμ. Η κατάσταση της Ιερουσαλήμ, της Ανατολικής, ήταν το αποτέλεσμα μίας μεγάλης επίθεσης από το εξωτερικό. Η Ιερουσαλήμ αποτελεί μία πόλη η οποία αφορά την παγκόσμια κοινότητα. Από το 1967, θα πρέπει να παραδεχθούμε ότι σε όλη την Ιερουσαλήμ υφίσταται μεγάλη θρησκευτική ελευθερία.
<P>
Πρόεδρε, στη Βίβλο γίνεται αναφορά 811 φορές στην Ιερουσαλήμ και η εβραϊκή κοινότητα επαναλάμβανε επί αιώνες ότι πιθανόν του χρόνου να είμαστε στην Ιερουσαλήμ. Στο Κοράνι, Πρόεδρε, δεν αναφέρεται πουθενά η Ιερουσαλήμ. Η υπόθεση της Ιερουσαλήμ είναι και παραμένει ένα θέμα, και αυτό το επαναλαμβάνω από την αρχή, μεταξύ των Ισραηλινών και των Παλαιστινίων. Τους περασμένους μήνες, ασχοληθήκαμε σ'αυτό το Κοινοβούλιο όλες οι ομάδες μ'αυτή την υπόθεση θετικά. Η εξωτερική επέμβαση δεν βοηθά. Θα πρέπει να βρουν λύση μεταξύ τους. Και αυτό, έχω εμπιστοσύνη ότι θα το πράξουν.

<SPEAKER ID=133 LANGUAGE="FR" NAME="Nordmann">
Κυρία Πρόεδρε, το συμβιβαστικό ψήφισμα που κινδυνεύει να υπερψηφιστεί παρουσιάζει πολλά ελαττώματα.
<P>
Το πρώτο είναι η ανακρίβεια. Μπορεί κανείς να κατηγορήσει το Ισραήλ ότι σέβεται υπερβολικά τις συμφωνίες του Όσλο και ότι στέκεται στο γράμμα τους, αλλ' όχι ότι τις παραβιάζει. Όμως, με αυτό το είδος ανακρίβειας, δίνουμε την εντύπωση ότι ευνοούμε το ένα στρατόπεδο σε σχέση με το άλλο, τη στιγμή που επιβάλλεται ισορροπία. Εξάλλου, αυτή η μορφή στραβισμού συνοδεύεται από επικίνδυνη μυωπία, διότι αν καρφώσει κανείς το βλέμμα σε ένα σημείο μιας διαδικασίας που είναι πολύπλοκη και όπου υπάρχουν, και από τις δύο πλευρές, πολιτικές ισορροπίες που είναι πολύ δύσκολο να τηρηθούν, παραγνωρίζει τη λογική και τη συνεκτικότητα του συνόλου της διαδικασίας και τις δυσχέρειες που πρέπει να αντιμετωπίσει τόσο ο αρχηγός των Παλαιστινίων, όσο και η ισραηλινή κυβέρνηση.
<P>
Κυρία Πρόεδρε, η ειρήνη είναι όπως ένας ωραίος πίνακας: από κοντά, το μόνο που βλέπει κανείς είναι κηλίδες χρώματος, αλλά η αισθητική διάσταση προϋποθέτει οπισθοχώρηση και τότε βλέπει κανείς ότι υπάρχουν καμμιά φορά σκιές που δίνουν βάθος και χρώμα στο σύνολο.

<SPEAKER ID=134 LANGUAGE="NL" NAME="Van der Waal">
Κυρία Πρόεδρε, τα ισραηλινά σχέδια για την οικοδόμηση μίας μεγάλης εβραϊκής συνοικίας, της συνοικίας Har Homa, βρίσκονται στο κέντρο της κριτικής. Από ψυχολογικής απόψεως, αυτή η απόφαση όντως δεν είναι κατανοητή. Από νομικής απόψεως, υπάρχουν ελάχιστες αντιρρήσεις. Οι συμφωνίες του Όσλο δεν περιλαμβάνουν απαγορεύσεις για την οικοδόμηση συνοικίας, όπως αυτής του Har Homa. Αναφέρουν αποκλειστικά ότι δεν θα πρέπει να αλλάξει το νομικό καθεστώς της Ιερουσαλήμ, πριν την τελική συμφωνία μεταξύ του Ισραήλ και των Παλαιστινίων. Η οικοδομική δραστηριότητα δεν αλλάζει το επίσημο καθεστώς της Ιερουσαλήμ.
<P>
Επιπλέον, θα πρέπει να συνειδητοποιήσουμε ότι τα σχέδια για την οικοδόμηση της συνοικίας δεν είναι άσχετα. Αποτελούν τη συνέχιση της πολιτικής των προηγούμενων ισραηλινών κυβερνήσεων να περικλείσουν την Ανατολική Ιερουσαλήμ με ένα δακτύλιο εβραϊκών συνοικιών. Πρόκειται για μία απόφαση, την οποία θα πρέπει να κατανοήσουμε, έχοντας υπόψη μας το γεγονός ότι κατά τη διάρκεια του εξαήμερου πολέμου του 1967 πραγματοποιούνταν βολές εναντίον της Δυτικής Ιερουσαλήμ από τους γύρω λόφους.
<P>
Επιπλέον, θα πρέπει να λάβουμε υπόψη μας την ευρεία συναίνεση που επικρατεί στο Ισραήλ ότι η Ιερουσαλήμ θα πρέπει να παραμείνει η αδιαίρετη πρωτεύουσα του κράτους τους Ισραήλ.
<P>
Μετά την αρχική αισιοδοξία σχετικά με τη συμφωνία για τη Χεβρώνα, φαίνεται ότι η ειρηνευτική διαδικασία βρίσκεται και πάλι σε δύσκολο σημείο. Για την επίτευξη αυτής της συμφωνίας, έγινε σαφές, ότι η κυβέρνηση Netanyahu κατόρθωσε να κερδίσει την πλειοψηφία της κοινής γνώμης στο Ισραήλ έναντι της ειρηνευτικής διαδικασίας. Αυτή εγκρίθηκε με μία ιδιαίτερα μεγάλη πλειοψηφία 87 ψήφων υπέρ, έναντι 17 κατά, από την Knesset. Οι αντιδράσεις εναντίον αυτής της συμφωνίας μόλις και ακούστηκαν.
<P>
Επίσης, δεν θα πρέπει να ξεχνούμε ότι, αυτή τη στιγμή, η ισραηλινή κυβέρνηση βρίσκεται σε δύσκολη θέση, καθώς θα πρέπει να αντιμετωπίσει, στα πλαίσια των διαπραγματεύσεων με τους Παλαιστίνιους, μία κρίσιμη φάση, κατά την οποία θα πρέπει να επιλυθεί μία σειρά ευαίσθητων θεμάτων, μεταξύ των οποίων το καθεστώς της Ιερουσαλήμ.
<P>
Αλλά και στην παλαιστινιακή πλευρά υπάρχουν εξελίξεις, οι οποίες εμποδίζουν τη συμφωνία με το Ισραήλ. Σε αντίθεση με τις ισχύουσες συμφωνίες για την επίλυση των προβλημάτων με απευθείας συνομιλίες, η παλαιστινιακή αρχή εξάρτησε τα σχέδια για την οικοδόμηση της συνοικίας από τις αποφάσεις του Συμβουλίου Ασφαλείας. Η έκκληση του Αραφάτ για την απελευθέρωση της Ιερουσαλήμ και για τη μονόπλευρη ανακήρυξη ενός παλαιστινιακού κράτους αμαύρωσαν τη συμφωνία για τη Χεβρώνα.
<P>
Πέραν αυτού, υπάρχει και το δίκτυο των κρατικών ιδρυμάτων, τα οποία αναπτύσσει η παλαιστινιακή αρχή στην Ανατολική Ιερουσαλήμ, σε αντίφαση με τη συμφωνία για τη Χεβρώνα και το γεγονός ότι η διαδικασία για την τροποποίηση του παλαιστινιακού εθνικού χάρτη δεν έχει ακόμη ολοκληρωθεί, κάτι το οποίο θα ήταν ευνοϊκό για την εμπιστοσύνη του Ισραήλ έναντι των παλαιστινιακών αρχών.
<P>
Ελάχιστα συνειδητοποιούν οι ξένοι την περίπλοκη κατάσταση, στην οποία βρίσκεται ο Netanyahu και ο Αραφάτ τόσο μεταξύ τους, όσο και έναντι των λαών τους. Σ'αυτές τις συνθήκες, θα πρέπει οι ξένοι να δείξουν αυτοσυγκράτηση. Για τη συνέχιση των ειρηνευτικών διαπραγματεύσεων, δεν είναι ενθαρρυντικό εκ μέρους του Ευρωπαϊκού Κοινοβουλίου να αναμιγνύεται στα επεισόδια, τα οποία συμβαίνουν συχνά μεταξύ του Ισραήλ και των Παλαιστινίων.

<SPEAKER ID=135 LANGUAGE="DE" NAME="Gόnther">
Eυχαριστώ, κυρία Πρόεδρε, θα ήθελα εν συντομία να σας κάνω να αναλογισθείτε τι θα συνέβαινε, αν το σημερινό επεισόδιο συνέβαινε πριν από μερικά χρόνια. Aπό τη συνετή αντίδραση του Iσραήλ, που προκαταβολικά λέει πως αυτή ήταν μια μεμονωμένη ενέργεια, μπορούμε ουσιαστικά να διαπιστώσουμε ότι σημειώσαμε πολύ μεγάλη πρόοδο.
<P>
Δεν μπορώ και από τα κείμενα του Όσλο να διαπιστώσω ότι μια πόλη, με 600.000 κατοίκους, δεν επιτρέπεται να έχει απολύτως καμιά ανάπτυξη, για πολλές δεκαετίες, ούτε και είναι πουθενά γραμμένο πως θα κτίζονται σπίτια μόνο για Iσραηλινούς και όχι για Παλαιστίνιους.
<P>
Ως τρίτον, θα ήθελα να πω ότι θα 'πρεπε κάποτε να αναλογισθούμε ποιους ενδοιασμούς εκφράσαμε όταν εκλέχθηκε η σημερινή κυβέρνηση και ποια πρόοδος σημειώθηκε στο μεταξύ. Aυτό θα πρέπει μάλλον να το τονίζουμε, παρά να εμφανιζόμαστε διαρκώς με υψωμένο το δείκτη του χεριού μας ως δικαστές, μια και η Kνέσετ μέχρι τώρα δε μας απηύθυνε καμιά κατηγορία για θέματα στα οποία ίσως αποτύχαμε, στον τομέα μας, ως Eυρωπαϊκή Ένωση.

<SPEAKER ID=136 NAME="Marνn">
Κυρία Πρόεδρε, κυρίες και κύριοι βουλευτές, η Επιτροπή συμφωνεί πλήρως με τη δήλωση στην οποία προέβη η Προεδρία της Ένωσης και το Συμβούλιο Υπουργών της την ίδια ημέρα που η Κυβέρνηση του Ισραήλ ενέκρινε τα σχέδια ανέγερσης του νέου οικισμού στην Ανατολική Ιερουσαλήμ. Κατ' αυτήν την έννοια, η Επιτροπή θεωρεί ότι οι οικισμοί στα κατεχόμενα εδάφη είναι αντίθετοι με το διεθνές Δίκαιο και αποτελούν σοβαρότατο εμπόδιο για την ειρηνευτική διαδικασία.
<P>
Η θέση της Ευρωπαϊκής Ένωσης σχετικά με το καθεστώς της Ιερουσαλήμ είναι σαφής και ξεκάθαρη. Η Ανατολική Ιερουσαλήμ υπάγεται στις αρχές της απόφασης 242 του Συμβουλίου Ασφαλείας, υπό την έννοια ότι η απόκτηση εδαφών με τη χρήση βίας είναι απαράδεκτη. Κατά συνέπεια, η Ένωση δεν μπορεί και δεν πρέπει να αποδεχθεί η Ανατολική Ιερουσαλήμ να θεωρείται κομμάτι του εδάφους και της κυριαρχίας του Κράτους του Ισραήλ.
<P>
Οι ισραηλινο-παλαιστινιακές ειρηνευτικές συμφωνίες απαγορεύουν ρητά την ανέγερση οικισμών μέσα και έξω από την Ιερουσαλήμ. Επιπλέον, η Ένωση θεωρεί ότι η 4η Σύμβαση της Γενεύης πρέπει να εφαρμόζεται πλήρως τόσο στην Ανατολική Ιερουσαλήμ όσο και στα κατεχόμενα εδάφη. Έτσι λοιπόν, τόσο το Συμβούλιο Υπουργών όσο και η Επιτροπή εκτιμούν ότι η απόφαση της Κυβέρνησης του Ισραήλ είναι ιδιαίτερα αρνητική και αδικαιολόγητη, σε μια στιγμή που η ειρηνευτική διαδικασία άρχιζε να ανακάμπτει λόγω μιας σειράς θετικών μέτρων όπως η συμφωνία για το πρωτόκολλο της Χεβρώνας, η απελευθέρωση των κρατουμένων Παλαιστινίων γυναικών και η αύξηση του αριθμού των Παλαιστινίων εργαζομένων με άδειες εισόδου στο Ισραήλ.
<P>
Επιβεβαιώνουμε ότι η ειρηνευτική διαδικασία βρίσκεται σε πολύ λεπτή κατάσταση και είναι απαραίτητο να χαμηλώσει η ένταση, και βεβαίως η Ευρωπαϊκή Επιτροπή εκφράζει τη λύπη της για τα σοβαρότατα επεισόδια που σημειώθηκαν σήμερα το πρωί στα σύνορα με την Ιορδανία και τον οικτρό θάνατο μιας ομάδας κοριτσιών.

<SPEAKER ID=137 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί σήμερα, στις 17.30.

<SPEAKER ID=138 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων δεκαέξι προτάσεων ψηφίσματος:
<P>
B4-0191/97 του κ. Cars και του κ. La Malfa, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για το Kοσσυφοπέδιο;-B4-0228/97 της κ. Aelvoet και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την κατάσταση στο Kοσσυφοπέδιο;-B4-0263/97 της κ. Lenz και άλλων, εξ ονόματος της Oμάδας του Eυρωπαϊκού Λαϊκού Kόμματος, για το Kοσσυφοπέδιο;-B4-0190/97 του κ. Bertens και άλλων, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τις παραβιάσεις των ανθρωπίνων δικαιωμάτων στην Aργεντινή;-B4-0247/97 της κ. Miranda de Lage και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για την κατάσταση των ινδιάνων mapuches στην επαρχία Neuquen της Aργεντινής;-B4-0250/97 του κ. Puerta και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την κατάσταση των ανθρωπίνων δικαιωμάτων και τους ινδιάνους mapuches στην Aργεντινή;-B4-0260/97 της κ. Aelvoet και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την κατάσταση των ανθρωπίνων δικαιωμάτων και τους ινδιάνους mapuches στην Aργεντινή;-B4-0262/97 του κ. Salafranca Sαnchez-Neyra και της κ. Oomen-Ruijten, εξ ονόματος της Oμάδας του Eυρωπαϊκού Λαϊκού Kόμματος, για την κατάσταση των Mapuches στην επαρχία Neuquen στην Aργεντινή;-B4-0201/97 της κ. Fouque, εξ ονόματος της Oμάδας του Eυρωπαϊκού Σοσιαλιστικού Kόμματος, για τα δικαιώματα των γυναικών και τη δημοκρατία στην Aλγερία, την Tουρκία και το Aφγανιστάν και τη Διεθνή Hμέρα της Γυναίκας;-B4-0235/97 της κ. Leperre-Verrier και του κ. Hory, εξ ονόματος της Oμάδας της Eυρωπαϊκής Pιζοσπαστικής Συμμαχίας, για τη φυλάκιση δύο γάλλων στο Aφγανιστάν και την εφαρμογή του μουσουλμανικού δικαίου;-B4-0249/97 της κ. Sornosa Mαrtinez και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τις παραβιάσεις των δικαιωμάτων των γυναικών;-B4-0259/97 της κ. Van Dijk και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την Παγκόσμια Hμέρα της Γυναίκας και την παραβίαση των δικαιωμάτων των γυναικών;-B4-0252/97 της κ. Pailer και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την αποφυλάκιση της Leyla Zana στην Tουρκία;-B4-0194/97 του κ. Παπακυριαζή και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για την έκδοση και τη δίκη του A. Brunner;-B4-0192/97 του κ. Ford, εξ ονόματος της Oμάδας του Eυρωπαϊκού Σοσιαλιστικού Kόμματος, για την κοινωνική προστασία των μεταναστών;-B4-0230/97 της κ. Roth, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την εξαφάνιση, στη Mεσόγειο, υποψηφίων προσφύγων;Kοσσυφοπέδιο

<SPEAKER ID=139 LANGUAGE="IT" NAME="Tamino">
Κυρία Πρόεδρε, η συζήτηση αυτή σχετικά με το Κοσυφοπέδιο αποτελεί κατά κάποιον τρόπο τη συνέχιση της χθεσινής συζήτησης για την Αλβανία. Πράγματι, ήδη με την ευκαιρία αυτή πολλοί από τους ομιλητές τόνισαν πόσο η σοβαρή κατάσταση στην Αλβανία μπορούσε να ξεσπάσει σε όλη την περιοχή της Βαλκανικής και ιδίως στις περιοχές εκείνες όπου υπάρχουν σημαντικές αλβανικές μειονότητες, ιδιαίτερα στο Κοσυφοπέδιο και στη Μακεδονία.
<P>
Σχετικά με την αλβανική κοινότητα του Κοσυφοπεδίου, οφείλουμε να τονίσουμε για μία ακόμη φορά ότι η σερβική κυβέρνηση την καταπιέζει κατά τρόπο σοβαρό και απαράδεκτο και ότι η κοινότητα αυτή είναι πραγματικά θύμα σημαντικών εντάσεων και πιέσεων. Πράγματι, ενώ η κατάσταση σύρραξης που δημιουργήθηκε στη Σερβία και έχει μεγάλη σημασία για το δημοκρατικό βίο, μια που ευτυχώς η σύγκρουση δεν υπήρξε βίαιη, είχε σαν συνέπεια την αύξηση της καταπίεσης του αλβανικού πληθυσμού του Κοσυφοπεδίου, αυτά που συμβαίνουν τώρα στην Αλβανία ευνοούν φιλοπόλεμες τάσεις. Ευτυχώς, ο αλβανικός πληυθσμός του Κοσυφοπεδίου έχει προτιμήσει μέχρι στιγμής μη βίαιες μεθόδους παθητικής αντίστασης, υπό την καθοδήγηση του αρχηγού της Δημοκρατικής Ενωσης του Κοσυφοπεδίου κ. Ιμπραήμ Ρουγκόβα.
<P>
Μπορούμε όμως να θεωρήσουμε ότι μία τέτοιου είδους κατάσταση είναι δυνατόν να διαρκέσει πολύ; Είναι προφανές ότι αυτού του είδους οι καταστάσεις μπορούν να έχουν σοβαρές επιπτώσεις. Αυτός είναι ο λόγος που τονίζουμε την ανάγκη να οργανώσουμε μία δράση προς την κυβέρνηση του Βελιγραδίου, με στόχο το ξεκίνημα ενός διαλόγου και τη δημιουργία των προϋποθέσεων εκείνων που θα επιτρέψουν την ανοικοδόμηση της κοινωνίας των πολιτών και θα καταστήσουν δυνατή την παρουσία στην Πρίστινα μιας αντιπροσωπείας της ΕΕ.

<SPEAKER ID=140 LANGUAGE="DE" NAME="Lenz">
Κυρία Πρόεδρε, το Kοσσυφοπέδιο δεν είναι μια έννοια άγνωστη γι' αυτό το Σώμα. Eδώ και πολύ καιρό είναι μια πυριτιδαποθήκη; αυτό το επισημαίναμε ανέκαθεν. H εξομάλυνση της κατάστασης στη Σερβία - αν μπορεί κανείς να την χαρακτηρίσει έτσι - έφερε το Kοσσυφοπέδιο και πάλι στο φως της επικαιρότητας, κι αυτό είναι καλό. Oι άνθρωποι εκεί αρχίζουν να γίνονται ανυπόμονοι. Aπειλούνται απόπειρες εκ μέρους του απελευθερωτικού στρατού του Kοσσυφοπεδίου και δε θα πρέπει να αποκλείονται, παρόλο που οι ηγέτες του δημοκρατικού συνασπισμού εξακολουθούν ακόμη να αναζητούν μια ειρηνική λύση. Tο ψήφισμα αυτό, όμως, αναφέρεται και σ' ένα άλλο θέμα, το οποίο πράγματι δεν μπορούμε να το περάσουμε έτσι, σιωπηλά. Aναφέρεται στις συνθήκες που επικρατούν στις φυλακές, όπου κυριαρχούν τα βασανιστήρια και ο θάνατος, πράγματα τα οποία είδε με τα μάτια της μια αντιπροσωπεία του Σώματός μας. Γι' αυτό και ανανεώνουμε, στο ψήφισμα, το αίτημά μας για απελευθέρωση των κρατουμένων, για ελευθερία των μέσων ενημέρωσης και έναρξη ενός γνήσιου διαλόγου, για να βρεθεί μια λύση για τους εδώ και πολύ καιρό καταπιεζόμενους κατοίκους του Kοσσυφοπεδίου. Kαλούμε τη σερβική κυβέρνηση να ανοίξει επιτέλους το γραφείο στην Πριστίνα, πράγμα το οποίο επιθυμούμε εδώ και πολύ καιρό, και που η Eπιτροπή το έχει ήδη υποσχεθεί, όπως επίσης και ο ειδικός μεσολαβητής του OHE, η συνάδελφος μας Rehn, για να δείξουμε στους ανθρώπους εκεί ότι η Eυρωπαϊκή Ένωση βρίσκεται στο πλευρό τους. Πιστεύοω πως θα πρέπει να ασκήσουμε ακόμη μεγαλύτερη πίεση, ώστε να κάνουμε σαφή, πράγματι, τη στάση των Eυρωπαίων στο Kοσσυφοπέδιο.

<SPEAKER ID=141 LANGUAGE="SV" NAME="Cars">
Κυρία Πρόεδρε, δύο διαφορετικοί παράγοντες έχουν αλλάξει την κατάσταση για τους Αλβανούς του Κοσσυφοπεδίου: ο ένας είναι η συνεχώς αυξανόμενη σερβική καταπίεση, ο άλλος είναι ότι το αλβανικό κίνημα αντίστασης έχει αρχίσει τώρα να εκτελεί αυτούς που αποκαλεί συνεργάτες. Το αποτέλεσμα είναι ότι οι Αλβανοί είναι τώρα εκτεθειμένοι σε διασταυρούμενα πυρά από δύο τουλάχιστον πλευρές. Ένα άλλο συμβάν το οποίο σίγουρα θα έχει επιπτώσεις για τους Αλβανούς του Κοσσυφοπεδίου, παρ&#x02BC;ότι σήμερα δεν γνωρίζουμε πως και ποιές, είναι οι ανοιχτές αντιθέσεις, οι συγκρούσεις που λαμβάνουν χώρα στην Αλβανία η οποία έχει τώρα γίνει μία από τις πιο θερμές εστίες ταραχών στην Ευρώπη.
<P>
Η συζήτησή μας σήμερα και η πρόταση ψηφίσματός μας είναι στην πραγματικότητα μια έκφραση της θέλησης του Κοινοβουλίου για να δράσει το Συμβούλιο Υπουργών και η Επιτροπή. Αυτό που επιθυμούμε είναι πρωτίστως να συνέλθει μία Διάσκεψη για να συζητηθεί το ζήτημα του Κοσσυφοπεδίου. Αναζητούνται μονάδες ανάλυσης στην Συνθήκη η οποία ελπίζουμε ότι θα λήξει στο Αμστερνταμ. Μια τέτοια Διάσκεψη δεν μπορεί να λύσει ίσως όλα τα προβλήματα, αλλά μπορεί να εκφράσει τη θέληση να αναλυθεί το ζήτημα καλύτερα, έτσι ώστε εν καιρώ να μπορεί να βρεθεί μία λογική λύση για το Κοσσυφοπέδιο.

<SPEAKER ID=142 LANGUAGE="DE" NAME="Swoboda">
Κυρία Πρόεδρε, μπορώ, σε γενικές γραμμές, να συμφωνήσω με τη συνάδελφο Lenz, αλλά θα πρέπει να διορθώσω κάτι. Δεν απειλούνται μόνο απόπειρες, αλλά ήδη έχουν γίνει απόπειρες, που σημαίνει ότι αυτή η μορφή βίας υπήρξε, όπως ακριβώς και η βία από τη σερβική μεριά, στις φυλακές κ.λπ. Γι' αυτό και πρώτο αίτημα θα πρέπει να είναι να σταματήσει αυτή η βία. Aλλά το Kοσσυφοπέδιο σίγουρα είναι μια πυριτιδαποθήκη; έχει δίκιο, και θα πρέπει να γνωρίζουμε πολύ καλά πως το θέμα του Kοσσυφοπεδίου θα πρέπει να λυθεί μόνο στα πλαίσια της όλης κατάστασης στη Γιουγκοσλαβία. Γι' αυτό και επιτρέψτε μου να θίξω, εν συντομία, τα ακόλουθα πέντε σημεία που, ως ομάδα, θεωρούμε πολύ σημαντικά.
<P>
Πρώτον, θα πρέπει να υπάρξουν διαφανείς, έντιμες εκλογές. Δηλαδή οι εκλογές που θα γίνουν θα πρέπει να δίνουν πράγματι σ' όλους, σ' όλα τα κόμματα και σε όλες τις μειονότητες, τη δυνατότητα να παρουσιάσουν το πρόγραμμά τους και τους υποψηφίους τους. Δεύτερον, θα πρέπει να υπάρξουν νόμοι για τα μέσα ενημέρωσης, και κυρίως να εφαρμοστούν στην πράξη, - αυτό μας επεσήμαναν κατά την επίσκεψή μας στη Γιουγκοσλαβία - οι οποίοι να εξασφαλίζουν την ελευθερία των μέσων ενημέρωσης. Παραβιάσεις των ανθρωπίνων δικαιωμάτων, είτε στο Kοσσυφοπέδιο είτε οπουδήποτε αλλού, θα πρέπει να μπορούν να καταγγέλλονται δημόσια και να συζητούνται, επειδή υπάρχουν πολλοί πολίτες που δεν ξέρουν τίποτε γι' αυτές, κι επειδή, γενικά και ποικιλοτρόπως, αποσιωπούνται. Tρίτον, θα πρέπει η Eυρωπαϊκή Ένωση και οι χώρες, καθώς επίσης και οι πόλεις της Eυρωπαϊκής Ένωσης, να υποστηρίξουν κυρίως τις καινούριες διοικήσεις των πόλεων, κι έτσι να στείλουν ένα μήνυμα ότι η καινούρια δημοκρατία έχει και την πλήρη υποστήριξη της Eυρώπης. Tέταρτον, θα πρέπει να ισχύει πλήρης σεβασμός των ανθρωπίνων δικαιωμάτων και κυρίως των δικαιωμάτων των μειονοτήτων όλων των ομάδων. Eδώ, επιτρέψτε μου να αναφέρω και την ουγγρική μειονότητα. Σαν τελευταίο παραθέτω την ουσιαστική επίλυση του προβλήματος του Kοσσυφοπεδίου. Eίναι σημαντικό να καταστήσουμε σαφές σ' όλα τα μέρη τα εξής: Tέλος στη βία, συμμετοχή στις συνομιλίες και επίλυση του προβλήματος μέσα στη Γιουγκοσλαβία. Όταν γίνεται λόγος για μια διάσκεψη, όλες οι ομάδες θα πρέπει να είναι πρόθυμες για διάλογο και η Eυρωπαϊκή Ένωση θα πρέπει να σηματοδοτήσει σ' όλες, ότι ο διάλογος αυτός θα πρέπει να γίνει μέσα στη Γιουγκοσλαβία. Eμείς μπορούμε να βοηθήσουμε από έξω, αλλά τα προβλήματα θα πρέπει να επιλυθούν μέσα στη Γουγκοσλαβία.

<SPEAKER ID=143 LANGUAGE="FR" NAME="Hory">
Κυρία Πρόεδρε, εφόσον αναφερόμεθα στο Κοσσυφοπέδιο, θα ήθελα να γίνουν τα πράγματα σαφή.
<P>
Δεν υπάρχει περίπτωση να αμφισβητήσω την ποιότητα, εξαιρετική μάλιστα, των προθέσεων οι οποίες γέννησαν το σχέδιο ψηφίσματος που μας έχει υποβληθεί, ούτε να υποτιμήσω τη σοβαρότητα των γεγονότων που πλήττουν το Κοσσυφοπέδιο λόγω του ότι ζουν εκεί δύο κοινότητες.
<P>
Οι λόγοι για τους οποίους δεν θέλησα να υποστηρίξω αυτό το ψήφισμα είναι τέσσερις.
<P>
Πρώτον, αν τα λόγια έχουν ένα νόημα, δεν θεωρώ σωστό να μιλάμε για απαρτχάιντ σχετικά με το Κοσσυφοπέδιο, όπως γίνεται εδώ.
<P>
Δεύτερον, δεν θεωρώ επίσης σωστό να επιδεινώνουμε τους εθνοτικούς διαχωρισμούς καλώντας σε στήριξη μόνον της κοινωνίας των αλβανών πολιτών, ενώ το σύνολο των πολιτών της περιοχής αξίζει τη βοήθεια και τη σκέψη μας.
<P>
Τρίτον, υπάρχουν ανά τον κόσμο χιλιάδες παραβιάσεις των ανθρωπίνων δικαιωμάτων που επιζητούν την προσοχή μας. Και πάντα, με εμμονή, το Κοινοβούλιο επανέρχεται, με πρωτοβουλία εκείνων που διεξάγουν πραγματική σταυροφορία, σε καταδίκες της Σερβίας. Δεν νομίζω ότι τα ψηφίσματά μας είχαν, κατά το παρελθόν, καθησυχαστικές επιπτώσεις στα Βαλκάνια.
<P>
Τέταρτον - και σημαντικότερο ίσως - ο δημοκρατικός διάλογος φαίνεται να αποκαθίσταται με χίλιες δυσκολίες στο Βελιγράδι. Είναι η στιγμή να του φέρουμε προσκόμματα και να τροφοδοτήσουμε ένα είδος αντιευρωπαϊκής παράνοιας στη Σερβία;
<P>
Ας μην ξεχνάμε ότι σήμερα η αύριο θα χρειαστεί να εντάξουμε τη Γιουγκοσλαβία στην Ευρώπη μας.
<P>
Aργεντινή

<SPEAKER ID=144 LANGUAGE="NL" NAME="Bertens">
Κυρία Πρόεδρε, θα πρέπει σήμερα να αναφερθούμε, όχι μόνο στα προβλήματα των αυτοχθόνων πληθυσμών της Αργεντινής, αλλά και του συνόλου του πληθυσμού της Αργεντινής.
<P>
Φυσικά, δικαίως θα πρέπει να δοθεί προσοχή στους αυτόχθονες πληθυσμούς. Μισό εκατομμύριο άνθρωποι διώκονται από τη γη όπου ζουν. Μέσω της απάτης, οι αυτόχθονες πληθυσμοί απωθούνται όλο και περισσότερο. Φυσικά, αυτό θα πρέπει να σταματήσει. Στις στενές σχέσεις μεταξύ Ένωσης-Mercosur θα πρέπει να τεθεί το θέμα αυτό.
<P>
Αλλά δεν θα πρέπει να περιοριστούμε μόνο στους αυτόχθονες πληθυσμούς. Η Αργεντινή φέρει πάντοτε το βάρος του παρελθόντος. Ακόμη και σήμερα, οι δικαστικές αρχές δεν είναι διατεθειμένες να συνεργαστούν πραγματικά για τη διαλεύκανση των εξαφανίσεων κατά την περίοδο της χούντας. Αυτοί οι οποίοι ζητούν δικαιοσύνη εκφοβίζονται και καταδιώκονται. Οι περίφημες «madras de la Plaza de Mayo», το σύμβολο του αργεντινού βάρους του παρελθόντος, δεν γνωρίζουν ακόμα πλήρως την τύχη των παιδιών τους και καταδιώκονται.
<P>
Η δημοκρατία και η ελευθερία της έκφρασης γνώμης καταπατώνται ακόμη και σήμερα στην Αργεντινή με πεπαλαιωμένες μεθόδους. Οι δημοσιογράφοι, οι οποίοι είναι κριτικοί προς την κατάσταση, βρίσκονται νεκροί και οι εφημερίδες αντιμετωπίζουν εμπόδια. Οι πολιτικοποιημένοι πολίτες που ζητούν δημοκρατία δολοφονούνται. Η κατάσταση στη χώρα αυτή επιδεινώνεται. Οι αρχές αρνούνται όλα αυτά. Οι παραβιάσεις των ανθρωπίνων δικαιωμάτων θα πρέπει να τιμωρούνται ακόμη και αν αυτές προέρχονται από μέλη των ενόπλων δυνάμεων; αυτό θα πρέπει να το γνωρίζουν όλοι στην Αργεντινή. Χωρίς αυτή την προϋπόθεση, δεν πρόκειται η χώρα να εισέλθει ποτέ στη σφαίρα της δημοκρατίας. Οι εκπρόσωποι της Ένωσης θα πρέπει να επισύρουν την προσοχή της αργεντινής κυβέρνησης σ'αυτές τις υποθέσεις. Η δημοκρατία και ο σεβασμός των ανθρωπίνων δικαιωμάτων είναι θεμελιώδη στοιχεία για τις σχέσεις μεταξύ της Ένωσης και των τρίτων χωρών. Αυτό ισχύει και για την Αργεντινή.

<SPEAKER ID=145 LANGUAGE="ES" NAME="Miranda de Lage">
Κυρία Πρόεδρε, η Ευρωπαϊκή Ένωση θεμελιώνει τη διμερή συνεργασία στη βάση του σεβασμού των ανθρωπίνων δικαιωμάτων. Οι ρήτρες όρων που αναφέρονται στα κείμενα των συμφωνιών με τη Λατινική Αμερική χρησίμευσαν για την ενίσχυση των δημοκρατικών συστημάτων και επίσης -αυτή είναι μια βασική πτυχή- βοήθησαν στη διασφάλιση των ελευθεριών και των δικαιωμάτων των πολιτών. Αυτές οι ρήτρες όρων είναι πολύ διαφορετικές όσον αφορά τη φιλοσοφία των διαδικασιών πιστοποίησης, και αποτελούν στο τέλος αυτού του αιώνα την πιο θετική συνεισφορά, στα πλαίσια της παγκοσμιοποίησης, για τον εξανθρωπισμό των διεθνών σχέσεων και την επέκταση της δημοκρατίας.
<P>
Αν σε κάποιες περιπτώσεις αυτό το Κοινοβούλιο υιοθετεί κριτική στάση απέναντι σε περιπτώσεις εκμετάλλευσης, σφαλμάτων και μη τήρησης, η κριτική αυτή πρέπει να γίνεται αντιληπτή ως θετική συνεισφορά προκειμένου να ενισχυθεί η δημοκρατία και η υπεράσπιση των αδυνάτων απέναντι στην αδικία και την ανισότητα.
<P>
Το ψήφισμα που συζητάμε σήμερα σχετικά με τα προβλήματα των κοινοτήτων Mapuches, φιλοδοξεί να αποτελέσει μια θετική συνεισφορά και να βοηθήσει στην επίλυση μιας αναγνωρισμένης διένεξης, διότι αν αυτή η διένεξη δεν υπήρχε, δεν θα υπήρχε και η Corporaciσn Interestatal de Pulmari που ιδρύθηκε πριν από μερικά χρόνια. Τα σφάλματα που εντοπίστηκαν στη διαχείριση αυτού του φορέα, οι δικαστικές διαδικασίες που ξεκίνησαν εναντίον αυτοχθόνων αρχηγών και η παρέκκλιση από τους στόχους λόγω σφαλμάτων ερμηνείας δημιούργησαν βαθιά ανησυχία σε ορισμένους κοινωνικούς τομείς, και στο ίδιο το Κοινοβούλιο της Αργεντινής υψώθηκαν φωνές που ζητούν την τροποποίηση του καταστατικού του.
<P>
Τέλος, και στο γενικό πλαίσιο της υπεράσπισης των ανθρωπίνων δικαιωμάτων και των ελευθεριών όλων των πολιτών της Αργεντινής, ζητάμε από τις αρχές να παραμείνουν δραστήριες και να επαγρυπνούν. Το Κοινοβούλιό μας απένειμε στις Μητέρες της Πλατείας Μαΐου το Βραβείο Ζαχάρωφ. Αυτό το Κοινοβούλιο διατηρεί στενή συνεργασία με αυτήν την ομάδα μητέρων, ηλικιωμένων στην πλειοψηφία τους, που αποτελούν τη μνήμη της ιστορίας μιας τρέλας που άφησε πίσω χιλιάδες θύματα και πολύ πόνο.
<P>
Η ομόνοια της κοινωνίας της Αργεντινής οικοδομείται με δυσκολία και αποφασιστικότητα. Το να επιχειρηθεί να αμφισβητηθεί πως σε μερικές περιπτώσεις πραγματοποιούνται επιθέσεις των οποίων η προέλευση -μετά βεβαιότητος- βρίσκεται σε μειονοτικές ομάδες που δεν αποδέχονται την πολυφωνική και συμμετοχική δημοκρατία, δεν επιλύει το πρόβλημα. Όπως επίσης δεν το επιλύει ο περιορισμός των συνταγματικών εγγυήσεων. Για το λόγο αυτόν, κυρία Πρόεδρε, η Ομάδα μας θα υποστηρίξει όλες ανεξαιρέτως τις παραγράφους αυτού του ψηφίσματος.

<SPEAKER ID=146 LANGUAGE="ES" NAME="Gonzαlez Αlvarez">
Κυρία Πρόεδρε, κύριε Επίτροπε, γνωρίζουμε την πολιτική βούληση που επιδεικνύετε προκειμένου να τηρούνται οι όροι των ρητρών που αναφέρονται στην υπεράσπιση των ανθρωπίνων δικαιωμάτων κατά την υπογραφή συμφωνιών όπως εκείνη με τη Mercosur ή εκείνη που υπεγράφη με την Αργεντινή· σήμερα καταγγέλλουμε και πάλι τις τρεις παραβιάσεις ανθρωπίνων δικαιωμάτων που έχουν ήδη καταγγελθεί εκεί. Δηλαδή, το θάνατο ενός δημοσιογράφου τον Ιανουάριο, του Josι Luis Cabezas, ενώ παραμένει ακόμη ατιμώρητος ο θάνατος του Salvador Aguirre, υπερασπιστή των ανθρωπίνων δικαιωμάτων, και έγινε μια απόπειρα δολοφονίας εναντίον του συνεργάτη του. Καταγγέλλουμε την εκδίωξη των αυτοχθόνων Mapuches και καταγγέλλουμε επίσης τις απειλές εναντίον των Μητέρων της Πλατείας Μαΐου.
<P>
Πιστεύω ότι η Επιτροπή είναι σε θέση να απαιτήσει από την Κυβέρνηση της Αργεντινής τα εξής: Πρώτον, να επιστραφούν αυτά τα εδάφη, τα οποία βαρύνουν πολλές υποψίες, στους αυτόχθονους Mapuches· δεύτερον, να διεξαχθεί έρευνα προκειμένου να διαπιστωθεί σε τι συνίστανται οι απειλές εναντίον των Μητέρων της Πλατείας Μαΐου· τρίτον, στη Λατινική Αμερική να μη βασιλεύει η ατιμωρησία.
<P>
Δηλαδή, αν ένας φωτορεπόρτερ δολοφονείται και παραμένει ακόμη ατιμώρητη η δολοφονία ενός υπερασπιστή των ανθρωπίνων δικαιωμάτων, είμαι πεπεισμένη, κύριε Επίτροπε, ότι ανήκει σε εσάς να μπορέσετε να πιέσετε την Κυβέρνηση της Αργεντινής.

<SPEAKER ID=147 LANGUAGE="DE" NAME="Telkδmper">
Κυρία Πρόεδρε, αξιότιμοι κυρίες και κύριοι συνάδελφοι, η συμπεριφορά της κυβέρνησης της Aργεντινής έναντι των Mapuches, στο Pulmari, είναι αισχρή και παράνομη, και χαρακτηρίζεται από διαφθορά. Aξίζει μια επίπληξη η οποία, στο παρόν ψήφισμα, είναι τόσο ήπια, χάρις στην καθησυχαστική δράση της ομάδας του EΛK.
<P>
Aνησυχούμε για τους Mapuches, όπως επίσης ανησυχούμε βαθιά και για μια άλλη όψη αυξανόμενης καταπίεσης στην Aργεντινή. Πρόκειται για τον τύπο. O τύπος, τα προηγούμενα χρόνια, έπαιξε σημαντικό ρόλο στη χώρα. Σας θυμίζω την αποκάλυψη των φοβερών παραβιάσεων των ανθρωπίνων δικαιωμάτων από τις ένοπλες δυνάμεις, κατά τα χρόνια της στρατιωτικής δικτατορίας, ή την αποκάλυψη των σκανδαλωδών και διεφθαρμένων πρακτικών που ακολουθούσαν ορισμένοι δημόσιοι υπάλληλοι και ορισμένοι πολιτικοί της Aργεντινής. Σας θυμίζω τις ανταποκρίσεις για τις ανταρσίες κατά της καταστροφικής οικονομικής πολιτικής της κυβέρνησης, σε πολλές επαρχίες της χώρας και την υποστήριξη προς τις συνεχώς απειλούμενες Madres de la Plaza de Mayo.
<P>
Προϋπόθεση γι' αυτό είναι η ελευθερία του τύπου. Aλλά αυτή κινδυνεύει. Στις 25 Iανουαρίου δολοφονήθηκε ο φωτορεπόρτερ Josι Luis Cabezas, επειδή ήθελε να ρίξει φως στο σκοτάδι των εγκληματικών μηχανοραφιών ορισμένων πολιτικών. Kαταδικάζουμε τη δολοφονία αυτή. Eλπίζω ότι ο Πρόεδρος Menem, όταν θα έλθει τους επόμενους μήνες στις Bρυξέλλες, να μας διευκρινίσει τα γεγονότα.

<SPEAKER ID=148 LANGUAGE="DE" NAME="Lenz">
Κυρία Πρόεδρε! Λοιπόν, κύριε Telkδmper, υπάρχει κάποια διαφορά μεταξύ θετικής και αρνητικής παιδαγωγικής. Mεταξύ Eυρώπης και Aργεντινής υφίστανται, αναμφισβήτητα, οι πιο στενοί δεσμοί, μεταξύ ηπείρων, γενικώς. Γι' αυτό και κάθε λέξη που λέμε, ακούγεται με ιδιαίτερη ευαισθησία στην Aργεντινή.
<P>
Tο να αφιερώσουμε το ψήφισμα αυτό κατ' εξοχήν στους ιθαγενείς, τους οποίους παλιότερα δεν αναγνωρίζαμε ότι υπήρχαν, το θεωρώ, σύμφωνα με όσα γνωρίζουμε, καλό και λογικό. Γι' αυτό και η ομάδα μου θα το υποστηρίξει.
<P>
Ωστόσο, δε θεωρώ τις συνθήκες στην Aργεντινή τόσο καταστροφικές όσο τις παρουσίασε ο κ. Bertens, αλλά θα πρέπει, ακριβώς επειδή είμαστε Eυρωπαίοι, επειδή είμαστε εδώ πολλές πολιτικές ομάδες, να ασκήσουμε θετική επιρροή και να μιλήσουμε πραγματικά με τους Aργεντινούς για τα θέματα αυτά.
<P>
Σαφώς και η δολοφονία ενός δημοσιογράφου είναι άσχημη υπόθεση. Φυσικά και η συζήτηση, μεταξύ άλλων και για την απειλή των μητέρων του Plaza de Mayo, που κάθε μήνα σχεδόν βρίσκονται εδώ και μιλάμε μαζί τους, είναι σωστή. H ομάδα μου θα ζητήσει μόνο για την παράγραφο αυτή ξεχωριστή ψηφοφορία, επειδή δεν τη θεωρεί σωστή, ως προς τη συστηματική του ψηφίσματος. Σίγουρα, όμως, θα υπερψηφίσουμε το ψήφισμα.
<P>
Δικαιώματα των γυναικών στον κόσμο

<SPEAKER ID=149 LANGUAGE="IT" NAME="Marinucci">
Κυρία Πρόεδρε, η σύνοδος αυτή άρχισε με την επίκαιρη παρέμβαση του Προέδρου κ. Gil-Robles, τον οποίον συγχαίρουμε, σχετικά με τη διεθνή ημέρα της γυναίκας, και ας μας επιτραπεί, λίγες ώρες πριν από τη λήξη της, να επανέλθουμε στο θέμα «δικαιώματα των γυναικών», προσβλέποντας όμως στις γυναίκες των χωρών εκείνων που δεν ανήκουν στην ΕΕ. Το Ευρωπαϊκό Κοινοβούλιο και η Ευρωπαϊκή Ενωση έχουν επαναλάβει τη δέσμευσή τους προς τις γυναίες αυτές, με την ευκαιρία της συζήτησης και ψηφίσματος που εγκρίθηκε μετά τη Διάσκεψη του Δουβλίνου, και στο οποίο εξ άλλου η Επιτροπή και το Κοινοβούλιο αναφέρονται στο πλαίσιο των προγραμμάτων και των τωρινών πρωτοβουλιών.
<P>
Κυρία Πρόεδρε, κ. Επίτροπε, οι γυναίκες στις οποίες αναφέρομαι υποβάλλονται σε συγκεριμένες βιαιότητες που συνδέονται με τα ήθη και έθιμα των χωρών τους. Η ΕΕ πρέπει να συμβάλει στην κατάργηση των βιαιοτήτων αυτών, παρ' όλο τον σεβασμό που έχει για τον πολιτισμό των χωρών αυτών: Αναφέρομαι στους ακρωτηριασμούς σεξουαλικού χαρακτήρα, των οποίων είναι δύσκολο να περιγράψει κανείς τον ταπεινωτικά απάνθρωπο χαρακτήρα τους. Εδώ δέρνουν, βιάζουν, εκδίδουν, μέχρι και εγκαταλείπουν στην πείνα γυναίκες και κορίτσια.
<P>
Οποιος από σας παραβρέθηκε χθες στο Κοινοβούλιο αυτό στη συνάντηση που έλαβε χώρα με θέμα το δικαίωμα στην υγεία των προσφύγων γυναικών, θα άκουσε με φρίκη ότι στα στρατόπεδα συγκέντρωσης οι γυναίκες, μαζί με τα παιδιά τους, κινδυνεύουν κιόλας να πεθάνουν από την πείνα επειδή εκείνοι που διανέμουν τα τρόφιμα, και αυτοί είναι πάντοτε άνδρες, δεν τις αναγνωρίζουν ως αρχηγούς οικογενειών. Πρόκειται για γυναίκες που υφίστανται τις βιαιότητες της φονταμενταλιστικής εφαρμογής της ίδιας τους της θρησκείας. Γυναίκες οι οποίες, παλεύοντας, με κίνδυνο της ζωής τους, συνεχίζουν να κατεβαίνουν σε δημόσιες διαδηλώσεις εναντίον της παραβίασης των δικαιωμάτων τους που, όπως διακηρύττει η κοινή θέση του Πεκίνου, αποτελούν τα θεμελιώδη δικαιώματα του ανθρώπου.
<P>
Στις μέρες αυτές που σε πολλούς χώρους θυμόμαστε και εξυμνούμε τη διεθνή ημέρα της γυναίκας, οι σκέψεις μας πρέπει να στραφούν με μεγαλύτερη ένταση προς αυτές τις δυστυχισμένες μας αδελφές. Πράγματι, οι γυναίκες αυτές, εκτός από όλες τις διακρίσεις και δυσκολίες που εμείς οι ίδιες, οι ευρωπαίες γυναίκες υφιστάμεθα ακόμη, στα πρόθυρα της τρίτης χιλιετηρίδας, υποβάλλονται σε καταπιέσεις και βάσανα τα οποία οφείλουμε να καταδικάσουμε και εναντίον των οποίων πρέπει να δράσουμε επειγόντως.

<SPEAKER ID=150 LANGUAGE="NL" NAME="Van Dijk">
Πρόεδρε, ο φανατισμός, είτε πρόκειται για το θρησκευτικό φανατισμό ή για το φανατισμό εθνικιστικής φύσεως, οδηγεί παντού στον κόσμο στην παραβίαση των ανθρωπίνων δικαιωμάτων, και κυρίως στην παραβίαση των γυναικείων δικαιωμάτων. Και αυτό δεν αποτελεί υπερβολή, όπως φαίνεται από τα στατιστικά στοιχεία των Ηνωμένων Εθνών, το μεγαλύτερο μέρος των θυμάτων παραβίασης των ανθρωπίνων δικαιωμάτων είναι οι γυναίκες και τα παιδιά. Είτε πρόκειται για καταστάσεις πολέμου, είτε για υπερβάλλοντα εθνικισμό ή θρησκευτικό φανατισμό, αυτό οδηγεί κυρίως σε ασυνείδητη ή συνειδητή καταπίεση των γυναικών. Αυτό οδηγεί σε απαγορεύσεις και υποχρεώσεις για τις γυναίκες. Οι γυναίκες δεν επιτρέπεται να κυκλοφορούν στους δρόμους, οι γυναίκες δεν επιτρέπεται να εκπαιδεύονται, οι γυναίκες δεν επιτρέπεται να εργάζονται, αλλά οι γυναίκες θα πρέπει να φροντίζουν τους άνδρες τους, καθώς και τα παιδιά των ανδρών τους. Αυτό οδηγεί σε βιασμούς και σε κακομεταχείριση των γυναικών. Αυτό οδηγεί ακόμα και στο σεξουαλικό ακρωτηριασμό. Αυτή η κατάσταση συντηρείται από αυτούς που κατέχουν την εξουσία. Θα πρέπει να συμβούν ορισμένα πράγματα επειγόντως. Τα δικαιώματα των γυναικών θα πρέπει να λαμβάνονται πολύ περισσότερο υπόψη στις διεθνείς και εξωτερικές σχέσεις, τις οποίες διατηρούν τα κράτη μέλη ή ακόμη και η ίδια η Ένωση με χώρες στις οποίες συμβαίνουν αυτά τα πράγματα. Θα πρέπει να αναγνωρισθεί το δικαίωμα του ασύλου, εξαιτίας καταδίωξης ή κακοποίησης. Είναι απόλυτη ανάγκη να αντιμετωπισθεί παγκοσμίως αυτό το πρόβλημα. Θα πρέπει να εργαστούμε σκληρά, τόσο στο εσωτερικό όσο και στο εξωτερικό της Ένωσης για την απαγόρευση του σεξουαλικού ακρωτηριασμού των γυναικών. Γι'αυτό το λόγο είναι επείγουσα ανάγκη να ορισθεί ένας παρατηρητής από την Επιτροπή των Ηνωμένων Εθνών για τα Δικαιώματα του Ανθρώπου, ο οποίος ακριβώς θα παρακολουθεί τις περιπτώσεις σεξουαλικού ακρωτηριασμού και, ούτως, θα έχουμε καλύτερες πληροφορίες επ'αυτού και, μ'αυτό τον τρόπο, θα μπορέσουμε να τον αντιμετωπίσουμε με πράξεις.

<SPEAKER ID=151 LANGUAGE="FR" NAME="Leperre-Verrier">
Κυρία Πρόεδρε, είναι καλό να αφιερώνεται μια ημέρα στα δικαιώματα της γυναίκας, αλλά θα ήταν ακόμα καλύτερο να είχαμε τη βεβαιότητα ότι η Ευρωπαϊκή Ένωση αγωνίζεται όλο το χρόνο για την υπόθεση των γυναικών, στην Ευρώπη και αλλού. Διότι γνωρίζουμε ότι τα πρώτα θύματα της παραβίασης των ανθρωπίνων δικαιωμάτων είναι οι γυναίκες, σε αντίφαση, εξάλλου, προς τις διεθνείς συμβάσεις. Οφείλουμε λοιπόν να κινητοποιηθούμε για να παύσουν αυτές οι διακρίσεις.
<P>
Αλλο αντικείμενο ανησυχίας: οι σεξουαλικοί ακρωτηριασμοί. Η UNICEF υπολογίζει τον αριθμό των γυναικών θυμάτων σεξουαλικών ακρωτηριασμών ανά τον κόσμο σε 130 εκατομμύρια. Ο αριθμός αυτός είναι τεράστιος και το τρομερότερο είναι ότι έχει αυξητική τάση. Έτσι, σε αντίφαση προς τη συχνά απατηλή εντύπωση ότι οι γυναίκες εντάσσονται καλύτερα πολιτικά, οικονομικά και κοινωνικά, η κατάσταση της γυναίκας όχι μόνον δεν προοδεύει, ή τουλάχιστον όχι αρκετά, αλλά συχνά υποβαθμίζεται κατά ανησυχητικό τρόπο.
<P>
Πρέπει, κατά πρώτον, να ανησυχούμε για τη διάδοση αυτών των φανατικών ισλαμικών κινημάτων που υποβαθμίζουν τις γυναίκες σε θέση ανηλίκων ατόμων. Από την άποψη αυτή, θεωρώ ιδιαιτέρως κακή την κατάσταση των γυναικών στο Αφγανιστάν. Οι Ταλιμπάν που ανέλαβαν την εξουσία εδώ και μερικούς μήνες τους απαγορεύουν, στο όνομα της σαρία, να εργάζονται, να λαμβάνουν το λόγο δημοσίως ή να συμμετέχουν σε δημόσιες εκδηλώσεις. Είναι υποχρεωμένες να φορούν τσαντόρ και, όπως κατά το Μεσαίωνα, οι μοιχαλίδες λιθοβολούνται. Πρέπει λοιπόν να αντιδράσουμε αποφασιστικά, καταδικάζοντας, ασφαλώς, αλλά και σταματώντας κάθε μορφή συνεργασίας με τη χώρα αυτή, εφόσον δεν γίνονται σεβαστά τα θεμελιώδη δικαιώματα των πολιτών της, ανδρών και γυναικών.
<P>
Εξάλλου, η Ευρωπαϊκή Ένωση πρέπει να αγωνιστεί για την άνευ όρων άμεση απελευθέρωση του Frederic Michel και του Jose Daniel Llorente, αυτών των δύο γάλλων πολιτών υπεύθυνων της ACF που συνελήφθησαν και φυλακίστηκαν αυθαίρετα για το μόνο λόγο ότι γευμάτισαν με εξήντα περίπου αφγανές γυναίκες. Δεν μπορούμε να ανεχθούμε αυτή την αυθαιρεσία, αλλ' ούτε και την τρομοκρατία που ασκείται στις γυναίκες αυτές.

<SPEAKER ID=152 LANGUAGE="DE" NAME="Lenz">
Κυρία Πρόεδρε, αναφέρθηκαν ήδη μερικά επιχειρήματα με τα οποία μπορώ να συμφωνήσω απόλυτα. Γι' αυτό και δε θα τα επαναλάβω. Nομίζω πως στο Aφγανιστάν έχουμε τη χειρότερη στον κόσμο επίσημη καταπίεση των γυναικών, απ' όσα γνωρίζουμε αυτή τη στιγμή, ως επίσημη πολιτική. Ωστόσο, το θέμα αυτό είναι αντικείμενο και άλλου ψηφίσματος, επ' ευκαιρία της Παγκόσμιας Hμέρας της Γυναίκας.
<P>
Δεν μπορεί να επαναλαμβάνεται αρκετά συχνά το πώς παραβιάζονται τα δικαιώματα των γυναικών σε πολλές χώρες. H Παγκόσμια Διάσκεψη για τις Γυναίκες, στο Πεκίνο, ανήκει στο παρελθόν. H Eυρώπη θα πρέπει να είναι μεταξύ των πρώτων που συμβάλουν στην εφαρμογή των αποφάσεων που πάρθηκαν με πολύ κόπο, δηλαδή για τον αγώνα κατά της εμπορίας γυναικών, κοριτσιών και παιδιών, κατά της πορνείας, της παιδικής εργασίας και του αποκλεισμού, στις παραδοσιακές κοινωνίες, πράγμα που απαντούμε εν μέρει και στην Eυρώπη, κυρίως σε μετανάστες. Γυναίκες που ξεφεύγουν από τους δεσμούς της οικογένειας, ίσως και να αποπέμπονται, είναι πολύ συχνά απροστάτευτη λεία, και είναι σχεδόν αδιανόητο για τη χειραφετημένη κοινωνία μας το πώς μπορούν να διωχθούν. Xρειάζονται, παρόλα αυτά, προσεκτικές ενέργειες για να βοηθηθούμε, να κερδίσουμε τις γυναίκες αυτές, διότι μια κοινωνία μπορεί να αλλάξει μόνον από μέσα. Σε επαφή με τις κυβερνήσεις, θα πρέπει να ταχθούμε υπέρ αυτών, κι ελπίζω ο Eπίτροπος Marνn να το κάνει αυτό ιδιαίτερα, διότι εδώ στο Eυρωπαϊκό Kοινοβούλιο ήταν κάποτε αρμόδιος για γυναικεία θέματα.

<SPEAKER ID=153 LANGUAGE="PT" NAME="Ribeiro">
Κυρία Πρόεδρε, θα έπρεπε να κοκκινίζουμε από ντροπή διότι σήμερα, Μάρτιος του 1997, είναι ανάγκη να επαναλάβουμε με σθένος ότι τα δικαιώματα των γυναικών και των ανηλίκων (και, προσθέτω, των ανηλίκων) «είναι αναπαλλοτρίωτο, αναπόσπαστο και αδιαχώριστο τμήμα των παγκόσμιων δικαιωμάτων του ανθρώπου». Πράγμα που από μόνο του αποκαλύπτει ότι τα άτομα αυτά, οι γυναίκες και οι ανήλικοι, δεν θεωρούνται ακόμη παγκοσμίως ως ανθρώπινα όντα.
<P>
Αλλά αυτό είναι το σημείο 1 της δικής μας πρότασης ψηφίσματος. Και συνυπογράφω την επανάληψη και το σθένος, ενώ επιθυμώ ταυτόχρονα να συμμερισθώ τη ντροπή που αισθάνομαι.
<P>
Επιπλέον, οι αιτιολογικές σκέψεις που προηγούνται της πρότασης, δεν αποτελούν ολοκληρωμένη εικόνα. Τους υπολείπονται πολλά πράγματα, κυρίως σε κοινωνικό επίπεδο, σε εκείνο το οποίο είναι ανεξάρτητο από θρησκευτικές επιλογές και πολιτιστικούς αταβισμούς και που έχει ως αποτέλεσμα να θεωρούνται οι άλλες (και οι άλλοι) ως εμπόρευμα προς εκμετάλλευση. Είναι επομένως, και δυστυχώς, μόνο ένα χλωμό δείγμα αυτού που δικαιολογεί να προστεθεί στη ντροπή και η αγανάκτηση.
<P>
Εκφράζω λοιπόν, με το ίδιο σθένος, την αλληλεγγύη και τις καταδίκες που περιλαμβάνονται σε αυτό που πρόκειται να εγκρίνουμε εδώ. 'Οχι ως μία πράξη για ανακούφιση της συνείδησης αλλά ως επιβεβαίωση, επίσης, μία πρόθεσης για αγώνα. Συγκεκριμένο. Καθημερινό.
<P>
Leyla Zana

<SPEAKER ID=154 LANGUAGE="FR" NAME="Pailler">
Κυρία Πρόεδρε, δεκατέσσερις μήνες μετά την απονομή σε αυτή του βραβείου Ζαχάρωφ του Ευρωπαϊκού Κοινοβουλίου, η Λεϊλά Ζάνα συνεχίζει να κρατείται στη φυλακή της Αγκύρας με τρεις άλλους Κούρδους βουλευτές, διότι απήτησε, με την ιδιότητα της βουλευτή, το δικαίωμα των Κούρδων στην ταυτότητά τους. Η Λεϊλά δεν θα μας συγχωρούσε σήμερα μια απλή υπενθύμιση του βραβείου της και της κράτησής της γεμάτη προσποιητή ευαισθησία. Διατηρώ στη μνήμη μου, μετά τη συνάντησή μας στη φυλακή της Αγκύρας και κατά τη δίκη της, την εικόνα μιας νέας γυναίκας με απίστευτη δύναμη και αποφασιστικότητα. Ο αγώνας της είναι και δικός μας, είναι αγώνας για το σεβασμό της δημοκρατίας και των καθολικών δικαιωμάτων. Σήμερα, είναι φυλακισμένη και εμείς, το Ευρωπαϊκό Κοινοβούλιο, είμαστε ανίσχυροι.
<P>
Ψηφίσαμε - όχι όμως και η ομάδα μου - την τελωνειακή ένωση. Παρόλο που δεν την υπερψήφισα, θέλησα να πιστέψω σ' αυτή. Ωστόσο, πρέπει να αναγνωρίσουμε σήμερα, και είναι σκληρό να το λέγει κανείς, ότι είχαμε δίκιο. Πράγματι, ήδη από την επαύριο, οι παραβιάσεις των ανθρωπίνων δικαιωμάτων στην Τουρκία επιδεινώθηκαν. Σήμερα, δεν μπορώ πλέον να επισκεφθώ τη Λεϊλά Ζάνα, όπως έκανα πριν την τελωνειακή ένωση. Παγώσαμε τις συμφωνίες, πράγμα που επιδεινώνει εξάλλου ακόμα περισσότερο τις δυσκολίες των Τούρκων, και τα ανθρώπινα δικαιώματα συνεχίζουν να εμπαίζονται σε αυτή τη χώρα, η οποία επιθυμούμε να προσεγγίσει την Ευρώπη, αλλά της οποίας η κυβέρνηση δεν κάνει καμμία κίνηση και χλευάζει την Ευρώπη.
<P>
Θα ήθελα να ολοκληρώσω δίνοντας το λόγο στη Λεϊλά Ζάνα και επαναλαμβάνοντας όσα μου είπε όταν την επισκέφθηκα στη φυλακή της Αγκύρας: »Είμαι κουρδικής καταγωγής και υπερασπίζομαι την ταυτότητά μου. Θεωρώ πολύ σημαντικό το ρόλο των γυναικών. Ως γυναίκα κουρδικής καταγωγής, θέλω να σταματήσει αυτό το λουτρό αίματος. Ναι, να σταματήσουν όλα αυτά. Ο αγώνας μου για τα ανθρώπινα δικαιώματα θα προωθήσει τη δημοκρατία στην Τουρκία. Είμαι συνειδητοποιημένη και αυτό είναι σήμερα το τίμημα που πρέπει να πληρωθεί. Βρίσκομαι εδώ για τους Κούρδους και για τους Τούρκους». Θα προσθέσω ότι βρίσκεται εκεί για να μας υπενθυμίζει σε τι συνίσταται η αξιοπρέπεια μιας δημοκρατίας.

<SPEAKER ID=155 LANGUAGE="NL" NAME="Bertens">
Πρόεδρε, η βασανιζόμενη στη φυλακή κ. Leila Zana αποτελεί το σύμβολο του μη σεβασμού της ελευθερίας της γνώμης στην Τουρκία. Δεν είναι υπεύθυνη για οποιαδήποτε τρομοκρατική πράξη, απλά εξέφρασε τη γνώμη της. Επί του παρόντος, τρεις βραβευθέντες με το βραβείο Ζαχάρωφ βρίσκονται φυλακισμένοι στη χώρα τους; αυτό, πέραν της Τουρκίας, αφορά τη Βιρμανία και την Κίνα. Τοποθετεί την ευρωπαϊκή χώρα Τουρκία σε μία περίεργη παρέα. Την Τουρκία, μία χώρα με την οποία έχουμε υπογράψει τελωνειακή σύνδεση και διατηρούμε στενές σχέσεις και η οποία είναι μέλος του Συμβουλίου της Ευρώπης.
<P>
Πότε η χώρα αυτή θα εκπληρώσει τις υποσχέσεις που έδωσε έναντι της Ένωσης, πριν την έγκριση από το Ευρωπαϊκό Κοινοβούλιο της τελωνειακής σύνδεσης; Τέσσερις από τους έξι κούρδους βουλευτές εξακολουθούν να κρατούνται στις φυλακές. Αυτοί οι τέσσερις θα πρέπει να ελευθερωθούν, το συντομότερο δυνατόν. Εάν η υπουργός Ciller, στην αρχή αυτής της εβδομάδος, αναφερόταν σοβαρά στη βελτίωση των ανθρωπίνων δικαιωμάτων στη χώρα της, τότε θα μπορούσε να ξεκινήσει με την απελευθέρωση των τεσσάρων κούρδων κοινοβουλευτικών και φυσικά της κ. Leila Zana.
<P>
Η φυλάκιση βουλευτών αποτελεί τον χειρότερο τρόπο για την επίλυση ενός προβλήματος. Η τουρκική κυβέρνηση πρέπει να αρχίσει ένα διάλογο με τις δημοκρατικές κουρδικές οργανώσεις. Αυτός είναι ο μόνος τρόπος για να επιτευχθεί μία διαρκής λύση και να υπάρξει μία καλή συνεργασία με μία, εντούτοις, ευρωπαϊκή χώρα.
<P>
Alois Brunner

<SPEAKER ID=156 NAME="Παπακυριαζής">
Κυρία Πρόεδρε, σ'αυτήν εδώ την αίθουσα στις 30 Ιανουαρίου, πριν από λίγες ημέρες, συζητήσαμε και ψηφίσαμε μία θεμελιακή -κατά τη γνώμη μου- διακήρυξη για τον ρατσισμό, την ξενοφοβία και τον αντισημιτισμό με την ευκαιρία του 1997, έτους κατά του ρατσισμού. Το 95 αποτίσαμε φόρον τιμής στα πενήντα χρόνια από το Ολοκαύτωμα. 'Ομως ζούμε σήμερα μία αναζωπύρωση κάποιας προσπάθειας να σπιλωθεί η μνήμη των θυμάτων, να υπάρξει άρνηση για την γενοκτονία αυτήν. Οι συμπατριώτες μου, οι συμπολίτες μου Εβραίοι της Θεσσαλονίκης πλήρωσαν βαρύ φόρο αίματος στο Ολοκαύτωμα, και ένα όνομα είναι πίσω από τον αφανισμό των Εβραίων της Θεσσαλονίκης, το όνομα του Alois Brunner.
<P>
Πρόσφατα δημοσιεύματα στον διεθνή τύπο επαναλαμβάνουν ότι ο εγκληματίας πολέμου Brunner βρίσκεται εν ζωή και κρύβεται στη Συρία. Αυτό το ψήφισμα που έχω την τιμή να παρουσιάζω σήμερα εκ μέρους της πολιτικής μου ομάδας ζητεί από το Συμβούλιο της Ευρωπαϊκής 'Ενωσης να προχωρήσει σε συγκεκριμένη και ενεργό δράση για την έκδοση και την ποινική δίωξη του Brunner. Διότι εγκλήματα κατά της ανθρωπότητας δεν παραγράφονται, διότι πρέπει εμείς εδώ να βεβαιωθούμε ότι κανένας εγκληματίας πολέμου δεν θα μείνει ατιμώρητος. Αυτός είναι ο ύψιστος συμβολισμός, αυτή είναι η εγρήγορση, αυτή είναι η έννοια που εμείς δίνουμε στο έτος κατά του ρατσισμού, της ξενοφοβίας και του αντισημιτισμού.

<SPEAKER ID=157 NAME="Δημητρακόπουλος">
Κυρία Πρόεδρε, η προσωπική ιστορία του Alois Brunner είναι μία ιστορία βαμμένη από το αίμα αθώων ανθρώπων, Εβραίων της Θεσσαλονίκης, θυμάτων του ρατσισμού. Είναι μία ακόμα περίπτωση του αρρωστημένου ψυχισμού των εγκληματιών του Δευτέρου Παγκοσμίου Πολέμου. Ενώ τίποτε δεν φέρνει πίσω χαμένες ζωές, η απονομή δικαιοσύνης είναι ιστορική αναγκαιότητα και βοηθά στην επούλωση των πληγών που άφησε η προσωπική ιστορία του Alois Brunner.
<P>
Για τον λόγο αυτό, ο Alois Brunner πρέπει να ανευρεθεί, να εκδοθεί, να δικασθεί και να τιμωρηθεί παραδειγματικά. 'Εχετε μπροστά σας ένα ψήφισμα το οποίο το Ευρωπαϊκό Λαϊκό Κόμμα προσυπογράφει και του οποίου την υπερψήφιση ζητεί.

<SPEAKER ID=158 NAME="Van Bladel">
Κυρία Πρόεδρε, σε όλα τα όργανα του Κοινοβουλίου διεξάγονται συζητήσεις σχετικά με το νόημα των επειγόντων ψηφισμάτων. Εάν υπάρχει ένα επείγον ψήφισμα που έχει όντως νόημα αυτό είναι το ψήφισμα που κατατέθηκε σήμερα από το συνάδελφο της σοσιαλιστικής παράταξης. Το θέμα αυτό έπρεπε να είχε συμπεριληφθεί ήδη στην ημερήσια διάταξη. Ο Brunner ήταν βοηθός του Eichmann και ευθύνεται για το θάνατο 125.000 ανθρώπων και τον εκτοπισμό των Εβραίων από την Αυστρία, την Ελλάδα, τη Γιουγκοσλαβία και τη Γαλλία.
<P>
Πρόεδρε, εάν η Συρία ενδιαφέρεται πραγματικά να έχει καλές σχέσεις με την Ευρώπη, ας επιδείξει την καλή της θέληση όσον αορά την ειρηνευτική διαδικαδσία και ας εκδώσει τον άνθρωπο αυτό.
<P>
Επίτροπε Martin, πραγματοποιείτε τακτικά επισκέψεις στην περιοχή αυτή, συμπεριλαμβανομένης και της Συρίας. Ελπίζω ότι θα διαβιβάσετε στον κατάλληλο παραλήπτη την επιθυμία που εκφράζουμε σήμερα. Η τελευταία γνωστή διεύθυνση ήταν rue Hadat 7, στη Δαμασκό. Αναμένω δε ότι θα επιστρέψετε με μια απάντηση.
<P>
Boat people

<SPEAKER ID=159 LANGUAGE="EN" NAME="Ford">
Κυρία Πρόεδρε, το παρόν σχέδιο ψηφίσματος αφορά την απώλεια 282 μεταναστών έξω από τις ελληνικές ακτές τα περασμένα Χριστούγεννα. Αυτό ήταν ένα έγκλημα είτε παράλειψης είτε, πιθανότερο, πρόθεσης, όταν το σκάφος τους εσκεμμένα εμβολίστηκε και βυθίστηκε. Γι' αυτό το έγκλημα κατά της ανθρωπότητας δεν υπήρξε ποτέ επίσημη διερεύνηση. Έχει εξαφανιστεί μέσα σε μια νομική μαύρη τρύπα διότι οι αρχές της Ελλάδας, της Ιταλίας, της Μάλτας και της Αιγύπτου - που όλες συμμετείχαν στη διέλευση των παράνομων μεταναστών - αγνόησαν το θέμα. Ορισμένοι από κείνους που θα μπορούσαν να χρησιμεύσουν ως μάρτυρες εκδόθηκαν από τις ελληνικές αρχές στην Ινδία και επέστρεψαν εκεί χωρίς, επομένως, να μπορούν να καταθέσουν.
<P>
Δυστυχώς, αυτό είναι μόνο ένα από πολλά παρόμοια επεισόδια: το 1993 η οργάνωση ανθρωπίνων δικαιωμάτων Amsterdam United υπολόγισε ότι 393 άτομα πέθαναν προσπαθώντας να εισέλθουν στην Ευρωπαϊκή Ένωση.
<P>
Η παράνομη μετανάστευση είναι παράνομη μετανάστευση αλλά αυτό δεν σημαίνει ότι πρέπει να τιμωρείται με θάνατο. Αυτό που χρειαζόμαστε και θέλουμε είναι η συντονισμένη δράση για την ανεύρεση και προσαγωγή στη δικαιοσύνη των ατόμων που συμμετέχουν στα εγκλήματα αυτά, όποιοι κι' αν είναι - είτε εντός είτε εκτός της Ευρωπαϊκής Ένωσης. Χρειαζόμαστε συντονισμένη δράση από τη EUROPOL και από τη EUROPOL μέσω της INTERPOL σε ολόκληρο τον κόσμο, διότι μέχρι να γίνει αυτό τα εγκλήματα αυτά θα συνεχίσουν να διαπράττονται και άνθρωποι θα εξακολουθήσουν να υφίστανται την ποινή του θανάτου απλά και μόνο επειδή ήθελαν να ταξιδεύσουν στην Ευρωπαϊκή Ένωση.

<SPEAKER ID=160 LANGUAGE="IT" NAME="Tamino">
Κυρία Πρόεδρε, το επεισόδιο το οποίο μόλις μας υπενθύμισε ο συνάδελφος κ. Ford αποτελεί ένα από τα πολυάριθμα επεισόδια που λαμβάνουν χώρα περιοδικώς στην Μεσόγειο και κατά το μήκος των συνόρων της. Τη στιγμή αυτή υπάρχει μία εγκληματική δραστηριότητα που ευνοεί την λαθραία μετανάστευση, με μία μορφή απάτης σχετικά με την παράνομη μεταφορά μεταναστών. Η απάτη αυτή συνδέεται και με την απάτη του παράνομου εργατικού δυναμικού που χρησιμοποιείται όχι μόνο σε οικιακές εργασίες, στον αγροτικό τομέα, στον τομέα της οικοδομής, αλλά δυστυχώς και στην πορνεία. Εκείνες που υφίστανται αυτές τις ζημίες είναι ιδίως οι γυναίκες και τα παιδιά. Οι εγκληματίες στους οποίους αναφέρομαι είναι άτομα αδίστακτα, κατά των οποίων πρέπει να δράσουμε με προσήκοντα τρόπο.
<P>
Αυτός είναι ο λόγος που ζητάμε να γίνει μία έρευνα σε σχέση με τις καταχρήσεις που έχουν σαν θύματα τους παράνομους αυτούς εργάτες, ζητάμε επίσης να υπάρξει ο μεγαλύτερος δυνατός σεβασμός για την ανθρώπινη αξιοπρέπεια αυτών των μεταναστών και να παταχθούν με μεγάλη αποφασιστικότητα όσοι εκμεταλλεύονται αυτή τη δύσκολη κατάσταση των γειτονικών πληθυσμών που βρίσκονται σε πενία. Είμαι της γνώμης ότι το θέμα αυτό πρέπει να περιληφθεί στην ημερήσια διάταξη της Ευρωμεσογειακής Διάσκεψης της Μάλτας που θα λάβει χώρα στις 15 και 16 Απριλίου.

<SPEAKER ID=161 LANGUAGE="DE" NAME="Pirker">
Kυρία Πρόεδρε, αξιότιμοι κυρίες και κύριοι συνάδελφοι, θα ήθελα να πω κάτι βασικό: H Oμάδα του Eυρωπαϊκού Λαϊκού Kόμματος είναι υπέρ της συζήτησης των ανθρωπίνων δικαιωμάτων; είναι υπέρ του να καταγγέλλεται και να τιμωρείται κάθε παραβίαση των ανθρωπίνων δικαιωμάτων και να παίρνονται, κατά το δυνατόν, προληπτικά μέτρα, ούτως ώστε να μην συμβαίνει κάτι τέτοιο γενικώς.
<P>
Ωστόσο, η συζήτηση των ανθρωπίνων δικαιωμάτων δεν επιτρέπεται να χρησιμοποιείται καταχρηστικά, για να μεταφέρονται απλώς θέματα στο Kοινοβούλιο από το κόκκινο-πράσινο, κατά κανόνα με ιδεολογίες γεμάτο, κουτί, προκειμένου εδώ κι εκεί, από διάφορα θέματα, να αποκομίζονται πολιτικά μικροοφέλη. Kάτι τέτοιο δεν επιτρέπεται να γίνεται στην Eπιτροπή Πολιτικών Eλευθεριών και Eσωτερικών Yποθέσεων, όπου, κάτω από τον τίτλο «ανθρώπινο δικαίωμα» και όχι κάτω από τον τίτλο του επείγοντος, ζητείται από Kόκκινους και Πράσινους το δικαίωμα της υγείας ή το δικαίωμα της κοινωνικής ασφάλειας.
<P>
Eίμαστε υπέρ του να καταγγέλλονται οι παραβιάσεις των ανθρωπίνων δικαιωμάτων, υπέρ του να τίθεται το θέμα προς συζήτηση και να περιορίζεται σ' αυτό. Γι' αυτό και η Oμάδα του Eυρωπαϊκού Λαϊκού Kόμματος θα ψηφίσει κατά της πρότασης αυτής που κατατέθηκε από τους Roth και Ford, επειδή θέλει να μας επιβάλει μια συζήτηση εδώ στο Kοινοβούλιο, μια ιδεολογική συζήτηση, σχετικά με την πολιτική μετανάστευση και την αστυνομική συνεργασία μέσα στην Eυρώπη και πέρα από την Eυρώπη, και απειλεί, σε τελική ανάλυση, να στρεβλώσει τη θεώρησή μας στο βασικό μας μέλημα - στο μέλημα της Ένωσης - στην προστασία δηλαδή των ανθρωπίνων δικαιωμάτων.

<SPEAKER ID=162 NAME="Πρόεδρος">
Στην ουσία, θα έπρεπε, σύμφωνα με το άρθρο 47 του Kανονισμού, να σας αφαιρέσω το λόγο, επειδή δε μιλούσατε για ένα θέμα, αλλά κάνατε μια συζήτηση επί θεμελιωδών αρχών. Ήμουν ευτυχής, όμως, που στο τέλος αναφέρατε τη λέξη «ανθρώπινα δικαιώματα». Aυτό με βοήθησε να μην πάρω την απόφαση αυτή.
<P>
Φθάσαμε στο τέλος της συζήτησης. Θα ομιλήσει ο Eπίτροπος κ. Marνn, εξ ονόματος της Eπιτροπής, για όλα τα θέματα που εδώ στη συζήτηση έπαιξαν κάποιο ρόλο.

<SPEAKER ID=163 NAME="Marνn">
Κυρία Πρόεδρε, θα απαντήσω στο σύνολο των διαφόρων παρεμβάσεων, κατά θέμα, προσπαθώντας να είμαι όσο το δυνατόν πιο σύντομος.
<P>
Κατ' αρχήν, όσον αφορά το πρόβλημα του Κοσσυφοπεδίου, είναι βέβαιο ότι η κατάσταση στο Κοσσυφοπέδιο χαρακτηρίζεται από σοβαρές παραβιάσεις των ανθρωπίνων δικαιωμάτων και από συνεχή απογοήτευση των θεμιτών πολιτικών επιδιώξεων των Αλβανών του Κοσσυφοπεδίου, και εξακολουθεί να αποτελεί μια από τις κύριες ανησυχίες της Ευρωπαϊκής Ένωσης σε αυτήν την περιοχή.
<P>
Δεδομένου του σημερινού αναβρασμού στην Αλβανία, υπάρχει κίνδυνος να μετατραπεί σε ακόμα μεγαλύτερη πηγή αποσταθεροποίησης. Η θέση της Ευρωπαϊκής Ένωσης υπήρξε πάντοτε ότι ζητούσε μεγαλύτερο βαθμό αυτονομίας για το Κοσσυφοπέδιο στο εσωτερικό των συνόρων της Γιουγκοσλαβίας που έχουν αναγνωριστεί διεθνώς. Προέτρεψε επίσης τις αρχές του Βελιγραδίου να ξεκινήσουν διάλογο με τους Αλβανούς του Κοσσυφοπεδίου παρουσία μιας τρίτης πλευράς. Λυπάμαι εντούτοις που πρέπει να πω ότι αυτές οι προσπάθειες δεν έχουν ακόμα στεφθεί με επιτυχία. Συνεχίζεται η παραβίαση των ανθρωπίνων δικαιωμάτων και το Βελιγράδι υποστηρίζει ότι το καθεστώς του Κοσσυφοπεδίου αποτελεί ένα καθαρά εσωτερικό ζήτημα· κατά τον ίδιο τρόπο, το Βελιγράδι απορρίπτει το αίτημα της Ευρωπαϊκής Ένωσης να εγκαταστήσει επίσης μια παρουσία στο Κοσσυφοπέδιο.
<P>
Η πλήρης εξομάλυνση των σχέσεων μεταξύ της Γιουγκοσλαβίας και της Ευρωπαϊκής Ένωσης θα καταστεί δυνατή μόνο αν το Βελιγράδι σέβεται πλήρως τα ανθρώπινα δικαιώματα και τα δικαιώματα των μειονοτήτων και παραχωρήσει τον απαραίτητο βαθμό αυτονομίας. Η Ευρωπαϊκή Ένωση θα εξακολουθήσει να προτρέπει τις σημερινές και τις μελλοντικές αρχές της Γιουγκοσλαβίας να προχωρήσουν προς αυτόν το στόχο, θα πρέπει όμως επίσης να καταστήσει σαφές στους Αλβανούς του Κοσσυφοπεδίου ότι δεν υποστηρίζει τις αξιώσεις τους για ανεξαρτησία. Ένας πραγματικός εκδημοκρατισμός της Γιουγκοσλαβίας θα μπορούσε να διευκολύνει μια λύση για το Κοσσυφοπέδιο. Κατά συνέπεια, η Επιτροπή επεξεργάζεται μια στρατηγική για την υποστήριξη της δημοκρατίας, της κοινωνίας των πολιτών και κάποιων ανεξάρτητων μέσων επικοινωνίας.
<P>
Όσον αφορά την Αργεντινή, τα τελευταία χρόνια η Ευρωπαϊκή Επιτροπή υποστήριξε γενικώς τις προσπάθειες των λατινοαμερικανικών χωρών να εγκαθιδρύσουν και να εδραιώσουν πραγματικά δημοκρατικά Κράτη που να σέβονται τα ανθρώπινα δικαιώματα. Κατ' αυτήν την έννοια, θα εξακολουθήσει να υποστηρίζει τις προσπάθειες που πραγματοποιούνται, τόσο από την κοινωνία των πολιτών όσο και από τα κυβερνητικά συστήματα, ώστε να συνεχίσει το δρόμο της δικαιοσύνης και του πλήρους σεβασμού των ανθρωπίνων δικαιωμάτων. Η προσέγγιση αυτή ανταποκρίνεται τόσο στη διμερή Συμφωνία συνεργασίας μεταξύ Ευρωπαϊκής Ένωσης και Αργεντινής του 1990, όσο και στην πιο πρόσφατη μεταξύ Ευρωπαϊκής Ένωσης και Mercosur του Δεκεμβρίου 1995, όπου ορίζεται ότι μια από τις κοινές αρχές που μοιραζόμαστε -και με βάση τις οποίες πρέπει να καθορίζονται οι σχέσεις μας- βασίζεται ακριβώς στο σεβασμό των ανθρωπίνων δικαιωμάτων.
<P>
Κατά την περίοδο 1990-1996, η Ευρωπαϊκή Επιτροπή χρηματοδότησε μια σειρά πρωτοβουλιών, που αποσκοπούσαν στην ανάπτυξη και την εδραίωση ενός Κράτους δικαίου που να σέβεται τα ανθρώπινα δικαιώματα, συνολικής αξίας ενός εκατομμυρίου διακοσίων χιλιάδων Ecu. Μεταξύ άλλων, υποστηρίχθηκε το έργο που πραγματοποιείται σε σχέση με την Ένωση Μητέρων της Πλατείας Μαΐου, οι οποίες έλαβαν, όπως γνωρίζετε, σε διάφορες περιπτώσεις κοινοτική ενίσχυση, ακριβώς προκειμένου να βοηθηθούν στον εντοπισμό των εξαφανισμένων παιδιών.
<P>
Επίσης, αναπτύσσουμε τελευταία ένα πολύ ενδιαφέρον πρόγραμμα, που αφορά την κατάσταση των κρατουμένων στις φυλακές της Αργεντινής, αξίας 300.000 Ecu. Θα πρέπει να πω ότι εδώ συναντήσαμε μεγάλο άνοιγμα από πλευράς των αρχών της Αργεντινής. Πιο συγκεκριμένα, όσον αφορά τον αυτόχθονα πληθυσμό Mapuche στην περιοχή Neuquιn, συμμεριζόμαστε την ανησυχία του Ευρωπαϊκού Κοινοβουλίου, και τη στιγμή αυτή η κατάσταση έχει ως εξής: Η Κυβέρνηση της Αργεντινής δεν αρνήθηκε τον πολιτικό διάλογο με την Ευρωπαϊκή Επιτροπή σχετικά με αυτό το ζήτημα, απεναντίας· αποδέχθηκαν ένα σχέδιο σύμφωνα με το οποίο στις 15 Φεβρουαρίου η Γραμματεία Κοινωνικής Ανάπτυξης του Έθνους, σε συμφωνία με τον Κυβερνήτη του Neuquιn και τους ίδιους τους αυτόχθονες, συνέστησε μια επιτροπή προκειμένου να εκπονήσει μια πρόταση επίλυσης αυτής της διένεξης μέσα σε 90 ημέρες. Η λύση ήταν θετική. Δεν σας κρύβω ότι, βεβαίως, οι αρχές της Αργεντινής μάς παρουσίασαν αμέσως ένα σχέδιο οικονομικής και κοινωνικής ανάπτυξης αυτής της περιοχής, χάρη στο οποίο, ίσως μέσω του κεφαλαίου οικονομικής και χρηματοδοτικής συνεργασίας, θα μπορέσουν να πραγματοποιηθούν αυτά τα μικρά άλματα, τα οποία είναι εκείνα που, τελικά, με τη δύναμη της επιμονής, καταλήγουν να αποδώσουν αποτελέσματα.
<P>
Θα ήθελα τέλος να σας πω ότι η Επιτροπή μόλις ενέκρινε, όσον αφορά ιδιαίτερα τους αυτόχθονες του Wiqui Matacos, στο βόρειο τμήμα της περιοχής Formosa, ένα πρόγραμμα συνεργασίας 5, 5 εκατομμυρίων Ecu, επίσης σε συνεργασία με τις αρχές της Αργεντινής. Δηλαδή, ανεξάρτητα από την πίεση που μπορεί να ασκηθεί -για να απαντήσω σε κάποιο σημείο που αναφέρθηκε- θα πρέπει να παραδεχτούμε ότι οι αρχές της Αργεντινής συνεργάζονται, μας επιτρέπουν να εργαστούμε, και ότι τουλάχιστον ανοίξαμε, στην περίπτωση των Mapuches, μια περίοδο αναμονής 90 ημερών, και στην περίπτωση άλλων μειονοτήτων, ξεκινήσαμε συγκεκριμένα σχέδια οικονομικής και κοινωνικής ανάπτυξης.
<P>
Η γυναίκα και το πρόβλημα της γυναίκας στο Αφγανιστάν. Βεβαίως, η Ευρωπαϊκή Επιτροπή συμμερίζεται πλήρως τα λεγόμενα του Ευρωπαϊκού Κοινοβουλίου, και πιστεύουμε ότι πράγματι η ακραία ερμηνεία - επιμένω στο ακραία- του ισλαμικού νόμου από πλευράς των Talibans βρίσκεται στη ρίζα της εδραίωσης αυτού του καθεστώτος που ενέχει τόσες διακρίσεις εναντίον των γυναικών.
<P>
Τέλος, υπάρχει μια άλλη σειρά ζητημάτων που αφορούν την εσωτερική κατάσταση της χώρας αυτής, όπου ανεξάρτητα από τις προσπάθειες που μπορεί να καταβληθούν δεν φαίνεται να είναι δυνατόν, βραχυπρόθεσμα, να εργαστούμε πέρα από τις ΜΚΟ σε πολιτικούς όρους, με τις αφγανικές αρχές, λόγω της ίδιας της εσωτερικής κατάστασης. Συνεπώς, δεν έχω να σας προσφέρω κάτι ως συγκεκριμένη λύση, αλλά μόνο να επιβεβαιώσω τις καταγγελίες σας.
<P>
Όσον αφορά τη Λευλά Ζάνα, βεβαίως και έχουμε επιμείνει επανειλημμένως στις τουρκικές αρχές προκειμένου να πραγματοποιηθούν χαρακτηριστικές κινήσεις σε ό, τι αφορά την κατάσταση της Λευλά Ζάνα, καθώς και όσον αφορά άλλους βουλευτές του DEP που έχουν φυλακιστεί. Κάποιος από αυτούς, όπως ανάφερε ο κ. Bertens, απελευθερώθηκε, αλλά όχι όλοι.
<P>
Επιμένουμε πάντοτε στη βελτίωση της κατάστασης των ανθρωπίνων δικαιωμάτων και στη συνέχιση της δημοκρατικής μεταρρύθμισης της χώρας, η οποία ξεκίνησε στα τέλη του 1995. Η μεταρρύθμιση αυτή είναι απαραίτητη, πολύ περισσότερο όταν η ίδια η τουρκική Κυβέρνηση διεκδικεί τη στιγμή αυτή την υποψηφιότητά της ως πλήρες και ισότιμο μέλος της Ευρωπαϊκής Ένωσης. Μπορώ να σας πω ότι έχουμε επίγνωση του ανοίγματος, της προαγγελίας του ανοίγματος, στο οποίο προέβη η κ. Τσιλλέρ, ότι θα εγκριθεί ως τα τέλη του 1997 ένας νόμος για την άρση των εμποδίων στην ελευθερία της έκφρασης που υφίστανται στην Τουρκία. Είναι μια καλή είδηση. Είναι ένα στοιχείο εξέλιξης. Δεν πιστεύουμε ότι θα επιλυθούν όλα τα προβλήματα, αλλά αυτό ακριβώς είναι που επιθυμούμε: μόνιμη και διαρκή εξέλιξη, ακόμη και αν γίνεται βήμα το βήμα.
<P>
Όσον αφορά την παρουσία του Alois Brunner στη Συρία, η Επιτροπή έκανε κάποια διαβήματα, όπως και η Τρόικα του Συμβουλίου Υπουργών. Αυτό που μπορώ να σας πω είναι ότι η συριακή Κυβέρνηση αρνείται ότι αυτός ο εγκληματίας πολέμου βρίσκεται σε συριακό έδαφος. Υπάρχουν δημοσιογραφικές πληροφορίες, όταν όμως ζητήσαμε επίσημη διαβεβαίωση σε διπλωματικό επίπεδο, μας είπαν και μας επανέλαβαν ότι ο εν λόγω εγκληματίας πολέμου δεν βρίσκεται σε αυτήν τη χώρα.
<P>
Πέραν αυτού, η Επιτροπή συμμερίζεται βεβαίως τη θέση ότι οι εγκληματίες πολέμου πρέπει να συλλαμβάνονται και να δικάζονται.
<P>
Σχετικά με το ζήτημα των Boat People , στο οποίο αναφέρθηκε ο κ. Ford και άλλοι βουλευτές, βεβαίως και πρόκειται για ένα φαινόμενο εκμετάλλευσης πολιτών τρίτων χωρών από εγκληματικά δίκτυα που οργανώνουν τη λαθρομετανάστευση! Βεβαίως, έχουμε επίγνωση του προβλήματος, και συμφωνούμε ότι πρέπει να καταπολεμηθεί το εμπόριο ανθρώπων και η παράνομη εργασία και ότι πρέπει να διώκονται τα παράνομα δίκτυα της λαθρομετανάστευσης.
<P>
Τρία σημεία σχετικά με αυτό το θέμα: Έχουν ληφθεί διάφορα μέτρα σχετικά με το ειδικό θέμα του εμπορίου ανθρώπων με σκοπό τη σεξουαλική εκμετάλλευση. Τον περασμένο Ιανουάριο εγκρίθηκε μια κοινή δράση που αναφέρεται στην τυποποίηση της συμπεριφοράς των λαθρεμπόρων και στη βελτίωση της συνεργασίας μεταξύ των Κρατών μελών. Δημιουργήθηκε ένα πρόγραμμα κατάρτισης, το πρόγραμμα STOP, σκοπός του οποίου είναι η ανταλλαγή ενημέρωσης και κατάρτισης για την καταπολέμηση του εμπορίου ανθρώπων και τη σεξουαλική εκμετάλλευση ανηλίκων. Και τον Δεκέμβριο του 1996 εγκρίθηκε μια κοινή δράση με την οποία διευρύνεται η εντολή της Ευρωπαϊκής Υπηρεσίας Δίωξης Ναρκωτικών και στο λαθρεμπόριο ανθρώπων. Και η Ένωση, μέσω της Ευρωπαϊκής Υπηρεσίας Δίωξης Ναρκωτικών, άρχισε ήδη να εργάζεται σε αυτόν τον τομέα.
<P>
Δεύτερον, σχετικά με το ευρύτερο ζήτημα των εγκληματικών δικτύων που οργανώνουν τη λαθρομετανάστευση, υπάρχει μια τακτική ανταλλαγή πληροφοριών με την αντίστοιχη ομάδα εργασίας του Συμβουλίου που ονομάζεται ακριβώς Κέντρο Πληροφόρησης, όπου διεξάγονται συζητήσεις και ανταλλάσσονται πληροφορίες σχετικά με τη διέλευση των συνόρων και τη μετανάστευση. Επιχειρείται να επανεξεταστεί ολόκληρο το πεδίο των αδικημάτων που σχετίζονται με τη λαθρομετανάστευση. Αυτό που συμβαίνει είναι ότι η λαθρομετανάστευση που γίνεται μέσω εγκληματικών συμμοριών και μέσω εγκληματικών δικτύων αποτελεί οπωσδήποτε αδίκημα, και αν και εμφανίζεται ως κοινοτοπία, θα πρέπει να καταφερθούμε βασικά εναντίον της οργάνωσης αυτών των δικτύων, αν επιθυμούμε να φανούμε αποτελεσματικοί.
<P>
Και τρίτον, το Συμβούλιο Υπουργών ασχολήθηκε με την παράνομη εργασία πολιτών τρίτων χωρών, και το κείμενο που ενέκρινε το Συμβούλιο Υπουργών επισημαίνει ότι το λαθρεμπόριο εργατικού δυναμικού θα πρέπει να θεωρείται αδίκημα και να επιφέρει ποινικές κυρώσεις. Οι εν λόγω κυρώσεις θα πρέπει να είναι αποτελεσματικές και να επιτρέπουν την εξάλειψη επιπλέον κερδών ή άλλων πλεονεκτημάτων για τους επιχειρηματίες. Η νομοθετική εργασία που υλοποιούν τα Κράτη μέλη και οι ίδιες οι διοικήσεις συνεπάγεται μια μεγάλη αλλαγή, και γι' αυτόν το λόγο, αυτό που κάνουμε -σχετικά με ένα θέμα που ο κ. Ford γνωρίζει επαρκώς- είναι να εφαρμόζουμε επίσης και σε αυτό το ζήτημα τη θέση του προϋπολογισμού εναντίον του ρατσισμού, της ξενοφοβίας και του αντισημιτισμού. Και κατά κάποιον τρόπο -πρόκειται για μια παλαιά συζήτηση στην οποία συμμετείχατε πριν από πολλά χρόνια- επιχειρείται να διαμορφωθεί μια απάντηση πολιτικού τύπου. Επιμένω όμως: σύμφωνα με τα δεδομένα που διαθέτει η Επιτροπή, πρόκειται για δίκτυα εγκληματικού χαρακτήρα που πρέπει να αντιμετωπίζονται βασικά από την άποψη του ελέγχου, και βεβαίως, της ποινικής και δικαστικής καταστολής.

<SPEAKER ID=164 NAME="Πρόεδρος">
H συζήτηση έληξε.
<P>
H ψηφοφορία θα διεξαχθεί σήμερα, στις 17.30.

<SPEAKER ID=165 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων πέντε προτάσεων ψηφίσματος:
<P>
B4-0197/97 του κ. Morris, εξ ονόματος της Oμάδας του Eυρωπαϊκού Σοσιαλιστικού Kόμματος, για τη συνθήκη περί μη διάδοσης των πυρηνικών όπλων;-B4-0221/97 του κ. Bertens, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τη συνθήκη περί μη διάδοσης των πυρηνικών όπλων;-B4-0229/97 της κ. Schroedter, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την αναθεώρηση της συνθήκης περί μη διάδοσης των πυρηνικών όπλων και τη σύμβαση για τα πυρηνικά όπλα;-B4-0241/97 του κ. Dell' Alba, εξ ονόματος της Oμάδας της Eυρωπαϊκής Pιζοσπαστικής Συμμαχίας, για τη συνθήκη περί μη διάδοσης των πυρηνικών όπλων;-B4-0253/97 του κ. Aλαβάνου και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τη συνθήκη περί μη διάδοσης των πυρηνικών όπλων.
<SPEAKER ID=166 LANGUAGE="SV" NAME="Theorin">
Κυρία Πρόεδρε, η ανάπτυξη των όπλων μαζικής καταστροφής, ιδιαιτέρως τα πυρηνικά όπλα, αποτελούν μια τεράστια απειλή κατά της ασφάλειας της Ένωσης και της παγκόσμιας ασφάλειας γενικότερα. Το Ευρωκοινοβούλιο έχει ένα πολύ έντονο ενεργό ενδιαφέρον στο ζήτημα των πυρηνικών όπλων. Όπως κατέστησε σαφές η Επιτροπή της Canberra φυσικά δεν υπάρχει στην πραγματικότητα καμία ασφάλεια πριν καταστραφούν όλα τα πυρηνικά όπλα. Η ΕΕ έχει επίσης παίξει έναν ενεργό ρόλο στο έργο της διακοπής της διάδοσης των πυρηνικών όπλων και στο έργο του αφοπλισμού. Στην Διάσκεψη Διάδοσης και στην Εξεταστική Διάσκεψή της του 1995 ελήφθη η απόφαση της παράτασης της Συνθήκης επ&#x02BC;αόριστον, κάτι το οποίο δεν σημαίνει ότι η συμφωνία λειτουργεί από μόνη της χωρίς εξέταση, ή ότι παρατείνεται χωρίς όρους.
<P>
Η Προπαρασκευαστική Επιτροπή συναντάται στην Νέα Υόρκη στις 7-18 Απριλίου. Εκεί θα λάβει χώρα μία σημαντική εργασία ώστε να μπορεί να γίνει μία νέα και ενισχυμένη εξέταση των διαπραγματεύσεων για την μη - διάδοση των πυρηνικών όπλων. Κάθε βήμα προς τον αφοπλισμό των πυρηνικών όπλων είναι φυσικά μία βοήθεια του έργου της μη - διάδοσης. Το άρθρο 6 του Συμφώνου υπαγορεύει επίσης ότι οι πυρηνικές δυνάμεις θα αφοπλίσουν τα πυρηνικά όπλα.
<P>
Στην πρόταση ψηφίσματος και στις τροπολογίες υπογραμμίζουμε τη σημασία της δήλωσης του Διεθνούς Δικαστηρίου για το παράνομο της χρήσης των πυρηνικών όπλων, την έκθεση της Επιτροπής της Canberra για έναν κόσμο απαλλαγμένο από τα πυρηνικά όπλα καθώς και τις γνωμοδοτήσεις που έδωσαν στην δημοσιότητα πρώην στρατηγοί και ναύαρχοι, τον Δεκέμβριο του 1996 για την υποχρέωση των πυρηνικών δυνάμεων να εργάζονται καλή τη πίστει για τον αφοπλισμό των πυρηνικών όπλων. Αυτές οι γνωμοδοτήσεις είναι σημαντικές συνεισφορές για την υλοποίηση του άρθρου 6 του Συμφωνίας για τη μη διάδοση των πυρηνικών (ΝΡΤ).
<P>
Υπενθυμίζουμε ότι η πρόταση ψηφίσματος της Γενικής Συνέλευσης του ΟΗΕ για το ότι, οι διαπραγματεύσεις, που μπορεί να οδηγήσουν σε μία Συνθήκη για τα πυρηνικά όπλα, μπορούν να αρχίσουν κατά τη διάρκεια του 1997. Η πρόταση ψηφίσματος ζητεί να παρουσιάσει το Συμβούλιο μία σειρά προτάσεων για την ενίσχυση του ΝΡΤ και του περαιτέρω έργου της ΕΕ κατά την Διάσκεψη ΝΡΤ στην Νέα Υόρκη, μεταξύ άλλων προτάσεις για μια εννιαία στάση ώστε να αφιερωθεί ο μέγιστος χρόνος στα συγκεκριμένα ζητήματα, στην αναθεώρηση, τόσο της Συνθήκης όσον και των αρχών και στόχων της. προτάσεις για ένα νέο τυπικό σύστημα ανακοίνωσης αποτελεσμάτων που έχουν επιτευχθεί και μελλοντικών προτάσεων για την εφαρμογή του ΝΡΤ, καθώς και ότι η Προπαρασκευαστική Διάσκεψη του έτους 2000 θα χρησιμοποιηθεί μόνο για να προετοιμάσει την Εξεταστική Διάσκεψη ώστε οι τρείς προηγούμενες προπαρασκευαστικές Διασκέψεις να μπορούν να συζητήσουν το συγκεκριμένο ζήτημα.
<P>
Ζητούμε να επικυρώσουν αμέσως όλα τα κράτη μέλη της ΕΕ το Σύμφωνο Διακοπής των δοκιμών πυρηνικών όπλων και να το κάνουν από κοινού ώστε να οδηγήσουν και άλλα κράτη να κάνουν το ίδιο. Καλούμε τέλος τα κράτη μέλη να βοηθήσουν να αρχίσουν οι διαπραγματεύσεις το 1997 που μπορεί να οδηγήσουν σε ένα σύμφωνο κατάργησης όλων των πυρηνικών όπλων.

<SPEAKER ID=167 LANGUAGE="NL" NAME="Bertens">
Πρόεδρε, κυρία Theorin θα ήθελα να σας ευχαριστήσω θερμά, επειδή καθώς μιλήσατε πριν από εμένα, είπατε αυτά που θα μπορούσα να πω, αλλά, εντούτοις, θα ήθελα να προσθέσω και εγώ ορισμένα πράγματα.
<P>
Η συνέχιση του πυρηνικού αφοπλισμού είναι επιθυμητή και γι'αυτό η προσεχής συνάντηση του Prepcom στη Νέα Υόρκη είναι ιδιαίτερα μεγάλης σημασίας. Η διαδικασία για τη μη διάδοση των πυρηνικών όπλων μπορεί να αποτελέσει μία δυναμική για τον πυρηνικό αφοπλισμό και, επ'αυτού, η Ένωση διαδραμάτισε έναν πολύ σημαντικό ρόλο με την προετοιμασία της συμφωνίας του 95 για τη μη διάδοση των πυρηνικών όπλων. Επί του παρόντος, το Συμβούλιο θα πρέπει να χρησιμοποιήσει την ευκαιρία, ώστε να ασκήσει αποφασιστική επιρροή, μέσω της ομοφωνίας, κατά τη διάρκεια των διαπραγματεύσεων, καθώς και ένα συμβιβαστικό ρόλο μεταξύ των δύο άκρων. Για το λόγο αυτό, ζητήσαμε από την ολλανδική Προεδρία, και μέσω του υπουργού Van Mierlo, να δώσει ιδιαίτερη προσοχή στο θέμα. Η Ένωση θα πρέπει να παρέμβει, ώστε οι αναθεωρητικές διασκέψεις να καταστούν καλά διαρθρωμένες και αποτελεσματικές, μέσω της στήριξής τους στην αξιολόγηση της τήρησης των υποσχέσεων, τις οποίες έδωσαν οι χώρες στα πλαίσια της διεθνούς διαδικασίας διαπραγματεύσεων. Πρωταρχικό καθήκον αποτελεί, επίσης, η επικύρωση του CTBT, καθώς και η ανάληψη δράσεων για να ισχύσει η Συνθήκη διεθνώς.

<SPEAKER ID=168 LANGUAGE="DE" NAME="Schroedter">
Kυρία Πρόεδρε, αγαπητοί κυρίες και κύριοι συνάδελφοι, η πρόταση ψηφίσματος που έχει κατατεθεί, από κοινού, από έξι πολιτικές ομάδες, δεν περιέχει τίποτε που να μην το έχουμε πει εδώ και πολύ καιρό. Έτσι το Kοινοβούλιό μας χάνει, κοιμώμενο, τις επίκαιρες εξελίξεις. Δεν υπάρχει καμιά αμφιβολία ότι τα πυρηνικά όπλα προγράφονται σε διεθνή κλίμακα. Tο να διατηρήσουμε τη δυνατότητα της απειλής τους και να σχεδιάσουμε το πρώτο κτύπημα, απορρίπτεται ακόμη και από τους ίδιους τους στρατηγούς, επειδή δεν αποφέρει κανένα στρατηγικό πλεονέκτημα, παρά μόνο ατέλειωτο πόνο για την ανθρωπότητα και το περιβάλλον, για γενιές ολόκληρες.
<P>
Tο 1997 είναι ο χρόνος των αποφασιστικών διαβημάτων για τον πυρηνικό αφοπλισμό. Στη συνάντηση κορυφής Kλίντον-Γέλτσιν, θα γίνουν εκτενείς προτάσεις για τον αφοπλισμό στρατηγικών πυρηνικών όπλων. Tο Kοινοβούλιο θα πρέπει να επιμείνει να συμμετάσχουν, ενεργά και σοβαρά, και η Γαλλία και η Mεγάλη Bρετανία σ' αυτές στις προτάσεις και τις προσπάθειες αφοπλισμού.
<P>
Tο Kοινοβούλιο έχει ευθύνη, αν θέλει να είναι αξιόπιστο, να παρεμποδίσει μια λανθάνουσα υπονόμευση της συνθήκης για τη μη διάδοση των πυρηνικών όπλων, στα πλαίσια της εναρμόνισης εξωτερικής πολιτικής και της πολιτικής ασφαλείας. Έχει ευθύνη να προωθήσει τώρα τις διαπραγματεύσεις για τον αφοπλισμό και να φροντίσει να μη γίνουν ξαφνικά ευρωπαϊκές οι γαλλικές και γερμανικές δυνάμεις, και να μην γίνουν κανόνας οι μυστικές συνομιλίες με τη Γερμανία, ή οι προσπάθειες να δημιουργηθούν τετελεσμένα γεγονότα στη γερμανο-γαλλική σύνοδο κορυφής.
<P>
Aγαπητοί συνάδελφοι, δεν νομίζετε πως αξίζει να μαλώσουμε για μια απαλλαγμένη από πυρηνικά όπλα Eυρώπη ως σύμβολο μιας ειρηνικής Eυρώπης;

<SPEAKER ID=169 LANGUAGE="FR" NAME="Dupuis">
Κυρία Πρόεδρε, θα ήθελα να μιλήσουμε και για τον πολιτικό πυρηνικό αφοπλισμό, διότι σύμφωνα με πληροφορίες που δημοσιεύθηκαν τις τελευταίες ημέρες στον τύπο, υπάρχουν σταθμοί παραγωγής πυρηνικής ενέργειας που ρυπαίνουν μόνον με την άμπωτη. Αυτό είναι μόνον ένα παράδειγμα μεταξύ πολλών. Στην Ιαπωνία επίσης, αυτές τις τελευταίες ημέρες, είδαμε ότι οι πολιτικοί σταθμοί παραγωγής πυρηνικής ενέργειας είναι αρκετά επικίνδυνοι. Δεν εστιάζομαι λοιπόν στην στρατιωτική πυρηνική ενέργεια.
<P>
Αντιθέτως, είμαι πολύ ευτυχής για το ότι ο Επίτροπος Marin είχε την υπομονή να μείνει μαζί μας μερικά λεπτά ακόμα, διότι στον τομέα του αφοπλισμού, ένα σημαντικό πρόβλημα συνίσταται στη σύμπλευση Ινδίας και Πακιστάν. Η Ινδία, ιδίως, έχει ένα γείτονα που δεν διακρίνεται για δημοκρατία, αλλά διαθέτει ισχυρό εξοπλισμό: τη Λαϊκή Δημοκρατία της Κίνας, μέλος του Συμβουλίου Ασφαλείας και μια από τις πυρηνικές δυνάμεις που αποφασίζουν σε γενικές γραμμές το ρυθμό του αφοπλισμού. Πρέπει οπωσδήποτε να περιληφθεί η Ινδία, η οποία αντιμετωπίζει μεγάλα προβλήματα ασφάλειας, της οποίας 30.000 τετραγωνικά χιλιόμετρα εδάφους συνεχίζουν να κατέχονται από τη Λαϊκή Δημοκρατία της Κίνας και η οποία δεν βρίσκεται σε κατάσταση που να της επιτρέπει να συζητήσει και να εγγυηθεί την ασφάλειά της. Δεδομένου ότι ο κ. Marin είναι αρμόδιος γι' αυτό το μέρος του κόσμου, ελπίζω ότι θα έχει την ευκαιρία να αναλάβει πρωτοβουλίες προς την κατεύθυνση αυτή.

<SPEAKER ID=170 LANGUAGE="DE" NAME="Gόnther">
Kυρία Πρόεδρε, επιτρέψτε μου να πω στην προλαλήσασα ότι η Γερμανία δεν έχει, δε θέλει και δεν πρόκειται να έχει πυρηνικά όπλα. Aυτό θα ήθελα, παρακαλώ να το μάθουν όλοι. Ως μέλος της Eπιτροπής Aνάπτυξης, νοιώθω κάποια ανησυχία, διότι φαίνεται πολύ πιθανόν, ορισμένες χώρες να προβάλλουν την κατοχή ή την ανάπτυξη πυρηνικών όπλων ως ένα είδος συμβόλου, ούτως ώστε να είμαστε υποχρεωμένοι να παρακολουθούμε με ιδιαίτερα κριτικό μάτι την ανάπτυξη στις χώρες με ανερχόμενες οικονομίες.
<P>
Eίμαστε υποχρεωμένοι να καταφύγουμε στην καλή θέληση όλων εκείνων που υπογράφουν τέτοιες συνθήκες μη διάδοσης ή παύσης των πυρηνικών δοκιμών. Σε καμιά περίπτωση όμως, δεν έχουμε ένα μέσο για να επιβάλουμε την τήρηση αυτών των συνθηκών. Γι' αυτό και επιδοκιμάζω, στο κοινό ψήφισμα, την επισήμανση ότι θα πρέπει να καταβληθούν αυξημένες προσπάθειες προς την κατεύθυνση του να υποχρεωθούν οι χώρες αυτές να δεχθούν πράγματι μια τέτοια απαγόρευση μη διάδοσης των πυρηνικών όπλων και παύσης των πυρηνικών δοκιμών.

<SPEAKER ID=171 LANGUAGE="IT" NAME="Αmadeo">
Σχετικά με θέμα της πυρηνικής ενέργειας, ο Enrico Fermi έγραψε: »Οποιος δεν φοβάται δεν είναι φυσιολογικός άνθρωπος». Με αυτά τα λόγια υπονοούσε ότι ο φόβος είνσι χαρακτηριστικό όλων μας και ότι συνεπώς ο συλλογικός φόβος αποτελεί την κανονική κατάσταση. Ο κόσμος θέλει να φύγει από την κατάσταση αυτή και ζητά να ελευθερωθεί από το πυρηνικό άγχος. Ο τρόπος σήμερα υπάρχει και μας προσφέρεται από την Συνθήκη για τη μη διάδοση των πυρηνικών όπλων, που επιβεβαιώνεται από τις συμφωνίες που έχουν ήδη υπογραφεί σχετικά με τους χρόνους αναθεώρησης και από τις αρχές και τους στόχους στο θέμα του αφοπλισμού. Ζητάμε εν τούτοις από το Συμβούλιο να ασκήσει τις δέουσες πιέσεις πάνω στα κράτη μέλη ώστε να επικυρώσουν και τη Συνθήκη για την απαγόρευση των πυρηνικών δοκιμών και να παρέμβουν προς εκείνες τις χώρες που δεν έχουν υπακούσει στο πυρηνικό μορατόριουμ, προβλέποντας επίσης και τη διακοπή των ενδεχομένων συμφωνιών συνεργασίας που συζητούνται τη στιγμή αυτή.

<SPEAKER ID=172 NAME="Marνn">
Κυρία Πρόεδρε, τις παραμονές της πρώτης συνεδρίασης της προπαρασκευαστικής επιτροπής για τη διαδικασία ενισχυμένης αναθεώρησης της Συνθήκης Μη Διάδοσης των Πυρηνικών Όπλων, που θα διεξαχθεί στη Νέα Υόρκη μεταξύ 7 και 18 Απριλίου 1997, μπορώ να σας πω ότι η Επιτροπή πρεσβεύει ότι η Ευρωπαϊκή Ένωση θα κάνει ό, τι είναι δυνατόν για να διαδραματίσει στη συνάντηση αυτή εποικοδομητικό ρόλο, με σκοπό η πρώτη αυτή προσπάθεια να αποδώσει θετικά αποτελέσματα, και να μπει από την αρχή σε καλό δρόμο η νέα διαδικασία αναθεώρησης της Συνθήκης Μη Διάδοσης. Από την άποψη αυτή, η Επιτροπή εκτιμά ότι πρέπει να αναθεωρηθούν όλα ανεξαιρέτως τα δικαιώματα και οι υποχρεώσεις της Συνθήκης Μη Διάδοσης, εφόσον αυτή αποτελεί τον ακρογωνιαίο λίθο του διεθνούς καθεστώτος μη διάδοσης. Η απόφαση που υιοθετήθηκε το Μάιο του 1995 σχετικά με τις αρχές και τους στόχους της μη διάδοσης και τον πυρηνικό αφοπλισμό, αποτελεί ένα σημαντικό έγγραφο για την αξιολόγηση της εφαρμογής της Συνθήκης Μη Διάδοσης. Και η Ευρωπαϊκή Ένωση επιθυμεί να επωφεληθεί κατά το μέγιστο από τα πλεονεκτήματα που προσφέρει η βελτίωση της διαδικασίας αναθεώρησης.
<P>
Όσον αφορά τις συγκεκριμένες ερωτήσεις που θέτει ο κ. Dupuis, η εντύπωσή μου είναι ότι, αφού συνόδεψα περισσότερες από μία Τρόικα στις χώρες που αναφέρατε, δεν βλέπω βραχυπρόθεσμα καμιά χαρακτηριστική κίνηση από πλευράς κανενός από τους συνομιλητές που επισημάνατε. Βεβαίως όμως, η θέση της Ευρωπαϊκής Ένωσης παρουσιάστηκε ανοιχτά. Και είμαι βέβαιος τελικά, ότι τα μέλη της Ευρωπαϊκής Ένωσης θα λάβουν υπόψη το στόχο αυτού του ψηφίσματος που βαίνει ουσιαστικά προς την ίδια κατεύθυνση: να επιχειρήσει, όταν ξεκινήσει η δεύτερη διαδικασία αναθεώρησης, να αναθεωρηθούν πραγματικά όλα ανεξαιρέτως -επιμένω- τα δικαιώματα και οι υποχρεώσεις της Συνθήκης Μη Διάδοσης. Βεβαίως αυτή είναι μια πρόταση που θα κάνει η Ευρωπαϊκή Ένωση. Δεν σας κρύβω ότι η συζήτηση σχετικά με αυτό το συγκεκριμένο ζήτημα θα είναι πάντοτε πολύ πολύ δύσκολη και πολύπλοκη.

<SPEAKER ID=173 NAME="Πρόεδρος">
H συζήτηση έληξε.
<P>
H ψηφοφορία θα διεξαχθεί σήμερα, στις 17.30.

<SPEAKER ID=174 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων πέντε προτάσεων ψηφίσματος:
<P>
B4-0200/97 του κ. Apolinαrio και του κ. Colajianni, εξ ονόματος της Oμάδας του Eυρωπαϊκού Σοσιαλιστικού Kόμματος, για το σεισμό στο Iράν και την αναγκαιότητα ανθρωπιστικής βοήθειας;-B4-0243/97 του κ. Pasty και του Azzolini, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την αναγκαιότητα ανθρωπιστικής βοήθειας στο σεισμόπληκτο πληθυσμό στο Iράν;-B4-0265/97 του κ. Pettinari εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για το σεισμό στο Bόρειο Iράν;-B4-0203/97 του κ. Correia, εξ ονόματος της Oμάδας του Eυρωπαϊκού Σοσιαλιστικού Kόμματος, για την κακοκαιρία στις Aζόρες;-B4-0205/97 του κ. Miranda, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τις πλημμύρες στη Mοζαμβίκη.Σεισμός στο Iράν

<SPEAKER ID=175 LANGUAGE="PT" NAME="Apolinΰrio">
Κυρία Πρόεδρε, κύριε Επίτροπε, κυρίες και κύριοι βουλευτές, το Ευρωπαϊκό Κοινοβούλιο είχε μία σταθερή, σαφή, αποφασισμένη θέση καταδίκης της πολιτικής της παραβίασης των δικαιωμάτων του ανθρώπου την οποία εφαρμόζουν οι αρχές του Ιράν - ακόμη και με την καταδίωξη του Σάλμαν Ράσντι -, έκδηλη στις διαδοχικές παραβιάσεις των δικαιωμάτων του ανθρώπου, έκδηλη στη φυλάκιση του Tsa Qui, έκδηλη σε ενέργειες διεθνούς τρομοκρατίας, οι οποίες προέρχονται ενδεχομένως από την ιρανή κυβέρνηση.
<P>
Και, επομένως, έχουμε θέση καταδίκης και σαφούς διαχωρισμού, αλλά θέλουμε με το ψήφισμα αυτό να εκδηλώσουμε την αλληλεγγύη μας προς τους πληθυσμούς, διότι ο αγώνα μας, η κριτική μας δεν αφορά τους πληθυσμούς αλλά βεβαίως την κυβέρνηση και, έτσι, να επιστήσουμε την προσοχή, να απευθύνουμε έκκληση, μέσω των ανθρωπιστικών οργανώσεων, να δοθούν όλα τα δείγματα αλληλεγγύης προς τους πληθυσμούς που είναι θύματα του πρόσφατου σεισμού.

<SPEAKER ID=176 LANGUAGE="FR" NAME="Andrι-Lιonard">
Κυρία Πρόεδρε, η Μοζαμβίκη, οι Αζόρες και το Ιράν σημαδεύτηκαν από τρεις φυσικές καταστροφές και θα ήθελα να εκφράσω εδώ την αλληλεγγύη μου και την αλληλεγγύη της ομάδας μου προς τις οικογένειες των θυμάτων και προς τους πληγέντες. Είναι αυτονόητο ότι είμαστε αλληλέγγυοι στη βοήθεια που θα προσφέρει η Ένωση στους πληθυσμούς.
<P>
Ωστόσο, κυρία Πρόεδρε, θα ήθελα να εκφράσω επίσης τη λύπη μου και τη λύπη της ομάδας μου για το ότι δεν επετεύχθη συμφωνία για την εγγραφή της κατάστασης στην Αλγερία στα επείγοντα. Παρόλο που δεν πρόκειται για φυσική καταστροφή για την οποία μπορούμε να επέμβουμε, θεωρώ ότι και η τρομοκρατία αποτελεί καταστροφή, απολύτως παρούσα, δυστυχώς, στην Αλγερία. Ο μη σεβασμός της ελευθερίας έκφρασης, η παραβίαση των ανθρωπίνων δικαιωμάτων και η τρομοκρατία συνεχίζουν να είναι παρόντες στην Αλγερία και δεν συμμερίζομαι την αισιοδοξία του κ. Ataf, την οποία είδαμε σήμερα το πρωί, όταν ισχυρίζεται ότι η εξάλειψη της τρομοκρατίας δεν είναι παρά θέμα χρόνου.
<P>
Κατά τις προηγούμενες παρεμβάσεις μου, είχα ήδη τονίσει το ότι ο τύπος στη χώρα αυτή είναι φιμωμένος. Όμως, η σιωπή διαιωνίζει την καταπίεση. Πρέπει λοιπόν να δοθεί ο λόγος στον τύπο, διότι υπόκειται στην ισλαμική βία και στις πιέσεις της εξουσίας. Κάθε φορά που οι αλγερινές αρχές κατηγορούνται για παραβίαση των ανθρωπίνων δικαιωμάτων, αντιδρούν χλιαρά. Ένα είναι σίγουρο: χωρίς τη διεθνή αλληλεγγύη, ο ανεξάρτητος τύπος θα είχε εξαφανιστεί εδώ και καιρό από την Αλγερία.
<P>
Συμπερασματικά, κυρία Πρόεδρε, λυπούμαι για το ότι το Ευρωπαϊκό Κοινοβούλιο δεν έχει ακόμα καθορίσει σαφή στάση όσον αφορά την αλγερινή προβληματική. Η παρατήρηση των προσεχών εκλογών θα επέφερε αυξημένη δέσμευση της Ευρωπαϊκής Ένωσης, αλλά δυστυχώς, για την ώρα, δεν έχουμε ακόμα κληθεί να συμμετάσχουμε. Τολμώ να ελπίζω ότι η αλγερινή κυβέρνηση θα επανεξετάσει τη θέση της και ότι θα μπορέσουμε να συνεχίσουμε τη συνεργασία μας σε ήρεμο και γαλήνιο κλίμα.

<SPEAKER ID=177 NAME="Πρόεδρος">
Mε μπερδέψατε τελείως γιατί μιλήσατε για ένα θέμα που δεν αναφέρεται στην ημερήσια διάταξη.
<P>
Kακοκαιρία στις Aζόρες

<SPEAKER ID=178 LANGUAGE="PT" NAME="Correia">
Κυρία Πρόεδρε, τον περασμένο Δεκέμβριο οι Αζόρες καταστράφηκαν από βίαιες θύελλες που προκάλεσαν τεράστιες ζημιές με ιδιαίτερες επιπτώσεις στα νησιά S. Miguel, Graciosa και Flores, ενώ περισσότερο έχουν πληγεί το λιμάνι της Ponta Delgada και ο πληθυσμός της ενορίας Povoaηao.
<P>
Ευτυχώς δεν θρηνήσαμε νεκρούς. Οι εκτιμήσεις του κόστους για την ανοικοδόμηση και αποκατάσταση των ζημιών ξεπερνούν τα 13 δισεκατομμύρια εσκούδος. Αν δεν υπήρχε η γρήγορη δράση των κυβερνήσεων του κράτους και της Αυτόνομης Περιοχής των Αζορών και η αλληλεγγύη των διαφόρων τμημάτων της κοινωνίας των πολιτών, τα Χριστούγεννα αυτών των ευρωπαίων πολιτών θα ήταν πολύ πιο θλιβερά.
<P>
Το γεγονός ότι πρόκειται για μία ιδιαίτερα απομακρυσμένη περιοχή, όπου στην απομόνωση και στη διαρθρωτική καθυστέρηση προστίθενται με κάποια συχνότητα καταστροφές που προκαλούνται από θύελλες, θα δικαιολογούσε τη δημιουργία ενός ειδικού ταμείου με σκοπό την ανακούφιση καταστάσεων αυτού του είδους. Εξάλλου, δεν πρόκειται για πρωτόγνωρη κατάσταση, διότι προβλέπεται στους νέους προσανατολισμούς της κοινοτικής πρωτοβουλίας Interreg, που καλύπτει καταστάσεις θεομηνίας, νεροποντής και πλημμύρας.
<P>
Από τις 19 Δεκεμβρίου απηύθυνα μία επιστολή στον Πρόεδρο της Επιτροπής, ζητώντας την κοινοτική στήριξη για τις Αζόρες. Σημειώνω τη θετική απάντηση του Προέδρου Santer, και τον ευχαριστώ, όπου ανακοινώνεται μία ενίσχυση ύψους 26 εκατομμυρίων Ecus για την αποκατάσταση δημόσιων και αγροτικών υποδομών.
<P>
Ελπίζουμε ότι θα διατηρηθεί αυτή η ευαισθησία για τη στήριξη των αναγκών στις Αζόρες. Παρόλα αυτά, αποφασίσαμε να υποβάλουμε εκ νέου αυτή την πρόταση ψηφίσματος, η οποία ελπίζουμε ότι θα εγκριθεί, για να εκδηλώσουμε την ευρωπαϊκή αλληλεγγύη προς το λαό και την περιφερειακή κυβέρνηση των Αζορών και για να υποστηρίξουμε την καθιέρωση στη Συνθήκη ενός ειδικού καθεστώτος για τις ιδιαίτερα απομακρυσμένες περιοχές.
<P>
Δεν συνηθίζουμε να δημαγωγούμε με τις συμφορές των πληθυσμών. Στο Ευρωπαϊκό Κοινοβούλιο όπως και στις Αζόρες, η πρόθεσή μας είναι να υπηρετήσουμε τους συμπολίτες μας.

<SPEAKER ID=179 LANGUAGE="PT" NAME="Costa Neves">
Κυρία Πρόεδρε, κύριε Επίτροπε, κύριοι βουλευτές, είμαι από τις Αζόρες. Φυσικά, έκανα επίμονες ενέργειες ώστε το θέμα αυτό να αποτελέσει αντικείμενο ψηφίσματος του Ευρωπαϊκού Κοινοβουλίου. Το δικαιολογούσαν η διάσταση των καταστροφών και η ανάγκη να συνεχιστούν οι προγραμματισμένες επενδύσεις. Δεν κατάφερα να τεθεί στην ημερήσια διάταξη των ολομελειών του Ιανουαρίου ούτε του Φεβρουαρίου, και οι θύελλες συνέβησαν το Δεκέμβριο. 'Ολα δείχνουν ότι, για κάποιους, πιο σημαντικός από το ψήφισμα θα ήταν ο πρωταγωνιστικός ρόλος που θα μπορούσα να αναλάβω στις Αζόρες. Αποφάσισα, λοιπόν, να ενθαρρύνω την πρωτοβουλία άλλων και να την υποστηρίξω, αν και, στην περίπτωση αυτή, το κείμενο ψηφίσματος είναι εντελώς ανώδυνο. Είναι σημαντικό, είναι σημαντικό το κείμενο να εγκριθεί επιτέλους και παρόλα όσα έγιναν. Το συμφέρον του πληθυσμού βρίσκεται πάντοτε πάνω από στείρες πρωτακαθεδρίες. Είναι επομένως μία υποδειγματική στιγμή η οποία, ελπίζω, θα σηματοδοτήσει μία νέα στάση στο μέλλον εκείνου που φαίνεται να αξιολογεί άλλες πτυχές περισσότερο από τους πληθυσμούς.
<P>
'Οσο για την κατάσταση στις Αζόρες, πρέπει να γίνουν πολλά. Είναι απαραίτητο να εξασφαλίσουμε την ανθρωπιστική βοήθεια στις οικογένειες που έχουν πληγεί, είναι απαραίτητο να συμπληρώσουμε τη βοήθεια που ήδη παραχωρήθηκε. Η Πορτογαλία μπορεί να προσφύγει στο Ταμείο Συνοχής για να χρηματοδοτήσει επενδύσεις στο πλαίσιο των μεταφορών και του περιβάλλοντος. Κατά τρόπο ανεξήγητο, από τότε που το δημιουργήθηκε το Ταμείο Συνοχής δεν χρησιμοποιήθηκαν ποτέ οι πόροι του στις Αζόρες.
<P>
Είναι, τέλος, βασικό να εξασφαλίσουμε άμεση βοήθεια της Ευρωπαϊκής 'Ενωσης στους αγρότες παραγωγούς που έχασαν τις παραγωγές τους. Δεν υπάρχει καμία πρόταση προς την κατεύθυνση αυτή.

<SPEAKER ID=180 LANGUAGE="PT" NAME="Rosado Fernandes">
Κυρία Πρόεδρε, δεν προέρχομαι από τις νήσους των Αζορών, αλλά είμαι ο μόνος πορτογάλος βουλευτής της Ομάδας μου που έμεινε εδώ σήμερα το απόγευμα, και θα ήθελα να προσφέρω εδώ την υποστήριξή μου προς τους δύο συναδέλφους που προέρχονται από εκεί και που τη δικαιούνται.
<P>
Θα ήθελα ωστόσο να επιστήσω την προσοχή της Επιτροπής σε ένα πρόβλημα που επεσήμανα πριν από κάποιο διάστημα: συχνά υπάρχει κάτι το κωμικό σε όλη αυτή τη διαδοχή των δυστυχιών που παρουσιάζονται εδώ χωρίς να υπάρχει η δυνατότητα της Επιτροπής, του Κοινοβουλίου, των ευρωπαϊκών θεσμικών οργάνων να αξιολογήσουν πραγματικά το εύρος των καταστροφών.
<P>
'Ηταν ευκαιρία να κάνουμε ένα μετεωρολογικό παρατηρητήριο, και για όλες τις καταστροφές αυτού του τύπου που συμβαίνουν στις χώρες που συνδέονται με την Ευρωπαϊκή 'Ενωση. Κάθε φορά που εμφανίζεται εδώ ένας βουλευτής με μία επιπλεόν δυστυχία, η αλήθεια είναι ότι είναι πολύ δύσκολο να μετρήσουμε το πραγματικό βάρος αυτής της δυστυχίας, και πολλές φορές ορισμένοι από τους συναδέλφους μας βλέπουν τους άλλους με δυσπιστία, πιστεύοντας ότι πολλοί από αυτούς που θρηνούν εδώ, υπερβάλλουν για να αποσπάσουν κάποιους πόρους για τις δικές τους περιοχές.
<P>
Πιστεύω ότι θα πρέπει να αποκτήσει θεσμική σοβαρότητα όλος αυτός ο τρόπος παρέμβασης εδώ. Και αναφέρομαι τόσο στις Αζόρες όσο και στη Μαδέρα, ή στη Μοζαμβίκη, όπως επίσης και σε άλλες περιπτώσεις που εξετάζονται εδώ σήμερα, στο βαθμό που μου στοιχίζει να βλέπω πάντα εδώ ένα «τείχος των θρήνων» χωρίς να υπάρχει, πραγματικά, ένας σοβαρός και κανονικός θεσμικός τρόπος αξιολόγησης των ζημιών που συμβαίνουν σε αυτό τον έξω κόσμο.
<P>
Πλημμύρες στη Mοζαμβίκη

<SPEAKER ID=181 LANGUAGE="PT" NAME="Miranda">
Κυρία Πρόεδρε, φυσικά εκφράζω και εγώ την αλληλεγγύη μου για αυτά που συνέβησαν στις Αζόρες και σχετικά με το θέμα αυτό ήδη παρουσιάσαμε, ήδη διατυπώσαμε ένα συγκεκριμένο είδος προτάσεων, αλλά εκείνο που με απασχολεί σήμερα εδώ είναι μία άλλη κατάσταση, η πρόσφατη κατάσταση που επικρατεί στη Μοζαμβίκη.
<P>
Μία κατάσταση που προέκυψε από ισχυρές πλημύρες οι οποίες προκάλεσαν τραγικές συνέπειες: υπάρχουν δεκάδες νεκροί, περίπου 400 χιλιάδες άστεγοι, εκ των οποίων οι 25 χιλιάδες αναζητούν καταφύγιο σε γειτονικές χώρες, καλλιέργειες που έχουν καταστραφεί, υποδομές που επίσης έχουν κατστραφεί, προβλήματα με το ενδεχόμενο εμφάνισης επιδημιών, ιδίως χολέρας και ελονοσίας, με δυο λόγια μία πραγματικά τραγική κατάσταση, ιδιαιτέρως σημαντική αν λάβουμε υπόψη ότι πρόκειται για μία χώρα με ένα αρκετά χαμηλό οικονομικό επίπεδο.
<P>
Αυτό είναι το ζήτημα που μας απασχολεί εδώ και, ιδίως εάν λάβουμε υπόψη την εκτίμηση των ζημιών που έγινε από την κυβέρνηση της Μοζαμβίκης, τις οποίες τοποθετεί περίπου στα 30 εκατομμύρια δολάρια, θα ήθελα, αφενός, να ζητήσω από την Επιτροπή να παρέμβει στο θέμα αυτό, αλλά επίσης - εφόσον η Επιτροπή είναι παρούσα - να μας δώσει ήδη μία ιδέα όσον αφορά τις δυνατότητες δράσης στον τομέα αυτό.

<SPEAKER ID=182 NAME="Marνn">
Κυρία Πρόεδρε, σχετικά με το Ιράν, η Επιτροπή συμμερίζεται φυσικά την ανησυχία των αξιότιμων κυρίων βουλευτών όσον αφορά τα θύματα του σεισμού που έπληξε την επαρχία Ardebil στο Βόρειο Ιράν. Υπήρξαν αιτήσεις από το τμήμα ανθρωπιστικής βοήθειας των Ηνωμένων Εθνών, από τη Διεθνή Ομοσπονδία του Ερυθρού Σταυρού και από την Ερυθρά Ημισέληνο, και αυτήν τη στιγμή, έχουμε τεθεί στη διάθεση αυτών των οργανισμών, μέσω του ECHO, προκειμένου να αναλάβουμε ευθύνες για ό, τι μπορούμε να κάνουμε εξ ονόματος της Ευρωπαϊκής Ένωσης για να προσφέρουμε βοήθεια, κυρίως για τα θύματα του σεισμού. Ως αυτήν τη στιγμή δεν έχουμε λάβει καμιά συγκεκριμένη απάντηση ούτε από τα Ηνωμένα Έθνη, ούτε από τον Ερυθρό Σταυρό, ούτε από την Ερυθρά Ημισέληνο, όταν όμως γίνει αυτό, η απάντηση θα είναι προφανώς θετική.
<P>
Όσον αφορά τις Αζόρες, μια πρώτη παρατήρηση: Το μετεωρολογικό σύστημα όλων των Κρατών μελών είναι αρκετά εξελιγμένο και το πρόβλημα δεν είναι να προβλέπονται οι καταρρακτώδεις βροχές ή οι μεγάλες θύελλες, διότι εσείς γνωρίζετε ότι οι θύελλες, οι τυφώνες, το χαλάζι και οι βροχές προβλέπονται τέλεια. Το πρόβλημα είναι ότι ο άνθρωπος δεν μπορεί να παλέψει ενάντια στην ανεξέλεγκτη φύση και είναι συνεπώς αδύνατο να αποφευχθούν οι φυσικές καταστροφές, οι οποίες επιπλέον ονομάζονται για το λόγο αυτόν φυσικές καταστροφές. Μπορώ να σας διαβεβαιώσω ότι η Επιτροπή έλαβε ήδη μια πρώτη απόφαση να χορηγήσει 26 εκατομμύρια Ecu στο λειτουργικό πρόγραμμα των Αζορών στα πλαίσια του κοινοτικού πλαισίου στήριξης προς την Πορτογαλία, κάτι που σημαίνει ότι έχει εδραιωθεί μια πραγματική αλληλεγγύη μεταξύ της μητροπολιτικής χερσονήσου της Πορτογαλίας και της Κυβέρνησης των Αζορών, διότι τελικά πραγματοποιείται μια μεταφορά εσωτερικού εισοδήματος από το ηπειρωτικό τμήμα στο νησιωτικό. Κάτι το οποίο πιστεύουμε ότι είναι θετικό και καλό, και προορισμό έχει να ενισχύσει τα θύματα της καταστροφής.
<P>
Όσον αφορά τις πλημμύρες στη Μοζαμβίκη, η αντιπροσωπεία μας είναι πλήρως ενημερωμένη σχετικά με την κατάσταση των περιοχών της Κεντρικής Μοζαμβίκης που επλήγησαν από τις πλημμύρες. Η αντιπροσωπεία του Maputo βρίσκεται σε επαφή με τις μη κυβερνητικές οργανώσεις που δρουν στην περιοχή.
<P>
Σχετικά με τις δυνατότητες δράσης από πλευράς της Ευρωπαϊκής Ένωσης, αυτές είναι άμεσες, εφόσον διαθέτουμε στο Maputo πόρους αντιστάθμισης και υλικό που μπορεί να επιστρατευτεί αμέσως ώστε να καλυφθούν επίσης τα προβλήματα που παρουσιάζονται στον πληγέντα πληθυσμό. Το μόνο που μας λένε, τόσο η αντιπροσωπεία μας όσο και το τμήμα ανθρωπιστικής βοήθειας της Επιτροπής (ECHO), είναι ότι θα πρέπει να περιμένουμε το νερό να επιστρέψει στις κοίτες ώστε να μπορέσει να γίνει μια πραγματική αξιολόγηση. Δεν πρόκειται λοιπόν για ένα πρόβλημα χρηματοδοτικών μέσων -τα χρηματοδοτικά μέσα υπάρχουν- αλλά για τις δυνατότητες να εργαστούμε στην περιοχή.

<SPEAKER ID=183 NAME="Πρόεδρος">
H συζήτηση έληξε.
<P>
H ψηφοφορία θα διεξαχθεί σήμερα, στις 17.30.
<P>
Θέλατε να μιλήσετε και άλλο κύριε Eπίτροπε;

<SPEAKER ID=184 NAME="Marνn">
Τελειώσαμε δέκα λεπτά νωρίτερα.

<SPEAKER ID=185 NAME="Πρόεδρος">
Γι' αυτό και διακόπτω τώρα τη συνεδρίαση.
<P>
Θα αρχίσουμε στις 17.30 με την ψηφοφορία.
<P>
(H συνεδρίαση διακοπείσα στις 17.20 επαναλαμβάνεται στις 17.30)

<CHAPTER ID=7>
Ψηφοφορίες
<SPEAKER ID=186 NAME="Tillich">
Kυρία Πρόεδρε, θα ήθελα μόνο να συστήσω στο Σώμα να εγκρίνει την τροπολογία, υπό τον όρο ότι θα συμπληρωθεί, και μαζί με την Eξεταστική Eπιτροπή για τη ΣEB θα συμπεριληφθεί και η Eξεταστική Eπιτροπή για το καθεστώς διαμετακόμισης.

<SPEAKER ID=187 LANGUAGE="EN" NAME="Wynn">
Ήλπιζα ότι ο εισηγητής θα διέγραφε τις τρείς τελευταίες λέξεις. Αυτοί είναι οι γενικοί προσανατολισμοί για τον προϋπολογισμό του 1998 και οι τρείς λέξεις είναι: »και επακόλουθοι προϋπολογισμοί». Στην πραγματικότητα δεν θα πρέπει να ψηφίσουμε αυτές τις τρείς λέξεις. Θα ήταν πολύ καλύτερο εάν αυτές οι τρείς λέξεις διαγράφοντο και εάν ο εισηγητής το είχε δεχθεί.

<SPEAKER ID=188 LANGUAGE="DE" NAME="Tillich">
Kυρία Πρόεδρε, συμφωνώ με τη Σοσιαλιστική Oμάδα.
<P>
(Xειροκροτήματα, μεμονωμένες φωνές) - επί της παραγράφου 37
<SPEAKER ID=189 LANGUAGE="FR" NAME="Fabre-Aubrespy">
Κυρία Πρόεδρε, πριν την ψηφοφορία επί της παραγράφου αυτής, θα ήθελα να λάβετε την απόφαση, με την ιδιότητα του Προέδρου, να κηρύξετε απαράδεκτο το τέλος της εν λόγω παραγράφου.
<P>
Η Επιτροπή της Ευρωπαϊκής Ένωσης είναι επιφορτισμένη με την τήρηση των συνθηκών. Δύσκολα μπορούμε να της ζητήσουμε να τις παραβιάσει. Όμως, της ζητούμε να μας υποβάλει μέχρι το τέλος του έτους σχέδιο για τη δημιουργία πραγματικής ευρωπαϊκής υπηρεσίας εξωτερικών υποθέσεων.
<P>
Αδιαμφισβήτητα, καμμία διάταξη της συνθήκης δεν επιτρέπει τη δημιουργία μιας τέτοιας ευρωπαϊκής υπηρεσίας εξωτερικών υποθέσεων. Συνεπώς, αυτό το τμήμα της παραγράφου είναι απαράδεκτο.

<SPEAKER ID=190 NAME="Πρόεδρος">
Γνωρίζαμε, φυσικά, ότι θα ετίθετο το πρόβλημα. Οι υπηρεσίες μας ασχολήθηκαν με το θέμα και η παράγραφος είναι παραδεκτή.
<P>
(Το Σώμα εγκρίνει το ψήφισμα)

<CHAPTER ID=8>
Καλωσόρισμα
<SPEAKER ID=191 NAME="Πρόεδρος">
Αγαπητοί συνάδελφοι, θα ήθελα να χαιρετίσω θερμά την παρουσία, στο θεωρείο των επισήμων, εκπροσώπων της κύριας επιτροπής του κοινοβουλίου του ομόσπονδου κράτους της Βάδης-Βυρτεμβέργης που επισκέπτονται το Σώμα.
<P>
(Χειροκροτήματα) Διευκρινίζω ότι η συνάντηση αυτή εγγράφεται στο πλαίσιο ανταλλαγών σχετικά με την ευρωπαϊκή πολιτική μέσων μαζικής ενημέρωσης και με την ανταλλαγή πληροφοριών μεταξύ των οργάνων μας. Εύχομαι ολόψυχα η συνάντηση αυτή να αποβεί εξαιρετικά καρποφόρα, ιδίως για τις σχέσεις μεταξύ του Ευρωπαϊκού Κοινοβουλίου και των περιφερειακών κοινοβουλίων της Ένωσής μας.

<CHAPTER ID=9>
Ψηφοφορίες (συνέχεια)
<SPEAKER ID=192 NAME="Torres Marques">
Η πρώτη έκθεση Tillich ήταν απολύτως απαράδεκτη, διότι οι στόχοι των Συνθηκών για την αλληλεγγύη και την οικονομική συνοχή απουσίαζαν πλήρως από αυτή.
<P>
Επίσης οι αρχές των οποίων έγινε επίκληση, όπως η αρχή της επικουρικότητας, που στην πράξη μεταφράζεται με τη μη αποδοχή των κοινωνικών πολιτικών, οι οποίες μεταφέρονται σε εθνικό επίπεδο, και με την επανεθνικοποίηση των κοινών πολιτικών, ή με τις χωρίς διακρίσεις περικοπές σε όλες τις κατηγορίες του προϋπολογισμού, ήταν απαράδεκτες.
<P>
Χάρη στις σχεδόν 140 τροπολογίες που κατατέθηκαν και στην εξαίρετη εργασία την οποία πραγματοποίησε η Επιτροπή Προϋπολογισμών, έχουμε τώρα ενώπιόν μας μία έκθεση πολύ πιο λογική, ισόρροπη και ευρωπαϊστική.
<P>
Οι βασικοί λόγοι που με οδηγούν να υπερψηφίσω την έκθεση έτσι όπως αναδιαμορφώθηκε είναι:
<P>
η σαφής και συστηματική επιβεβαίωση της αρχής της οικονομικής και κοινωνικής συνοχής·-η απάλειψη της αναφοράς στην επικουρικότητα·-η ρητή εκτίμηση ότι τα Διαρθρτικά Ταμεία συνεισφέρουν σημαντικά στην ενίσχυση της οικονομίας των δικαιούχων περιοχών και βοηθούν τα κράτη μέλη να εκπληρώσουν τα κριτήρια σύγκλισης και ότι η αναθεώρηση των κανονισμών, που πρέπει να υποβληθεί μέχρι το τέλος του 1998, πρέπει να κατευθύνεται προς τον εξορθολογισμό τους και την αύξηση της αποτελεσματικότητάς τους·-η καταδίκη της αρνητικής στάσης του Συμβουλίου όσον αφορά την κοινωνική πολιτική (υποχρεωτική έγκριση με ομοφωνία) και η απόφαση να συμπεριληφθούν πιλοτικά σχέδια για τον κοινωνικό αποκλεισμό, τους ηλικιωμένους, τα άτομα με ειδικές ανάγκες και την οικογένεια, όπως επίσης και η ενίσχυση των δράσεων που προορίζονται για την εφαρμογή της πολιτικής της ισότητας των ευκαιριών μεταξύ ανδρών και γυναικών·-η προθυμία του Ευρωπαϊκού Κοινοβουλίου να συμβάλει ενεργά στη θέσπιση σε ευρωπαϊκό επίπεδο μίας γενικής πολιτικής καταπολέμησης του οργανωμένου εγκλήματος·-η σημασία που πρέπει να δοθεί στον προϋπολογισμό όσον αφορά τις νέες ανάγκες των ευρωπαίων πολιτών και την προώθηση της πρακτικής της δημιουργίας θέσεων απασχόλησης, τόσο άμεσα όσο και με τη στήριξη των ΜΜΕ.
<SPEAKER ID=193 NAME="Van der Waal">
Ένα από τα προσόντα της έκθεσης Tillich είναι το γεγονός ότι για τον προϋπολογισμό του 1998 επιλέγει έναν περιορισμένο αριθμό προτεραιοτήτων. Και κυρίως η έμφαση σε μία πολιτική υπέρ των μικρομεσαίων επιχειρήσεων αξίζει θαυμασμού. Γιατί σ'αυτές βρίσκεται το δυναμικό ανάπτυξης των θέσεων απασχόλησης. Αντίθετα, θεωρώ αδικαιολόγητη την επιλογή για περισσότερα προγράμματα στους τομείς της νεολαίας, της εκπαίδευσης και του πολιτισμού. Ας παραμείνει η ευρωπαϊκή πολιτική εκτός των τομέων των κρατών μελών.
<P>
Κατ'αρχήν, ορθά τίθεται το θέμα της αναπτυσσόμενης απόστασης μεταξύ των υποχρεώσεων και των πληρωμών των διαρθρωτικών ταμείων. Το σύνολο των πιστώσεων τα οποία δεν έχουν βρει προορισμό, από το 1986, έχουν αυξηθεί σε δεκάδες δισεκατομμύρια. Το συμφωνηθέν ποσό πιστώσεων στο Εδιμβούργο είναι φανερά πολύ υψηλό. Πολλά σχέδια δεν πληρούν τα κριτήρια της Ευρωπαϊκής Ένωσης. Επιπλέον, κάποιο ρόλο διαδραματίζει και το γεγονός ότι κάθε κράτος μέλος θα πρέπει να συγχρηματοδοτήσει τουλάχιστον κατά το ήμισυ τις ευρωπαϊκές επιδοτήσεις. Σε περιόδους δημοσιονομικών περικοπών, αυτό δεν είναι προφανές. Εν πάση περιπτώσει, τα ποσά του προϋπολογισμού θα πρέπει να βασίζονται σε ρεαλιστικές προσδοκίες.
<P>
Τέλος, οι δαπάνες για τη γεωργία. Επίσης και σ'αυτό τον τομέα απαιτείται αυστηρή δημοσιονομική πειθαρχία. Επομένως, δεν είμαι σύμφωνος με την παράγραφο 10 της έκθεσης Tillich, όπου εμμένει για εξοικονόμηση μέσω της τροποποίησης των κανονισμών. Το 1992, επιλέχθηκε ένα πρόγραμμα για την αντικατάσταση της στήριξης των τιμών από τη στήριξη του εισοδήματος, γεγονός που πραγματοποιήθηκε το 1995. Αλλά θα πρέπει η Ένωση να υποστεί και τις δημοσιονομικές συνέπειες αυτού. Η άμεση στήριξη του εισοδήματος προκαλεί, επί του παρόντος, μεγαλύτερη πίεση στον ευρωπαϊκό προϋπολογισμό από ό, τι η υποστήριξη των τιμών. Η τεράστια αύξηση των δαπανών στον τομέα των σιτηρών το καταδεικνύει. Επομένως, φαίνεται ότι η συμπλήρωση του εισοδήματος πραγματοποιείται ως αντιστάθμιση της μείωσης των τιμών. Τώρα που τίθεται το πρόβλημα, όπως είχε προτείνει, εν τω μεταξύ, η Επιτροπή για τη δέσμη τιμών για την περίοδο 1997-1998, φαίνεται ότι οι προηγούμενες υποσχέσεις της Επιτροπής δεν εκπληρώνονται.
<P>
Η μείωση των επιδοτήσεων του εισοδήματος, στον τομέα των σιτηρών, αποδίδεται στο σημερινό πρόβλημα της ΣΕΒ. Αλλά, εν προκειμένω, πρόκειται για τη χρηματοδότηση μίας πρόσκαιρης κρίσης. Εντούτοις, η μείωση των συμπληρωμάτων του εισοδήματος πιθανότατα θα εξακολουθήσει να ισχύει. Για όλους αυτούς τους λόγους καταψήφισα την έκθεση.
<P>
Επί της έκθεσης Kittelmann (A4-0031/97)
<SPEAKER ID=194 NAME="Carlotti">
Από την Αρχαιότητα, υπάρχουν στενοί δεσμοί πολιτιστικού και ιστορικού χαρακτήρα μεταξύ της Αρμενίας και ορισμένων ευρωπαϊκών χωρών. Η παρουσία επίσης σημαντικών κοινοτήτων αρμενικής καταγωγής σε ορισμένα κράτη μέλη, μεταξύ των οποίων και η Γαλλία, επιβάλλει την ενίσχυση της εταιρικής σχέσης της Ευρωπαϊκής Ένωσης με την Αρμενία.
<P>
Η Αρμενία, η μικρότερη δημοκρατία της πρώην ΕΣΣΔ, έχει αναλάβει εδώ και πολύ καιρό οικονομικές και δημοκρατικές μεταρρυθμίσεις. Αλλά, σε μια περιοχή τόσο ασταθή όσο η Υπερκαυκασία, η χώρα αυτή, γεωγραφικά περίκλειστη, υπόκειται σε αβάσταχτη οικονομική πίεση εκ μέρους των γειτόνων της (Τουρκίας, Αζερμπαϊτζάν). Όπως υπογραμμίζει ο εισηγητής, το οικονομικό εμπάργκο που επιβλήθηκε στην Αρμενία λόγω της σύγκρουσης του Ανω Καραμπάχ πρέπει οπωσδήποτε να αρθεί! Πράγματι, παρόλο που η αρμενική οικονομία διευκολύνθηκε από την κατάπαυση του πυρός από το Μάιο 1994, η πολιτική αστάθεια της περιοχής είχε πολυάριθμες αρνητικές συνέπειες για τη χώρα αυτή.
<P>
Η νέα συμφωνία εταιρικής σχέσης και συνεργασίας μεταξύ της Ευρωπαϊκής Ένωσης και της Δημοκρατίας της Αρμενίας, η οποία συνήφθη για περίοδο δέκα ετών, αποσκοπεί στην προώθηση οικονομικών και κοινωνικών μεταρρυθμίσεων και αναδιάρθρωσης των οικονομικών και εμπορικών συστημάτων.
<P>
Μέχρι σήμερα, η Ευρωπαϊκή Ένωση δεν έδειξε κάποια πραγματική ανησυχία για την Αρμενία. Η στροφή των κρατών μελών σηματοδοτεί λοιπόν την έναρξη μιας νέας περιόδου συνεργασίας μεταξύ της Ευρωπαϊκής Ένωσης και της Αρμενίας.

<SPEAKER ID=195 NAME="Schroedter">
Oι Πράσινοι θεωρούν μεγάλο σφάλμα το να τεθεί τώρα σε ισχύ η συμφωνία PCA με την Aρμενία και γι' αυτό δεν μπόρεσαν να δώσουν τη συγκατάθεσή τους. Eγκρίνουν μια στενή σχέση της EE με την Aρμενία, αλλά η Aρμενία εξακολουθεί ακόμη να βρίσκεται σε πόλεμο με το Aζερμπαϊτζάν. Oι ειρηνευτικές διαπραγματεύσεις δεν προχωρούν. Tο αίτημα του OAΣE, για επιτάχυνση της διαδικασίας ειρηνικής επίλυσης της διαφοράς, σύμφωνα με τις αρχές του οργανισμού, με κεντρικό αίτημα μια αυτόνομη περιοχή με το υψηλότερο επίπεδο αυτοδιάθεσης μέσα στα διεθνώς αναγνωρισμένα σύνορα του Aζερμπαϊτζάν, δεν έτυχε της συγκατάθεσης της Aρμενίας. Έκτοτε, οι συνομιλίες για το καθεστώς του Nαγκόρνο-Kαραμπάχ, περιήλθαν σε πλήρη στασιμότητα.
<P>
H σύνδεση της έναρξης ισχύος της συμφωνίας PCA με μια ειρηνευτική συνθήκη, θα έφερνε όχι μόνο την αναγκαία ώθηση στις ειρηνευτικές συνομιλίες, αλλά θα μπορούσε, ενδεχομένως, να οδηγήσει και σε ταχεία ολοκλήρωσή τους. Tην ευκαιρία αυτή δεν ήθελαν να τη δουν οι περισσότεροι στο Kοινοβούλιο και άφησαν να τους ξεφύγει μέσα από τα χέρια ένα βασικό μέσο νομοθετικών δυνατοτήτων σε μια KEΠΠA.
<P>
Σύμφωνα με τα σχέδια της ΔΔ, θα περιοριστούν σημαντικά τα νομοθετικά δικαιώματα του Kοινοβουλίου στις διεθνείς συμφωνίες. Ίσως θα πρέπει να συμβεί κι αυτό, μέχρις ότου το Σώμα μας αντιληφθεί ποια σημασία μπορούν να έχουν τέτοιες, προφανώς μικρές, συμβολές για την ειρήνη στην Eυρώπη και πόσο μεγάλη είναι η επίδρασή τους.
<P>
Oι Πράσινοι κριτικάρουν, επίσης, το ότι το Συμβούλιο ενσωμάτωσε, στο κείμενο της συμφωνίας PCA μια «ρήτρα παλιννόστησης», όπως αποκαλείται, και έτσι συσχετίζει την οικονομική συνεργασία με την παλιννόστηση των προσφύγων, χωρίς να υπάρχουν οι κατάλληλες προϋποθέσεις στη χώρα.
<P>
Επί της έκθεσης Schwaiger
<SPEAKER ID=196 NAME="Schroedter">
Oι Πράσινοι θεωρούν μεγάλο σφάλμα το να τεθεί τώρα σε ισχύ η συμφωνία PCA με το Aζερμπαϊτζάν και γι' αυτό δεν μπόρεσαν να δώσουν τη συγκατάθεσή τους.
<P>
H Oμάδα των Πρασίνων ενέκρινε, κατ' αρχήν, μια συμφωνία PCA με το Aζερμπαϊτζάν και θεωρεί πολύτιμη βοήθεια, για τη διαδικασία μετασχηματισμού, την υλοποίησή της σε εταιρική βάση, εφόσον η βοήθεια της EE προσανατολίζεται προς τις πραγματικές ανάγκες της περιοχής και δεν εξυπηρετεί μόνον ίδιον όφελος.
<P>
Aλλά το γεγονός ότι το Aζερμπαϊτζάν εξακολουθεί ακόμη να βρίσκεται σε πόλεμο με την Aρμενία κι ένα μέτωπο να διασχίζει τη χώρα, δεν αφήνει το 20 % των κατοίκων να τύχει αυτής της βοήθειας. Γι' αυτό και πρώτα θα πρέπει να υπάρξει μια ειρηνευτική συμφωνία με την Aρμενία, συμπεριλαμβανομένης και της άρσης όλων των περιφερειακών οικονομικών αποκλεισμών. Aυτό όμως σημαίνει ότι γρήγορα θα πρέπει να επιδειχθεί, στο τραπέζι των διαπραγματεύσεων, εκ μέρους του Aζερμπαϊτζάν, το ενδιαφέρον για μια ελκυστική πρόταση αυτοδιαχείρισης του Nαγκόρνο-Kαραμπάχ, στα πλαίσια των διεθνώς αναγνωρισμένων αρχών, και να προωθηθούν έτσι οι διαπραγματεύσεις.
<P>
H σύνδεση της αποκαλούμενης «ρήτρας παλιννόστησης» με τη συμφωνία συνεργασίας, λόγω των διωγμών στο Aζερμπαϊτζάν και της έλλειψης ενός ισχύοντος νομικού καθεστώτος, τόσο ως προς την απονομή δικαιοσύνης όσο και ως προς το δικαίωμα ιθαγένειας, αποτελεί θράσος και δεν συνάδει με τη σύμβαση του OHE για τους πρόσφυγες.
<P>
Oι Πράσινοι κατηγορούν εδώ το Συμβούλιο για ανέντιμη σύνδεση, που χαρακτηρίζεται από τα ίδια συμφέροντα οριοθέτησης. Aμφιβάλουμε ότι μπορεί κανείς να το κάνει αυτό τόσο απλά, με την επίλυση μιας διαφοράς. Mεταξύ θέλησης και πράξης στην ευρωπαϊκή εξωτερική πολιτική, για την ειρήνη στην ήπειρό μας, υπάρχει ακόμη ένα μεγάλο χάσμα.
<P>
Επί της έκθεσης Chesa
<SPEAKER ID=197 NAME="Garosci">
Στην κατάσταση που μας άφησε η κατάρρευση της τέως Σοβιετικής Ενωσης, δεν μπορούμε να μην στρέψουμε τα βλέμματά μας προς τις χώρες εκείνες πέραν του Καυκάσου και ιδιαίτερα το Καζακστάν.
<P>
Πράγματι, η ειδική γεωγραφική θέση, οι μεγάλες οικονομικές δυνατότητες και οι δυνατότητες σε πρώτες ύλες, αλλά ιδίως η ρητή βούληση των χωρών αυτών να απελευθερωθούν από την Ρωσία και να πραγματοποιήσουν μία δική τους κοινωνικοπολιτική αυτονομία, αξίζουν τη μεγαλύτερη δυνατή προσοχή από την πλευρά της ΕΕ.
<P>
Ειδικά το Καζακστάν, με το οποίο σήμερα ευχόμαστε να πραγματοποιηθεί μία συμφωνία εταιρικής σχέσης και συνεργασίας, έχει να παίξει έναν ιδιαίτερο ρόλο στο σφαιρικό πλαίσιο μεταξύ των τέως σοβιετικών χωρών και της ΕΕ.
<P>
Πράγματι, το Καζακστάν συνορεύει με την Ρωσία και αποτελεί γέφυρα για πολλά άλλα κράτη της Ασίας. Εκτός αυτών, αποτελεί και μία από τις πρώτες πυρηνικές δυνάμεις και η ΕΕ έχει καθήκον να ευνοήσει τον πυρηνικό έλεγχο για την διατήρηση της ειρήνης στον κόσμο.
<P>
Ζητάμε από το Καζακστάν περισσότερες προσπάθειες και απτά δείγματα πλήρους σεβασμού των κοινωνικών και ανθρωπίνων δικαιωμάτων, είμαστε πάντως διατεθειμένοι να κάνουμε μία επένδυση πάνω στο μέλλον του Καζακστάν και των χωρών του Καυκάσου ώστε να υπάρξει μία ολοκληρωμένη δημοκρατία.
<P>
Εάν υπάρξει η προσπάθεια αυτή, η Ευρώπη μπορεί και πρέπει να ευνοήσει εμπορικές και πολιτιστικές ανταλλαγές με το Καζακστάν.

<CHAPTER ID=10>
Προετοιμασία για την έκτακτη σύνοδο της Γενικής Συνέλευσης 
των Ηνωμένων Εθνών του Ιουνίου 1997
<SPEAKER ID=198 NAME="Πρόεδρος">
Το επόμενο θέμα στην ημερήσια διάταξη είναι η έκθεση (Α4-0083/97) της κ. Dybkjaer, εξ ονόματος της επιτροπής περιβάλλοντος, δημόσια υγείας και προστασίας των καταναλωτών, σχετικά με την ανακοίνωση της Επιτροπής με τίτλο: »Μια κοινή πλατφόρμα: κατευθυντήριες γραμμές για την προετοιμασία της Ευρωπαϊκής Ένωσης για την ειδική σύνοδο της Γενικής Συνέλευσης των Ηνωμένων Εθνών που θα πραγματοποιηθεί στη Νέα Υόρκη τον Ιούνιο 1997 με θέμα την αναθεώρηση της δράσης 21 και των συναφών αποτελεσμάτων της διάσκεψης των Ηνωμένων Εθνών για το περιβάλλον και την ανάπτυξη που πραγματοποιήθηκε στο Ρίο τον Ιούνιο 1992» (COM(95)0569 - C4-0656/96).

<SPEAKER ID=199 NAME="Dybkjζr">
Κυρία Πρόεδρε, ακριβώς τις ημέρες αυτές δύο ξεκάθαρα παραδείγματα από την καρδιά της Ευρώπης, συγκεκριμένα το Παρίσι και τη La Hague της Νορμανδίας, καταδεικνύουν ότι ο πλανήτης μας πόρρω απέχει από το να είναι βιώσιμος. Το ένα από τα παραδείγματα αυτά έχει να κάνει με τα προειδοποιητικά σήματα που μας έρχονται εκ Παρισίων. Συγκεκριμένα, τα αυτοκίνητα στην πόλη αυτή θα κυκλοφορούν μόνον μέρα παρά μέρα εφόσον η μόλυνση της ατμόσφαιρας εκεί αυξηθεί έστω και απειροελάχιστα. Το δεύτερο παράδειγμα αφορά τη διαρροή ραδιενέργειας στη La Hague της Νορμανδίας. Με άλλα λόγια, μόλυνση προερχόμενη από τα αυτοκίνητα ενός μεγέθους που μέχρι τώρα πιστεύαμε πως αποτελούσε αποκλειστικό «προνόμιο» πόλεων όπως της Πόλης του Μεξικού, έστω και της Αθήνας, πόλεις πολύ μακριά από μας - και να με συγχωρεί η Ελλάδα. Η μόλυνση έχει τώρα προελάσει και έχει εισβάλει στο κεντρικό νευρικό σύστημα της Ευρώπης, όπως ακριβώς η διαρροή των ραδιενεργών καταλοίπων έχει διαστάσεις που μέχρι πρότινος πιστεύαμε ότι αποτελούσαν αποκλειστικό «προνόμιο» της πρώην Σοβιετικής Ένωσης. Επ'αυτής ακριβώς της βάσεως θα πρέπει να προσεγγίσουμε τη σημερινή έκθεση που αφορά αφενός το πως θα τακτοποιήσουμε τα του οίκου μας και θα αντιστρέψουμε τις εξελίξεις προς μία αποδεκτή και βιώσιμη κατεύθυνση και αφετέρου το πως θα ασκήσουμε την επιρροή μας στη διεθνή σκηνή.
<P>
Μετά από αυτές τις εισαγωγικές παρατηρήσεις, θα ήθελα να ευχαριστήσω τα μέλη της επιτροπής καθώς επίσης και την Επιτροπή για την Ανάπτυξη για το έργο που πραγματοποίησε σχετικά με το πρόβλημα που μας απασχολεί. Μας χαροποιεί το γεγονός ότι υπήρξε τόσο ευρεία συμφωνία επί μίας γραμμής πλεύσεως η οποία αποσκοπεί στη διασάφηση της διαπραγματευτικής βάσεως που καθόρισε το Συμβούλιο και η Επιτροπή. Είναι προφανές ότι η βάση αυτή αυξάνει το βάρος του Ευρωπαϊκού Κοινοβουλίου, κάτι το απολύτως απαραίτητο τη στιγμή αυτή. Συμμετείχα προσωπικώς στο Ρίο το 1992 και θυμούμαι καλά τη διάθεση που επικρατούσε κατά το κλείσιμο της Διάσκεψης. Σίγουρα δεν υπήρξαν πανηγυρισμοί (τα αποτελέσματα της Διάσκεψης με κανέναν τρόπο δεν θα δικαιολογούσαν κάτι τέτοιο), ωστόσο επικρατούσε μία κάποια ικανοποίηση με την υιοθέτηση της Agenda 21 και με το γεγονός ότι η Διάσκεψη είχε θέσει το ζήτημα της αειφόρου ανάπτυξης στην παγκόσμια ημερήσια διάταξη. Το γεγονός και μόνον ότι τα διάφορα κράτη αναλάμβαναν δεσμεύσεις για να εργασθούν προς την κατεύθυνση της αειφόρου ανάπτυξης, αποτελούσε μία σίγουρη πρόοδο. Δυστυχώς σήμερα, πέντε χρόνια αργότερα, θα πρέπει να διερωτηθούμε μήπως οι ηγέτες του πλανήτη είχαν σταυρώσει τα δάκτυλα πίσω από την πλάτη τους την ώρα που υποσχόταν και αναλάμβαναν αυτές τις περίφημες δεσμεύσεις.
<P>
Όπως ήδη υπογράμμισα στα εισαγωγικά μου σχόλια, οι εξελίξεις σε πολλούς τομείς βαδίζουν διαρκώς σε λάθος κατεύθυνση. Αρνούμεθα να πληρώσουμε το λογαριασμό για το γεύμα και διαρκώς παραπέμπουμε την πληρωμή του στις επόμενες γενιές, οι οποίες θα πρέπει να πληρώσουν τους τόκους και τα πανωτόκια κι από πάνω. Όσο περισσότερο καθυστερούμε να ξεκινήσουμε προς τη σωστή κατεύθυνση, τόσο δυσκολότερα θα φθάσουμε στην αειφόρο ανάπτυξη. Για το λόγο αυτό, το πρώτο καθήκον της UNGASS θα πρέπει να είναι το να καταστήσει σαφές το επείγον της καταστάσεως και να θέσει εκ νέου την αειφόρο ανάπτυξη πάνω-πάνω στη διεθνή ημερήσια διάταξη.
<P>
Συγχρόνως θα πρέπει να υπογραμμισθεί ότι αυτό που χρειαζόμαστε τώρα δεν είναι οι καταστροφολογίες. Θα πρέπει να αναγνωρίσουμε την πρόοδο που σημειώθηκε παρ'όλα τα προβλήματα. Δεν αποτελεί λυσιτελή στάση να αρχίσουμε να μεμψιμοιρούμε λέγοντας ότι τα προβλήματα είναι τόσο μεγάλα ώστε με κανένα τρόπο δεν μπορούν να αντιμετωπισθούν. Αυτό απλώς θα οδηγούσε σε πλήρη παράλυση. Οφείλουμε να στρέψουμε τη ματιά μας προς τα έξω, πράγμα που σημαίνει ότι οφείλουμε να δράσουμε εποικοδομητικά, συντονισμένα και ρεαλιστικά. Σε τελευταία ανάλυση πρόκειται εδώ για πολιτική βούληση, και θα πρέπει πρώτοι εμείς να επιδείξουμε κάτι τέτοιο. Αυτό θα σήμαινε συγκεκριμένα ότι το Ευρωπαϊκό Κοινοβούλιο καθόρισε έναν περιορισμένο αριθμό άμεσων προτεραιοτήτων όπου καθίσταται σαφές τι προσπάθειες θα πρέπει να καταβάλουμε εμείς οι ίδιοι και τι προσπάθειες θα πρέπει πρώτα απ'όλα να καταβάλει και η διεθνής κοινότητα, καθώς και τι προσδοκούμε σε σχέση με το τελικό αποτέλεσμα της UNGASS.
<P>
Η Ευρωπαϊκή Ένωση φέρει μία ιδιαίτερη ευθύνη, την οποία μέχρι τούδε δεν έχουμε αναλάβει ούτε προς τα έξω ούτε προς τα μέσα. Προς τα μέσα απέχουμε ακόμη πόρρω από την αειφόρο ανάπτυξη. Είναι προφανές ότι εξασθενίζουμε τη διεθνή διαπραγματευτική μας θέση εφόσον δεν έχουμε τακτοποιήσει τα του οίκου μας. Θα πρέπει να κάνουμε κάτι, λ.χ. μέσω της αναθεώρησης του πέμπτου προγράμματος δράσης για το περιβάλλον. Προς τα έξω η Ευρωπαϊκή Ένωση δεν έχει παράσχει επαρκή υποστήριξη προς τις αναπτυσσόμενες χώρες. Ούτε και οι άλλες πλούσιες χώρες έκαναν σίγουρα κάτι τέτοιο, και μάλιστα θα έλεγα πως βρίσκονται σε χειρότερη θέση από μας στον τομέα αυτό, τούτο ωστόσο δεν μπορεί να αποτελεί δικαιολογία για μας. Είναι πραγματικά απίστευτο το γεγονός ότι μόνο τρεις χώρες μέλη της Ένωσης έχουν ανταποκριθεί στη σύσταση της έκθεσης Brundtland για διάθεση τουλάχιστον 0, 7 % του ΑΕΠ στην αναπτυξιακή βοήθεια.
<P>
Το σημαντικότερο για τις αναπτυσσόμενες χώρες είναι ωστόσο η ενσωμάτωσή τους στην παγκόσμια οικονομία. Η αειφόρος ανάπτυξη δεν αφορά απλώς το περιβάλλον, όπως φαίνεται εξάλλου να πιστεύουν οι πλούσιες χώρες. Αφορά επίσης τη δημιουργία λογικών όρων ανάπτυξης για τις αναπτυσσόμενες χώρες. Στόχος είναι η βελτίωση της εταιρικής σχέσης μεταξύ των πλουσίων και των φτωχών χωρών προς προώθηση της αειφόρου ανάπτυξης. Μία τέτοια εταιρική σχέση μπορεί τότε μόνο να πραγματοποιηθεί εφόσον αναγνωρίσουμε ότι τα διάφορα τμήματα του πλανήτη μας αντιμετωπίζουν διαφορετικά προβλήματα. Στο δικό μας τμήμα του πλανήτη το πρόβλημα ονομάζεται υπερκατανάλωση. Σε άλλα τμήματα του πλανήτη το πρόβλημα ονομάζεται επιβίωση. Όταν παρ'όλα αυτά συναντώνται ηγέτες από όλες τις χώρες του κόσμου σε τέτοιες διεθνείς διασκέψεις, αυτό συμβαίνει διότι η διεθνής κοινότητα αρχίζει να συνειδητοποιεί ότι η μοίρα της είναι κοινή.
<P>
Το καθήκον μας επομένως στα πλαίσια της UNGASS είναι να εκτιμήσουμε και να επανεκτιμήσουμε την κατάσταση, να αναζωογονήσουμε τις διαδικασίες, και για να το πω πιο παραστατικά, να τους δώσουμε μια γερή κλωτσιά στα πισινά για να πάρουν πάλι μπρος.

<SPEAKER ID=200 LANGUAGE="PT" NAME="Apolinΰrio">
Κυρία Πρόεδρε, η διεθνής ομάδα εμπειρογνωμόνων σχετικά με τις κλιματολογικές αλλαγές προβλέπει μία αύξηση της παγκόσμιας θερμοκρασίας κατά 2Ί μέχρι το έτος 2030, πράγμα το οποίο ισοδυναμεί με άνοδο του επιπέδου της θάλασσας από 30 έως 50 εκατοστά. Αφετέρου, με το σημερινό ρυθμό -εξαφάνιση των τροπικών δασών με μία δασική απώλεια 1 % ετησίως - το έτος 2030 θα έχουμε μία συνολική απώλεια από 5 ως 10 %. Πολλά ζωικά και φυτικά είδη θα έχουν εξαφανιστεί οριστικά. Επιπλέον: το 1960, το πλουσιότερο 20 % του παγκόσμιου πληθυσμού είχε εισόδημα που αντιστοιχούσε στο τριπλάσιο εισόδημα του 20 % των πιο φτωχών. Σήμερα, οι πρώτοι έχουν ένα εισόδημα 60 φορές μεγαλύτερο από τους δεύτερους.
<P>
Μέσα σε αυτό το πλαίσιο η έκθεση που υποβάλλεται εδώ, σήμερα, για ψήφιση, λαμβάνει την πλήρη υποστήριξή μας. Αλλά δεν θα ήθελα να μη διατυπώσω δύο-τρεις παρατηρήσεις.
<P>
Πρώτον, να εκφράσω εδώ την άποψη ότι η μετάβαση τεχνολογιών από τις πιο πλούσιες χώρες στις πιο φτωχές πρέπει να γίνεται σε μία προοπτική μεταφοράς, παραχώρησης τεχνολογιών που είναι περιβαλλοντικά ορθές, και όχι με μία πολιτική «καμένης γης».
<P>
Δεύτερον, την άποψη ότι δεν αρκεί να λέμε ότι θέλουμε μία καλύτερη εταιρική σχέση μεταξύ πλούσιων και φτωχών χωρών. Πρέπει επίσης οι πιο πλούσιες χώρες και, επομένως, οι πρώτοι υπεύθυνοι των παγκόσμιων προβλημάτων του περιβάλλοντος, να κάνουν τη δουλειά που τους αναλογεί, δηλαδή να υιοθετούν ουσιαστικές πολιτικές αειφόρου ανάπτυξης.
<P>
Τρίτον, ενώ συμφωνώ με την εισηγήτρια όσον αφορά τον εντοπισμό και την αξιολόγηση θεμάτων όπως οι κλιματολογικές αλλαγές ή όπως μία δεσμευτική διεθνής σύμβαση σχετικά με τα δάση, καθώς και με τις ανησυχίες της σχετικά με το εμπόριο, θα ήθελα επίσης να υπογραμμίσω την ανάγκη να δοθεί έμφαση και να τονιστεί ο αναπόφευκτος χαρακτήρας μίας συντονισμένης πολιτικής σχετικά με τη διαφύλαξη και προστασία των ωκεανών, θέμα πολύ σημαντικό στο βαθμό που προχωράμε στο Διεθνές 'Ετος των Ωκεανών, και θέμα πολύ ουσιώδες στο βαθμό που είναι απαραίτητο να συνδυάσουμε σήμερα, στους ωκεανούς, μία βιώσιμη αλεία με μία παγκόσμια διατήρηση αυτών των ωκεανών.

<SPEAKER ID=201 LANGUAGE="DE" NAME="Liese">
Kύριε Πρόεδρε, η Oμάδα του EΛK υποστηρίζει την έκθεση της κ. Dybkjζr, σχετικά με το θέμα της βιώσιμης ανάπτυξης. H Διάσκεψη του Pίο, δυστυχώς, μέχρι σήμερα, είχε ελάχιστες πραγματικά θετικές επιπτώσεις. Aυτό θα πρέπει να αλλάξει, και σ' αυτό, ευτυχώς, είμαστε σύμφωνοι εδώ στο Σώμα. Aν λ.χ. η παραγωγή CO2 συνεχιστεί, σε παγκόσμια κλίμακα, έτσι όπως διαφάνηκε κατά τα τελευταία πέντε χρόνια, τότε θα υπάρξει μια οικονομική, ανθρωπιστική και περιβαλλοντική καταστροφή. Tο επιχείρημα που προβάλλεται συχνά, ότι δηλαδή η Eυρωπαϊκή Ένωση δεν είναι καν σε θέση να λύσει το πρόβλημα σε παγκόσμια κλίμακα, επειδή φυσικά δεν είμαστε υπεύθυνοι για την 100 % παγκόσμια έκλυση του CO2 , και ότι μεγάλα ποσοστά αύξησης παρουσιάζονται στην Iνδία και την Kίνα, δεν φέρνει αποτέλεσμα, παρόλο που είναι ένα άνετο επιχείρημα, όταν δε θέλει κανείς να κάνει τίποτε.
<P>
Aν εμείς, ως σημαντικά βιομηχανικά κράτη, δεν καταφέρουμε να μειώσουμε την έκλυση του CO2 και την έκλυση των υπόλοιπων ρύπων, τότε αυτοί που, στις ανερχόμενες οικονομίες και στις αναπτυσσόμενες χώρες, αγωνίζονται για περιβαλλοντική πολιτική, δε θα έχουν καμιά δυνατότητα να επικρατήσουν. Θα πρέπει λοιπόν να ενεργήσουμε θετικά, κατά τρόπο υποδειγματικό, κι εδώ θα 'πρεπε να γίνουν περισσότερα. Θα πρέπει όμως, ταυτόχρονα, να ενεργήσουμε έξυπνα. Λέω πάντα με έμφαση, ότι δε θα πρέπει να ξαναγυρίσουμε στα σπήλαια, αλλά να χρησιμοποιήσουμε τη μοντέρνα τεχνολογία για να περιορίσουμε το CO2 και τους υπόλοιπους ρύπους. Διότι μόνο τότε θα μπορέσουμε να αποτελέσουμε πραγματικό πρότυπο, μια και οι άνθρωποι στις αναπτυσσόμενες χώρες επιθυμούν την ευημερία, και θα πρέπει να δείξουμε ότι με τη σύγχρονη τεχνολογία είναι δυνατόν να επιτευχθεί βιώσιμη ανάπτυξη, ευημερία και φειδωλή συμπεριφορά έναντι του περιβάλλοντος.
<P>
Nομίζω - κι αυτό είναι ένα πολύ επίκαιρο θέμα και η Eπιτροπή είχε χθες διαβουλεύσεις επ' αυτού - πως απαιτούνται και σχετικά φορολογικά μέτρα. H πρόταση της Eπιτροπής για φορολογία της ενέργειας, είναι μια ασθενική πρόταση, αλλά αποτελεί τουλάχιστον ένα βήμα προς τη σωστή κατεύθυνση. H Eυρωπαϊκή Ένωση θα πρέπει επιτέλους να ενεργήσει εδώ και τώρα.

<SPEAKER ID=202 LANGUAGE="SV" NAME="Lindqvist">
Κυρία Πρόεδρε, μέχρι τώρα η ΕΕ ήταν περισσότερο μια οργάνωση για το εμπόριο, την οικονομία, την αγορά και τον ανταγωνισμό. Καλά είναι έτσι, αλλά τώρα ήρθε η ώρα να αναβαθμιστούν στην ημερησία διάταξη επίσης τα περιβαλλοντικά ζητήματα, τα κοινωνικά ζητήματα και τα ζητήματα απασχόλησης, αφ&#x02BC;ενός γιατί αυτό χρειάζεται για την ανάπτυξη του κόσμου, αφ&#x02BC;ετέρου για να ενισχύσουμε τη σχέση μας με την κοινή γνώμη και για να αποκτήσουμε μια αυξημένη εμπιστοσύνη από εκεί. Αυτή είναι μια θαυμάσια έκθεση και ένα καλό παράδειγμα για το πως προβάλλονται αυτά τα ζητήματα.
<P>
Είχα ο ίδιος την ευκαιρία να βρεθώ στο Rio de Janeiro το 1992 κατά τη Διάσκεψη του ΟΗΕ για το περιβάλλον και την ανάπτυξη. Δεν ήμουν με την κυβερνητική πλευρά κατά κάποιο τρόπο, παρά ήμουν εκπρόσωπος μιας μη - κυβερνητικής οργάνωσης, συγκεκριμένα του Νομαρχιακού Συμβουλίου της περιφέρειας της Στοκχόλμης, και εκτός αυτού μιας περιβαλλοντικής οργάνωσης η οποία λέγεται Λαϊκή εκστρατεία κατά της Πυρηνικής ενέργειας στη Σουηδία. Ήταν μια φανταστική εμπειρεία, και πραγματικά αισθάνομαι πίεση από εκεί ώστε να επιτευχθεί κάτι θετικό από αυτή τη Διάσκεψη. Νομίζω ότι η Διάσκεψη άνοιξε νέους δρόμους, αλλά περισσότερο από πλευράς διαμόρφωσης απόψεων. Σε συγκεκριμένες πράξεις τα αποτελέσματα είναι αρκετά άσχημα. Αντιθέτως σε πολλά μέρη έχουν υπάρξει υπαναχωρήσεις, μεταξύ άλλων στους τομείς τους οποίους οι ίδιοι προωθήσαμε στο Rio. αφορά το θέμα της βιολογικής πολυμορφίας και τα ζητήματα του περιβάλλοντος. Τώρα πρέπει να το αλλάξουμε αυτό!
<P>
Αυτή η έκθεση αναφέρεται σε πάρα πολλές καλές προτάσεις οι οποίες πρέπει να υλοποιηθούν αν θέλουμε να είμαστε αξιόπιστοι στη περιβαλλοντική πολιτική απέναντι στον κόσμο που μας περιβάλλει. Θέλω να αναφέρω κάποια παραδείγματα και να δείξω θετικά πρότυπα: η Agenda 21 έχει προωθηθεί σε πολλές χώρες. Σαν ένα παράδειγμα μπορώ να πώ ότι στη Σουηδία έχουν γίνει προσπάθειες να εφαρμοστεί το πρόγραμμα στις κοινότητες, ώστε κάθε κάτοικος της κοινότητας να μπορεί να εργάζεται με τα περιβαλλοντικά ζητήματα τοπικά. Εγκρίναμε την συγκεκριμένη Agenda 21 για την Βαλτική Θάλασσα και έχουμε κάνει κάποια βήματα σ&#x02BC;αυτό το έργο. Όπως λέγεται στην έκθεση πρέπει επίσης να αυξήσουμε το επίπεδο των προσδοκιών ενόψη της Διάσκεψης της Νέας Υόρκης. Η ΕΕ επίσης πρέπει φυσικά να δώσει το καλό παράδειγμα, δηλ. τα δικά μας κράτη μέλη πρέπει να το κάνουν αυτό, ώστε να ανταποκριθούμε τουλάχιστον στις ελάχιστες προϋποθέσεις των περιβαλλοντικών οδηγιών που εμείς οι ίδιοι εγκρίνουμε. Η μέριμνα για το περιβάλλον πρέπει να περιέχεται σε όλους τους τομείς τους οποίους μπορούμε να επηρρεάσουμε, από τις μεταφορές ως την ενέργεια, κατανάλωση, εμπόριο και επαφές με τις αναπτυσσόμενες χώρες. Οι προτάσεις για δεσμευτική διεθνή νομοθεσία και περιβαλλοντικό δικαστήριο είναι πολύ καλές.
<P>
Κάποια άλλα πράγματα που θα ήθελα να επισημάνω είναι τα εξής: εναλλακτικά καύσιμα, βιοενέργεια αντί πυρηνικής ενέργειας, διευρυμένη περιβαλλοντική σήμανση και υπευθυνότητα του κατασκευαστή για το προϊόν του - όλα αυτά διευκολύνουν τον κάθε άνθρωπο να κάνει ο ίδιος περιβαλλοντικές επιλογές, κάτι το οποίο είναι ο καλύτερος τρόπος να ενισχυθεί το περιβάλλον. Το ζήτημα του φόρου διοξειδίου του άνθρακα πρέπει να λυθεί και πρέπει επίσης να έχουμε περιβαλλοντικά προσαρμοσμένες αγορές σε κοινότητες, νομαρχίες και έθνη.
<P>
Η ΕΕ μπορεί να γίνει ένα ισχυρό εργαλείο προώθησης της περιβαλλοντικής ανάπτυξης στην ΕΕ και στον εκτός αυτής κόσμο. Αυτή είναι μια θαυμάσια έκθεση. Επαφίεται σε πολύ μεγάλο βαθμό σ&#x02BC; εμάς αν θα επιτύχουμε μ&#x02BC;αυτό το έργο.

<SPEAKER ID=203 LANGUAGE="ES" NAME="Gonzαlez Αlvarez">
Κυρία Πρόεδρε, στην πραγματικότητα δεν είμαι συνηθισμένη να μιλώ τέσσερα λεπτά, γι' αυτό και δεν ξέρω αν θα τα εξαντλήσω. Εμείς είμαστε σύμφωνοι, με την Επιτροπή Περιβάλλοντος, Δημόσιας Υγείας και Προστασίας των Καταναλωτών, με την έκθεση της κ. Dybkjζr και με τις τροπολογίες που κατέθεσαν άλλες Ομάδες. Η ίδια προτείνει τροποποιήσεις επί της έκθεσής της οι οποίες βελτιώνουν επίσης το τελικό κείμενο.
<P>
Εμείς είμαστε σύμφωνοι με ορισμένες σημαντικές πτυχές της έκθεσης. Κατ' αρχήν, η εισηγήτρια υποστηρίζει ότι είναι αλήθεια πως έχουν επιτευχθεί πολλά μετά τη Σύνοδο Κορυφής του Ρίο το 1992, για παράδειγμα η Σύμβαση για τις Κλιματικές Αλλαγές, και η Σύμβαση για τη Βιοποικιλότητα. Είναι όμως επίσης αλήθεια αυτό που δηλώνει, ότι βρισκόμαστε πιο μακριά από ό, τι το 1992 από μια πραγματική αειφόρο ανάπτυξη. Και είναι επίσης αλήθεια ότι η Ευρωπαϊκή Ένωση πρέπει να διαδραματίσει στην επόμενη Σύνοδο Κορυφής των Ηνωμένων Εθνών πολύ σημαντικό ρόλο.
<P>
Πιθανώς δεν διαθέτουμε -όπως λέει και η εισηγήτρια- την αξιοπιστία που θα έπρεπε να διαθέτουμε, διότι εκείνοι οι στόχοι που είχε θέσει η Ευρωπαϊκή Ένωση δεν εκπληρώνονται. Και θα έπρεπε ίσως να υπενθυμίσουμε -πρόκειται για μια πολύ σημαντική συζήτηση που διεξάγεται στους κόλπους της Επιτροπής Περιβάλλοντος- ότι θα είναι πολύ δύσκολο, για να μην πούμε αδύνατο, να καταφέρουμε να περιορίσουμε τις εκπομπές CO2 στα επίπεδα του 1990. Η ίδια η Επιτροπή παραδέχεται ότι δεν πρόκειται να μπορέσουν να περιοριστούν αλλά ότι θα αυξηθούν.
<P>
Ζητάται επίσης η ενσωμάτωση των περιβαλλοντικών πτυχών στη Συνθήκη. Εμείς αυτό το θεωρούμε βασικό. Εδώ και πολλά χρόνια ζητάται η περιβαλλοντική πολιτική να είναι κοινή σε όλες τις ευρωπαϊκές πολιτικές: την αγροτική πολιτική, τη βιομηχανική πολιτική, την οικονομική πολιτική, κλπ., δεν συμβαίνει όμως έτσι, δεν έχει ακόμη επιτευχθεί. Κατά συνέπεια, συμφωνούμε με τα όσα αναφέρει η εισηγήτρια σχετικά με την ανάγκη να υπάρχουν κάποιοι συγκεκριμένοι στόχοι, μια συγκεκριμενοποίηση αυτών των στόχων και ένα πραγματικό σχέδιο για την επίτευξή τους.
<P>
Δεν θα ήθελα να ολοκληρώσω χωρίς να υπογραμμίσω κάτι πολύ σημαντικό από την έκθεση, το οποίο αποτέλεσε κλειδί για τη Σύνοδο Κορυφής του Ρίο και εξακολουθεί και σήμερα να αποτελεί κλειδί. Πρόκειται για τη μη μεταφορά πόρων από τον Πρώτο στον Τρίτο Κόσμο. Η εισηγήτρια περιλαμβάνει στην έκθεσή της κάποιους αριθμούς που είναι πραγματικά χαρακτηριστικοί, όταν αναφέρει ότι το 1990 το πλουσιότερο 20 % του παγκόσμιου πληθυσμού διέθετε 30 % περισσότερα εισοδήματα από το φτωχότερο 20 %. Και το 1995 το ποσοστό αυτό είχε διπλασιαστεί, εφόσον η διαφορά εισοδημάτων ανάμεσα στον φτωχότερο και τον πλουσιότερο πληθυσμό ήταν 60 %. Συνεπώς, αν δεν καταφέρουμε να προχωρήσουμε προς αυτήν την κατεύθυνση θα είναι πολύ δύσκολο να επιτύχουμε τους στόχους του Ρίο και να τους ανανεώσουμε και πάλι στην επόμενη Σύνοδο Κορυφής των Ηνωμένων Εθνών.
<P>
Εν κατακλείδι, ελπίζω ότι αύριο, όταν θα ψηφιστεί η έκθεση της κ. Dybkjζr, θα εγκριθεί, διότι αυτό θα αποτελέσει ένα είδος προγραμματικού εγγράφου προκειμένου η Ευρωπαϊκή Ένωση να συμμετάσχει ενωμένη στην επόμενη Σύνοδο Κορυφής, την αποκαλούμενη UNGASS, η οποία είναι η επόμενη Σύνοδος Κορυφής που θα αναθεωρήσει, θα ξαναβάλει σε τάξη, θα δώσει νέα ώθηση στους στόχους του Ρίο.
<P>
Η αλήθεια είναι ότι αν εξετάζαμε λεπτομερώς όλα όσα αναφέρει η έκθεση της κ. Dybkjζr, θα έπρεπε να επινοήσουμε ένα διαφορετικό οικονομικό και καταναλωτικό πρότυπο. Διότι αν ο Πρώτος Κόσμος δεν ελαττώσει την κατανάλωση και δεν ευνοήσει την αύξηση της κατανάλωσης στον Τρίτο Κόσμο σε επίπεδα επιβίωσης, θα είναι πολύ δύσκολο οι στόχοι αυτοί να επιτευχθούν.
<P>
Πιστεύω ότι η Ευρωπαϊκή Ένωση, με τη συμμετοχή των Μη Κυβερνητικών Οργανώσεων και των τοπικών και περιφερειακών αρχών, πρέπει να διαδραματίσει βασικό ρόλο στην επόμενη Σύνοδο Κορυφής των Ηνωμένων Εθνών.

<SPEAKER ID=204 LANGUAGE="DE" NAME="Breyer">
Kυρία Πρόεδρε, και η Oμάδα των Πρασίνων στο Eυρωπαϊκό Kοινοβούλιο συγχαίρει την κ. Dybkjζr για την έκθεσή της και την επιδοκιμάζει. Στο Pίο, οι βιομηχανικές χώρες ανέλαβαν την κύρια ευθύνη για την παγκόσμια περιβαλλοντική κρίση και για την επανόρθωση της οικολογικής λανθασμένης ανάπτυξης. Tη συναίνεση αυτή δεν την ακολούθησαν, μέχρι τώρα, έργα. Aυτό λέχθηκε ήδη. H περιβαλλοντική και αναπτυξιακή πολιτική βρίσκεται σε στασιμότητα. Ίσως μάλιστα θα πρέπει να κάνουμε λόγο για ένα roll back στην περιβαλλοντική πολιτική. H EE, επίσης, δεν ανέλαβε ρόλο εμπροσθοφυλακής. Δε συγκρίνει τα μέτρα της με τις φυσικές αναγκαιότητες, αλλά με τη διάθεση συμβιβασμού της βιομηχανίας. Tο ίδιο ισχύει φυσικά και για τα κράτη μέλη. Έτσι, ο ενεργειακός φόρος στην Oμοσπονδιακή Γερμανία παρεμποδίζεται με το επιχείρημα ότι οι Bρυξέλλες είναι αρμόδιες, ενώ οι Bρυξέλλες επιχειρηματολογούν ότι οι HΠA και η Iαπωνία είναι αρμόδιες.
<P>
Διαπιστώνουμε το εξής: H λάμψη του Pίο έφυγε. Tώρα φαίνεται η πραγματικότητα. Kαι η πραγματικότητα δείχνει ότι δεν έχουμε ούτε τη σύμβαση της Biodiversity , ούτε το πρωτόκολλο της Biosafety , ούτε και το πρωτόκολλο για το κλίμα. Tο Δεκέμβριο επίκειται η διάσκεψη στο Kioto, και ακόμη δεν ξέρουμε αν θα καταφέρουμε να ψηφίσουμε εκεί ένα πρωτόκολλο προστασίας του κλίματος. Aλλά και από τη σύμβαση προστασίας των δασών απέχουμε πάρα πολύ. Γι' αυτήν δεν μπόρεσε να επέλθει συμφωνία στο Pίο.
<P>
Θα πρέπει λοιπόν να επαναφέρουμε το θέμα της βιώσιμης ανάπτυξης στην κορυφή της ημερήσιας διάταξης της παγκόσμιας πολιτικής. H έκτακτη Γενική Συνέλευση των Hνωμένων Eθνών, στη Nέα Yόρκη, θα πρέπει να στείλει σαφή πολιτικά μηνύματα. Tα μηνύματα αυτά θα πρέπει να είναι: Xρειαζόμαστε μια δεσμευτική εφαρμογή του Agenda 21. Tο Agenda 21 περιέχει ακόμη πολλές διατάξεις, με τη λέξη «μπορεί». Xρειαζόμαστε εδώ πραγματική δέσμευση, τη θέσπιση κοινωνικών και περιβαλλοντικών ελάχιστων στάνταρτ στο παγκόσμιο εμπόριο, μια δεσμευτική κλιματολογική σύμβαση πλαίσιο και μια σύμβαση για τη Biodiversity , που θα περιέχει ένα πρωτόκολλο για τη Biosafety , για την προστασία του κλίματος, καθώς και μια σύμβαση για την προστασία των δασών. Eλπίζω να τα πετύχουμε αυτά στην έκτακτη Γενική Συνέλευση, διότι, διαφορετικά, το Pίο δεν θα είχε κανένα αποτέλεσμα. Aλλιώς, στην περιβαλλοντική συζήτηση πάμε πολλά χρόνια πίσω.

<SPEAKER ID=205 LANGUAGE="NL" NAME="Blokland">
Κυρία Πρόεδρε, θα ήθελα να αρχίσω, ευχαριστώντας τόσο την Ευρωπαϊκή Επιτροπή όσο και την εισηγήτρια, κ. Dybkjζr, για την ενθαρρυντική προσέγγισή τους, ώστε η διάσκεψη UNGASS, στα τέλη Ιουνίου 1997, να είναι επιτυχής. Αυτό είναι άμεσης ανάγκης, επειδή ο ενθουσιασμός για την Agenda 21, όπως άλλωστε αυτός του 1992 για το Ρίο, μειώθηκε. Αυτό φυσικά έχει σχέση με το γεγονός ότι, εν προκειμένω, πρόκειται για τη συγκεκριμενοποίηση της αειφόρου ανάπτυξης. Θα πρέπει να τεθούν στόχοι, να χαραχθούν δρόμοι και να υλοποιηθούν οι υποσχέσεις του παρελθόντος. Εν συντομία, θα πρέπει να αναληφθεί σκληρός αγώνας για την επανόρθωση των περιβαλλοντικών ζημιών, τόσο στις αναπτυγμένες χώρες όσο και στις αναπτυσσόμενες.
<P>
Και αυτό, στο πλαίσιο ενός αυξανόμενου ενδιαφέροντος για το περιβάλλον και την ανάπτυξη. Αλλα θέματα, όπως η ανεργία και οι δημοσιονομικές περικοπές για την τήρηση των κριτηρίων της ΟΝΕ, αποσπούν την προσοχή των κυβερνήσεων και της κοινής γνώμης. Προφανώς, είναι δύσκολο να κρατηθεί η προσοχή σε θέματα μακρόπνοης προοπτικής, όπως η φροντίδα για το περιβάλλον και η ανάπτυξη. Γι'αυτό το λόγο, είναι μεγάλη ανάγκη να δοθεί μία έντονη ώθηση στο περιβάλλον. Γι'αυτό το λόγο, χρειαζόμαστε μία ορθή και ισχυρή πολιτική, αλλά επίσης και ανθρώπους, ηγέτες, οι οποίοι είναι σε θέση να δώσουν δημόσια μορφή και περιεχόμενο στην πολιτική. Ηγέτες, οι οποίοι μέσω της ενθουσιώδους προσωπικότητάς τους, μπορούν να εργαστούν και είναι διατεθειμένοι να συνεχίσουν μακροπρόθεσμα. Η κ. Brundtland, για ένα διάστημα, έπραξε αυτό. Η έκθεσή της έδωσε μία σοβαρή ώθηση για προβληματισμό σχετικά με την αειφόρο ανάπτυξη. Επί του παρόντος, που πρόκειται για την εφαρμογή της Agenda 21, ο κάματος θα διαδραματίσει το ρόλο του. Είναι σε θέση οι σημαντικότεροι παράγοντες να δώσουν συγκεκριμένη μορφή στην Agenda 21;
<P>
Εννοώ ότι η Επιτροπή και η εισηγήτρια έθεσαν εγγράφως ένα ορθό σύνολο προτεραιοτήτων. Αλλά απαιτείται μία εύκαμπτη οργάνωση των Ηνωμένων Εθνών με καλύτερες εργασιακές διαρθρώσεις και περισσότερα χρήματα. Αλλά κυρίως απαιτείται αποφασιστικότητα εκ μέρους όλων των χωρών για την επίτευξη των συμφωνηθέντων στόχων. Εννοώ κυρίως την πολιτική για το κλίμα. Η Νέα Υόρκη πρόκειται να αποτελέσει μία σημαντική προετοιμασία της διάσκεψης του Κιότο. Ορθά η Επιτροπή της δίνει ιδιαίτερη σημασία.
<P>
Είναι ευχάριστο το γεγονός ότι η ολλανδική Προεδρία κατάφερε να επιτύχει συμφωνία για τη μείωση του CO2 , για το έτος 2010. Αν και απαιτείται μεγαλύτερη μείωση από το 15 %, εν πάση περιπτώσει, επιτύχαμε ομοφωνία στο εσωτερικό της Ένωσης. Θα πρέπει να καταβληθούν όλες οι προσπάθειες, ώστε και στο πλαίσιο των Ηνωμένων Εθνών να οδηγηθούμε σε ένα ποσοστό μείωσης. Εννοώ ότι η μορφή του καταμερισμού των βαρών , την οποία εφηύραμε για το εσωτερικό της Ευρώπης, θα μπορούσε να χρησιμοποιηθεί και στο σύνολο του κόσμου. Είναι λογικό οι μεγαλύτεροι χρήστες να φέρουν και τα μεγαλύτερα βάρη. Οι Ηνωμένες Πολιτείες χρησιμοποιούν ετησίως, χονδρικά, το ένα τέταρτο όλης της ενέργειας. Αυτό επιφέρει υποχρεώσεις έναντι των υπολοίπων των χωρών. Ελπίζω, θερμά, ότι οι Ηνωμένες Πολιτείες θα διαδραματίσουν έναν ηγετικό ρόλο στον τομέα του περιβάλλοντος. Τότε, η διάσκεψη UNGASS θα αποτελέσει πραγματική επιτυχία.

<SPEAKER ID=206 LANGUAGE="EN" NAME="Pollack">
Κύριε Πρόεδρε, η Ομάδα του Ευρωπαϊκού Σοσιαλιστικού Κόμματος υποστηρίζει την έκθεση της κ. Dybkjζr. Αντιμετωπίζουμε το γεγονός ότι οι πλούσιες χώρες δεν έχουν επιδείξει επαρκή δέσμευση στις προτεραιότητες που συμφωνήθηκαν στο Ρίο, είτε σχετικά με δικές τους δράσεις είτε στη βοήθεια προς τον Τρίτο Κόσμο. Είδη και οικοσυστήματα, ειδικότερα δάση, απομειώνονται σ' ολόκληρο τον κόσμο γεγονός που υπογραμμίζει την πιεστική ανάγκη για συμφωνία σύναψης σύμβασης για τα δάση.
<P>
Η ανακοίνωση της Επιτροπής ήταν, αναμενόμενα, προσεκτική και η Ευρώπη πρέπει να αναλάβει την ηγεσία στην UNGASS ζητώντας ένα πιο μακροπρόθεσμο πρόγραμμα, ιδιαίτερα απαιτώντας δεσμευτική περιβαλλοντική νομοθεσία και στόχους. Θα πρέπει να εξετάσουμε λεπτομερέστερα τον όρο μη τήρησης και την εφαρμογή των υφισταμένων πολυμερών περιβαλλοντικών συμφωνιών. Η UNGASS αποτελεί ένα βήμα στον δρόμο για τη Διάσκεψη Αλλαγής του Κλίματος στο Κυότο τον Δεκέμβριο και οι κλιματικές αλλαγές συνεχίζουν να αποτελούν μια τεράστια πρόκληση. Φαίνεται ότι υπάρχει πολύ μικρή κινητικότητα για να αλλάξει το status quo. Είναι απαραίτητο επομένως να πιέσουμε για τη σύναψη συμφωνίας μείωσης της παραγωγής αερίων του θερμοκηπίου καθώς και στόχο για μείωση των εκπομπών CO2 από 20 % μέχρι το 2010 και περισσότερο πέραν αυτού.
<P>
Ο μόνος τρόπος ώστε να ξεκινήσουμε να δημιουργούμε μια συνεταιρική σχέση με τις φτωχές χώρες είναι να γίνουμε εμείς το καλό παράδειγμα έτσι ώστε εμείς στην Ευρώπη να εργαζόμαστε ήδη γι' αυτή τη μείωση το 2005. Αυτό που λείπει τώρα για να αντιμετωπιστεί η παγκόσμια περιβαλλοντική πρόκληση είναι όραμα και ηγεσία και τα χρειαζόμαστε αμφότερα στις δύο παραπάνω διασκέψεις.
<P>
Τέλος, το Ευρωπαϊκό Κοινοβούλιο θα πρέπει να συμμετάσχει επισήμως στην αντιπροσωπεία της ΕΕ στις διασκέψεις αυτές και αναμένω την ανάληψη της σχετικής δέσμευσης από την Επιτροπή.

<SPEAKER ID=207 LANGUAGE="ES" NAME="Valverde Lσpez">
Κύριε Πρόεδρε, χρειάστηκε να περάσουν πέντε χρόνια προκειμένου πολλοί από εκείνους που επέκριναν τη διοργάνωση, την ανάπτυξη και τα αποτελέσματα της Διάσκεψης του Ρίο του Ιανουαρίου 1992, ακόμη και διοργανώνοντας ένα παράλληλο φόρουμ, να αναγνωρίζουν σήμερα ότι οι στόχοι και τα όσα εγκρίθηκαν στην εν λόγω Διάσκεψη εξακολουθούν να αποτελούν ένα πολύ σημαντικό σημείο αναφοράς για τις επόμενες δεκαετίες. Προσωπικά είχα την τιμή να εκπροσωπήσω αυτό το Κοινοβούλιο στην εν λόγω Σύνοδο Κορυφής, και χαίρομαι που υπάρχει αυτή η σύγκλιση και που σήμερα αναγνωρίζεται ότι υπήρξε ένα ιστορικό γεγονός, και εκεί αναγνωρίστηκε, σε παγκόσμιο επίπεδο, ότι οι έννοιες της αειφόρου ανάπτυξης και της προστασίας του περιβάλλοντος είναι αλληλοσυμπληρούμενες και όχι αντιτιθέμενες.
<P>
Πιστεύω ότι έχουν πραγματοποιηθεί πολύ περισσότερες πρόοδοι από όσες αναγνωρίζονται σήμερα εδώ. Αναγνωρίζω την αξιέπαινη προσπάθεια και την ανησυχία της κ. Breyer και άλλων συναδέλφων, που τα βλέπουν όλα μαύρα. Πιστεύω ότι θα πρέπει να τα βλέπουμε επίσης και λίγο πράσινα.
<P>
Υπάρχει όμως ένα θέμα που με ανησυχεί διότι αποτέλεσε πρόβλημα στη Διάσκεψη του Ρίο, όσον αφορά την εκπροπσώπηση της Ευρωπαϊκής Ένωσης: Οι Κυβερνήσεις και η Ευρωπαϊκή Επιτροπή πρέπει να συμφωνήσουν ώστε αυτό το κοινό ψήφισμα Επιτροπής-Κοινοβουλίου να είναι εκείνο που θα εκπροσωπήσει πραγματικά, με μια μόνο φωνή, την Ευρωπαϊκή Ένωση στην εν λόγω Διάσκεψη. Αυτή είναι μια έκκληση που πρέπει να απευθύνουμε προς όλες τις Κυβερνήσεις.
<P>
Πιστεύω επίσης ότι είναι βασικό να επιμείνουμε στο τελικό ψήφισμα. Πιστεύω ότι υπάρχουν μερικά σημεία που είναι καίρια. Ένα ιδιαίτερα σημαντικό πρέπει να είναι το αίτημα προς τις Κυβερνήσεις να ενισχύσουν την περιβαλλοντική διάσταση στις μακροοικονομικές τους πολιτικές. Ένα άλλο θα πρέπει να είναι να υπογραμμιστεί το μεγάλο πρόβλημα του εμπορίου σε παγκόσμιο επίπεδο και της προστασίας του περιβάλλοντος -που αποτελεί μια άλλη ανησυχία αυτού του Κοινοβουλίου- καθώς και το ότι οι εθνικές πολιτικές οφείλουν να είναι συμβατές με τις διεθνείς αποφάσεις.

<SPEAKER ID=208 LANGUAGE="DE" NAME="Flemming">
Kύριε Πρόεδρε, κυρίες και κύριοι, κατ' αρχήν θερμές ευχαριστίες στην κ. Dybkjζr για τη θαυμάσια έκθεσή της, αν και δεν μπορεί να μας χαροποιεί. Ανοδος της θερμοκρασίας κατά 2ο Kελσίου μέχρι το 2030, άνοδος της στάθμης των θαλασσών κατά 50 cm, απειλητική μείωση των τροπικών δασών - και οι αρνητικές εξελίξεις στον τομέα του περιβάλλοντος συνεχίζονται. Πανηγυρίζαμε για το Pίο. Σήμερα είμαστε απογοητευμένοι. Eναποθέτουμε τις ελπίδες μας στη Nέα Yόρκη. Ίσως να είναι και η τελευταία μας ευκαιρία: Όλοι γνωρίζουμε ότι πρώτα πεθαίνει το δάσος και μετά πεθαίνει ο άνθρωπος. H αλλαγή του κλίματος είναι απειλητική. Έλλειψη γλυκού νερού, ραδιενεργά απόβλητα. Γιατί δεν προχωρούμε, αφού όλοι τα γνωρίζουμε αυτά;
<P>
Nομίζω πως ένα πολύ σημαντικό σημείο είναι το γεγονός ότι πολλά κράτη, και πολλά ευρωπαϊκά κράτη, εξακολουθούν να πιστεύουν ότι η οικονομική ανάπτυξη και η προστασία του περιβάλλοντος είναι δύο αντίθετα πράγματα. Aυτό είναι λάθος. H προστασία του περιβάλλοντος δημιουργεί νέες θέσεις εργασίας, η προστασία του περιβάλλοντος δίνει νέες ωθήσεις στην οικονομία, η προστασία του περιβάλλοντος αποτελεί τη μεγάλη πρόκληση για την έρευνα και την τεχνική. Oι Γερμανοί επινόησαν την κοινωνική ελεύθερη οικονομία. Oι Aυστριακοί - και είμαι πολύ περήφανος γι' αυτό - επινόησαν την οικολογικοκοινωνική ελεύθερη οικονομία. Aυτό σημαίνει να χρησιμοποιούμε τους μηχανισμούς της αγοράς για την προστασία του περιβάλλοντος, αυτό σημαίνει να δημιουργούμε οικονομικά κίνητρα για να αμείβουμε την φιλοπεριβαλλοντική συμπεριφορά και να τιμωρούμε τη ρύπανση του περιβάλλοντος. Tο θέμα είναι να διευθύνουμε, να διευθύνουμε με φόρους.
<P>
Nομίζω πως η EE θα καταφέρει να προσδώσει, στην προστασία του περιβάλλοντος και στην αναπτυξιακή βοήθεια, το αναγκαίο πολιτικό βάρος. Mόνο η EE, μόνο τα πλούσια κράτη, μόνο τα οικονομικά αναπτυγμένα κράτη μπορούν να πετύχουν τη συμφιλίωση του περιβάλλοντος με την οικονομία, να συμφιλιώσουν το περιβάλλον και την οικονομία, να αφήσουν να αναπτυχθούν περιβάλλον και οικονομία.

<SPEAKER ID=209 NAME="Marνn">
Κύριε Πρόεδρε, η συζήτηση που διεξάγει σήμερα το Κοινοβούλιο είναι αναμφισβήτητα πολύ πρόσφορη σε σχέση με την προετοιμασία της έκτακτης συνόδου. Ευχαριστώ λοιπόν την κ. Dybkjζr για τη σχετική έκθεση που παρουσίασε.
<P>
Όπως γνωρίζετε, τον περασμένο Νοέμβριο η Επιτροπή ενέκρινε μια ανακοίνωση και το Συμβούλιο ενέκρινε τα συμπεράσματά της το Δεκέμβριο, ακριβώς σχετικά με αυτό το ζήτημα, και από τότε ως τον επόμενο Ιούνιο, θα πρέπει να ληφθεί υπόψη όλη η σημαντική προπαρασκευαστική εργασία που πραγματοποιείται. Με τη συζήτηση αυτή και με την έκθεσή σας, κυρία Dybkjζr, το Κοινοβούλιο έχει την ευκαιρία να συμβάλει στον καθορισμό των προτεραιοτήτων ενόψει της έκτακτης συνόδου, λαμβάνοντας υπόψη τις αλλαγές που έχουν επέλθει.
<P>
Κατ' αρχήν -και αυτή είναι η άποψη της Επιτροπής- οφείλουμε να αναγνωρίσουμε ότι στην Υπουργική Διάσκεψη του Παγκόσμιου Οργανισμού Εμπορίου τον περασμένο Δεκέμβριο δεν σημειώθηκαν πραγματικές πρόοδοι σε θέματα που σχετίζονται με τις εμπορικές συναλλαγές, με το εμπόριο και το περιβάλλον. Επιπλέον, ακριβώς όπως είχε προβλεφθεί, οι διαπραγματεύσεις σχετικά με το πρωτόκολλο για τη Σύμβαση για τις Κλιματικές Αλλαγές, όπου και ορίζονται δεσμευτικοί στόχοι περιορισμού των εκπομπών αερίων με επιπτώσεις θερμοκηπίου, αποδεικνύονται, όπως ήταν αναμενόμενο, πολύ δύσκολες. Τέλος, η διακυβερνητική Ομάδα για τα δάση ολοκλήρωσε τις συσκέψεις της τον περασμένο μήνα χωρίς να καταλήξει να καθορίσει κάποιες συστάσεις σχετικά με μια σειρά καίρια ζητήματα, συμπεριλαμβανομένης και της ανάγκης για μια σύμβαση για τα δάση.
<P>
Είναι προφανές ότι όλα αυτά τα θέματα -εμπορικές συναλλαγές και περιβάλλον, κλιματικές αλλαγές και δάση- χρειάζονται μια πολιτική ώθηση από το υψηλότερο επίπεδο κατά την έκτακτη σύνοδο. Το ψήφισμα είναι επιτυχημένο σε αυτό το σημείο, και βεβαίως η Επιτροπή θα ήταν ευτυχής να συνεχίσει τις συζητήσεις με το Ευρωπαϊκό Κοινοβούλιο με σκοπό τον βαθμιαίο καθορισμό της στρατηγικής μας με βάση την ανακοίνωσή μας του 1996, που εξακολουθεί να αποτελεί τη μεγάλη στρατηγική μας τοποθέτηση.
<P>
Όσον αφορά τις κλιματικές αλλαγές, είναι βέβαιο -όπως επεσήμαναν και ορισμένοι βουλευτές- ότι έχουν ήδη ληφθεί, στο Συμβούλιο Περιβάλλοντος, κάποιες αποφάσεις που αφορούν τον περιορισμό και τον υπολογισμό των επιβλαβών εκπομπών. Αν και βρισκόταν στον ορίζοντα του έτους 2010, τελικά επετεύχθη μια συμφωνία μεταξύ των Κρατών μελών. Μπορεί κανείς να αντιγυρίσει πως θα μπορούσαμε ίσως να πάμε πιο γρήγορα στο θέμα των περιορισμών, το γεγονός όμως ότι σε ένα τόσο ακανθώδες ζήτημα επετεύχθη ήδη μια συμφωνία στο Συμβούλιο Υπουργών αποτελεί ένα ακόμη βήμα.
<P>
Σε αυτά τα πλαίσια, θεωρούμε ότι είναι ζωτικό να επικεντρωθούμε στους νόμιμα δεσμευτικούς περιορισμούς για τα έτη 2005, 2010 και 2020. Το αίτημα που διατυπώνετε στην έκθεσή σας, στην παράγραφο 18 Δ του ψηφίσματός σας, για ένα ανώτατο όριο συνολικών εκπομπών, είναι ενδιαφέρον, θα πρέπει όμως να παραδεχτούμε, όντας ρεαλιστές, ότι αυτό θα αποτελέσει σε οποιαδήποτε περίπτωση μια προοπτική αρκετά μακροπρόθεσμη.
<P>
Μια άλλη πολύ σημαντική προτεραιότητα για την έκτακτη σύνοδο, στην οποία η Ευρωπαϊκή Επιτροπή επιθυμεί να δώσει έμφαση, είναι η αυξανόμενη έλλειψη γλυκού νερού και τα όσα αυτό συνεπάγεται σε σχέση με τον πληθυσμό, τη γεωργία, την τροφική ασφάλεια καθώς και τη φτώχεια.
<P>
Τέλος, υπάρχει ένα άλλο ζήτημα στο οποίο εφιστά την προσοχή το ψήφισμά σας και που έχει μεγάλη σημασία. Πρόκειται για τη μεταφορά κεφαλαίων προς τις αναπτυσσόμενες χώρες, εφόσον η αειφόρος ανάπτυξη πρέπει φυσικά να βασίζεται εξίσου στη δημόσια βοήθεια στην ανάπτυξη αλλά και στην ιδιωτική. Είναι προφανές ότι πρόκειται για μια σημαντική πτυχή από την οποία εξαρτάται η αειφόρος ανάπτυξη και συγχρόνως επιτρέπει -όπως ανέφεραν ορισμένοι βουλευτές- την εξαγωγή περιβαλλοντικής τεχνολογίας. Αρα, όπως δικαίως επεσήμανε ο κ. Valverde, δεν υπάρχει και τόση αντίθεση μεταξύ ανάπτυξης και προστασίας του περιβάλλοντος· υπάρχουν πολλές πτυχές συμπληρωματικότητας και είναι σημαντικό να προχωρήσουμε ακριβώς προς την κατεύθυνση του να εξακολουθήσει ολοένα και περισσότερο αυτού του είδους η μεταφορά κεφαλαίων. Αν και είναι αλήθεια ότι, σε συνολικούς αριθμούς και κατά τα τελευταία χρόνια, το άλμα που πραγματοποιήθηκε σε άμεσες επενδύσεις σε χώρες του νοτίου ημισφαιρίου είναι θεαματικό, ωστόσο όμως, θα πρέπει να είμαστε κριτικοί κατά την ανάγνωση αυτή, διότι αν και συνολικά είναι θεαματικό, διαπιστώνουμε, εξετάζοντας τον όγκο των επενδύσεων, ότι στην πραγματικότητα παρατηρείται μια συγκέντρωση αυτής της μεταφοράς προς εκείνες τις ζώνες που αποκαλούνται αναδυόμενες, και οι οποίες πράγματι αναπτύσσονται πολύ γρήγορα· δεν είναι η συγκεκριμένη περίπτωση όλων των χωρών και πολύ λιγότερο των φτωχότερων χωρών.
<P>
Θα ήθελα τώρα να αναφερθώ στο πρόγραμμα εργασίας της Επιτροπής για την Αειφόρο Ανάπτυξη· σε σχέση με αυτό, πιστεύουμε ότι τα επόμενα χρόνια θα πρέπει να καθοριστεί μια ολόκληρη σειρά ζητημάτων προτεραιότητας· θεωρούμε ότι η οριοθέτηση που κάνει το ψήφισμα είναι η σωστή ώστε να μπορέσουμε να προχωρήσουμε με αποτελεσματικό τρόπο.
<P>
Τέλος, όσον αφορά τη συμμετοχή του Ευρωπαϊκού Κοινοβουλίου, η Επιτροπή είναι προφανώς σύμφωνη, όπως ήταν και στο παρελθόν, για τη Διάσκεψη του Ρίο, το Ευρωπαϊκό Κοινοβούλιο να συμμετέχει στη σύνοδο της Γενικής Συνέλευσης των Ηνωμένων Εθνών.

<SPEAKER ID=210 LANGUAGE="ES" NAME="Valverde Lσpez">
Κύριε Πρόεδρε, θα ήθελα να ρωτήσω τον κ. Επίτροπο πώς προβλέπεται αυτή η θεσμική συμμετοχή. Αναφέρθηκε στο ότι το Ευρωπαϊκό Κοινοβούλιο θα εκπροσωπηθεί, πώς όμως θα εκπροσωπηθεί η ίδια η Επιτροπή και πώς θα γίνει ο συντονισμός με το Συμβούλιο; Τα Κράτη μέλη πρόκειται να παραιτηθούν από το να παρέμβουν μεμονωμένα και θα υπάρξει μια μόνο φωνή; Διότι στη Διάσκεψη του Ρίο, ο ρόλος μας ήταν κάπως αποσυντονισμένος.
<P>
Και δεύτερον, θα μπορέσουμε να μεταφέρουμε σε αυτήν τη Διάσκεψη μια αξιολόγηση των εθνικών σχεδίων με τα οποία έχουν δεσμευθεί οι διάφορες Κυβερνήσεις που υπέγραψαν τις συμφωνίες του Ρίο, και κυρίως την Ατζέντα 21; Δεν είχαμε καμιά ενημέρωση από την Επιτροπή σχετικά με αυτό το θέμα.

<SPEAKER ID=211 NAME="Marνn">
Λαμβάνοντας υπόψη ότι η Διακυβερνητική Διάσκεψη θα είναι προφανώς ικανή να δώσει μια λογική λύση στο πρόβλημα, μπορώ να σας πω τι θα επιθυμούσε η Επιτροπή. Η Επιτροπή σε αυτό το θέμα, όπως και σε όλα τα θέματα εξωτερικών σχέσεων, είναι οπαδός του συστήματος Προεδρία του Συμβουλίου - Γενική Γραμματεία του Συμβουλίου + Επιτροπή, για την εκπροσώπηση, ας πούμε, του εκτελεστικού σκέλους και του σκέλους διαχείρισης. Έπειτα, πιστεύουμε ότι το Ευρωπαϊκό Κοινοβούλιο θα πρέπει να εκπροσωπείται στα πλαίσια της κοινοτικής αντιπροσωπείας ως Κοινοβούλιο. Αυτό πιστεύω ότι είναι το πιο λογικό.
<P>
Στη συνέχεια, θέσατε κάτι που θα μπορούσε ίσως να μας οδηγήσει σε μια πολύ μακροσκελή συζήτηση. Στην επόμενη Σύνοδο Κορυφής -θα πρέπει να το πούμε- θα είναι πολύ δύσκολο να εξηγηθεί ένα σημείο από πλευράς της Ευρωπαϊκής Ένωσης. Η Ευρωπαϊκή Ένωση δεσμεύτηκε δημόσια, στη Σύνοδο Κορυφής του Ρίο, να χορηγήσει -το θυμάμαι πολύ καλά, όπως κι εσείς- 2 δισεκατομμύρια Ecu ως προϋπολογισμό με προορισμό ακριβώς την επίλυση των προβλημάτων που τίθενται σε σχέση με το μέλλον του περιβάλλοντος στο κόσμο. Όλοι γνωρίζουμε ότι τα Κράτη μέλη μας ποτέ δεν στάθηκαν ικανά να εγκρίνουν αυτό το ποσόν, και ούτε καν να συμφωνήσουν σχετικά με την κατανομή αυτού του ποσού. Αυτό πρέπει να το παραδεχτούμε.
<P>
Πολλοί λίγοι τήρησαν τις χρηματοδοτικές τους δεσμεύσεις σύμφωνα με τις αποφάσεις της Ομάδας του Ρίο. Με βάση αυτό, πιστεύω ότι επιβάλλεται ένας συνετός προβληματισμός από κοινού με το Συμβούλιο, και στη συνέχεια θα πρέπει βεβαίως να προσεγγιστεί το ζήτημα των αξιολογήσεων σε όλα ανεξαιρέτως τα Κράτη μέλη, και αυτό, πιστεύω, από κοινού με την Επιτροπή, αν μπορεί να γίνει.

<SPEAKER ID=212 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9 π.μ.

<CHAPTER ID=11>
Αναστολή των ΓΔΠ στο Μυανμάρ
<SPEAKER ID=213 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0085/97) της κ. Theorin, εξ ονόματος της Επιτροπής Εξωτερικών Υποθέσεων, Ασφαλείας και Αμυντικής Πολιτικής, για τις προτάσεις Κανονισμών του Συμβουλίου:
<P>
Ι.προσωρινή απόσυρση του ευεργετήματος των γενικευμένων δασμολογικών προτιμήσεων σε προϊόντα του βιομηχανικού τομέα της Ένωσης του Μυανμάρ (COM(96)0711 - C4-0085/97-96/0317(CNS))II.προσωρινή απόσυρση του ευεργετήματος των γενικευμένων δασμολογικών προτιμήσεων σε προϊόντα του γεωργικού τομέα της Ένωσης του Μυανμάρ (COM(96)0058 - C4-0086/97-97/0041(CNS))
<SPEAKER ID=214 NAME="Theorin">
Κύριε Πρόεδρε, καλωσορίζω τις τρείς γνωμοδοτήσεις από την Επιτροπή Προϋπολογισμών, την Επιτροπή Ανάπτυξης και Συνεργασίας καθώς και την Επιτροπή Εξωτερικών Οικονομικών Σχέσεων οι οποίες όλες υποστηρίζουν την πρόταση. Χαίρομαι που μπορώ να πώ ότι και η Επιτροπή Εξωτερικών Υποθέσεων επίσης υποστηρίζει ομόφωνα την πρόταση.
<P>
Η ΕΕ και η Βιρμανία συνήψαν τον Δεκέμβρη του 1994 συμφωνία για γενικευμένες δασμολογικές προτιμήσεις για κάποια βιομηχανικά προϊόντα. Την 1η Ιανουαρίου του τρέχοντος έτους ετέθη σε ισχύ μία παρόμοια συμφωνία για γεωργικά προϊόντα. Αυτές οι συμφωνίες μπορούν να αρθούν οποτεδήποτε αποδειχθεί η ύπαρξη καταναγκαστικής εργασίας. Σ&#x02BC;αυτή τη περίσταση η καταναγκαστική εργασία ορίζεται από τις Συμβάσεις της Γενεύης του 1925 και του 1956.
<P>
Εξ αιτίας καταγγελιών που κατατέθησαν τον Ιούνιο του 1995 για τα βιομηχανικά προϊόντα και την 1η Ιανουαρίου του τρέχοντος για τα γεωργικά προϊόντα από την Ευρωπαϊκή Συνοποσπονδία Συνδικάτων και από την Διεθνή Συνοποσπονδία Ελεύθερων Συνδικάτων η Επιτροπή διερεύνησε την καταγγελόμενη χρήση καταναγκαστικής εργασίας στην Βιρμανία. Το αποτέλεσμα της διερεύνσης κατάδειξε ότι το στρατιωτικό καθεστώς έχει αναγάγει την καταναγκαστική εργασία σε μία συνηθισμένη και επαληθεύσιμη πραγματικότητα. Η καταναγκαστική εργασία συνεπάγεται την μαζική εκτόπιση τόσο ανδρών όσο γυναικών και παιδιών σε συνάρτηση με την κατασκευή κάποιων υποδομών και συχνά συνεπάγεται ότι αυτοί που εξαναγκάζονται σε εργασία δολοφονούνται ή ακρωτηριάζονται.
<P>
Η κατάσταση των ανθρωπίνων δικαιωμάτων στη Βιρμανία έχει επί μακρόν εξοργίσει την ΕΕ και το Ευρωκοινοβούλιο. Έχω περιγράψει στο σκέλος της αιτιολoγικής έκθεσης την κατάσταση των ανθρωπίνων δικαιωμάτων στη χώρα. Το στρατιωτικό καθεστώς πήρε την εξουσία με βία το 1988. Το 1990 επέτρεψε σχετικά ελεύθερες εκλογές στις οποίες η ηγέτης του Δημοκρατικού Κόμματος Aung Saη Suu Kyi, στην οποία απονεμήθηκε το 1990 το βραβείο Ζαχάρωφ για την ελευθερία σκέψης του Ευρωπαϊκού Κοινοβουλίου, δεν μπορούσε να θέσει υποψηφιότητα. Είχε τεθεί ήδη από το 1989 σε κατ&#x02BC;οίκον περιορισμό. Το Δημοκρατικό Κόμμα κέρδισε τις εκλογές με συντριπτική πλειοψηφία, αλλά το στρατιωτικό καθεστώς δεν σεβάστηκε το εκλογικό αποτέλεσμα και διατήρησε την εξουσία. Κατά πληροφορίες 18 % των εκλεγμένων βουλευτών βρίσκονται σήμερα στην φυλακή. Η San Suu Kyi έχει ζητήσει την απόσυρση όλων των ξένων επενδυτών. Η Pepsi, η Levi&#x02BC;s, η Apple και άλλες επιχειρήσεις το έκαναν.
<P>
Υπάρχουν βάσιμα στοιχεία περί εκτεταμένων παραβιάσεων των ανθρωπίνων δικαιωμάτων π.χ. εξωδικαστικές εκτελέσεις, βασανιστήρια, βιασμοί και άλλη κακομεταχείρηση γυναικών, κακή μεταχείρηση των κρατουμένων κ.λ.π.. Εκτός αυτού υπάρχουν έντονοι περιορισμοί όσον αφορά την ελευθερία του λόγου, του συναιτερίζεσθαι, της θρησκευτικής ελευθερίας και της ελευθερίας μετακίνησης. Σύμφωνα με την Διεθνή Αμνηστία βρίσκονται σήμερα 2000 άτομα στη φυλακή διότι απαίτησαν μεταρρυθμίσεις υπέρ των ανθρωπίνων δικαιωμάτων, και εξακολουθούν να ισχύουν αυστηροί περιορισμοί για την Aung Saη Suu Kyi.
<P>
Η Διεθνής Αμνηστία ανακήρυξε το έτος 1996 ως το χειρότερο έτος αυτής της δεκαετίας για τα ανθρώπινα δικαιώματα στην Βιρμανία. Η ΕΕ δεν είναι τώρα μόνη της στην αντιδράσή της κατά της κατάστασης στην Βιρμανία. Στις ΗΠΑ έχουν επεξεργαστεί πρόταση νομοθετικού περιεχομένου για μέτρα κατά της Βιρμανίας. Εκτός αυτού πολλές επιχειρήσεις και από τις ΗΠΑ και από την ΕΕ απέσυραν τις επενδύσεις τους από την χώρα, σε πολλές περιπτώσεις ως επακόλουθο των καταναλωτικών μποϋκοτάζ και άλλων εκστρατειών πίεσης. Προκαλεί όμως αμηχανία να βλέπουμε να στηρίζουν κάποιες ευρωπαϊκές επιχειρήσεις το στρατιωτικό καθεστώς οικονομικά, πολιτικά και ηθικά με το να εξακολουθούν να υλοποιούν προγράμματα με αυτό. Έχει γίνει χρήση καταναγκαστικής εργασίας για την ανέγερση ξενοδοχείων, δρόμων και άλλων υποδομών. Γι&#x02BC;αυτό σήμερα μια μεγάλη ομάδα βουλευτών του Ευρωκοινοβουλίου έκαναν έκκληση στο Club Med να διακόψει τα τουριστικά ταξίδια του στην Βιρμανία.
<P>
Η πρόταση της Επιτροπής για την επιβολή αυτών των κυρώσεων κατά της Βιρμανίας είναι εντελώς νέα στο είδος της και άξια υποστήριξης - και έχει όλη την υποστήριξή μας. Είναι η πρώτη φορά που η ΕΕ έχει προτείνει κυρώσεις κατά μίας χώρας η οποία συνειδητά παραβιάζει τα ανθρώπινα δικαιώματα στο θέμα της καταναγκαστική εργασία. Γι&#x02BC;αυτό εκτιμώ το ότι - έστω και αν το βρίσκω αυτονόητο - το Κοινοβούλιο εισακούστηκε σ&#x02BC;αυτό το θέμα.
<P>
Ο κανονισμός περί των γενικευμένων δασμολογικών προτιμήσεων προβλέπει λεπτομερώς την διαδικασία της προσωρινής απόσυρσης των δασμολογικών προτιμήσεων. Δεν αναφέρεται όμως το πως θα επανεφαρμοστούν. Γι&#x02BC;αυτό πρότεινα να επιτηρεί σε διαρκή βάση η Επιτροπή τις συνθήκες αναφορικά με την καταναγκαστική εργασία. Εάν προκύψουν αποδείξεις ότι αυτή έχει παύσει, τότε η Επιτροπή μετά από μία λεπτομερή έρευνα θα υποβάλλει πρόταση στο Συμβούλιο, το οποίο αφού έχει διαβουλευθεί το Ευρωκοινοβούλιο θα αποφασίσει για την παύση της ισχύος αυτού του κανονισμού. Είναι αυτονόητο ότι έχει μέγιστη σημασία να ενημερωθεί και διαβουλευθεί το Κοινοβούλιο για την επανεισαγωγή των δασμολογικών προτιμήσεων. Εάν δεν υπάρξουν διαβουλεύσεις με το Κοινοβούλιο κατά την επανεισαγωγή του προτιμησιακού καθεστώτος δεν θα ήταν μόνο παράδοξο, καθώς υπάρχουν διαβουλεύσεις με το Κοινοβούλιο όσον αφορά την απόσυρση των δασμολογικών προτιμήσεων, αλλά επίσης και πολιτικά απαράδεκτο.
<P>
Ας μου επιτραπεί τέλος να υποδείξω μία έλλειψη. Το αποτέλεσμα της διερεύνησης της Επιτροπής δεν έχει δημοσιοποιηθεί. Υπό τη ιδιότητά μου ως εισηγήτριας ζήτησα από τον Επίτροπο κο Marin, σε πολλές περιστάσεις να ενημερωθώ γι&#x02BC;αυτήν την έκθεση, αλλά μου αρνήθηκαν με κάποιο τυπικό νομικό λόγο. Δεν δυσπιστώ για τα αποταλέσματα της διερεύνησης της Επιτροπής αλλά το βλέπω σαν ένα σημαντικό θέμα αρχών. Το Κοινοβούλιο πρέπει να μπορεί να ενημερώνεται από τα έγγραφα σε ένα ζήτημα τέτοιου είδους. Το ελάχιστο που μπορεί κανείς τότε να ζητήσει είναι να έχει ο εισηγητής πρόσβαση ή να μπορεί να δεί τα έγγραφα της διερεύνησης. αυτό είναι πέραν των άλλων κεντρικής σημασίας κατά την εφαρμογή των δασμολογικών προτιμήσεων.
<P>
Ήταν η πορεία μιάς μακριάς ημέρας προς την νύχτα για τον Επίτροπο και για όλους εμάς. Αλλά όμως διερωτώμαι, Επίτροπε Marin, εάν δεν έπρεπε να διερευνηθούν οι δυνατότητες εξεύρεσης λύσης ώστε να μπορεί το Κοινοβούλιο εν συνεχεία να έχει με κάποιον τρόπο επίβλεψη. ότι δεν έγινε αυτό αυτή τη φορά μπορώ να το δεχτώ. Ευελπιστώ ότι το Κοινοβούλιο θα υποστηρίξει ομόφωνα την πρόταση και ότι το Συμβούλιο θα αποφασίσει την 24η Μαρτίου την κατάργηση των δασμολογικών προτιμήσεων. Ο, τιδήποτε άλλο θα ήταν σκάνδαλο και θα επέφερε μια έντονη πολιτική αντίδραση.

<SPEAKER ID=215 NAME="Leperre-Verrier">
Κύριε Πρόεδρε, για πρώτη φορά, η Ευρωπαϊκή Ένωση επιβάλλει κυρώσεις εις βάρος μιας χώρας που παραβιάζει τα ανθρώπινα δικαιώματα στον τομέα της εργασίας και πρέπει να εκφράσουμε ικανοποίηση γι' αυτή την απόφαση εξαίρεσης της Βιρμανίας από το σύστημα γενικευμένων προτιμήσεων.
<P>
Πράγματι, εδώ και πολλούς μήνες, αγωνιζόμαστε στο Σώμα για τη λήψη μέτρων εναντίον αυτής της βιρμανικής στρατιωτικής χούντας, διότι συνεχίζουν να πραγματοποιούνται μαζικές εκτοπίσεις που πλήττουν τόσο τους άνδρες, όσο και τις γυναίκες και τα παιδιά. Ο βιρμανικός στρατός είναι αναμεμιγμένος σε αυτές τις πρακτικές και κακομεταχειρίζεται αυτούς τους καταναγκαστικά εργαζομένους. Σύμφωνα με την CISL, οι πρακτικές αυτές αφορούν 800.000 άτομα, εκ των οποίων πολλές χιλιάδες έχουν ήδη πεθάνει σε αυτά τα εργοτάξια. Συνεπώς, στις 6 Ιουνίου 1995, οι διεθνείς συνδικαλιστικές συνομοσπονδίες κατέθεσαν καταγγελία στην Επιτροπή με στόχο την εξαίρεση της Βιρμανίας από το ΣΓΠ.
<P>
Όσον αφορά τα βιομηχανικά προϊόντα, τα ίδια συνδικάτα κατέθεσαν την ίδια καταγγελία για τα γεωργικά προϊόντα. Πράγματι, τα δύο τρίτα των γεωργικών και βιομηχανικών εξαγωγών της Βιρμανίας έχαιραν μέχρι τότε δασμολογικών μειώσεων. Λόγω του τραγικού εμπαιγμού των ανθρωπίνων δικαιωμάτων, ήταν απαραίτητο να αντιδράσει η Ευρωπαϊκή Ένωση, παρόλο που δεν πρόκειται για πραγματική παρεμπόδιση των εμπορικών ανταλλαγών. Ωστόσο, θα επιθυμούσαμε να υιοθετήσει η Επιτροπή ακόμα πιο θεληματική στάση, διότι, πέραν της απόφασης που έλαβε η Ευρωπαϊκή Επιτροπή, θα πρέπει επίσης τα κράτη μέλη και το Συμβούλιο να υιοθετήσουν ταυτόσημη στάση έναντι της χώρας αυτής και να επιβάλουν αυστηρότερες κυρώσεις, πολύ περισσότερο που, αν και οι εν λόγω διαδικασίες είναι πολιτικές, δεν πρέπει να υποτιμάται η πολιτική τους εμβέλεια.
<P>
Εξάλλου, η προσχώρηση της Βιρμανίας στο ASEAN θέτει ένα σοβαρό πρόβλημα. Ασφαλώς, παρόλο που αποκλειστικά αρμόδιες είναι οι χώρες που απαρτίζουν αυτό το όργανο, η Ευρωπαϊκή Επιτροπή θα πρέπει να διατηρήσει την πίεση επί των κρατών της περιοχής και να ενισχύσει τον αποκαλούμενο κριτικό διάλογο που φαίνεται ότι έχει αρχίσει.
<P>
Συμπερασματικά, θα ήθελα να κάνω μια παρατήρηση εξ ονόματος της ομάδας μου, διότι θα επιθυμούσαμε να εφαρμοστεί η ίδια αποφασιστικότητα σε όλες τις χώρες που περιφρονούν έτσι τα ανθρώπινα δικαιώματα και εφαρμόζουν την καταναγκαστική εργασία, αυτή τη νέα μορφή δουλείας.

<SPEAKER ID=216 LANGUAGE="EN" NAME="Truscott">
Κύριε Πρόεδρε, θα ήθελα να συγχαρώ την κ. Theorin για την εξαίρετη έκθεσή της την οποία παρουσίασε σήμερα στο Σώμα. Οι δράσεις κατά της Βιρμανίας έχουν ήδη καθυστερήσει πολύ. Καλωσορίζω την πρόταση για την απόσυρση της πρόσβασης στο σύστημα των γενικευμένων προτιμήσεων ή στις γενικευμένες δασμολογικές προτιμήσεις για βιομηχανικές ή αγροτικές εξαγωγές. Τα παραπάνω θα στοιχίσουν στη Βιρμανία 2, 262 εκατομμύρια Ecu σε πρόσθετους δασμούς.
<P>
Οι αιτίες γι' αυτές τις οικονομικές κυρώσεις είναι σαφέστατες. Η χρησιμοποίηση καταναγκαστικής και δουλικής εργασίας στη Βιρμανία παραβιάζει τις από 25 Σεπτεμβρίου 1926 και από 7 Σεπτεμβρίου 1956 Συμβάσεις της Γενεύης και τις Συμβάσεις Αριθ. 29 και 105 της Διεθνούς Οργάνωσης Εργασίας. Υπάρχουν και άλλοι ευρύτεροι ηθικοί λόγοι για την ανάληψη δράσεως κατά της Βιρμανίας. Το Κρατικό Συμβούλιο Αποκατάστασης του Νόμου και της Τάξης (SLORC) δεν είναι τίποτα παραπάνω από μια στυγνή στρατιωτική δικατατορία που κατέλαβε βιαίως την εξουσία το 1988. Το SLORC αρνήθηκε να αποδεχθεί τα αποτελέσματα των εκλογών του 1990 που τις κέρδισε η αντιπολίτευση, η Εθνική Ένωση για τη Δημοκρατία. Η Αούγκ Σαν Σούου Κίι, η νικήτρια των εκλογών του 1990 είναι θύμα κατ' οίκον περιορισμού και συνεχών ενοχλήσεων. Εκτός από τις δολοφονίες και τους τραυματισμούς των σκλάβων εργατών, η γενική κατάσταση των ανθρωπίνων δικαιωμάτων είναι αποκρουστική. Εξαφανίσεις, βιασμοί, τυχαίες συλλήψεις και εκτελέσεις είναι στην ημερήσια διάταξη. Οι πολιτικά αντίθετοι, οι εθνικές μειονότητες και ο γενικός πληθυσμός αντιμετωπίζουν καθημερινό εκφοβισμό ή και χειρότερα.
<P>
Έναντι του ιστορικού αυτού είναι καλοδεχούμενο το γεγονός ότι ένας αριθμός ευρωπαϊκών και αμερικανικών επιχειρήσεων, συμπεριλαμβανομένων της Heineken, της Carlsberg και της PepsiCo έχουν αποχωρήσει. Αλλες όμως επιχειρήσεις ακόμη κάνουν εμπόριο με τη Βιρμανία κλείνοντας τα μάτια στις παραβιάσεις των ανθρωπίνων δικαιωμάτων που γίνονται γύρω τους. Η εταιρεία πετρελαίων TOTAL και το Club Med συνεχίζουν τις δραστηριότητές τους στη Βιρμανία. Υπάρχουν στοιχειοθετημένες ενδείξεις παραβιάσεων των ανθρωπίνων δικαιωμάτων στα εργοτάξια κατασκευής του αγωγού αερίου της TOTAL, συμπεριλαμβανομένων εκτελέσεων και βασανισμού σκλάβων εργατών.
<P>
Τα πράγματα αυτά είναι αποαράδεκτα. Τι κάνουν αυτές οι ευρωπαϊκές επιχειρήσεις έχοντας βιρμανέζικο αίμα στα χέρια τους; Η Ευρωπαϊκή Ένωση θα πρέπει να συνεχίσει να θέτει υπό αμφισβήτηση την πιθανή μελλοντική συμμετοχή της Βιρμανίας στην ASEAN. Η αξιοπιστία της ASEAN μόνο ζημία μπορεί να υποστεί εάν αυτή η αξιοπρεπής λέσχη της Νοτίου Ασίας προσφέρει συμμετοχή στη Βιρμανία. Το γεγονός αυτό θα περιπλέξει επίσης τις σχέσεις της ASEAN με την ΕΕ. Επί πολλά χρόνια τώρα το Ευρωπαϊκό Κοινοβούλιο ζητεί συνεχώς τη συμπερίληψη στις συμφωνίες με τις οποίες η ΕΕ χορηγεί γενικευμένες δασμολογικές προτιμήσεις όρου με τον οποίο θα διασφαλίζονται τα θεμελιώδη δικαιώματα των εργαζομένων. Παρόμοιοι κοινωνικοί όροι θα μπορούσαν να χρησιμοποιηθούν για τη βελτίωση των ανθρωπίνων δικαιωμάτων σε ολόκληρο τον κόσμο. Ασφαλώς όταν οι εμπορικοί ή οι πολιτικοί εταίροι μας πέφτουν κάτω από τα διεθνώς παραδεκτά πρότυπα της ανθρώπινης αξιοπρέπειας, είναι πολύ σωστό η ΕΕ να επιβάλλει πολιτικές και οικονομικές κυρώσεις. Υποστηρίζω σθεναρά την έκθεση της κ. Theorin.
<P>
Ελπίζω ότι η ΕΕ θα διατηρήσει την πίεση στις βιρμανικές αρχές μέχρις ότου υποχρεωθούν να εναγκαλισθούν τη δημοκρατία και να απελευθερώσουν τον βιρμανικό λαό από την καταπίεση και τη δυστυχία.

<SPEAKER ID=217 LANGUAGE="NL" NAME="Maij-Weggen">
Πρόεδρε, η Βιρμανία αποτελεί μία χώρα με βίαιη στρατιωτική δικτατορία, είναι μία χώρα με εκλεγμένη ηγέτιδα της αντιπολίτευσης, στην πραγματικότητα εκλεγμένη Πρόεδρο, με 80 % των ψήφων, η οποία εδώ και έξι έτη βρίσκεται σε κατ'οίκον κράτηση και ουσιαστικά σε ομηρεία. Η Βιρμανία αποτελεί μία χώρα όπου το 80 % των εκλεγμένων βουλευτών βρίσκεται στη φυλακή ή έχει εξαφανιστεί. Η Βιρμανία αποτελεί μία χώρα, όπου ένα μεγάλο μέρος του πληθυσμού, μέσω της καταναγκαστικής εργασίας, υποχρεούται να υλοποιήσει σχέδια της κυβέρνησης, μία χώρα όπου υφίσταται πραγματικά η δουλεία. Η Βιρμανία αποτελεί μία χώρα, η οποία χαρακτηρίζεται από την Amnesty International ως χώρα όπου, επί του παρόντος, υφίστανται οι χειρότερες παραβιάσεις των ανθρωπίνων δικαιωμάτων.
<P>
Πρόεδρε, υπάρχουν ακόμη άνθρωποι που αναρωτώνται τι συμβαίνει μ'αυτή την άγνωστη χώρα, επειδή στις Ηνωμένες Πολιτείες ψηφίσθηκε ένας νόμος στο Κογκρέσσο για τη διακοπή των επενδύσεων και επειδή στην Ευρωπαϊκή Ένωση προτείνεται η απόσυρση των προτιμήσεων, γεγονός που αποτελεί την αρχή ενός οικονομικού εμπάργκο. Ελπίζω ότι όλα αυτά τα γεγονότα θα κάνουν σαφές ότι το καθεστώς στη Βιρμανία δεν συμπεριφέρεται ορθά και ότι το καθεστώς στη Βιρμανία δεν μπορεί να τύχει πλέον σεβασμού και ανοχής από τη διεθνή κοινότητα.
<P>
Είναι εξαιρετικό το γεγονός ότι η Ευρωπαϊκή Επιτροπή, βάσει προηγούμενης έκκλησης του Ευρωπαϊκού Κοινοβουλίου, και παραπέμπω στα ψηφίσματα του Ιουλίου 1996 και του Οκτωβρίου 1996, αντέδρασε θετικά και με την παρούσα πρόταση ζητεί την απόσυρση του προτιμησιακού καθεστώτος. Θα ήθελα να συγχαρώ επίσης την Επιτροπή για τη μέριμνα που έδειξε, κατά την έρευνά της, όσον αφορά τη φύση και το εύρος της δουλείας. Αυτό πραγματοποιήθηκε κατά ορθό και βάσιμο τρόπο, και ούτως κανείς δεν μπορεί να κατηγορήσει την Επιτροπή για βιαστική ή επιπόλαιη διαδικασία.
<P>
Το 1994, ήμουν εισηγητής σ'αυτό το Κοινοβούλιο για το προτιμησιακό καθεστώς και τότε είχαμε διατυπώσει με σαφήνεια τη ρήτρα, την οποία επικαλούμαστε σήμερα. Και αυτό αποτελεί ένα παράδειγμα, καθώς είναι η πρώτη φορά που γίνεται χρήση αυτής της ρήτρας και μπορούμε να διαπιστώσουμε ότι η ρήτρα έχει προβλεφθεί βάσει ορθών όρων και πράγματι μπορεί να εφαρμοσθεί. Επομένως, είμαι ικανοποιημένος για την προσέγγισή μας του 1994.
<P>
Αυτό το Κοινοβούλιο πρόκειται σίγουρα να επικυρώσει σήμερα την τιμωρία του στρατιωτικού καθεστώτος στη Βιρμανία. Το επόμενο βήμα ανήκει στο Συμβούλιο, και ερωτώ τον Επίτροπο ποιες είναι οι προθέσεις του Συμβουλίου; Και κατά πόσο είναι διατεθειμένο το Συμβούλιο να εγκρίνει σύντομα αυτή την πρόταση;
<P>
Πρόεδρε, τέλος θα ήθελα να κάνω δύο παρατηρήσεις. Αυτή η πρόταση για την απόσυρση του προτιμησιακού καθεστώτος αποτελεί την αρχή ενός οικονομικού εμπάργκο. Σε περίπτωση που αυτό δεν βοηθήσει, κατά πόσο είμαστε διατεθειμένοι να προχωρήσουμε όσο προχώρησε το αμερικανικό Κογκρέσσο και να προτείνουμε τη διακοπή των επενδύσεων.
<P>
Μία δεύτερη παρατήρηση: και ήδη έγινε αναφορά σ'αυτό. Θα επιθυμούσαμε να ζητήσουμε από όλους τους πολίτες να μην πηγαίνουν πλέον διακοπές στη Βιρμανία, καθώς και από όλες τις οργανώσεις ταξιδίων και όλους τους τουριστικούς πράκτορες να μην οργανώνουν πλέον ταξίδια στη Βιρμανία, γιατί μπορώ να σας διαβεβαιώσω ότι τα ξενοδοχεία και τα έργα υποδομής που έγιναν στη χώρα αυτή, κατασκευάσθηκαν με τη βοήθεια της δουλείας.
<P>
Πρόεδρε, ελπίζω ότι το βήμα το οποίο πραγματοποιεί σήμερα το Κοινοβούλιο θα ακολουθήσει σύντομα και το Συμβούλιο, αλλά ελπίζω κυρίως ότι η ηγέτιδα της αντιπολίτευσης, η οποία τώρα κρατείται όμηρος, θα έχει την ευκαιρία να γίνει πραγματική Πρόεδρος της χώρας και οι βουλευτές οι οποίοι επί του παρόντος βρίσκονται στη φυλακή, θα μπορέσουν να συνεδριάζουν στο Κοινοβούλιο και ότι τα ανθρώπινα δικαιώματα θα γίνουν σεβαστά. Εύχομαι στη Βιρμανία το καλύτερο και ελπίζω ότι σήμερα και εμείς βοηθούμε λίγο σ'αυτό.

<SPEAKER ID=218 LANGUAGE="FR" NAME="Andrι-Lιonard">
Κύριε Πρόεδρε, σύμφωνα με διάφορες πηγές, η καταναγκαστική εργασία πλήττει περισσότερα από 2 εκατομμύρια Βιρμανούς. Αυτή η δουλεία του εικοστού αιώνα δεν ξεχωρίζει άνδρες, γυναίκες, παδιά. Τα άτομα αυτά υφίστανται κακομεταχείριση από το βιρμανικό στρατό και χρησιμοποιούνται για κάθε είδος εργασίας, συμπεριλαμβανομένης της κατασκευής βαρειάς υποδομής, εργοταξίων στα οποία έχουν δυστυχώς πεθάνει ήδη χιλιάδες Βιρμανοί. Πρέπει να γνωρίζουμε ότι 3 % του βιρμανικού ΑΕΠ προέρχεται από αυτή την καταναγκαστική εργασία.
<P>
Ας σημειωθεί ότι η αναστολή του ΣΓΠ για τη Βιρμανία θα είχε πρωταρχικά πολιτική και συμβολική σημασία, και όχι ιδιαίτερη επίπτωση στις εξαγωγές της Βιρμανίας προς την Ευρωπαϊκή Ένωση. Επιπλέον, αυτό το μέτρο θα επέτρεπε να δικαιωθεί η κ. Suu Kyi, Νόμπελ ειρήνης και αρχηγός της βιρμανικής αντιπολίτευσης, η οποία συνιστά ασταμάτητα την επιβολή κυρώσεων είς βάρος του στρατιωτικού καθεστώτος της χώρας της.
<P>
Με την υιοθέτηση παρεμβατισμού στις οικονομικές δραστηριότητες, η βιρμανική στρατιωτική κυβέρνηση συνεχίζει να παραβιάζει όχι μόνον τα ανθρώπινα δικαιώματα, αλλά και τα δικαιώματα του παιδιού, παρά το ότι έχει υπογράψει τη Σύμβαση για τα δικαιώματα του παιδιού από το 1991.
<P>
Οι μετακινήσεις πληθυσμού συνεχίστηκαν το 1996 επηρεάζοντας 200.000 άτομα και πλήττοντας χιλιάδες παιδιά. Στις πόλεις, τα παιδιά συνεχίζουν να συλλαμβάνονται και να κρατούνται, καμμιά φορά απλώς γιατί μοίραζαν προκηρύξεις στο δρόμο. Πολλά επίσης παιδιά αναγκάζονται δυστυχώς να δουλεύουν, χωρίς αμοιβή, σε οικοδομές με κίνδυνο της ζωής τους. Σε αυτά πρέπει να προστεθεί το εμπόριο μικρών κοριτσιών από τη Βιρμανία προς την Ταϊλάνδη για πορνεία. Γνωρίζαμε ήδη ότι η κατάσταση των δικαιωμάτων του παιδιού ήταν εξαιρετικά σοβαρή, αλλά πρέπει να διαπιστωθεί ότι επιδεινώθηκε το 1996, όταν η κυβέρνηση αρνήθηκε την πρόσβαση στον ειδικό απεσταλμένο των Ηνωμένων Εθνών για τα ανθρώπινα δικαιώματα.
<P>
Η αναστολή του ΣΓΠ πρέπει να αποτελέσει κύρωση που θα ωθήσει τη βιρμανική στρατιωτική κυβέρνηση σε διάλογο με την αντιπολίτευση για την αποκατάσταση της δημοκρατίας σε αυτή την περιοχή του κόσμου. Για πρώτη φορά - και πρέπει να τη συγχαρούμε γι' αυτό - η Ευρωπαϊκή Επιτροπή προτείνει την επιβολή κυρώσεων σε μια χώρα που περιφρονεί τα ανθρώπινα δικαιώματα στην εργασία. Το Κοινοβούλιο, ασφαλώς, υποστηρίζει αυτή την πρωτοβουλία. Ελπίζουμε ότι το Συμβούλιο θα ακολουθήσει.
<P>
Κύριε Πρόεδρε, για μένα, για όλους μας νομίζω, το παιδί είναι ένα ευαίσθητο ον που πρέπει να προστατεύουμε και είναι αδιανόητο να συνεχίσουμε να δεχόμεθα να βιάζεται, να περιφρονείται, να οδηγείται στη δουλεία, ή ακόμα και να δολοφονείται για την ευχαρίστηση, ή ακόμα και για το κέρδος κάποιων ανθρώπων.

<SPEAKER ID=219 LANGUAGE="EN" NAME="McKenna">
Κύριε Πρόεδρε, η σημερινή συζήτηση είναι πολύ επίκαιρη καθώς οι ηγέτες της βιομηχανίας σε διάφορα μέρη του κόσμου πιέζουν τις κυβερνήσεις τους για να ακυρώσουν τα οποιαδήποτε σχέδια έχουν για κυρώσεις κατά της Βιρμανίας.
<P>
Ενωρίτερα αυτή την εβδομάδα το Επιχειρηματικό Συμβούλιο ΗΠΑ-ASEAN, το οποίο εκπροσωπεύει την αφρόκρεμα των επιχειρηματιών των ΗΠΑ και της Νοτιοανατολικής Ασίας προέβη σε μια έντονη αποκήρυξη των οικονομικών κυρώσεων κατά της Βιρμανίας. Αντ' αυτού κάλεσε τις ΗΠΑ να υιοθετήσουν στρατηγική εποικοδομητικού διαλόγου με τις αρχές της Βιρμανίας για να διατηρηθούν οι οικονομικοί δεσμοί με τη χώρα αυτή πιέζοντας παράλληλα για αλλαγή. Ο εποικοδομητικός διάλογος ήταν ακριβώς η πολιτική που ακολούθησε ο Ρόναλντ Ρήγκαν στη Νότια Αφρική. Η πολιτική αυτή παρέτεινε τη δυστυχία των μαύρων και μόνο όταν η διεθνής κοινότητα κινητοποιήθηκε για τη λήψη σοβαρών οικονομικών μέτρων κατά της Νοτίου Αφρικής το καθεστώς των φυλετικών διακρίσεων κατέρρευσε.
<P>
Τα πρόσφατα γεγονότα στη Βιρμανία δείχνουν επίσης την ανάγκη για αποφασιστική δράση σε κοινοτικό επίπεδο. Η καταπίεση των έξι εκατομμυρίων ατόμων της μειονότητας των Κάρεν στη Βιρμανία έχει εντατικοποιηθεί κατά τους τελευταίους μήνες. Οι Κάρεν επιζητούν την αυτονομία που τους είχαν υποσχεθεί οι βρετανοί όταν το 1949 παραχώρησαν στη Βιρμανία την ανεξαρτησία της.
<P>
Υπάρχουν πολυπληθείς καταγγελίες για ακρωτηριασμούς, βιασμούς και αδιάκριτα πυρά εναντίον πολιτών που προσπαθούν να διαφύγουν μέσω των συνόρων Βιρμανίας-Ταϊλάνδης. Η βιρμανική στρατιωτική χούντα δεν μπορεί να χρησιμοποιεί τη συνεχή διαμάχη της με την Εθνική Ένωση των Κάρεν ως δικαιολογία για να επιτίθεται σε αμάχους.
<P>
Η Διεθνής Αμνηστεία υπολογίζει ότι κατά τον περασμένο χρόνο συνελήφθησαν για πολιτικούς λόγους περίπου 2.000 άτομα. Πιστεύεται ότι η συντριπτική πλειοψηφία από αυτούς ασχολείτο με απολύτως ειρηνικές δραστηριότητες.
<P>
Όταν ο εξόριστος Πρωθυπουργός της Βιρμανίας επισκέφθηκε πρόσφατα το Δουβλίνο εξέφρασε φόβους ότι για εμπορικούς λόγους η Ευρωπαϊκή Ένωση θα αμβλύνει την πίεσή της στους στρατηγούς. Χρειαζόμαστε μια διαβεβαίωση από την Επιτροπή και από το Συμβούλιο ότι δεν πρόκειται να συμβεί κάτι τέτοιο.
<P>
Η Ομάδα των Πρασίνων υποστηρίζει πλήρως την απόφαση της ΕΕ να καταργήσει τις εμπορικές προτιμήσεις με τη Βιρμανία τόσο για τα βιομηχανικά όσο και για τα αγροτικά αγαθά, αλλά χρειάζεται μεγαλύτερη δράση.
<P>
Η TOTAL, η γαλλική κρατική εταιρεία πετρελαίων δραστηριοποιείται στη Βιρμανία για πολλά χρόνια τώρα και υπάρχουν κατηγορίες ότι χρησιμοποιεί καταναγκαστική εργασία, συμπεριλαμβανομένης παιδικής εργασίας, στις δραστηριότητές της. Πριν από λίγους μήνες η TOTAL, μαζί με την αμερικανική UNOCAL, υπέγραψαν μια νέα σύμβαση με τις επιχειρήσεις πετρελαίου και αερίου της Βιρμανίας για να επεκτείνουν τις έρευνες για φυσικό αέριο στη Θάλασσα του Ανταμάν.
<P>
Αυτό το καλοκαίρι αναμένεται ότι η ASEAN θα κάνει τη Βιρμανία μέλος της. Κατά τη διάρκεια της συνδιασκέψεως της ASEAN τον Ιανουάριο έγιναν προσπάθειες από ορισμένους Υπουργούς Εξωτερικών για να αποκλειστεί από την ημερήσια διάταξη το θέμα των ανθρωπίνων δικαιωμάτων. Εάν η Βιρμανία γίνει δεκτή τότε η ΕΕ θα πρέπει να θέτει σε κάθε ευκαιρία το θέμα των συνεχών παραβιάσεων των ανθρωπίνων δικαιωμάτων.

<SPEAKER ID=220 LANGUAGE="FR" NAME="Dupuis">
Κύριε Πρόεδρε, οι πρόεδροι των συνεδριάσεων περνούν, οι βουλευτές έρχονται και απέρχονται, οι επίτροποι μένουν. Αυτό είναι προς τιμήν του επιτρόπου Marin και είναι πλεονέκτημα για μας, διότι το ζήτημα της Βιρμανίας περιλαμβάνεται στους φακέλους του και είμαι πολύ ευτυχής γι' αυτό.
<P>
Νομίζω ότι αυτή η απόφαση υπέρ της αναστολής του ΣΓΠ είναι ιδιαζόντως σημαντική, διότι πρόσφατα πραγματοποιήθηκε στο Τόκυο μια συνάντηση για τη δημιουργία διεθνούς δικτύου υποστήριξης της δημοκρατίας στη Βιρμανία. Νομίζω λοιπόν ότι το σήμα που θα μπορούσε να στείλει η Ευρωπαϊκή Ένωση είναι ιδιαιτέρως σημαντικό για τις ασιατικές χώρες, οι οποίες είναι πολυάριθμες σε αυτό το βήμα του Τόκυο και εκδηλώνουν πολύ μεγαλύτερο ενδιαφέρον γι' αυτό το θέμα, πρέπει να ομολογήσουμε, από ό, τι η Ευρωπαϊκή Ένωση. Αλλά αυτό δεν σημαίνει ότι δεν είναι σημαντική.
<P>
Εξάλλου, πιστεύω ότι η απόφαση είναι σημαντική διότι είναι μια πρεμιέρα στην πολιτική της Ευρωπαϊκής Ένωσης. Πράγματι, είναι η πρώτη φορά που ένα τόσο ισχυρό μέσο οικονομικής πολιτικής τίθεται στην υπηρεσία μιας πολιτικής υπεράσπισης των ανθρωπίνων δικαιωμάτων και προώθησης της δημοκρατίας. Συγχαίρω τον κ. Marin για τον τρόπο με τον οποίο χειρίστηκε αυτό το φάκελο.
<P>
Θα ήθελα να πω στους προλαλήσαντες συναδέλφους οι οποίοι πιστεύουν ότι η κ. Aung San Suu Kyi διαθέτει πολλή γοητεία - το ίδιο πιστεύω εξάλλου κι εγώ - ότι υπάρχουν και άλλα άτομα στις χώρες της περιοχής, όπως οι Wei Jingsheng, Wang Dan και πολλοί άλλοι, που διαθέτουν επίσης πολλή γοητεία. Ελπίζω ότι αυτό θα τους δώσει ιδέες για το μέλλον. Δεν θα ρωτήσω τον κ. Marin αν πιστεύει ότι η κ. Aung San Suu Kyi διαθέτει πολλή γοητεία, αλλά θα ήθελα να τον ρωτήσω αν νομίζει - παρακαλώντας τον να μην το πει αμέσως στον Sir Leon - ότι θα ήταν δυνατόν, μετά από αίτημα του Ευρωπαϊκού Κοινοβουλίου, να αρχίσουν παρόμοιες διαδικασίες για άλλες χώρες της περιοχής. Νομίζω ότι στην προκειμένη περίπτωση την πρωτοβουλία ανέλαβαν τα συνδικάτα. Αλλά δεν θα ήταν δυνατόν, με πρωτοβουλία του Κοινοβουλίου αυτή τη φορά, να αναληφθούν παρόμοιες διαδικασίες αναστολής του ΣΓΠ για άλλες χώρες της περιοχής; Κατά τη γνώμη μου, η Ευρωπαϊκή Ένωση θα έκανε έτσι ένα εξαιρετικά θετικό βήμα στην οδό της ενίσχυσης της εξωτερικής πολιτικής της.

<SPEAKER ID=221 LANGUAGE="EN" NAME="Needle">
Σας ευχαριστώ κύριε Πρόεδρε. Πρώτα και κύρια αυτό που θα ήθελα να κάνω είναι να προσθέσω και τα δικά μου συγχαρητήρια σ' εκείνα του υπολοίπου Σώματος προς την κ. Theorin για την εξαίρετη έκθεσή της και τις πολύ λογικές τροπολογίες στο κείμενο. Είναι επίσης πολύ καλή συγκυρία να είμαστε σε θέση να συγχαίρουμε την Επιτροπή για μια ιστορικά σημαντική δράση. Πιστεύω ότι η δράση για τις εμπορικές προτιμήσεις στα βιομηχανικά και τα αγροτικά προϊόντα είναι πολύ καλοδεχούμενη, μολονότι η ολοκληρωτική κατάργηση του εμπορίου, ιδιαίτερα από εταιρείες πετρελαίων όπως η TOTAL και η PREMIER, δεν είναι δυστυχώς πιθανή. Τουλάχιστον όμως τα μέτρα αυτά κάνουν την ΕΕ να συμβαδίσει με την σθεναρή στάση των ΗΠΑ.
<P>
Αυτό που θα ήθελα να κάνω είναι να σας κοινοποιήσω μερικές απόψεις μου - από εμπειρία και όχι από τα μέσα ενημέρωσης. Εάν πάτε στη Ρανγκούν ινκόγνιτο, όπως πήγα πέρσι εγώ και άλλοι, δεν θα μπορέσετε να αποφύγετε να διαπιστώσετε την παιδική και την καταναγκαστική εργασία στους δρόμους για την κατασκευή ξενοδοχείων και δρόμων. Θα διαπιστώσετε τη μεγάλη έμφαση που αποδίδει το SLORC στις διεθνείς επενδύσεις.
<P>
Σήμερα εγώ και οι συνάδελφοι Kinnock, Thomas και Ford καταθέσαμε μια πολύ σθεναρή διαμαρτυρία στα γραφεία της ταξιδιωτικής εταιρείας Club Med εδώ στο Στρασβούργο και τους ζητήσαμε να σταματήσουν τα ταξίδια και τις δραστηριότητές τους στη χώρα αυτή και να παραδειγματιστούν από άλλους που απεχώρησαν, όσο εκλυστικός κι' αν είναι ο λαός της Βιρμανίας και η ίδια η χώρα. Οσοδήποτε ζωηρή κι' αν είναι η δράση των δυτικών κρατών, το SLORC θα εξακολουθήσει να υποστηρίζεται από γείτονες όπως η Κίνα, η οποία λέγεται ότι ασκεί ένα ανθηρό και δηλητηριώδες μυστικό εμπόριο ναρκωτικών και πολυτίμων λίθων μέσω της χώρας. Το εμπόριο αυτό χρηματοδοτεί άμεσα και τρέφει το καταπιεστικό καθεστώς το οποίο δολοφονεί αυτόχθονες κατοίκους πλησίον των συνόρων με την Ταϊλάνδη ακόμη και αυτή τη στιγμή.
<P>
Σ' αυτό το πλαίσιο οι κινήσεις για την εισδοχή της Βιρμανίας στην ASEAN είναι πολύ λυπηρές αλλά αναμενόμενες και προτρέπω την Επιτροπή να αξιοποιήσει όλες τις εμπορικές σχέσεις με τις χώρες της ASEAN για να το ξανασκεφθούν. Ελπίζω ότι αυτές οι ενέργειες σχετικά με τις γενικευμένες προτιμήσεις θα είναι αποτελεσματικές και πράγματι θα εξασθενίσουν το SLORC, αλλά παράλληλα με τις δικές τους επιπτώσεις ελπίζω ότι το Σώμα θα αναγνωρίσει την αφοσιωμένη εργασία όλων εκείνων που αγωνίζονται για τη δημοκρατία στη Βιρμανία, όπως και της Ομάδας Δράσης για τη Βιρμανία και άλλων δικτύων και ΜΚΟ που διατηρούν ανοικτούς διαύλους διεθνών επαφών και ελπίδας.
<P>
Εμείς στο Σώμα τούτο δεν μπορούμε να κάνουμε κάθε μήνα συζήτηση για τη Βιρμανία, αλλά θα πρέπει να σκεφθούμε τον τρόπο με τον οποίο μπορούμε να υποστηρίξουμε τους βιρμανούς κάθε μέρα μέχρι να ελευθερωθούν και η παρούσα έκθεση και οι προτάσεις της αποτελούν μέρος της διαδικασίας αυτής.

<SPEAKER ID=222 LANGUAGE="DE" NAME="Mann, Thomas">
Kύριε Πρόεδρε, κυρίες και κύριοι, αξιότιμε Eπίτροπε κ. Marνn, όταν η Eυρωπαϊκή Ένωση, το 1994, παραχώρησε στο Mυανμάρ, την πρώην Bιρμανία, το καθεστώς των γενικευμένων δασμολογικών προτιμήσεων, η πολιτική κατάσταση εκεί ήταν ιδιαίτερα τεταμένη. Παρόλα αυτά, παραχωρήθηκε η διευκόλυνση για ορισμένα βιομηχανικά και γεωργικά προϊόντα, με την ελπίδα ότι θα μπορέσουν να σημειωθούν βελτιώσεις στο κοινωνικό καθεστώς. Συνέβη όμως το αντίθετο. Στο Mυανμάρ ποδοπατούνται τα ανθρώπινα δικαιώματα, και οι κακοποιήσεις, οι συλλήψεις και τα βασανιστήρια είναι στην ημερήσια διάταξη. Tο δημοκρατικό κίνημα καταπιέζεται και εδώ και πολύ καιρό η κ. Aung San Suu Kyi, Πρόεδρος της Eθνικής Συμμαχίας για τη δημοκρατία, βρίσκεται σε κατ' οίκον περιορισμό. Eίναι κάτοχος του Bραβείου Zαχάρωφ και του Bραβείου Nόμπελ Eιρήνης. Πώς μπορούμε να αντιμετωπίσουμε αποτελεσματικά ένα καθεστώς, το οποίο συμπεριφέρεται προς τους αντιφρονούντες με τον ίδιο τρόπο που συμπεριφέρεται και προς τους κακοποιούς; H αναγκαστική εργασία στο Mυανμάρ είναι μια μορφή σκλαβιάς, που παραβιάζει τις διεθνείς συμφωνίες, τη συνθήκη της Γενεύης τη σύμβαση της ΔOE - εσείς, κυρίες και κύριοι συνάδελφοι, ήδη το επισημάνατε.
<P>
H αναστολή του καθεστώτος των γενικευμένων δασμολογικών προτιμήσεων αποτελεί ένα απόλυτο «πρέπει». Oι παραβιάσεις ανθρωπίνων δικαιωμάτων, το 1996, σύμφωνα με τις εκτιμήσεις της Eπιτροπής, των MKO, της Διεθνούς Aμνηστίας και του State Department, αυξήθηκαν και άλλο. Σκοπός του Eυρωπαϊκού Kοινοβουλίου ήταν και είναι να εξαρτήσει την αναπτυξιακή βοήθεια από το σεβασμό των ανθρωπίνων δικαιωμάτων, όπως κάναμε, κατά τρόπο υποδειγματικό, πέρυσι με τη συμφωνία συνεργασίας με το Nεπάλ.
<P>
Γι' αυτό και το Συμβούλιο θα πρέπει να πάρει αποφάσεις, μελλοντικά, για την επαναφορά του καθεστώτος των γενικευμένων δασμολογικών προτιμήσεων, κατόπιν διαβούλευσης με το Eυρωπαϊκό Kοινοβούλιο, όπως δικαιολογημένα προτείνει η εισηγήτρια κ. Theοrin. H νομική βάση, προς τούτο, υπάρχει.
<P>
Στα πλαίσια των πολιτικών και οικονομικών μας δυνατοτήτων, θα πρέπει να συνεχίσουμε να ασκούμε πίεση. Δεν λαμβάνουμε τίποτε υπόψη, απέναντι σε μια πολιτική που αγνοεί τους πάντες και τα πάντα. Tαυτόχρονα θέλουμε να στείλουμε ένα μήνυμα ενθάρρυνσης στο δημοκρατικό κίνημα του Mυανμάρ. H αντίστασή του κατά του δικτατορικού καθεστώτος των στρατηγών, ήταν υποδειγματικά ειρηνική. Aυτό που του αξίζει είναι αλληλεγγύη και επιτυχία.

<SPEAKER ID=223 LANGUAGE="EN" NAME="Ford">
Κύριε Πρόεδρε, δέχομαι με ικανοποίηση τις προτάσεις του Συμβουλίου να καταργήσει την πρόσβαση στο καθεστώς προτιμησιακής μεταχείρισης τόσο των βιομηχανικών όσο και των αγροτικών προϊόντων από τη Βιρμανία. Ελπίζεται ότι η δράση αυτή θα ασκήσει ακόμη μεγαλύτερη πίεση στη στρατιωτική δικτατορία του SLORC σ' αυτή την ταλαίπωρη χώρα για να τερματιστεί η μαζική χρήση καταναγκαστικής και παιδικής εργασίας για την κατασκευή της υποδομής της σε ξενοδοχεία και τη βελτίωση του τουρισμού.
<P>
Τον περασμένο Δεκέμβριο επισκεφθήκαμε μυστικά με την κ. Kinnock την Αούγκ Σαν Σούου Κίι και βιντεοσκοπίσαμε τη συνέντευξή μας μαζί της. Το μήνυμά της ήταν ξεκάθαρο: τερματίστε τις επενδύσεις στη Βιρμανία. Επιβάλλετε κυρώσεις. Βεβαίως όλα αυτά θα έχουν επιπτώσεις στον λαό της Βιρμανίας, εν τούτοις η ανάγκη ανάληψης δράσης ήταν ξεκάθαρη σ' αυτή και ποιός άραγε είναι καλύτερος εκπρόσωπος του λαού της Βιρμανίας από την ίδια; Το 1990 το κόμμα της, η Εθνική Ένωση για τη Δημοκρατία, έλαβε το 80 % των ψήφων.
<P>
Όταν η κ. Kinnock κι' εγώ επιστρέψαμε από τη Βιρμανία επωφεληθήκαμε της ευκαιρίας και συναντηθήκαμε με τον Επίτροπο Marνn και την ιρλανδική προεδρία. Ήσαν μεν ευνοϊκά διακείμενοι αλλά ανέμεναν την ανταπόκριση του καθεστώτος σε ένα αίτημα της Επιτροπής για την επίσκεψη διερευνητών στη Βιρμανία προς έλεγχο των κατηγοριών για καταναγκαστική εργασία. Μετά από λίγες μέρες από τη συνάντησή μας η χούντα της Βιρμανίας αρνήθηκε σκαιά στην Επιτροπή την υλοποιήσει της επίσκεψης. Συγχαίρουμε επομένως την Επιτροπή και το Συμβούλιο για τις ταχείες ενέργειές τους. Θα ήθελα ιδιαιτέρως να συγχαρώ τον Επίτροπο Marνn για τη σκληρή γραμμή που κράτησε στη Σιγκαπούρη και τον τρόπο με τον οποίο αντιμετώπισε τις επικρίσεις από κάποια κράτη μέλη.
<P>
Ελπίζω επίσης ότι οι βιομήχανοι της Ευρώπης μας ακούνε και ότι η TOTAL και το Club Med θα ακολουθήσουν τον δρόμο που χάραξαν η Heineken, η Carlsberg, η PepsiCo, η Levi, η Apple και η Thomas Cook.
<P>
Δύο τελικά σημεία. Το Ευρωπαϊκό Κοινοβούλιο ορθώς υπογραμμίζει τους δεσμούς του με την Ασία. Ως μέλος του Προεδρείου στην αντιπροσωπεία για την Ιαπωνία συναντήθηκα χθες με άλλους εκπροσώπους ασιατικών αντιπροσωπειών για να συζητήσουμε το ASSET II, μια διακοινοβουλευτική συνάντηση μεταξύ μελών του Ευρωπαϊκού Κοινοβουλίου και κοινοβουλίων της Ασίας. Ελπίζω ότι έγινε απόλυτα κατανοητό σε όλους ότι θα περιληφθούν μόνο εκείνα τα κοινοβούλια της ASEAN με τα οποία έχουμε σχέσεις.
<P>
Τέλος, θα ήθελα να ρωτήσω τον Επίτροπο Marνn εάν θα μπορούσε να μας διαβεβαιώσει ότι το Συμβούλιο δεν πρόκειται να μπλοκάρει την πρόταση εξ αιτίας των ενεργειών μιας κάποιας κυβερνήσεως ενός κράτους μέλους.

<SPEAKER ID=224 NAME="Marνn">
Κύριε Πρόεδρε, κατ' αρχήν η Επιτροπή θα ήθελε να ευχαριστήσει το Ευρωπαϊκό Κοινοβούλιο για την υποστήριξη που παρείχε στην πρόταση να αποσυρθεί από τη Μυανμάρ η προτιμησιακή μεταχείριση της οποίας χαίρει στα πλαίσια του συστήματος γενικευμένων προτιμήσεων, διότι, κατά κάποιον τρόπο, κύριε Ford, αν επιτύχουμε η απόφαση αυτή να εγκριθεί στις 24 Μαρτίου από το Συμβούλιο Υπουργών, θα είναι η πρώτη φορά που η Επιτροπή, το Κοινοβούλιο και το Συμβούλιο Υπουργών θα καταφέρουν να συμφωνήσουν -η πρώτη φορά επαναλαμβάνω- σχετικά με το ότι ορισμένοι κοινωνικοί κανόνες πρέπει να τηρούνται και στο πεδίο των διατάξεων που ρυθμίζουν το εμπόριο.
<P>
Θα ήθελα να κάνω μια διευκρίνιση, σεβόμενος την άποψη του Ευρωπαϊκού Κοινοβουλίου: Η Επιτροπή -και εγώ ο ίδιος- συνέστησε στο Συμβούλιο να συμβουλευτεί το Κοινοβούλιο σχετικά με αυτήν την πρόταση, λόγω του πολιτικού ενδιαφέροντος που έχει πάντοτε εκφράσει αυτό το θεσμικό όργανο για το σεβασμό μιας συγκεκριμένης κοινωνικής δεοντολογίας στο διεθνές εμπόριο. Ανεξάρτητα από τον τρόπο εφαρμογής της, θα ήθελα στις 24 του μηνός να ληφθεί η απόφαση. Στη συνέχεια θα έχουμε χρόνο να εξετάσουμε πώς πρόκειται να την εφαρμόσουμε στο μέλλον.
<P>
Γιατί; Βασικά διότι η ουσία της απόφασης που πρέπει να λάβουμε συνίσταται ακριβώς στην επαλήθευση της πραγματικότητας και της έκτασης της χρήσης της καταναγκαστικής εργασίας στη Μυανμάρ και της σχετικής ευθύνης των αρχών αυτής της χώρας. Προκειμένου να επιτύχει αυτόν το στόχο, η Επιτροπή επέλεξε μια διαδικασία που υπήρξε σκόπιμα μακρά, πολύπλοκη και λεπτομερής, ώστε να τηρηθούν σχολαστικά οι κανόνες που ορίζονται στον Κανονισμό του Συστήματος Γενικευμένων Προτιμήσεων, και με στόχο όταν η Επιτροπή θα πρότεινε αυτόν τον κανονισμό αναστολής να μην υπήρχε καμιά πιθανότητα νομικής προσβολής.
<P>
Η απόφαση εξαρτάται από το Κοινοβούλιο και από το Συμβούλιο Υπουργών. Τώρα δεν υπάρχουν δικαιολογίες. Θα πρέπει να αποφασίσουμε, και όποιος πει «ναι» θα πρέπει να το εξηγήσει πολιτικά, και όποιος πει «όχι» το ίδιο. Δεν υπάρχει δυνατότητα να πούμε υπάρχει στρέβλωση της διαδικασίας, η δουλειά δεν έγινε σωστά, και κατά συνέπεια πρέπει να επαναληφθεί η δικαστική διαδικασία. Γι' αυτό, πάντοτε έλεγα -όπως θα θυμάται η κ. Maij-Weggen- ότι προτιμώ να είμαι αργός αλλά σίγουρος.
<P>
Έτσι λοιπόν, οι υπηρεσίες της Επιτροπής, σε συνεργασία με εμπειρογνώμονες ικανότητας αναγνωρισμένης σε διεθνές επίπεδο, όπως εκείνοι που μας βοήθησαν, προχώρησαν στην επαλήθευση και την ανάλυση 42 μαρτυριών, καθώς και στην ακρόαση διαφόρων μαρτύρων, οι οποίοι έπρεπε να προστατευθούν βάσει της αρχής του απορρήτου. Αν επιλέξαμε το απόρρητο, είναι διότι δεν ενδιέφερε, κύριε Dupuis, να δημοσιοποιηθεί ποιός κατέθεσε ως μάρτυρας, απέναντι στη στρατιωτική Χούντα, για προφανείς λόγους σύνεσης. Εγώ που έζησα μια δικτατορία και εργάστηκα εναντίον της στη χώρα μου, την Ισπανία, γνωρίζω ότι ένα στοιχειώδες ζήτημα όταν βρίσκεται κανείς στην παρανομία είναι ακριβώς να είναι κανείς όσο το δυνατόν συνετός απέναντι στα πρόσωπα που βοηθούν από το εσωτερικό. Γι' αυτό, λογικά, η εργασία αυτή πρέπει να γίνεται με απόρρητο τρόπο.
<P>
Διαπιστώθηκαν τα γεγονότα, ζητήθηκε από τις αρχές της Μυανμάρ, με ρηματική διακοίνωση, να συμμετάσχουν, με σκοπό να διασφαλιστεί μια διαδικασία πραγματικής αντιπαράθεσης, ανεξάρτητα από την πνευματική ή πολιτική αποστροφή που μπορεί να αισθάνεται καθένας από εμάς εδώ, και με ρηματική διακοίνωση η Κυβέρνηση της Βιρμανίας απέρριψε την πρόσκληση. Η Επιτροπή όμως διετήρησε ακόμη και την ιδέα ότι πρόκειται για μια διαδικασία αντιπαράθεσης, προστατεύοντας το απόρρητο της ταυτότητας εκείνων που κατέθεσαν τις μαρτυρίες τους, και κατά δεύτερον, δίνοντας επίσης το λόγο και στις αρχές της Ρανγκούν.
<P>
Καταλήξαμε στο συμπέρασμα, υπ' ευθύνη μας, ότι η καταναγκαστική εργασία εξακολουθεί να χρησιμοποιείται σε μεγάλη κλίμακα υπό την άμεση ευθύνη των αρχών σε όλα τα επίπεδα. Η καταναγκαστική εργασία στη Μυανμάρ πλήττει τον πληθυσμό στο σύνολό του, χωρίς διάκριση ηλικίας και φύλου, τόσο στις αγροτικές όσο και στις αστικές περιοχές, αν και οι κάτοικοι των αστικών περιοχών διαθέτουν περισσότερα οικονομικά μέσα, κάτι που τους επιτρέπει να εξαγοράσουν την εξαίρεσή τους από την εν λόγω καταναγκαστική εργασία.
<P>
Οι πολιτιστικές και θρησκευτικές δικαιολογίες αντικρούστηκαν από τους μάρτυρες, και φυσικά έγιναν επαφές και με τη βουδιστική ζώνη της χώρας, όπου μας επιβεβαίωσαν ότι πράγματι ο βουδισμός δεν προστατεύει σε καμιά περίπτωση τη σκλαβιά.
<P>
Κατά συνέπεια, η Επιτροπή αποφάσισε να προτείνει στο Συμβούλιο αυτήν την αναστολή, ανεξάρτητα από την πολεμική σχετικά με το αν πρόκειται για μια απόφαση ΚΕΠΠΑ ή για μια απόφαση «Επιτροπή 113». Κύριε Dupuis, πιστεύω ότι θα ήταν πολύ κακό, αυτήν την εβδομάδα, πριν την απόφαση του Συμβουλίου στις 24 του μηνός, να συζητήσουμε σχετικά με το αν είναι περιστέρα ή πέρδικες, αν είναι κουνέλια ή λαγοί. Το θέμα είναι να δημιουργηθεί προηγούμενο, να υπάρξει ένα δόγμα και μια νομολογία. Έπειτα θα έχουμε χρόνο να εξετάσουμε τον τρόπο διάρθρωσης αυτής της πρώτης λύσης στο μέλλον. Αυτή είναι η άποψή μου αλλά, φυσικά, σέβομαι την αυτονομία και την κυριαρχία του Κοινοβουλίου.
<P>
Τέλος, ελπίζω, κυρία Maij-Weggen, κύριε Ford, κυρία Theorin, ότι το Συμβούλιο Υπουργών θα λάβει την απόφαση. Αν μετά από όλη την εργασία που πραγματοποιήσαμε, μετά από τα όσα συνέβησαν στη Σιγκαπούρη, μετά από τη συζήτηση εδώ στο Κοινοβούλιο, δεν σταθούμε ικανοί να λάβουμε μια απόφαση στο Συμβούλιο Υπουργών, θα πέσω στην πιο βαθιά μελαγχολία. Ελπίζω όμως πως ναι, θα μπορέσει να ληφθεί αυτή η απόφαση.
<P>
(Χειροκροτήματα)

<SPEAKER ID=225 NAME="Πρόεδρος">
Η συζήτηση έληξε.
<P>
Η ψηφοφορία θα λάβει χώρα αύριο στις 9 π.μ.
<P>
(Η συζήτηση έληξε στις 8.05 μ.μ.)

