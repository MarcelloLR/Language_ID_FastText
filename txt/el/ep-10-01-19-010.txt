<CHAPTER ID="010">
Eμπορία ανθρώπων (συζήτηση)
<SPEAKER ID="209" NAME="Πρόεδρος">
" ημερήσια διάταξη προβλέπει τη συζήτηση σχετικά με
<P>
την προφορική ερώτηση των βουλευτών Anna Hedh και Edit Bauer, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων και της Επιτροπής Δικαιωμάτων των Γυναικών και Ισότητας των Φύλων, προς το Συμβούλιο σχετικά με την εμπορία ανθρώπων - B7-0341/2009), και
<P>
την προφορική ερώτηση των βουλευτών Anna Hedh και Edit Bauer, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων και της Επιτροπής Δικαιωμάτων των Γυναικών και Ισότητας των Φύλων, προς την Επιτροπή σχετικά με την εμπορία ανθρώπων - B7-0342/2009).
<SPEAKER ID="210" NAME="Anna Hedh" LANGUAGE="SV">
Όπως όλοι γνωρίζουμε, η εμπορία ανθρώπων είναι ένα από τα σοβαρότερα και απεχθέστερα εγκλήματα παγκοσμίως. Γι' αυτό μου προκαλεί τέτοια απογοήτευση το γεγονός ότι συζητούμε αυτό το σημαντικό ζήτημα στο Σώμα τόσο αργά το βράδυ, ενώπιον μιας κενής αίθουσας, χωρίς ακροατήριο και χωρίς παρουσία δημοσιογράφων.
<P>
Το 1850, η δουλεία τέθηκε επισήμως εκτός νόμου σε ολόκληρη την Ευρώπη. Παρ' όλα αυτά, σχεδόν 200 χρόνια μετά, εκατοντάδες χιλιάδες άνθρωποι υπόκεινται σε μια σύγχρονη μορφή δουλείας, που είναι η εμπορία ανθρώπων στην Ευρώπη. Το Ευρωπαϊκό Κοινοβούλιο και τα υπόλοιπα όργανα της ΕΕ φέρουν τεράστια ευθύνη για την καταπολέμηση και τον τερματισμό της σύγχρονης δουλείας, η οποία προσλαμβάνει ποικίλες μορφές: καταναγκαστική εργασία, σεξουαλική εκμετάλλευση, εμπορία οργάνων, υιοθεσίες και επαιτεία, μεταξύ πολλών άλλων.
<P>
Γι' αυτό με χαροποιεί το γεγονός ότι συζητούμε απόψε το σημαντικό αυτό ζήτημα. Θέλω με την ευκαιρία αυτή να σας ευχαριστήσω για την έως τώρα καλή συνεργασία και να εκφράσω την ελπίδα ότι θα μπορέσουμε εν τέλει να συμφωνήσουμε επί ενός κοινού ψηφίσματος. Ευελπιστώ επίσης ότι η νέα Επιτροπή θα καταθέσει πρόταση οδηγίας για την εμπορία ανθρώπων το ταχύτερο δυνατόν - μιας οδηγίας που θα είναι πολύ πιο δυναμική και θα προχωρά πολύ πιο πέρα από την πρόταση της παλαιάς Επιτροπής, η οποία ήταν, παρ' όλα αυτά, αρκετά θετική.
<P>
Για να αντιμετωπίσουμε το πρόβλημα της εμπορίας ανθρώπων, χρειαζόμαστε μια συνολική προοπτική η οποία θα λαμβάνει υπόψη το σύνολο των συναφών πολιτικών, με άλλα λόγια όχι μόνον το ποινικό δίκαιο αλλά και το θέμα της μετανάστευσης. Χρειαζόμαστε επίσης κατάλληλο σύστημα κυρώσεων που θα αντικατοπτρίζει τη σοβαρότητα αυτού του εγκλήματος και θα είναι πραγματικά οδυνηρό για όσους κερδοσκοπούν από την εμπορία ανθρώπων. Πρέπει να διασφαλίσουμε ότι τα θύματα θα λαμβάνουν καλύτερη βοήθεια και προστασία, και ότι θα λαμβάνεται ιδιαίτερη μέριμνα για τα ανήλικα θύματα, ενώ απαιτείται καλύτερος συντονισμός στο εσωτερικό των οργάνων της ΕΕ.
<P>
Για να αντιμετωπίσουμε πραγματικά όμως το πρόβλημα της εμπορίας ανθρώπων, όλα τα κράτη μέλη πρέπει να καταβάλουν ουσιαστικές προσπάθειες για τη λήψη προληπτικών μέτρων, και αυτό σημαίνει εν πολλοίς τη μείωση της ζήτησης που παρατηρείται στις χώρες μας για παροχή υπηρεσιών από θύματα εμπορίας ανθρώπων. Αν μπορέσουμε να μειώσουμε τη ζήτηση, τότε θα μειωθεί και η προσφορά υπηρεσιών.
<P>
Τέλος, απευθύνω έκκληση στο Συμβούλιο, την Επιτροπή, το Ευρωπαϊκό Κοινοβούλιο και τα υπόλοιπα όργανα της ΕΕ: ας αγωνιστούμε όλοι μαζί για να θέσουμε τέρμα στην εμπορία ανθρώπων στην Ευρώπη, η οποία αποτελεί μια σύγχρονη μορφή δουλείας.
<SPEAKER ID="211" NAME="Edit Bauer" LANGUAGE="HU">
Δεν υπάρχει μεγαλύτερη ένδειξη για τη σοβαρότητα του προβλήματος της εμπορίας ανθρώπων από το γεγονός ότι, ακόμα και στην Ευρώπη, αρκετές εκατοντάδες χιλιάδες ανθρώπων πέφτουν κάθε έτος θύματα αυτού του φαινομένου. Αυτό μοιάζει τόσο απίστευτο ώστε οι διερμηνείς είπαν αρκετές εκατοντάδες αντί για αρκετές εκατοντάδες χιλιάδες. " κοινή γνώμη υποστηρίζει επίσης, σε γενικές γραμμές, αυτήν την άποψη. Έχει την αίσθηση ότι πρόκειται για περιφερειακό ζήτημα, και υποτιμά τόσο τις συνέπειές του όσο και τη σοβαρότητα του ιδίου του φαινομένου. Φρονώ ότι η Ευρώπη οφείλει να εντείνει τις προσπάθειές της για την καταπολέμηση της εμπορίας ανθρώπων. Επιτρέψτε μου να θίξω δύο ζητήματα. Το πρώτο είναι η προστασία των θυμάτων, και το δεύτερο η εξάλειψη της ζήτησης. Όσον αφορά την προστασία των θυμάτων, υπάρχει ένα νομοθέτημα της Ευρωπαϊκής Κοινότητας, το οποίο είχε υποσχεθεί να επαναξιολογήσει έως το 2009 η Επιτροπή. Δυστυχώς, παρά το γεγονός ότι η οδηγία αυτή, με αριθμό 2004/81, χρειάζεται όντως αναθεώρηση, δεν έχει πραγματοποιηθεί μέχρι στιγμής αυτή η επαναξιολόγηση, ενώ στην πλειονότητά τους τα θύματα αντιμετωπίζονται ως συνένοχοι στο έγκλημα και υφίστανται περαιτέρω ταλαιπωρία. Όλοι γνωρίζουμε, εξάλλου, ότι χωρίς τη βοήθεια των θυμάτων είναι αδύνατη η σύλληψη των εγκληματικών συμμοριών, όπως επιβεβαίωσε και η διεύθυνση της Europol.
<P>
Θέλω να επιστήσω την προσοχή στη νομοθετική διαδικασία σχετικά με ένα ακόμη ζήτημα, συγκεκριμένα την εξάλειψη της ζήτησης. " εμπορία ανθρώπων έχει και αυτήν την δική της αγορά. Οι νόμοι της προσφοράς και της ζήτησης ισχύουν και σε αυτή όπως και σε άλλες αγορές. Συνήθως ασχολούμαστε με την πλευρά της προσφοράς, και σχεδόν λησμονούμε, ή δεν θέλουμε να θίξουμε, την πλευρά της ζήτησης, παρότι, στον βαθμό που δεν κατορθώνουμε να εξαλείψουμε τη ζήτηση, κατά πάσα πιθανότητα πασχίζουμε αδίκως να καταπολεμήσουμε την εμπορία ανθρώπων. Επιπλέον, θέλω να υπογραμμίσω την ανάγκη συντονισμού των πολιτικών. Έχουμε διαπιστώσει ότι, εντός της Επιτροπής, ορισμένες Γενικές Διευθύνσεις δεν συντονίζουν πραγματικά τις πολιτικές τους, ενώ δεν είναι ικανοποιητική και η ροή πληροφοριών μεταξύ τους. Θεωρώ λοιπόν ότι πρέπει να καταβάλουμε περαιτέρω προσπάθειες και σε αυτό το πλαίσιο.
<SPEAKER ID="212" NAME="Diego López Garrido" LANGUAGE="ES">
Κυρία Hedh, κυρία Bauer, συμφωνώ απολύτως με την πρωτοβουλία σας, με την ερώτηση που υποβάλατε και με τη συζήτηση που προκαλέσατε απόψε σε αυτό το Σώμα. Κατά τη γνώμη μου, η εμπορία ανθρώπων αποτελεί τη μεγαλύτερη πληγή της ανθρωπότητας. Ως εκ τούτου, είναι μια από τις σημαντικές προκλήσεις που οφείλουμε να αντιμετωπίσουμε, και οφείλουμε να το πράξουμε από κοινού. Αυτό είναι ένα ακόμη παράδειγμα της σημασίας που έχει ο συνδυασμός των δυνάμεών μας σε ευρωπαϊκό επίπεδο, αλλά και εκτός της Ευρώπης, για την εξάλειψη αυτής της μάστιγας.
<P>
" ερώτησή σας ξεκινά από το κατά πόσον η προσέγγιση την οποία πρέπει να υιοθετήσει η Ευρωπαϊκή Ένωση πρέπει να είναι επικεντρωμένη στα ανθρώπινα δικαιώματα και ολιστική, λαμβάνοντας ιδιαίτερα υπόψη τον επαναπατρισμό και την επανένταξη, τα κοινωνικά ζητήματα και την κοινωνική ενσωμάτωση. " απάντηση είναι καταφατική. Συμφωνούμε απολύτως ότι αυτή είναι η ορθή προσέγγιση. Συμφωνούμε επίσης με την αναλογικότητα όσον αφορά τη βαρύτητα των ποινών -αυτό είναι ένα ακόμη από τα ζητήματα που θίγετε στην ερώτησή σας- και με την ανάγκη πρόσθετων μέτρων για την προστασία του θύματος. Επισημάνατε και υπογραμμίσατε -και συμφωνώ απολύτως μαζί σας- ότι η προστασία των θυμάτων είναι επιβεβλημένη αν επιθυμούμε να καταπολεμήσουμε την εμπορία και τη διακίνηση ανθρώπων, καθώς και ότι η συγκατάθεση ενός ανυπεράσπιστου θύματος ή ανηλίκου στην εκμετάλλευσή του δεν έχει καμία σημασία· δεν πρέπει να επηρεάζει καθόλου την τιμωρία των πρακτικών εκμετάλλευσης αυτού του τύπου.
<P>
Πιστεύω ότι η ιδέα σας σχετικά με το θέμα της ζήτησης είναι επίσης σημαντική. Είναι μια πολύ σημαντική ιδέα η οποία πρέπει να προωθηθεί εξίσου. Το ίδιο ισχύει και για το ζήτημα της δικαιοδοσίας.
<P>
Ως προς το δεύτερο σκέλος της ερώτησής σας, πιστεύουμε ότι ο συντονισμός των πληροφοριών είναι απολύτως αναγκαίος. Επομένως, συμφωνούμε με την πρόταση που διατυπώνεται στην ερώτησή σας, την οποία θεωρούμε εξαιρετικά πρόσφορη.
<P>
Μας ρωτήσατε επίσης σχετικά με τα μέτρα πρόληψης. Επ' αυτού, μπορώ να αναφέρω ότι η Ευρωπαϊκή Ένωση επεξεργάζεται επί του παρόντος τέτοιου είδους προληπτικά μέτρα. Το 2005, το Συμβούλιο είχε υιοθετήσει ένα σχέδιο σε αυτόν τον τομέα, το οποίο πρέπει όμως να εφαρμοστεί αποτελεσματικά. Επίσης, όπως γνωρίζετε, η εμπορία ανθρώπων περιλαμβάνεται επίσης σε πολλές συμφωνίες μεταξύ της Ευρωπαϊκής Ένωσης και τρίτων χωρών, λόγου χάρη στη στρατηγική εταιρική σχέση Αφρικής-Ευρωπαϊκής Ένωσης. Είναι επίσης μια από τις προτεραιότητες των συμφωνιών σταθεροποίησης και σύνδεσης μεταξύ της Ευρωπαϊκής Ένωσης και των Δυτικών Βαλκανίων. Οφείλω επίσης να επισημάνω ότι η συμβολή στην εκπαίδευση και την ευαισθητοποίηση των ατόμων που μπορεί να έλθουν σε επαφή με θύματα διαδραματίζει σημαντικό ρόλο στην προσπάθεια καταπολέμησης της εμπορίας ανθρώπων. Παραδείγματα τέτοιων ατόμων είναι η συνοριακή αστυνομία και το αστυνομικό προσωπικό και προσωπικό ασφαλείας σε τρίτες χώρες.
<P>
Ολοκληρώνοντας την απάντησή μου, θέλω να επισημάνω ότι η ισπανική Προεδρία θα εργαστεί προς αυτήν την κατεύθυνση και θα ασχοληθεί ιδιαίτερα με το θέμα των ανηλίκων θυμάτων αυτής της μορφής εμπορίας, το οποίο αποτελεί μια από τις κύριες προτεραιότητες της ισπανικής Προεδρίας. Μεταξύ άλλων πρωτοβουλιών, έχουμε ζητήσει από την Επιτροπή να υποβάλει σχέδιο δράσης για τους ασυνόδευτους ανηλίκους που εισέρχονται στην Ευρωπαϊκή Ένωση στις αρχές του 2010.
<P>
Τέλος, κύριε Πρόεδρε, κατά τη διάρκεια της θητείας της, κατά τη διάρκεια αυτού του εξαμήνου, η ισπανική Προεδρία απευθύνει έκκληση για άμεσο διάλογο με στόχο την κατάρτιση οδηγίας για την καταπολέμηση της εμπορίας ανθρώπων, είμαι δε βέβαιος ότι η νέα Επιτροπή θα καταθέσει αμέσως αντίστοιχη πρόταση. Όταν η Επιτροπή παρουσιάσει το σχέδιό της, η ισπανική Προεδρία θα ξεκινήσει τις συζητήσεις στο εσωτερικό του Συμβουλίου καθώς και με το Κοινοβούλιο. Μπορείτε να εκλάβετε τη στάση αυτή ως έκφραση της αποφασιστικότητάς μας να καταπολεμήσουμε αυτήν την σύγχρονη μορφή δουλείας, όπως πολύ εύστοχα την περιέγραψαν οι προηγούμενοι ομιλητές.
<SPEAKER ID="213" NAME="Jacques Barrot" LANGUAGE="FR">
Κύριε Πρόεδρε, ο κύριος υπουργός μας εξήγησε στην παρέμβασή του πώς, στην πραγματικότητα, αυτή η εμπορία ανθρώπων αποτελεί μορφή δουλείας. Ευχαριστώ θερμά την κ. Hedh και την κ. Bauer που έθιξαν αυτό το ζήτημα.
<P>
Πρέπει να σχεδιάσουμε μια ολιστική, διεπιστημονική προσέγγιση που να μην περιορίζεται στην καταστολή, αλλά να συμπεριλαμβάνει τη διεθνή συνεργασία με τρίτες χώρες. Αυτή η ολοκληρωμένη προσέγγιση ήταν η προσέγγιση την οποία υιοθέτησε η Επιτροπή μετά την πρόταση απόφασης πλαισίου που δημοσιεύθηκε τον Μάρτιο του 2009. Αυτή η απόφαση πλαίσιο στηρίζεται στη Σύμβαση του Συμβουλίου της Ευρώπης για ανάληψη δράσης κατά της εμπορίας ανθρώπων του 2005, όμως προχωρά ακόμη περισσότερο.
<P>
Φυσικά, όπως μόλις ανέφερε ο κύριος υπουργός, θα χρησιμοποιήσουμε τη νέα νομική βάση που προσφέρει η Συνθήκη της Λισαβόνας για να παρουσιάσουμε, το ταχύτερο δυνατόν, μια πρόταση οδηγίας στην οποία θα λαμβάνονται υπόψη οι συζητήσεις που διεξήχθησαν προτού τεθεί σε ισχύ η Συνθήκη της Λισαβόνας. Με αυτήν την νέα πρόταση οδηγίας, ευελπιστούμε ότι θα μπορέσουμε να διατηρήσουμε υψηλό επίπεδο φιλοδοξίας.
<P>
Θεωρούμε ότι το Ευρωπαϊκό Κοινοβούλιο πρέπει να διαδραματίσει κεντρικό ρόλο και ότι η δέσμευσή του είναι πολύ σημαντική για την περαιτέρω ενίσχυση του ευρωπαϊκού νομικού πλαισίου που διέπει τα μέτρα καταπολέμησης της εμπορίας ανθρώπων. Ως εκ τούτου, θα σας παραθέσω ορισμένες πληροφορίες απαντώντας στο περιεχόμενο της ερώτησης.
<P>
Πρώτον, ως προς τις ποινές: η εμπορία ανθρώπων συνιστά σοβαρότατο αδίκημα, και πρέπει να τιμωρείται αναλόγως. Οι ποινές πρέπει να είναι αυστηρές και η εναρμόνιση των μέγιστων ποινών πρέπει να συνεχιστεί. Αυτές ποικίλουν σημαντικά μεταξύ των κρατών μελών, από τρία έως είκοσι έτη για βασικά αδικήματα και από δέκα έτη έως ισόβια κάθειρξη όταν συντρέχουν επιβαρυντικές περιστάσεις.
<P>
Αν και παραδέχομαι ότι ο τρόπος επιβολής των ποινών μπορεί να διαφέρει μεταξύ των κρατών μελών, αυτή η τόσο μεγάλη ανισότητα μεταξύ των ποινών είναι αδικαιολόγητη σε ευρωπαϊκό πλαίσιο, και γι' αυτό στη νέα πρόταση θα προβλέψουμε πολύ σοβαρές ποινές.
<P>
Στρέφομαι τώρα στο θέμα της παροχής βοήθειας και προστασίας στα θύματα. " παροχή βοήθειας, στήριξης και προστασίας στα θύματα εμπορίας ανθρώπων, ιδίως όσον αφορά τη στέγαση, την ιατρική και ψυχολογική στήριξη, τις συμβουλές, την ενημέρωση, τις υπηρεσίες διερμηνείας και τη νομική εκπροσώπηση, είναι ζωτικής σημασίας.
<P>
Προφανώς, μιας και είναι κάτι που επιθυμεί και η ίδια η ισπανική Προεδρία, θα εξετάσουμε επίσης συγκεκριμένα μέτρα για τα ανήλικα θύματα εμπορίας ανθρώπων, τα οποία πρέπει να προσφέρουν υψηλότερο επίπεδο προστασίας. Το σύστημα νομικής συνδρομής και εκπροσώπησης πρέπει να είναι δωρεάν, ιδίως για τα παιδιά.
<P>
Τέλος, κατά τη διάρκεια του 2010, η Επιτροπή θα δημοσιεύσει την πρώτη έκθεσή της για την εφαρμογή της οδηγίας σχετικά με την έκδοση αδειών διαμονής σε υπηκόους τρίτων χωρών θύματα εμπορίας ανθρώπων οι οποίοι συνεργάζονται με τις αρμόδιες αρχές. Μετά από αυτήν την έκθεση, θα εξετάσουμε κατά πόσον είναι ενδεδειγμένη η τροποποίηση της οδηγίας.
<P>
Όσο για τα μέτρα που αποβλέπουν στην αποθάρρυνση της ζήτησης, στη μελλοντική πρόταση οδηγίας της, η Επιτροπή σκοπεύει να συμπεριλάβει ρήτρα η οποία θα υποχρεώνει τα κράτη μέλη να αναλάβουν πρωτοβουλίες σε αυτόν τον τομέα, και θα τα ενθαρρύνει να ποινικοποιήσουν τη χρήση σεξουαλικών υπηρεσιών ή εργασίας όταν ο χρήστης γνωρίζει ότι το πρόσωπο είναι ή έχει υπάρξει θύμα εμπορίας ανθρώπων.
<P>
Ως προς το θέμα της δικαιοδοσίας, πρέπει να ενισχύσουμε τη δυνατότητα των κρατών μελών να διώκουν όχι μόνον τους υπηκόους τους, αλλά και άτομα που διαμένουν επί μακρόν στην επικράτειά τους και κρίνονται ένοχοι εμπορίας ανθρώπων στο εξωτερικό. Αυτό είναι αναγκαίο για την καταπολέμηση του φαινομένου των λεγόμενων νέων μαφιών, συγκεκριμένα εγκληματικών οργανώσεων οι οποίες απαρτίζονται από άτομα διαφορετικών εθνικοτήτων που χρησιμοποιούν ως κέντρο των εγκληματικών τους συμφερόντων, και ως εκ τούτου ως συνήθη τόπο διαμονής τους, μια από τις χώρες της Ευρωπαϊκής Ένωσης.
<P>
Έρχομαι τώρα στο θέμα της συλλογής δεδομένων. " Επιτροπή έχει επενδύσει σημαντικά στην ανάπτυξη κοινών δεικτών όσον αφορά τη συλλογή δεδομένων. Πρέπει να παρέχουμε στην Ευρωπαϊκή Ένωση αξιόπιστα και συγκρίσιμα στατιστικά στοιχεία. Έχουν εφαρμοστεί πολλά σημαντικά προγράμματα, και τα αποτελέσματα αυτών των πρωτοβουλιών πρέπει να αξιοποιηθούν με κατάλληλο τρόπο, επιτρέποντας την ανάπτυξη ενός κοινού προτύπου δεικτών με τη Eurostat, με τους οργανισμούς της Ευρωπαϊκής Ένωσης, τη Europol, τη Eurojust, τη Frontex και την Υπηρεσία Θεμελιωδών Δικαιωμάτων.
<P>
Τέλος, θα ολοκληρώσω αυτήν την παρέμβαση με το θέμα της πρόληψης. Εφαρμόζουμε ένα χρηματοδοτικό πρόγραμμα με τίτλο "Πρόληψη και καταπολέμηση της εγκληματικότητας" το οποίο, το 2010, θα περιλαμβάνει μια ειδική πρόταση εκδήλωσης ενδιαφέροντος για την καταπολέμηση της εμπορίας ανθρώπων. Έπειτα, το πρόγραμμα της Στοκχόλμης προβλέπει ειδική δράση η οποία, στο έγγραφο γενικών κατευθυντηρίων γραμμών που ενέκρινε το Συμβούλιο Δικαιοσύνης και Εσωτερικών Υποθέσεων, αφορά μέτρα ενίσχυσης της συνεργασίας με τρίτες χώρες.
<P>
Με τους τρόπους αυτούς, μορφοποιείται μια πιο ολοκληρωμένη πολιτική για την καταπολέμηση της εμπορίας ανθρώπων. Όπως προανέφερα, η Επιτροπή θα παρουσιάσει πολύ σύντομα ένα σχέδιο οδηγίας· χαίρομαι δε που η ισπανική Προεδρία έχει, από την πλευρά της, ανακοινώσει μια συζήτηση η οποία θα σας προσφέρει τη δυνατότητα να εμπλουτίσετε περαιτέρω την πρόταση της Επιτροπής, η οποία, κατά την εκτίμησή μου, είναι επίκαιρη, δεδομένου ότι αυτό το φαινόμενο απέχει, δυστυχώς, πολύ από το να παρουσιάζει κάμψη· απεναντίας, εξακολουθεί να επεκτείνεται στα κράτη μέλη μας. Επομένως, είναι καιρός για δράση, και μάλιστα για δυναμική δράση.
<SPEAKER ID="214" NAME="Roberta Angelilli" LANGUAGE="IT">
Κύριε Πρόεδρε, κυρίες και κύριοι, θέλω καταρχάς να ευχαριστήσω την κ. Hedh και την κ. Bauer για την πρωτοβουλία τους.
<P>
" εμπορία ανθρώπων, όπως επεσήμαναν όλοι οι προηγούμενοι ομιλητές, είναι ένα εξαιρετικά σοβαρό έγκλημα το οποίο συνδέεται με τη σεξουαλική εκμετάλλευση και την παράνομη απασχόληση. Τα εγκλήματα αυτά διαπράττονται από αδίστακτους ανθρώπους οι οποίοι στρατολογούν τα θύματά τους διά της βίας ή της εξαπάτησης, ίσως υποσχόμενοι μια έντιμη, καλοπληρωμένη δουλειά, ή μέσω απειλών, που δεν στρέφονται μόνον στα ίδια τα θύματα αλλά και στα παιδιά ή τους συγγενείς τους.
<P>
Δυστυχώς, όπως συμβαίνει συχνά, το βαρύτερο τίμημα το καταβάλλουν οι γυναίκες και τα παιδιά. Εκτιμάται ότι παγκοσμίως υπάρχουν σχεδόν τρία εκατομμύρια θύματα εμπορίας ανθρώπων, και σχεδόν το 90% είναι γυναίκες και παιδιά. Το 2008, με την πρώτη ευρωπαϊκή στρατηγική για τα δικαιώματα των παιδιών, το Ευρωπαϊκό Κοινοβούλιο δήλωσε ότι η εμπορία ανηλίκων έχει πολλούς εγκληματικούς στόχους: την εμπορία οργάνων, την παράνομη υιοθεσία, την πορνεία, την παράνομη εργασία, τους καταναγκαστικούς γάμους, την εκμετάλλευση της επαιτείας στους δρόμους και τον σεξουαλικό τουρισμό, για να αναφέρουμε ορισμένα μόνον παραδείγματα.
<P>
Σε αυτό το έγγραφο, η εμπορία ανθρώπων περιγράφεται ως πραγματική μάστιγα στο εσωτερικό της Ευρωπαϊκής Ένωσης, ενώ αναφέρεται ότι η καταπολέμηση της εμπορίας και εκμετάλλευσης ανθρώπων πρέπει ως εκ τούτου να αποτελέσει προτεραιότητα της μελλοντικής ημερήσιας διάταξης της Ευρωπαϊκής Ένωσης, πάνω από όλα, μέσω της υιοθέτησης όλων των επειγόντων νομοθετικών μέτρων που απαιτούνται για τη διασφάλιση της πλήρους προστασίας και παροχής βοήθειας στα θύματα. Στο πρόσφατο πρόγραμμα της Στοκχόλμης γίνεται επίσης λόγος για την εμπορία και εκμετάλλευση ανηλίκων.
<P>
Εν κατακλείδι, λοιπόν, και ενόψει της αποψινής συζήτησης, ελπίζουμε ότι η Επιτροπή και το Συμβούλιο θα τηρήσουν τις δεσμεύσεις τους και ότι η Επιτροπή θα καταρτίσει αυτήν την νέα πρόταση οδηγίας, την οποία θα αξιολογήσουμε πολύ προσεκτικά.
<SPEAKER ID="215" NAME="Claude Moraes" LANGUAGE="EN">
Κύριε Πρόεδρε, το σημερινό επίτευγμα της κ. Hedh και της κ. Bauer, παρότι η ώρα διεξαγωγής της συζήτησής μας είναι πολύ προχωρημένη, όπως επεσήμανε η κ. Hedh, είναι ότι ακούσαμε απόψε στο Σώμα τον απερχόμενο Επίτροπο Barrot και τη νέα ισπανική Προεδρία να χρησιμοποιούν λέξεις όπως, αποφασισμένος" και "φιλόδοξος" για τον κύριο Επίτροπο. Άξιζε να περιμένουμε μέχρι τόσο αργά για να το ακούσουμε, διότι υπάρχουν σήμερα πολλοί σε αυτήν την αίθουσα, περιλαμβανομένων των συντακτριών, που κατανοούν την πολυπλοκότητα αυτού του βάναυσου σύγχρονου φαινομένου, αλλά κατανοούν επίσης ότι οι πολίτες της ΕΕ προσδοκούν από την Ένωση να αντιμετωπίσει αυτήν την σύγχρονη μάστιγα.
<P>
Ο κ. Barrot αναφέρθηκε στην ανάγκη θέσπισης νέας νομοθεσίας. Ευελπιστούμε να δούμε πολύ σύντομα την πρόταση της Επιτροπής. Σήμερα το πρωί, κατά την ακρόαση της υποψήφιας Επιτρόπου κ. Malmström, λάβαμε επίσης θετική απόκριση στην πρότασή μας για έναν συντονιστή της ΕΕ που θα είναι αρμόδιος για την καταπολέμηση της εμπορίας ανθρώπων.
<P>
Αν αρχίσετε να ενώνετε τις διάφορες ψηφίδες αυτού του μωσαϊκού, θα διαπιστώσετε ότι τουλάχιστον κινούμαστε προς τα εμπρός, όμως η τεράστια κλίμακα των προβλημάτων που περιγράφει η κ. Anna Hedh συνεπάγεται ότι πρέπει πραγματικά να κάνουμε πράξη τις προφορικές μας δεσμεύσεις. Καθώς η εμπορία ανθρώπων είναι τόσο πολυσύνθετο φαινόμενο, που άπτεται ποικίλων τομέων όπως η καταναγκαστική εργασία, το οργανωμένο έγκλημα, η σεξουαλική εκμετάλλευση και η κακοποίηση παιδιών, η αντίδρασή μας πρέπει να είναι πολυδιάστατη και ολιστική. Ο κ. Barrot ανέφερε πολλά από τα πράγματα που θα θέλαμε να γίνουν πραγματικότητα και, εφόσον συνδυαστούν σε μια δέσμη μέτρων στο σύνολο της ΕΕ, θα αποκτήσουμε μια αποφασιστική πολιτική την οποία οι πολίτες της ΕΕ θα μπορούν να αναγνωρίσουν ως σχέδιο δράσης. Επί του παρόντος, οι πολίτες της ΕΕ κατανοούν τη μάστιγα της εμπορίας ανθρώπων αλλά δεν βλέπουν αυτήν την ολιστική προσέγγιση και δεν κατανοούν τι μέτρα λαμβάνει η ΕΕ ως σύνολο.
<P>
Χαίρομαι που η υποψήφια Επίτροπος Malmström υπογράμμισε σήμερα τη δέσμευσή της να προτείνει πολύ σύντομα μια νέα νομοθετική πρόταση, και χαίρομαι επίσης που η ισπανική Προεδρία υπογραμμίζει όχι μόνον το θέμα της καταπολέμησης της εμπορίας ανθρώπων αλλά και συναφή ζητήματα όπως η βία κατά των γυναικών. Είναι σημαντικό να συνδυαστούν μεταξύ τους όλα αυτά τα στοιχεία ώστε η πρόταση αυτή να χαρακτηρίζεται από πραγματική αποφασιστικότητα και τόλμη. Αν και η ώρα είναι περασμένη, τώρα πρέπει να μετατρέψουμε τα λόγια σε έργα, και οι συντάκτριες μας έχουν βοηθήσει πολύ σε αυτό σήμερα.
<SPEAKER ID="216" NAME="Nadja Hirsch" LANGUAGE="DE">
Κύριε Πρόεδρε, θέλω καταρχάς να ευχαριστήσω την εισηγήτρια για την αφοσίωσή της και την εξαίρετη συνεργασία της, καθόσον το θέμα που μας απασχολεί εν προκειμένω είναι όντως σημαντικό. Όπως αναφέρθηκε ήδη, η εμπορία ανθρώπων είναι ίσως η χειρότερη μορφή εγκλήματος. Σύμφωνα με στοιχεία της Europol, τα οποία παρατίθενται στην ερώτηση, δεν έχει σημειωθεί βελτίωση σε αυτό το πεδίο. Το αντίθετο μάλιστα ισχύει. Όσον αφορά, ειδικότερα, την καταναγκαστική εργασία, οι αριθμοί αυξάνονται, ενώ οι αριθμοί ως προς την εμπορία γυναικών παραμένουν αμετάβλητοι. Επομένως, είναι απολύτως σαφές ότι απαιτείται επειγόντως και, πρωτίστως, συνεκτική δράση.
<P>
Για να είναι επιτυχείς οι παρεμβάσεις σε αυτόν τον τομέα, είναι αναγκαίο πρωτίστως να υιοθετηθεί μια συνολική προσέγγιση που να καλύπτει εξαιρετικά ποικίλους τομείς. Ένα απολύτως απαραίτητο στοιχείο είναι η ενίσχυση της ευαισθητοποίησης -περιλαμβανομένου του πληθυσμού στο εσωτερικό της Ευρώπης- για το γεγονός ότι η εμπορία ανθρώπων διεξάγεται στην καρδιά της Ευρώπης, σε κάθε χώρα. Πρέπει, πάνω από όλα, να δραστηριοποιηθούμε προς αυτήν την κατεύθυνση στον τομέα της εκπαίδευσης, όπως είχαμε πράξει, λόγου χάρη, κατά τη διοργάνωση του Παγκοσμίου Κυπέλλου Ποδοσφαίρου στη Γερμανία, για να στρέψουμε τα φώτα της δημοσιότητας στο ζήτημα της καταναγκαστικής πορνείας και να δείξουμε ότι αυτό συμβαίνει πραγματικά παντού, αλλά και να εμπνεύσουμε διάλογο μεταξύ του πληθυσμού ώστε να καλλιεργηθεί η αναγκαία ευαισθητοποίηση που θα οδηγήσει στην παροχή βοήθειας στα θύματα.
<P>
" δεύτερη επισήμανσή μου αφορά την προστασία των θυμάτων. Ακριβώς όταν διασώζονται άτομα από τέτοιες τραγικές καταστάσεις, τα κράτη μέλη πρέπει να τους παρέχουν υπηρεσίες ιατρικής και ψυχολογικής φροντίδας, έτσι ώστε να διευκολύνονται να επιστρέψουν στις χώρες καταγωγής τους στις περιπτώσεις που αυτό ενδείκνυται, ή να τους παρέχεται η ευκαιρία χορήγησης ασύλου ή παρόμοιων καθεστώτων προκειμένου να εγκατασταθούν και να αρχίσουν εκ νέου τη ζωή τους στην Ευρώπη.
<SPEAKER ID="217" NAME="Judith Sargentini" LANGUAGE="NL">
Σήμερα, μια ολλανδική εφημερίδα παρουσίαζε μια είδηση σχετικά με μια καλλιεργήτρια σπαραγγιών η οποία τέθηκε υπό κράτηση ως ύποπτη για εμπορία ανθρώπων και απασχόληση Ρουμάνων, με άλλα λόγια ευρωπαίων πολιτών, υπό καθεστώς καταναγκαστικής εργασίας. " εμπορία ανθρώπων δεν είναι απλώς ένα φαινόμενο εκμετάλλευσης πολιτών από χώρες εκτός της Ένωσης· αφορά επίσης πολίτες κρατών μελών της ΕΕ. Μια σωστά ολοκληρωμένη πολιτική καταπολέμησης της εμπορίας ανθρώπων δεν μπορεί να περιορίζεται μόνον στη σύλληψη διακινητών όπως η γυναίκα της προαναφερθείσας είδησης καθώς και στην αυστηρή αντιμετώπιση όσων διαπράττουν τέτοια εγκλήματα, αλλά πρέπει να εστιάζεται επίσης με ορθό τρόπο στα θύματα. Τα δικαιώματά τους και το μέλλον τους πρέπει να αποτελούν την ύψιστη προτεραιότητά μας. Οι άνθρωποι που πέφτουν θύματα εμπορίας δεν πρέπει να έχουν ποτέ την αίσθηση ότι είναι μόνοι τους ή ότι έχουν αφεθεί αβοήθητοι. Πρέπει να τους στηρίζουμε με ποικίλους τρόπους: νομικά, ψυχικά, κοινωνικά και στο πλαίσιο κοινοτήτων και οικονομικά, ενώ συγχρόνως πρέπει ενδεχομένως να τους αποζημιώνουμε. " δυνατότητα των θυμάτων αυτών να ενημερώνονται για τα δικαιώματά τους και να αξιοποιούν τις ευκαιρίες που τους παρέχει η νομοθεσία μας θα είναι κρίσιμη σε κάθε νέα οδηγία. Επ' αυτού, θεωρώ θετικές τις τοποθετήσεις του κ. López Garrido και του κ. Barrot.
<P>
Ο κύριος Επίτροπος δήλωσε επίσης ότι όσοι χρησιμοποιούν τις υπηρεσίες ατόμων τα οποία έχουν πέσει θύματα εμπορίας πρέπει να υπόκεινται σε αυστηρότερες ποινές. Κατά τη γνώμη μου, η επιβολή αυστηρότερων ποινών για τέτοιου είδους δραστηριότητες δεν είναι οπωσδήποτε εσφαλμένη, αναρωτιέμαι όμως πώς μπορούμε να βοηθήσουμε τα θύματα ποινικοποιώντας περαιτέρω τις δραστηριότητές τους και την εργασία τους - καθότι δεν παύει να είναι εργασία, έστω και αν πραγματοποιείται υπό συνθήκες ειλωτείας. Πώς βοηθάμε τα θύματα αν πρέπει να ζουν με τον φόβο της περαιτέρω ποινικοποίησης της εργασίας τους; Θα το εκτιμούσα αν μπορούσατε να μου απαντήσετε σε αυτήν την ερώτηση.
<P>
Για την Ομάδα των Πρασίνων/Ευρωπαϊκή Ελεύθερη Συμμαχία, τα θύματα εμπορίας ανθρώπων έχουν δικαίωμα σε άδεια παραμονής, και σε άδεια μόνιμης διαμονής υπό ορισμένες προϋποθέσεις, έτσι ώστε να διασφαλίζεται ότι δεν θα χρειάζεται να φοβούνται ότι θα επιστραφούν στη χώρα από όπου ξεκίνησαν όλα, και προκειμένου να διασφαλίζεται ότι θα είναι σε θέση να καταγγέλλουν τους διακινητές, έχοντας την πεποίθηση ότι δεν κινδυνεύει η παραμονή τους στη συγκεκριμένη χώρα. Τούτο δε επειδή δεν πρέπει να υπάρχει η παραμικρή περίπτωση να επιστραφεί κανείς στη χώρα καταγωγής του και να βρεθεί και πάλι αντιμέτωπος με τον ίδιο διακινητή. " νέα σας οδηγία πλαίσιο, κύριε Επίτροπε, κύριε Προεδρεύων του Συμβουλίου, πρέπει να αποβλέπει στην ενδυνάμωση των θυμάτων. Πρέπει να τους παρέχει δικαιώματα και ένα νέο μέλλον. Αυτό προσδοκώ από εσάς.
<SPEAKER ID="218" NAME="Zbigniew Ziobro" LANGUAGE="PL">
Κύριε Πρόεδρε, αποτελεί όνειδος για τη σύγχρονη Ευρώπη, η οποία απολαμβάνει συνθήκες ελευθερίας και σεβασμού των ανθρωπίνων δικαιωμάτων, το γεγονός ότι έχει μετατραπεί σε χώρο καταπίεσης και εκμετάλλευσης τόσο πολλών ανθρώπων. Αυτό καθίσταται ακόμη πιο συγκλονιστικό καθόσον αφορά συχνά γυναίκες και παιδιά, κοινωνικές ομάδες ιδιαίτερα ευάλωτες οι οποίες διατρέχουν ιδιαίτερα έντονους κινδύνους.
<P>
Ως υπουργός Δικαιοσύνης και Γενικός Εισαγγελέας στην Πολωνίας, επόπτευσα πολυάριθμες έρευνες οι οποίες αποκάλυψαν ότι τέτοιου είδους καταστάσεις αποτελούν πραγματικότητα στην Ευρώπη, ότι υπερβαίνουν τα σύνορα συγκεκριμένων χωρών και ότι συχνά παρουσιάζουν πολύ σκληρά χαρακτηριστικά. Ο κύριος στόχος της εμπορίας ανθρώπων είναι η σεξουαλική εκμετάλλευση ή η καταναγκαστική εργασία υπό συνθήκες ειλωτείας. Για να προληφθούν και να εξαλειφθούν αποτελεσματικά αυτά τα φαινόμενα, είναι αναγκαίο σε συγκεκριμένα κράτη μέλη της ΕΕ να υπάρχουν επαγγελματικές υπηρεσίες επιβολής οι οποίες, ιδεωδώς, πρέπει να έχουν συγκεντρωτική δομή, και να εγγυώνται τη λήψη αποφασιστικών και αποτελεσματικών μέτρων καθώς και καλής διεθνούς συνεργασίας. Τα όργανα της Ευρωπαϊκής Ένωσης πρέπει να διαδραματίσουν σημαντικό ρόλο, ιδίως ως προς την τελευταία πτυχή.
<P>
Επιπλέον, υπάρχουν δύο άλλα ζητήματα. Έχοντας συνείδηση του γεγονότος ότι η εμπορία ανθρώπων είναι συχνά έργο συμμοριών του οργανωμένου εγκλήματος, οι επιμέρους χώρες πρέπει να εγγυώνται την επιβολή αρκετά αυστηρών κυρώσεων για τέτοια σοβαρά εγκλήματα, με σκοπό την αποτροπή και την απομόνωση των θυτών, περιλαμβανομένων κυρώσεων υπό μορφή δήμευσης πόρων, οι οποίες θα έπλητταν την ίδια την οικονομική βάση που στηρίζει αυτήν την δραστηριότητα.
<SPEAKER ID="219" NAME="Cornelia Ernst" LANGUAGE="DE">
Κύριε Πρόεδρε, η εμπορία ανθρώπων αποτελεί στην πραγματικότητα μια μάστιγα της σύγχρονης εποχής η οποία τροφοδοτείται από τη φτώχεια και την άγνοια. " χειρότερη μορφή της είναι η εμπορία παιδιών, η οποία συχνά συνδέεται με σεξουαλική κακοποίηση. Εμείς, στη Συνομοσπονδιακή Ομάδα της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, θεωρούμε επιτακτική την ανάγκη λήψης μέτρων από πλευράς της Επιτροπής. Μια από τις σημαντικότερες προϋποθέσεις για την αποτελεσματική καταπολέμηση της εμπορίας ανθρώπων είναι η ενίσχυση των δικαιωμάτων των θυμάτων. Μόνον εφόσον επιτευχθεί αυτή η ενίσχυση -και όχι μόνον μέσω της επιβολής κυρώσεων- μπορεί να καταπολεμηθεί ουσιαστικά η εμπορία ανθρώπων. Αυτό απαιτεί πολύ σαφείς κανόνες βάσει των οποίων η εμπορία ανθρώπων δεν θα έχει ως αποτέλεσμα την επιβολή κυρώσεων στα θύματά της. Ένα από τα πράγματα που έχουν ανάγκη αυτά τα θύματα είναι η αποτελεσματική προστασία και στήριξή τους πριν, κατά τη διάρκεια, αλλά και μετά τις ποινικές διαδικασίες στις οποίες καταθέτουν ως μάρτυρες. Αυτό πρέπει να αποτελεί ύψιστη προτεραιότητα ιδίως για την υπό εξέταση περίοδο, καθώς και όταν ανακαλούνται οι καταθέσεις μαρτύρων. Απαιτούνται επειγόντως μακροπρόθεσμα προγράμματα προστασίας μαρτύρων.
<P>
Ένα άλλο στοιχείο που θεωρώ σημαντικό είναι να παρέχονται δωρεάν υπηρεσίες συμβουλευτικής όχι μόνον στα παιδιά, αλλά σε όλα τα θύματα εμπορίας ανθρώπων. Όταν έχουμε να κάνουμε με παιδιά, είναι επίσης αναγκαίο -για να επανέλθουμε σε αυτό το στοιχείο- να είναι δυνατή η προσφυγή σε δικηγόρους οι οποίοι είναι ειδικευμένοι στον χειρισμό υποθέσεων που αφορούν παιδιά. Απαιτούνται επείγοντα μέτρα για την ενίσχυση της πρόληψης, όπως η εκπαίδευση των δικηγόρων, της αστυνομίας, των δικαστών και των συμβούλων. Χαίρομαι λοιπόν που η ισπανική Προεδρία σκοπεύει να μεριμνήσει για αυτό το ζήτημα.
<SPEAKER ID="220" NAME="Mario Borghezio" LANGUAGE="IT">
Κύριε Πρόεδρε, κυρίες και κύριοι, σήμερα, κατά την ακρόαση της υποψήφιας Επιτρόπου, άκουσα ένα πολύ συγκεκριμένο σχόλιο σχετικά με την καταπολέμηση της εμπορίας ανθρώπων.
<P>
Άκουσα με ικανοποίηση το Σώμα να εκφράζει ομόφωνη θέση. " ίδια ομοφωνία δεν ήταν φανερή όταν, πριν από πολλά χρόνια, ορισμένα άτομα που κάθονταν στα ίδια έδρανα -εμού συμπεριλαμβανομένου- κατήγγειλαν τους κινδύνους που θα μπορούσε να δημιουργήσει η μαζική μετανάστευση, μεταξύ άλλων τη σημαντική αύξηση των εγκληματικών οργανώσεων που χρησιμοποιούν αυτήν την εργασία και τους κινδύνους ως προς την εμπορία ανθρώπων, ακόμη και την εμπορία οργάνων. Σήμερα, όλοι έχουν ανακαλύψει αυτό το φαινόμενο, και δεν μπορεί παρά να μας ικανοποιεί η ομοφωνία που πλέον επικρατεί.
<P>
Ωστόσο, είναι σημαντικό να συνειδητοποιήσουμε ότι η αιτία παραμένει η ίδια. " αιτία, η προέλευση, το έδαφος στο οποίο καλλιεργείται αυτή η εμπορία έχει ένα μόνον όνομα, ή ένα κυρίως όνομα, ή μια κύρια αιτία: την έκταση της παράνομης μετανάστευσης και τον ρόλο που διαδραματίζουν τοπικές, ευρωπαϊκές αλλά και μη ευρωπαϊκές εγκληματικές οργανώσεις, διότι τώρα την εμπορία ανθρώπων μπορούν να την διαχειρίζονται εύκολα και οργανώσεις εκτός της Ευρώπης.
<P>
Ας χρησιμοποιήσουμε λοιπόν αυτήν την παραδοχή ως το σημείο εκκίνησής μας. Πρέπει να υιοθετήσουμε την ώριμη στάση ότι αυτό το εξαιρετικά σοβαρό και επαίσχυντο φαινόμενο αποτελεί υποείδος ή επιμέρους συνέπεια της μαζικής παράνομης μετανάστευσης η οποία δεν έχει ελεγχθεί δεόντως. " Ευρώπη πρέπει να έχει το θάρρος να πει τα σύκα σύκα και τη σκάφη σκάφη.
<SPEAKER ID="221" NAME="Γεώργιος Παπανικολάου" AFFILIATION="PPE">
Κύριε Πρόεδρε, θέλω και εγώ, με τη σειρά μου, να συγχαρώ τις συντάκτριες της πολύ σημαντικής αυτής ερώτησης. Ζούμε σε ένα σύγχρονο κόσμο που θα περίμενε κανείς ότι τα φαινόμενα εμπορίας ανθρώπων θα είχαν εκλείψει από την κοινωνία μας. Δυστυχώς όμως οι αριθμοί μας διαψεύδουν και επιτρέψτε μου να παραθέσω μερικούς: περισσότερα από 1.800.000 παιδιά και νέοι άνθρωποι εκτιμάται ότι πέφτουν κάθε χρόνο θύματα του trafficking παγκοσμίως· 270.000 θύματα, σύμφωνα με τα στοιχεία των "νωμένων Εθνών, έχουμε στην Ευρωπαϊκή Ένωση· μόνο στην Ελλάδα οι εκτιμήσεις ανεβάζουν τον αριθμό των θυμάτων εμπορίας με σκοπό την πορνεία σε 40.000 ετησίως, συμπεριλαμβανομένων των γυναικών και των παιδιών, χωρίς όμως να περιλαμβάνονται οι άλλες μορφές trafficking.
<P>
Οι δύο πιο βασικές αδυναμίες που θα ήθελα να επισημάνω, χωρίς να υποτιμώ τις άλλες παραμέτρους, είναι οι εξής: πρώτον, το ευρωπαϊκό θεσμικό πλαίσιο για την αντιμετώπιση αυτού του εγκλήματος, που είναι διασυνοριακό και επιτείνεται από τη λαθρομετανάστευση, όπως σωστά ειπώθηκε, δεν είναι επαρκές. Για το λόγο αυτό είναι ανάγκη να επιταχύνουμε το βήμα μας προς μια ολιστική προσέγγιση και στο πλαίσιο αυτό είναι πολύ σημαντική η οδηγία που αναμένουμε, όπως πολύ σωστά αναφέρθηκε.
<P>
Δεύτερον, ιδιαίτερο κενό εντοπίζεται στην προστασία των θυμάτων και ιδίως στο ζήτημα των υποστηρικτικών δομών. Είναι λοιπόν απαραίτητο - και χαίρομαι πολύ που το άκουσα αυτό από την Ισπανική Προεδρία - να διατεθούν πόροι και υποδομές προκειμένου να βελτιωθούν οι όποιες υπάρχουσες υποδομές και να δημιουργηθούν και νέες και βεβαίως να εκπαιδευτεί κατάλληλα το προσωπικό που μπορεί να προσφέρει μια τέτοια υποστήριξη.
<P>
" σύγχρονη αυτή μορφή δουλεμπορίου δεν πρέπει και δεν μπορεί να έχει καμία θέση σε μια Ευρωπαϊκή Ένωση που ως βασική της συνιστώσα έχει το σεβασμό των ανθρωπίνων δικαιωμάτων και της ανθρώπινης αξιοπρέπειας.
<SPEAKER ID="222" NAME="Silvia Costa" AFFILIATION="S&amp;D">
(IT) Κύριε Πρόεδρε, κυρίες και κύριοι, θέλω να εκφράσω την έντονη ικανοποίησή μου για το γεγονός ότι συζητούμε σήμερα αυτό το θέμα με βάση μια σημαντική ερώτηση, για την οποία ευχαριστώ θερμά τις συντάκτριες, ενώ θέλω επίσης να εκφράσω την ευγνωμοσύνη μου για το υψηλό επίπεδο της συνεργασίας που διαπιστώνουμε μεταξύ όλων των πολιτικών κομμάτων και των δύο επιτροπών.
<P>
Με χαροποιούν επίσης ιδιαίτερα οι πολύ σοβαρές δεσμεύσεις που ανέλαβαν η Επιτροπή και η ισπανική Προεδρία, και εύχομαι πραγματικά να καταρτιστεί σύντομα η νέα οδηγία σύμφωνα με τις κατευθύνσεις που φαίνεται να απολαμβάνουν πλέον ευρεία στήριξη.
<P>
Νομίζω ότι γνωρίζουμε ότι οι αριθμοί σε αυτόν τον τομέα είναι πολύ δύσκολο να αναλυθούν, πολύ σύντομα, όμως, μιλάμε για διακίνηση σχεδόν 300 000 ατόμων, το 79% των οποίων είναι γυναίκες, πολλές εξ αυτών ανήλικες, κάθε έτος στην πολιτισμένη Ευρώπη μας. Δυστυχώς, οι αριθμοί αυτοί αυξάνονται διαρκώς τα τελευταία χρόνια. Για τον λόγο αυτόν, μεταξύ άλλων, πρέπει να σημειώσουμε πολύ σημαντική πρόοδο ενόψει των νέων πεδίων αρμοδιότητας που έχει αναλάβει η Ευρωπαϊκή Ένωση αλλά και ενόψει των μέτρων που έχουμε ήδη εγκρίνει στο πλαίσιο του προγράμματος της Στοκχόλμης για την υλοποίηση ορισμένων καινοτομιών.
<P>
Ένα σημαντικό βήμα προόδου ήταν η έγκριση, σε επίπεδο ΕΕ, της διάταξης -η οποία, λόγου χάρη, είχε ήδη τεθεί σε ισχύ στην Ιταλία από το 1998- η οποία επιτρέπει τη χορήγηση αδειών διαμονής στα θύματα για ανθρωπιστικούς λόγους. Ωστόσο, πρέπει να σημειώσουμε επίσης πρόοδο ως προς την ενίσχυση των θυμάτων όσον αφορά την προστασία, την κοινωνική και επαγγελματική επανένταξη, τη δυνατότητα αποτροπής της ύπαρξης πελατών -κάτι που πρέπει να εξετάσουμε πολύ σοβαρά- και πιο σοβαρά και αποτελεσματικά μέτρα σχετικά με τις κυρώσεις οι οποίες, όπως αναφέρατε, κύριε Επίτροπε, πρέπει να εναρμονιστούν σε επίπεδο ΕΕ.
<P>
Ειδικότερα, ζητούμε να μην λαμβάνεται υπόψη η συγκατάθεση των θυμάτων στην εκμετάλλευσή τους, ενόψει των ισχυρών εκβιαστικών πρακτικών που εφαρμόζονται σε τέτοιες περιπτώσεις.
<P>
Θα ολοκληρώσω αυτήν την παρέμβαση προσθέτοντας απλώς το ακόλουθο σύντομο σχόλιο: δεν απαιτούνται μόνον ειδικές μορφές προστασίας για ανηλίκους· πάνω από όλα, απαιτούνται επίσης μορφές στήριξης για τα άτομα που εισέρχονται στην Ευρώπη και έχουν ήδη πέσει θύματα εμπορίας κατά τη διάρκεια του ταξιδιού τους, που συχνά διαρκεί για μεγάλα διαστήματα και πραγματοποιείται υπό τραγικές συνθήκες, προτού φτάσουν στις ακτές και στις επικράτειές μας.
<SPEAKER ID="223" NAME="Antonyia Parvanova" AFFILIATION="ALDE">
(BG) Κύριε Πρόεδρε, κυρίες και κύριοι, θέλω και εγώ να συγχαρώ τις εισηγήτριες, την Επιτροπή και την ισπανική Προεδρία για την τόλμη που επέδειξαν παρέχοντάς μας επιτέλους τη δυνατότητα να βρούμε μια σοβαρή λύση σε αυτό το πρόβλημα. Όταν μιλάμε για την εμπορία ανθρώπων, είναι εξαιρετικά σημαντικό να λαμβάνουμε υπόψη την ανάγκη θέσπισης μιας μόνιμης πολιτικής σε επίπεδο Ευρωπαϊκής Ένωσης. Μια τέτοια πολιτική θα συμβάλει στην εφαρμογή πιο συντονισμένων προσεγγίσεων και θα επιτρέψει στα μέτρα των κρατών μελών να έχουν μεγαλύτερο αντίκτυπο στους τομείς της επιβολής του νόμου, καθώς και της προστασίας και της βοήθειας που παρέχεται στα θύματα αυτής της μορφής εμπορίας.
<P>
Ο διορισμός ενός συντονιστή της Ευρωπαϊκής Ένωσης για την καταπολέμηση της εμπορίας ανθρώπων, που θα εργάζεται υπό την άμεση εποπτεία του Επιτρόπου που είναι αρμόδιος για τη δικαιοσύνη, τα θεμελιώδη δικαιώματα και την ιθαγένεια, θα διασφαλίσει την εφαρμογή ενιαίας και συνεκτικής πολιτικής προσέγγισης από όλα τα κράτη μέλη κατά τον χειρισμό αυτού του σοβαρού εγκλήματος. Ο ρόλος του συντονιστή θα είναι ο εντοπισμός των προβλημάτων και των πηγών εμπορίας ανθρώπων, η εφαρμογή προληπτικών μέτρων, ο σχεδιασμός και η επιβολή στρατηγικών σε ευρωπαϊκό επίπεδο, περιλαμβανομένης της ενεργού συνεργασίας και διαβούλευσης με οργανώσεις της κοινωνίας των πολιτών, καθώς και η διοργάνωση ενημερωτικών εκστρατειών και η λήψη μέτρων για την ενίσχυση της προστασίας και την παροχή στήριξης στα θύματα, αλλά και η υποστήριξή τους κατά τη διαδικασία επανένταξης.
<P>
Προκειμένου να αντιμετωπιστεί επιτυχώς αυτό το παγκόσμιο, διεθνικό πρόβλημα, απαιτείται μια συντονισμένη στρατηγική σε ευρωπαϊκό επίπεδο η οποία θα καθοδηγεί και θα στηρίζει τα κράτη μέλη στις κοινές προσπάθειές τους για την αποτελεσματική καταπολέμηση της εμπορίας ανθρώπων. Σας ευχαριστώ πολύ για την προσοχή σας.
<SPEAKER ID="224" NAME="Marina Yannakoudakis" AFFILIATION="ECR">
(EN) Ένας άνθρωπος που αποτελεί ιδιοκτησία ενός άλλου ανθρώπου και αβοήθητο θύμα μιας κυρίαρχης εξουσίας - θα ήταν ίσως εύλογο να σκεφτείτε ότι πρόκειται για ορισμό της εμπορίας ανθρώπων. Στην πραγματικότητα, είναι ορισμός της δουλείας.
<P>
" εμπορία ανθρώπων είναι η σημερινή δουλεία. " εμπορία ανθρώπων, είτε αυτή αφορά γυναίκες, άνδρες ή παιδιά, αποτελεί εγκληματική πράξη και σημειώνει αύξηση σε όλα τα κράτη μέλη. " έσχατη φτώχεια, η διάλυση της οικογένειας και η ενδοοικογενειακή βία συμβάλλουν σε ορισμένες από τις βασικές αιτίες της εμπορίας ανθρώπων. Στο "νωμένο Βασίλειο, εκτιμάται ότι έχουμε περίπου 5 000 θύματα, εκ των οποίων 330 είναι παιδιά.
<P>
" Ομάδα ECR χαιρετίζει αυτήν την συζήτηση. Οι εθνικές κυβερνήσεις, οι υπηρεσίες επιβολής του νόμου και οι υπηρεσίες φύλαξης των συνόρων πρέπει να συνεργάζονται μεταξύ τους. Οι μηχανισμοί στήριξης των θυμάτων πρέπει να ενισχυθούν. Οι πρωτοβουλίες πρέπει να είναι δυναμικές, να ελέγχονται από τα κράτη μέλη και να στηρίζονται από την ΕΕ.
<SPEAKER ID="225" NAME="Eva-Britt Svensson" AFFILIATION="GUE/NGL">
(SV) Αν δεν υπήρχε ζήτηση για την εκμετάλλευση ανθρώπων ως φθηνά εργατικά χέρια, αν δεν υπήρχε ζήτηση για όργανα, αν δεν υπήρχε ζήτηση για την αγορά σεξουαλικών υπηρεσιών - τότε, σε έναν τέτοιο κόσμο, δεν θα υπήρχε ούτε εμπορία ανθρώπων.
<P>
" ζήτηση είναι λέξη κλειδί όσον αφορά την καταπολέμηση της εμπορίας ανθρώπων. Ένας ακόμη σημαντικός παράγοντας είναι το γεγονός ότι οι άνθρωποι σε πολλές περιοχές του κόσμου ζουν υπό απάνθρωπες συνθήκες και συνθήκες φτώχειας, με αποτέλεσμα να είναι εύκολο να πέφτουν θύματα όσων είναι διατεθειμένοι να αγοράζουν και να πουλάνε ανθρώπινα όντα.
<P>
Επομένως, δεν απαιτούνται μόνον προσπάθειες μείωσης της ζήτησης, αλλά, βεβαίως, και μέτρα πρόληψης μέσω της βελτίωσης των συνθηκών διαβίωσης πολλών ανθρώπων στις περιοχές του κόσμου στις οποίες στρατολογούνται τα θύματα.
<P>
Εγώ και η Συνομοσπονδιακή Ομάδα της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών θέλουμε να ευχαριστήσουμε την κ. Hedh και την κ. Bauer καθώς και τους συναδέλφους τους στην Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων και την Επιτροπή Δικαιωμάτων των Γυναικών και Ισότητας των Φύλων. Ωστόσο, θα περίμενα και ορισμένες διαφοροποιημένες προτάσεις σχετικά με το πώς μπορούμε να στηρίξουμε τα θύματα εμπορίας ανθρώπων. Για παράδειγμα, τα θύματα καταναγκαστικής εργασίας χρειάζονται διαφορετικά μέτρα και στήριξη από τα θύματα του σεξουαλικού δουλεμπορίου.
<SPEAKER ID="226" NAME="Teresa Jiménez-Becerril Barrio" AFFILIATION="PPE">
(ES) Σύμφωνα με έκθεση των "νωμένων Εθνών, το 2009, περίπου 270 000 άτομα έπεσαν θύματα εμπορίας ανθρώπων στο εσωτερικό της Ευρωπαϊκής Ένωσης. Έχοντας υπόψη αυτά τα στοιχεία, πρέπει να μεριμνήσουμε ώστε η δράση της Ευρωπαϊκής Ένωσης να στηρίζεται, πρωτίστως, στην προστασία των θυμάτων, λαμβάνοντας ιδιαίτερη μέριμνα για την κατάσταση των γυναικών και των παιδιών, που αποτελούν τις πλέον ευάλωτες ομάδες.
<P>
Δεν επιτρέπεται να παραμένουμε αδρανείς και αδιάφοροι απέναντι στη διαδραματιζόμενη τραγωδία, και στην παράσταση σεξουαλικής εκμετάλλευσης που εκτυλίσσεται μπροστά στα μάτια μας. Για τον λόγο αυτόν, στηρίζω πλήρως τις απαιτήσεις του Κοινοβουλίου να παρέχεται άνευ προϋποθέσεων στήριξη στα θύματα και να υιοθετηθούν πιο δυναμικές μέθοδοι και αυστηρότερες ποινές, όπως μας ανέφερε προηγουμένως ο κ. Barrot.
<P>
Τούτου λεχθέντος, καλώ την ισπανική Προεδρία, την Ευρωπαϊκή Επιτροπή και το Συμβούλιο να αξιοποιήσουν το σύνολο των διατάξεων της ευρωπαϊκής νομοθεσίας που έχουν στη διάθεσή τους -τόσο της ισχύουσας όσο και της μελλοντικής νομοθεσίας- για να προστατεύσουν τα θύματα εμπορίας ανθρώπων. Θεωρώ ότι το προτεινόμενο ευρωπαϊκό σύστημα προστασίας των θυμάτων, την εφαρμογή του οποίου ζήτησα προσωπικά από την ισπανική Προεδρία κατά τις συζητήσεις για το πρόγραμμα της Στοκχόλμης, και το οποίο έχει πλέον ευδοκιμήσει, θα χρησιμεύσει ως αποτελεσματικό μέσο καταπολέμησης τέτοιου είδους εγκλημάτων. Προσβλέπω σε μια σταθερή δέσμευση, όπως ακούσαμε ήδη, της ισπανικής Προεδρίας, ώστε να διασφαλιστεί ότι το σύστημα αυτό θα προσφέρει στα θύματα ειδικά μέτρα προστασίας τα οποία θα είναι αποτελεσματικά στο σύνολο της Ευρωπαϊκής Ένωσης.
<P>
Ευελπιστώ ότι εμείς που φέρουμε την ευθύνη της ανάληψης δράσης για την αντιμετώπιση των σοβαρότερων προβλημάτων που ταλανίζουν την κοινωνία μας θα καταλήξουμε σε μια πρακτική και ουσιαστική απάντηση έναντι αυτού του εξαιρετικά σοβαρού προβλήματος της εμπορίας ανθρώπων και ότι οι δεσμεύσεις μας δεν θα είναι απλώς κενές υποσχέσεις. Το οφείλουμε πραγματικά σε όλα τα θύματα.
<SPEAKER ID="227" NAME="Monika Flašíková Beňová" AFFILIATION="S&amp;D">
(SK) Καταρχάς, θέλω να εκφράσω την εκτίμησή μου στις δύο συναδέλφους βουλευτές του ΕΚ, την κ. Hedh και την κ. Bauer, οι οποίες, παρά τον περιορισμένο χώρο που είχαν στη διάθεσή τους, προσέγγισαν αυτό το θέμα με πολύ ολοκληρωμένο τρόπο.
<P>
Στηρίζω την ερώτησή τους και θέλω να προσθέσω απλώς ορισμένες πρακτικές παρατηρήσεις και σημειώσεις. Οι απλοί πολίτες συχνά δεν έχουν την παραμικρή ιδέα της τρομακτικής κλίμακας της εμπορίας ανθρώπων. Στην πραγματικότητα, αποτελεί το τρίτο πιο κερδοφόρο παράνομο εμπόριο στον κόσμο. Το γεγονός ότι αφορά κυρίως γυναίκες και παιδιά καθιστά ακόμη πιο απάνθρωπη αυτήν την εκτενέστατη επιχειρηματική δραστηριότητα. " αντίδρασή μας πρέπει να είναι συντριπτική και στοχευμένη. Οι δυναμικές παρεμβάσεις μας πρέπει να είναι εξίσου αποτελεσματικές σε όλες τις αιχμές του τριγώνου της εμπορίας - πρέπει να πλήττουν τις πλευρές της προσφοράς και της ζήτησης, καθώς και τους ίδιους τους διακινητές. " προσφορά υφίσταται κυρίως όπου επικρατούν απάνθρωπες συνθήκες διαβίωσης, φτώχεια -και η ειδικότερη μορφή της γυναικείας φτώχειας- ανεργία, βία κατά των γυναικών, καθώς και γενικευμένη καταπίεση και αστάθεια, οι οποίες προκαλούν απελπισία στους ανθρώπους. Ως εκ τούτου, πρέπει να καταβάλουμε κάθε δυνατή προσπάθεια ώστε να βοηθήσουμε τους ανθρώπους που πέφτουν θύματα εγκληματικών πρακτικών εμπορίας ανθρώπων εντός και εκτός της Ένωσης να ζουν υπό αξιοπρεπέστερες συνθήκες.
<P>
" αντιμετώπιση της πλευράς της ζήτησης απαιτεί την επιβολή αυστηρότερων κυρώσεων. Όσοι αντλούν κέρδος από την εκμετάλλευση απελπισμένων ή χειραγωγούμενων ανθρώπων στο πλαίσιο της παραοικονομίας δεν πρέπει να μένουν ατιμώρητοι. Όσοι παρέχουν τέτοιες υπηρεσίες και όσοι τις χρησιμοποιούν συνειδητά πρέπει επίσης να υφίστανται κυρώσεις.
<P>
Τέλος, οι διακινητές είναι άξιοι παραδειγματικής τιμωρίας - το οργανωμένο έγκλημα σε αυτόν τον χώρο πρέπει να αποτελεί στόχο προτεραιότητας οργάνων όπως οι EUROJUST, EUROPOL και FRONTEX.
<SPEAKER ID="228" NAME="Cecilia Wikström" AFFILIATION="ALDE">
(SV) " δουλεία δεν έχει εξαλειφθεί ακόμη, όπως έχουν υπογραμμίσει ήδη πολλοί συνάδελφοι στο Σώμα. " σύγχρονη μορφή δουλείας είναι το σεξουαλικό εμπόριο, και αποτελεί πραγματικότητα εδώ και τώρα. Τα σώματα γυναικών, κοριτσιών και αγορών πωλούνται σαν να επρόκειτο για κομμάτια κρέατος, όπως και κάθε άλλο προϊόν, και αυτό συμβαίνει σε διαρκή βάση.
<P>
Ανθρώπινα όντα στερούνται τα πλέον στοιχειώδη ανθρώπινα δικαιώματά τους και γίνονται οι σκλάβοι της εποχής μας στα κράτη μέλη μας. " κατάσταση αυτή πρέπει να αναγνωριστεί ως η μεγαλύτερη αποτυχία και αδυναμία της Ευρώπης, και πρέπει να αντιμετωπιστεί μέσω του περιορισμού και του τερματισμού τόσο της προσφοράς όσο και της ζήτησης.
<P>
Στην χώρα μου, τη Σουηδία, πριν από δέκα χρόνια τέθηκε σε ισχύ νόμος βάσει του οποίου η αγορά σεξουαλικών υπηρεσιών είναι παράνομη. Ο νόμος αυτός είναι σημαντικός διότι, μέσω αυτού, η κοινωνία στέλνει το μήνυμα ότι κανένα ανθρώπινο ον δεν είναι προς πώληση. Το δουλεμπόριο προς την Αμερική τέθηκε εκτός νόμου το 1807, όμως εξακολουθεί να ακμάζει στο κέντρο της ίδιας της Ευρώπης. Είναι πλέον καιρός να καταδικαστεί στο σκοτάδι της ανθρώπινης ιστορίας. Είναι σειρά μας και ευθύνη μας να επιδιώξουμε αυτόν τον στόχο με όλες μας τις δυνάμεις, και θέλω να ευχαριστήσω τις δύο συντάκτριες, την κ. Hedh και την κ. Bauer, για το εξαίρετο έργο τους, το οποίο είναι προς όφελος όλων μας.
<SPEAKER ID="229" NAME="Ryszard Czarnecki" AFFILIATION="ECR">
(PL) Κύριε Πρόεδρε, πριν από λίγα λεπτά, η εκπρόσωπος του κόμματος των Πρασίνων υπογράμμισε πολύ εύστοχα ότι αυτό το ζήτημα -η εμπορία ανθρώπων, ή η πώληση ζωντανών ανθρώπων- δεν είναι ένα εξωτερικό πρόβλημα το οποίο εισάγεται στην Ευρωπαϊκή Ένωση. Είναι επίσης εσωτερικό πρόβλημα. Πολίτες της χώρας μου πωλούνται επίσης σε αρκετά από τα κράτη μέλη της Ευρωπαϊκής Ένωσης. Πρόκειται για πολύ σημαντικό και σοβαρό πρόβλημα. Έχω την πεποίθηση ότι, στο θέμα αυτό, απαιτείται ισχυρή και ενωμένη δράση, όχι μόνον από πλευράς των οργάνων της ΕΕ, αλλά και από επιμέρους κράτη μέλη. Υπενθυμίζω εν προκειμένω ένα περιστατικό που συνέβη πριν από δύο περίπου χρόνια, όταν η ιταλική αστυνομία και κυβέρνηση, αντιδρώντας σε ορισμένες πληροφορίες που έλαβε από την Πολωνία, έθεσε τέρμα σε περιπτώσεις εμπορίας ανθρώπων στις οποίες πολωνοί εργάτες απασχολούνταν παρανόμως στην Ιταλία. Και αυτές οι πρακτικές συνιστούν εμπορία ανθρώπων, και δεν πρέπει να το αποσιωπούμε.
<SPEAKER ID="230" NAME="Zuzana Roithová" AFFILIATION="PPE">
(CS) Κυρίες και κύριοι, κάθε χρόνο πάνω από ένα εκατομμύριο άτομα απασχολούνται υπό συνθήκες καταναγκαστικής εργασίας, το 90% των οποίων για την παροχή σεξουαλικών υπηρεσιών. Μόνον 3 000 θύματα έχουν βοηθηθεί, και μόλις 1 500 υποθέσεις έχουν παραπεμφθεί σε δικαστήρια, παρά το γεγονός ότι οι πρακτικές αυτές συνιστούν εγκληματικές πράξεις στο σύνολο της Ευρωπαϊκής Ένωσης. Σύμφωνα με μελέτες, τα κέρδη από την εμπορία ανθρώπων υπερβαίνουν τα αντίστοιχα κέρδη του λαθρεμπορίου και της διανομής ναρκωτικών. Αυτός ο τύπος οργανωμένου εγκλήματος έχει αυξηθεί μετά την προς Ανατολάς διεύρυνση της Ένωσης. Ωστόσο, εξακολουθούμε να μην διαθέτουμε καμία κοινή στρατηγική, ενώ δεν υπάρχει συντονισμός των μέτρων που λαμβάνουν τα διάφορα όργανα και τα κράτη μέλη, τα οποία δεν πρέπει να αντιστέκονται στην εναρμόνιση των νομοθεσιών τους, έστω και αν αυτό δεν στηρίζεται εν προκειμένω στις Συνθήκες.
<P>
Γι' αυτό καλώ την ισπανική Προεδρία να ολοκληρώσει τις διαπραγματεύσεις με τα κράτη μέλη σχετικά με τους κοινούς ορισμούς των ποινών και των κυρώσεων. Υπογραμμίζω ότι η νέα οδηγία την οποία αναμένουμε πρέπει να καταπολεμά επίσης αποτελεσματικότερα τη ζήτηση παράνομων σεξουαλικών υπηρεσιών· μάλιστα, ιδιαίτερα ανησυχητικό είναι το γεγονός ότι σημειώνεται αύξηση της κακοποίησης ανηλίκων. Στην περίπτωση των παιδιών, το ποσοστό αγγίζει το 20%. Απουσιάζει επίσης η αποτελεσματική πρόληψη και εκπαίδευση με στόχο εξίσου τα παιδιά και τους γονείς. Γνωρίζετε ότι μόνον το 4% των γονιών κακοποιημένων παιδιών παραδέχεται ότι τα παιδιά τους παρασύρθηκαν σε συναντήσεις μέσω του Διαδικτύου; Το 2008 ανακαλύφθηκαν έως και 1 500 ιστότοποι στους οποίους πραγματοποιείται κακοποίηση παιδιών. Οφείλουμε αναμφισβήτητα στους πολίτες της Ευρωπαϊκής Ένωσης μια νέα, συντονισμένη προσέγγιση, καθώς και την εναρμόνιση της νομοθεσίας για την καταπολέμηση της ζήτησης και, φυσικά, της ίδιας της εμπορίας ανθρώπων. Ως εκ τούτου, καλώ την Επιτροπή να υποβάλει στο Ευρωπαϊκό Κοινοβούλιο μια ολοκληρωμένη νομοθετική πρόταση με σκοπό την αποτελεσματικότερη καταπολέμηση της εμπορίας ανθρώπων, το ταχύτερο δυνατόν.
<SPEAKER ID="231" NAME="Britta Thomsen" AFFILIATION="S&amp;D">
(DA) Κύριε Πρόεδρε, κυρίες και κύριοι, ευχαριστώ τις συντάκτριες γι' αυτήν τη σημαντική πρωτοβουλία, καθότι η ΕΕ βρίσκεται αντιμέτωπη με μια τεράστια πρόκληση όσον αφορά την πρόληψη και την καταπολέμηση της εμπορίας ανθρώπων. " εμπορία ανθρώπων είναι μια ταχύτατα αναπτυσσόμενη επικερδής δραστηριότητα, και είναι ελκυστική επειδή οι ποινές είναι ήπιες σε σύγκριση με άλλες κερδοφόρες μορφές οργανωμένου εγκλήματος όπως το λαθρεμπόριο ναρκωτικών και όπλων. Επομένως, οφείλουμε να θεσπίσουμε αυστηρές τιμωρίες για όσους ασκούν τέτοιες δραστηριότητες.
<P>
Τα θύματα της εμπορίας ανθρώπων ανήκουν στις πλέον ευάλωτες και ανυπεράσπιστες ομάδες του πληθυσμού, και έχουν ανάγκη την προστασία μας. Δεν πρέπει να τους στέλνουμε πίσω στα χέρια των διακινητών ανθρώπων. Πρέπει να τους προσφέρονται άδειες διαμονής. Επιπλέον, πρέπει επίσης να εστιάσουμε την προσοχή μας στη ζήτηση των υπηρεσιών που παρέχονται από άτομα που έχουν πέσει θύματα εμπορίας και να εφαρμόσουμε ποικίλα μέτρα, όπως την ποινικοποίηση της αγοράς υπηρεσιών πορνείας και την αύξηση των κυρώσεων κατά όσων χρησιμοποιούν παρανόμως διακινούμενο εργατικό δυναμικό. Ως εκ τούτου, με ευχαριστεί η δήλωση της Επιτροπής ότι εξετάζει το ενδεχόμενο ποινικοποίησης της εκμετάλλευσης παρανόμως διακινούμενων ανθρώπινων όντων.
<SPEAKER ID="232" NAME="Vilija Blinkevičiūt" AFFILIATION="S&amp;D">
(LT) Τα γεγονότα των τελευταίων ημερών στη Λιθουανία, όπου μια οργανωμένη συμμορία συνελήφθη επειδή κερδοσκοπούσε μέσω της εμπορίας ανθρώπων, κατέδειξαν για μια ακόμη φορά ότι το συγκεκριμένο έγκλημα αποτελεί διαδεδομένο φαινόμενο, το οποίο μάλιστα εξαπλώνεται ακόμη περισσότερο κατά τη διάρκεια της χρηματοπιστωτικής και οικονομικής κρίσης. Επί του παρόντος, σχεδόν το 90% των θυμάτων εμπορίας ανθρώπων είναι γυναίκες και παιδιά, που στην πλειονότητά τους πέφτουν θύματα λόγω φτώχειας και των προσπαθειών τους να εξασφαλίσουν τρόπους επιβίωσης. " εμπορία ανθρώπων αποτελεί τερατώδες έγκλημα και ακραία μορφή ταπείνωσης της ανθρώπινης αξιοπρέπειας· δεν υπάρχει τίποτε χειρότερο από το να πωλείται κανείς ως σκλάβος. Επομένως, είναι πολύ σημαντικό να ενισχυθεί η συνεργασία μεταξύ των κρατών μελών καθώς και με τρίτες χώρες, να διασφαλιστεί ο διάλογος με μη κυβερνητικές οργανώσεις και να κληθεί η Επιτροπή να θεσπίσει θέση ευρωπαίου συντονιστή για τα θέματα αυτά. Είναι επίσης αναγκαίο να προστατευθεί η ασφάλεια των θυμάτων εμπορίας ανθρώπων και να διασφαλιστεί η πλήρης κοινωνική ένταξή τους. Όσοι ενέχονται, οργανώνουν ή χρηματοδοτούν αυτό το απαίσιο έγκλημα δεν πρέπει να αποφύγουν την τιμωρία.
<SPEAKER ID="233" NAME="Miroslav Mikolášik" AFFILIATION="PPE">
(SK) Συγχαίρω τις συντάκτριες αυτής της ερώτησης, την κ. Hedh και την κ. Bauer. Θέλω να επισημάνω ότι η εμπορία ανθρώπων είναι μια από τις πλέον επικερδείς μορφές διεθνούς οργανωμένου εγκλήματος και, σύμφωνα με διάφορες εκθέσεις και πηγές, η διεθνής εξάπλωσή της εκτιμάται να αφορά περί τα 700 000 έως 2 εκατομμύρια άτομα -ορισμένοι αναφέρουν μεγαλύτερους αριθμούς- εκ των οποίων 300 000 έως 500 000 άτομα πέφτουν θύματα εμπορίας ανθρώπων μόνον στην Ευρωπαϊκή Ένωση.
<P>
Το τρέχον νομικό πλαίσιο εμφανίζεται ανεπαρκές· ως εκ τούτου, στηρίζω πλήρως την έγκριση στο εγγύς μέλλον αποτελεσματικών μέτρων για την ενίσχυση τόσο της πρόληψης όσο και της καταστολής της εμπορίας ανθρώπων. Στους άμεσα εμπλεκόμενους πρέπει να επιβάλλονται αυστηρότερες κυρώσεις, περιλαμβανομένων των νομικών προσώπων, καθώς και των χρηστών υπηρεσιών τις οποίες παρέχουν τα θύματα. Από την άλλη πλευρά, έχω την πεποίθηση ότι πρέπει να παρέχεται στα θύματα υψηλό επίπεδο προστασίας, σε συνδυασμό με δίκαιη και επαρκή αποζημίωση, ανεξαρτήτως του κράτους μέλους στο οποίο διαμένουν ή στο οποίο διαπράχθηκε το έγκλημα. " παρεχόμενη προστασία, στήριξη και βοήθεια δεν πρέπει να οδηγεί σε δευτερογενή θυματοποίηση, και εν προκειμένω θέλω να επισημάνω ότι οι διατάξεις που αφορούν τους ανηλίκους, οι οποίοι μπορούν εύκολα να πέσουν θύματα επειδή είναι πιο ευάλωτοι και εύπιστοι, χρήζουν ιδιαίτερης προσοχής.
<P>
Εν κατακλείδι, εφιστώ την προσοχή στο γεγονός ότι ορισμένες φορές η εμπορία ανθρώπων αποβλέπει στη λήψη οργάνων από τα θύματα.
<SPEAKER ID="234" NAME="Karin Kadenbach" AFFILIATION="S&amp;D">
(DE) Κύριε Πρόεδρε, είναι πολύ σημαντική η σημερινή μας συζήτηση στο Σώμα σχετικά με το θέμα της εμπορίας ανθρώπων, καθόσον πρόκειται για θέμα το οποίο παραμένει ταμπού και επειδή, δυστυχώς, στην άκρως αναπτυγμένη κοινωνία μας, οι γυναίκες πέφτουν πολύ συχνότερα θύματα αυτής της εμπορίας ανθρώπων. Αναφέρομαι, πρωτίστως, στην πορνεία, αλλά και στην εκμετάλλευση ανηλίκων. Πολύ συχνά, δεν θέλουμε να το παραδεχτούμε. Προκειμένου να εφαρμόσουμε ένα επιτυχημένο πρόγραμμα κατά της εμπορίας ανθρώπων, πρέπει να δώσουμε προτεραιότητα στην εκπαίδευση και την ευαισθητοποίηση, ενώ αργότερα θα χρειαστεί να διαθέσουμε χρηματοδοτικούς πόρους. Αυτό πρέπει να το λάβουμε εξαρχής υπόψη στους σχεδιασμούς μας, διότι στόχος μας δεν μπορεί να είναι απλώς η σύλληψη των θυτών και η επιβολή δίκαιης τιμωρίας· πρέπει επίσης να επιχειρήσουμε να παράσχουμε στα θύματα προστασία η οποία θα σημαίνει ότι δεν θα γίνουν για δεύτερη φορά θύματα, αλλά ότι θα διαθέσουμε επίσης τους αναγκαίους οικονομικούς πόρους για την επανένταξή τους στην κοινωνία. Πρέπει να προσπαθήσουμε να εξαλείψουμε τα τραύματα που έχουν βιώσει τα παιδιά και να θέσουμε ως ύψιστη προτεραιότητα την ένταξη των γυναικών στον κόσμο της εργασίας, και εννοώ της νόμιμης εργασίας.
<SPEAKER ID="235" NAME="Catherine Bearder" AFFILIATION="ALDE">
(EN) Κύριε Πρόεδρε, η λήψη μέτρων σε ευρωπαϊκό επίπεδο στον τομέα αυτόν έχει ήδη καθυστερήσει υπερβολικά, γι' αυτό θεωρώ πολύ ευπρόσδεκτες τις παρατηρήσεις του Επιτρόπου López Garrido για τα παιδιά, καθώς και, σήμερα το πρωί, τα σχέδια της υποψήφιας Επιτρόπου κ. Malmström για την κατά προτεραιότητα προώθηση μιας νέας οδηγίας σε αυτόν τον τομέα.
<P>
Απευθύνω έκκληση τόσο στο Συμβούλιο όσο και στην Επιτροπή να εξετάσουν τα συστήματα στήριξης των θυμάτων, και ιδίως τις ειδικές ανάγκες των ανηλίκων θυμάτων, τα οποία έχουν πολύ διαφορετικές ανάγκες από τους παρανόμως διακινούμενους ενήλικες. Στο "νωμένο Βασίλειο, μόνον το περασμένο έτος, εντοπίστηκαν 325 ανήλικοι για τους οποίους υπάρχει υποψία ότι υπήρξαν θύματα εμπορίας. Πολλοί εξ αυτών ήταν πολίτες του "νωμένου Βασιλείου που διακινήθηκαν εντός της χώρας, άρα δεν είχαν εισαχθεί από το εξωτερικό, για να χρησιμοποιήσω αυτήν την έκφραση.
<P>
Στην περιφέρειά μου υπάρχουν ανήλικα θύματα εμπορίας, ωστόσο διαπιστώνουμε ότι, ακόμη και μετά την καταγραφή τους από τις κοινωνικές υπηρεσίες, πολλά από αυτά τα παιδιά απλώς εξαφανίζονται, καθόσον παραμένουν υπό τον έλεγχο των διακινητών τους. Τους είναι εξαιρετικά εύκολο να τα επαναφέρουν στο ίδιο κύκλωμα διακίνησης. Το φαινόμενο αυτό παρατηρείται σε ολόκληρη την ΕΕ, και οφείλουμε να το εξαλείψουμε. Τα διακινούμενα άτομα δεν έχουν φωνή, είναι ευάλωτα και εξαρτώνται από την Ευρωπαϊκή Ένωση προκειμένου να ακουστεί η φωνή τους, να τεθεί τέρμα σε αυτό το απαίσιο έγκλημα, και να τύχουν προστασίας.
<SPEAKER ID="236" NAME="Franz Obermayr" AFFILIATION="NI">
(DE) Κύριε Πρόεδρε, επαιτεία, πορνεία, κλοπές και διαρρήξεις - οι έμποροι ανθρώπων και οι συμμορίες λαθραίας διακίνησης χρειάζονται ανθρώπους, κυρίως γυναίκες και παιδιά, γι' αυτές και για άλλες, εξίσου απαράδεκτες δραστηριότητες. Έχουμε να κάνουμε εν προκειμένω με μια εγκληματική δραστηριότητα η οποία είναι δύσκολο να παρακολουθηθεί, καθώς και για εξαιρετικά υψηλό αριθμό μη καταγγελλόμενων περιπτώσεων. Στο σημείο αυτό, θέλω να επισημάνω ότι η χώρα μου, η Αυστρία, πλήττεται ιδιαίτερα έντονα, καθώς αποτελεί δημοφιλή χώρα διέλευσης, αλλά και δημοφιλή τελικό προορισμό. Επομένως, πρέπει να έχουμε υπόψη ότι η συντριπτική πλειονότητα των συμμοριών διακίνησης ανθρώπων μεταφέρει ανθρώπους από χώρες της ανατολικής και νοτιανατολικής Ευρώπης στην κεντρική Ευρώπη και ότι τα θύματα δεν στρατολογούνται μόνον σε τρίτες χώρες, αλλά προέρχονται και από τα ίδια τα κράτη μέλη. Γεγονός είναι ότι έχει σημειωθεί αύξηση στις περιπτώσεις αυτές ενώ οι έλεγχοι στα εξωτερικά μας σύνορα είναι σχεδόν ανύπαρκτοι.
<P>
Ενόψει αυτής της εξέλιξης και της επαληθεύσιμης πραγματικότητας ότι οι μετακινήσεις αυτές συχνά διενεργούνται με λεωφορεία -εγκληματικός τουρισμός- πρέπει να τεθεί το ερώτημα κατά πόσον θα ήταν σκόπιμο, υπό αυτές τις συνθήκες, παράλληλα με την κατάρτιση εκθέσεων από τη Europol, τη Frontex και άλλα όργανα, να επανεισαχθούν οι συνοριακοί έλεγχοι στις επίμαχες παραμεθόριες περιοχές και να αναστέλλεται η ισχύς της συμφωνίας Σένγκεν για περιορισμένο χρονικό διάστημα όταν κρίνεται αναγκαίο.
<SPEAKER ID="237" NAME="Anna Záborská" AFFILIATION="PPE">
(SK) Συγχαίρω τις συντάκτριες της υποβληθείσας ερώτησης και εσάς, κύριε Επίτροπε, για την απάντησή σας.
<P>
Θέλω να υπογραμμίσω μια από τις πολλές πτυχές που σχετίζονται με αυτό το ζήτημα. Στο σχέδιο ψηφίσματος αναφέρεται ότι τα παιδιά είναι ιδιαίτερα ευάλωτα και ως εκ τούτου κινδυνεύουν περισσότερο να πέσουν θύματα εμπορίας ανθρώπων. Συγχρόνως, επισημαίνεται ότι το 79% των ταυτοποιημένων θυμάτων εμπορίας είναι γυναίκες και κορίτσια. Ωστόσο, δεν αναφέρεται καθόλου ότι οι γονείς πρέπει να διαδραματίζουν πρωτεύοντα ρόλο στην προστασία των παιδιών από την εμπορία. Οι γονείς συχνά δεν γνωρίζουν καν τους κινδύνους στους οποίους εκτίθενται τα παιδιά τους ή δεν ενδιαφέρονται καθόλου για το πώς περνούν τον ελεύθερο χρόνο τους. Στο πλαίσιο της πρόληψης, έχω επανειλημμένως προτείνει μια πανευρωπαϊκή εκστρατεία με τίτλο: "Γνωρίζετε πού βρίσκεται το παιδί σας αυτήν τη στιγμή;" " εκστρατεία αυτή πρέπει να ευαισθητοποιεί τους γονείς για τους κινδύνους που αντιμετωπίζουν τα παιδιά τους. Έχω την εδραία πεποίθηση ότι μπορούμε να προστατεύσουμε τα παιδιά από την εμπορία μόνον εάν συνεργαστούμε με τους γονείς. Δυστυχώς, οι γονείς δεν αναφέρονται σε κανένα σημείο του σχεδίου ψηφίσματος.
<SPEAKER ID="238" NAME="Artur Zasada" AFFILIATION="PPE">
(PL) Κύριε Πρόεδρε, στο πλαίσιο της σημερινής συζήτησης, είναι αναγκαίο να επιστήσουμε την προσοχή σε τρία ζητήματα τα οποία αξίζει να προσεχθούν ιδιαίτερα. Ελάχιστοι εγκληματίες παραπέμπονται στη δικαιοσύνη. Παρότι έχουν αυξηθεί οι ποινικές διαδικασίες που αφορούν υποθέσεις εμπορίας ανθρώπων, ο αριθμός τους εξακολουθεί να είναι πολλές φορές μικρότερος του αριθμού των εγκλημάτων που διαπράττονται.
<P>
Τα θύματα δεν λαμβάνουν κατάλληλη βοήθεια, στέγη ή αποζημίωση. Αν λάβουμε υπόψη την εκτιμώμενη κλίμακα της εμπορίας ανθρώπων στην Ευρώπη, πρέπει να σημειωθεί ότι μόνον ορισμένες χώρες έχουν λάβει μέτρα τα οποία μπορεί να θεωρηθεί ότι αντιστοιχούν σε ουσιαστική αντίδραση.
<P>
Τρίτον, η κατάσταση δεν παρακολουθείται επαρκώς. Είναι προφανές ότι το πρόβλημα αυτό δεν επηρεάζει μόνον την Ευρωπαϊκή Ένωση. Επομένως, έχει κρίσιμη σημασία να συνεργαστεί πολύ στενότερα η Ένωση με τους αρμόδιους διεθνείς οργανισμούς έτσι ώστε να διαμορφωθεί ένα νέο πρότυπο στον αγώνα κατά αυτού του τρομερά επικίνδυνου φαινομένου.
<SPEAKER ID="239" NAME="Diego López Garrido" LANGUAGE="ES">
Θεωρώ ότι αυτή η σύνθετη συζήτηση χρησίμευσε στο να υπογραμμίσουμε το γεγονός ότι βρισκόμαστε αντιμέτωποι με ένα τεράστιο πρόβλημα, το οποίο αποτελεί τεράστια πρόκληση. Χαίρομαι που η συζήτηση αυτή διεξήχθη την ημέρα που εμφανίστηκα για πρώτη φορά ενώπιον του Ευρωπαϊκού Κοινοβουλίου, θεωρώ δε ότι αυτό συνιστά μεγάλη τιμή. Χαίρομαι που η παρθενική μου εμφάνιση αφορούσε αυτές τις δύο σημαντικές συζητήσεις που διεξήχθησαν απόψε σε αυτό το σπουδαίο και ισχυρό Κοινοβούλιο.
<P>
Εκτιμώ ότι δεν είναι αρκετό να θίξουμε απλώς ή να διατυπώσουμε τις σκέψεις μας γι' αυτό το τεράστιο πρόβλημα. Πρέπει να αντιμετωπιστεί με όλες τις δυνάμεις μας, επειδή είναι ένα πολύ σοβαρό πρόβλημα και οι εχθροί που έχουμε απέναντί μας είναι πολύ ισχυροί. Επομένως, χρειαζόμαστε τεράστια πολιτική βούληση για να αντεπεξέλθουμε στο πρόβλημα. Εδώ, απόψε, μπορέσαμε να επιδείξουμε αυτήν την τεράστια πολιτική βούληση, και με πόσο μεγαλειώδη τρόπο! Σας διαβεβαιώ ότι η ισπανική Προεδρία θα αποδείξει τι πραγματικά συνεπάγεται η αντιμετώπιση αυτού του ζητήματος, σε συνεργασία με όλα τα υπόλοιπα ευρωπαϊκά όργανα.
<P>
Εκτιμώ ότι μπορούμε επίσης να πούμε ότι το πρόβλημα αυτό μπορεί να αντιμετωπιστεί υπό ευρωπαϊκό πρίσμα. Περιγράψατε με μεγάλη σαφήνεια πώς εκδηλώνονται αυτά τα φαινόμενα στην Ευρώπη· η κ. Hirsch το επεσήμανε ξεκάθαρα ενώ ο κ. Παπανικολάου και η κ. Parvanova έθιξαν τον διασυνοριακό χαρακτήρα του θέματος. Όλα αυτά συμβαίνουν στην Ευρώπη, και οφείλουμε να τα αντιμετωπίσουμε από ευρωπαϊκή σκοπιά. Επισημάνθηκε πολλές φορές, και οφείλω να το επαναλάβω: είναι σημαντικό να καταθέσει η Επιτροπή πρόταση οδηγίας το ταχύτερο δυνατόν, προκειμένου να αντιμετωπίσουμε το πρόβλημα από αυτήν τη σκοπιά. Εκτιμώ ότι η κ. Roithová το έθεσε με πολύ εύστοχο τρόπο στην ομιλία της.
<P>
Θεωρώ ότι οι τρεις βασικές πτυχές τις οποίες πρέπει να καλύψουμε και να υπογραμμίσουμε στον κανονισμό που θα εκδοθεί από την Ευρώπη, στο έργο που θα πραγματοποιηθεί στην Ευρώπη, πρέπει να είναι οι ακόλουθες: " πρώτη είναι η προστασία των θυμάτων. " προστασία των θυμάτων αποτελεί κεντρική πτυχή, και αναμφίβολα είναι η πτυχή που συζητήθηκε περισσότερο απόψε. Οι συντάκτριες της ερώτησης, η κ. Sargentini, η κ. Ernst, η κ. Thomsen και άλλοι ομιλητές, επεσήμαναν τη σπουδαιότητα της προστασίας των θυμάτων, η οποία αφορά συνήθως, πάνω από όλα, τις γυναίκες και τα παιδιά - τις πιο ευάλωτες ομάδες του πληθυσμού. " κ. Jiménez-Becerril Barrio, η κ. Kadenbach και η κ. Bearder παρουσίασαν επίσης με εύγλωττο τρόπο την ανάγκη θέσπισης ενός συστήματος προστασίας των θυμάτων, το οποίο αποτελεί αναγκαίο μέσο και άμεση προτεραιότητα της ισπανικής Προεδρίας.
<P>
" προστασία των θυμάτων βρίσκεται, λοιπόν, στην πρώτη θέση των προτεραιοτήτων· δεύτερον, απαιτείται αδιάκοπη καταδίωξη και σκληρή τιμωρία των διακινητών - ο κ. Ziobro το εξέφρασε με πολύ ζωηρό τρόπο στην παρέμβασή του· και, τρίτον, πρέπει να εξετάσουμε το θέμα της ζήτησης αυτών των υπηρεσιών. " πτυχή αυτή είναι δυσεπίλυτη, όμως είναι μέρος του προβλήματος και, ως εκ τούτου, θεωρώ ότι πρέπει να συμπεριληφθεί ως μια από τις τρεις κύριες πτυχές στις οποίες πρέπει να στηριχθεί μια συνολική προσέγγιση του ζητήματος. Όπως επεσήμανα προηγουμένως, κυρίες και κύριοι, η ισπανική Προεδρία ενδιαφέρεται και θα συνεχίσει να ενδιαφέρεται αδιαλείπτως γι' αυτό το μείζονος σημασίας θέμα.
<SPEAKER ID="240" NAME="Jacques Barrot" LANGUAGE="FR">
Κύριε Πρόεδρε, θεωρώ ότι η συζήτηση αυτή συνέβαλε σημαντικά στη διευκρίνιση του περιεχομένου της μελλοντικής οδηγίας, και μπορώ, ασφαλώς, να επιβεβαιώσω, κύριε υπουργέ, ότι η Επιτροπή σκοπεύει να την παρουσιάσει την προσεχή άνοιξη.
<P>
Συμφωνώ με τις επισημάνσεις του κ. Moraes, ότι δηλαδή πρέπει να χρησιμοποιήσουμε τα πλέον προηγμένα μέσα καταπολέμησης αυτής της μάστιγας, η οποία χρησιμοποιεί εξάλλου και η ίδια τις πλέον σύγχρονες μεθόδους, καθώς και ότι καλούμαστε να καταπολεμήσουμε ποικίλες μορφές εκμετάλλευσης.
<P>
Κύριε υπουργέ, αναφέρατε προ ολίγου ότι υπάρχουν τρεις πυλώνες: τα θύματα, η σοβαρότητα των ποινών και, τέλος, το πρόβλημα της ζήτησης. Θα έδινα κάπως μεγαλύτερη έμφαση στο ζήτημα των θυμάτων και της προστασίας τους μιας και, στην απόφαση πλαίσιο, είχαμε ήδη διαπραγματευθεί την άνευ όρων στήριξη όλων των θυμάτων, την ασυλία από διώξεις, καθώς και το δικαίωμα νομικής συνδρομής. Επιπλέον, στη μελλοντική οδηγία, σκοπεύουμε να ασχοληθούμε με τα ζητήματα της στέγης, της ιατρικής και ψυχολογικής φροντίδας, της παροχής συμβουλών και πληροφοριών, σε γλώσσα που θα κατανοεί το θύμα, και ακολούθως ποικίλων μορφών συμπληρωματικής στήριξης.
<P>
Απαντώντας στην κ. Záborská, θα προσέθετα ότι, όσον αφορά τα ανήλικα θύματα εμπορίας ανθρώπων, η Επιτροπή θα μεριμνήσει για τα θέματα που σχετίζονται με την πρόληψη αυτής της μάστιγας, καθώς και για την προστασία, τον επαναπατρισμό και την επανένταξη αυτών των παιδιών, στο πλαίσιο σχεδίου δράσης για την κατάσταση των ασυνόδευτων ανηλίκων. Παρεμπιπτόντως, κύριε υπουργέ, αυτό ήταν ένα έντονο αίτημα το οποίο είχε διατυπώσει η ισπανική Προεδρία.
<P>
Επομένως, θα παρουσιάσουμε αυτό το σχέδιο δράσης, το οποίο θα υιοθετηθεί από το σώμα των Επιτρόπων την άνοιξη του 2010, έτσι ώστε να μπορεί να εξεταστεί ακολούθως από το Συμβούλιο και το Ευρωπαϊκό Κοινοβούλιο. Στο εν λόγω σχέδιο δράσης θα προτείνονται αρκετοί τομείς που προσφέρονται για τη λήψη μέτρων με σκοπό την αντιμετώπιση των κύριων προκλήσεων που δημιουργεί αυτό το φαινόμενο, το οποίο αφορά ασυνόδευτους ανηλίκους που εισέρχονται στην Ευρωπαϊκή Ένωση υπό διαφορετικές συνθήκες, και θα στηρίζεται στο υπέρτατο συμφέρον του παιδιού.
<P>
Ωστόσο, η κ. Záborská έχει επίσης δίκιο· πρέπει να ενισχυθεί σταδιακά η συμμετοχή των οικογενειών στην εποπτεία, ιδίως, της χρήσης του Διαδικτύου, το οποίο εκθέτει τα παιδιά σε νέους κινδύνους.
<P>
Όπως επισημάνατε, κύριε υπουργέ, το Ευρωπαϊκό Κοινοβούλιο διαθέτει όντως την αναγκαία πολιτική βούληση. Εκτιμώ ότι η Επιτροπή έχει ήδη ολοκληρώσει χρήσιμο προπαρασκευαστικό έργο ως προς αυτό το σχέδιο οδηγίας. Θα το παρουσιάσω πολύ σύντομα, ενώ θέλω να ευχαριστήσω το Ευρωπαϊκό Κοινοβούλιο επειδή μας παρείχε όχι μόνον την πλήρη στήριξή του, αλλά και μια ολόκληρη σειρά από πολύ ενδιαφέρουσες ιδέες οι οποίες αναδείχθηκαν κατά τη διάρκεια της συζήτησης. Ευχαριστώ λοιπόν για μια ακόμη φορά όλες και όλους τους ομιλητές. Εκτιμώ πράγματι ότι το Ευρωπαϊκό Κοινοβούλιο μπορεί να διαδραματίσει καίριο ρόλο στην καταπολέμηση αυτής της σοβαρότατης μάστιγας.
<SPEAKER ID="241" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί κατά την περίοδο της συνόδου του Φεβρουαρίου Ι.
<P>
Γραπτές δηλώσεις (άρθρο 149 του Κανονισμού)
<SPEAKER ID="993" NAME="Liam Aylward  " LANGUAGE="GA">
Όσοι εμπλέκονται στην εμπορία ανθρώπων δεν κάνουν διακρίσεις μεταξύ ανδρών, γυναικών ή παιδιών, αρκεί να μπορούν να κερδίσουν χρήματα από τη διακίνησή τους. Συχνά, τα παιδιά διατρέχουν τον μεγαλύτερο κίνδυνο. Σύμφωνα με τη ΔΟΕ, περίπου 218 εκατομμύρια παιδιά προσφέρουν σήμερα παιδική εργασία. Είναι, ωστόσο, αδύνατον να αναφέρουμε ακριβή αριθμό, καθώς αυτά τα παιδιά πέφτουν θύματα εκμετάλλευσης σε κυκλώματα πορνείας, δουλείας, καταναγκαστικής εργασίας και ούτω καθεξής, τομείς για τους οποίους δεν υπάρχουν διαθέσιμα ακριβή στοιχεία. " ΕΕ πρέπει να αντιμετωπίσει επειγόντως την εμπορία ανθρώπων στην αγορά εργασίας. Θεωρώ ενθαρρυντικό το γεγονός ότι η συζήτηση αυτή αποτελεί προτεραιότητα της ισπανικής Προεδρίας, ευελπιστώ δε ότι τα μέλη του Συμβουλίου θα συνεργαστούν ώστε να τοποθετήσουν τα ζητήματα που άπτονται της εμπορίας ανθρώπων και της παιδικής εργασίας στο επίκεντρο της προσοχής της νομοθεσίας της ΕΕ και, ειδικότερα, ότι τα ζητήματα αυτά θα αντιμετωπιστούν στο πλαίσιο εμπορικών συμφωνιών. Λόγω του σημαντικού ρόλου που διαδραματίζει σε θέματα διεθνούς εμπορίου καθώς και της προσήλωσής της στην προστασία των ανθρωπίνων δικαιωμάτων, η ΕΕ φέρει ευθύνη για την καταπολέμηση της εμπορίας ανθρώπων και της παιδικής εργασίας.
<SPEAKER ID="242" NAME="Nessa Childers  " LANGUAGE="EN">
" εμπορία ανθρώπων είναι απαράδεκτη σε οποιαδήποτε περιοχή του κόσμου και αν εκδηλώνεται, αλλά καθίσταται ιδιαίτερα επαίσχυντη όταν συμβαίνει στο εσωτερικό της Ευρωπαϊκής Ένωσης δεδομένου του υψηλού επιπέδου της εσωτερικής συνεργασίας και των πόρων. Ειδικότερα, η εμπορία νεαρών γυναικών για σκοπούς εκμετάλλευσής τους στο σεξουαλικό εμπόριο αποτελεί κατάλοιπό του κατακερματισμού της Ευρώπης κατά το παρελθόν και πρέπει να αποτελέσει μέρος του ευρωπαϊκού παρελθόντος. Από αυτήν την άποψη, η Ένωση πρέπει να εστιάσει την προσοχή της κατά την πενταετή θητεία της νέας Επιτροπής στην αύξηση της ασφάλειας των συνόρων, και να απευθύνει έκκληση στις εθνικές κυβερνήσεις να καταβάλουν μεγαλύτερες προσπάθειες για την καταπολέμηση του σεξουαλικού εμπορίου, ιδίως όταν σε αυτό εμπλέκονται νέες γυναίκες τις οποίες έχουν μεταφέρει κυκλώματα διακίνησης από άλλες χώρες. Επί του παρόντος, στις περισσότερες χώρες υφίστανται σχετικοί νόμοι, απλώς όμως δεν εφαρμόζονται.
<SPEAKER ID="992" NAME="Vasilica Viorica Dăncilă  " LANGUAGE="RO">
" ταχύτητα με την οποία ξεκίνησε αυτή η συζήτηση τόσο γρήγορα μετά την έναρξη ισχύος της Συνθήκης της Λισαβόνας δεν είναι απλώς πρόσφορη από νομοθετική άποψη, αλλά αποτελεί συγχρόνως επιτακτική ανάγκη την οποία μας επιβάλλει η επιδείνωση της κατάστασης λόγω της οικονομικής κρίσης. " φτώχεια, οι απώλειες θέσεων εργασίας, η έλλειψη προοπτικών για τη νεολαία, η έλλειψη ενημέρωσης όσον αφορά τους σχετικούς κινδύνους καθώς και η απουσία ακόμη και του στοιχειώδους επιπέδου σεξουαλικής εκπαίδευσης είναι ορισμένοι από τους παράγοντες που συμβάλλουν σημαντικά στην ευάλωτη κατάσταση των δυνητικών θυμάτων. Θεωρώ ότι, για να βελτιωθεί η αποτελεσματικότητα των προληπτικών δράσεων, απαιτείται μια ειλικρινής ενημερωτική εκστρατεία η οποία θα απευθύνεται ιδίως στους ανηλίκους που προέρχονται από μειονεκτούσες περιοχές και ομάδες. Δεν μπορούμε να μιλάμε ειδικά για καταπολέμηση της εμπορίας γυναικών, χωρίς να εξετάζουμε ισχυρά μέτρα αντιμετώπισης των εγκληματικών δραστηριοτήτων και των δικτύων που ελέγχουν αυτήν την εμπορία, η οποία παρουσιάζει ιδιαίτερη έξαρση στις περιοχές των Βαλκανίων και της Μεσογείου. Θέλω να υπογραμμίσω ότι απαιτούνται μέτρα που να αποθαρρύνουν το επίπεδο ζήτησης της πορνείας, τα οποία συνίστανται στην πλέον ευθεία προσέγγιση, που είναι η λήψη μέτρων για την τιμωρία των πελατών. Πρέπει να αναφέρω ότι απαιτείται επίσης καλύτερη χρηματοδότηση των προγραμμάτων που αποβλέπουν στην καταπολέμηση της εμπορίας ανθρώπων. Ζητώ να θεσπιστεί αυστηρή νομοθεσία όσον αφορά τις ποινές και να αναπτυχθεί στενότερη συνεργασία μεταξύ των κρατών μελών και των αρμοδίων ευρωπαϊκών οργάνων: της Europol, της Frontex και της Eurojust.
<SPEAKER ID="243" NAME="Kinga Göncz  " LANGUAGE="HU">
Παρότι ισχύουν επί του παρόντος δύο ευρωπαϊκά νομοθετήματα σχετικά με την εμπορία ανθρώπων και τα θύματά της, στην πράξη τα κράτη μέλη της Ευρωπαϊκής Ένωσης συχνά αντιμετωπίζουν αυτά τα πρόσωπα ως παράνομους μετανάστες. Είναι πολύ σημαντικό να γίνεται διάκριση μεταξύ των δύο. Οι παράνομοι μετανάστες συχνά υποχρεώνονται να εγκαταλείψουν τις χώρες τους λόγω οικονομικών ή κοινωνικών προβλημάτων, και εισέρχονται στην ευρωπαϊκή επικράτεια παρανόμως, αλλά κατόπιν δικής τους απόφασης. Τα θύματα εμπορίας ανθρώπων δεν έχουν λάβει αυτές τις αποφάσεις ελεύθερα και μετά από ενημέρωσή τους. Πρέπει να αντιμετωπίζονται αποκλειστικά ως θύματα.
<P>
Τα κράτη μέλη της ΕΕ πρέπει να παρέχουν επαρκή προστασία στα θύματα. Δεν πρέπει απλώς να διασφαλίζουν τη νομική και φυσική προστασία τους, πρέπει να τους παρέχουν επίσης ιατρική και ψυχολογική φροντίδα και υπηρεσίες κοινωνικής επανένταξης, ενώ τα άτομα που συνεργάζονται με τις αρχές πρέπει να λαμβάνουν άδειες διαμονής για όσο διαρκεί η διερεύνηση της υπόθεσης εμπορίας ανθρώπων που τα αφορά. Είναι σημαντικό, επιπλέον, να χρησιμοποιεί η Επιτροπή ενημερωτικές εκστρατείες με σκοπό να διασφαλίζει ότι όλα τα άτομα που ενδέχεται να διατρέχουν κίνδυνο θα ενημερώνονται για τα δικαιώματά τους, τις ευκαιρίες και τους κινδύνους τόσο εντός της ΕΕ όσο και σε τρίτες χώρες, ενώ πρέπει να καταβάλλει κάθε δυνατή προσπάθεια προκειμένου να διασφαλίζει ότι τα κράτη μέλη μεταφέρουν και εφαρμόζουν με τον ενδεδειγμένο τρόπο τη σχετική ευρωπαϊκή νομοθεσία. Δεδομένου ότι το θέμα της εμπορίας ανθρώπων υπάγεται στο πεδίο αρμοδιότητας πολλών Επιτρόπων, περιλαμβανομένων των μελών της Επιτροπής που είναι αρμόδια για τη δικαιοσύνη, την ελευθερία και την ασφάλεια, τις εξωτερικές σχέσεις, την απασχόληση, τις κοινωνικές υποθέσεις και τις ίσες ευκαιρίες, θα ήταν σκόπιμο να εξεταστεί το ενδεχόμενο διορισμού ενός συντονιστή που θα μπορούσε να διευκολύνει τη μεταξύ τους συνεργασία, έτσι ώστε να διασφαλίζεται ο ορθός χειρισμός αυτού του προβλήματος.
<SPEAKER ID="244" NAME="Zita Gurmai  " LANGUAGE="EN">
Οι γυναίκες και τα παιδιά είναι τα κύρια θύματα της εμπορίας ανθρώπων. Όταν καταρτιστεί νέα απόφαση πλαίσιο του Συμβουλίου σχετικά με την εμπορία ανθρώπων, οι γυναίκες και τα παιδιά πρέπει να τεθούν στο επίκεντρο των συναφών παρεμβάσεων. Ως εκ τούτου, συμφωνώ με τις απόψεις οι οποίες υποστηρίζουν ότι πρέπει να συγκεντρωθούν το ταχύτερο δυνατόν στοιχεία από το σύνολο της Ευρωπαϊκής Ένωσης σχετικά με τη βία που συνδέεται με το φύλο. " προστασία των θυμάτων κοστίζει, και αυτοί οι χρηματικοί πόροι που σώζουν ζωές πρέπει να δαπανώνται με συνετό τρόπο. Δεν πρέπει να λησμονούμε ότι, χωρίς αξιόπιστα και συγκρίσιμα δεδομένα, δεν θα μπορούμε να διαθέσουμε τους αναγκαίους πόρους στους κατάλληλους τομείς με τον ενδεδειγμένο τρόπο. Πρέπει επίσης να έχουμε υπόψη ότι τα διάφορα κράτη μέλη, και ιδίως οι διαφορετικές πολιτισμικές κοινότητες, χειρίζονται διαφορετικά το πρόβλημα. Υπάρχουν κράτη μέλη στα οποία η προστασία των θυμάτων είναι πολύ καλά οργανωμένη και προσιτή σε όλους, όπως στην Ισπανία, ενώ υπάρχουν κράτη μέλη στα οποία το θέμα αγνοείται σχεδόν παντελώς. Αυτό σημαίνει ότι δεν αρκεί απλώς να διαθέτουμε τους πόρους με συνετό τρόπο, αλλά πρέπει επίσης να επινοούμε πρακτικές και στατιστικές λύσεις (λαμβάνοντας δηλαδή υπόψη τουλάχιστον ένα ελάχιστο ευρωπαϊκό πρότυπο) για την αντιμετώπιση του προβλήματος της απόκλισης, καθώς και προκειμένου να εφιστούμε την προσοχή σε αυτό το ζήτημα όταν κρίνεται αναγκαίο.
<SPEAKER ID="991" NAME="Jim Higgins  " LANGUAGE="EN">
Το πρόβλημα της εμπορίας ανθρώπων υφίσταται επί σειρά πολλών ετών· ωστόσο, τα κράτη μέλη, αντί να έχουν επιχειρήσει να αντιμετωπίσουν πρακτικά το πρόβλημα, είναι υπεύθυνα για την ατομική και συλλογική μας αποτυχία να αντιμετωπίσουμε αυτήν την εκμετάλλευση και υποβάθμιση των γυναικών. Παρότι η ελεύθερη κυκλοφορία διευκολύνει την εμπορία ανθρώπων λόγω της κατάργησης των μεθοριακών ελέγχων, θα περίμενε κανείς από την άλλη πλευρά ότι η βελτίωση της αστυνομικής συνεργασίας θα ήταν σε θέση να οδηγήσει σε επίλυση του προβλήματος. Εκείνο που έχει καταστεί σαφές εν προκειμένω είναι ότι δεν υφίσταται η αναγκαία πολιτική βούληση. " "Σύμβαση του Συμβουλίου της Ευρώπης για ανάληψη δράσης κατά της εμπορίας ανθρώπων", του Μαΐου του 2005, έχει κυρωθεί μόνον από εννέα χώρες. Μάλιστα, ενώ τα δύο τρίτα των γυναικών που διακινούνται με σκοπό την πορνεία προέρχονται από την Ανατολική Ευρώπη, χώρες όπως η Τσεχική Δημοκρατία και η Εσθονία δεν έχουν υπογράψει τη σύμβαση αυτή. Εκτός του ότι απουσιάζει η πολιτική βούληση, απουσιάζει και η βούληση των αστυνομικών αρχών να παρέμβουν στο θέμα. Ο αριθμός των καταδικών είναι ασήμαντος σε σύγκριση με το πρόβλημα· η αστυνομία δεν αντιμετωπίζει καν την εμπορία ανθρώπων ως έγκλημα.
<SPEAKER ID="990" NAME="Marian-Jean Marinescu  " LANGUAGE="RO">
Τα "νωμένα Έθνη εκτιμούν ότι το 2009 διακινήθηκαν στην Ευρωπαϊκή Ένωση περίπου 270 000 θύματα εμπορίας ανθρώπων. " Ευρωπαϊκή Ένωση πρέπει να δεσμευτεί στο εγγύτατο μέλλον για την κατάρτιση νομοθετικών μέσων τα οποία θα καλύπτουν τόσο την πρόληψη όσο και την καταπολέμηση της εμπορίας ανθρώπων, καθώς και την προστασία των δικαιωμάτων των θυμάτων εμπορίας. Κατά τον σχεδιασμό της μελλοντικής ευρωπαϊκής νομοθεσίας, πρέπει να επανεξεταστεί η βαρύτητα των κυρώσεων κατά των διακινητών, έτσι ώστε να είναι ανάλογες της σοβαρότητας του εγκλήματος. " διεθνής δικαστική συνεργασία, η συνεργασία μεταξύ όλων των υπηρεσιών προστασίας των ανηλίκων και των υπερασπιστών των ανθρωπίνων δικαιωμάτων, η δημιουργία ειδικών ταμείων για την παροχή αποζημιώσεων, καθώς και η αποτελεσματική προστασία των θυμάτων είναι όλοι τομείς που πρέπει να ενισχυθούν. Επιπλέον, θεωρώ ότι πρέπει να ενισχυθεί περαιτέρω η συμμετοχή της Eurojust, της Europol και της Frontex στις προσπάθειες καταπολέμησης της εμπορίας ανθρώπων και προστασίας των θυμάτων, καθώς και στη συλλογή δεδομένων και τη διενέργεια στατιστικών μελετών σχετικά με το φαινόμενο αυτό.
