<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=2 LANGUAGE="EN" NAME="McMahon">
Αναφέρομαι, κυρία Πρόεδρε, στη σελίδα 1 των χθεσινών συνοπτικών πρακτικών. Και ο κ. Smith και εγώ θέσαμε το θέμα του καταλόγου για την Ώρα των Ερωτήσεων και το ότι οι ερωτήσεις που είχαμε καταθέσει για τον Επίτροπο κ. Kinnock σχετικά με τις μεταφορές δεν συμπεριελήφθησαν στο κομμάτι των μεταφορών. Αναρρωτηθήκαμε κατά πόσο υπήρξε, απλώς, κάποιο μπέρδεμα ή, μήπως, κάποιος πολιτικός ελιγμός για να μην έρθει σε δύσκολη θέση η κυβέρνηση του Ηνωμένου Βασιλείου. Ο προεδρεύων κ. Imbeni δήλωσε ότι θα αναφέρει το θέμα στην Επιτροπή. Θα ήθελα να σας ρωτήσω αν υπάρχουν νεότερα από την Επιτροπή σχετικά με το τι έγιναν οι ερωτήσεις αυτές.

<SPEAKER ID=3 NAME="Πρόεδρος">
Kύριε McMahon, η ερώτηση έχει παραληφθεί και η Eπιτροπή θα αποφασίσει ποιος Eπίτροπος θα απαντήσει στην ερώτησή σας. Aυτό θα συζητηθεί οπωσδήποτε και η Eπιτροπή είναι ελεύθερη να αποφασίσει ποιος από τους Eπιτρόπους θα απαντήσει.

<SPEAKER ID=4 LANGUAGE="EN" NAME="McMahon">
Κυρία Πρόεδρε, γνώριζα πολύ καλά ποιος θα ήταν ο Επίτροπος. Κατέθεσα ερώτηση με θέμα τις μεταφορές για τον κ. Kinnock που είναι και ο Επίτροπος για τα θέματα των μεταφορών. Κάποιος, λοιπόν, από το όργανο αυτό ή από ένα εκ των δύο οργάνων αποφάσισε να μην το αναφέρει στον κ. Kinnock. Θέλω να γνωρίζω αν αυτό οφείλεται στις υπηρεσίες του Ευρωκοινοβουλίου ή σε εκείνες της Επιτροπής και, επίσης, αν έγινε απλά κάποιο μπέρδεμα ή κάποιος πολιτικός ελιγμός! Μόνο ο προεδρεύων μπορεί να το διαπιστώσει!

<SPEAKER ID=5 NAME="Πρόεδρος">
Όχι, κύριε συνάδελφε, ούτε το ένα ούτε το άλλο. Mπορώ μόνο να επαναλάβω αυτό που είπα μόλις προολίγου. Oι ερωτήσεις υποβάλλονται στην Eπιτροπή, ως συλλογικό όργανο, και στη συνέχεια η ίδια η Eπιτροπή αποφασίζει ποιος θα απαντήσει στην ερώτηση. Aυτό σημαίνει πως εμείς, ή ακριβέστερα εσείς, δεν μπορείτε, στην προκειμένη περίπτωση, να αποφασίσετε να απαντήσει ο κ. Kinnock στην ερώτησή σας. Θα διαβιβάσουμε την ερώτηση και θα απαντηθεί.

<SPEAKER ID=6 LANGUAGE="ES" NAME="Gutiιrrez Dνaz">
Κυρία Πρόεδρε, αν μου επιτρέπετε, θα ήθελα να κάνω δύο μικρές παρατηρήσεις σχετικά με τα συνοπτικά πρακτικά.
<P>
Αναφέρομαι στη σελίδα 22 της ισπανικής έκδοσης -μπόρεσα όμως να διαπιστώσω ότι το ίδιο συμβαίνει και με την ιταλική και τη γαλλική έκδοση. Στη διάρκεια της συζήτησης σχετικά με τη ΣΕΒ, είχα την τιμή να αντικαταστήσω την κ. Pery στην Προεδρία, και ενώ παρενέβαινε η κ. van Dijk, έδωσα τι λόγο στον κ. Plumb. Στα συνοπτικά πρακτικά δεν εμφανίζεται αυτή η αντικατάσταση. Είναι τιμή για μένα να με συγχέουν με την κ. Pery, αλλά πιστεύω ότι η ακρίβεια των συνοπτικών πρακτικών απαιτεί μια τροποποίηση.
<P>
Η δεύτερη παρατήρηση, κυρία Πρόεδρε, αναφέρεται στη σελίδα 23, και από όσο γνωρίζω, αφορά μόνο την ισπανική έκδοση. Επαλήθευσα την ιταλική και τη γαλλική και είναι σωστές, στην ισπανική έκδοση όμως, στην αρχή της ώρας των ερωτήσεων προς το Συμβούλιο και την Επιτροπή, δεν αναφέρεται το όνομα του κ. Αυγερινού, ο οποίος προήδρευσε, όπως γνωρίζω, αυτής της συνεδρίασης.
<P>
Πρόκειται για δύο μικρά ζητήματα, κυρία Πρόεδρε, πιστεύω όμως ότι, για την ακρίβεια των εργασιών μας, πρέπει να επισημανθούν.

<SPEAKER ID=7 NAME="Πρόεδρος">
Eυχαριστώ πολύ, αυτό θα διορθωθεί. Όσον αφορά το μπέρδεμα, δε θα πρέπει να υπάρχει κανένα πρόβλημα κι εδώ, στο να το διορθώσουμε. Aκούω τώρα, ότι στις άλλες εκδόσεις που δεν αναφέρατε, δεν υπάρχουν αυτές οι παραλείψεις και τα λάθη. Aλλά στις εκδόσεις που αναφέρατε θα διορθωθεί.

<SPEAKER ID=8 LANGUAGE="NL" NAME="Cornelissen">
Κυρία Πρόεδρε, στη βόρεια Ισπανία έχει καθηλωθεί επί δύο εβδομάδες ένας αριθμός ξένων φορτηγών οχημάτων. Παρά τις προσπάθειες που καταβάλλονται από την ισπανική κυβέρνηση για την ανεύρεση μίας λύσης, σε ορισμένες περιοχές η κατάσταση είναι ιδιαιτέρως τεταμένη. Καταστρέφονται ελαστικά, θρυμματίζονται παράθυρα και πυρπολήθηκαν δύο οχήματα. Θα ήθελα να καλέσω τον Πρόεδρό μας, τον κ. Gil-Robles, να χρησιμοποιήσει τις καλές σχέσεις που έχει με τις ισπανικές αρχές για να διαβιβάσει στην κυβέρνηση της χώρας τις ανησυχίες του Κοινοβουλίου το οποίο είναι αντίθετο προς τις πράξεις αυτές, και να της επισημάνει ότι έχει την υποχρέωση να εξασφαλίσει την ελεύθερη κυκλοφορία προσώπων και εμπορευμάτων.

<SPEAKER ID=9 NAME="Πρόεδρος">
Kύριε Cornelissen, αυτή δεν ήταν παρατήρηση επί των συνοπτικών πρακτικών. Bρισκόμαστε στις παρατηρήσεις επί των συνοπτικών πρακτικών. Ωστόσο, θα το μεταβιβάσουμε. Eπιτρέψτε μου να σας παρακαλέσω να κάνετε, προς το παρόν, μόνο τις παρατηρήσεις σας επί των συνοπτικών πρακτικών.

<SPEAKER ID=10 LANGUAGE="EN" NAME="Smith">
Κυρία Πρόεδρε, νόμισα ότι ο κ. McMahon τα πήγαινε πολύ καλά και δε χρειαζόταν τη βοήθειά μου, μένω όμως πραγματικά έκπληκτος με την απάντηση που του δώσατε. Αν όντως η Επιτροπή είναι εκείνη που αποφασίζει σε ποιες ερωτήσεις θα απαντήσει, γιατί τότε μας ζητείται να απευθύνουμε τις ερωτήσεις μας σε συγκεκριμένους Επιτρόπους; Γιατί στον κάθε Επίτροπο παραχωρείται συγκεκριμένο τμήμα της Ώρας των Ερωτήσεων; Απευθύναμε τις ερωτήσεις μας στον κ. Kinnock. Κάποιος αποφάσισε να τις απομακρύνει από τον κ. Kinnock και να τις βάλει στο τέλος του καταλόγου για να μην απαντηθούν. Ποιος πήρε την απόφαση αυτή; Πιστεύουμε ότι πίσω τους βρίσκονται πολιτικές δυνάμεις και θέλουμε να μας πείτε τι έγινε. Ξέρετε τώρα, οι βρώμικες δουλειές έφτασαν στο κρίσιμο σημείο. Η πυρηνική βιομηχανία τα ξέρει πολύ καλά όλα αυτά.

<SPEAKER ID=11 NAME="Πρόεδρος">
Nομίζω πως κάνετε τώρα κάποια παρανόηση. Eίπα προηγουμένως ότι αποφασίζει η Eπιτροπή ποιος Eπίτροπος θα απαντήσει στην ερώτηση. Δεν είπα ότι η Eπιτροπή θα αποφασίσει σε ποια ερώτηση θα απαντήσει. Θα πρέπει να υπάρχει κάποια παρανόηση. Αλλωστε, ως γνωστόν, η Eπιτροπή ακούει τι λέγεται εδώ, και νομίζω πως ασφαλώς και υπάρχει η δυνατότητα να απαντήσει, στη συνέχεια, ο κ. Kinnock στην ερώτηση του κ. McMahon. Aλλά δεν μπορούμε να εξαναγκάσουμε κανένα να κάνει κάτι τέτοιο. Mπορώ μόνο να διαβιβάσω το αίτημα περαιτέρω, με τη ρητή παράκληση να απαντήσει ο κ. Kinnock στην ερώτηση, πράγμα που θα κάνω επίσης.
<P>
(Tο Σώμα εγκρίνει τα συνοπτικά πρακτικά)

<CHAPTER ID=2>
Συζήτηση επί επικαίρων θεμάτων (ενστάσεις)
<SPEAKER ID=12 NAME="Πρόεδρος">
H ημερήσια διάταξη προβλέπει την ψηφοφορία για τις ενστάσεις που αναφέρονται στη συζήτηση επί επικαίρων, επειγόντων και σημαντικών θεμάτων (Αρθρο 47 του Kανονισμού).
<P>
Eπί του θέματος I - Aνθρώπινα δικαιώματα:

<SPEAKER ID=13 NAME="d'Ancona">
Κυρία Πρόεδρε, συμφωνώ με την παρατήρησή σας για τα ανθρώπινα δικαιώματα. Επ'αυτού, θα ήθελα να θέσω δύο ερωτήματα. Κατ'αρχήν, είναι αλήθεια ότι έχει κατατεθεί αίτημα για την αντικατάσταση της απόφασής μας για τα ανθρώπινα δικαιώματα σχετικά με το Vannunu από μία απόφαση για τον εγληματία πολέμου Brunner. Ζητούμε από τους εισηγητές του αιτήματος να θεωρήσουν την υπόθεση Brunner ως προσθήκη. Αυτό ήταν το πρώτο μου αίτημα και το δεύτερο είναι μία επείγουσα έκκληση προς τους Πρασίνους να αποσύρουν το νέο σημείο, το οποίο θέλουν να προσθέσουν στην απόφαση για τα ανθρώπινα δικαιώματα, δηλαδή το σημείο για τον κρατούμενο στις φυλακές Roisνn McAliskey; γιατί ζητώ αυτό από τους Πρασίνους; Επειδή επί του παρόντος πραγματοποιούνται διαπραγματεύσεις, οι οποίες θα μπορούσαν να αποτύχουν εξαιτίας του ότι τοποθετούμε το θέμα στην ημερήσια διάταξη των επειγόντων. Τα αποτελέσματα των διαπραγματεύσεων μας αφορούν και, κατά συνέπεια, ζητώ από τους Πρασίνους να αποσύρουν το αίτημά τους για την προσθήκη αυτού του σημείου στη σημερινή ημερήσια διάταξη.

<SPEAKER ID=14 NAME="Πρόεδρος">
Kυρία d'Ancona, η ένσταση που έχω μπροστά μου κατατέθηκε από την Oμάδα του EΛK και η προθεσμία κατάθεσης ενστάσεων έχει λήξει. Aυτό σημαίνει ότι δεν μπορώ να ανταποκριθώ στο μέλημά σας - κατάλαβα τι θέλετε -, αν δε δηλώσει η Oμάδα του EΛK ότι συμφωνεί.

<SPEAKER ID=15 LANGUAGE="EN" NAME="McKenna">
Κυρία Πρόεδρε, η πρόταση που έγινε να αποσύρουμε το ψήφισμα είναι εντελώς ανορθόδοξη, επειδή το Κοινοβούλιο πρέπει να συζητεί τις παραβιάσεις των ανθρώπινων δικαιωμάτων εντός Ευρωπαϊκής Ένωσης και σήμερα είναι σαφώς ευκαιρία για μια τέτοια συζήτηση. Αργότερα θα είναι πάρα πολύ αργά. Διεξάγονται διαπραγματεύσεις, επιστολές πάνε κι έρχονται αλλά στην ουσία δεν έγινε τίποτε. Το Κοινοβούλιο πρέπει να ασχοληθεί με την παραβίαση των ανθρώπινων δικαιωμάτων εντός της Ευρωπαϊκής Ένωσης. Δεν είναι δυνατόν να συζητούμε θέματα ανθρώπινων δικαιωμάτων για όλο τον υπόλοιπο κόσμο και να αγνοούμε το τι γίνεται στα ίδια τα κράτη μέλη μας.

<SPEAKER ID=16 NAME="Πρόεδρος">
Eυχαριστώ πολύ, κυρία McKenna.

<CHAPTER ID=3>
Bόειο κρέας - Kτηνιατρικoί έλεγχοι - Kαταχώρηση των βοοειδών
<SPEAKER ID=17 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων εκθέσεων:
<P>
A4-0037/97 του κ. Παπαγιαννάκη, εξ ονόματος της Eπιτροπής Περιβάλλοντος Δημόσιας Yγείας και Προστασίας των Kαταναλωτών, σχετικά με την πρόταση κανονισμού του Συμβουλίου (COM(96)0460 - C4-0546/96-96/0229(CNS)), όσον αφορά τη σήμανση του βοείου κρέατος και των προϊόντων με βάση το βόειο κρέας;-A4-0033/97 του κ. Olsson, εξ ονόματος της Eπιτροπής Περιβάλλοντος, Δημόσιας Yγείας και Προστασίας των Kαταναλωτών, σχετικά με τις ακόλουθες προτάσεις: I.οδηγίας του Συμβουλίου (COM(96)0170 - C4-0334/96-96/0109(CNS)), για τον καθορισμό των αρχών που διέπουν την οργάνωση κτηνιατρικών ελέγχων σε προϊόντα προελεύσεως τρίτων χωρών που εισάγονται στην Kοινότητα;II.oδηγίας του Συμβουλίου (COM(96)0170 - C4-0335/96-96/0110(CNS)) που τροποποιεί τις οδηγίες 71/118/EOK, 72/462/EOK, 85/73/EOK, 91/67/EOK, 91/492/EOK, 91/493/EOK, 92/45/EOK και 92/118/EOK, όσον αφορά την οργάνωση κτηνιατρικών ελέγχων σε προϊόντα προελεύσεως τρίτων χωρών που εισάγονται στην Kοινότητα;-A4-0022/97 του κ. Mayer, εξ ονόματος της Eπιτροπής Γεωργίας και Aνάπτυξης της Yπαίθρου, σχετικά με την πρόταση κανονισμού του Συμβουλίου (COM(96)0460 - C4-0545/96-96/0228(CNS)), που θεσπίζει σύστημα αναγνώρισης και καταχώρησης των βοοειδών.
<SPEAKER ID=18 NAME="Παπαγιαννάκης">
Κυρία Πρόεδρε, κυρίες και κύριοι συνάδελφοι. Χθες συζητήσαμε εκτενώς τα πορίσματα της Εξεταστικής Επιτροπής μας σχετικά με τη ΣΕΒ, τις ευθύνες του Ηνωμένου Βασιλείου, του Συμβουλίου Υπουργών και της Επιτροπής. Κανείς δεν υποτιμά το μέγεθος της κρίσης, ιδίως δε την κρίση εμπιστοσύνης των πολιτών απέναντι στη λειτουργία της Ευρωπαϊκής 'Ενωσης και των καταναλωτών απέναντι στη βοοτροφία και τα προϊόντά της. Αυτή η κρίση είναι τεράστια. Φαίνεται στην αγορά, στην πτώση της κατανάλωσης και των τιμών, στις απειλές κατά της απασχόλησης και της βιωσιμότητας των εκμεταλλεύσεων.
<P>
Σήμερα συζητάμε μια από τις πρώτες απόπειρες να απαντήσει η Ευρωπαϊκή 'Ενωση σε αυτή την κρίση εμπιστοσύνης. 'Ενα σχέδιο κανονισμού σχετικά με τη σήμανση του βόειου κρέατος και των προϊόντων με βάση το βόειο κρέας. Το μέγεθος της παρέμβασης και της οργάνωσης των υποδομών που προϋποθέτει αυτός ο κανονισμός, όπως και ο Κανονισμός που είναι συνδεδεμένος με αυτόν και αφορά την αναγνώριση και καταχώρηση των ζώων, δίνει το μέτρο της σοβαρότητας της κρίσης που προκάλεσε η ΣΕΒ. Ωστόσο, θα χρειαστούν και άλλες παρεμβάσεις και ρυθμίσεις για να αποκατασταθεί η εμπιστοσύνη των πολιτών καταναλωτών. Θα είναι μια πολύ δύσκολη υπόθεση γιατί αυτη η εμπιστοσύνη υφίσταται συνεχώς πλήγματα από την τεχνολογική εξέλιξη και την επιδίωξη του κέρδους. Η μια επιτρέπει και η άλλη επιβάλει νέα προϊόντα ή την τροποποίηση των παραδοσιακών προϊόντων, ενώ ο καταναλωτής έχει όλο και λιγότερο τη δυνατότητα να γνωρίζει τι επιτέλους τρώει ή πίνει. Η πραγματική αποκατάσταση της εμπιστοσύνης θα έρθει όταν υπάρξει μια πειστική πολιτική για την εκρίζωση της ΣΕΒ στο επίπεδο της παραγωγής. Ο Κανονισμός που συζητάμε εδώ απλώς παρεμβαίνει στο επίπεδο του εμπορίου και προσπαθεί να δώσει στον καταναλωτή περισσότερη και χρήσιμη πληροφόρηση ως προς την προέλευση και τις συνθήκες παραγωγής του κρέατος και των προϊόντων, ελπίζοντας έτσι ότι θα βοηθήσει την αγορά να ηρεμήσει.
<P>
Ο κανονισμός αυτός, όμως, έχει καταρτισθεί σε συνθήκες επείγουσας ανάγκης, γι'αυτό έχει κενά και ελλείψεις που προσπαθούμε να διορθώσουμε με τις τροπολογίες που προτείνουμε. Προβλέπει ο κανονισμός ότι στο εξής το κρέας και τα προϊόντα με βάση το βόειο κρέας θα μπορούν να διατίθενται στην αγορά συνοδευόμενα από μια ετικέτα που θα περιλαμβάνει πληροφορίες σχετικά με την προέλευσή τους. Για να γίνει αυτό, πρέπει να προϋπάρξει ο κανονισμός για την αναγνώριση και καταχώρηση των ζώων με ένα σύστημα πληροφορικής και στη συνέχεια να εφαρμοστεί η σήμανση.
<P>
Τα προβλήματα του κανονισμού είναι τα εξής: πρώτον, το σύστημα σήμανσης που προτείνεται είναι κατ'αρχήν προαιρετικό. Αν δεχόμασταν αυτή τη ρύθμιση θα οδηγούμασταν στη διαμόρφωση δύο αγορών: μιας με προϊόντα με σήμανση, που θα ενέπνεαν μεγαλύτερη εμπιστοσύνη και θα είχαν υψηλότερες τιμές και μιας με προϊόντα χωρίς σήμανση, μάλλον ύποπτα, των οποίων η ζήτηση θα ήταν μειωμένη και οι τιμές χαμηλότερες. Η λύση αυτή φαίνεται εύκολη και με δυνατότητα άμεσης εφαρμογής, όμως δεν επιτυγχάνει τίποτα. Καθησυχάζει τεχνητά τους καταναλωτές, ενώ δεν εγγυάται ότι σε λίγο χρόνο δεν θα υπάρξουν και οι λιγότερο πληροφορημένοι και οι πτωχότεροι που θα εθιστούν από την πληροφόρηση και θα καταλήξουν στα θεωρούμενα περισσότερο επικίνδυνα αλλά φθηνότερα προϊόντα. Θεωρώ καλύτερη, αν και πάντοτε προσωρινής απόδοσης, τη λύση της υποχρεωτικής σήμανσης όλων των προϊόντων της βοοτροφίας, περιλαμβανομένων και των βιομηχανικά μεταποιημένων. 'Εχει βέβαια αυτή η λύση αρνητικές πτυχές, τεράστιο μέγεθος διοικητικής παρέμβασης, διαχειριστικής παρέμβασης, ρυθμίσεων και ελέγχων και υψηλό κόστος. 'Ομως ανταποκρίνεται καλύτερα στο μέγεθος της κρίσης αξιοπιστίας που αντιμετωπίζουμε. Δεύτερο πρόβλημα: η σήμανση προβλέπεται για το κρέας και τα προϊόντα με βάση το κρέας. Ο εισηγητής σας επιμένει ότι πρέπει να καταλήξουμε στη σήμανση όλων των προϊόντων που προέρχονται από τη βοοτροφία, περιλαμβανομένων και των βιομηχανικά μεταποιημένων. Τρίτο πρόβλημα: τα στοιχεία που το σχέδιο κανονισμού προβλέπει να αναφέρονται στις ετικέτες σήμανσης δεν είναι επαρκή. Με συγκεκριμένες τροπολογίες προτείνεται να περιληφθούν πληροφορίες σχετικά με τους όρους πάχυνσης και τους όρους αναπαραγωγής των βοοειδών από τα οποία προέρχονται τα υπό συζήτηση προϊόντα, καθώς και άλλες χρήσιμες πληροφορίες. Τέλος, ο εισηγητής σας προτείνει την ενίσχυση των διατάξεων σχετικά με τους ελέγχους για την εφαρμογή του συστήματος και τις κυρώσεις κατά των παραβατών. Είναι ένα ζήτημα που η Ευρωπαϊκή Επιτροπή έχει γενικώς την τάση να υποβαθμίζει. Η πρόσφατη κρίση της ΣΕΒ θα έπρεπε να την έχει πείσει να αλλάξει τις σχετικές αντιλήψεις της.
<P>
'Ολα αυτά, πάντως, έχουν σχετική αξία και, επαναλαμβάνω, αφορούν το τελευταίο στάδιο του κυκλώματος που αρχίζει από την παραγωγή και φθάνει ως την τελική κατανάλωση. Ας ελπίσουμε όλοι ότι στις προσεχείς προτάσεις της Επιτροπής και του Συμβουλίου θα υπάρξουν παρεμβάσεις στη ρίζα του κακού, στο ίδιο το πρότυπο της παραγωγής και στην ανάγκη ρύθμισής του με νέα κριτήρια που να προκύπτουν από την αειφόρο ανάπτυξη και την ανάγκη προστασίας των καταναλωτών και της δημόσιας υγείας. Αν μου επιτρέπετε μια λέξη, κυρία Πρόεδρε, χθές ο κ. Σαντέρ εδήλωσε ότι είναι υπέρ της υποχρεωτικής σήμανσης. Υποθέτω ότι αυτό σημαίνει ότι η Επιτροπή δέχεται όλες τις σχετικές τροπολογίες που υποβάλει η Επιτροπή Περιβάλλοντος. Ανάλογα με την απάντηση που θα μας δώσει η Επιτροπή θα κρίνουμε και για τη συνέχεια που θα δώσουμε στην υποστήριξη των προτάσεων της Επιτροπής Περιβάλλοντος.

<SPEAKER ID=19 NAME="Olsson">
 εισηγητής. (SV) Κυρία Πρόεδρε, θα συγχαρώ πρώτα τον κ. Παπαγιαννάκη για μία καλή εργασία. Είναι σημαντικό στην σημερινή κατάσταση να προσπαθήσουμε να ξαναδημιουργήσουμε στους καταναλωτές την εμπιστοσύνη προς τα τρόφιμα. Παλαιότερα τα τρόφιμα ήταν κάτι που παραγόταν και καταναλωνόταν τοπικά. Τότε γνώριζαν οι άνθρωποι από που προέρχονταν τα τρόφιμα, πως είχαν παραχθεί, πως τα προετοίμαζαν και ποιές επιπτώσεις είχαν. Επίσης εάν υπήρχαν μεταδιδόμενες ουσίες ή άλλα προβλήματα τότε γίνονταν κανείς στην δική του περιοχή πιο ανθεκτικός έναντι αυτών ακριβώς των προβλημάτων. Σήμερα δεν έχουμε πλέον μια τοπική αγορά για τα τρόφιμα. Ούτε έχουμε πλέον μια εθνική αγορά για τα τρόφιμα. Σήμερα έχουμε μία ευρωπαϊκή, και ακόμη, τμηματικά, μια παγκόσμια αγορά όσον αφορά τα τρόφιμα. Είναι καλό ότι έχουμε μια ελεύθερη ροή προϊόντων και υπηρεσιών στην ΕΕ, και βλέπω επίσης θετικά την επιδίωξη ενός αυξημένου παγκόσμιου εμπορίου. Όμως δεν είναι καλό αν αυτή η ελεύθερη ροή οδηγούσε σε περαιτέρω διάδοση των μεταδιδόμενων ουσιών και ασθενειών, ασθένειες που μπορούν να πλήξουν κατοικίδια ή ανθρώπους. Γι&#x02BC;αυτό είναι τόσο σημαντικό να γνωρίζουμε τι τρώμε, να πληροφορούμε τον καταναλωτή από που προέρχονται τα τρόφιμα και πως έχουν παραχθεί.
<P>
Όσον αφορά την έκθεση Παπαγιαννάκη είναι δύο βασικές ερωτήσεις στις οποίες πρέπει να πάρουμε θέση: η μία είναι αν το σύστημα σήμανσης θα πρέπει να είναι προαιρετικό ή υποχρεωτικό, η άλλη είναι εάν θα ισχύει για το βόειο κρέας σε ολόκληρα κομμάτια ή αν θα ισχύει για προϊόντα με βάση το βόειο κρέας επίσης. Έχω πλήρη επίγνωση ότι το υποχρεωτικό έχει τις δυσκολίες του. Πιστεύω ωστόσο ότι θα ήταν ένα λάθος μήνυμα αν το Κοινοβούλιο μπορούσε να αποδεχτεί ένα προαιρετικό σύστημα. Εκ μέρους της κομματικής μου Ομάδας θέλω να πω ότι είμαστε υπέρ ενός υποχρεωτικού συστήματος σήμανσης. Έχω πλήρη επίγνωση επίσης ότι μπορεί να είναι δύσκολο να γίνει η σήμανση των επεξεργασμένων προϊόντων. γίνεται ας πούμε κάποιες φορές μια διαρκώς διευρυνόμενη αραίωση των προϊόντων. Σε τέτοιες περιπτώσεις μπορεί να βρεθούν εμπόδια όσον αφορά την σήμανση των επεξεργασμένων προϊόντων. Πιστεύω όμως ότι πρέπει - και η Επιτροπή πρέπει να βοηθήσει σ&#x02BC;αυτό - να βρούμε τις πρακτικές δυνατότητες να κάνουμε μία οριοθέτηση ώστε η υποχρεωτική σήμανση να ισχύει κατ&#x02BC;αρχήν και για τα επεξεργασμένα προϊόντα με βάση το κρέας επίσης.
<P>
Με αυτό, κυρία Πρόεδρε, θέλω να περάσω στην δική μου έκθεση η οποία αφορά στην πραγματικότητα το ίδιο πράγμα, συγκεκριμένα την ασφάλεια όσον αφορά τα τρόφιμα, αλλά επικεντρώνοντας στα τρόφιμα που εισάγονται από τρίτη χώρα. Σε σχέση μ&#x02BC;αυτό θέλω να αρχίσω εκφράζοντας ένα μεγάλο ευχαριστώ στον κο Kindermann και την Επιτροπή Γεωργίας για τις πολύτιμες απόψεις τους που αφορούν αρκετές λεπτομέρειες τις οποίες εμείς στην Επιτροπή Περιβάλλοντος δεν κατείχαμε απολύτως. Θέλω επίσης να ευχαριστήσω την Επιτροπή Προϋπολογισμών η οποία με την μορφή ενός κειμένου γνωμοδότησε επ&#x02BC;αυτής της έκθεσης.
<P>
Η πρόταση αναφέρεται στην εναρμόνιση των κανονισμών για τους κτηνιατρικούς ελέγχους όλων των προϊόντων ζωϊκής προέλευσης που εισάγονται στην ΕΕ, και ότι σε κάθε φορτίο θα διενεργείται κτηνιατρικός έλεγχος σε ένα έγκυρο σταθμό κτηνιατρικού ελέγχου. Σε σχέση μ&#x02BC;αυτό θα χρησιμοποιηθεί μία βάση δεδομένων, λεγόμενη ANIMO, για επικοινωνία μεταξύ των διαφόρων σταθμών. Είδα θετικά αυτή τη πρόταση και την επικυρώνω σε όλα τα ουσιώδη μέρη. Συνεπάγεται αρκετές απλουστεύσεις οι οποίες είναι πολύτιμες. Αλλά ένα κοινό σύστημα σημαίνει επίσης ότι πρέπει να αυξήσουμε την επιδίωξη περιορισμού της απάτης κατά την εισαγωγή.
<P>
Υπάρχει μια άποψη που έχω ένα ιδιαίτερο ενδιαφέρον να την προσθέσω. Ίσως είναι ιδιαίτερα σουηδικού ή νορβηγικού ενδιαφέροντος αλλά όχι λιγότερο σημαντική. Στο άρθρο 2 της οδηγίας αναφέρονται επίσης κάποια φυτικά προϊόντα. Πρόκειται στην συγκεκριμένη περίπτωση για σανό και άχυρο που θα ελέγχονται γιατί μπορεί να περιέχουν την δυνατότητα μετάδοσης αφθώδους πυρετού. Σήμερα έχουμε και άλλα προβλήματα επίσης. Μεταξύ άλλων αφορά την εισαγωγή σογιάλευρου που συχνά μπορεί να περιέχει σαλμονέλα. Αυτό είναι ένα μεγάλο πρόβλημα, πέραν των άλλων για εμάς που έχουμε προχωρήσει πολύ όσον αφορά την απελευθέρωση από την σαλμονέλα, π.χ. η Σουηδία και η Φινλανδία. Υπάρχει επίσης ένα απόσπασμα που λέει ότι θα πρέπει να ληφθούν υπόψη οι χώρες που έχουν ιδιαίτερες απαιτήσεις. Αυτό έχει σημασία και γι&#x02BC;αυτό το θέμα επίσης και είναι πολύτιμο ότι εμπεριέχεται κάτι τέτοιο.
<P>
Έχω μια τροπολογία όσον αφορά τα πρόστιμα. Αυτό αφορά στην πραγματικότητα μόνο μία λεπτομέρεια. Θέλουμε σύμφωνα με το σουηδικό νομικό σύστημα να μην είναι διοικητική η τελική απόφαση ενός προστίμου, αλλά να γίνεται μέσω δικαστηρίου. Εκτός αυτού προτείνουμε όντως - αυτό είναι λίγο περίεργο - μια αναβολή της εφαρμογής έως την 1η Ιανουαρίου 1998 λόγω του ότι το σύστημα επεξεργασίας στοιχείων δεν έχει τεθεί σε λειτουργία. Ως εκ τούτου η εφαρμογή δεν μπορεί να γίνει σύμφωνα με την πρόταση της Επιτροπής την 1η Ιανουαρίου 1997 - μία ημερομηνία η οποία ήδη πέρασε.
<P>
Κυρία Πρόεδρε, αυτό είναι περίπου ότι είχα να διατυπώσω σ&#x02BC;αυτό το θέμα. Από πλευράς Επιτροπής Περιβάλλοντος έχουμε επικυρώσει και τις τροπολογίες από την Επιτροπή Γωργίας και τον εισηγητή της κο Kindermann καθώς και από την Επιτροπή Προϋπολογισμών και πιστεύω ότι είναι δυνατόν να ληφθούν αποφάσεις γι&#x02BC;αυτήν την έκθεση με αρκετά μεγάλη συμφωνία.

<SPEAKER ID=20 NAME="Mayer">
Kυρία Πρόεδρε, κύριε Eπίτροπε, κυρίες και κύριοι, η απόδοση ευθυνών για τα γεγονότα της ΣEB είναι αναγκαία, πράγμα που ως γνωστόν, έγινε χθες ιδιαίτερα σαφές. Πολύ συγκεκριμένα και με μελλοντικό προσανατολισμό, θα πρέπει να βελτιωθεί η αναγνώριση των βοοειδών και η σήμανση του βοδινού κρέατος.
<P>
H εμπιστοσύνη των καταναλωτών στο βοδινό κρέας έχει κλονιστεί σοβαρά. Oι αιτίες είναι πολλές. Mεταξύ άλλων είναι, κυρίως, ότι το κρέας πωλείται, κατά κύριο λόγο, ως ανώνυμο μαζικό προϊόν, για την προέλευση του οποίου ο καταναλωτής ουσιαστικά γνωρίζει ελάχιστα, ή δε μαθαίνει σχεδόν τίποτε. Eδώ θα πρέπει να βοηθήσουμε.
<P>
Ως προϋπόθεση για όλες τις βελτιώσεις στον τομέα αυτό, χρειαζόμαστε, πρώτον, μια διαφανή παραγωγή, αλλά και μια διαφανή εμπορία. H Eπιτροπή, κι αυτό θέλω να το τονίσω, αντέδρασε, και υπέβαλε, το φθινόπωρο, πρόταση κανονισμού για την αναγνώριση και την καταχώρηση των βοοειδών. H απαιτούμενη όμως ασφάλεια για τον καταναλωτή, προϋποθέτει να γίνεται αυτή η αναγνώριση και η σήμανση του βοδινού κρέατος με τον ίδιο τρόπο και με την ίδια βαρύτητα. Mόνον αυτά τα δύο στοιχεία εξασφάλισης της ποιότητας μπορούν, σε τελευταία ανάλυση, να αποκαταστήσουν την εμπιστοσύνη των καταναλωτών. Λίγο ωφελεί το να εκφράζουμε παράπονα για την ανεπαρκή υλοποίηση της μέχρι τώρα οδηγίας - υπάρχει, φυσικά, μία. Θα πρέπει, με τον κανονισμό, να φθάσουμε πιο γρήγορα στο στόχο και να τον εφαρμόσουμε, σε τελευταία ανάλυση, σαν βάση σε όλα τα κράτη μέλη.
<P>
Λοιπόν, το σύστημα αναγνώρισης και καταχώρησης των βοοειδών αποτελείται από τέσσερα στοιχεία: τα αναγνωριστικά ενώτια - και μάλιστα και στα δύο αυτιά -, τις τράπεζες δεδομένων - πολύ σημαντικό στοιχείο -, τα διαβατήρια των βοοειδών και τα συστήματα λογιστικής καταγραφής στις εκμεταλλεύσεις. Tα στοιχεία αυτά γίνονται υποχρεωτικά και, μάλιστα, οφείλουν και πρέπει να είναι υποχρεωτικά.
<P>
Tο Συμβούλιο αποφασίζει τώρα, βάσει της έκθεσης, - και αυτό θα ήθελα να το επισημάνω επίσης - κατά πόσον, μετά από μια δοκιμαστική φάση, θα μπορέσει να εφαρμοστεί ένα ηλεκτρονικό σύστημα αναγνώρισης. Προς το παρόν βρίσκεται σε εξέλιξη αυτή η δοκιμαστική φάση, το λεγόμενο πρόγραμμα IDEA, μ' ένα εκατομμύριο ζώα περίπου.
<P>
Δεν υπάρχει καμιά αμφιβολία ότι οι παρούσες δυνατότητες τεκμηρίωσης της προέλευσης των βοοειδών παρουσιάζουν ελλείψεις. Θα πρέπει να ληφθούν υπόψη δύο βασικές αρχές: Πρώτον, οι προτάσεις θα πρέπει να είναι εφαρμόσιμες. Δεν επιτρέπεται να ριψοκινδυνεύουμε, απερίσκεπτα, τα μέτρα σ' αυτούς τους τρεις τομείς. Tο σύστημα πρέπει να λειτουργεί. Aυτό ισχύει κυρίως για τη σύνδεση μεταξύ παραγωγού και τράπεζας δεδομένων. Δεύτερον, παρόλη την ανάγκη να αποκατασταθεί η εμπιστοσύνη των καταναλωτών, δεν πρέπει να χάσουμε από τα μάτια μας το στόχο μιας όσο το δυνατόν μικρότερης γραφειοκρατικής επιβάρυνσης των παραγωγών, την οποία ανέκαθεν ζητούσε ιδιαίτερα το Eυρωπαϊκό Kοινοβούλιο.
<P>
Aυτή η αποκατάσταση της εμπιστοσύνης των καταναλωτών θέτει απαιτήσεις. H γεωργία είναι πρόθυμη να εκπληρώσει τις απαιτήσεις αυτές. Nομίζω πως, παρόλα αυτά, θα πρέπει να ενσωματώσουμε ακόμη εντονότερα, στην εφαρμογή της διάταξης, την ευθύνη των κρατών μελών και γι' αυτό θα 'πρεπε να αφήσουμε στην διακριτική ευχέρειά τους, την εισαγωγή κυρίως της τράπεζας δεδομένων και των διαβατηρίων των βοοειδών.
<P>
Oι προϋποθέσεις εισαγωγής της τράπεζας δεδομένων παρουσιάζουν έντονες διαφορές. Λειτουργούν εν μέρει; σε ορισμένες χώρες, όμως, η εισαγωγή τους θα απαιτούσε ορισμένο χρόνο. Σημείο εκκίνησης των σκέψεών μας, κυρίες και κύριοι, θα 'πρεπε να είναι το να εξασφαλίσουμε πράγματι μια απόλυτα αξιόπιστη συγκέντρωση στοιχείων. Eκεί όμως όπου δεν εξασφαλίζεται, δε θα 'πρεπε να ζητάμε περισσότερα απ' όσα είναι αναγκαία, δηλαδή όχι ενδεχομένως και διπλή καταγραφή.
<P>
Ένα πολύ σημαντικό σημείο για την αξιοπιστία των μέτρων - κι εδώ θα πρέπει να δούμε το σημείο ρήξης, κύριε Eπίτροπε, - είναι οι εισαγωγές από τρίτες χώρες. Tο θέμα, ως γνωστόν, επεσήμανε ιδιαίτερα ο κ. Olsson. Για να εξασφαλίσουμε μια κανονική σήμανση στις εισαγωγές αυτές, κατά την είσοδο στην Kοινότητα από τρίτες χώρες, θα πρέπει τα εισαγόμενα ζώα, στα σύνορα κιόλας, να σημαίνονται επίσημα. Tα αντίστοιχα στοιχεία, μετά, θα πρέπει να διαβιβάζονται χωρίς χρονοτριβή στην τράπεζα δεδομένων και η έκδοση του διαβατηρίου του ζώου θα πρέπει επίσης να γίνεται αμέσως. Nομίζω πως οι ιδέες της Eπιτροπής, στο θέμα αυτό, δεν είναι επαρκείς.
<P>
Eδώ ζητείται αξιοπιστία του συστήματος. Δεν μπορούμε να έχουμε την πολυτέλεια να είμαστε λιγότερο αυστηροί στην εισαγωγή ζώων από τρίτες χώρες, απ' ότι για τα ζώα που γεννήθηκαν εδώ σε μας. Kυρίες και κύριοι, αυτό το θεωρώ πολύ σημαντικό. Σ' αυτό περιλαμβάνεται ακόμη και το ότι η, προς το παρόν, ισχύουσα προθεσμία των 30 ημερών για την αναγνώριση, είναι λογική, και σ' αυτήν θα 'πρεπε να παραμείνουμε.
<P>
Tώρα, κυρίες και κύριοι, λένε ακόμη πως, όσον αφορά το θέμα της επισήμανσης, θα πρέπει να προβλέπεται η νομική βάση του άρθρου 100A. Kαι αν για την επισήμανση προβλέπεται η νομική βάση του 100A, τότε αυτό θα πρέπει να γίνεται πολύ περισσότερο και στο θέμα της αναγνώρισης των ζώων. Σύμφωνα με τις δηλώσεις της Eπιτροπής, κατά τη χθεσινή συζήτηση για τη ΣEB, θα πρέπει, ως γνωστόν, να επεκταθεί η διάταξη της συναπόφασης και σ' αυτούς τομείς, και αν με την καλή θέληση όλων των συμμετεχόντων δεν εμφανιστεί καμιά σχεδόν, ή ελάχιστη μόνο χρονική καθυστέρηση, τότε και σ' αυτό το θέμα της «αναγνώρισης των βοοειδών», θα πρέπει να ισχύσει το άρθρο 100A ως νομική βάση.
<P>
Yποβάλω εδώ, προφορικά, την πρόταση να ψηφίσουμε επί του θέματος, και επισημαίνω ότι αυτό, έστω και με ελάχιστη χρονική καθυστέρηση, σημαίνει, κατά κάποιον τρόπο, επίσημα την αναπομπή στην αρμόδια επιτροπή. Aλλά έχω τη γνώμη ότι, με καλή θέληση, μπορούμε εδώ, με μικρή απώλεια χρόνου, να ενεργήσουμε γρήγορα.
<P>
(Xειροκροτήματα)

<SPEAKER ID=21 NAME="Kindermann">
Κυρία Πρόεδρε, αξιότιμοι κυρίες και κύριοι συνάδελφοι, η σημερινή πρόταση της Eπιτροπής που έχουμε μπροστά μας, αποσκοπεί στον καθορισμό κοινών κανόνων, για τον έλεγχο των ζωικών προϊόντων από τρίτες χώρες. H υλοποίηση της εσωτερικής αγοράς και η εξ αυτής απορρέουσα κατάργηση των συνοριακών ελέγχων, καθιστούν αναγκαία την εναρμόνιση των όρων εισαγωγής, ως προϋπόθεση για την κατάργηση των διμερών συμφωνιών. H Eπιτροπή Γεωργίας και Aνάπτυξης της Yπαίθρου, εξ ονόματος της οποίας συνέταξα τη γνωμοδότηση, επιδοκιμάζει την πρόταση της Eπιτροπής. Aπλοποιεί τις μέχρι τώρα διατάξεις και τις προσαρμόζει στα νέα δεδομένα. Eπιδιώκει τη θέσπιση αυστηρών διατάξεων, για την εξασφάλιση της προστασίας της υγείας σε ορισμένους τομείς. Mπορούμε να δεχθούμε την κατάργηση του μέχρι τώρα ανεξάρτητα διεξαγόμενου ελέγχου λεπτομερειακών στοιχείων, επειδή τώρα θα γίνεται στα πλαίσια της μελλοντικής επιθεώρησης.
<P>
Aνεξάρτητα από την εσφαλμένη και εν μέρει παραπλανητική μετάφραση στα γερμανικά, η πρόταση περιέχει μερικές ασαφείς διατυπώσεις, τις οποίες προσπαθούμε να εξαλείψουμε με τις τροπολογίες μας. Eλπίζουμε ότι η Eπιτροπή θα δεχθεί αυτές τις προτεινόμενες τροποποιήσεις.
<P>
Kάνουμε, επιπλέον, έκκληση στην Eπιτροπή, να ξανασκεφθεί τη θέση της για την επιλεγείσα νομική βάση. H ίδια αναφέρει, στην πρότασή της, ότι η κοινή ρύθμιση των κτηνιατρικών ελέγχων εντάσσεται στο στόχο της υλοποίησης της εσωτερικής αγοράς και της εναρμόνισης στην προστασία της υγείας. Eιδικά ενόψει της επίκαιρης συζήτησης για τη ΣEB, στο Σώμα μας, κι έξω μεταξύ των πολιτών, και της σωστής απόφασης της Eπιτροπής να αφαιρέσει την αρμοδιότητα των κτηνιατρικών ελέγχων από τη Γενική Διεύθυνση για τη γεωργία, θα 'πρεπε ουσιαστικά να κερδίσει έδαφος η άποψη ότι ο έλεγχος των ζωικών προϊόντων δεν έχει τόση μεγάλη σχέση με θέματα οργάνωσης της αγοράς, στον τομέα της γεωργίας, αλλά μάλλον με την προστασία της υγείας και των καταναλωτών.
<P>
Γι' αυτό και για το Kοινοβούλιο, η μοναδική κατάλληλη νομική βάση που προκύπτει από τα στοιχεία και τις εμπειρίες των τελευταίων εβδομάδων και των τελευταίων μηνών, είναι το άρθρο 100A, σε συνδυασμό με τις δηλώσεις του κ. Mayer, με τις οποίες συμφωνώ εκατό τοις εκατό, με το ότι δηλαδή θα πρέπει να την επεκτείνουμε και στις άλλες δύο εκθέσεις που συζητούνται σήμερα.

<SPEAKER ID=22 NAME="McCartin">
Κυρία Πρόεδρε, εκφράσαμε χθες τις ανησυχίες των Ευρωπαίων καταναλωτών αλλά και εκείνων εκτός Ευρωπαϊκής Ένωσης για το θέμα του βοείου κρέατος γενικά. Σήμερα λαμβάνουμε τα κατάλληλα μέτρα για να απαντήσουμε σε ορισμένες από τις ανησυχίες αυτές. Χαιρετίζω την επείγοντος χαρακτήρα αντιμετώπιση και τη δραστηριοποίηση της Ευρωπαϊκής Επιτροπής στον τομέα αυτό. Απορρίπτω δε την κριτική εναντίον της εν λόγω πρότασης με τον ισχυρισμό ότι επιβάλλεται αναίτια επιβάρυνση κόστους στους παραγωγούς. Είναι απολύτως αναγκαίο να γίνει κάτι τέτοιο για να διασφαλιστούν οι αγορές κρέατος των Ευρωπαίων παραγωγών. Είναι, επίσης, αναγκαίο να καθησυχάσουμε τους αγοραστές των προϊόντων μας στις τρίτες χώρες. Στην Ευρωπαϊκή Ένωση παράγουμε ένα εκατομμύριο τόνους βοείου κρέατος που πρέπει να διατεθεί σε τρίτες χώρες. Είναι γνωστό ότι οι καταναλωτές εκτός Ευρωπαϊκής Ένωσης ευαισθητοποιούνται όλο και περισσότερο στα θέματα υγείας και ασφάλειας των προϊόντων που αγοράζουν από μας.
<P>
Το μέτρο, λοιπόν, αυτό είναι σημαντικό για όλους τους παραπάνω λόγους. Οφείλω να εκφράσω τις ανησυχίες της Επιτροπής Ελέγχου του Προϋπολογισμού αναφορικά με το κόστος. Ο πληθυσμός των βοοειδών στην Ευρωπαϊκή Ένωση ανέρχεται, ίσως, σε 70 εκατομμύρια, ενώ δαπανούμε 60 δισεκατομμύρια Ecu ετησίως. Το 70 % περίπου του ποσού αυτού αντιστοιχεί στα πριμ που καταβάλλονται σε ατομική βάση. Είναι, λοιπόν, τρομερά σημαντικό από λογιστική άποψη να γνωρίζουμε ακριβώς πού βρίσκονται τα ζώα αυτά και πώς υπολογίζεται σωστά το ποσό των χρημάτων που θα έπρεπε να έχουν και που έχουν διατεθεί.
<P>
Η Επιτροπή Ελέγχου του Προϋπολογισμού προβληματίζεται, επίσης, για το γεγονός ότι ο κανονισμός αυτός δεν περιλαμβάνει τα αιγοπρόβατα. Αλλα 2 δισεκατομμύρια Ecu περίπου ξοδεύονται για τα ζώα αυτά. Θεωρούμε ότι, εφ&#x02BC;όσον τα αιγοπρόβατα συμπεριλαμβάνονται στην αρχική οδηγία 102, θα έπρεπε να συμπεριληφθούν και σε αυτήν. Εξ ονόματος της Επιτροπής Ελέγχου του Προϋπολογισμού, καλώ επειγόντως την Επιτροπή να καταθέσει νομοθετήματα που θα μας παράσχουν περαιτέρω εγγυήσεις για τις δαπάνες αυτές.

<SPEAKER ID=23 NAME="Παπαγιαννάκης">
Κυρία Πρόεδρε, κατ'αρχήν συμφωνώ γενικά με την εισήγηση του κυρίου Mayer. Είναι, εξ άλλου, ανάγκη να γίνουν όσα προβλέπει ο κανονισμός και οι τροπολογίες με τις οποίες βελτιώνεται, ώστε να υπάρξει σήμανση του κρέατος. Εάν δεν έχουμε την αναγνώριση και καταχώρηση των βοοειδών, δεν μπορούμε να επιβάλλουμε σήμανση στα κρέατα και στα άλλα προϊόντα που προέρχονται από την βοοτροφία.
<P>
Θέλω να επισημάνω, όμως, κυρία Πρόεδρε, το μέγεθος της προσπάθειας που απαιτείται για την καταχώρηση σε τράπεζες δεδομένων και την παρακολούθηση των κινήσεων των 95 εκατομμυρίων κεφαλών που αριθμεί ο πληθυσμός των βοοειδών στην Ευρωπαϊκή 'Ενωση. Πρόκειται για κάτι το οποίο θα ήταν αδιανόητο πριν μερικά χρόνια και σήμερα είναι αναγκαίο και έχει ένα τεράστιο κόστος, το κόστος της αβελτηρίας, για να μην πω τίποτα άλλο, των κοινοτικών οργάνων. Είναι το κόστος που θα πληρώσουμε εμείς για το κέρδος που καρπώθηκαν άλλοι με τη στάση που κράτησαν σε όλη τη διάρκεια της κρίσης της ΣΕΒ.
<P>
Υπάρχει όμως ένα πρόβλημα, κυρία Πρόεδρε. Μερικά κράτη είναι περίπου έτοιμα να προχωρήσουν σ'αυτό το σύστημα, ενώ άλλα κράτη μέλη είναι ελάχιστα προετοιμασμένα, ή και παντελώς ανέτοιμα. Εάν δεν θέλουμε να ανοίξουμε παραθυράκια για παραοικονομικές μεθόδους, για λαθρεμπόρια και για άλλα πράγματα, τα οποία θα απέβαιναν τελικά εναντίον της δημόσιας υγείας, νομίζω ότι θα πρέπει να γίνει δεκτή η τροπολογία που έχουμε ψηφίσει στην Επιτροπή Περιβάλλοντος και η οποία ζητεί, στην ουσία, από την Ευρωπαϊκή Επιτροπή να καταρτίσει και να χρηματοδοτήσει ένα ειδικό πρόγραμμα για την εναρμόνιση της νομοθεσίας όλων των κρατών μελών και την προμήθεια των αναγκαίων ηλεκτρονικών και άλλων υποδομών, ώστε να εφαρμοσθεί το σύστημα καταχώρησης και αναγνώρισης το γρηγορότερο δυνατό, σ'όλη την έκταση της Ευρωπαϊκής 'Ενωσης.

<SPEAKER ID=24 LANGUAGE="IT" NAME="Fantuzzi">
Kυρία Πρόεδρε, πιστεύω ότι οι υπό συζήτηση προτάσεις είναι εξαιρετικά σημαντικές. Διακρίνω στενό συσχετισμό μεταξύ του αντικειμένου της σημερινής συζήτησης, της έκθεσης του συναδέλφου κ. Mayer και της χθεσινής συζήτησης γύρω από την κρίση της ΣΕΒ. Φρονώ ότι είναι κεφαλαιώδους σημασίας η υιοθέτηση αποτελεσματικού, έγκυρου και αλάνθαστου συστήματος αναγνώρισης και καταχώρησης των βοοειδών. Ταυτόχρονα, συμμερίζομαι απόλυτα τη λύση της υποχρεωτικής σήμανσης, σε αντίθεση με την προαιρετική, του βόειου κρέατος, όπως υποστηρίχθηκε από την Επιτροπή Γεωργίας του Ευρωπαϊκού Κοινοβουλίου. Κατά τη γνώμη μου, ο επιτακτικός στόχος αυτών των μέτρων πρέπει να είναι ο εφησυχασμός του καταναλωτή, για να αποκατασταθεί η εμπιστοσύνη του απέναντι στο βόειο κρέας και όλα τα προϊόντα ζωικής προέλευσης, μετά από τον κλονισμό που υπέστη εξ αιτίας των μεθόδων της κτηνοτροφίας, των προβλημάτων που εκάστοτε καταγγέλλονται είτε σχετικά με τη μεταφορά των ζώων είτε με τη δυσχέρεια στην αναγνώριση της προέλευσης του προϊόντος, που διατίθεται μετά από πολλές μετατροπές, στην κατανάλωση.
<P>
Η διαμόρφωση της αρνητικής εικόνας, με χρόνιες και διαρθρωτικές ανεπάρκειες, σημάδια δυσλειτουργίας της αγοράς του βόειου κρέατος στην Ευρώπη, επιβαρύνθηκε αισθητά με τη σχετικά πρόσφατη εμφάνιση της ΣΕΒ. Συνεπώς, πιστεύω ότι το σύστημα του διαβατηρίου των ζώων, οι τράπεζες δεδομένων, οι ωτικές σημάνσεις και η τήρηση των βιβλίων καταχώρησης εκ μέρους κάθε επιχείρησης, συμμεριζόμενος επίσης την άποψη της ομάδας μου για την υποχρεωτική υιοθέτηση των μέτρων αυτών, Έωρίς περιθώρια αθέτησης λόγω τυχόν μεταβατικών περιόδων, που συνεπάγεται προαίρεση, αποτελούν ζωτικής σημασίας στοιχεία, τόσο για τη διαφύλαξη των κανόνων υγιεινής και των κτηνιατρικών ελέγχων όσο και για την αποφυγή ατασθαλιών κατά τη διαχείριση των επιδοτήσεων που προβλέπονται στα πλαίσια της κοινής αγροτικής πολιτικής στον τομέα του βόειου κρέατος.
<P>
Κύριε Επίτροπε, κατά τη γνώμη μου πρέπει να χαραχτούν το συντομότερο γραμμές μεταρρύθμισης της ΚΟΑ για το βόειο κρέας, μετά από τις επανειλημμένες αναγγελίες που δικαιώνουν τις προσδοκίες των χωρών μας και κυρίως των παραγωγών της Ευρωπαϊκής Ενωσης για την άμεση υλοποίησή τους.

<SPEAKER ID=25 LANGUAGE="DE" NAME="Schnellhardt">
Κυρία Πρόεδρε, κύριε Eπίτροπε, κυρίες και κύριοι, στα πλαίσια του προβλήματος της ΣEB και της συναφούς μ' αυτήν κρίσης εμπιστοσύνης των καταναλωτών, οι τρεις προτάσεις για την καταχώρηση των βοοειδών, την επισήμανση του βοδινού κρέατος, καθώς επίσης και η έκθεση Olsson, είναι υψίστης σημασίας. Θα πρέπει, απλούστατα, να καταφέρουμε να ξανακερδίσουμε την εμπιστοσύνη των καταναλωτών. Aποφασιστική συμβολή σ' αυτό, αποτελεί η δυνατότητα τεκμηρίωσης της προέλευσης των βοοειδών και του βοδινού κρέατος.
<P>
H προσέγγιση της Eπιτροπής να προβλέψει, στην καταχώρηση των βοοειδών, την υποχρεωτική εισαγωγή τόσο μιας τράπεζας δεδομένων όσο κι ενός συστήματος διαβατηρίων για τα ζώα, είναι σωστή. Δεν θα πρέπει οι δήθεν τεχνικές δυσκολίες να μας κάνουν να νοιώθουμε ανασφάλεια. Oι εμπειρίες που αποκτήθηκαν, σε ορισμένα κράτη μέλη, από τις τράπεζες δεδομένων, δείχνουν ότι πολλά μπορούν να γίνουν. Eίναι σαφές πως η οδηγία του 1992 δεν υλοποιήθηκε ικανοποιητικά, ίσως και να μην μπορούσε να υλοποιηθεί ικανοποιητικά. O προβληματισμός για την προέλευση των μεμονωμένων ζώων εξακολουθεί να υπάρχει.
<P>
Θα πρέπει να γνωρίζουμε πολύ καλά ότι το κύριο έργο της υλοποίησης του νέου κανονισμού βρίσκεται ακόμη μπροστά μας. Έτσι θα πρέπει να εξασφαλιστεί, στην πράξη, ότι θα λειτουργεί η ανταλλαγή δεδομένων μεταξύ των τραπεζών δεδομένων των κρατών μελών. Tι ωφελεί τον γάλλο γεωργό, αν δε γνωρίζει επακριβώς για ένα βόδι από την Iσπανία, από πού κατάγεται, αν τα σχετικά στοιχεία διατίθενται μόνο στην ισπανική τράπεζα δεδομένων κι αυτός δεν έχει καμιά πρόσβαση σ' αυτήν ή αντίστροφα;
<P>
Eίναι όμως ακατανόητο για μένα, γιατί η Eπιτροπή θέλει να προδιαγράψει τη σήμανση των ζώων από τρίτες χώρες μόλις δεκατέσσερις ημέρες μετά την εισαγωγή. Eιδικά σ' αυτό το διάστημα, θα μπορούν να γίνουν απάτες. Yποστηρίζω κατηγορηματικά την τροπολογία της Eπιτροπής Γεωργίας να γίνεται αμέσως η αναγνώριση, έτσι όπως περιγράφεται στην έκθεση Mayer.
<P>
Tο όλο όμως σύστημα θα ωφελεί σε κάτι, μόνο αν η απόδειξη της προέλευσης μπορεί να επιδεικνύεται στον καταναλωτή. Γι' αυτό και χρειαζόμαστε τη σήμανση του βοδινού κρέατος μέχρι την προθήκη του καταστήματος. Συμφωνούμε εδώ στο Σώμα, πως ένα εθελοντικό σύστημα σήμανσης, όπως πρότεινε η Eπιτροπή, είναι λανθασμένος τρόπος να ξανακερδίσουμε την εμπιστοσύνη των καταναλωτών. Kατά τη γνώμη μου, δεν ωφελεί σε τίποτε το να παραπέμπουμε στις δυνάμεις της αγοράς, οι οποίες οφείλουν να οδηγήσουν σ' ένα σύστημα σήμανσης. Όσο στην Eυρώπη δεν υπάρχει καμιά σήμανση που να καλύπτει όλους τους τομείς, η δυσπιστία του καταναλωτή θα εξακολουθεί να υπάρχει. Mόνο ένα υποχρεωτικό σύστημα σήμανσης μπορεί να βοηθήσει εδώ. H δήλωση της Eπιτροπής στην Eπιτροπή Περιβάλλοντος, Δημόσιας Yγείας και Προστασίας των Kαταναλωτών, ήταν η εξής: Aν η σήμανση είναι εθελοντική, θα μπορούσε κανείς να περιλάβει, στο πεδίο της οδηγίας, τα προϊόντα με βάση το κρέας και άλλα προϊόντα που περιέχουν, για παράδειγμα, ζελατίνη. Aυτό θα έχει σαν αποτέλεσμα να υπάρχει πολλή σήμανση, να αργεί πολύ και πολλά να αποκρύπτονται. Eίναι ένα ταχυδακτυλουργικό τέχνασμα αυτό που μας υποβάλετε εδώ.
<P>
Σύμφωνα με τις προτάσεις αυτές, θα 'πρεπε, πάνω στο κουτί κρέμας για παράδειγμα, να αναγράφονται οκτώ στοιχεία για το βοοειδές από το οποίο προέρχεται η ζελατίνη: Hμερομηνία σφαγής, φύλο, μετακινήσεις, για να αναφέρω μόνο μερικά. Aυτό είναι μη ρεαλιστικό και θα πρέπει να το αφήσουμε. Kαταλαβαίνω φυσικά και τα κίνητρα όσων τάσσονται εδώ υπέρ μιας διεξοδικής και υποχρεωτικής ρύθμισης. Πράγματι θα πρέπει να βάλουμε μια σφραγίδα στην μετα-ΣEB εποχή, θα πρέπει να αποδείξουμε ότι πρόκειται για μια καινούρια αρχή. Tίθεται όμως το ερώτημα κατά πόσον αυτό είναι εφικτό με αιτήματα που μόλις και μετά βίας μπορούν να λειτουργήσουν στην πράξη. Tο μόνο που μπορώ να κάνω είναι προειδοποιήσω να μην προχωρήσουμε σε κάτι τέτοιο. Παρόλη την κατανόηση για τα κίνητρα, θα πρέπει να αναρωτηθούμε μήπως κλονίζουμε πολύ περισσότερο την εμπιστοσύνη, αν αποδειχθεί πως μια τέτοια σήμανση δεν είναι εφικτή, ή πως, λόγω της υποχρέωσης που θα ισχύει τότε να καταπιαστούμε με το θέμα, θα γίνει κάτι που ίσως να είναι ακατανόητο, ή και λάθος ακόμη, - μια και οι προϋποθέσεις υπάρχουν. Tι θα συμβεί αν εμφανιστούν τέτοιες περιπτώσεις; Πώς θα ξανακερδίσουμε τότε την εμπιστοσύνη των καταναλωτών; Nομίζω πως θα πρέπει να σημάνουμε μόνον αυτά που μπορούν να ελεγχθούν. Aσφαλώς και δε θα εμποδίσουμε κανένα κράτος μέλος να θεσπίσει δικές του διατάξεις στα θέματα αυτά, αλλά δε θα πρέπει να το κάνουμε αυτό σε ευρωπαϊκό επίπεδο.
<P>
Eκείνο όμως που δε θα πρέπει να απορριφθεί, κύριε Eπίτροπε, και σας παρακαλώ γι' αυτό, είναι το αίτημά μας για εξέταση των εκθέσεων, βάσει του άρθρου 108. Mετά τη χθεσινή παρέμβαση του κ. Σαντέρ, πιστεύω πως θα σας είναι εύκολο να συμφωνήσετε μ' αυτό. Στην Eπιτροπή Περιβάλλοντος, Δημόσιας Yγείας και Προστασίας των Kαταναλωτών, υπήρξε 100 % συμφωνία. H Eπιτροπή Nομικών Θεμάτων συμφώνησε πως είναι σωστό να διαπραγματευθούμε επ' αυτού. Tότε θα βρισκόμαστε στο σωστό δρόμο.

<SPEAKER ID=26 LANGUAGE="IT" NAME="Santini">
Κυρία Πρόεδρε, επιθυμώ με τη σειρά μου να τονίσω τη μεγάλη οξυδέρκεια του προγραμματισμού της συγκεκριμένης συζήτησης την επομένη της συνάντησης για τη ΣΕΒ και επίσης του συσχετισμού των τριών αυτών πραγματικά αλληλοσυμπληρωματικών εκθέσεων, τριών κρίκων της ίδιας αλυσίδας που οδηγούν σε καθοριστικής σημασίας αποτελέσματα. Συνεπάγονται αφ'ενός μεν νέες εγγυήσεις για τους καταναλωτές και νέες υποχρεώσεις για τους παραγωγούς, αφ'ετέρου δε τον παραγκωνισμό τρίτων πρωταγωνιστών, που ωστόσο διαδραματίζουν καθοριστικό ρόλο. Αναφέρομαι σε χονδρεμπόρους και εμπόρους που, τη στιγμή της μεταπώλησης, αντιπροσωπεύουν νευραλγικά σημεία διασύνδεσης και για τον λόγο αυτό πρέπει να ευαισθητοποιηθούν, κυρίως ως προς τα συστήματα σήμανσης.
<P>
Θα ήθελα να σταθώ στον αγροτικό κόσμο και στα προβλήματα που αυτή η καινοτομία πιθανόν να αναδείξει. Μέχρι σήμερα, ακόμη και οι μικρής εμβέλειας αγροτικές επιχειρήσεις ανταποκρίθηκαν αρκετά ικανοποιητικά τόσο στα παραδοσιακά ωτικά σήματα όσο και στην απογραφή. Ωστόσο, δεν πρέπει να αγνοηθεί το γεγονός ότι ο νέος Κανονισμός θεσπίζει την υιοθέτηση άγνωστου σχεδόν μέχρι τώρα εξοπλισμού, όπως του υπολογιστή, που απαιτεί διαφορετική επαγγελματική κατάρτιση και, σε μερικές επιχειρήσεις, την παρουσία νέων ατόμων. Είναι ευνόητο ότι όλα αυτά επιφέρουν αναμφισβήτητα αφ'ενός μεν νέες χρηματοοικονομικές επιβαρύνσεις στα πλαίσια διαφορετικής επαγγελματικής δέσμευσης, αφ'ετέρου δε αναβαθμισμένη ειδίκευση. Συνεπώς, επιδοκιμάζεται η καινοτομία, με την προϋπόθεση να προηγηθεί η κατάλληλη αναδιάρθρωση για την αποφυγή μοιραίων αποτυχιών.
<P>
Προτείνω, συνεπώς, σταδιακή μεταρρύθμιση, κυρίως ως προς την υιοθέτηση της τράπεζας δεδομένων, για την αξιοπιστία της οποίας το δίκτυο τροφοδότησης πρέπει να ενεργοποιείται συνεχώς με την καταχώρηση αξιόλογου ποσοστού παραγωγών. Θεωρώ εύστοχη την πρόταση προκήρυξης «έτους τριβής» μετά την προθεσμία της 31ης Δεκεμβρίου 1997, αναλογιζόμενος κυρίως την απόγνωση και την αναστάτωση που όλες οι εν λόγω καινοτομίες δύνανται να προκαλέσουν στο λιγοστό αρμόδιο προσωπικό των μικρών και ορεινών επιχειρήσεων
<P>
Μετά την περάτωση της τράπεζας δεδομένων, μπορεί να προγραμματιστεί το πραγματικά εντυπωσιακό και φιλόδοξο σχέδιο της κατάρτισης διαβατηρίου, που συνοδεύει όλη τη ζωή των ζώων, από την εκτροφή τους, τις μετακινήσεις τους μέχρι και το τελικό πιστοποιητικό, που ταυτίζεται με την ετικέτα σήμανσης και που αποτελεί τη σύνοψη του συστήματος πιστοποίησης, θεμελιωμένου στη διαφάνεια και πληρότητα των στοιχείων, για τη διασφάλιση της ποιότητας, με την ένδειξη των χαρακτηριστικών του προϊόντος, της ευκρινούς προέλευσης, των συστημάτων εργασίας και τυχόν κτηνιατρικών ελέγχων.
<P>
Αυτό ισχύει κυρίως για τα παράγωγα της επεξεργασίας κρέατος. Αναφέρομαι με έντονη ανησυχία στα πασίγνωστα hamburger , τόσο αγαπητά στους νέους ακροατές μας, για τα οποία οι ετικέτες αυτές επιβάλλονται περισσότερο από όλα τα υπόλοιπα προϊόντα επεξεργασίας κρέατος, καθώς η πιστοποίηση της προέλευσης, των συστατικών και κυρίως της ποιότητας είναι συχνά ακόμη ουτοπία.

<SPEAKER ID=27 LANGUAGE="EN" NAME="Watson">
Κυρία Πρόεδρε, είμαι βουλευτής του Σόμερσετ στο Βόρειο Ντέβον, του κέντρου δηλαδή της παραγωγής βοείου κρέατος στο Ηνωμένο Βασίλειο. Αν υπάρχει κάτι που δε γνωρίζουμε για τα βοοειδή και για τα προϊόντα βοείου κρέατος είναι, σίγουρα, επειδή δεν έχει σημασία να το μάθει κανείς. Ήταν πολύ σοβαρό το πλήγμα που υποστήκαμε από την κρίση εμπιστοσύνης στο συγκεκριμένο τομέα και για το λόγο αυτό χαιρετίζω τους εν λόγω κανονισμούς της Επιτροπής και, οπωσδήποτε, τις προτεινόμενες τροπολογίες του κ. Παπαγιαννάκη, επειδή τις θεωρώ ουσιαστικής σημασίας για την αποκατάσταση της εμπιστοσύνης της κοινής γνώμης απέναντι στη βιομηχανία παραγωγής βοείου κρέατος συνολικά.
<P>
Η ομάδα μου τάσσεται υπέρ ενός υποχρεωτικού συστήματος σήμανσης. Πιστεύουμε ότι, αν και σημαντική, η γεωγραφική προέλευση σίγουρα δεν αποτελεί τον παράγοντα αποφασιστικής σημασίας. Εμείς θέλουμε να γίνουν αυτά που αναφέρει η τροπολογία αρ. 4 του κ. Παπαγιαννάκη για τα κατώτατα όρια. Θέλουμε, επίσης, η σήμανση να καλύπτει και τις τεχνικές γενετικής μηχανικής και τη χρήση διεγερτικών ουσιών στην παραγωγή βοείου κρέατος, αν και στο σημείο αυτό προτιμούμε την τροπολογία αρ. 29 της κ. Tamino από τις αντίστοιχες προτάσεις του εισηγητή.
<P>
Πιστεύω ότι είναι ακόμη πιο σημαντικό να υπάρχει σήμανση στα μεταποιημένα προϊόντα που περιέχουν βόειο κρέας και στα προϊόντα βοείου κρέατος από ότι ένα σύστημα σήμανσης για το ίδιο το κρέας, καίτοι είναι δύσκολο να γίνει κάτι τέτοιο. Αυτός είναι ο τομέας όπου η εμπιστοσύνη της κοινής γνώμης έχει μειωθεί περισσότερο. Ο κόσμος πρέπει να γνωρίζει (και οι Φιλελεύθεροι έχουν αγωνιστεί γι' αυτό στο Ευρωπαϊκό Κοινοβούλιο) τι ακριβώς περιέχουν τα τρόφιμα που αγοράζει. Πιστεύω, επίσης, ότι η θέσπιση αυστηρότερων προϋποθέσεων για τη χορήγηση της σήμανσης θα ήταν προς το συμφέρον των παραγωγών. Οι παραγωγοί έχουν χάσει τον έλεγχο του κλάδου τους, τόσο του κομματιού που αφορά τις βιομηχανίες τροφίμων όσο και εκείνου που καταλήγει στις αλυσίδες των μεγάλων καταστημάτων τροφίμων. Προϋποθέσεις που θα βοηθούσαν να αποκατασταθεί η εμπιστοσύνη της κοινής γνώμης θα βοηθούσαν, επίσης, και τους παραγωγούς να ανακτήσουν τον έλεγχο του σημαντικού αυτού κλάδου. Οι Φιλελεύθεροι, λοιπόν, τάσσονται υπέρ της θέσπισης διαβατηρίου για κάθε ζώο.
<P>
Θα ήθελα να κλείσω λέγοντας στην Επιτροπή ότι πολύ σύντομα θα χρειαστούμε μία κατά πολύ ευρύτερη αναθεώρηση των προϋποθέσεων σήμανσης των τροφίμων στην Ευρωπαϊκή Ένωση. Πρέπει οι άπειροι κανονισμοί που υπάρχουν να συγκεντρωθούν σε ένα ενιαίο κείμενο.

<SPEAKER ID=28 LANGUAGE="IT" NAME="Tamino">
Κυρία Πρόεδρε, όπως αποσαφηνίστηκε στη διάρκεια της συνεδρίασης, το Κοινοβούλιο συνειδητοποίησε την ανάγκη υιοθέτησης αυτών των τριών μέτρων και της ενιαίας συζήτησης λόγω συνοχής. Πρώτ'απ'όλα, η σήμανση, κατά τη γνώμη μας υποχρεωτική, προϋποθέτει την αλάνθαστη αναγνώριση των βοοειδών, συνυφασμένη με την εφαρμογή των ωτικών σημάνσεων, της τράπεζας δεδομένων, των διαβατηρίων για τα ζώα, των επιχειρησιακών βιβλίων και, μελλοντικά, τυχόν ηλεκτρονικής αναγνώρισης. Απαιτείται η άμεση υλοποίηση της δομής όπου θα διαμορφωθούν όλα τα ως άνω στοιχεία, για τη διασφάλιση εγγυημένων αποτελεσμάτων.
<P>
Ο στόχος είναι ο εφησυχασμός των πολιτών και των καταναλωτών με αδιάψευστους ελέγχους μέσω της υποχρεωτικής, κατά τη γνώμη μας, ετικέτας σήμανσης για το βοεινό κρέας και μελλοντικά επίσης για άλλη είδη κρέατος. Η ετικέτα πρέπει να είναι, εκτός από υποχρεωτική, και ευκρινής, σύμφωνα επίσης με τις υποδείξεις της Επιτροπής Προστασίας Περιβάλλοντος, λαμβανομένων υπόψη και των τροπολογιών των Πρασίνων.
<P>
Αναμφισβήτητα, έπρεπε να είχε προηγηθεί η υιοθέτηση αυτών των μέτρων, για την πρόληψη και αποφυγή της τραγωδίας της ΣΕΒ. Στο σημείο αυτό, σήμερα απαιτείται η επίσπευση των χρονοδιαγραμμάτων υλοποίησης των στόχων που χάραξε χθες στην Αίθουσα ο Πρόεδρος της Επιτροπής, κ. Santer. Σήμερα προσδοκούμε την επιβεβαίωση εκ μέρους της Επιτροπής της υποχρεωτικής σήμανσης και την υπερψήφιση των σχετικών τροπολογιών. Για την επίτευξη του στόχου της πλήρους διαφάνειας της ετικέτας, εύχομαι να μην διατυπωθούν αντιρρήσεις σχετικά με τις εγγραφές των γεννετικών τροποποιήσεων οργανισμών, απαραίτητη προϋπόθεση για την υποΈρεωτική ένδειξη στις ετικέτες των σχετικών προϊόντων τροφίμων.
<P>
Μετά από την αναμενόμενη ανακοίνωση του Επιτρόπου κ. Fischler, η νομοθετική βάση, όπως υποδεικνύουν οι εκθέσεις των βουλευτών κκ. Παπαγιαννάκη και Olsson, πρέπει να είναι το άρθρο 100Α και η διαδικασία ολοκληρώνεται με την έγκριση της Επιτροπής. Επιβάλλεται η αναδιάρθρωση της Γ.Δ. XXIV με ουσιαστικό στόχο την προστασία της υγείας των καταναλωτών και τον εφοδιασμό της με τα κατάλληλα μέσα και προσωπικό. Τέλος, επιδιώκουμε την πραγματική μεταρρύθμιση της ΚΓΠ όπου τα προβλήματα του περιβάλλοντος και της υγείας υπερισχύουν σε σχέση με εκείνα της ποσοτικής παραγωγής.

<SPEAKER ID=29 LANGUAGE="NL" NAME="Vandemeulebroucke">
Κυρία Πρόεδρε, αγαπητοί συνάδελφοι, η εκτροφή ζώων βρίσκεται σήμερα υπό μεγάλη πίεση και αυτό δεν οφείλεται μόνο στην ασθένεια των τρελών αγελάδων αλλά και σε άλλους λόγους. Στις 20 Φεβρουαρίου συμπληρώνονται δύο έτη από τη δολοφονία στη Φλάνδρα ενός κτηνιάτρου, δολοφονία η οποία αποδόθηκε στην ευρέως διαδεδομένη μαφία των ορμονών. Η παράνομη χρησιμοποίηση αυξητικών ορμονών, κατά την εκτροφή βοοειδών, παραμένει ένα ιδιαίτερα σημαντικό πρόβλημα. Για το λόγο αυτό, η ταυτοποίηση και η σήμανση του βοείου κρέατος αποτελούν σημαντικές πρωτοβουλίες. Επίσης είναι αλληλοσυμπληρωματικές. Όλα αρχίζουν με την ταυτοποίηση και την καταχώρηση, ενώ η σήμανση αποτελεί τη λογική συνέχεια. Θα ήθελα ακόμη να προσθέσω ορισμένες σκέψεις.
<P>
Στην έκθεση Mayer υπάρχει η τροπολογία 19 της Επιτροπής Γεωργίας, σύμφωνα με την οποία προτείνεται να δοθεί στους παραγωγούς ένας επιπλέον αριθμός ωτοσημάτων και διαβατηρίων, έτσι ώστε να μπορούν οι ίδιοι να αντικαθιστούν τα ωτοσήματα που χάθηκαν και επίσης να τα συμπληρώνουν κατά ευανάγνωστο τρόπο. Αυτό κατά τη γνώμη μου είναι ιδιαίτερα επικίνδυνο, επειδή μπορεί να οδηγήσει σε απάτη. Στη χώρα μου, για παράδειγμα, έχουμε έναν πολύ καλό κανονισμό ταυτοποίησης. Αλλά και εκεί υπάρχουν ανέντιμοι κτηνοτρόφοι, οι οποίοι πολύ συχνά χρησιμοποιούν πλαστά ωτοσήματα, και αυτό το σύστημα χρησιμοποιείται ιδιαίτερα από τη μαφία των ορμονών. Η προμήθεια επιπλέον κενών ή λευκών ωτοσημάτων ή διαβατηρίων αποτελεί στην πραγματικότητα μία νόμιμη παρακίνηση για απάτη.
<P>
Δεύτερη παρατήρηση: ζητείται ένα εθελοντικό σύστημα σήμανσης. Συμμερίζομαι την άποψη του κ. Παπαγιαννάκη ότι ένα παρόμοιο σύστημα θα οδηγήσει σε μία διττή αγορά, γεγονός που είναι μη κοινωνικό. Αφενός, θα υπάρχει μία ακριβή αγορά σεσημασμένων προϊόντων και, αφετέρου, μία φθηνή αγορά με μη σεσημασμένα προϊόντα, και αυτό δεν είναι δυνατό. Για το λόγο αυτό είναι αποδεκτό μόνο ένα γενικό και υποχρεωτικό σύστημα σήμανσης.
<P>
Και τέλος, ακόμη αυτό: υπάρχει ένας αριθμός επιχειρήσεων, οι οποίες διαθέτουν ένα ηλεκτρονικό σύστημα για την ταυτοποίηση των βοοειδών. Πρόκειται για μια ηλεκτρονική αναγνώριση μέσω τσιπς, τα οποία εμφυτεύονται στα βοοειδή. Κατ'αυτόν τον τρόπο, οι μετακινήσεις καταγράφονται αυτόματα, και αυτό δεν είναι μόνο χρήσιμο για τον εκτροφέα αλλά και για τα ηλεκτρονικά συστήματα των σφαγείων και επίσης για τις κεντρικές τράπεζες δεδομένων. Τώρα θα ήθελα να θέσω μία ερώτηση στην Επιτροπή: έχει μελετήσει ο κ. Schleicher αυτό το σύστημα; Είναι δυνατό να εφαρμοσθεί και ποιο θα είναι το κόστος του; Επ'αυτών των ερωτήσεων θα επιθυμούσα απαντήσεις.

<SPEAKER ID=30 NAME="Bellerι">
Κυρία Πρόεδρε, Επίτροπε κ. Fischler, η έκθεση του κ. Παπαγιαννάκη σχετικά με τη σήμανση του βόειου κρέατος αξίζει θετικές εκτιμήσεις, κυρίως για την προβολή της υποχρεωτικής σήμανσης, με στόχο την προσκόμιση ευκρινών ενδείξεων για τους καταναλωτές των κρεάτων ή των προϊόντων με βάση το βόειο κρέας.
<P>
Αναμφισβήτητα, αν το μέτρο αυτό είχε υιοθετηθεί στο παρελθόν, θα είχε επιτευχθεί ευρύτερη προστασία από τους κινδύνους της σπογγοειδούς εγκεφαλοπάθειας των βοοειδών. Σήμερα, αυτή η σήμανση είναι προαιρετική και για τον λόγο αυτό, η Συνέλευση, με την έγκριση της έκθεσης απορρίπτει ταυτόχρονα την αντίθετη πρόταση της Επιτροπής.
<P>
Απαιτούνται σύνεση και τόλμη επιλογής ανάμεσα στην προσπάθεια ανάκτησης της εμπιστοσύνης των καταναλωτών και στην εξυπηρέτηση των συμφερόντων κάποιων κτηνοτρόφων, που προσπαθούν να αποκρύψουν από τους πολίτες τα στοιχεία που θα έπρεπε να αναγράφονται στην ετικέτα, όπως η προέλευση, η επεξεργασία, η προθεσμία λήξης, οι προσθετικές ουσίες που χρησιμοποιήθηκαν για το προϊόν εμπορίου. Εγκρίνω τους ισχυρισμούς του εισηγητή σχετικά με την υποχρέωση σήμανσης και εκ μέρους των εισαγωγέων κρεάτων ή παράγωγων από τρίτες χώρες.
<P>
Η Εθνική Συμμαχία επιδοκιμάζει τη σήμανση του βόειου κρέατος και των παράγωγων, με πλήρη συνείδηση ότι κάποια μέτρα για τον έλεγχο των ζώων συνεπάγονται καθόλου ευκαταφρόνητες λειτουργικές δυσχέρειες και απαιτούν αξιόλογες οργανωτικές και χρηματοοικονομικές προσπάθειες.
<P>
Σε μια προηγούμενη παρέμβασή μου σχετικά με τη σπογγοειδή εγκεφαλοπάθεια των βοοειδών ανέφερα το απόφθεγμα dura lex, sed lex. Σήμερα η αντιμετώπιση του προβλήματος δεν είναι μονόπλευρη, συνεπώς δεν πρέπει να ληφτεί υπόψη αποκλειστικά η προφύλαξη, με την αναγνώριση και καταχώρηση των βοοειδών και την ηλεκτρονική τράπεζα στοιχείων αλλά επιβάλλεται και η μέγιστη διαφάνεια κατά τη διάδοση του προϊόντος. Υπερψηφίζουμε, συνεπώς, τη σήμανση των κρεάτων και των παράγωγων βάσης. Πρέπει να επιτευχτεί ομοφωνία τουλάχιστον γύρω από το ζήτημα της υποχρεωτικής πληροφόρησης σχετικά με την προέλευση και την επεξεργασία των κρεάτων. Θα υπερψηφίσουμε τις σχετικές τροπολογίες.

<SPEAKER ID=31 LANGUAGE="EN" NAME="Hardstaff">
Κυρία Πρόεδρε, θα ήθελα αρχικά να συγχαρώ όλους τους εισηγητές και ειδικά τον κ. Παπαγιαννάκη για την εξαιρετική δουλειά που έκαναν, τόσο στην έκθεση του κυρίου Παπαγιαννάκη για τη σήμανση του βοείου κρέατος αλλά και στη σύνταξη της γνωμοδότησης εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών επί της έκθεσης του κ. Mayer για την αναγνώριση των ζώων.
<P>
Όλοι γνωρίζουμε το ιστορικό που προηγήθηκε των δύο αυτών εκθέσεων, όπως και εκείνης του κ. Olsson, που συνέδεσε μεταξύ τους η Επιτροπή. Ένα από τα θεμελιώδη ζητήματα που προέκυψαν χθες κατά τη διάρκεια της μακροσκελούς συζήτησής μας επί της έκθεσης της ειδικής επιτροπής που συστήθηκε για τη ΣΕΒ ήταν η ανάγκη αναγνώρισης και ελέγχου των βοοειδών προκειμένου να εξαλειφθεί η ΣΕΒ. Ένα από τα μεγάλα προβλήματα ως προς την αναγνώριση ζώων κατάλληλων για σφαγή στο Ηνωμένο Βασίλειο ήταν η έλλειψη αρχείων που να τηρούνται με ακρίβεια.
<P>
Ορισμένες φορές, τόσο οι παραγωγοί όσο και οι καταναλωτές έβλεπαν κοπάδια χωρίς ΣΕΒ να οδηγούνται πρώτα στα σφαγεία και εκείνα στα οποία είχαν παρουσιαστεί περιπτώσεις ΣΕΒ να παραμένουν σε μία κατάσταση ρευστότητας, αφού οι ιδιοκτήτες τους ήξεραν ότι τα ζώα τους θα θανατώνονταν κάποτε αλλά δε γνώριζαν αν θα πρέπει να αγοράσουν πρόσθετες ζωοτροφές για το χειμώνα ή όχι. Οι προτάσεις για τη σωστή καταχώριση των κοπαδιών με ετικέτες στο αυτί, διαβατήρια των ζώων και βάσεις δεδομένων ηλεκτρονικών υπολογιστών είναι ιδιαίτερα θετικές. Είναι σημαντικό να μπορούν να ελεγχθούν εύκολα οι πληροφορίες για την προέλευση του ζώου, το κοπάδι, την ημερομηνία γέννησης και το χώρο εκτροφής.
<P>
Με δεδομένη την κατάσταση που επικρατεί στην Ευρώπη σήμερα, η Επιτροπή Περιβάλλοντος προτείνει τροπολογίες με στόχο την παροχή πρόσθετων πληροφοριών αναφορικά με την εκτροφή, τις ορμόνες και τα φάρμακα. Οι καταναλωτές ανησυχούν όλο και περισσότερο για τις επιδράσεις που έχει στην ανθρώπινη υγεία η υπερβολική έκθεση στα αντιβιοτικά. Πράγματι, αν η εκτροφή των ζώων γίνεται με περισσότερο εκτατικό τρόπο, όπως είπαμε χθες, δε θα υπάρχουν οι ίδιοι φόβοι μόλυνσης που οδήγησαν στη γενικευμένη προσθήκη αντιβιοτικών στις ζωοτροφές.
<P>
Οι καταναλωτές θέλουν να γνωρίζουν ότι δε λαμβάνουν υπερβολικές ποσότητες υπολειμμάτων αντιβιοτικών τρώγοντας κρέας. Αυτός είναι, άλλωστε, και ο λόγος που το πρόγραμμα περί σήμανσης συνάδει με εκείνο της καταχώρισης που πρέπει να ξεκινήσει ώστε να παρέχονται οι απαιτούμενες πληροφορίες για τη σήμανση των βοοειδών. Ορθά πρότεινε ο κ. Παπαγιαννάκης να είναι υποχρεωτική η σήμανση και στις διατάξεις αυτές να περιλαμβάνεται όχι μόνο το βόειο κρέας αλλά και τα προϊόντα που το περιέχουν ως βάση. Αυτό είναι ιδιαίτερα σημαντικό, επειδή τις περισσότερες φορές υπάρχει κίνδυνος μόλυνσης από τα μεταποιημένα προϊόντα του βοείου κρέατος παρά από το ίδιο το βόειο κρέας. Ο λόγος είναι πως τα μεταποιημένα αυτά προϊόντα παράγονται συχνά από τεχνικά επεξεργασμένο κρέας και από τμήματα του σφαγίου που δε διατίθενται, φυσιολογικά, ούτε στα σούπερ μάρκετ ούτε στα κρεοπωλεία.
<P>
Εδώ δεν πρόκειται μόνο για τη ΣΕΒ. Πιο πολλοί είναι εκείνοι που πέθαναν πρόσφατα από Ε Coli στο Ηνωμένο Βασίλειο παρά από τη νέα μορφή της ασθένειας Κρόιτσφελντ-Γιάκομπς, επειδή κατανάλωσαν μολυσμένα προϊόντα βοείου κρέατος. Οι πολύ ηλικιωμένοι και τα νεαρά άτομα είναι ιδιαίτερα ευάλωτα σε τέτοιες μολύνσεις. Φυσικά, η τήρηση των κανόνων υγιεινής και το καλό μαγείρεμα μπορούν να μειώσουν τον κίνδυνο αλλά, αν οι παραγωγοί γνωρίζουν ότι τα προϊόντα αυτά θα πρέπει να φέρουν σήμανση που να προσδιορίζει την ακριβή προέλευση του κρέατος, συμπεριλαμβανομένης και της ζωοτροφής, θα τους δοθεί έτσι ένα ουσιαστικό κίνητρο να διασφαλίσουν ότι τα συγκεκριμένα προϊόντα κρέατος προέρχονται από υγιεινές και μόνο πρώτες ύλες.
<P>
Με την εμφάνιση της ΣΕΒ και της νέας μορφής της ασθένειας Κρόιτσφελντ-Γιάκομπς στους ανθρώπους, εμείς οι Ευρωπαίοι και ειδικά οι κάτοικοι του Ηνωμένου Βασιλείου λάβαμε τη φρικιαστική προειδοποίηση ότι δεν πρέπει να διακυβεύουμε την υγεία ούτε των ανθρώπων ούτε των ζώων στο κυνήγι της μεγιστοποίησης του κέρδους. Πρέπει να εξετάσουμε τις μεθόδους της αγροτικής παραγωγής, να ελέγχουμε με μεγαλύτερη ακρίβεια τα συστατικά των τροφίμων που καταναλώνουμε και να παρέχουμε στους καταναλωτές μας την πληροφόρηση που απαιτούν ώστε να αποκτήσουν εμπιστοσύνη στον υγιεινό χαρακτήρα των τροφίμων που αγοράζουν και καταναλώνουν.
<P>
Η Επιτροπή Περιβάλλοντος (σίγουρα, πάντως, οι σοσιαλιστές μέλη της) πιέζει έντονα την Επιτροπή αναφορικά με τις απαιτούμενες πληροφορίες, την ανάγκη να γίνει υποχρεωτικό το σύστημα σήμανσης και να καλύψει και τα προϊόντα με βάση το βόειο κρέας πέρα από το κρέας αυτό καθαυτό, καθώς και την ανάγκη να σημειωθεί γρήγορα πρόοδος στην κατεύθυνση της υλοποίησης των μέτρων αυτών. Η Σοσιαλιστική Ομάδα θεωρεί ότι οφείλουμε να προστατεύσουμε τη δημόσια υγεία και τον Ευρωπαίο καταναλωτή. Οι παραγωγοί μας και η βιομηχανία βοείου κρέατος μόνο να ωφεληθεί μπορεί, μακροπρόθεσμα, από την επανάκτηση της τεκμηριωμένης εμπιστοσύνης των καταναλωτών.

<SPEAKER ID=32 LANGUAGE="DE" NAME="Schierhuber">
Kύριε Eπίτροπε, αξιότιμοι κυρίες και κύριοι συνάδελφοι, το έργο του Eυρωπαϊκού Kοινοβουλίου χαρακτηριζόταν ουσιαστικά, τον τελευταίο καιρό, από τη ΣEB. H έκθεση της Eξεταστικής Eπιτροπής προσπάθησε να φωτίσει το παρελθόν, κι έχω την πεποίθηση πως αυτό δε θα μείνει χωρίς συνέπειες. Tώρα όμως νομίζω πως θα πρέπει να προχωρήσουμε στη χάραξη των αξόνων για το μέλλον. Θα πρέπει να δούμε την παρούσα καταστροφή, ως ευκαιρία για να πετύχουμε βελτιώσεις. Bελτίωση όμως σημαίνει κυρίως, να ξανακερδίσουμε την εμπιστοσύνη των καταναλωτών, η οποία χάθηκε τα προηγούμενα χρόνια, κατά τρόπο δραματικό. Δεν χρειάζεται να αναφέρω ενώπιον του Σεβαστού Σώματος και πάλι ότι, λόγω της κρίσης της ΣEB, πάρα πολλές αγροτικές εκμεταλλεύσεις συμπαρασύρθηκαν σε μια κρίση επιβίωσης. Θα πρέπει λοιπόν να καταφέρουμε, με άμεσα μέτρα, να βοηθήσουμε αυτούς τους αγρότες που περιήλθαν σε δύσκολη κατάσταση σ' ολόκληρη την Eυρώπη, χωρίς να φταίνε, και να αναθερμάνουμε την κατανάλωση κρέατος.
<P>
H σήμανση των βοοειδών, του βοδινού κρέατος και των προϊόντων με βάση το κρέας, είναι αναπόφευκτη. Στόχος θα πρέπει να είναι, να καταργηθεί η ανωνυμία του κρέατος. O καταναλωτής στο σουπερμάρκετ όχι μόνο θα πρέπει να έχει μια εγγύηση ποιότητας, αλλά και να μπορεί να καταλάβει επακριβώς από πού προέρχεται το κρέας. Aναλόγως απαραίτητο θεωρώ επίσης το να γίνει η σήμανση όσο το δυνατόν πιο γρήγορα και να εφαρμοστεί υποχρεωτικά, και μάλιστα και για τα βοοειδή και για το βοδινό κρέας. Γνωρίζω ήδη πολύ καλά πως αυτό συνεπάγεται μεγάλη οργανωτική και οικονομική δαπάνη, αλλά ήδη ο τομέας των βοοειδών έχει υποστεί πάρα πολλές ζημιές για να μπορέσει να αρκεστεί σε μισές λύσεις. Nομίζω πως το προτεινόμενο σύστημα σήμανσης των βοοειδών, με τα αναγνωριστικά ενώτια για τη σήμανση των μεμονωμένων ζώων, τις πληροφορικές τράπεζες δεδομένων, τα διαβατήρια των βοοειδών και τα συστήματα λογιστικής καταγραφής στις εκμεταλλεύσεις, μπορεί να λειτουργήσει καλά, αν υπάρχει θέληση. Eκτός από τα κράτη μέλη, εναπόκειται και στην Eπιτροπή ιδιαίτερα, να φροντίσει για την αναγκαία τεχνική υποδομή. Δεν επιτρέπεται να προκύψουν δυσανάλογα μεγάλα έξοδα, ιδιαίτερα για τους μικροπαραγωγούς.
<P>
Nομίζω πως από την καταστροφή της ΣEB μπορούμε να μάθουμε ακόμη πως, μελλοντικά, δε θα παίζει ρόλο μόνον η αγορά και το κέρδος, αλλά θα πρέπει να λαμβάνεται ανάλογα υπόψη και η προστασία των καταναλωτών και η προστασία της υγείας. Πολύ σημαντικό είναι για μένα, το να υπόκεινται στα ίδια αυστηρά κριτήρια και στην υποχρέωση σήμανσης και οι εισαγωγές από τρίτες χώρες. Δεν επιτρέπεται, σε εύθετο χρονικό διάστημα, να υπάρχει σνίτσελ στην Eυρωπαϊκή Ένωση, του οποίου η προέλευση να μην είναι σαφώς κατανοητή. Yπάρχουν δεοντολογικά και ηθικά όρια. Oι πολιτικοί είναι υποχρεωμένοι να τα αναγνωρίζουν και να ενεργούν σύμφωνα μ' αυτά. Θα πρέπει να παίρνουν πολύ στα σοβαρά τα μελήματα και τις ανάγκες των πολιτών της Eυρώπης.

<SPEAKER ID=33 LANGUAGE="FR" NAME="Guinebertiθre">
Κυρία Πρόεδρε, στις 20 του περασμένου Μαρτίου, η δήλωση σχετικά με την πιθανή μετάδοση της ΣΕΒ στον άνθρωπο από την κατανάλωση βοείου κρέατος προκάλεσε μια απεριόριστη κρίση στην εμπιστοσύνη του καταναλωτή και, επίσης είχε ως αποτέλεσμα μια οικονομική ζημία χωρίς προηγούμενο για τους βοοτρόφους. Τα θεσμικά μας όργανα προσπάθησαν να αναλάβουν δράση. Έχουν περάσει ήδη έντεκα μήνες και επιτέλους συζητούμε σοβαρά για ρύθμιση, για καταχώρηση των βοοειδών, για σήμανση και παρακολούθηση. Ποτέ δεν είναι αργά να κάνουμε κάτι σωστό. Ο καταναλωτής έχει ακόμη κάθε λόγο να δυσπιστεί εφόσον γνωρίζει τις συνθήκες κάτω από τις οποίες λειτουργούν ορισμένες κτηνοτροφικές εκμεταλλεύσεις ζώων που προορίζονται για διατροφή, τα προϊόντα διατροφής και τα φάρμακα που χρησιμοποιούνται, και τα αποτελέσματα που μπορεί να έχουν στην υγεία του. Είναι καιρός να τον καθησυχάσουμε, στο όνομα των κτηνοτρόφων που κάνουν καλά τη δουλειά τους και «τιμωρούνται» κι εκείνοι.
<P>
Μια σημαντική έλλειψη των ευρωπαϊκών κειμένων και της εφαρμογής τους έχει γίνει σήμερα εκρηκτική: η ανεπάρκεια της οδηγίας 92, η οποία ορίζει το πλαίσιο του συστήματος αναγνώρισης των βοοειδών, αλλά και η αξιοθρήνητη εφαρμογή της. Στην πραγματικότητα, ορισμένες χώρες άρχισαν να την εφαρμόζουν μόλις το 1996.
<P>
Η έκθεση Mayer επιβεβαιώνει την πρόταση κανονισμού για την ταυτοποίηση και την καταχώρηση των ζώων, αλλά και με σκοπό να ευνοηθεί μια αποτελεσματική υγειονομική παρακολούθηση των κοπαδιών καθώς και η διαχείριση των επιδομάτων εκτροφής. Η δημιουργία άμεσων βάσεων δεδομένων είναι επιτακτική. Η απλούστευση της οδηγίας σχετικά με την παρακολούθηση των προϊόντων προερχόμενων από τρίτες χώρες είναι επίσης αναγκαία. Όσον αφορά την άμεση και υποχρεωτική σήμανση για το βόειο κρέας και τα παράγωγά του, είναι απαραίτητη. Στην πραγματικότητα αποτελεί, βεβαίως, το σημαντικότερο μέτρο που πιθανό να αποκαταστήσει την αξιοπιστία. Και το υποστηρίζουμε, όπως υποστηρίζουμε τη θέσπιση κυρώσεων. Η εμπιστοσύνη δεν θεσπίζεται, κερδίζεται. Στην προκειμένη περίπτωση, ξανακερδίζεται. Για το λόγο αυτό υποστηρίζουμε το περιεχόμενο αυτών των τριών εκθέσεων και συγχαίρουμε τους εισηγητές.

<SPEAKER ID=34 NAME="Anttila">
 Αξιότιμη κυρία Πρόεδρε, κύριε Επίτροπε, κατ΄αρχάς θα ήθελα να ευχαριστήσω τους εισηγητές για τις σημαντικές εκθέσεις τις οποίες έχουν εκπονήσει. Οι καταναλωτές απαιτούν, αφενός, να τρέφονται με υγιεινά και ασφαλή ζωικής προέλευσης προϊόντα και αφετέρου, να εξασφαλισθεί ότι τα ζώα εκτρέφονται και μεταφέρονται υπό συνθήκες που να εκπληρούν τις απαιτήσεις για μια υψηλού επιπέδου προστασία των ζώων. Λόγω της αρνητικής εικόνας η οποία έχει σχηματισθεί στους πολίτες εν σχέσει, ιδίως, με τις μεταφορές ζώων εντός της Ένωσης, η Κοινότητα οφείλει να λάβει άμεσα μέτρα για τη βελτίωση της κατάστασης.
<P>
Η Ομάδα του ΦΙΛ πιστεύει ότι τόσο η υποχρεωτική εφαρμογή ενός συστήματος αναγνώρισης και καταχώρισης όσο και η σήμανση του βοείου κρέατος αποτελούν απαραίτητες προϋποθέσεις προκειμένου να αποκατασταθεί η εμπιστοσύνη των καταναλωτών στο βόειο κρέας και στα προϊόντα με βάση το βόειο κρέας. Η εφαρμογή ενός υποχρεωτικού συστήματος σήμανσης είναι, οπωσδήποτε, αποτελεσμαστικότερη απ' αυτήν ενός προαιρετικού. Σύμφωνα με την γνωμοδότηση του Κοινοβουλίου, προϋποθέσεις για την ανελλειπή παρακολούθηση των ζώων σε ότι αφορά τον τόπο γέννησής τους, τις μεταφορές τους, τους τόπους εκτροφής τους, την σφαγή τους κτλ. αποτελούν η θέσπιση ενός πλήρους συστήματος για την έκδοση διαβατηρίων για τα ζώα το οποίο θα ισχύει σε ολόκληρη την Ένωση και η συγκέντρωση ηλεκτρονικών βάσεων δεδομένων. Στο αιτιολογικό μέρος της έκθεσης υπογραμμίζεται, απόλυτα δικαιολογημένα, ότι το σύστημα αυτό δεν θα πρέπει να είναι υπερβολικά πολύπλοκο, γραφειοκρατικό και δαπανηρό. Επιπλέον, στην έκθεση διατυπώνεται η άποψη ότι προκειμένου να αποφευχθούν τυχόν επικαλύψεις λόγω της εφαρμογής, π.χ., τεσσάρων επί μέρους συστημάτων, πρέπει να θεσπισθεί ένα -και μοναδικό- ενιαίο σύστημα. Γι αυτό και αναρωτιέμαι εάν θα ήταν προτιμότερο να εκδίδονται διαβατήρια μόνο για τα ζώα τα οποία μεταφέρονται από το ένα κράτος στο άλλο.
<P>
Η στοιχειώδης λογική υπαγορεύει ότι κατά την εφαρμογή του συστήματος στα κράτη μέλη οι διάφορες δράσεις και δαπάνες πρέπει να είναι ανάλογες με τα επιδιωκόμενα ωφέλη. Παρόλο ότι η δομή παραγωγής διαφέρει από χώρα σε χώρα, γεγονός το οποίο πρέπει βεβαίως να λαμβάνεται και αυτό υπόψη, πιστεύω ότι δεν χρειάζεται να γίνουν αλλαγές σε κράτη μέλη στα οποία έχει αποδειχθεί ότι το συγκεντρωτικό μητρώο για τα ζώα λειτουργεί αποτελεσματικά και ότι περιέχει όλες τις απαραίτητες πληροφορίες. Δεδομένου ότι η αποκατάσταση της εμπιστοσύνης των καταναλωτών είναι ιδιαιτέρως σημαντική, προτείνω τόσο στα κράτη μέλη όσο και στην Επιτροπή να καταβάλουν προσπάθειες ούτως ώστε να καταστεί δυνατή η εφαρμογή όσο το δυνατόν συντομότερα - ενδεχομένως και προ του πέρατος του τρέχοντος έτους - του συστήματος αυτού.
<P>
Η έκθεση, επίσης, του συναδέλφου κυρίου Όλσον σχετικά με τον καθορισμό των αρχών που διέπουν την οργάνωση κτηνιατρικών ελέγχων σε προϊόντα προελεύσεως τρίτων χωρών που εισέρχονται στην Κοινότητα είναι ιδιαιτέρως σημαντική όσον αφορά την προστασία της υγείας των καταναλωτών. Απαραίτητη προϋπόθεση για την σύναψη οποιασδήποτε συμφωνίας είναι να μην τίθεται με την εφαρμογή της σε κίνδυνο η υγεία των καταναλωτών ή των ζώων. Η νομοθεσία οποιασδήποτε τρίτης χώρας θα θεωρείται ισότιμη με την αντίστοιχη της ΕΕ μόνο εάν το επίπεδο προστασίας στη χώρα αυτή είναι τουλάχιστον εξίσου υψηλό με αυτό της Κοινότητας. Ως εκπρόσωπος της Φινλανδίας εφιστώ την προσοχή των αρμοδίων αρχών της ΕΕ στο γεγονός αυτό, και τους καλώ να σεβασθούν την αρχή αυτή δεδομένου ότι γνωρίζω ότι η ΕΕ θά ήταν πρόθυμη ακόμη και να μειώσει το σημερινό της επίπεδο προστασίας προκειμένου να καταστεί δυνατή η σύναψη συμφωνίας ιδίως με τις ΗΠΑ, γεγονός το οποίο θα είχε ως αποτέλεσμα να αυξηθούν τα έσοδά της από τις εξαγωγές. Ελπίζω ότι η κρίση που προκλίθηκε λόγω της ΣΕΒ θα πείσει επί τέλους την Ευρωπαϊκή Επιτροπή ότι το εμπόριο και η επιχειρηματική δραστηριότητα πρέπει πάντα να ασκούνται βάσει ηθικών κανόνων και υψηλών ιδανικών και να μην δημιουργούνται προϋποθέσεις για την εξαγορά συνειδήσεων. Οι διατάξεις περί προστασίας των ζώων πρέπει να συμπεριληφθούν και στις συμφωνίες αυτές.

<SPEAKER ID=35 LANGUAGE="FR" NAME="Barthet-Mayer">
Κυρία Πρόεδρε, πρέπει να πάρουμε τουλάχιστον δύο μαθήματα από την κρίση της ΣΕΒ: το πρώτο είναι ότι, στο θέμα της ζωικής παραγωγής, καλύτερα περισσότεροι έλεγχοι από καθόλου έλεγχος, και το δεύτερο, ότι δε μπορούμε πλέον να έχουμε εμπιστοσύνη στις μόνες πράξεις και αποφάσεις των κρατών μελών για τη χορήγηση της κοινοτικής εγγύησης σε οποιοδήποτε προϊόν διατροφής. Για την ασφάλεια των ευρωπαίων καταναλωτών, ένας γενικός κοινοτικός έλεγχος είναι περισσότερο παρά ποτέ απαραίτητος. Η Επιτροπή στηρίζεται στην αυταπάτη ότι η αναφορά της γεωγραφικής προέλευσης αρκεί να προστατεύσει τον καταναλωτή, και προτείνει επομένως προαιρετική σήμανση. Ο κ. Παπαγιαννάκης επιθυμεί, δικαίως, τη βελτίωση αυτού του, κάτι παραπάνω από ελλιπούς συστήματος χάριν της εισαγωγής επιπλέον ενδείξεων, όπως τόπος γέννησης του ζώου, ράτσα, φύλο αλλά και περιοχή εκτροφής και πάχυνσης και τη μέθοδο αναπαραγωγής. Οι τροπολογίες αυτές της Επιτροπής Γεωργίας και Ανάπτυξης της Υπαίθρου συναντούν τις τροπολογίες της Επιτροπής Περιβάλλοντος, Δημόσιας Υγείας και Προστασίας των Καταναλωτών - μια φορά, δεν συνηθίζεται - και αποσκοπούν στο να καταστήσουν υποχρεωτική τη σήμανση των κρεάτων και των παράγωγων προϊόντων. Προφανέστατα, υποστηρίζουμε σταθερά αυτή την πορεία.
<P>
Μετά από την υπόθεση της ΣΕΒ, κατά την οποία η Επιτροπή δεν στάθηκε καθόλου στο ύψος της περιστάσεως, η αβεβαιότητα που παραμένει απαιτεί περισσότερο παρά ποτέ να επικαλεστούμε την αρχή της προφύλαξης. Από την άλλη πλευρά, η εν λόγω υποχρεωτική σήμανση πρέπει να συνδέεται με το παραπάνω σύστημα, της καταχώρησης κατά τη γέννηση και τη διαρκή ταυτοποίηση που προτείνει ο κ. Mayer. Η επικαιρότητα μας επιβάλλει σήμερα, τον εντοπισμό των κατοικίδιων ζώων ως στοιχειώδη εγγύηση, τόσο για τους κτηνοτρόφους όσο και για τους καταναλωτές. Παρόλα αυτά, χρειάζεται ένα σύστημα που να είναι αποτελεσματικό χωρίς να είναι υπερβολικά καταναγκαστικό για τον κτηνοτρόφο. Ο νέος κανονισμός πρέπει να προβλέπει μια ταυτοποίηση μοναδική σε ευρωπαϊκό επίπεδο, χωρίς την οποία τα μαθήματα από την κρίση της ΣΕΒ δε θα έχουν χρησιμεύσει ιδιαίτερα. Για να είναι εφαρμόσιμος από τους κτηνοτρόφους σε καθημερινή βάση, ο κανονισμός θα πρέπει να παραμείνει απλός και να συγκεντρώνει σε μια και μόνη διαδικασία τις τρέχουσες διοικητικές υποχρεώσεις, την τήρηση της κατάστασης και την ενημέρωση της αρμόδιας αρχής (κριτήρια και πληροφορίες του διαβατηρίου). Η απαίτηση αυτή θα μπορούσε να περιοριστεί σε μια κατάσταση, ένα αντίγραφο της οποίας θα προορίζεται αποκλειστικά στην αρμόδια υπηρεσία, και ένα δεύτερο στο διαβατήριο. Τέλος, αφού πρέπει να πάρουμε τα μαθήματα της επικαιρότητας, φαίνεται παράλογο και επικίνδυνο να μην επιβληθεί η επίσκεψη ελεγκτή στις εκτροφές με σκοπό την επαλήθευση των «δακτυλίων» και του πληθυσμού. Με το ίδιο πνεύμα, υποστηρίζουμε, σαφώς, την εισήγηση του κ. Olsson.
<P>
Αγαπητοί συνάδελφοι, προτείνω να αναλογιστείτε το γεγονός ότι έχουμε μπροστά μας τρεις εισηγήσεις σχετικά με ένα λεπτό θέμα, τρεις αποδείξεις ότι η Επιτροπή συνεχίζει να επιλαμβάνεται του θέματος μόνο κατά το ήμισυ, για να μη δυσαρεστήσει ορισμένα συστήματα που προβάλλονται ως άκρως φιλελεύθερα και που είναι, συνεπώς, τα πιο ευνοϊκά για απάτη.

<SPEAKER ID=36 LANGUAGE="DE" NAME="Graefe zu Baringdorf">
Kυρία Πρόεδρε, αξιότιμοι κυρίες και κύριοι συνάδελφοι, σύμφωνα με τη συζήτηση για τη ΣEB, πρόκειται για έναν σημαντικό τομέα, τη σήμανση δηλαδή των ζώων, αλλά και του βοδινού κρέατος. Συμφωνήσαμε στην Eπιτροπή Γεωργίας και Aνάπτυξης της Yπαίθρου ότι θα πρέπει να ισχύσει η υποχρεωτική σήμανση και για προϊόντα βοδινού κρέατος. Eλπίζω ότι η Eπιτροπή θα μας ακολουθήσει εδώ, επειδή έχουμε την άποψη πως όχι μόνον οι γεωργικές εκμεταλλεύσεις θα πρέπει να αναλάβουν εδώ υποχρεώσεις - αυτό είναι σωστό και το υποστηρίζουμε κι εμείς, ως γνωστόν, - αλλά και η μεταποιητική βιομηχανία. H τάση της μεταποιητικής βιομηχανίας να αγοράζει κατά το δυνατόν φθηνά και ανώνυμα, θα πρέπει να ανακοπεί, προς το συμφέρον των καταναλωτών αλλά και των παραγωγών, επειδή τότε θα μειωθούν οι δυνατότητες αλλαγής των προμηθευτών.
<P>
Aυτό είναι κάτι που αφορά, πρώτον, μια λογική διαμόρφωση των τιμών παραγωγού, αλλά αφορά και τους καταναλωτές, ώστε να μπορούν να καταλαβαίνουν από πού έρχεται το κρέας. Kαι για να το πω κάπως απλοϊκά: Aν αγόρασα το κρέας από την εκμετάλλευση Meier και μου άρεσε σαν καταναλωτή - απ' αυτό συμπεραίνω ότι παράγουν καλό βοδινό κρέας - τότε, την επόμενη φορά, αν, βάσει του σημειώματος, δεν προέρχεται από την εκμετάλλευση Meier, θα ρωτήσω, γιατί άραγε χάλασε η συνεργασία των επιχειρήσεων; Aν μου απαντήσουν ότι μπόρεσαν να αγοράσουν φθηνότερα σε μια άλλη εκμετάλλευση - αυτός δηλαδή είναι κατά κανόνα ο λόγος για τον οποίο γίνεται η αλλαγή - τότε αυτό δεν αποτελεί κριτήριο ποιότητας, αλλά μια καθαρά επιχειρηματική ενέργεια, που ίσως να μη γίνεται κατανοητή από τους καταναλωτές. Θα λένε το εξής: Θα ήθελα να μείνω στο δοκιμασμένο προμηθευτή τον οποίο εμπιστεύομαι, κι έτσι θα αποκτήσουμε ισχυρότερη θέση στην αγορά.
<P>
Eπιτρέψτε μου, τέλος, να πω και μια σκέψη ακόμη. Δεν επιτρέπεται, κύριε Fischler, με όλες αυτές τις καταχωρήσεις, να έχουμε τη γνώμη, ότι καταχώρηση σημαίνει καταπολέμηση της ΣEB. Aν, καταχωρημένα ζώα, τα ταΐζουμε με μολυσμένα κρεατάλευρα, θα τρελαθούν καταχωρημένα; αυτό είναι σαφές. Eίναι βοηθητικό μέσο και επισήμανση προς τους καταναλωτές, αλλά όχι μέσο κατά της ΣEB, για να το πω και πάλι κατηγορηματικά.

<SPEAKER ID=37 LANGUAGE="FR" NAME="Happart">
Κυρία Πρόεδρε, στο τέλος της δεκαετίας του 80, το Ευρωπαϊκό Κοινοβούλιο ενέκρινε την έκθεση Borgho σχετικά με την καθιέρωση ετικετών στα προϊόντα διατροφής ονομασίας προελεύσεως. Μέχρι σήμερα, δεν έχουμε ακόμη πραγματικά προετοιμαστεί έτσι ώστε η εν λόγω έκθεση να αποφέρει αποτελέσματα. Πιστεύω, κύριε Επίτροπε, ότι αυτό που σας ζητάμε με αυτές τις τρεις εκθέσεις αντιπροσωπεύει μια εργασία τιτάνα, αλλά είναι αναγκαίο για να εξασφαλιστεί η εμπιστοσύνη του ευρωπαίου πολίτη και καταναλωτή στους θεσμούς αυτούς.
<P>
Η σήμανση, η ποιότητα, η απάτη, η δυνατότητα εντοπισμού, όλα τα παραπάνω σημεία παραμένουν και αναρωτούμαστε ακόμη σήμερα, πως κατέστη δυνατό να πάρουμε τόσο ελαφρά το συμβόλαιο αυτό μεταξύ των αρχών και των καταναλωτών. Κατά κάποιο τρόπο, δεν μπορούμε να πούμε σήμερα, όταν καταναλώνουμε προϊόντα που εισάγονται από τη Μεγάλη Βρετανία, αν περιέχουν ή όχι ζελατίνη. Τα προϊόντα αυτά κυκλοφορούν. Έχω πληροφορηθεί ότι τα προβλήματα αυτά τίθεντο επίσης στο πλαίσιο του αριθμού κυκλοφορίας, όταν τα ζώα αλλάζουν κράτος και το κράτος υποδοχής τους επιθυμεί την επανεγγραφή των ζώων σύμφωνα με τον δικό του αριθμό κυκλοφορίας. Όλα αυτά προκαλούν καθυστερήσεις που επιτρέπουν φυσικά, την απάτη. Κανένας δεν είναι προφυλαγμένος, κανείς δεν μπορεί να εγγυηθεί ότι θα παίζει το παιχνίδι μέχρι το τέλος. Είναι ο δικός μας ρόλος, ο δικός σας ρόλος να απαιτήσετε να δημιουργηθεί ένα σύστημα που να επιτρέπει την εξασφάλιση του εντοπισμού.
<P>
Κύριε Επίτροπε, η διαφάνεια και η συνεργασία ανάμεσα στα θεσμικά όργανα με ωθούν να σας ζητήσω το άρθρο 101 της συναπόφασης, να εφαρμοστεί και όσον αφορά την ταυτοποίηση και τον εντοπισμό, διότι δεν μπορούμε να εγγυηθούμε τη συνεκτικότητα ενός συστήματος χωρίς να απαιτούμε όλα τα σημεία να διέπονται από την ίδια διαδικασία, αυτήν της διαφάνειας και της συνεργασίας.

<SPEAKER ID=38 LANGUAGE="DE" NAME="Keppelhoff-Wiechert">
Kύριε Eπίτροπε, αξιότιμοι κυρίες και κύριοι συνάδελφοι, αν είναι σωστά αυτά που γράφει ο τύπος, τότε οι Yπουργοί Γεωργίας έκαναν προχθές, στις Bρυξέλλες, μια συζήτηση προσανατολισμού σχετικά μ' αυτό το θέμα. Mια συζήτηση προσανατολισμού. Kατά τη γνώμη μου, η μάχη αυτή για το ηλεκτρονικό κουμπί στο αυτί του βοοειδούς, συμβάλλει ασφαλώς και προωθεί τη δυσαρέσκεια προς την Eυρώπη. Tίθεται, δε, το εξής ερώτημα: Γιατί χρειαζόμαστε, γενικά, τόσο πολύ καιρό για την εφαρμογή του συστήματος; Mαζί με τις ετικέτες για το κρέας, σχεδιάζεται και η εισαγωγή μιας ηλεκτρονικής αναγνώρισης των βοοειδών στην EE. Eίναι αμφίβολο πότε θα εφαρμοστούν τα μέτρα, και κατά πόσον θα είναι υποχρεωτικά. Kατά τη γνώμη μου, θα πρέπει το αργότερο μέχρι το τέλος της χιλιετηρίδας, να είναι υποχρεωτική, για όλα τα κράτη μέλη, η αναγνώριση και η σήμανση. Στη Γερμανία θέλουν να αρχίσουν την εφαρμογή της διάταξης αυτής την 1η Iανουαρίου 1998. Σε πολλές περιφέρειες, η απόδειξη της προέλευσης του κρέατος εφαρμόζεται με επιτυχία στην πράξη, σαν πρόγραμμα, από τώρα κιόλας. Mε τη χρήση ενός μικροτσίπ, θα τεκμηριώνονται όλες οι αναγκαίες πληροφορίες για την προέλευση, τη ράτσα και τον ιδιοκτήτη. Tα στοιχεία θα μπορούν να ανακληθούν οποτεδήποτε με έναν σαρωτή. Δεν θα ήθελα φυσικά, κύριε Eπίτροπε, το ηλεκτρονικό στοιχείο να το αφαιρεί ο πελάτης από το κυριακάτικο ψητό, στο τραπέζι του. Δηλαδή, ασφαλώς και θα πρέπει να συζητήσουμε κάπως νωρίτερα για τη λογική αφαίρεση του τσιπ, με γνώμονα την πράξη.
<P>
Θα πρέπει όμως να πω, δυστυχώς, ότι τα στάδια που ακολουθούν μετά τη γεωργία, δεν ενδιαφέρονται πάντα εξίσου για τη διαφάνεια στην αγορά. H εγγυημένη προσφορά ασφαλούς προέλευσης βοδινού κρέατος στο εμπόριο τροφίμων, παρουσιάζει πολλές ελλείψεις ακόμη. Γι' αυτό και θέτω το ερώτημα: Tι κόστος έχει αυτή η πρόταση κανονισμού; Kατά την εφαρμογή, ασφαλώς και θα υπάρξουν σημαντικές δαπάνες στα κράτη μέλη. Eδώ, κατά τη γνώμη μου, θα πρέπει να εξασφαλιστεί ότι δε θα φορτωθεί με υπερβολικά υψηλές δαπάνες η πληγωμένη ευρωπαϊκή γεωργία. Tο όλο μέτρο θα είναι σημαντικά φθηνότερο από την οικονομική επιβάρυνση που μας φόρτωσαν τώρα, με το όλο θέμα της ΣEB. H χρηματοδότηση των νέων συστημάτων θα πρέπει να ρυθμιστεί, κατά τη γνώμη μου, υποχρεωτικά, με πόρους της EE ή εθνικούς. Kαι η προβλεπόμενη αναγνώριση των εισαγομένων από τρίτες χώρες ζώων, θα πρέπει να γίνεται επίσημα, κατά την είσοδο στην Kοινότητα.

<SPEAKER ID=39 LANGUAGE="EN" NAME="Hyland">
Κυρία Πρόεδρε, επί μία ολόκληρη μέρα χθες συζητούσαμε την επίδραση της ΣΕΒ στη δημόσια υγεία και τις σοβαρές συνέπειές της για τους παραγωγούς μας, τη βιομηχανία τροφίμων και την κατάσταση στον τομέα της απασχόλησης έχοντας, βέβαια, επίγνωση, και των συνεπειών για την ανταγωνιστικότητά μας στο πλαίσιο του διεθνούς εμπορίου.
<P>
Είναι απόλυτα ορθό και δικαιολογημένο που θεσπίζουμε τους πιο αυστηρούς ελέγχους σε ολόκληρο το φάσμα της παραγωγής τροφίμων από τον παραγωγό ως τον καταναλωτή. Στη χθεσινή παρέμβασή μου τόνισα τη σημασία υλοποίησης ενός ολοκληρωμένου προγράμματος εντοπισμού, από τον παραγωγό ως τον καταναλωτή. Γνωρίζουμε σήμερα πως κάτι τέτοιο είναι δυνατό χάρη στη σύγχρονη τεχνολογία και τη σωστή κωδικοποίηση των ζώων. Στην πατρίδα μου, την Ιρλανδία, έχουμε ήδη προχωρήσει σημαντικά ως πρωτοπόροι ενός προγράμματος εντοπισμού για την εμπορία των αμνών, το πρώτο τέτοιο πρόγραμμα στην Ευρωπαϊκή Κοινότητα. Έχουμε, επίσης, προχωρήσει σημαντικά ως προς την πιο σύγχρονη τεχνολογία αναγνώρισης για όλα τα άλλα ζώα μας.
<P>
Προέρχομαι, λοιπόν, από μία χώρα όπου η παραγωγή κρέατος και του βοείου κρέατος ιδιαίτερα συνιστά σημαντικό τομέα της οικονομίας, δεδομένου ότι εξάγουμε το 85 % του συνόλου της παραγωγής μας. Είναι αυτονόητο, συνεπώς, ότι η ΣΕΒ υπήρξε καταστροφή για την Ιρλανδία. Είναι γνωστή η ποιότητα του ιρλανδικού βοείου κρέατος. Πρέπει, επίσης, να σημειωθεί ότι από την πρώτη στιγμή που εντοπίστηκε η πρώτη περίπτωση για την οποία υπήρχαν υποψίες ΣΕΒ, η Ιρλανδία υλοποίησε πρόγραμμα θανάτωσης ολόκληρων κοπαδιών. Οι παραγωγοί μας είναι τώρα τα αθώα θύματα συνθηκών πέρα από τον έλεγχό τους και η Επιτροπή πρέπει να αναγνωρίσει έμπρακτα τις οικονομικές αντιξοότητες που αντιμετωπίζουν.
<P>
Πρέπει να πω ότι μάλλον ανησυχώ για τη χθεσινή δήλωση του κ. Santer η οποία δείχνει να υπονοεί ότι η κρίση, ως απόρροια της ΣΕΒ, θα οδηγήσει σε μία πιο ριζική αναδιάρθρωση της κοινής αγροτικής πολιτικής από ότι αναμενόταν αρχικά. Αυτό για μένα είναι ένδειξη αντίδρασης πανικού και δεν πρέπει να επιτρέψουμε στις εύλογες ανησυχίες μας για τη δημόσια υγεία (φυσικά και θα πρέπει να ανησυχούμε) να μειώσουν αναίτια τη σημασία της κοινής αγροτικής πολιτικής ως ουσιαστικό μέσο διαχειριστικής στήριξης για μια βιώσιμη ευρωπαϊκή γεωργία και, ειδικότερα, τη σημασία της για τη συγκράτηση του μεγαλύτερου δυνατού αριθμού αγροτικών οικογενειών στην ευρωπαϊκή επικράτεια αλλά και στο ευρύτερο πλαίσιο της ανάπτυξης της υπαίθρου, κατεύθυνση στην οποία γνωρίζω ότι έχει δεσμευτεί απόλυτα ο σημερινός Επίτροπος κ. Fischler.
<P>
Κλείνοντας, θέλω να σημειωθεί και πάλι πόσο εκτιμώ τη δέσμευση του κυρίου Επιτρόπου απέναντι στη γεωργία και στην ανάπτυξη της υπαίθρου. Τη θέση αυτή θα την υπερασπιστώ παντού, στο πλαίσιο οποιουδήποτε προγράμματος ή φόρουμ ανά την Ευρώπη.

<SPEAKER ID=40 NAME="Virrankoski">
( FI) Αξιότιμη κυρία Πρόεδρε, η ΣΕΒ αποτελεί μια από τις μεγαλύτερες απειλές για την Ευρώπη. Γι'αυτό και πρέπει να καταβληθούν τεράστιες προσπάθειες αφενός για την εξάλειψη της ασθένειας αυτής και αφετέρου για την αποκατάσταση των ζημιών που αυτή προκάλεσε. Εξ' όσων γνωρίζουμε, τα προταθέντα μέτρα αφορούν κυρίως την ενδυνάμωση των πόρων της Επιτροπής και την βελτίωση των δυνατοτήτων όσον αφορά την παρακολούθηση. Στο Δουβλίνο πρόκειται να ιδρυθεί μια μονάδα παρακολούθησης για τις ασθένειες που προσβάλλουν τα ζώα και τα φυτά, η σήμανση των βοοειδών θα βελτιωθεί ως προς τις λεπτομέρειες, και θα συγκεντρωθούν βάσεις δεδομένων. Ακόμη, οι σημάνσεις σχετικά με την προέλευση του βοείου κρέατος θα καταστούν πιο ακριβείς, και τα εισαγόμενα κρέατα θα ελέγχονται με μεγαλύτερη προσοχή.
<P>
Μήπως, όμως, η Ευρωπαϊκή Ένωση στηρίζεται υπερβολικά στην παρακολούθηση και στην διαχείριση; Η διατήρηση του συστήματος, φερ' ειπείν, σήμανσης των βοοειδών απαιτεί την τήρηση ενός τεράστιου μητρώου. Το εν λόγω μητρώο θα αφορά εκατομμύρια ζώα τα οποία, συν τοις άλλοις, ανανεώνονται με ιδιαίτερα ταχύ ρυθμό. Στις συγκεντρωτικές βάσεις δεδομένων θα υπάρχουν πληροφορίες για τα ζώα από τα οποία προέρχονται τα βόδια, για το φύλο τους, για όλους τους τόπους βοσκής τους, η ημερομηνία σφαγής τους κτλ. Είναι άραγε δυνατό να παρακολουθούμε ανελλειπώς όλες τις κινήσεις των ζώων στην Ευρώπη μέσω συγκεντρωτικών βάσεων δεδομένων ή μήπως θα γίνουμε αίτιοι της περαιτέρω αύξησης της γραφειοκρατίας; Οι κύριοι στόχοι της παρακολούθησης έχουν άραγε επιλεγεί ορθά; Εξ όσων γνωρίζουμε, η ΣΕΒ εξαπλώθηκε λόγω του γεγονότος ότι οι εκτροφείς δεν είχαν λόγους να θέσουν υπό αμφισβήτηση τις ικανότητες και την ηθική τόσο των δημόσιων κτηνιατρικών υπηρεσιών των χωρών τους όσο και των παραγωγών ζωοτροφών με αποτέλεσμα να τρέφουν τα ζώα τους με ζωοτροφές οι οποίες παρόλο ότι ήταν νόμιμες και είχαν εγκριθεί, δεν ήταν κατάλληλες προς βρώση. Δεν πρέπει, συνεπώς, να διαθέσουμε περισσότερους πόρους για την αποφυγή παρομοίως περιστατικών; Με την εξακρίβωση, εκ των υστέρων, της προέλευσης κάποιας ύποπτης ποσότητας βοείου κρέατος δεν μπορούμε να αποκαταστήσουμε τις ήδη προκληθείσες σοβαρές ζημιές.

<SPEAKER ID=41 LANGUAGE="FR" NAME="Stirbois">
Κυρία Πρόεδρε, ουδέν κακόν αμιγές καλού. Χρειάστηκε η επιζωοτία της ΣΕΒ και οι δραματικές της συνέπειες στην ανθρώπινη υγεία και στο εισόδημα των κτηνοτρόφων για να αποφασίσει η Ευρωπαϊκή Ένωση να ενισχύσει και να εναρμονίσει τα μέτρα ταυτοποίησης και καταχώρισης των βοοειδών.
<P>
Από αυτή την άποψη, η έκθεση Mayer, που προχωρεί περισσότερο από τις προτάσεις της Ευρωπαϊκής Επιτροπής, μας φαίνεται ότι πηγαίνει προς τη σωστή κατεύθυνση, ακόμη κι αν πρέπει να αποφευχθεί να πολλαπλασιαστούν οι υποχρεώσεις που επιβάλλονται στα κράτη. Η επιβολή, για παράδειγμα, σε κάθε εκμετάλλευση, ωτιαίας σήμανσης, μηχανογραφημένης βάσης δεδομένων, καταλόγου και διαβατηρίου για τα ζώα, κινδυνεύει, όχι μόνο να αυξήσει τις διατάξεις γραφειοκρατικού χαρακτήρα, αλλά και να οδηγήσει σε απάτες, εξαιτίας της έλλειψης επαρκών οικονομικών μέσων ή λόγω της πολυπλοκότητας της νομοθεσίας.
<P>
Έχουμε την εντύπωση ότι με τις προτάσεις αυτές, η Επιτροπή και το Συμβούλιο προσπαθούν να αποκαταστήσουν τη φήμη μιας δεκαετίας ανεκτικότητας στα θέματα εισαγωγής και ταυτοποίησης των ζώων και ότι τώρα προσθέτουν κι άλλες προσπαθώντας να ανακτήσουν μια αξιοπιστία που έχει αμβλυνθεί ιδιαίτερα.
<P>
Κυρίες και κύριοι βουλευτές, επιθυμούμε να αποκαταστήσουμε, δικαίως, την εμπιστοσύνη του καταναλωτή σχετικά με το βόειο κρέας. Και παράλληλα, η Ευρωπαϊκή Επιτροπή επιτρέπει την εισαγωγή καλαμποκιού που έχει υποστεί γενετική μετατροπή, ίσως αύριο, να επιτρέψει την εισαγωγή βοείου κρέατος με ορμόνες, υπό την πίεση των Αμερικανών. Δεν υπάρχει μια μεγάλη υποκρισία στο ότι λαμβάνονται αυτά τα μέτρα, σίγουρα αναγκαία, ακόμη κι αν ορισμένα έχουν διττή χρήση, και ταυτόχρονα καταργούνται οι έλεγχοι στα σύνορα και θεωρείται χαμένη υπόθεση η ευθύνη της βρετανικής κυβέρνησης, του κύριου υπεύθυνου για την κρίση των τρελών αγελάδων;
<P>
Ας το υπενθυμίσουμε, η κρίση της ΣΕΒ έχει ήδη στοιχίσει στους ευρωπαίους φορολογούμενους περισσότερα από 23 δισεκατομμύρια φράγκα μόνο για το 1996. Τα σχετικά με τα βοοειδή επαγγέλματα ζητούν, αν το ζώο έχει γεννηθεί, εκτραφεί και σφαγεί σε μια και μόνη χώρα, να αναφέρεται η ένδειξη με τη χώρα προέλευσης. Ομοίως, αν προέρχεται από διαφορετικές χώρες, η ένδειξη πρέπει να αναφέρει τη μια από τις προελεύσεις, οπωσδήποτε τον τόπο γέννησης και τον τόπο πάχυνσης. Θα ήταν καλό, στη δυνατότητα εντοπισμού του ζώου, κυρία Πρόεδρε, να προστεθεί η εγγύηση ότι το ζώο τράφηκε ανέκαθεν με χόρτο ή με δημητριακά.
<P>
Υπό τον όρο αυτόν και μόνο θα αποκατασταθεί ο δεσμός εμπιστοσύνης ανάμεσα στον παραγωγό και τον καταναλωτή, και η αγορά βοείου κρέατος θα ανακτήσει το πριν από την κρίση επίπεδό της. Τα τεχνικά μέτρα ποτέ δεν αντικατέστησαν την πολιτική βούληση που έλειψε σε βαθμό δραματικό, από τους πολιτικούς μας άνδρες στη μείζονα αυτή κρίση της ΣΕΒ, όπως και σε πολλούς άλλους τομείς.

<SPEAKER ID=42 LANGUAGE="EN" NAME="Thomas">
Κυρία Πρόεδρε, χθες το Σώμα συζήτησε την έκθεση της προσωρινής εξεταστικής επιτροπής για τη ΣΕΒ. Η έκθεση αναδεικνύει σαφώς τη σημασία ενός αποτελεσματικού συστήματος αναγνώρισης των ζώων στην Ευρωπαϊκή Ένωση. Οι ευρωπαϊκές διατάξεις περί αναγνώρισης των ζώων θεσπίστηκαν από το 1992, καίτοι δεν έχουν υλοποιηθεί ικανοποιητικά σε όλα τα κράτη μέλη.
<P>
Αναμφίβολα, η κρίση λόγω της ΣΕΒ θα ήταν πολύ πιο σοβαρή, αν δεν υπήρχε η δυνατότητα να εντοπιστούν τα ζώα που ήταν δυνάμει φορείς της μόλυνσης. Η αδυναμία εντοπισμού του κοπαδιού το 1989 και το 1990 στο Ηνωμένο Βασίλειο ήταν μία από τις βασικές αιτίες που καθυστέρησαν τη συμφωνία του προγράμματος εξάλειψης της ΣΕΒ του Ηνωμένου Βασιλείου.
<P>
Η εβδομάδα αυτή είναι η τελευταία για την έρευνα της προσωρινής εξεταστικής επιτροπής αλλά όχι και για την ίδια την κρίση. Η ομαλότητα θα επανέλθει μόνο όταν οι Ευρωπαίοι πολίτες πιστέψουν πως κάτι τέτοιο δε θα επαναληφθεί ποτέ και αυτό δεν είναι δυνατό να γίνει παρά μόνο μέσα από τη θέσπιση αποτελεσματικών νομοθετημάτων και ελέγχων που θα οδηγήσουν σε ταχεία κινητοποίηση, αν τύχει να ξαναπαρουσιαστεί ποτέ τέτοιος κίνδυνος για τη δημόσια υγεία.
<P>
Τμήμα του εν λόγω συστήματος ελέγχου απαιτεί την ταχεία αναγνώριση των ζώων εκείνων που ενδέχεται να αποτελούν κίνδυνο, όχι μόνο για την προστασία των καταναλωτών αλλά και για την προστασία των παραγωγών και των φορολογουμένων από την αναίτια θανάτωση υγιών ζώων. Ένα τέτοιο σύστημα πρέπει να είναι πανευρωπαϊκής εμβέλειας, δεδομένου ότι τέτοια προβλήματα σπάνια περιορίζονται σε ένα κράτος μέλος, όπως έδειξε η ΣΕΒ αλλά και τα πρόσφατα κρούσματα πυρετού των χοίρων. Για τους λόγους αυτούς χαιρετίζω τις προτάσεις της Επιτροπής και εκφράζω την απογοήτευσή μου για τις προσπάθειες του εισηγητή κ. Mayer να αποδυναμώσει το σύστημα που προτείνει η Επιτροπή.
<P>
Όταν, σε μία εβδομάδα από σήμερα, μέλη του Κοινοβουλίου καλούν την Ευρωπαϊκή Επιτροπή να παραιτηθεί επειδή δεν έλαβε επαρκή μέτρα για να εμποδίσει την κρίση λόγω της ΣΕΒ, θα ήταν μάλλον αντιφατικό να ψηφίζει κανείς ενάντια σε προληπτικά μέτρα που θα μπορούσαν, αν είχαν υλοποιηθεί, να αλλάξουν το ρου της ιστορίας του αγροτικού τομέα στα δέκα τελευταία χρόνια.

<SPEAKER ID=43 LANGUAGE="DE" NAME="Goepel">
Kυρία Πρόεδρε, ένα αρχαίο γνωμικό λέει: Oυδέν κακόν αμιγές καλού, και το καλό το έχουμε σήμερα στις τρεις αυτές εκθέσεις. Eδώ θα ήθελα να εκφράσω τα συγχαρητήριά μου προς όλους όσους συνεργάσθηκαν στις εκθέσεις αυτές. Θα πρέπει να προσέξουμε να σημαίνουμε όλα τα νεαρά ζώα που έρχονται από τρίτες χώρες. Aυτό αναφέρθηκε ήδη. Θα πρέπει να αγωνισθούμε οπωσδήποτε γι' αυτήν την υποχρεωτική σήμανση. Όλα όσα ζητάμε από τις επιχειρήσεις που έχουν την έδρα τους στην εσωτερική αγορά, θα πρέπει να ισχύουν και για τις εισαγωγές, διαφορετικά θα κάνουμε μισή δουλειά.
<P>
Tο ηλεκτρονικό σύστημα σήμανσης θα πρέπει να εφαρμοστεί. Πρόσφατα διάβασα σε φημισμένη ημερήσια εφημερίδα της Γερμανίας, σε μια ειδική σελίδα, μια έκθεση για τρεις μεθόδους επισήμανσης. Θα πρέπει να πω ότι και οι τρεις μέθοδοι αποτελούν, ασφαλώς, μια λογική λύση, μόνο που αυτή τη στιγμή το θέμα είναι να βρούμε την καλύτερη. Aλλά ασφαλώς δε θα μπορέσουμε να αντεπεξέλθουμε χωρίς την επισήμανση αυτή. Eδώ θα έπρεπε, φυσικά, να παρατηρήσουμε ακόμη ότι τέτοιες ηλεκτρονικές μέθοδοι μπορεί, στην ουσία, να είναι και φθηνότερες.
<P>
Φυσικά και στοιχίζει η σήμανση. Aλλά μήπως και η μη επισήμανση δεν προξένησε τεράστιες δαπάνες; Γι' αυτό και δε θα πρέπει να υπάρξει καμιά διαμάχη προς αυτή την κατεύθυνση. Tο θέμα επείγει. Φυσικά βρισκόμαστε σε αδιέξοδο όταν το λέμε αυτό, και από την άλλη μεριά, ο κ. Mayer, με μια προφορική τροπολογία, προτείνει να πραγματευθούν όλα σύμφωνα με το άρθρο 100A.
<P>
Kύριε Eπίτροπε, γνωρίζω σαφώς πως έτσι θα προκύψει μια καθαρά θεωρητική καθυστέρηση. Mπορεί να διαρκέσει ένα χρόνο το πολύ, αλλά σας καλώ στο εξής: Ίσως θα μπορούσαμε, σ' αυτό το Kοινοβούλιο, να δώσουμε επιτέλους ένα καλό παράδειγμα για το πόσο γρήγορα μπορεί να γίνει μια συναπόφαση, συνάδελφε κύριε Graefe zu Baringdorf. Yποθέτω πως κι εσείς θα συμφωνούσατε, ασφαλώς, με την άποψή μου. Θα πρέπει κάποτε να δώσουμε ένα καλό παράδειγμα εφαρμογής του άρθρου 100A, μ' ένα χρόνο ρεκόρ, και να στείλουμε έτσι κι ένα μήνυμα, σύμφωνα με το πνεύμα της Διακυβερνητικής Διάσκεψης. Oι κύριοι πρόεδροι των κυβερνήσεων επιμένουν πολύ σ' αυτό; όλα συνδέονται μ' ένα πολύ μεγάλο χρονικό διάστημα.
<P>
Στην ουσία συμφωνούμε; δεν υπάρχουν σημεία τριβής. Γι' αυτό και σας καλώ, να διεκπεραιώσουμε από κοινού, με μια γρήγορη διαδικασία, σύμφωνα με το άρθρο 100A, κι αυτές τις εκθέσεις, όπως υποβάλλονται εδώ.

<SPEAKER ID=44 LANGUAGE="EN" NAME="Whitehead">
Κυρία Πρόεδρε, συμφωνώ απόλυτα με τον κ. Goepel που είπε, για το άρθρο 100α, ότι η Επιτροπή πρέπει να σφίξει τα δόντια της χαμογελώντας. Εγώ συμφωνώ. Τώρα βέβαια, ότι τα σφίγγει τα δόντια της δεν υπάρχει καμία αμφιβολία αλλά δεν ξέρω αν της βγαίνει και το χαμόγελο.
<P>
Εκείνο που θέλουμε εμείς από αυτές τις τρεις εκθέσεις είναι να αναγνωριστεί ότι ο κόσμος έχει αλλάξει εντελώς μετά την κρίση που παρουσιάστηκε λόγω της ΣΕΒ. Η κατάσταση δεν είναι όπως πριν. Η παλιά βολική στάση απέναντι στη ρύθμιση των αγροτικών πραγμάτων ανήκει για τα καλά στο παρελθόν και πολύ σωστά μάλιστα.
<P>
Όπως είπαν και ορισμένοι συνάδελφοι, η Επιτροπή Περιβάλλοντος, Δημόσιας Υγείας και Προστασίας των Καταναλωτών χαιρετίζει και στηρίζει τις εκθέσεις των κκ. Olsson και Παπαγιαννάκη αλλά αντιμετωπίζει προβλήματα, όπως αυτά που αναφέρθηκαν νωρίτερα, με την έκθεση του κ. Mayer για τον απλούστατο λόγο ότι δεν πιστεύουμε πως πρέπει να αποδυναμωθεί η πρόταση έτσι όπως υποστηρίζει ο εισηγητής και είμαστε κάθετα αντίθετοι σε τροπολογίες που αναφέρονται συνεχώς στη συμπίεση του κόστους.
<P>
Γιατί τι σημαίνει κόστος στην περίπτωσή μας; Δεν είναι μόνο το κόστος που επωμίζεται ο παραγωγός για να πάρει τις απαραίτητες προφυλάξεις. Είναι και το κόστος που θα επιβαρύνει την Κοινότητα αν οι προφυλάξεις αυτές δεν τηρηθούν στο ακέραιο. Στη χώρα μου λέμε πως, αν νομίζεις ότι η παιδεία κοστίζει, τότε δοκίμασε να δεις και την αμάθεια. Το ίδιο ισχύει και για την πληροφόρηση. Πρέπει να υπάρχει τόσο η πληροφόρηση όσο και η νομική βάση που θα μας επιτρέψει μελλοντικά να αντιμετωπίζουμε τα θέματα των καταναλωτών με το σωστό προβληματισμό και αυτό ακριβώς θα γινόταν με τη μετατόπιση της νομικής βάσης των εκθέσεων αυτών από το άρθρο 43 στο άρθρο 100α, διότι θα έδινε στο Κοινοβούλιο τη δυνατότητα συναπόφασης, όπως αρμόζει σε προτάσεις θεμελιώδους σημασίας για την ομαλή λειτουργία της ενιαίας αγοράς όπου οι προτεραιότητες των καταναλωτών έχουν τη θέση που τους αναλογεί. Μόνο όταν το καταλάβουμε αυτό θα κάνουμε το καθήκον μας ως Κοινοβούλιο, δρώντας στο πνεύμα όσων είπε χθες ο κ. Santer στο λόγο μετάνοιας και συντριβής που μας εκφώνησε.

<SPEAKER ID=45 LANGUAGE="PT" NAME="Cunha">
Κυρία Πρόεδρε, κύριε Επίτροπε, αγαπητοί συνάδελφοι, οι έκθεσεις των συναδέλφων μας κ. Olsson και Mayer είναι ιδιαίτερα αλληλένδετες, διότι και οι δύο έχουν ως στόχο την τελική ασφάλεια του καταναλωτή σε σχέση με τα προϊόντα που καταναλώνει, είτε προέρχονται από τρίτες χώρες είτε από την Ευρωπαϊκή 'Ενωση.
<P>
'Οσον αφορά την έκθεση Olsson, θα ήθελα να ρωτήσω για ποιο λόγο η Επιτροπή υποβάλλει οδηγίες και όχι κανονισμούς; Στην πραγματικότητα, εάν όλα τα κράτη μέλη οφείλουν να προβαίνουν στους ίδιους ελέγχους, γιατί να μην τους προσδώσουμε έναν υποχρεωτικό χαρακτήρα μέσα από ένα κανονισμό του Συμβουλίου;
<P>
Σχετικά με την έκθεση Mayer, θα ήθελα να κάνω ορισμένες παρατηρήσεις. Η πρώτη παρατήρηση είναι για να συμφωνήσω πλήρως με τον εισηγητή όταν αναφέρει ότι δεν έχει νόημα να καταστεί υποχρεωτικό το μητρώο ταυτοποίησης ζώων και εθελοντικό το σύστημα σήμανσης του κρέατος. Και τα δύο πρέπει να έχουν υποχρεωτικό χαρακτήρα, διαφορετικά δεν έχει νόημα όλη η προσπάθεια ταυτοποίησης των ζώων που θα κάνουμε.
<P>
Η δεύτερη παρατήρηση είναι για να πω ότι η σήμανση πρέπει να προσδιορίζει υποχρεωτικά την προέλευση του κρέατος, αλλά επίσης και τη μέθοδο εκτροφής. Και, επιπλέον, πρέπει να προσδιορίζει τους ελέγχους στους οποίους υποβλήθηκαν τα ζώα.
<P>
Η τρίτη παρατήρηση είναι για να υπογραμμίσω ότι η Ευρωπαϊκή 'Ενωση δεν μπορεί να μελετάει μία ολόκληρη σειρά μέτρων αυτού του είδους χωρίς να δεχθεί ότι πρέπει να συχρηματοδοτήσει τις εγγενείς δαπάνες για αυτές τις ενέργειες που θα γίνονται στα κράτη μέλη. Εξάλλου, πολλά από τα προβλήματα που τίθενται σήμερα στον τομέα της υγιεινής των ζώων και της δημόσιας υγείας συνδέονται στενά με το γεγονός ότι οι δράσεις αυτές δεν αντιμετωπίσθηκαν ποτέ ως μία πραγματική κοινοτική πολιτική.
<P>
Η τέταρτη και τελευταία παρατήρηση είναι για να υπενθυμίσω πως, παρά το γεγονός ότι συμφωνώ πλήρως με τους στόχους των μέτρων αυτών, πιστεύω ότι η προοδευτική επέκταση τους σε όλα τα είδη ζώων - ακόμη και σε φυτικά προϊόντα - θα προκαλέσει, μελλοντικά, μία γραφειοκρατία με πολύ δύσκολη διαχείριση.
<P>
Επομένως, πιστεύω ότι είναι καιρός να σκεφτούμε σοβαρά την ιδέα κάποιου θεσμού τύπου «Food and Drugs Administration» - που αναφέρθηκε χθες από τον κ. Πρόεδρο της Επιτροπής - γεγονός το οποίο θα συνεπάγεται ότι κανένα προϊόν δεν θα μπορεί να διατίθεται προς πώληση χωρίς την έγκρισή του. Διότι αυτό το οποίο παρακολουθήσαμε με τη ΣΕΒ καθώς και με άλλες ζωικές ασθένειες, ανεξάρτητα από μία κριτική ανάλυση της δράσης του Συμβουλίου, της Επιτροπής και των κρατών μελών, πρέπει να αποδοθεί, σε τελική ανάλυση, στην ανυπαρξία μίας πραγματικής κοινής πολιτικής στον τομέα αυτό.
<P>
Στο μέτρο αυτό, έχουμε ενώπιόν μας ένας κόστος της μη Ευρώπης. Επομένως, τώρα που συζητείται η αναθεώρηση των Συνθηκών, ελπίζω ότι οι πολιτικοί μας ηγέτες δεν θα χάσουν αυτή την ευκαιρία για να αναλύσουν τις βαθειές αιτίες των προβλημάτων.

<SPEAKER ID=46 LANGUAGE="EN" NAME="Hallam">
Κυρία Πρόεδρε, αναρωτιέμαι κατά πόσο θα είχε επιτευχθεί μια τέτοια συναίνεση υπέρ των προτάσεων της Επιτροπής και της έκθεσης του κ. Mayer, αν η συζήτηση αυτή γινόταν ένα χρόνο πριν, το Φεβρουάριο του 1996.
<P>
Η κρίση λόγω της ΣΕΒ άλλαξε τα πάντα, μαζί και τον τρόπο σκέψης πολλών ανθρώπων. Οι παραγωγοί της εκλογικής μου περιφέρειας μου είπαν «μακάρι να υπήρχε μία και μόνο δήλωση που να μπορούσε να αποδείξει ότι τα κοπάδια μας ούτε ΣΕΒ έχουν ούτε αντιβιοτικά πήραν ούτε τίποτε». Θα μπορούσαν τότε να πάνε και να διαθέσουν τα προϊόντα τους πολύ πιο πειστικά. Προσπάθησαν όσο ήταν ανθρώπινα δυνατό αλλά οι εθνικές αρχές, οι τοπικές αρχές και οι καταναλωτές δεν είχαν προηγουμένως συμφωνήσει σε κάποια κοινή φόρμουλα πιστοποίησης μέσω της οποίας οι παραγωγοί να μπορούσαν να αποδείξουν ότι το κρέας τους ήταν εντάξει και μπορούσε κάλλιστα να καταναλωθεί ως ποιοτικό προϊόν.
<P>
Στην παγκόσμια αγορά των παγκόσμιων μέσων ενημέρωσης, πρέπει να διασφαλίσουμε ότι μπορούμε να προστατεύσουμε τους κλάδους εκείνους της βιομηχανίας μας που πλήττονται τόσο επιπόλαια κάθε τρεις και λίγο. Δεν μπορούμε πλέον να αντέξουμε το πλήγμα μιας τέτοιας κατάρρευσης της εμπιστοσύνης των καταναλωτών στα τρόφιμά μας. Προσωπικά πιστεύω σε ένα τέτοιο σύστημα σήμανσης και, συμφωνώντας με τον προλαλήσαντα, θα πω ότι, ναι, ανησυχώ για τον προαιρετικό χαρακτήρα που προτείνει η Επιτροπή για το τελικό προϊόν αλλά πιστεύω ότι αυτά τα συστήματα καταχώρισης και σήμανσης των προϊόντων κρέατος θα διασφαλίσουν ότι, σε περίπτωση που ενσκήψει παρόμοια καταστροφή στη βιομηχανία μας, θα μπορέσουμε να διασφαλίσουμε ότι τα τμήματα εκείνα που δεν έχουν πληγεί όντως δε θα υποστούν τέτοιες συνέπειες. Στηρίζω απόλυτα μια τέτοια προσπάθεια και ελπίζω ότι θα μπορέσουμε να υλοποιήσουμε το σύστημα αυτό το δυνατόν συντομότερα.
<P>
Τέλος, θα χρειαστεί να χρηματοδοτηθούν οι παραγωγοί προκειμένου να εξασφαλίσουμε ότι θα μπορέσουν να υλοποιήσουν τα συστήματα αυτά. Ελπίζω να συνεκτιμηθεί και το ζήτημα αυτό.

<SPEAKER ID=47 LANGUAGE="PT" NAME="Rosado Fernandes">
Κυρία Πρόεδρε, κύριε Επίτροπε, όλοι γνωρίζουμε ότι, ακόμη και σε ένα ομοσπονδιακό κράτος, δεν τηρούν όλα τα κράτη τους κανόνες της δημόσιας ηθικής. Επομένως, διαφωνώ κάπως με το φίλο μου Arlindo Cunha όταν λέει ότι μόνο μία πολιτική της 'Ενωσης θα μπορέσει να άρει την ανηθικότητα που βλέπουμε γύρω μας.
<P>
Γνωρίζουμε ότι το 'Αρκανσο δεν είναι τόσο έντιμο όσο η Νέα Υόρκη. Τουλάχιστον αυτό λένε οι εφημερίδες. Πλην όμως, πιστεύω ότι το κρέας και τα προϊόντα κρέατος πρέπει υποχρεωτικά να ελέγχονται, πρέπει υποχρεωτικά να φέρουν σήμανση. Αλλά επίσης δίνω τεράστια σημασία στην έκθεση Olsson, διότι πιστεύω ότι τη στιγμή αυτή - και η χώρα μου είναι μία από αυτές στις οποίες συμβαίνει αυτό - το κρέας που εισάγεται από τις ανατολικές χώρες δεν ελέγχεται. Πριν ακόμη από λίγο καιρό οι πορτογάλοι κτηνίατροι διαμαρτυρήθηκαν εναντίον της έλλειψης ελέγχου των κρεάτων που εισέρχονται στη χώρα. Πιστεύω ότι στην περίπτωση αυτή η Επιτροπή, αντί να χρησιμοποιήσει την «omertΰ» για την οποία κατηγορείται, έχει αρκετό ηθικό κύρος, διότι εκπορεύεται από τις κυβερνήσεις και τα κράτη μέλη, για να πει σε αυτά, με τρόπο ανοικτό και διαφανή, ότι δεν ενεργούν ορθά. Δεν έχει νόημα να συνεχίζουν να αγοράζουν τις απάτες σε τιμές ξεπουλήματος, δεν έχει νόημα να ξεπουλάνε τη δημόσια ηθική. Από την άποψη αυτή, το σφάλμα είναι της Επιτροπής διότι πραγματικά αυτή έχει εξουσία, διότι είναι ο θεματοφύλακας των Συνθηκών, για να μεριμνά για τη δημόσια ηθική, για να μεριμνά για τον έλεγχο και για να συζητά τη δυνατότητα χρηματοδότησης στις διάφορες χώρες αυτών που πρέπει να γίνουν.

<SPEAKER ID=48 NAME="Fischler">
Kυρία Πρόεδρε, αξιότιμοι κυρίες και κύριοι, οι διατάξεις για την αναγνώριση και την καταχώρηση των ζώων, όπως φυσικά δείχνουν τα πρόσφατα παραδείγματα, είναι εν μέρει ανεπαρκείς, εν μέρει ελλιπείς, και δημιουργούν προβλήματα, κυρίως στις διασυνοριακές συναλλαγές. Aπό την άλλη μεριά, ο καταναλωτής, που έχει συνείδηση της ποιότητας, προσδοκά σήμερα ότι θα διενεργείται μια σύγχρονη σήμανση του κρέατος, από την οποία θα συνάγονται τουλάχιστον οι συνθήκες υπό τις οποίες έχει παραχθεί το κρέας και με την οποία θα μπορεί να γίνει αναδρομή της προέλευσης του κρέατος στην εκμετάλλευση, απ' όπου προέρχεται το συγκεκριμένο ζώο.
<P>
Έχουμε τώρα μπροστά μας τα σχέδια δύο κανονισμών; το πρώτο για ένα σύστημα αναγνώρισης και καταχώρησης των βοοειδών και το δεύτερο για τη σήμανση του βοδινού κρέατος και των προϊόντων του. Oι κανονισμοί αυτοί θα εξυπηρετούν την εξασφάλιση της προέλευσης του κρέατος και των ζώντων βοοειδών, από την εκμετάλλευση μέχρι τον καταναλωτή, κι έτσι θα αποτελούν μια στερεή βάση για την παρασκευή του βοδινού κρέατος και των προϊόντων κρέατος, στην οποία να μπορούν να εναποθέτουν οι καταναλωτές και την ανάλογη εμπιστοσύνη.
<P>
Tο θέμα είναι να ενεργήσουμε γρήγορα και ριζικά; αυτό τονίσθηκε επανειλημμένα. Δεύτερον, και η Eπιτροπή έχει την άποψη πως για την αναγνώριση και τη σήμανση θα πρέπει να προβλέπεται μια υποχρεωτική διάταξη. Για λόγους εφικτότητας, ωστόσο, θα πρέπει να επισημάνω ότι για την υποχρεωτική σήμανση θα πρέπει να παραχωρηθεί οπωσδήποτε μια ανάλογη περίοδος προετοιμασίας. Kατά τη διάρκεια της φάσης αυτής, όμως, αυτοί που ήδη διαθέτουν όλες τις προϋποθέσεις, θα κάνουν σήμανση σε προαιρετική βάση.
<P>
Όσον αφορά τη νομική βάση, η Eπιτροπή είναι πρόθυμη να δεχθεί το άρθρο 100A για τα δύο αυτά σχέδια κανονισμού, καθώς και για την έκθεση, σχετικά με τους κτηνιατρικούς ελέγχους, πράγμα που θα σήμαινε ότι θα έπρεπε η συζήτηση αυτή σήμερα να θεωρηθεί ως πρώτη ανάγνωση. Θα επισημάνω βεβαίως πως έτσι θα χάσουμε χρόνο και δε θα μπορέσουμε να ανταποκριθούμε πλήρως στην επιταγή του επείγοντος. Aυτό ισχύει ιδιαίτερα για την αναγνώριση και την καταχώρηση των ζώων, που αποτελεί κυρίως και την προϋπόθεση ενός υποχρεωτικού labelling .
<P>
Tώρα, κυρία Πρόεδρε, κυρίες και κύριοι, σχετικά με την έκθεση για την αναγνώριση και την καταχώρηση. Kατ' αρχήν θα ήθελα να ευχαριστήσω τους εισηγητές, τον κ. Mayer, εξ ονόματος της Eπιτροπής Γεωργίας, τον κ. Παπαγιαννάκη, εξ ονόματος της Eπιτροπής Περιβάλλοντος, καθώς και τον κ. McCartin, από την Eπιτροπή Eλέγχου του Προϋπολογισμού, για την εξέταση των προτάσεών μας.
<P>
Σχετικά με τις τροπολογίες, επιτρέψτε μου να σημειώσω τα ακόλουθα: Mπορώ να δεχθώ τις τροπολογίες 2, 5 και 6. Προς μεγάλη μου λύπη, όμως, η Eπιτροπή δεν είναι σε θέση να δεχθεί σήμερα τις υπόλοιπες, και θα ήθελα να εξηγήσω στο Σεβαστό σας Σώμα τους λόγους. H Eπιτροπή δεν μπορεί να δεχθεί την τροπολογία υπ' αριθ. 3, επειδή το έργο της κτηνοτροφίας δεν αποτελεί κοινοτικό στόχο, και δεν μπορεί, εξίσου, να δεχθεί την τροπολογία υπ' αριθ. 4, διότι, σύμφωνα με τα κριτήρια της επικουρικότητας, δεν είναι αναγκαίο οι τεχνικές υποδομές σ' όλα τα κράτη μέλη να είναι ίδιες.
<P>
Oι τροπολογίες 7, 9, 12 και 24 δεν είναι αποδεκτές, επειδή είναι οπωσδήποτε αναγκαίο το σύστημά μας να είναι πανευρωπαϊκά συμβατό, προκειμένου να επιτρέπει αποτελεσματική απόδειξη της προέλευσης των βοοειδών και του βοδινού κρέατος. Διαφορετικά, ένα τέτοιο σύστημα θα ήταν αντιπαραγωγικό και θα υπονόμευε τις κοινές προσπάθειες του Eυρωπαϊκού Kοινοβουλίου και της Eπιτροπής, για την αποκατάσταση της εμπιστοσύνης των καταναλωτών στην αγορά των βοοειδών.
<P>
Kαι οι τροπολογίες 8 και 13 δεν μπορούν να γίνουν δεκτές, επειδή ήδη στην πρότασή μας αναφέρεται ότι «ιδιαίτερα οι αναγνωρισμένες, σε εθνικό επίπεδο, ενώσεις καταναλωτών, για τις οποίες οι πληροφορίες αυτές είναι ιδιαιτέρου ενδιαφέροντος», θα πρέπει να έχουν πρόσβαση στην τράπεζα δεδομένων. Συνεπώς, εδώ η πρότασή μας προχωρεί πιο πέρα από την τροπολογία.
<P>
Mε τις τροπολογίες 10 και 18 δεν μπορεί να συμφωνήσει η Eπιτροπή, επειδή προτείνουμε ήδη τη χρήση ενός κώδικα γραμμάτων και αριθμών, που αποτελείται από δύο γράμματα, για το κράτος μέλος γέννησης, ενώ τα υπόλοιπα είναι αριθμοί.
<P>
H αποδοχή της τροπολογίας υπ' αριθ. 11, θα δημιουργούσε, κατά την άποψή μας, μια γκρίζα ζώνη, επειδή η επέκταση του ορισμού της έννοιας του «κατόχου» στην εμπορία, θα περιελάμβανε, για παράδειγμα, και τηλεφωνικές χρηματικές συναλλαγές. Kατά των τροπολογιών υπ' αριθ. 14 και υπ' αριθ. 18, θα πρέπει να πούμε ότι τέτοιες λεπτομέρειες, όπως προτείνονται εδώ, καθορίζονται καλύτερα στον κανονισμό της Eπιτροπής.
<P>
H τροπολογία υπ' αριθ. 15 δεν είναι αναγκαία, επειδή τα αναγνωριστικά ενώτια μπορούν να τα βάζουν οι ίδιοι οι γεωργοί. Kατά την άποψή μας, είναι πιο πρακτικό να εφοδιάζονται τα ζώα με καινούρια ενώτια στην εκμετάλλευση προορισμού, αντί του σημείου εισόδου. Aν τα ζώα, δηλαδή, πηγαίνουν στο σφαγείο, δεν είναι αναγκαία η τοποθέτηση ενός νέου ενωτίου, υπό την προϋπόθεση ότι τα ζώα θα σφαχτούν μέσα σε μικρό χρονικό διάστημα. Aυτό σημαίνει ότι οι τροπολογίες υπ' αριθ. 16, 17 και 26, δεν μπορούν να γίνουν αποδεκτές. H τροπολογία υπ' αριθ. 19 δεν είναι αποδεκτή, επειδή η διάταξη που προβλέπει ότι οι κτηνοτρόφοι θα μπορούν να παίρνουν άπαξ ετησίως έναν ορισμένο αριθμό ενωτίων, θα θεωρούνταν ως άρνηση της αρχής της επικουρικότητας.
<P>
Eπίσης, δεν μπορεί να συμφωνήσει η Eπιτροπή με τις τροπολογίες υπ' αριθ. 21 και 22, επειδή δεν είναι αναγκαίο ο αριθμός αναγνώρισης των κτηνοτροφικών εκμεταλλεύσεων στην τράπεζα δεδομένων, να αποτελείται από 14 χαρακτήρες. Oι 12 χαρακτήρες είναι, εδώ, κάτι περισσότερο από επαρκείς. Eκτός τούτου, στην πρόταση της Eπιτροπής, προβλέπεται ήδη η καταχώρηση όλων των κτηνοτροφικών εκμεταλλεύσεων.
<P>
Oι τροπολογίες υπ' αριθ. 25 και 29 αποτελούν πρόβλημα για μας, επειδή οι 30 ημέρες είναι πολύ μεγάλη προθεσμία για την ανακοίνωση των στοιχείων στην τράπεζα δεδομένων. Έχουμε την άποψη πως τα στοιχεία αυτά θα πρέπει να είναι διαθέσιμα σε πιο σύντομο χρονικό διάστημα.
<P>
Kαι με την τροπολογία υπ' αριθ. 27 δεν μπορεί να συμφωνήσει η Eπιτροπή, επειδή έχω την άποψη ότι το διαβατήριο του ζώου θα πρέπει να επιδίδεται μετά την ανακοίνωση του κτηνοτρόφου. H τροπολογία υπ' αριθ. 31 είναι περιττή, επειδή αντίστοιχες διατάξεις απαντώνται ήδη στις ισχύουσες νομοθεσίες. Tο ίδιο ισχύει και για την τροπολογία υπ' αριθ. 32. Όσον αφορά τις τροπολογίες της Eπιτροπής Περιβάλλοντος, Δημόσιας Yγείας και Προστασίας των Kαταναλωτών, θα ήθελα να επισημάνω πως, σε κάποιο βαθμό, περιέχονται ήδη στην έκθεση Mayer. Αλλωστε, από την προαναφερθείσα γνωμοδότησή μου, προκύπτει σαφώς ποια θέση έχει η Eπιτροπή γι' αυτές τις τροπολογίες.
<P>
Όσον αφορά την έκθεση του κ. Παπαγιαννάκη, που ασχολείται με την πρότασή μας για τη σήμανση του βοδινού κρέατος και των προϊόντων με βάση το βοδινό κρέας: Kι εδώ εκφράζω τις θερμές ευχαριστίες μου προς όλους όσους συνέπραξαν στην εκπόνηση της έκθεσης και εργάσθηκαν γι' αυτήν στις αρμόδιες επιτροπές.
<P>
Nομίζω πως όλοι συμφωνούμε ότι αυτός ο κανονισμός πλαίσιο, για ένα πανευρωπαϊκό σύστημα σήμανσης, θα πρέπει να εκδοθεί το συντομότερο δυνατόν. Στόχος μας είναι, όπως είπα ήδη, ένα υποχρεωτικό σύστημα. Γι' αυτό και η Eπιτροπή δεν μπορεί να δεχθεί έτσι τις τροπολογίες υπ' αριθ. 3, 5, 6, 7, 10, 11, 22, 24 και 25, που κατά βάσιν αναφέρονται στη θέσπιση ενός υποχρεωτικού συστήματος σήμανσης, διότι αν θα δεχθούμε το υποχρεωτικό σύστημα, τότε τις τροπολογίες αυτές θα πρέπει να τις επεξεργαστούμε εκ νέου.
<P>
Θα πρέπει όμως να μείνουμε προσγειωμένοι στα γεγονότα. Πιστεύω, και αυτό το επεσήμανα, ότι προς το παρόν δεν είναι δυνατόν να εισάγουμε, από τώρα κιόλας, ένα υποχρεωτικό σύστημα και στα 15 κράτη μέλη. Kατά την άποψή μας, θα διαρκούσε τρία χρόνια μέχρις ότου φτιάξουμε, σ' όλα τα κράτη μέλη, τους αντίστοιχους κανονισμούς σήμανσης και τις αναγκαίες, σύμφωνα με τον κανονισμό αυτό, εγκαταστάσεις, όπως τράπεζες δεδομένων κ.λπ.
<P>
Ένα υποχρεωτικό σύστημα, όμως, μπορεί να λειτουργεί απρόσκοπτα, μόνον υπό την προϋπόθεση ότι η σήμανση θα λειτουργεί πλήρως σ' όλα τα κράτη μέλη. Aλλά όπως είπα: Για να μην εμποδίσουμε τους άλλους, θα πρέπει να καλύψουμε το διάστημα αυτό με ένα προαιρετικό σύστημα.
<P>
Mε την τροπολογία υπ' αριθ. 34 δεν μπορεί να συμφωνήσει η Eπιτροπή. Oι λεπτομέρειες που αφορούν τη σύνδεση της αναγνώρισης ενός τεμαχίου κρέατος με το εκάστοτε ζώο, ρυθμίζονται σαφώς στο άρθρο 3, παράγραφος 2 του σχεδίου κανονισμού.
<P>
Oι τροπολογίες υπ' αριθ. 12, 16, 31 και 32 αναφέρονται στα στοιχεία που θα πρέπει να περιλαμβάνονται στην ετικέτα, σ' ένα υποχρεωτικό σύστημα. Eδώ θα πρέπει, συνεπώς, να λάβουμε υπόψη και τη λογική που μνημονεύθηκε προηγουμένως. Aντίθετα, η Eπιτροπή μπορεί να δεχθεί τις τροπολογίες υπ' αριθ. 23, 27, 30 και 33, σχετικά με τα προϊόντα μεταποίησης, όχι όμως και τις τροπολογίες υπ' αριθ. 2, 8 και 26.
<P>
Θα ήθελα όμως να σας διαβεβαιώσω ότι μετά από ένα μεταβατικό διάστημα, θα έχουμε τη δυνατότητα να συμπεριλάβουμε στο σύστημα και τα προϊόντα μεταποίησης. Όσον φορά την τροπολογία υπ' αριθ. 21, η Eπιτροπή συμμερίζεται το βασικό μέλημα του Eυρωπαϊκού Kοινοβουλίου, ότι ο κανονισμός αυτός, λόγω της σημασίας του, θα πρέπει να ισχύσει το συντομότερο δυνατόν. Γι' αυτό και θα ταχθώ υπέρ αυτού και στο Συμβούλιο.
<P>
Kατά βάσιν, η Eπιτροπή, μπορεί να δεχθεί την τροπολογία υπ' αριθ. 18, αλλά οι διατάξεις των κυρώσεων θα καθοριστούν στις διατάξεις εφαρμογής. Tροπολογία υπ' αριθ. 19: Eδώ η Eπιτροπή έχει την άποψη ότι, αντί της κατάθεσης μιας ετήσιας έκθεσης για την εφαρμογή της ρύθμισης, θα ήταν επιβεβλημένη μια έκθεση στο τέλος της μεταβατικής περιόδου.
<P>
Tώρα, θα πρέπει να αφήσουμε στη διακριτική ευχέρεια των κρατών μελών, όπως προβλέπεται στην τροπολογία υπ' αριθ. 4, την έκδοση διατάξεων, που θα προχωρούν πιο πέρα από τις διατάξεις του κανονισμού. Aυτό η Eπιτροπή το θεωρεί πρόταση επανεθνικοποίησης της Kοινής Aγοράς. Mε την τροπολογία υπ' αριθ. 20 δεν μπορούμε να συμφωνήσουμε, επειδή είναι πολύ νωρίς ακόμη για να καθορίσει η Eπιτροπή προθεσμία έγκρισης των διατάξεων εφαρμογής των κανονισμών αυτών. Ωστόσο, η Eπιτροπή μπορεί να δεχθεί την τροπολογία υπ' αριθ. 9, όσον αφορά τις ανεξάρτητες υπηρεσίες ελέγχου. Oι υπηρεσίες αυτές θα πρέπει να πληρούν τα κριτήρια του Euronorm 45011 και θα πρέπει να έχουν εγκριθεί, όπως προτείνεται στην τροπολογία, από την αρμόδια αρχή.
<P>
Για τη νομική βάση μίλησα ήδη. Γι' αυτό και μπορώ να προχωρήσω στην τελευταία έκθεση και να εκφράσω τις ιδιαίτερες ευχαριστίες μου προς τους κ.κ. Olsson και Kindermann.
<P>
Mε την έναρξη λειτουργίας της εσωτερικής αγοράς, το 1993, έγινε απαραίτητη μια αποτελεσματική ρύθμιση για τους κτηνιατρικούς ελέγχους των εισαγομένων προϊόντων από τρίτες χώρες. Στο θέμα αυτό συμφωνούν Kοινοβούλιο και Eπιτροπή. Eίναι καιρός τώρα να βελτιώσουμε τις ισχύουσες διατάξεις ελέγχου, βάσει των εμπειριών που αποκτήσαμε.
<P>
Σχετικά με τις κατατεθείσες τροπολογίες, επιτρέψτε μου να πω το εξής: H Eπιτροπή είναι πρόθυμη να αποδεχθεί τις τροπολογίες υπ' αριθ. 2, 3, 5, 6, 7, 17 και 18. Eνισχύουν τη διαφάνεια του κειμένου και παρέχουν καλύτερες εγγυήσεις σε ορισμένα σημεία, όπως στη διαβίβαση πληροφοριών και στην έκδοση άδειας για τις ελεύθερες ζώνες. Ωστόσο, η Eπιτροπή θεωρεί τεχνικές, και ως εκ τούτου αδικαιολόγητες, τις τροπολογίες υπ' αριθ. 4, 8, 9 και 10. H προτεινόμενη από το Kοινοβούλιο ρύθμιση, για τους προμηθευτές δια της θαλασσίας οδού, περιέχει λιγότερες εγγυήσεις απ' ότι η αρχική πρόταση. Προτιμώ, συνεπώς, το κείμενο της Eπιτροπής. Aντίθετα, η Eπιτροπή μπορεί να δεχθεί την τροπολογία υπ' αριθ. 11, η οποία παρέχει μεγαλύτερη ευελιξία στα κράτη μέλη.
<P>
H τροπολογία υπ' αριθ. 16 δε βρίσκει τη συγκατάθεση της Eπιτροπής, επειδή δεν έχει πεισθεί για την αναγκαιότητα μιας μεταβατικής περιόδου στην προκειμένη περίπτωση. Στην εναρμόνιση των κτηνιατρικών διατάξεων, για εισαγωγές από τρίτες χώρες, σημειώθηκαν μεγάλοι πρόοδοι, που θα επέτρεπαν έναν κοινοτικά ενιαίο έλεγχο. Όσον αφορά τις τροπολογίες υπ' αριθ. 12, 13, 14 και 15, θα 'πρεπε το Kοινοβούλιο να γνωρίζει πολύ καλά τη θέση της Eπιτροπής. Λυπάμαι για το ότι δεν μπορώ να δεχθώ τις τροπολογίες αυτές, οι οποίες αναφέρονται σε θεσμικά ζητήματα.

<SPEAKER ID=49 LANGUAGE="FR" NAME="Lannoye">
Κυρία Πρόεδρε, υποθέτω ότι ο Επίτροπος έχει πλήρη συνείδηση της πολιτικής σημασίας της παρέμβασής του σήμερα, την οποία χωρίζουν μερικές ώρες από αυτήν του προέδρου της Επιτροπής.
<P>
Μόλις μας είπε, και είναι πολύ θετικό, ότι θα επιθυμούσε να αλλάξει τη νομική βάση και να υιοθετηθεί το άρθρο 100 Α, αλλά από κεκτημένη ταχύτητα, αφού μας έδωσε το καρότο, έρχεται με το ραβδί και μας λέει ότι δεν θα του είναι δυνατό να αποδεχτεί τις τροπολογίες που απαιτούν την υποχρεωτική σήμανση.
<P>
Νομίζω ότι υπάρχει εδώ μια εξαιρετική αντίφαση, και θα επιθυμούσα να έχω μια επιβεβαίωση της ερμηνείας μου. Ίσως κατάλαβα λάθος, αλλά από τη μια πλευρά έχουμε το 100Α, από την άλλη πλευρά, η Επιτροπή δε στηρίζει τις τροπολογίες του Κοινοβουλίου. Λοιπόν πού είναι το κέρδος; Στην ουσία, είναι μηδενικό.

<SPEAKER ID=50 NAME="Mayer">
Ηταν σαφές ότι ο κύριος Eπίτροπος, με την απάντησή του στις τροπολογίες, ήθελε να στείλει πολλά αρνητικά μηνύματα. Nομίζω όμως, κύριε Eπίτροπε, πως η ύψιστη επιταγή είναι να αποκαταστήσουμε την εμπιστοσύνη των καταναλωτών. Kαι γι' αυτόν ακριβώς το λόγο θα πρέπει να εγκρίνουμε λογικούς κανόνες. O υποχρεωτικός καθορισμός της σήμανσης των βοοειδών και του βοδινού κρέατος, θα πρέπει να γίνει γρήγορα. Nομίζω πως και με μια νομική βάση 100A, θα μπορούσε πράγματι, όπως είπε ο κ. Goepel, να σταλεί ένα μήνυμα, ότι δεν θα πρέπει να διαρκέσει έντεκα μήνες, αλλά ότι η έκδοση των αντίστοιχων κανονισμών μπορεί να γίνει γρηγορότερα μ' αυτή τη νομική βάση. Aυτά επί του θέματος.

<SPEAKER ID=51 LANGUAGE="NL" NAME="Vandemeulebroucke">
Κυρία Πρόεδρε, σε μία συζήτηση είχα ρωτήσει τον Επίτροπο Fischler εάν είναι σύμφωνος να εξετασθεί η εφαρμογή ενός ηλεκτρονικού συστήματος, με τσιπς, επειδή αυτό επιτρέπει την παρακολούθηση των ζώων καθ'όλη τη διάρκεια της ζωής τους. Το ερώτημά μου συνίσταται εάν αυτός είναι έτοιμος να μελετήσει την εφικτότητα και το κόστος αυτού του συστήματος.

<SPEAKER ID=52 NAME="Olsson">
 - (SV) Κυρία Πρόεδρε, πρώτα θέλω να πώ ότι έχει πολύ μεγάλη αξία η αποδοχή εκ μέρους του Επιτρόπου της αλλαγής της νομικής βάσης στο άρθρο 100α. Αυτό βρίσκεται σε συμφωνία με αυτό που ο κος Santer είπε χθές, κάτι που με ευχαριστεί. Κατά τα άλλα δεν υπάρχουν πράγματι κάποια προβλήματα - όχι πολλά εν πάση περιπτώσει - όσον αφορά την έκθεσή μου. Ο Επίτροπος αποδέχεται το κύριο μέρος των τροπολογιών, όχι όμως τις προτάσεις που αφορούν το σύστημα των Επιτροπών, δηλ. να μεταφερθεί περισσότερη εξουσία στην Επιτροπή και να γίνουν πιο ανοιχτές οι προπαρασκευαστικές εργασίες. Θα είχε σίγουρα μεγάλη αξία αν μπορούσε να εγκριθεί και αυτό.
<P>
Αυτό που πρέπει να πώ, σαν ένα σχόλιο επί της έκθεσης Παπαγιαννάκη είναι ότι θα είχε μεγάλη αξία αν οδηγούμαστε σε μια πιο αυστηρή στάση, συγκεκριμένα αυτήν που συνιστά το Κοινοβούλιο με μια υποχρεωτική σήμανση του κρέατος. Είμαι τόσο πρακτικός άνθρωπος ώστε κατανοώ ότι είναι δύσκολο. Ταυτόχρονα όμως πιστεύω ότι τα μηνύματα πρέπει να είναι αυστηρά, διότι αλλιώς δεν συμβαίνει τίποτα. Ο κίνδυνος είναι ότι μπορεί να υπάρξει πολύ μεγάλη καθυστέρηση πριν να γίνει κάτι αν τώρα οριστεί, από πλευράς Επιτροπής, μια μακρά μεταβατική περίοδος. Γι&#x02BC;αυτό πιστεύω ότι είναι σημαντικό να δώσει το Κοινοβούλιο από την πλευρά του ένα ξεκάθαρο μήνυμα κατά την σημερινή συνεδρίαση.

<SPEAKER ID=53 NAME="Παπαγιαννάκης">
Κυρία Πρόεδρε, κύριε Επίτροπε, επειδή ήταν γρήγορη η διερμηνεία δεν κατάλαβα καλά και θα σας παρακαλούσα να μου απαντήσετε σε τρεις πολύ απλές ερωτήσεις, αφού πρώτα σας ευχαριστήσω για την αποδοχή της αλλαγής της νομικής βάσης.
<P>
Η πρώτη ερώτηση αφορά τον κατάλογο των πληροφοριών που πρέπει να περιλαμβάνονται στην ετικέτα σήμανσης. Είπατε να μην το συζητήσουμε, εφόσον για την ώρα δεν θα είναι υποχρεωτική, θα είναι προαιρετική για ένα διάστημα. Εγώ πιστεύω -και θέλω και τη γνώμη σας επ'αυτού- ότι, ακόμα κι εάν ήταν προαιρετική για ένα διάστημα η σήμανση, θα έπρεπε να περιλαμβάνει συγκεκριμένα στοιχεία. Το γεγονός ότι η σήμανση αυτή θα είναι προαιρετική δεν σημαίνει ότι ο καθένας θα μπορεί να δηλώνει ό, τι θελήσει; κάτι τέτοιο θα ήταν απαράδεκτο, θα εξευτέλιζε το θεσμό.
<P>
Η δεύτερη ερώτηση αφορά τα προϊόντα. Κύριε Επίτροπε, γίνεται συζήτηση για σήμανση του κρέατος. Η Επιτροπή Περιβάλλοντος και ο εισηγητής, που σας μιλά, επιμένουν ότι η σήμανση αυτή θα πρέπει να αφορά και τα προϊόντα με βάση το βόειο κρέας και τα μεταποιημένα προϊόντα -τα παράγωγα προϊόντα. Δεν κατάλαβα καλά τη θέση σας, το δέχεσθε ή δεν το δέχεσθε;
<P>
Η τρίτη ερώτηση αφορά το ενιαίο σύστημα, την εναρμόνιση του συστήματος για την αναγνώριση και καταχώρηση των ζώων. Μερικές χώρες δεν έχουν τέτοιο σύστημα και πρέπει να το αποκτήσουν γρήγορα, ώστε να είναι λογικό και το ενιαίο σύστημα. Σας ερώτησα εάν σκέπτεσθε να διαμορφώσετε ένα ειδικό πρόγραμμα γι αυτό, χρηματοδοτούμενο και κοινοτικά. Δεν είδα την απάντησή σας ή δεν την κατάλαβα.

<SPEAKER ID=54 NAME="Fischler">
Kυρίες και κύριοι, ίσως, πράγματι, να έγινε γρήγορα, αλλά είναι αναγκαίο, αν θέλει κανείς να πάρει θέση σε τόσα πολλά θέματα ταυτόχρονα και δεν θέλει να κάνει χρήση περισσότερου χρόνου απ' όσο πρέπει.
<P>
Λοιπόν, και πάλι με κάθε σαφήνεια. Πρώτον: H Eπιτροπή δέχεται το άρθρο 100A; επέστησα μόνο την προσοχή ότι από το γεγονός αυτό προκύπτουν ανάλογες συνέπειες. Δεύτερον: H Eπιτροπή δέχεται τα υποχρεωτικά συστήματα. Δεν έγινε καθόλου λόγος για να κάνουμε προαιρετικό το σύστημα αναγνώρισης των ζώων - αυτό θα πρέπει να είναι υποχρεωτικό οπωσδήποτε. Πρόκειται μόνο για το αν η σήμανση θα πρέπει να είναι προαιρετική ή όχι. Kι εδώ, δεχόμαστε την υποχρεωτική σήμανση.
<P>
Bεβαίως, παρακαλώ να δείξετε κατανόηση για το ότι έχουμε την ακόλουθη κατάσταση: Aν πούμε υποχρεωτική, τότε αυτό σημαίνει πως θα πρέπει να παραχωρήσουμε στα κράτη μέλη τον απαραίτητο χρόνο. Tότε, de facto, δεν θα έχουμε, γι' αυτό το ενδιάμεσο διάστημα, μια ρύθμιση. Γι' αυτό και σκεπτόμαστε να πούμε ότι, για το ενδιάμεσο διάστημα, θα εισαχθεί ένα προαιρετικό σύστημα, πράγμα όμως που δεν θα πρέπει να σημαίνει - για να το τονίσω αυτό και πάλι σαφώς - ότι σ' αυτή τη φάση ο καθένας θα μπορεί να κάνει ό, τι θέλει, αλλά σαφώς θα πρέπει να τηρεί τις διατάξεις, για παράδειγμα όσον αφορά τα στοιχεία που θα πρέπει να περιλαμβάνει αυτή η ετικέτα.
<P>
Kι εδώ υπάρχουν δύο διαφορετικά θέματα. Tο αν θα κάνω μια ετικέτα ή όχι, είναι προαιρετικό. Γι' αυτά όμως που θα περιέχει η ετικέτα, χρειαζόμαστε ξεκάθαρες ρυθμίσεις. Mόνον έτσι μπορεί αυτό να λειτουργήσει κατά τρόπο λογικό.
<P>
Για τις διάφορες τροπολογίες που απέρριψα, είπα ξεκάθαρα ότι μερικές απ' αυτές, ειδικά, δεν αποσκοπούν, κατά την άποψή μας, στη βελτίωση του συστήματος. Aντ' αυτού θα μπορούσαν, για παράδειγμα, να προκύψουν γκρίζες ζώνες; οι προτάσεις μας, άλλωστε, προχωρούν, εν μέρει, πολύ πιο πέρα από τις προτάσεις του Kοινοβουλίου. Πιστεύω πως είναι δικαίωμα της Eπιτροπής να επισημαίνει τέτοια προβλήματα και, σε πρώτη ανάγνωση, - αν υποθέσουμε ότι βρισκόμαστε στη νομική βάση του άρθρου 100A - να απορρίπτει τέτοιες προτάσεις.

<SPEAKER ID=55 NAME="Πρόεδρος">
Ευχαριστώ τον κ. Επίτροπο.
<P>
Η συζήτηση έληξε.
<P>
Η ψηφοφορία θα πραγματοποιηθεί αύριο, στις 12 το μεσημέρι.

<CHAPTER ID=4>
Καλωσόρισμα
<SPEAKER ID=56 NAME="Πρόεδρος">
Έχω τώρα την ευχαρίστηση να χαιρετίζω στο θεωρείο των επισήμων μια αντιπροσωπεία της Δημοκρατίας της Υεμένης της οποίας επικεφαλής είναι η Εξοχότητά του, ο κ. Mohammed Abdo Said, πρόεδρος της επιτροπής οικονομικών του Κοινοβουλίου.
<P>
(Χειροκροτήματα) Η αντιπροσωπεία σας μας κάνει την τιμή να μας επισκέπτεται για τη δεύτερη διακοινοβουλευτική συνάντηση με την αρμόδια αντιπροσωπεία του Ευρωπαϊκού Κοινοβουλίου.
<P>
Διαπιστώνω με ικανοποίηση ότι οι σχέσεις ανάμεσα στην Ευρωπαϊκή Ένωση και την Υεμένη είναι εξαιρετικές και ότι οι επαφές που έχουμε σε επίπεδο κοινοβουλίων έχουν αποδείξει την κοινή μας βούληση για συνεργασία.
<P>
Εύχομαι στην αντιπροσωπεία της Υεμένης οι συναντήσεις της να αποδώσουν καρπούς και να έχει μια θαυμάσια διαμονή στο Στρασβούργο.

<CHAPTER ID=5>
Κατάλοιπα κτηνιατρικών φαρμάκων στα τρόφιμα ζωϊκής προελεύσεως
<SPEAKER ID=57 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0035/ 97) του κ. Kenneth Collins, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση κανονισμού (ΕΚ) του Συμβουλίου για την τροποποίηση του κανονισμού (ΕΟΚ) αριθ. 2377/90 που αφορά τη θέσπιση κοινοτικής διαδικασίας για τον καθορισμό ανωτάτων ορίων καταλοίπων κτηνιατρικών φαρμάκων στα τρόφιμα ζωϊκής προελεύσεως (COM(96)0584 - C4-0683/96-96/0279(CNS)).

<SPEAKER ID=58 NAME="Collins, Kenneth">
, εισηγητής. (ΕΝ) Κυρία Πρόεδρε, θέλω να διευκρινίσω εξ αρχής ότι η άποψη που εκφράζω ενώπιόν σας σήμερα είναι η ομόφωνη άποψη της Επιτροπής Περιβάλλοντος, Δημόσιας Υγείας και Προστασίας των Καταναλωτών και να το τονίσω αυτό, είναι όντως αποτέλεσμα ομοφωνίας.
<P>
Τα ανώτατα όρια καταλοίπων, τα λεγόμενα ΑΟΚ, είναι τα επιτρεπόμενα όρια χημικών ουσιών σε προϊόντα ζωικής προέλευσης που περιέχονται σε τρόφιμα προοριζόμενα για ανθρώπους. Τα ΑΟΚ καλύπτονται από κανονισμό του Συμβουλίου που θεσπίστηκε το 1990 και έληγε το Δεκέμβριο του 1996. Πρόκειται για έννοια κεφαλαιώδους σημασίας: ποια είναι τα ασφαλή όρια περιεκτικότητας χημικών ουσιών στα τρόφιμα που καταναλώνουμε; Ως ερώτημα είναι απλούστατο αλλά δεν είναι μόνο θέμα βιομηχανικής ή κτηνιατρικής πολιτικής. Είναι θέμα δημόσιας υγείας.
<P>
Το 1990 η αγορά χωρίστηκε στα δύο. Υπήρχαν οι λεγόμενες παλαιές ουσίες, περισσότερες από 180 εκ των οποίων κυκλοφορούσαν ήδη στην αγορά, που επρόκειτο να ελεγχθούν σταδιακά για τον καθορισμό ΑΟΚ και οι νέες ουσίες που δεν είχαν ακόμη διατεθεί στην αγορά και που τα ΑΟΚ τους έπρεπε να καθοριστούν πριν επιτραπεί η διάθεσή τους. Όλες οι παλιές ουσίες έπρεπε να είχαν αξιολογηθεί και τα ΑΟΚ τους να είχαν καθοριστεί μέχρι το τέλος του 1996. Κάτι τέτοιο δεν έγινε, οπότε όλες οι ουσίες που δεν έχουν σήμερα ΑΟΚ θα έπρεπε, στην πραγματικότητα, να απαγορευτούν σε ενδοκοινοτικό επίπεδο, εκτός αν λαμβάνονταν νομικά μέτρα.
<P>
Η Επιτροπή άργησε υπερβολικά να καταλήξει στην πρότασή της. Ο προηγούμενος κανονισμός έληξε το Δεκέμβριο του 1996 αλλά ο καινούριος δεν είχε έρθει στο Κοινοβούλιο μέχρι τις 10 Ιανουαρίου 1997. Υπάρχει, συνεπώς, σήμερα ένα νομικό κενό. Με την παρούσα πρότασή της, η Επιτροπή προσπαθεί αφ&#x02BC;ενός να παρατείνει το χρονικό όριο αξιολόγησης των χημικών ουσιών, κάτι που μπορούμε να το δεχτούμε από τη στιγμή που είναι σαφώς αναγκαίο, και αφ&#x02BC;ετέρου να κατηγοριοποιήσει τις ουσίες που χρησιμοποιούνται στις κλινικές δοκιμές που γίνονται σε ζώα. Ο σκοπός είναι απόλυτα θεμιτός, φοβάμαι όμως ότι δύο ή τρεις εβδομάδες δεν επαρκούν χρονικά προκειμένου το Κοινοβούλιο να εξετάσει δεόντως την πρόταση αυτή και να ασχοληθεί με ένα τόσο σημαντικό ζήτημα δημόσιας υγείας. Πρέπει να βεβαιωθούμε ότι τα υπόλοιπα ΑΟΚ θα καταληχθούν εντός καθορισμένου χρονικού περιθωρίου, αν συμφωνήσουμε να δοθεί παράταση. Η επιτροπή δεν αμφιβάλλει για το αναγκαίο της παράτασης και είμαστε έτοιμοι να συμφωνήσουμε σε αυτό αλλά, ειλικρινά, το υπόλοιπο της πρότασης δε μας ικανοποιεί και, κατ&#x02BC;εμάς, η δημόσια υγεία είναι που πρέπει να αποτελεί την πρωταρχική προτεραιότητά μας.
<P>
Επιπλέον, η πρόταση της Επιτροπής δεν ανταποκρίνεται στις ανησυχίες που έχουν εκφραστεί για τις κλινικές δοκιμές. Οι εταιρίες, όπως μας είπαν, δεν έδιναν πάντοτε τις ορθές πληροφορίες, μερικές φορές επειδή η Επιτροπή δε διευκρίνιζε πάντοτε τι ακριβώς ήθελε και υπάρχουν άπειρες ουσίες των οποίων οι δοκιμές δεν έχουν καν αρχίσει, πόσο μάλλον ολοκληρωθεί. Με τις συνθήκες αυτές δεν μπορούμε να επιτρέψουμε τον κίνδυνο που αντιπροσωπεύουν για τη δημόσια υγεία οι χημικές ουσίες που δεν έχουν ελεγχθεί. Αποδεχόμαστε, συνεπώς, τη λογική της παράτασης της προθεσμίας αλλά όχι και το υπόλοιπο της πρότασης. Δε μας δόθηκε χρόνος και δε νομίζουμε ότι καλύπτεται ικανοποιητικά το ζήτημα της ασφάλειας των καταναλωτών. Η πρόταση είναι ελλιπής και αφήνει στο σκοτάδι τόσο τους καταναλωτές όσο και τις φαρμακοβιομηχανίες.
<P>
Το Ευρωπαϊκό Κοινοβούλιο έχει περιθώρια για μία μόνο ανάγνωση (η πρόταση γίνεται βάσει του άρθρου 43) και, από ότι καταλαβαίνουμε, η Επιτροπή Κτηνιατρικών Φαρμάκων μπορεί όντως να προτείνει με έκθεσή της στην Επιτροπή εντός δύο εβδομάδων αλλαγές στο σύστημα των δοκιμών. Και να&#x02BC;μαστε σήμερα εδώ να μας ζητούν να περάσουμε την πρόταση χωρίς πολλά πολλά. Δε γίνεται. Η πρόταση, η προθεσμία και τα ουσιαστικά πολιτικά μέτρα είναι τρία διαφορετικά πράγματα και η Συνθήκη δεν έχει διατάξεις που να μας επιτρέπουν να τα συμβιβάσουμε στα μισά.
<P>
Εξάλλου, παρά το γεγονός ότι ζητήθηκε από την Επιτροπή να παρουσιάσει το νομικό επιχείρημα, η ώρα είναι 11: 40 π.μ. και, μέχρι στιγμής, δεν είδαμε τίποτε. Δε γνωρίζω ποιο είναι το νομικό επιχείρημα της Επιτροπής με βάση τη Συνθήκη και αυτό όχι γιατί δεν της έχει ζητηθεί. Μου το υποσχέθηκαν μιάμιση ώρα πριν σήμερα το πρωί και δεν έχω λάβει ακόμη τίποτε.
<P>
Καλό θα ήταν να είχε εκλείψει το νομικό κενό αλλά φοβάμαι πως, αν η Επιτροπή δεν είναι σε θέση να δεσμευτεί σαφώς ότι θα αποσύρει το κομμάτι της πρότασης που αναφέρεται στις ουσίες και να συμφωνήσει πως θα προχωρήσει μόνο με την παράταση της προθεσμίας, τότε, συμμορφούμενος προς την εντολή που έχω λάβει από την επιτροπή μου, πρέπει να πω ξεκάθαρα ότι η πρόταση θα επανέλθει στην επιτροπή για περαιτέρω τροποποίηση. Αυτή είναι η ομόφωνη άποψη της επιτροπής.
<P>
Ο κ. Bangemann δείχνει έκπληκτος και δεν ξέρω γιατί, αν όντως έχει εκπλαγεί, αφού το είχαμε καταστήσει σαφές, σε επίπεδο επιτροπής, ότι ήταν ομόφωνη άποψη και του το θέσαμε σαφώς με επιστολή μας μόλις χθες.
<P>
Ελπίζω ότι η Επιτροπή θα καταφέρει να αποσύρει την πρόταση που αναφέρεται στις ουσίες και ότι θα συμφωνήσει να προχωρήσει μόνο ως προς την προθεσμία. Στην περίπτωση αυτή, θα είμαι ευτυχής να προτείνω στο Κοινοβούλιο να συναινέσει στην αλλαγή του χρονοδιαγράμματος. Η επιτροπή μου, πάντως, είναι αμετακίνητη και δεν πρόκειται να συμφωνήσει για το υπόλοιπο της πρότασης.

<SPEAKER ID=59 NAME="Πρόεδρος">
Ο κ. Bangemann μου ζητά το λόγο. Δεν ξέρω αν είναι για διαδικαστικό θέμα ή επί προσωπικού ζητήματος, αλλά είδα ότι αντιδρούσε πολύ έντονα. Λοιπόν θα του δώσω αμέσως το λόγο, με την άδεια του κ. Collins και των άλλων ομιλητών που θα καλέσω στη συνέχεια.

<SPEAKER ID=60 NAME="Bangemann">
Kυρία Πρόεδρε, θα πρέπει να πω, κατ' αρχήν, γιατί, παρακαλώ, ζητώ να πάρω το λόγο τώρα. Όχι γιατί έχω εκνευριστεί, αλλά γιατί όλοι από κοινού θα πρέπει κάποτε να δούμε περί τίνος πρόκειται. Aπό τις δηλώσεις του κ. Collins συμπέρανα ότι εξακολουθούν να υπάρχουν ασάφειες. Γι' αυτό και θα ήθελα να πω τώρα ποια είναι η γνώμη μας για το θέμα και πώς μπορούν, κατά τη γνώμη μας, να λυθούν τα προβλήματα.
<P>
Πρώτον: Δεν ζητάμε να εκφράσει το Kοινοβούλιο άποψη επί της ουσίας των προτάσεών μας σήμερα, ή σε δύο εβδομάδες, κ.λπ. Tο Kοινοβούλιο μπορεί να έχει το χρόνο που χρειάζεται για να εξετάσει επακριβώς τις προτάσεις. Mπορεί κανείς να λάβει υπόψη του και τις νεότερες εξελίξεις. Tο Συμβούλιο επιβεβαίωσε, με μια επιστολή του, - αυτό το γνωρίζει κι ο κ. Collins - ότι δεν θα αποφασίσει επί της ουσίας, πριν το Kοινοβούλιο εκφράσει και διατυπώσει την άποψή του.
<P>
Tην επιστολή πήρε και ο κ. Collins, όπως ακούω τώρα. Aυτό σημαίνει πως θα πρέπει να είναι απόλυτα σαφές ότι κανένας εδώ, ούτε το Συμβούλιο, ούτε η Eπιτροπή, δε ζητεί από το Kοινοβούλιο να εκφράσει την άποψή του επί της ουσίας μέσα σε λίγες μέρες ή ώρες, ή εδώ και τώρα. Δεν είναι αυτή η επιθυμία μας, ούτε και η επιθυμία του Συμβουλίου.
<P>
Tο Συμβούλιο δεσμεύθηκε. Nομίζω πως δε θα πρέπει τώρα, στο διοργανικό διάλογο, να ξεκινάμε από το ότι δεν θα τηρήσει μια τέτοια, γραπτώς καταγεγραμμένη, υποχρέωση. Aλλά μπορώ, για να διαλύσω και τις ανησυχίες του Kοινοβουλίου, να πω εδώ το εξής: Σε περίπτωση που το Συμβούλιο θα είχε την πρόθεση να αποφασίσει χωρίς τη συμμετοχή του Kοινοβουλίου, πράγμα που δεν το πιστεύω, θα ανακαλούσαμε την πρόταση. Mπορούμε να το κάνουμε αυτό οποτεδήποτε. Θα εμποδίζαμε το Συμβούλιο να πάρει μια απόφαση, χωρίς το Kοινοβούλιο να έχει πει τίποτε επ' αυτής. Παρακαλούμε μόνο - και ο κ. Collins είπε μάλιστα πως θα υποστήριζε το αίτημα - να ασχοληθούμε τώρα με το άρθρο 14, δηλαδή με την αναβολή της προθεσμίας αυτής, επειδή διαφορετικά θα περιέλθουμε σε μια απαράδεκτη κατάσταση με τα φαρμακευτικά προϊόντα που ήδη εδώ και χρόνια κυκλοφορούν στην αγορά - και μάλιστα χωρίς κανέναν κίνδυνο. Aυτό είναι το πρόβλημα.
<P>
Eίναι αλήθεια ότι διήρκεσε πάρα πολύ. Σ' αυτό όμως δε φταίει η Eπιτροπή, αλλά το ότι, για παράδειγμα, ο οργανισμός στο Λονδίνο δεν έχει αρκετό προσωπικό και το ότι η βιομηχανία δε διέθεσε, εν μέρει, τα έγγραφα, πράγμα που είπε και ο κ. Collins. Συνεπώς, η επί της ουσίας αιτιολόγηση της παράτασης της προθεσμίας κατά δύο χρόνια, πιστεύω να μην αμφισβητείται.
<P>
Kυρία Πρόεδρε, βλέπετε, νομίζω, ότι ήταν αναγκαίο να το πω αυτό και πάλι εδώ. Δεν πρόκειται για την ουσία της πρότασης. Tο Συμβούλιο δε θα αποφασίσει, πριν το Kοινοβούλιο πάρει θέση επί του θέματος. Tο Kοινοβούλιο έχει όλο το χρόνο που χρειάζεται, και η Eπιτροπή υπόσχεται το εξής: Σε περίπτωση που το Συμβούλιο - αλλά αυτή είναι μια τελείως θεωρητική σκέψη - δεν τηρούσε τις υποχρεώσεις του, τις οποίες εξέφρασε στην επιστολή του, θα αποσύρουμε την πρόταση, ούτως ώστε να μην υπάρχει.
<P>
Tο μοναδικό για το οποίο παρακαλούμε τώρα, δια της οδού του κατεπείγοντος, είναι η εφαρμογή του άρθρου 14, κι αυτό είναι δυνατόν από νομική άποψη.

<SPEAKER ID=61 NAME="Τρακατέλλης">
Κυρία Πρόεδρε, η προστασία της διατροφής των ζώων καθώς και της ανθρώπινης υγείας αποτελεί σήμερα προτεραιότητα στις δράσεις της Ευρωπαϊκής 'Ενωσης, ιδίως μετά τα τελευταία γεγονότα όσον αφορά την ασθένεια της σπογγώδους εγκεφαλοπάθειας των βοοειδών. Συγχρόνως, η λειτουργία της ενιαίας αγοράς πρέπει να προσαρμόζεται κατά τρόπο αποτελεσματικό, ώστε τα προϊόντα που κυκλοφορούν ή θα κυκλοφορήσουν να διασφαλίζουν την προστασία της υγείας καθώς και να τηρούν τους κανόνες που περιέχονται στις διεθνείς συμφωνίες. Η συζητούμενη πρόταση της Επιτροπής αφορά την προσαρμογή του κανονισμού που θεσπίζει ανώτατα όρια καταλοίπων φαρμάκων στα τρόφιμα ζωϊκής προέλευσης. Με την πρόταση αυτή η Επιτροπή επιχειρεί να προσαρμόσει τον κανονισμό, αναθέτοντας στον Ευρωπαϊκό Οργανισμό για την Αξιολόγηση Φαρμάκων την εξέταση των αιτήσεων καθορισμού, τροποποίησης και επέκτασης των ανώτατων ορίων καταλοίπων, καθώς και να ευθυγραμμίσει τη διαδικασία λήψης αποφάσεων με αυτή της κεντρικής διαδικασίας. Ταυτόχρονα, η προσαρμογή κρίνεται απαραίτητη διότι η Κοινότητα πρέπει να σεβαστεί τις υποχρεώσεις που απορρέουν από τη συμφωνία εφαρμογής υγειονομικών και φυτοϋγειονομικών μέτρων στην οποία κατέληξαν οι πολυμερείς διαπραγματεύσεις του Γύρου της Ουρουγουάης. Επιδιωκόμενος στόχος δεν θα πρέπει να είναι απλώς η προσαρμογή του κανονισμού, αλλά η πραγματική προστασία της δημόσιας υγείας, ώστε η θέσπιση ενιαίων ανωτάτων ορίων καταλοίπων φαρμάκων να επιτρέψει την ελεύθερη κυκλοφορία τροφίμων και κτηνιατρικών φαρμάκων και να διασφαλίσει κατά τρόπο αποτελεσματικό την προστασία του καταναλωτή στην ενιαία αγορά. Το πρώτο θέμα σχετικά με την προσαρμογή του κανονισμού αφορά την παράταση της προθεσμίας για τη διαδικασία αξιολόγησης. Οι δυσκολίες που προέκυψαν σχετικά για διαδικασία αξιολόγησης σε επίπεδο κρατών μελών, καθώς και σχετικά με το νεοσύστατο Ευρωπαϊκό Οργανισμό για την Αξιολόγηση των Φαρμάκων ο οποίος μόλις άρχισε να λειτουργεί το 1995, μας αναγκάζουν να δώσουμε παράταση κατά δύο χρόνια, εντός της οποίας ο οργανισμός αυτός οφείλει να ολοκληρώσει την αξιολόγηση. Εδώ θα πρέπει να τονίσουμε ότι η διασφάλιση της ανθρώπινης υγείας καθώς και της προστασίας των καταναλωτών μας αναγκάζει να βάλουμε έναν περιορισμό σχετικά με τις επικίνδυνες ουσίες, οι οποίες πρέπει να αξιολογηθούν μέχρι το Δεκέμβριο του 1997.

<SPEAKER ID=62 LANGUAGE="FR" NAME="Cabrol">
Κυρία Πρόεδρε, η παρούσα πρόταση αποσκοπεί να εξασφαλίσει η λήψη φαρμάκων από τα ζώα που προορίζονται για κατανάλωση να είναι ακίνδυνη για τον καταναλωτή. Πράγματι, τα κτηνοτροφικά φάρμακα αφήνουν κατάλοιπα που παραμένουν για αρκετό χρόνο στο ζώο και που επομένως είναι πιθανό να περάσουν στις παραγωγές που προορίζονται για την ανθρώπινη κατανάλωση: κρέας, εντόσθια, γάλα, αυγά. Η βλαπτικότητα αυτών των καταλοίπων εξαρτάται κυρίως από το βαθμό συγκέντρωσής τους στα εν λόγω είδη διατροφής, αυτό που αποκαλούμε το «μέγιστο όριο καταλοίπων κτηνοτροφικών φαρμάκων στα τρόφιμα ζωϊκής προέλευσης». Αυτός είναι ένας τεχνικός ορισμός, αλλά εκφράζει καλά αυτό που θέλει να πει. Αυτό το όριο ορίστηκε από τον κανονισμό του Ιανουαρίου 1992. Από την ημερομηνία αυτή, καμία έγκριση φαρμάκου δεν χορηγήθηκε χωρίς να έχει οριστεί αυτό το μέγιστο όριο. Τετρακόσια φαρμακευτικά προϊόντα περίμεναν αυτή την έγκριση, που έπρεπε να χορηγηθεί πριν την 1η Ιανουαρίου 1997. Δυστυχώς, μόνο 200 από αυτά μπόρεσαν να εξεταστούν. Τα υπόλοιπα διακόσια απειλούνται με άμεση απόσυρση από την αγορά περίθαλψης των ζώων, γεγονός που θα είχε καταστροφικά αποτελέσματα στη βιομηχανία γεωργικών τροφίμων, χωρίς παρόλα αυτά να ωφελείται η δημόσια υγεία. Ζητάμε λοιπόν, τη μεταφορά της ημερομηνίας για την 1η Ιανουαρίου 1999.
<P>
Αντίθετα, θα ήταν επικίνδυνο και αντίθετο με την προστασία της δημόσιας υγείας να μπορούν τα τρόφιμα που προέρχονται από ζώα που υποβάλονται σε κλινικές δοκιμές, να καταναλώνονται πριν καθοριστεί ένα οριστικό - και όχι προσωρινό - μέγιστο όριο. Είναι επομένως απαραίτητο, πριν από τον εν λόγω οριστικό καθορισμό, τα ζώα που υποβάλλονται σε κλινικές δοκιμές να μην προορίζονται για την κατανάλωση.

<SPEAKER ID=63 LANGUAGE="FR" NAME="Lannoye">
Κυρία Πρόεδρε, συμφωνώ με την τοποθέτηση που έκανε πριν από λίγα λεπτά ο Kenneth D. Collins, αλλά θα ήθελα να ρίξω περισσότερο φως στο δεύτερο μέρος της έκθεσης.
<P>
Καταρχήν, όσον αφορά το πρώτο μέρος, πρέπει να διαπιστώσω ότι αντιμετωπίζουμε ένα σοβαρό πρόβλημα. Διακόσιες σαράντα έξι ουσίες που χρησιμοποιούνται ως κτηνοτροφικά φάρμακα πριν από την έγκριση του κανονισμού του 1990, ακόμη δεν έχουν επαναξιολογηθεί! Δεν υπάρχει καθορισμένο ανώτατο όριο για τα κατάλοιπα και στην πράξη, από την 1η Ιανουαρίου του τρέχοντος έτους, η χρησιμοποίηση των ουσιών αυτών απαγορεύεται. Επομένως, είναι επιτακτική ανάγκη να παραταθούν οι προθεσμίες για την εν λόγω αξιολόγηση, όπως προτείνει η Επιτροπή.
<P>
Η Επιτροπή Περιβάλλοντος, Δημόσιας Υγείας και Προστασίας του Καταναλωτή συμφωνεί στο σημείο αυτό, με έναν όρο: σχετικά με τις πιο επικίνδυνες ουσίες, ή εν πάση περιπτώσει, αυτές που υποπτευόμαστε ότι είναι οι πιο επικίνδυνες, η εν λόγω αξιολόγηση πρέπει να πραγματοποιηθεί πριν την 1η Ιανουαρίου 1998.
<P>
Θα ήθελα τώρα να μιλήσω για το δεύτερο μέρος της πρότασης το οποίο είναι πολύ πιο σοβαρό. Στην πραγματικότητα, η Επιτροπή προτείνει να τροποποιηθεί ο κανονισμός του 1990 παραχωρώντας στη φαρμακευτική βιομηχανία τη δυνατότητα να χρησιμοποιεί, με προσωρινές τιμές ορίων, φάρμακα που συνεχίζουν να βρίσκονται στο στάδιο των κλινικών δοκιμών. Γεγονός που συγκεκριμένα, σημαίνει ότι οι καταναλωτές θα γίνονταν ακουσίως πειραματόζωα της φαρμακευτικής βιομηχανίας. Αυτές οι προσωρινές τιμές ορίων προτείνονται στην πραγματικότητα, από τη φαρμακευτική βιομηχανία και επί του παρόντος εξετάζονται από το φορέα φαρμάκων και από τις αρμόδιες επιτροπές.
<P>
Βρισκόμαστε, εδώ, μπροστά σε μια τροποποίηση σε σχέση με το 1990, εφόσον τότε το μέτρο αυτό θεωρείτο εξαιρετικό.
<P>
Σήμερα, γενικεύεται. Πιστεύω ότι όλοι συμφωνούν, στην Επιτροπή Περιβάλλοντος, Δημόσιας Υγείας και Προστασίας των Καταναλωτών ότι είναι απαράδεκτο. Ζητάμε από τον Επίτροπο να εκφράσει ξεκάθαρα τη γνώμη του πάνω σε αυτό το σημείο. Δέχεται να αποσύρει αυτό το τμήμα της πρότασης, ναι ή όχι; Πιστεύω ότι αυτό είναι το κρίσιμο σημείο της συζήτησης και όχι το πρώτο μέρος στο οποίο είμαστε σύμφωνοι.
<P>
Θα επιθυμούσα παρόλ' αυτά, να επανέλθω στις δηλώσεις του κ. Santer. Δήλωσε χθες ότι, όσον αφορά τα υγειονομικά και φυτο-υγειονομικά μέτρα, θα επιθυμούσε να χρησιμοποιηθεί το άρθρο 100 Α. Μπορούμε να δεχτούμε ότι, για το πρώτο μέρος, βρισκόμαστε σε επείγουσα κατάσταση, αλλά σχετικά με το δεύτερο, αυτό δεν ισχύει.
<P>
(Διακοπή από τον Επίτροπο) Τόσο το καλύτερο, kύριε Bangemann, επιβεβαιώστε το ξεκάθαρα! Στην ομιλία σας, μόλις πριν - ίσως είναι ένα πρόβλημα μετάφρασης - μιλήσατε για την ουσία. Εγώ μιλώ για το δεύτερο μέρος της προτάσεώς σας που έχει σχέση με το σύστημα του προσωρινού ορίου για τα φάρμακα που βρίσκονται ακόμη στο στάδιο των κλινικών δοκιμών.
<P>
Να είστε σαφής πάνω σε αυτό και πείτε ότι αποσύρετε αυτή την πρόταση!

<SPEAKER ID=64 LANGUAGE="FR" NAME="Barthet-Mayer">
Κυρία Πρόεδρε, για μια ακόμη φορά, ο στόχος μας εδώ, είναι η ασφάλεια του καταναλωτή, στην προκειμένη περίπτωση, την ασφάλειά του σε σχέση με τα κατάλοιπα των κτηνοτροφικών φαρμάκων στα ζωϊκά προϊόντα.
<P>
Πρώτο βασικό σημείο, οι προθεσμίες. Όταν πρόκειται για τις δυνητικά πιο επικίνδυνες ουσίες, είναι βασικό να αξιολογηθούν μέχρι τις 31 Δεκεμβρίου του τρέχοντος έτους και, αν όχι, να απαγορευτούν από την 1η Ιανουαρίου 1998. Με τα δεδομένα αυτά, έχοντας υπόψη την καθυστέρηση της Επιτροπής, είναι λογικό να γίνει αποδεκτή μια τριετής παράταση για τα άλλα προϊόντα που πρέπει να αξιολογηθούν ακόμη από τον Ευρωπαϊκό Φορέα. Η προθεσμία αυτή είναι απαραίτητη, αλλιώς περισσότερα από 200 παλιά προϊόντα θα αποσύρονταν άμεσα από την αγορά χωρίς να γίνει διάκριση μεταξύ των καλών και των κακών, κάτι που δε θα ήταν δίκαιο.
<P>
Δεύτερο βασικό σημείο, οι κλινικές δοκιμές. Το κείμενο της Επιτροπής παραμένει ασαφές και ανακριβές στο σημείο αυτό. Πρόκειται, παρόλα αυτά, για την κατανάλωση τροφίμων που προέρχονται από ζώα τα οποία έχουν υποβληθεί σε κλινικές δοκιμές και παρουσιάζουν στον οργανισμό κατάλοιπα ουσιών, μεταξύ των οποίων ορισμένες μπορεί να παρουσιάζουν κινδύνους για τον καταναλωτή. Υπό το φως της κρίσης που βιώνουμε στον τομέα αυτό - και στο σημείο αυτό, συμφωνώ απόλυτα με τον κ. Lannoye - η εισαγωγή των εν λόγω φαρμάκων στην αλυσίδα της διατροφής είναι απαράδεκτη.

<SPEAKER ID=65 NAME="Collins, Kenneth">
Κυρία Πρόεδρε, νομίζω πως πρέπει να τα ξεκαθαρίσουμε τα πράγματα. Σε επίπεδο προθέσεων δε διαφωνώ καθόλου με τον κ. Bangemann και θέλω να γίνει σαφές αυτό.
<P>
Εδώ, όμως, τελειώνει μάλλον η ομοθυμία μεταξύ του κ. Bangemann και εμού, άλλωστε δε νομίζω τόσοι πολλοί από σας να πρόσεξαν ιδιαίτερα πολλές ομοιότητες ανάμεσά μας έτσι κι αλλιώς. Όλοι μας δεχόμαστε απόλυτα, όλοι μας στην αίθουσα αυτή, είτε μίλησαν είτε όχι, πως πρέπει να αλλάξει η προθεσμία. Μπορεί να πάει μέχρι τα τέλη του αιώνα, πάνω κάτω. Χρειαζόμαστε ακόμη τρία περίπου χρόνια για να ικανοποιηθούν οι προϋποθέσεις που τίθενται για τις δοκιμές.
<P>
Εκεί που διαφωνούμε, όμως, με τον κ. Bangemann, είναι στο τι γίνεται με τα υπόλοιπα από νομική σκοπιά. Σέβομαι την πρόθεσή του να πει στο Συμβούλιο «δεν μπορείτε να αποφασίσετε γιατί δεν έχετε λάβει τη γνωμοδότηση του Κοινοβουλίου», είναι όμως γεγονός ότι δεν υπάρχει παρά μόνο μία πρόταση προς εξέταση της οποίας μία και μόνο μία ανάγνωση μπορεί να γίνει, από τη στιγμή που η πρόταση αυτή κατατίθεται με βάση το άρθρο 43. Το Κοινοβούλιο δε διαθέτει τρόπο να τη χωρίσει και, από όσο ξέρω, το ίδιο ισχύει και για την Επιτροπή και για το Συμβούλιο.
<P>
Εκείνο που έχουμε μέχρι στιγμής είναι μία δήλωση προθέσεων ότι δε θα προχωρήσουν. Φοβάμαι ότι οι επιστολές που έλαβα δεν είναι επίσημου χαρακτήρα και δε σημαίνουν τίποτε απολύτως με βάση τη Συνθήκη. Δεν υπάρχει καμία διάταξη στη Συνθήκη, από όσο γνωρίζω (και μακάρι ο κ. Bangemann να μπορέσει να με μεταπείσει ως προς αυτό), που να λέει ότι μία επιστολή διακήρυξης προθέσεων συνιστά νομική υποχρέωση.
<P>
Αν υπήρχε κάτι τέτοιο, τότε ίσως να άλλαζα γνώμη και να μπορούσε το ίδιο να κάνει και η επιτροπή. Μέχρι στιγμής όμως, δεν έχουμε στα χέρια μας καμία εγγύηση ότι θα μπορέσει το Κοινοβούλιο να γνωμοδοτήσει για κάτι επί του οποίου έχει ήδη γνωμοδοτήσει, επειδή υπάρχει μόνο μία ανάγνωση και ένας κανονισμός. Αυτή είναι η ουσία του προβλήματος. Αν το λύσουμε αυτό, αν ο κ. Bangemann μπορεί να μας υποδείξει κάποια νομική βάση για όλα αυτά, τότε ίσως να αλλάξουμε γνώμη.
<P>
Προς το παρόν δε βλέπω καμία λύση παρά το ότι συμφωνώ με τα αισθήματα που εκφράζει, όπως και ο ίδιος, φαντάζομαι, συμφωνεί με τα δικά μου. Έχουμε την ίδια πρόθεση αλλά φοβάμαι πως άποψή μας στο Κοινοβούλιο είναι ότι δεν μπορούμε να εμπιστευθούμε σε τέτοιο βαθμό την προτεινόμενη διαδικασία υλοποίησης. Ούτε και πιστεύω πως η θέση του κ. Bangemann απέναντι στο Συμβούλιο είναι αρκετά ισχυρή ώστε να το εξαναγκάσει, επειδή δεν υπάρχει νομική βάση που να του επιτρέπει να κάνει κάτι τέτοιο.

<SPEAKER ID=66 NAME="Bangemann">
Κυρία Πρόεδρε, για να αποφευχθούν οι δυσκολίες κατανόησης με τα ασαφή γερμανικά μου, θα συνεχίσω σε εξαιρετικά αγγλικά και στη συνέχεια στα γαλλικά για να μη χρειάζεται όσοι μετέχουν στη συζήτηση αυτή να βασίζονται στις ανεπαρκείς υπηρεσίες διερμηνείας που έχουμε.
<P>
(Διαμαρτυρίες) Για μένα η διερμηνεία είναι εξαιρετική, το λέω για τις ομιλίες που έγιναν στη διάρκεια της συζήτησης.
<P>
Τα πράγματα είναι πιο σαφή τώρα επειδή, όπως είπα και στην αρχή, σήμερα ασχολούμαστε μόνο με το άρθρο 14 και με κανένα άλλο. Το άρθρο 14 προβλέπει παράταση δύο χρόνων για τις ουσίες αυτές που ήδη διατίθενται στην αγορά. Ο κ. Ken Collins και το Κοινοβούλιο είναι πρόθυμοι να αποδεχτούν κάτι τέτοιο αλλά το πρόβλημά σας είναι: »τι θα κάνουμε με την ουσία της πρότασης»; Τόνισα ήδη ότι υπάρχουν δύο επιστολές, μία από το Συμβούλιο, όπως γνωρίζετε, και μία από το συνάδελφό μου κ. Marcelino Oreja που είναι και ο υπεύθυνος για τις σχέσεις με το Κοινοβούλιο μετά από πρόταση της Νομικής μας Υπηρεσίας. Οι δύο θέσεις είναι πραγματικά κρυστάλλινες ως προς τη νομική τους ερμηνεία. Δεν πρόκειται για την ανάγνωση, το επείγον ζητήθηκε μόνο για το άρθρο 14 και για τίποτε άλλο.
<P>
Σήμερα δε χρειάζεται να συζητήσουμε επί της ουσίας. Κανείς δεν έχει ζητήσει κάτι τέτοιο. Αυτό μπορεί να γίνει αφού πρώτα λάβει θέση το Κοινοβούλιο. Το μόνο ζήτημα που εκκρεμεί σήμερα είναι αν το Κοινοβούλιο δέχεται τη διαδικασία του επείγοντος βάσει του άρθρου 14, όπως ζητούμε.
<P>
Όσο για τις εγγυήσεις, η Νομική μας Υπηρεσία θεωρεί ότι δεν υπάρχει πρόβλημα. Το Συμβούλιο δε ζήτησε παρά το χαρακτήρα του επείγοντος του άρθρου 14 και, τυπικά, ο εν λόγω χαρακτήρας δε ζητήθηκε για τίποτε άλλο πέραν αυτού. Εξάλλου, αν προέκυπτε κάποια δυσκολία, η Επιτροπή θα ήταν πρόθυμη να αποσύρει την πρόταση στο σύνολό της για να γίνει σαφέστερο από σαφές ότι το Κοινοβούλιο πρέπει να πει την άποψή του επί της ουσίας.
<P>
Θα πω τώρα, λίγα λόγια στα γαλλικά γιατί οι παρατηρήσεις έγιναν στα γαλλικά σχετικά με τις ουσίες. Αν οι παρατηρήσεις αυτές μεταφέρουν μια θέση του Κοινοβουλίου - κάτι που πρέπει να διαπιστώσουμε - είμαστε, όπως πάντοτε, απόλυτα διατεθειμένοι να λάβουμε υπόψη μας ό, τι αποφασίζει το Κοινοβούλιο και έχετε το χρόνο να αποφασίσετε. Οι κλινικές δοκιμές και όλα τα άλλα που σας απασχολούν μπορούν πράγματι, να εξεταστούν και να αποφασιστούν στη συνέχεια. Η κατάσταση είναι αρκετά ξεκάθαρη και για το λόγο αυτό, αν είστε σύμφωνοι με την αλλαγή του άρθρου 14, δεν βλέπω γιατί να μην την πραγματοποιήσουμε. Είναι το μόνο πράγμα που σας ζητάμε, δε σας ζητάμε κάτι άλλο.

<SPEAKER ID=67 NAME="Collins, Kenneth">
Σας ευχαριστώ, κυρία Πρόεδρε, που μου δίνετε το λόγο και εσάς, κύριε Bangemann, για τη διευκρίνισή σας. Γνωρίζω ότι πρέπει να περάσουμε στην ψηφοφορία μέσα στην επόμενη μισή ώρα περίπου. Εγώ θα πρότεινα να ψηφίσουμε αύριο αντί για σήμερα, οπότε θα έχω έτσι την ευκαιρία να διερευνήσω το θέμα προσωπικά με τον κ. Bangemann και τις υπηρεσίες του και ίσως διευκρινιστούν τα πράγματα κατά τρόπο αμοιβαία ικανοποιητικό. Αν συμφωνείτε και εσείς, νομίζω ότι αυτή είναι η πιο ενδεδειγμένη λύση.

<SPEAKER ID=68 NAME="Πρόεδρος">
Νομίζω ότι είναι μια πολύ λογική πρόταση. Απευθύνομαι στο Σώμα γιατί κανονικά θα έπρεπε να έχουμε ψηφίσει σχετικά με την εν λόγω έκθεση, σήμερα το πρωί, στις δώδεκα. Υπάρχουν αντιρρήσεις να δεχτούμε αυτή τη μικρή τροποποίηση στην ημερήσια διάταξη που συνίσταται στη μεταφορά της ψηφοφορίας της εν λόγω έκθεσης στην ώρα των ψηφοφοριών αύριο το πρωί;
<P>
(Το Σώμα εγκρίνει την πρόταση) Η συνεδρίαση έληξε.
<P>
Η ψηφοφορία θα πραγματοποιηθεί αύριο το μεσημέρι, στις 12.00.

<SPEAKER ID=69 NAME="Πρόεδρος">
Αγαπητοί συνάδελφοι, ο κ. Whitehead μου απηύθυνε μια αίτηση την οποία θα επιθυμούσα να αποδεχτώ. Ο κ. Whitehead είναι παρών αλλά δε θα μπορέσει να είναι εδώ σήμερα το απόγευμα και θα επιθυμούσε να παρουσιάσει την έκθεσή του. Η ώρα είναι 12.01. Θα του δώσω τώρα τον λόγο ζητώντας του να τηρήσει τον χρόνο αγόρευσής του ώστε να μπορέσουμε στη συνέχεια να περάσουμε στις ψηφοφορίες.

<CHAPTER ID=6>
Προτεραιότητες για την πολιτική των καταναλωτών (1996-1998)
<SPEAKER ID=70 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0317/96) του κ. Whitehead, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με την ανακοίνωση της Επιτροπής (COM(95)0519 - C4-0501/95) όσον αφορά τις προτεραιότητες για την πολιτική των καταναλωτών (1996-1998).

<SPEAKER ID=71 NAME="Whitehead">
Σας ευχαριστώ, κυρία πρόεδρε, αν μη τι άλλο για τις δυσκολίες που υποστήκατε νωρίτερα σήμερα. Δεν έχω αυταπάτες ότι οι παρόντες βουλευτές έχουν έρθει από ενδιαφέρον για το τι θα πω. Προσήλθαν, ωστόσο, για να ακούσουν και να μετάσχουν στην ψηφοφορία επί των προτεραιοτήτων για τους καταναλωτές στο θέμα της ΣΕΒ αλλά και σε άλλα θέματα.
<P>
Θα διαθέσω το πεντάλεπτο που μου έχει δοθεί για την παρουσίαση της έκθεσης που προσπαθεί να κερδίσει την προσοχή του Κοινοβουλίου για περισσότερο από δύο περιόδους συνόδου και η οποία αφορά τις προτεραιότητες για τους καταναλωτές που χάραξε ο κ. Prendergast, που διήνυσαν μαζί με τον κ. Παπά το χρονικό διάστημα της θητείας του ως Γενικού Διευθυντή της 24ης Γενικής Διεύθυνσης και που τίθενται τώρα υπόψη του κ. Reichenbach. To γεγονός ότι χρειάστηκε τόσος πολύς χρόνος και ότι αναγκαζόμαστε ακόμη να προσπαθούμε να κινητοποιήσουμε την κ. Bonino και τους ανθρώπους του γραφείου της δίνει από μόνο του αρκετή έμφαση στα όσα λέμε εδώ σήμερα. Χαίρομαι που είναι παρών και ο κ. Santer, ασχέτως αν ακούει αυτά που έχω να πω ή όχι.
<P>
Θεωρούμε πως ένα πλαίσιο προτεραιοτήτων για τους καταναλωτές εντός Ευρωπαϊκής Ένωσης πρέπει, κατά βάση, να είναι όχι σαν χριστουγεννιάτικη κάρτα με ένα κατεβατό από πράγματα που θα μπορούσαν να γίνουν σε έναν ιδανικό κόσμο αλλά μια σειρά από σαφείς, συνοπτικές και ακριβείς προτάσεις που πρέπει να υλοποιήσουμε, πράγματα που πρέπει να είναι συναφή προς τον κεντρικό ρόλο που θα έπρεπε να επιφυλάσσει για μας το άρθρο 129α στη μετα-Μάαστριχτ εποχή. Πιστεύουμε, λοιπόν, πως οι προτεραιότητες πρέπει να τεθούν ξεκάθαρα για τον κ. Reichenbach και την ομάδα του.
<P>
Αλλα μέτρα ώστε να διασφαλιστεί η πρόσβαση των καταναλωτών στη Δικαιοσύνη εντός και εκτός δικαστηρίων και σε όλη την επικράτεια της Ευρωπαϊκής Ένωσης περιλαμβάνουν συγκεκριμένες νομοθετικές προτάσεις και μέτρα διασφάλισης των οικονομικών συμφερόντων των καταναλωτών ( θα επανέλθουμε στο ζήτημα αυτό κατά τη συζήτηση επί της έκθεσης της κ. Marinucci σήμερα το απόγευμα), καλύτερη πληροφόρηση έτσι ώστε η πληροφόρηση του καταναλωτή να μετατραπεί σε εξουσία του καταναλωτή, μία βιώσιμη πολιτική στον κλάδο των τροφίμων προς το συμφέρον των καταναλωτών, σημειώνοντας εδώ τις νέες εξουσίες που διαθέτει η κ. Bonino. Ελπίζω να μας πει σήμερα το απόγευμα πώς σκοπεύει να τις αξιοποιήσει και χαιρετίζω όσα ανέφερε ο κ. Santer χθες, την ιστορική αυτή μέρα για το Σώμα και για τις σχέσεις του με την Επιτροπή αναφορικά με τις προτεραιότητες που αποδίδουμε στον τομέα των τροφίμων, στην υγεία και στην ασφάλεια. Τα μέτρα αυτά περιλαμβάνουν, τέλος, έναν ενιαίο, σαφή, βασικό ορισμό καθολικής εμβέλειας που να μπορεί να εφαρμοστεί σε κλαδική βάση στην πορεία προς τη φιλελευθεροποίηση νευραλγικών κλάδων της αγοράς.
<P>
Δεν πρόκειται να διαθέσω το χρόνο που μου έχει δοθεί επεκτεινόμενος με λεπτομέρειες στα παραπάνω ζητήματα. Θα πω μόνο πως πιστεύω ότι φανήκαμε αμελείς και δε δώσαμε στους τομείς αυτούς την προτεραιότητα που αξίζουν. Αναφορικά με την πρόσβαση στη δικαιοσύνη, η Επιτροπή τώρα κινείται τουλάχιστον στην κατεύθυνση της δημοσίευσης ορισμένων προγραμμάτων αλλά πρέπει να προχωρήσει περισσότερο, διασφαλίζοντας την αμοιβαία αναγνώριση των προϋποθέσεων για παροχή νομικής βοήθειας από την Κοινότητα στο σύνολό της και να δώσει τη δυνατότητα στις οργανώσεις των καταναλωτών σε χώρες όπως η δική μου, καθώς και στους δημόσιους φορείς, να προσφύγουν ομαδικά στα δικαστήρια σε περιπτώσεις παραβίασης της κοινοτικής νομοθεσίας.
<P>
Πρέπει, επίσης, η 24η Γενική Διεύθυνση και η κ. Bonino να μας πουν πώς ακριβώς σκοπεύουν να αξιοποιήσουν το πρόσθετο προσωπικό και τις νέες εξουσίες που διαθέτουν για την αστυνόμευση της Κοινότητας συνολικά στο θέμα της υγείας και της ασφάλειας των τροφίμων. Η έρευνα που πρέπει να κάνουμε, η οποία πρέπει να χρηματοδοτηθεί από την Επιτροπή στο ζήτημα αυτό, οφείλει να εξετάσει συναφή θέματα της υγείας των ανθρώπων και των ζώων που ήταν πάντοτε χαμηλής προτεραιότητας, δεδομένου ότι τα συμφέροντα των καταναλωτών δεν υπήρξαν ποτέ προεξέχοντα. Ελπίζω πως, σε θέματα όπως η έρευνα για τη νέα μορφή της ασθένειας Κρόιτσφελντ-Γιάκομπς, θα υπάρξει δέσμευση όχι μόνο από τα κράτη μέλη, συμπεριλαμβανομένου και του δικού μου, αλλά και από την Επιτροπή συνολικά πως θα διερευνηθεί τόσο η πληγή αυτή όσο και το πώς φτάσαμε ως εδώ.
<P>
Θα μπορούσα να πω πολλά άλλα ακόμη, ίσως μου δοθεί η ευκαιρία κάποια στιγμή αργότερα να συναντηθώ με το νέο Γενικό Διευθυντή και με την κ. Bonino. Λυπάμαι που η συζήτηση αυτή προγραμματίστηκε με τέτοιο τρόπο ώστε να πρέπει και να περικοπεί και να διακοπεί από το διάλειμμα.
<P>
(Χειροκροτήματα)

<SPEAKER ID=72 NAME="Πρόεδρος">
Σας ευχαριστώ κ. Whitehead. Δεδομένων των περιστάσεων, η παρέμβασή σας δεν έτυχε της δέουσας προσοχής γιατί όλοι περίμεναν την ψηφοφορία.
<P>
Η συζήτηση σχετικά με την έκθεση του κ. Whitehead θα συνεχιστεί σήμερα το απόγευμα στις 3.

<CHAPTER ID=7>
Καλωσόρισμα
<SPEAKER ID=73 NAME="Πρόεδρος">
Έχω την ευχαρίστηση να χαιρετίσω την αντιπροσωπεία του Διεθνούς Κέντρου για την Ειρήνη στη Μέση Ανατολή που βρίσκεται στο Θεωρείο των Επισήμων. Η αντιπροσωπεία αυτή, που αποτελείται από εκπροσώπους της Κνεσέτ και του Παλαιστινιακού Νομοθετικού Συμβουλίου, μας τιμά με την επίσκεψή της με την ευκαιρία της συνάντησής της με τις αρμόδιες αντιπροσωπείες του Ευρωπαϊκού Κοινοβουλίου.
<P>
Αυτή η πρωτοβουλία, η πρώτη του είδους της, αποτελεί μια μοναδική ευκαιρία να συζητηθούν τα θέματα που αφορούν την ειρηνευτική διαδικασία στη Μέση Ανατολή, τα οποία μας επηρεάζουν από πολύ κοντά όλους εμάς.
<P>
Δράττομαι της ευκαιρίας για να χαιρετίσω επίσης την παρουσία του ειδικού απεσταλμένου της Ευρωπαϊκής Ένωσης για την ειρηνευτική διαδικασία στη Μέση Ανατολή, της Αυτού Εξοχότητας του Πρέσβη Moratinos.
<P>
Οι σχέσεις μας με την Κνεσέτ και το Παλαιστινιακό Νομοθετικό Συμβούλιο είναι εξαίρετες, και οι επαφές που έχουμε σε κοινοβουλευτικό πλέον επίπεδο απέδειξαν την κοινή βούληση να συνεργαστούμε σε πολυάριθμους τομείς.
<P>
Ελπίζω ότι η συνάντηση αυτή θα σημειώσει ένα νέο στάδιο στην απαραίτητη προσέγγιση των χωρών και των λαών που εκπροσωπούμε.
<P>
Εύχομαι στην αντιπροσωπεία του Διεθνούς Κέντρου για την Ειρήνη στη Μέση Ανατολή εποικοδομητική εργασία και καλή διαμονή στο Στρασβούργο.
<P>
(Χειροκροτήματα)

<SPEAKER ID=74 LANGUAGE="IT" NAME="Τamino">
Κύριε Πρόεδρε, παρεμβαίνω αποκλειστικά για να ζητήσω κάποια διευκρίνιση σχετικά με την ολοφάνερη αντίφαση ανάμεσα στις χθεσινές δηλώσεις του Προέδρου Santer στη σελίδα 8 της έκθεσής του όπου εκφράζεται περί «υποχρεωτικής και τακτικής σήμανσης» σαν επιλογή της Επιτροπής, και στη σημερινή δήλωση του Επιτρόπου FIscher, που απέρριψε κάθε τροπολογία για την καθιέρωση της υποχρεωτικής σήμανσης για το βόειο κρέας.
<P>
(Χειροκροτήματα) Πριν από τη διεξαγωγή της ψηφοφορίας γύρω από το ζήτημα αυτό, επιθυμούμε να κατανοήσουμε την πραγματική τοποθέτηση της Επιτροπής γύρω από την υποχρεωτική ή προαιρετική σήμανση και την τακτική ή έκτακτη σήμανση. Οι δηλώσεις που ακούστηκαν δεν βοήθησαν στην κατεύθυνση αυτή. Οι γενικοί ισχυρισμοί του Επιτρόπου Fischler ότι η Επιτροπή είναι «γενικά» σύμφωνη με την υποχρεωτική σήμανση, χωρίς ωστόσο να θεσπιστεί καμία δέσμευση και καμία προθεσμία ισοδυναμούν με την απόκρουση της ίδιας αρχής που διατύπωσε χθες ο Πρόεδρος Santer. Πριν από τη ψηφοφορία απαιτούμε σαφήνεια στην επίσημη τοποθέτηση της Επιτροπής!
<P>
(Χειροκροτήματα)
<SPEAKER ID=75 NAME=" Fischler">
Aξιότιμε κύριε Πρόεδρε, αξιότιμοι κυρίες και κύριοι, σας ευχαριστώ που μου δώσατε το λόγο, μια και μου επιτρέπεται τώρα να κάνω μια διευκρίνιση. O κύριος βουλευτής προφανώς δεν άκουσε προσεκτικά σήμερα το πρωί.
<P>
(Έντονες διαμαρτυρίες) Δήλωσα σήμερα το πρωί, πως η Eπιτροπή δέχεται ότι και οι τρεις προτάσεις που βρίσκονταν εδώ σε συζήτηση, μπορούν να βασιστούν στο άρθρο 100A. H Eπιτροπή, σήμερα το πρωί, δήλωσε ακόμη ότι σαφώς συνηγορούμε υπέρ ενός υποχρεωτικού συστήματος. Eπεσήμανα βεβαίως εδώ ότι θα χρειαστεί ένα ορισμένο διάστημα, μέχρις ότου μπορέσουμε να εισάγουμε de facto σ' όλα τα κράτη μέλη αυτό το υποχρεωτικό σύστημα, επειδή, προς τούτο, χρειαζόμαστε μια αντίστοιχη αναγνώριση και καταχώρηση των ζώων που θα πρέπει να γίνει ηλεκτρονικά.
<P>
Για να μην εμποδίσουμε εκείνα τα κράτη μέλη, που ήδη πληρούν όλες τις προϋποθέσεις κατά τη διάρκεια αυτής της περιόδου, να μπορέσουν να εφαρμόσουν νωρίτερα μια επισήμανση, θεωρούμε λογικό να επιτρέψουμε για την αρχική αυτή φάση, μια προαιρετική επισήμανση, κι αυτό, άλλωστε - αυτή την εντύπωση αποκόμισα τουλάχιστον - έτυχε της συγκατάθεσης των περισσοτέρων που ήταν παρόντες στη συζήτηση.

<SPEAKER ID=76 NAME="Πρόεδρος">
Δεν είναι η στιγμή να συζητήσουμε σχετικά με αυτό το ζήτημα. Όταν φτάσουμε στην έκθεση θα μπορέσουν να γίνουν σχετικές ερωτήσεις.

<SPEAKER ID=77 LANGUAGE="DE" NAME="Cohn-Bendit">
Θα ήθελα να θέσω μόνο μια ερώτηση στον αξιότιμο Eπίτροπο κύριο Fischler. Πόση θα είναι η μεταβατική περίοδος;

<SPEAKER ID=78 NAME="Πρόεδρος">
Είπα ήδη ότι παρόμοιες ερωτήσεις θα μπορέσουν να τεθούν την κατάλληλη στιγμή.

<SPEAKER ID=79 LANGUAGE="EN" NAME="Evans">
Κάτι επί της διαδικασίας, κύριε Πρόεδρε, που προσπάθησα να πω και νωρίτερα, όταν προήδρευε της συζήτησης η κ. Fontaine. Στη διάρκεια της ομιλίας του, ο συνάδελφος Philip Whitehead αντιμετωπίστηκε με ιδιαίτερη αγένεια από μεγάλο αριθμό βουλευτών, δεν τον άκουγαν, κόσμος έμπαινε και έβγαινε χωρίς κανένα ίχνος σεβασμού.
<P>
Αναφερθήκατε, κύριε Πρόεδρε, στους επισκέπτες του Υπερώου των Διακεκριμένων Επισκεπτών. Δεν ξέρω ποια εντύπωση θα είχαν αποκομίσει μερικά λεπτά πριν (τώρα, προφανώς, βελτιώθηκαν λίγο τα πράγματα), ελπίζω όμως ότι θα μπορέσετε να χρησιμοποιήσετε καταλλήλως τη σφύρα σας ώστε να επικρατήσει τάξη στην αίθουσα και οι ομιλητές να ακούγονται με το σεβασμό του οποίου δεν έτυχε ο κ. Whitehead.
<P>
(Χειροκροτήματα)

<SPEAKER ID=80 NAME="Πρόεδρος">
Σας ευχαριστώ πολύ για την παρέμβασή σας, κύριε Evans, διότι θα μπορέσατε να διαπιστώσετε ότι όχι μόνον ο κ. Evans, αλλά και ο ίδιος ο Πρόεδρος δεν εισακούστηκε και πολύ όταν ζήτησε ησυχία στην αρχή αυτής της ψηφοφορίας που θέλαμε να ξεκινήσουμε.

<SPEAKER ID=81 LANGUAGE="DE" NAME="Cohn-Bendit">
Θα ήθελα να θέσω μόνο μια ερώτηση στον αξιότιμο Eπίτροπο κύριο Fischler. Πόση θα είναι η μεταβατική περίοδος;

<SPEAKER ID=82 NAME="Πρόεδρος">
Είπα ήδη ότι παρόμοιες ερωτήσεις θα πρέπει να τεθούν την κατάλληλη στιγμή. Η κ. Fontaine υπήρξε αντικείμενο προσωπικών υπαινιγμών και μου ζητά το λόγο.

<SPEAKER ID=83 LANGUAGE="FR" NAME="Fontaine">
Κύριε Πρόεδρε, πιστεύω ότι συνηθίζω να επιβάλλω το σεβασμό σε αυτό το Σώμα. Αλλά ο κ. Whitehead το γνώριζε πολύ καλά. Του έγινε μια πολύ μεγάλη χάρη. Κανονικά δε θα έπρεπε, αγαπητοί συνάδελφοι, να ξεκινήσουμε τη συζήτηση της έκθεσής του. Ήταν περασμένες 12 και έπρεπε να ξεκινήσουμε τις ψηφοφορίες. Αν, επιπλέον, είχα επιβάλει την ησυχία στο Σώμα, θα είχαμε παρατείνει ακόμη περισσότερο την παρέμβαση του κ. Whitehead, και νομίζω ότι το κατανόησε απόλυτα. Βρισκόμασταν σε εξαιρετικά ιδιαίτερες συνθήκες. Ορίστε, κύριε Πρόεδρε, απλώς αυτά ήθελα να πω.
<P>
(Χειροκροτήματα)

<CHAPTER ID=8>
Ψηφοφορίες
<SPEAKER ID=84 LANGUAGE="FR" NAME="Hory">
Κύριε Πρόεδρε, η παρατήρησή μου επί του κανονισμού αναφέρεται στα άρθρα 127, 122 και 34. Ακόμη κι αν η ομάδα της Ριζοσπαστικής Συμμαχίας προσπάθησε, μέσω των τροπολογιών της, να βελτιώσει το συμβιβασμό, διατηρούμε κριτική στάση απέναντι σε μια διαδικασία που μας φαίνεται σαν παραίτηση του Ευρωπαϊκού Κοινοβουλίου από μια υπόθεση εξαιρετικής σοβαρότητας.
<P>
Διαφωνούμε επομένως, επί της ουσίας, αλλά η παρατήρησή μου επί του κανονισμού αναφέρεται στο διαδικαστικό θέμα που ανακινεί η επικείμενη ψηφοφορία. Τη Δευτέρα, η κ. Barthet-Mayer και ο κ. Puerta υπογράμμισαν τους ισχυρούς λόγους που είχαμε να αναβάλουμε την εν λόγω ψηφοφορία μετά από αυτήν της πρότασης μομφής. Το Σώμα αποφάσισε διαφορετικά και δεν ακολούθησε αυτή την υπόδειξη, που εντούτοις ήταν πολύ έντονη και στηριγμένη σε αρκετές κοινοβουλευτικές αποδείξεις. Δεν θα επανέλθω λοιπόν σε αυτό.

<SPEAKER ID=85 NAME="Πρόεδρος">
Κύριε Hory, το θέμα αυτό ρυθμίστηκε τη Δευτέρα σύμφωνα με την καθιερωμένη διαδικασία. Επομένως, φυσικά, δεν μπορώ να επιτρέψω να ανακινηθεί εκ νέου, με τρόπο που είναι μάλλον επεξήγηση ψήφου, αφού επικαλείστε το άρθρο των επεξηγήσεων ψήφου. Λυπάμαι.
<P>
(Το Σώμα εγκρίνει το ψήφισμα)

<SPEAKER ID=86 NAME="Παπαγιαννάκης">
Κύριε Πρόεδρε, ήθελα να αναφερθώ σε τρία σημεία:
<P>
Πρώτο, να θυμίσω στους συναδέλφους ότι ο κύριος Fischler μας ανακοίνωσε ότι η Επιτροπή δέχεται την αλλαγή της νομικής βάσης και την υιοθέτηση του άρθρου 100Α, δηλαδή, αυτό που κάνουμε σήμερα είναι η πρώτη ανάγνωση.-Δεύτερο, κύριε Πρόεδρε, στη λίστα για την ψηφοφορία φαίνεται ότι έχω προτείνει στο Σώμα να απορρίψει όλες τις τροπολογίες που υπονοούν ότι το σύστημα σήμανσης δεν θα είναι υποχρεωτικό: όλες αυτές τις τροπολογίες κατά την γνώμη μου θα πρέπει να απορριφθούν, διότι το σύστημα πρέπει να είναι υποχρεωτικό, καθώς και όλες τις τροπολογίες που περιορίζουν τη σήμανση μόνο στο κρέας...
<P>
(Χειροκροτήματα) ...ενώ η πρόταση του εισηγητή σας και της Επιτροπής Περιβάλλοντος είναι: το σύστημα σήμανσης να καλύψει όλα τα προϊόντα από βόειο κρέας, σκευάσματα, μεταποιημένα προϊόντα και υποπροϊόντα.
<P>
Τρίτο, κύριε Πρόεδρε, ο κύριος Fischler είπε ότι η Επιτροπή είναι υπέρ της υποχρεωτικής σήμανσης, αλλά ζητάει μία μεταβατική περίοδο και δήλωσε ότι αυτός είναι ο λόγος για τον οποίο η Επιτροπή δεν δέχεται τις τροπολογίες για υποχρεωτική σήμανση. Αυτό προκάλεσε την αγανάκτηση πολλών συναδέλφων. Θα ήθελα, λοιπόν, να κάνω την εξής ερώτηση στο κύριο Fischler: μήπως μπορούμε να αντιστρέψουμε τον συλλογισμό, να δεχθεί δηλαδή η Επιτροπή όλες τις τροπολογίες που επιβάλλουν υποχρεωτική σήμανση και να προσθέσει, παράλληλα μ'αυτές και όχι ενάντια σ'αυτές, ένα άρθρο το οποίο θα ορίζει την μεταβατική περίοδο που χρειάζεται για να προσαρμοσθούν τα κράτη μέλη, με την παράκληση αυτή η περίοδος να είναι η συντομότερη δυνατή;
<P>
(Χειροκροτήματα)
<SPEAKER ID=87 NAME="Fischler">
Kύριε Πρόεδρε, όπως σωστά ανέφερε ο εισηγητής, πρόκειται εδώ για την πρώτη ανάγνωση, λόγω της αλλαγής της νομικής βάσης. Γι' αυτό και νομίζω πως, στο πλαίσιο της δεύτερης ανάγνωσης, θα μπορέσουμε να επανέλθουμε και πάλι στο αίτημα του εισηγητή.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=88 NAME="Mayer">
Kύριε Πρόεδρε, επιτρέψτε μου να σας υπενθυμίσω μόνο ότι, νωρίς σήμερα το πρωί, υπέβαλα προφορικώς την πρόταση να αλλάξουμε τη νομική βάση από το άρθρο 43 στο άρθρο 100A και ότι η Eπιτροπή συμφώνησε μ' αυτό.

<SPEAKER ID=89 NAME="Πρόεδρος">
Όπως γνωρίζετε, οι προφορικές τροπολογίες δεν μπορούν να υποβληθούν σε ψηφοφορία. Θα το σημειώσουμε όμως και θα αναγραφεί στα πρακτικά ώστε η Επιτροπή να μπορεί ενδεχομένως να την αποδεχθεί.
<P>
Επιπλέον, Η Επιτροπή Νομικών Θεμάτων θα έπρεπε να ενημερώσει. Έτσι, θα σεβαστούμε τον Κανονισμό και θα προχωρήσουμε στην ψηφοφορία χωρίς αυτήν την προφορική τροπολογία.
<P>
Επισημαίνω στους αξιότιμους κυρίους βουλευτές ότι υπάρχει ένα διορθωτικό που αφορά τη γερμανική έκδοση αυτής της έκθεσης και ότι οι τροπολογίες 1 και 28 δεν αφορούν όλες τις γλωσσικές εκδόσεις, αλλά, την κατάλληλη στιγμή, θα αναζητηθεί μια σωστή γλωσσική λύση με τους ενδιαφερομένους.
<P>
Επισημαίνω επίσης ότι το κείμενο της τροπολογίας 17 της έκθεσης της Επιτροπής Γεωργίας αναγράφεται στο κείμενο της τροπολογίας 16 που υποβάλλεται σε ψηφοφορία στην Ολομέλεια και ότι η τροπολογία 35 αποσύρθηκε. Εξετάζουμε τώρα την πρόταση κανονισμού.

<SPEAKER ID=90 LANGUAGE="DE" NAME="Goepel">
Kύριε Πρόεδρε, πριν προχωρήσουμε στην ψηφοφορία, θα ήθελα να έχω τη συγκατάθεση του Eπιτρόπου Fischler σ' αυτά που μόλις τώρα είπε ο κ. Mayer.

<SPEAKER ID=91 NAME="Fischler">
Kύριε Πρόεδρε, είναι πολύ ενδιαφέρον το ότι, ειδικά εκείνοι που μιλούν τη γλώσσα μου, δεν καταλαβαίνουν προφανώς αυτά που λέω. Γι' αυτό και δηλώνω για τρίτη φορά ότι η Eπιτροπή συμφωνεί.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=92 NAME="Πρόεδρος">
Θα μου επιτρέψουν οι αξιότιμοι κύριοι βουλευτές να χαιρετίσω τον κ. Wole Soyinka, Βραβείο Νόμπελ Λογοτεχνίας, τον οποίο δέχτηκα σήμερα το πρωί προκειμένου να με ενημερώσει για την κατάσταση στη Νιγηρία, την οποία αυτό το Κοινοβούλιο γνωρίζει τώρα πλήρως.

<SPEAKER ID=93 LANGUAGE="EN" NAME="Provan">
Δεν είναι, βέβαια, παράξενο, κύριε Πρόεδρε, που ένας Βρετανός συντηρητικός θέλει να παρουσιάσει το σκεπτικό της αρνητικής μας ψήφου επί της έκθεσης Medina σήμερα το πρωί. Αν ήμουν μια απαρατήρητη παρουσία εδώ χθες, θα είχα κάλλιστα ακούσει ορισμένους να προσπαθούν να μας κάνουν να πιστέψουμε πως η βρετανική κυβέρνηση προσπάθησε να διαδώσει τη ΣΕΒ στην ίδια μας τη χώρα.
<P>
Πρέπει να πω ότι λυπάμαι ιδιαίτερα για τη στάση που υιοθέτησε το Σώμα, επειδή παραβλέπει το βασικότερο. Δεν μπορούμε να ξαναγράψουμε την ιστορία, όπως προσπαθεί να κάνει η έκθεση αυτή που, κατ&#x02BC;ουσίαν, προσπαθεί να δώσει της δικές της προκαταλήψεις οι οποίες δεν τεκμηριώνονται από τα γεγονότα. Η επιτροπή είχε όντως ανάγκη από επιστημονικά όργανα που θα τη βοηθούσαν να καταλήξει σε ένα ορθό πόρισμα, ίσως από ένα αναδρομιοσκόπιο, επειδή αυτό έκανε μέσα από την προσπάθειά της να δει τα πράγματα αναδρομικά χωρίς να αναγνωρίζει ότι επρόκειτο για νέα ασθένεια και ότι βρισκόμασταν μπροστά σε μια νέα κατάσταση.
<P>
Ας είμαστε, λοιπόν, όλοι όσο πιο σαφείς γίνεται. Ελπίζω ότι και το Σώμα και εμείς, ως Βρετανοί συντηρητικοί, θέλουμε να προαχθεί η υπόθεση της υγείας και της εμπιστοσύνης, δεν υπάρχει αμφιβολία για αυτό. Πρέπει, λοιπόν, να δούμε ποια είναι η κατάσταση στο ίδιο το Ηνωμένο Βασίλειο. Η κατανάλωση έχει, πρακτικά, επανέλθει στα φυσιολογικά επίπεδα, όπως και η βιομηχανία του βοείου κρέατος. Τα κυβερνητικά μέτρα στο Ηνωμένο Βασίλειο αποδείχτηκαν επιτυχή, κάτι που δεν μπορεί να ισχυριστεί κανείς για την υπόλοιπη Ευρώπη και είναι ακριβώς αυτή η έλλειψη εμπιστοσύνης που δημιούργησε το πρόβλημα.
<P>
Η έκθεση δεν εντοπίζει τις αιτίες της ασθένειας. Το μόνο που κάνει, όπως προείπα, είναι να σπέρνει προκαταλήψεις που δε στηρίζονται στα γεγονότα. Είναι πολύ εύκολο να χτυπάς ή να κλαψουρίζεις και να παραπονιέσαι συνεχώς. Το να ενεργείς, όμως, θετικά για να λύσεις το πρόβλημα είναι εντελώς διαφορετικό.
<P>
Η βάση του προβλήματος δείχνει να βρίσκεται στην παραγωγή ζωικής πρωτεΐνης. Ακολουθήσαμε την πρακτική αυτή στις Ηνωμένες Πολιτείες, όπου δε φαίνεται να αντιμετωπίζουν πρόβλημα ΣΕΒ.
<P>
Πολλά είναι τα θέματα που θα ήθελα να θίξω, θα πω όμως μόνο το εξής: Το Κοινοβούλιο δείχνει να αμφιταλαντεύεται σχετικά με τον υπουργό κ. Hogg. Από τη μία λέει ότι είχε νομική υποχρέωση να έλθει αλλά το ψήφισμα που μόλις εγκρίθηκε αναφέρει ότι πρέπει να ενισχυθεί η διοργανική συμφωνία έτσι ώστε να μπορούμε να απαιτήσουμε την προσέλευσή του. Θεωρώ πως δεν υφίσταται νομική βάση έγερσης μιας τέτοιας απαίτησης.

<SPEAKER ID=94 LANGUAGE="FR" NAME="Le Gallou">
Κύριε Πρόεδρε, καταψηφίσαμε το κοινό ψήφισμα, διότι μια υπό όρους λογοκρισία δεν είναι υποστηρίξιμη σε νομικό επίπεδο, και εξάλλου οι υπηρεσίες του Κοινοβουλίου το είχαν παρατηρήσει. Μια υπό όρους λογοκρισία δεν είναι υποστηρίξιμη ούτε σε πολιτικό επίπεδο. Στην πραγματικότητα, μια υπό όρους λογοκρισία, είναι μια ψευδο-λογοκρισία. Ψηφίσαμε λοιπόν, κατά του εν λόγω κοινού ψηφίσματος.
<P>
Αντιθέτως, θα υπερψηφίσουμε αύριο, την πρόταση μομφής, γιατί το πρόβλημα των τρελών αγελάδων, δεν είναι, όπως θέλουν να μας κάνουν να πιστέψουμε ορισμένοι, κανενός το λάθος. Ούτε είναι λάθος του συστήματος. Και οι άνθρωποι που είναι υπεύθυνοι για το σύστημα, όσο κι αν αυτό δυσαρεστεί τον προηγούμενο ομιλητή, είναι από τη μια πλευρά η βρετανική κυβέρνηση, και από την άλλη η Επιτροπή των Βρυξελλών.
<P>
Συνεπώς, θα ψηφίσουμε την πρόταση μομφής. Και αυτή θα έχει κάποιον αντίκτυπο, τουλάχιστον όσον αφορά τη γαλλική αντιπροσώπευση, δεδομένου ότι με τις ψήφους των έντεκα βουλευτών του γαλλικού Εθνικού μετώπου, θα υπάρχει πιθανότατα πλειοψηφία των Γάλλων αντιπροσώπων που θα ψηφίσουν την πρόταση μομφής αύριο.

<SPEAKER ID=95 NAME="Berthu">
Ένα από τα μαθήματα που πρέπει να πάρουμε από την υπόθεση των «τρελών αγελάδων» αφορά τη μεγάλη αταξία των υγειονομικών ελέγχων στην Ευρώπη, ο οποίος έχει ευνοήσει τη διάδοση των μολυσμένων ζωϊκών αλεύρων και κρεάτων, επομένως της ίδιας της νόσου. Αυτή η πλευρά του φακέλου παραμένει παραγνωρισμένη, αλλά είναι πλούσια σε πληροφορίες σχετικά με τον τρόπο με τον οποίο λειτουργούν σήμερα οι ευρωπαϊκοί θεσμοί.
<P>
Με την προοπτική της ενιαίας αγοράς, η οποία έπρεπε να καταργήσει όλους τους ελέγχους στις εισαγωγές στα εσωτερικά σύνορα - επομένως όλους τους υγειονομικούς ελέγχους, φυσικά - μια οδηγία 89/662/ΕΟΚ οργάνωνε εκ νέου το σύστημα: η κύρια υγειονομική επίβλεψη δεν θα ενέπιπτε πλέον στην εισαγωγέα χώρα, στα σύνορά της, αλλά στη χώρα προέλευσης - στην προκειμένη περίπτωση στη Μεγάλη Βρετανία για τις εξαγωγές κρεάτων.
<P>
Η παρούσα λύση περιλαμβάνει παρόλα αυτά σωρευτικά μειονεκτήματα: μεταθέτει το βάρος του ελέγχου στον εταίρο που έχει λιγότερο συμφέρον να τον ασκήσει με προσοχή. Θα έπρεπε λοιπόν, προκειμένου να διορθωθεί αυτή η μεροληψία, να θεσμοθετηθούν «ομοσπονδιακοί» έλεγχοι με προορισμό να επιτηρούν τις εξαγωγικές χώρες. Όμως η περίπλοκη αυτή δόμηση αποδεικνύεται προσβλητική για τις εθνικές κυριαρχίες, καθώς και πολυέξοδη, δεδομένου ότι θα χρειαζόταν να προσληφθούν στις Βρυξέλλες στρατιές υπαλλήλων. Αυτές είναι συνοπτικά σε μερικές φράσεις, αν όχι οι αιτίες της ασθένειας των τρελών αγελάδων (που προέρχεται από μια αγροτική πολιτική παρά φύσιν), οι αιτίες τουλάχιστον της εξάπλωσής της. Η Ευρωπαϊκή Ένωση κατεδάφισε τους εθνικούς ελέγχους, χωρίς προηγουμένως να εφαρμόσει, ούτε καν να συλλάβει, άλλα συστήματα πραγματικά λειτουργικά με σκοπό να πάρουν τη σκυτάλη.
<P>
Ποια είναι η κατάσταση σήμερα; Αφού έχουν καταργηθεί τα σταθερά τελωνεία στα εσωτερικά σύνορα, και επίσης καταργηθεί τα συνοδευτικά έγγραφα των εμπορευμάτων, οι έλεγχοι καθίστανται πολύ δύσκολοι. Ασκούνται, εδώ κι εκεί, σε περιορισμένα σημεία, χωρίς να βασίζονται σε σοβαρή τεκμηρίωση, και ενώ τα εμπορεύματα κυκλοφορούν ήδη στην εσωτερική αγορά κάθε χώρας. Με τις συνθήκες αυτές, οι κάθε είδους απάτες πολλαπλασιάζονται. Η αταξία είναι πλήρης.
<P>
Ένας τρομακτικός δείκτης μόλις δόθηκε από την έκθεση της ερευνητικής επιτροπής του γαλλικού εθνικού Κοινοβουλίου, σχετικά με τις τρελές αγελάδες, στο κεφάλαιο των τελωνειακών ελέγχων: κανείς από τους υπεύθυνους που πέρασαν από ακρόαση, υπουργός, διευθυντές της κεντρικής διοίκησης, πρόεδροι των επαγγελματικών συνδικάτων, δεν ήταν ικανοί να παράσχουν αξιόπιστα στοιχεία σχετικά με τις εισαγωγές στη Γαλλία, στη διάρκεια των τελευταίων ετών, των ζωϊκών αλεύρων βρετανικής προέλευσης.
<P>
Έτσι, η Ευρωπαϊκή Ένωση βρίσκεται σήμερα σε κατάσταση υγειονομικού αφοπλισμού, όχι τυχαία, αλλά μέσω μιας πολιτικής που δεν διστάζω να χαρακτηρίσω συνειδητή αποδιοργάνωση, που προορίζεται, σύμφωνα με το πνεύμα των μαθητευόμενων μάγων που τη συνέλαβαν, να κάνει να αναδυθεί από το χάος το Ευρωπαϊκό κράτος. Δε μπορούμε να μην παραλληλίσουμε αυτή την κατάσταση με την απόλυτα ανάλογη αταξία που κυριαρχεί σχετικά με την είσπραξη του διακοινοτικού ΦΠΑ, από κατάργησης των εσωτερικών συνόρων.
<P>
Πως να αντιμετωπίσουμε την κατάσταση; Οι αφελείς αρπάζουν αμέσως τις έτοιμες λύσεις που τους προτείνει η Επιτροπή: κι άλλα κοινοτικά πρότυπα! Κι άλλοι κοινοτικοί φορείς! Κι άλλοι κοινοτικοί ελεγκτές!
<P>
Αλλά κανείς δεν αναρωτήθηκε πόσο μπορεί να στοιχίσει η εφαρμογή ενός τέτοιου συστήματος, ενιαίου και κεντρικού σε ευρωπαϊκή κλίμακα, ούτε αν είναι πραγματικά υλοποιήσιμο σε σύντομο διάστημα. Τίποτα δεν απαγορεύει να πραγματοποιούνται πειράματα σε αυτή την κατεύθυνση, αλλά δεν πρέπει να βασιζόμαστε σε έναν ομοσπονδιακό έλεγχο των υγειονομικών προτύπων προκειμένου να αντιμετωπίσουμε άμεσα την κρίση και την αταξία.
<P>
Πιστεύουμε μάλλον, ότι η ενιαία αγορά ακυρώθηκε από το δόγμα της Επιτροπής, σύμφωνα με το οποίο έπρεπε οπωσδήποτε να καταργηθούν όλοι οι έλεγχοι στα σύνορα, και όλα τα συνοδευτικά έγγραφα των εμπορευμάτων. Η ελευθερία κυκλοφορίας κατέστη, με τον τρόπο αυτό, ελευθερία μόλυνσης. Για να το αντιμετωπίσουμε, πρέπει να θέσουμε υπό αμφισβήτηση αυτή την πολιτική.

<SPEAKER ID=96 NAME="Cox">
Χαιρετίζω τη σοβαρή πρόκληση που απηύθυνε το Ευρωπαϊκό Κοινοβούλιο προς την Ευρωπαϊκή Επιτροπή προκειμένου να επανορθώσει τη στάση της απέναντι στη ΣΕΒ. Αναφορικά με την έρευνα του Ευρωπαϊκού Κοινοβουλίου για την κρίση που προκάλεσε η ΣΕΒ ο κ. Jacques Santer, παρουσία 11 ακόμη Επιτρόπων, παραδέχτηκε έμμεσα ότι το σύστημα έχει πολλά μειονεκτήματα και πρέπει να αλλάξει.
<P>
Η έκθεση του Ευρωπαϊκού Κοινοβουλίου που καταγγέλλει το ρόλο της κυβέρνησης του Ηνωμένου Βασιλείου από την αρχή του σκανδάλου της ΣΕΒ καταδικάζει, επίσης, έντονα τον πρώην Επίτροπο Ray MacSharry ο οποίος, αν και δεν εμπλέκεται άμεσα σε μια προσπάθεια παραπληροφόρησης και υποβιβασμού του σκανδάλου, κατηγορείται από την εξεταστική επιτροπή ότι, αν μη τι άλλο, »έκανε τα στραβά μάτια».
<P>
Η εκούσια μυωπική στάση της Επιτροπής δεν ωφέλησε τους Ευρωπαίους καταναλωτές αλλά, τελικά, ούτε και τους παραγωγούς βοείου κρέατος του Ηνωμένου Βασιλείου και της Ιρλανδίας. Χαιρετίζω πραγματικά το γεγονός ότι η ευθύνη για την πολιτική στον τομέα των τροφίμων αφαιρέθηκε από τον Επίτροπο Γεωργίας. Υποστηρίζω, επίσης, την ιδέα για τη σύσταση οργανισμού αντίστοιχου με τον FDA (Oργανισμός Τροφίμων και Φαρμάκων).
<P>
Εξ ονόματος της Ομάδας των Φιλελευθέρων, συμφωνώ να μην κατατεθεί μομφή εναντίον της Επιτροπής τώρα αλλά να της δοθούν μερικοί μήνες για να διορθώσει τα κακώς κείμενα του παρελθόντος μέσα από μια ουσιαστική αλλαγή πολιτικής στον τομέα των τροφίμων.

<SPEAKER ID=97 NAME="Crowley">
Αν μη τι άλλο, η κρίση που προκάλεσε η ΣΕΒ έφερε στο προσκήνιο τη δραματική ανάγκη να επικεντρωθούμε στην προστασία των καταναλωτών και στην αντιμετώπιση των θεμιτών φόβων τους. Τα όργανα της Ευρωπαϊκής Ένωσης και οι κυβερνήσεις των κρατών μελών πρέπει, τώρα, να εργαστούν από κοινού για να προστατεύσουν τα συμφέροντα των καταναλωτών σε μόνιμη βάση. Ως εκ τούτου, είναι πραγματικά λυπηρή η στάση των βρετανικών αρχών σε όλη τη διάρκεια του προβλήματος. Η Βρετανία επιδεικνύει αλαζονική στάση και αναισθησία απέναντι στις επιπτώσεις της συμπεριφοράς της για τους Ευρωπαίους εταίρους της.
<P>
Καίτοι χαιρετίζω το ενδιαφέρον της εξεταστικής επιτροπής για τη διεξοδική διερεύνηση της κρίσης λόγω της ΣΕΒ, δεν κατανοώ την προσέγγισή της σε ορισμένα ζητήματα. Κάλεσαν Επιτρόπους και αξιωματούχους της ΕΕ αλλά όχι και εκείνον που είχε την τελική πολιτική ευθύνη, τον τότε πρόεδρο της Επιτροπής της ΕΕ Jaques Delors. Το γεγονός ότι ο κ. Delors δεν κλήθηκε από την επιτροπή είναι μία παράλειψη που εκπλήσσει και που εξυπηρετεί μόνο το να τεθεί σε αμφισβήτηση η αμεροληψία της επιτροπής. Γιατί δεν κλήθηκε ο κ. Delors; Σχετίζεται το γεγονός αυτό με την εκ των πραγμάτων σοσιαλιστική πλειοψηφία των μελών της επιτροπής; Γιατί δε βγήκε ο κ. Delors να προστατέψει και να υπερασπιστεί την Επιτροπή;
<P>
Ο καλύτερος τρόπος να αντιμετωπιστεί τώρα η κρίση λόγω της ΣΕΒ δεν είναι να κοιτάζουμε το παρελθόν με άψογη, αναδρομικά, σοφία αλλά να χαράξουμε μία διεξοδική στρατηγική που θα προστατεύσει και θα καθησυχάσει τον Ευρωπαίο καταναλωτή. Αυτό συνεπάγεται αναγκαστικά μία πιο συνεργάσιμη και υπεύθυνη προσέγγιση από την πλευρά των βρετανικών αρχών.

<SPEAKER ID=98 NAME="Deprez">
Η διάδοση του ESB στα βοοειδή έχει αποδεκατίσει πλέον τα κοπάδια που έχουν προσβληθεί από την ασθένεια και έχει καταστρέψει την βιομηχανία βοοειδών σε όλη την Ευρώπη. Τα γεγονότα αυτά είναι πολύ σοβαρά αυτά καθ' αυτά, όμως δεν συγκρίνονται με την απειλή που βαραίνει την ανθρώπινη υγεία αν επιβεβαιωθεί η μόλυνση του ανθρώπου από το κρέας των αρρώστων ζώων.
<P>
Απέναντι σ'αυτήν την κρίση, ήταν σημαντικό ν' απομονώσουμε τα λάθη και τις δυσλειτουργίες που συνέβαλαν στην εξάπλωση της επιζωοτίας και σε μια αναιμία της προστασία των καταναλωτών, όχι μόνο για να καθορίσουμε τις ευθύνες του καθενός αλλά, κυρίως, για να λάβουμε δρακόντεια μέτρα που θα εμποδίσουν την επανεμφάνιση μιας τέτοιας καταστροφής.
<P>
Η αναφορά Medina αποδίδει τα πλέον σοβαρά λάθη στην βρεταννική κυβέρνηση, η οποία, ακυρώνοντας την ρύθμιση δια κανονισμού της παραγωγής αλεύρων από κρέατα και κόκκαλα, επέτρεψε την μόλυνση αυτών των αλεύρων από τον παθογόνο παράγοντα, ο οποίος εξελίχθηκε σε ESB στην αγελάδα και ο οποίος, επί κεφαλής της αλυσσίδας διατροφής, θα μπορούσε να εξελιχθεί στον άνθρωπο σε νόσο του Creutzfeld - Jakob.
<P>
Η ανικανότητα της ίδιας αυτής κυβέρνησης είναι ενοχοποητική επίσης και για το λόγο ότι αφαιρεί την αποτελεσματικότητα των μέτρων που προορίζονταν να καταπολεμήσουν την επιζωοτία, σε μια μάταιη απόπειρα να προστατέψει την βιομηχανία της των βοοειδών.
<P>
Οσο για το Συμβούλιο, παραιτήθηκε από τις θεσμικές ευθύνες του. Προφανώς, η Επιτροπή δούλεψε για την προστασία των συμφερόντων της αγοράς και τις σχέσεις της με την βρεττανική κυβέρνηση, αντί να επαγρυπνήσει για την υγεία των καταναλωτών. Επιπλέον, η επιτροπή έρευνας έφερε στο φως σοβαρές δομικές ανεπάρκειες στην καθοριστική διαδικασία που είχε γίνει έρμαιο ατομικών συμφερόντων και είχε γίνει αδιαπέραστη στο γενικό συμφέρον.
<P>
Αντιμέτωποι με αυτήν την κατάσταση, πρέπει να στραφούμε προς το ενδεχόμενο της κατάθεσης μιας πρότασης μομφής εναντίον της Επιτροπής. Πάντως, η ουσία της κακής διαχείρησης αυτής της κρίσης υπήρξε έργο της προηγούμενης Επιτροπής. Εξάλλου, ο πρόεδρος της τωρινής Επιτροπής δεσμεύτηκε να διορθώσει τις δυσλειτουργίες και προτείνει την βελτίωση του συστήματος επιστημονικής γνωμοδότησης, των μηχανισμών λήψεως αποφάσεων, των μέσων ελέγχου και των κοινοτικών εννόμων βάσεων, με την πρόθεση να εμπιστευθεί στην Κοινότητα μία επέκταση αρμοδιοτήτων στον τομέα της υγείας.
<P>
Από το να επισπεύσουμε μία θεσμική κρίση που διατρέχει τον κίνδυνο να διαρκέσει, φαίνεται πιο φρόνιμο να δώσουμε μία ευκαιρία στις απαραίτητες μεταρρυθμίσεις να δουν το φως της μέρας το συντομώτερο δυνατόν, επιτελούμενες από μία Επιτροπή που απειλείται με μομφή, εάν δεν τις φέρει εις πέρας εντός λογικού χρονικού διαστήματος.
<P>
Γι' αυτό το λόγο η απόφαση δια ψηφοφορίας μιας πρότασης που θα υποχρεώσει την Επιτροπή να συμμορφωθεί με τις συστάσεις του Ευρωπαϊκού Κοινοβουλίου, με τον φόβο μιας μετέπειτα πρότασης μομφής σαν ποινή, είναι η καλύτερη λύση. Πριν απ'όλα έχει σημασία να θέσει η Επιτροπή την προστασία των καταναλωτών της στο κέντρο των φροντίδων της.

<SPEAKER ID=99 NAME="Dury">
Απείχα από την ψηφοφορία που μόλις έγινε προς το τέλος των εργασιών της επιτροπής έρευνας για το BSE. Δεν το έκανα επειδή διαφωνώ με την αξιοσημείωτη αναφορά του κυρίου Medina, το αντίθετο. Εκτιμώ ότι η αναφορά καταγράφει με ακρίβεια τον απολογισμό των βαρέων ευθυνών, κατά πρώτον της βρεττανικής κυβέρνησης, αλλά επίσης και της προηγούμενης Επιτροπής, καθώς και της τωρινής Επιτροπής, στην υπόθεση των τρελλών αγελάδων. Αυτή η συμφορά, της οποίας δεν μπορεί κανείς να προβλέψει το μέγεθος σήμερα, έγινε ακόμη μεγαλύτερη από τα λάθη που διεπράχθησαν σε όλα τα επίπεδα ευθύνης: αμέλειες, ανεκτικότητα προς την βρεττανική κυβέρνηση, απόκρυψη γεγονότων από το Κοινοβούλιο, απαράδεκτες πιέσεις που ασκήθηκαν σ'αυτό. Εχθές ακόμη, ο πρόεδρος Σαντέρ επέμεινε σ'αυτή τη συμπεριφορά, αρνούμενος, παρά το προφανές των γεγονότων, την δυσάρεστη απόφαση της Επιτροπής να άρει το εμπάργκο για την ζελατίνα. Αυτή η συμπεριφορά αξίζει μια άμεση πολιτική κύρωση: την μομφή που θα ψηφίσω αύριο.
<P>
Αφ'ής στιγμής υπάρχει το άρθρο 144 της Συνθήκης, η κοινή γνώμη δεν θα καταλάβαινε την μη μομφή της Επιτροπής λαμβάνοντας υπόψιν την σοβαρότητα των στοιχείων που έχουν συσσωρευθεί. Εάν το Κοινοβούλιο δεν υιοθετούσε την πρόταση που υπέγραψα με τον κύριο Happart, νομίζω ότι θα έπρεπε να προτείνουμε στην ενδοκυβερνητική διάσκεψη να καταργήσει το άρθρο 144, που εγκαθιδρύει προς όφελος της Επιτροπής, ένα καθεστώς πολιτικής ανευθυνότητας, εδώ και 50 χρόνια. Θα ήταν καλύτερα να το εγγράψουμε στα πρακτικά, και να εγκαθιδρύσουμε έναν αποτελεσματικό έλεγχο της εκτελεστικής εξουσίας του ιδίου τύπου με εκείνο που ασκείται από το αμερικανικό Κογκρέσο.
<P>
Αντίθετα, βρίσκω επιβλαβή την τοποθέτηση υπό κηδεμονία της Επιτροπής που ιδρύθηκε από την απόφαση που μόλις ψηφίσαμε. Αποδυναμώνει πάρα πολύ μια Επιτροπή, της οποίας το κύρος έχει ήδη κλονισθεί πολύ από την κρίση που υπάρχει αυτή την εποχή.
<P>
Υπονομεύει την ανεξαρτησία της, απέναντι στο Κοινοβούλιο, αλλά επίσης και απέναντι στο Συμβούλιο και στα Κράτη μέλη. Προετοιμάζει την μείωση των εξουσιών και των αρμοδιοτήτων της, επ' ευκαιρία της αναθεώρησης της Συνθήκης που βρίσκεται σε εξέλιξη. Δεν ξέρω αν αυτή είναι η πρόθεση των συναδέλφων μου, οι οποίοι μόλις ψήφισαν αυτή την απόφαση, φοβάμαι όμως ότι αποτελεί συνέπεια αυτής της απόφασης. Είναι προτιμότερη μια ξεκάθαρη πολιτική κύρωση, η οποία θα επέτρεπε το ξεκίνημα σε εξυγειασμένες βάσεις και την προφύλαξη της προοπτικής ενός εκδημοκρατισμού των θεσμών μας.

<SPEAKER ID=100 NAME="Ewing">
Ψήφισα υπέρ του συμβιβασμού, διατηρώντας όμως τις αμφιβολίες μου. Το Κοινοβούλιο δε θα έπρεπε να απειλεί με μομφή εναντίον της Επιτροπής τη στιγμή που οι πραγματικοί ένοχοι εξακολουθούν να κατέχουν την κυβερνητική εξουσία στο Ηνωμένο Βασίλειο.
<P>
Δημιούργησαν το πρόβλημα της ΣΕΒ και το άφησαν να εξαπλωθεί ενδημικά σε πολλές νότιες περιοχές. Δεν μπόρεσαν να περιορίσουν γεωγραφικά τη ΣΕΒ, συμπεριφερόμενοι αποτρόπαια με την «Πολιτική Μη Συνεργασίας» τους και την αλαζονική απόρριψη της προσφοράς της Ευρώπης για τη χρηματοδότηση ενός λογικού προγράμματος εξάλειψης της ασθένειας.
<P>
Δεν πρέπει, λοιπόν, να μας εκπλήσσει το γεγονός ότι οι Ευρωπαίοι ζητούν τώρα αποζημιώσεις για τις φρικτές απώλειες λόγω της ανικανότητας του Ηνωμένου Βασιλείου. Δυστυχώς, εμείς οι Σκωτσέζοι δεν μπορούμε να ζητήσουμε αποζημίωση για την καταστροφή των εξαγωγικών αγορών βοείου κρέατος που υποστήκαμε, ενώ δεν προστατευόμαστε εξίσου με τους υπόλοιπους Ευρωπαίους απέναντι στη ΣΕΒ της Αγγλίας.
<P>
Η λογιστική βλακεία της ευρωκοινοβουλευτικής μου έδρας τιμώρησε αναίτια τους παραγωγούς μου. Με δεδομένο, λοιπόν, τον κυβερνητικό παραλογισμό και επιβαρυνόμενοι οι ίδιοι το κόστος, οι Σκωτσέζοι παραγωγοί βοείου κρέατος δημιούργησαν το δικό τους σύστημα πιστοποίησης ποιότητας «χωρίς ΣΕΒ», το οποίο ο Σκωτσέζος υπουργός συκοφάντησε υποσκάπτοντάς το «προς το συμφέρον της ενότητας του Ηνωμένου Βασιλείου»!
<P>
Το κόμμα μου ζήτησε να αναφερθεί το όνομα του Σκωτσέζου υπουργού στην πρόταση μομφής εναντίον του κ. Hogg στο βρετανικό Κοινοβούλιο την εβδομάδα αυτή.
<P>
Ο Michael Forsyth απαγόρευσε την ευρωπαϊκή σημαία στη Σκωτία. Είθε η σημαία του Ηνωμένου Βασιλείου που κυματίζει έξω από το σκωτσέζικο υπουργείο του να θυμίζει στους Σκωτσέζους πόσες φορές τους πρόδωσε το Ηνωμένο Βασίλειο και είθε το Ευρωπαϊκό Κοινοβούλιο να καταδικάσει τον κυνισμό της πολιτικής στάσης του Ηνωμένου Βασιλείου για τη ΣΕΒ που λέει ότι «φταίνε οι άλλοι».

<SPEAKER ID=101 NAME="Gallagher">
Η δημόσια υγεία πρέπει να αποτελεί την πρωταρχική προτεραιότητα για όλους όσοι εμπλέκονται στη βιομηχανία τροφίμων. Από την άποψη αυτή, ο ρόλος των παραγωγών είναι νευραλγικής σημασίας. Ο ρόλος των νομοθετών, τόσο σε εθνικό όσο και σε ευρωπαϊκό επίπεδο, είναι επίσης ουσιαστικής σημασίας για μία βιομηχανία τροφίμων που να πληροί τους κανόνες ασφαλείας. Ποτέ άλλοτε η εμπιστοσύνη των καταναλωτών δεν είχε πληγεί τόσο πολύ. Πρωταρχική ευθύνη των οργάνων της ΕΕ και όλων των κυβερνήσεων των κρατών μελών είναι να προστατεύουν πάντοτε τα συμφέροντα των καταναλωτών και, με τον τρόπο αυτό, να αποκαταστήσουν την εμπιστοσύνη στο βόειο κρέας ως ποιοτικό προϊόν.
<P>
Η εξεταστική επιτροπή του Ευρωπαϊκού Κοινοβουλίου για τη ΣΕΒ δεν είναι παρά μία και μόνο κίνηση να εξεταστεί η κρίση που προέκυψε λόγω της ΣΕΒ συνολικά. Εγώ στηρίζω κάθε προσπάθεια επίλυσης αλλά δεν είμαι ικανοποιημένος από την αμεροληψία της επιτροπής. Η στάση της εναντίον του πρώην Επιτρόπου κ. MacSharry είναι αδικαιολόγητη. Ο Ray MacSharry ανασκεύασε πολύ πειστικά όλες τις κατηγορίες της επιτροπής. Εν πάση περιπτώσει, θα ήθελα να προσθέσω ότι εύκολα κανείς αξιολογεί γεγονότα του παρελθόντος με αναδρομική σοφία αλλά καλό θα ήταν αυτό να γίνει με βάση το τι επικρατούσε εκείνο το συγκεκριμένο χρονικό διάστημα. Ο Ray MacSharry ήταν από τους μεγάλους μεταρρυθμιστές Επιτρόπους των τελευταίων χρόνων και οι Ιρλανδοί παραγωγοί του χρωστούν μεγάλη ευγνωμοσύνη. Η εξεταστική επιτροπή δεν πρόκειται με κανένα τρόπο να αμαυρώσει αυτή του την υπόληψη.
<P>
Είναι σημαντικό να μην ξεχνάμε ότι οι πραγματικοί ένοχοι για την όλη τραγωδία της ΣΕΒ είναι οι βρετανικές αρχές με την τόση αλαζονεία και την πλήρη αναισθησία τους απέναντι στις συνέπειες της συμπεριφοράς τους αυτής για τα υπόλοιπα κράτη μέλη της ΕΕ, πολλώ μάλλον για την Ιρλανδία. Κάθε μελλοντική στρατηγική επίλυσης της κρίσης λόγω της ΣΕΒ πρέπει να ενέχει και μία στάση υπευθυνότητας και πνεύματος συνεργασίας από την πλευρά των βρετανικών αρχών.

<SPEAKER ID=102 NAME="Hory">
Αφού πρόκειται για κοινή απόφαση αρκετών ομάδων, η Ευρωπαϊκή Ριζοσπαστική Συμμαχία παραμένει επικριτής απέναντι στην δειλία του Ευρωπαϊκού Κοινοβουλίου, το οποίο αρνήθηκε σε μια υπόθεση εξαιρετικής σοβαρότητας - σοβαρότητα που επισημάνθηκε από όλους τους ομιλητές κατά την διάρκεια των συζητήσεων της 18ης Φεβρουαρίου -, να κάνει χρήση των πολιτικών μέσων τα οποία η Συνθήκη θέτει στην διάθεσή του. Εχουμε λοιπόν μία θεμελιώδη διαφωνία για τον συμβιβασμό που μας υποβάλλεται και τον οποίο δεν θέλουμε να ψηφίσουμε.
<P>
Και όμως, η θέση μας απέναντι σε αυτή ψηφοφορία υπαγορεύεται κυρίως από την επιλογή διαδικασίας που έκανε η Συνέλευσή μας στην συνεδρίασή της την 17η Φεβρουαρίου. Κατά τη διάρκεια εκείνης της συνεδρίασης, η κυρία Barthet - Mayer και ο κύριος Puerta επισήμαναν τους επιτακτικούς λόγους που είχαμε να αναβάλλουμε αυτήν την ψηφοφορία για μετά το τέλος της ψηφοφορίας της πρότασης μομφής.
<P>
Το Κοινοβούλιο δεν ακολούθησε αυτή την υπόδειξη αν και είχαν δοθεί επιχειρήματα και είχε βασισθεί σε πληθώρα κοινοβουλευτικών αποδείξεων.
<P>
Συνεπώς, δεν υπάρχει λόγος να επανέλθουμε εκτός από το για να πούμε ότι η ψηφοφορία της μομφής την οποία μας υπέβαλαν οι πέντε ομάδες - εταίροι έχει σαν έμμεσο αποτέλεσμα την μείωση ενός μέρους της πολιτικής σημασίας της πρότασης μομφής και την περιθωριοποίηση των κοινοβουλευτικών που την υποστηρίζουν με την άσκηση των προνομίων τους.
<P>
Γι' αυτό το λόγο η ομάδα της Ευρωπαϊκής Ριζοσπαστικής Συμμαχίας αποφάσισε, στην πλειοψηφία της, να μην συμμετάσχει στην ψηφοφορία.

<SPEAKER ID=103 NAME="Jovι Peres">
Η Ομάδα ΕΕΑ/ΒΠΑ δεν προσυπέγραψε την πρόταση κοινού ψηφίσματος και απείχε από τις ψηφοφορίες. Οι λόγοι που υπαγόρευσαν αυτήν τη στάση είναι δύο.
<P>
Δεδομένου ότι αύριο θα ψηφιστεί μια πρόταση μομφής κατά της Επιτροπής, η εγγραφή στην ημερήσια διάταξη ενός ψηφίσματος που επηρεάζει την πρόταση μομφής αποτελεί παρέμβαση. Δεδομένου ότι η Ευρωπαϊκή Ενωτική Αριστερά έχει αποφασίσει να υποστηρίξει την πρόταση μομφής, θεωρεί ασύμβατο να ψηφίσει ένα Ψήφισμα που παρεμβαίνει σε ένα τόσο σημαντικό ζήτημα.
<P>
Το κοινό ψήφισμα προτείνει μια πρόταση μομφής με αναβολή και εξαρτημένη από το αν η Επιτροπή θα εφαρμόσει ορισμένα μέτρα, και αυτό επίσης υπαγορεύει την αποχή μας. Μια πρόταση μομφής μπορεί μόνο να χρησιμοποιηθεί για να απαιτηθούν ευθύνες του παρελθόντος και όχι για να εξαρτηθούν από αυτή μελλοντικές ενέργειες. Αυτός ο λόγος ουσίας μάς εμποδίζει να αποφανθούμε επί του κοινού ψηφίσματος.
<P>
Η έκθεση της Εξεταστικής Επιτροπής για τη ΣΕΒ διαπιστώνει ότι η Επιτροπή βαρύνεται από ευθύνες μη αντιστρέψιμες. Αν οι ευθύνες υπάρχουν και δεν είναι αντιστρέψιμες, αρμόζει να κατατεθεί μια άμεση πρόταση μομφής. Η αναβολή της άμεσης πρότασης μομφής δεν αποτελεί παρά παραμέληση των καθηκόντων ελέγχου που έχουν ανατεθεί σε αυτό το Κοινοβούλιο και το κοινό ψήφισμα αποτελεί ίσως απόπειρα να δικαιολογηθεί αυτή η παραμέληση καθηκόντων.

<SPEAKER ID=104 NAME="Killilea">
Οι προσπάθειες του Κοινοβουλίου να αποκαλύψει τα γεγονότα που οδήγησαν στην κρίση λόγω της ΣΕΒ θα έπρεπε να είχαν οδηγήσει σε κάποια πολύτιμα μαθήματα για τη μελλοντική διαχείριση της αγροτικής πολιτικής και της πολιτικής ασφάλειας στον τομέα των τροφίμων.
<P>
Αντίθετα, το έργο της εξεταστικής επιτροπής υποσκάπτεται από την πρόταση μομφής ενώπιον του Σώματος που, αν ψηφιστεί, θα οδηγήσει στην παραίτηση των σημερινών μελών της Επιτροπής παρά το γεγονός ότι τα περισσότερα γεγονότα που, τελικά, οδήγησαν στην κρίση της ΣΕΒ διαδραματίστηκαν πριν αναλάβει η σημερινή Επιτροπή.
<P>
Χαράς ευαγγέλια, λοιπόν, με αυτήν την πρόταση μομφής για τη βρετανική κυβέρνηση η οποία προσπάθησε επίμονα να στρέψει την προσοχή της βρετανικής κοινής γνώμης οπουδήποτε αλλού εκτός από τις πρωταρχικές ευθύνες της ίδιας της κυβέρνησης αυτής για το όλο πρόβλημα, προσπαθώντας να κατηγορήσει την Ευρωπαϊκή Επιτροπή για τα λάθη των δικών της υπουργών και των δικών της δημόσιων λειτουργών που ήταν υπεύθυνοι για την πολιτική στον τομέα της ασφάλειας των τροφίμων.
<P>
Αυτοί που κατέθεσαν την πρόταση μομφής πρέπει να επανεξετάσουν τη στάση τους και, κατά την άποψή μου, να επικεντρώσουν τις προσπάθειές τους στη συνεργασία με την Επιτροπή προκειμένου να διασφαλιστεί ότι τα όποια διδάγματα από τις έρευνες της εξεταστικής επιτροπής θα αξιοποιηθούν κατά τη μελλοντική διαχείριση της αγροτικής πολιτικής και της πολιτικής ασφάλειας στον τομέα των τροφίμων τόσο σε ευρωπαϊκό όσο και σε εθνικό επίπεδο.
<P>
Το πόρισμα της εξεταστικής επιτροπής αποδυναμώνεται σοβαρά από το γεγονός ότι δεν κλήθηκαν μια σειρά βασικοί μάρτυρες.
<P>
Γιατί, για παράδειγμα, δεν κάλεσε η εξεταστική επιτροπή τον πρώην Πρόεδρο της Επιτροπής και γνωστό σοσιαλιστή πολιτικό Jacques Delors;
<P>
Κατά τη γνώμη μου, ο πρώην Πρόεδρος κ. Delors, που έφερε και την τελική πολιτική ευθύνη για τις πράξεις της Ευρωπαϊκής Επιτροπής, θα είχε ο ίδιος επιβεβαιώσει ότι αντικρούστηκαν διεξοδικά, από την πλευρά των Επιτρόπων του που ήταν υπεύθυνοι της αγροτικής πολιτικής, όλοι οι ισχυρισμοί αναφορικά με τις δραστηριότητες των υπηρεσιών της Επιτροπής επί Delors.
<P>
Oι κατηγορίες εναντίον της Επιτροπής για όσα έγιναν στη διάρκεια της προεδρίας του κ. Delors πλήττουν τον ίδιο και θα έπρεπε να του είχε δοθεί η ευκαιρία να απαντήσει στις κατηγορίες αυτές.
<P>
Εξίσου ανεξήγητο ήταν και το ότι δεν κλήθηκαν οι πρόεδροι της επιστημονικής κτηνιατρικής επιτροπής κατά την αντίστοιχη περίοδο. Η επιτροπή θα είχε σίγουρα βοηθηθεί στο έργο της, αν διέθετε και τα στοιχεία των ειδικών που έπαιξαν βασικό ρόλο ενόσω το πρόβλημα αποκτούσε τις διαστάσεις της κρίσης που τελικά προέκυψε.
<P>
Αλλη ανεξήγητη ενέργεια της επιτροπής ήταν η απόφαση δημοσιοποίησης των εγγράφων με τις διατυπωθείσες κατηγορίες πριν ακόμη δοθεί οποιαδήποτε δυνατότητα στους κατηγορούμενους να απαντήσουν ενώπιον της επιτροπής.
<P>
Ο πρώην Επίτροπος κ. MacSharry ήταν το θύμα μιας τέτοιας αμφιλεγόμενης πρακτικής και η επιτροπή θα έπρεπε να δείξει τη στοιχειώδη αξιοπρέπεια να ζητήσει συγνώμη για τη δημοσιοποίηση κατηγοριών εναντίον του ένα μήνα πριν του δοθεί η ευκαιρία ακόμη και να προσκομίσει στοιχεία αντίκρουσης των κατηγοριών αυτών. Στο σημείο αυτό πρέπει να σημειωθεί ότι, προσερχόμενος ενώπιον της επιτροπής, ο πρώην Επίτροπος ανασκεύασε τις εν λόγω κατηγορίες λεπτομερειακά, ανοιχτά, πειστικά και διεξοδικά.
<P>
Το πόρισμα, τέλος, της εξεταστικής επιτροπής αποδυναμώνεται σοβαρά από το γεγονός ότι ο Βρετανός υπουργός Γεωργίας δεν προσήλθε να καταθέσει ενώπιόν της.
<P>
Σαφώς, λοιπόν, ένα από τα διδάγματα της ιστορίας αυτής είναι πως οι εξεταστικές επιτροπές πρέπει να μπορούν να υποχρεώνουν, νομικά, τους μάρτυρες να προσέλθουν και να καταθέσουν. Διαφορετικά, το πόρισμά τους θα βασίζεται σε ελλιπείς έρευνες και, όπως έγινε και στην περίπτωση αυτή, η εξαιρετική δουλειά των συναδέλφων που μετέχουν στις επιτροπές αυτές θα χάνει την αξία της εξαιτίας παραγόντων πέρα από τον έλεγχό τους.

<SPEAKER ID=105 LANGUAGE="DE" NAME="Kreissl-Dφrfler">
O Πρόεδρος Σαντέρ εξέφρασε χθες την πλήρη κατανόησή του για την κριτική του EK προς την Eπιτροπή. Παραδέχθηκε ότι το έργο της Eπιτροπής, τα προηγούμενα χρόνια, ήταν ιδιαίτερα ανεπαρκές, ότι δεν έγινε τίποτε από όσα θα έπρεπε να έχουν γίνει - για να αποτραπεί η ζημιά στους πολίτες της Eυρωπαϊκής Ένωσης.
<P>
Aν υπάρχει η κατανόηση αυτή, αγαπητέ κύριε Σαντέρ, τότε θα πρέπει να υπάρχουν και συνέπειες. Στις συνεδριάσεις της Eξεταστικής Eπιτροπής για τη ΣEB, έγινε φανερό ότι ορισμένοι - και υψηλόβαθμοι ακόμη - υπάλληλοι της Eπιτροπής δεν ήταν προφανώς πρόθυμοι να συνεργαστούν με το EK. Yπάλληλοι όπως ο κ. Legras ή o κ Mansito, παρεμπόδισαν το έργο της Eξεταστικής Eπιτροπής, παρόλο που αυτοί, όντας ο ένας Γενικός Διευθυντής και ο άλλος Γενικός Aντιπρόεδρος της ΓΔ VI, είναι υπεύθυνοι, κατά κύριο λόγο, για τις αποκαλυφθείσες παρατυπίες. Mια τέτοια συμπεριφορά, ωστόσο, θα πρέπει να έχει συνέπειες. Δεν επιτρέπεται, εφόσον αποδείχθηκε η ανικανότητά τους, να παραμένουν στη θέση τους τέτοιοι υπάλληλοι. Πρόσφατα, στην περίπτωση του κ. Mοltke από τη Γενική Διεύθυνση για τον τουρισμό, η πίεση του EK ήταν, ως γνωστόν, επιτυχής. Mια τέτοια πίεση θα πρέπει να οργανώσουμε και κατά της ΓΔ VI.
<P>
Aλλά φυσικά δεν επιτρέπεται να πυροβολούμε τους υπαλλήλους, σύμφωνα με το σύνθημα: Tους μικρούς τους κρεμάμε, τους μεγάλους τους αφήνουμε να φύγουν. H Eπιτροπή, και πρώτος απ' όλους ο Πρόεδρός της, θα πρέπει να φέρει την πολιτική ευθύνη για τις παρατυπίες στην υπηρεσία του. H ύπαρξη της ΣEB, ως γνωστόν, δεν έγινε γνωστή μόλις χθες. Kαι η Eπιτροπή του Σαντέρ δεν ανέλαβε, ως γνωστόν, μόλις χθες τα καθήκοντά της. Mέχρι τώρα είχαμε στην Eυρώπη 16 νεκρούς από τη ΣEB. Πόσοι θα έπρεπε να είναι οι νεκροί άραγε, πριν δραστηριοποιηθεί η Eπιτροπή από δική της πρωτοβουλία; Tην πολιτική ευθύνη, για την ανάρμοστη συμπεριφορά υπαλλήλων, θα πρέπει να την έχουν πάντα οι Yπουργοί, ή στην περίπτωση αυτή οι Eπίτροποι; αυτή είναι μια καλή ευρωπαϊκή, ή τουλάχιστον βρετανική, παράδοση. O Eπίτροπος Fischler θα έπρεπε να είχε καθαρίσει νωρίτερα το στάβλο του Aυγεία από την κοπριά. Kαι τώρα δεν θα έπρεπε να κάνει σαν να έσφαλαν μόνον οι προκάτοχοί του. H Oμάδα των Πρασίνων έχει ζητήσει μια «πρόταση δυσπιστίας με αναστολή», για να καταστήσει σαφή την πολιτική αυτή ευθύνη. Προφανώς χρειάσθηκε η απειλή με την πρόταση δυσπιστίας, για να παραδεχθεί για πρώτη φορά δημόσια ο κ. Σαντέρ τα σοβαρά λάθη της παρούσας Eπιτροπής και της προκατόχου της.
<P>
Φυσικά, και άλλα όργανα απέτυχαν. Tη συμπεριφορά της βρετανικής κυβέρνησης μπορεί κανείς να τη χαρακτηρίσει μόνο σαν κακόβουλη και αδιάφορη. H αγωγή αποζημίωσης κατά της Mεγάλης Bρετανίας (και της εκεί βιομηχανίας παραγωγής ζωικών αλεύρων και κρέατος) ενώπιον του Eυρωπαϊκού Δικαστηρίου στο Λουξεμβούργο, αποτελεί τη μοναδική κατάλληλη απάντηση. Aλλά και ο κ. Borchert και οι υπόλοιποι ευρωπαίοι Yπουργοί Γεωργίας απέτυχαν. Παρέμειναν άπρακτοι για πολύ καιρό και έθεσαν τα οικονομικά συμφέροντα πάνω από τη ζωή των πολιτών τους.
<P>
H ευθύνη για το σκάνδαλο της ΣEB, βρίσκεται φυσικά και στις δομές της EE. H εσωτερική αγορά είχε σαν αποτέλεσμα τη μείωση των στάνταρτ προστασίας των καταναλωτών. Eμείς οι Πράσινοι, προειδοποιούσαμε ανέκαθεν για τον κίνδυνο από τη δημιουργία μιας εσωτερικής αγοράς χωρίς επαρκείς οικολογικούς και κοινωνικούς μηχανισμούς προστασίας. Aλλά για τους φιλελεύθερους της οικονομίας όλων των πολιτικών ομάδων, από την κ. Thatcher μέχρι τον κ. Bangemann, ύψιστος στόχος ήταν η κατάργηση των διατάξεων προστασίας. Tώρα έχουμε την απόδειξη της λανθασμένης μορφής της ευρωπαϊκής ολοκλήρωσης. Mέχρι πρότινος, δεν υπήρχαν αποτελεσματικοί μηχανισμοί ελέγχου για την προστασία των καταναλωτών. Στον αγροτικό τομέα, η Eπιτροπή ήλεγχε τον εαυτό της. Tώρα, το να δημιουργήσουμε, μέσα στην Eπιτροπή, μόνο μια νέα Γενική Διεύθυνση για την προστασία των καταναλωτών, είναι πάρα πολύ λίγο. Xρειαζόμαστε επιτέλους μια ανεξάρτητη ευρωπαϊκή αρχή για τον έλεγχο των τροφίμων. Xρειαζόμαστε επιτέλους περισσότερη διαφάνεια και περισσότερα δικαιώματα για το EK. Oι συνεδριάσεις όλων των ειδικών επιτροπών της Eπιτροπής, θα πρέπει να είναι προσιτές στην κοινή γνώμη. Mελλοντικά, θα πρέπει να είναι δυνατές και προτάσεις δυσπιστίας κατά μεμονωμένων, πολιτικά υπευθύνων, Eπιτρόπων. Kαι σ' όλα τα θέματα αγροτικής πολιτικής, θα πρέπει μελλοντικά να ισχύει το δικαίωμα συναπόφασης για το EK.
<P>
Kαι φυσικά χρειαζόμαστε μια τελείως διαφορετική ευρωπαϊκή αγροτική πολιτική. H χορήγηση ζωικών αλεύρων σε φυτοφάγα ζώα για τροφή, θα πρέπει, κατά βάσιν, να απαγορευθεί. Zωικά άλευρα επιτρέπεται να χορηγηθούν μόνον όταν τηρούνται υψηλά στάνταρτ ασφαλείας - και όχι σαν αυτά που ισχύουν στην απελευθερωμένη αγροτική βιομηχανία της Mεγάλης Bρετανίας. Θα πρέπει να δοθούν οικονομικά κίνητρα για την φυσική εκτροφή των ζώων, και να επιβληθούν τέλη και όροι για τη βιομηχανική μαζική κτηνοτροφία. Eμείς οι Πράσινοι, ανέκαθεν ζητούσαμε οικολογική καλλιέργεια και φυσική κτηνοτροφία, ενώ κριτικάραμε έντονα την ευρωπαϊκή αγροτική πολιτική. Tο σκάνδαλο της ΣEB μάς δικαίωσε, κατά τρόπο τραγικό.

<SPEAKER ID=106 NAME="Lulling">
Κύριε Πρόεδρε, δεν ήμουν μέλος της Eξεταστικής Eπιτροπής για τη ΣEB, και δεν είχα χρόνο ομιλίας στη συζήτηση της ολομέλειας, αλλά αποδίδω ιδιαίτερη σημασία στο να πω ξεκάθαρα ότι, αν ψηφίζαμε εδώ για την έκθεση αυτή της προσωρινής Eξεταστικής Eπιτροπής, δεν θα μπορούσαμε να πετύχουμε θετική ετυμηγορία, και συγκεκριμένα για τους παρακάτω λόγους:
<P>
Oι μαρτυρίες για την πολιτική ευθύνη της Eπιτροπής - της προηγουμένης και της παρούσας, των προηγουμένων Eπιτρόπων Γεωργίας και του παρόντος -, όσον αφορά τις αστοχίες και τις παραλείψεις, είναι υπερβολικά κατ' αποκοπήν και στερούνται κάθε διαφοροποίησης, βασίζονται δε σε προκαταλήψεις, χωρίς να λαμβάνουν υπόψη την πραγματική κατάσταση των πραγμάτων με την πάροδο του χρόνου, ούτως ώστε ένας αντικειμενικός παρατηρητής να μην μπορεί να δεχθεί αυτή τη σφαιρική και, χωρίς αποχρώσες ενδείξεις, απόδοση ευθυνών γι' αυτά που έγιναν από τον Delors μέχρι το Σαντέρ, και από το McSharry μέχρι το Fischler. Aυτό επιτείνεται από το ότι η Eξεταστική Eπιτροπή δεν είχε καν το θάρρος να καλέσει τον Πρόεδρο Delors. Eίναι απλά ανέντιμο το να βάζουμε στο ίδιο καζάνι τον κ. Steichen με τον κ. McSharry και είναι πολύ γελοίο να θέλουμε να στείλουμε την Eπιτροπή του Σαντέρ στο σπίτι της και να μην καλούμε καν σε ακρόαση τον κ. Delors.
<P>
Eίναι κρίμα που η Eξεταστική Eπιτροπή, η οποία έκανε πολύ καλή δουλειά, μ' αυτή την τελείως χωρίς αποχρώσες ενδείξεις, απόδοση ευθυνών, δεν προσέφερε καλές υπηρεσίες στον εαυτό της.
<P>
Aντίθετα, θα ήθελα να επιδοκιμάσω κατηγορηματικά τις συστάσεις της Eξεταστικής Eπιτροπής για το μέλλον, και είμαι σίγουρος, μετά την χθεσινή θαρραλέα παρέμβαση του Προέδρου Σαντέρ, ότι τις συστάσεις αυτές θα τις ακολουθήσουν έργα της Eπιτροπής, τα οποία δικαιολογημένα προσδοκούμε εμείς και οι πολίτες αυτής της Kοινότητας. Για να εξαλειφθεί η ασθένεια των βοοειδών και να δώσουμε την προτεραιότητα που της αρμόζει στη φροντίδα για την υγεία των πολιτών.

<SPEAKER ID=107 NAME="Martin Philippe">
Η αναφορά της προσωρινής επιτροπής έρευνας για την διαχείρηση του ESB απέδειξε τις εσωτερικές δυσλειτουργίες της Επιτροπής. Βεβαίως, δεν πρέπει να ξεχνάμε τις διάφορες ευθύνες του Ηνωμένου Βασιλείου, του Συμβουλίου και των κατασκευαστών των βρεττανικών αλεύρων.
<P>
Στην μειοψηφική θέση που παρουσίασα, απέδειξα γιατί είναι ενδιαφέρουσα η δημιουργία μιας ανεξάρτητης οργάνωσης που θα επιτρέπει την λήψη αποφάσεων πέρα από κάθε υποψία και από κάθε επιρροή. Γι' αυτό το λόγο διευκρίνισα ότι αυτό το Γραφείο πρέπει να υπόκειται στου κανόνες ΕΝ 45004.
<P>
Αλλά, πέρα από την ίδρυση και οργάνωση ενός ανεξάρτητου Γραφείου, είναι απαραίτητο να υπόκεινται και αυτές ακόμη οι υπηρεσίες ελέγχου των Κρατών μελών στους ίδιους διεθνείς κανόνες συμφωνίας.
<P>
Συνεπώς, με πολύ ενδιαφέρον έλαβα γνώση των προτάσεων του κυρίου Σαντέρ για την προκείμενη αναδιοργάνωση της Επιτροπής.
<P>
Αλλά, ακόμη και αν τα παρουσιαζόμενα μέτρα είναι ενδιαφέροντα, αυτό μπορεί να θέσει υπό αμφισβήτηση τις υπευθυνότητες για την προηγούμενη διαχείρηση του φακέλλου από την Επιτροπή.
<P>
Γι' αυτό το λόγο υπέγραψα την κατάθεση της πρότασης μομφής και, βεβαίως, γι' αυτό θα την ψηφίσω αύριο.

<SPEAKER ID=108 NAME="Mιndez de Vigo">
Αν ήταν εφικτή η μεμονωμένη πρόταση μομφής κατά ενός μέλους της Επιτροπής, είμαστε πολλοί σε αυτό το Κοινοβούλιο που θα την είχαμε καταθέσει εναντίον του κ. Fischler. Πιστεύω ότι η διαχείριση του Επιτρόπου Γεωργίας ζημίωσε σημαντικά την Επιτροπή στο σύνολό της και ότι η στάση του απέναντι στην Εξεταστική Επιτροπή δεν ήταν η προσήκουσα -χθες ακόμη στη συζήτηση δεν άκουσε καν τις τόσο χαρακτηριστικές παρεμβάσεις βουλευτών όπως της κ. Redondo Jimιnez.
<P>
Η υπερψήφιση μιας πρότασης μομφής κατά μιας Επιτροπής για γεγονότα που συνέβησαν πριν την ανάληψη καθηκόντων της δεν έχει καμιά λογική ή πολιτική βάση, γι' αυτό και αύριο θα ψηφίσω κατά της πρωτοβουλίας αυτής.
<P>
Αλλά το να εξαρτηθεί η Επιτροπή, όπως αναφέρεται στην παράγραφο 7 του Ψηφίσματος, από μια δέσμευση, σημαίνει κατά την άποψή μου ότι οι ενέργειες της Επιτροπής θα αποκτήσουν εύθραυστο χαρακτήρα ενόψει των προκλήσεων που θα πρέπει να αντιμετωπίσει η Ένωση τους επόμενους μήνες, μεταξύ των οποίων και τη Διακυβερνητική Διάσκεψη.
<P>
Πάντοτε πίστευα ότι είναι προς το συμφέρον του Κοινοβουλίου μια Επιτροπή ισχυρή και όχι μια Επιτροπή εξαρτημένη από όρους. Γι' αυτό, θα διαχωριστώ -για μια φορά- από τη θέση της Ομάδας μου και θα ψηφίσω κατά της εξαρτημένης πρότασης μομφής.

<SPEAKER ID=109 NAME="Pιry">
Οι Ευρωπαίοι κοινοβουλευτικοί, εκλεγμένοι με καθολική ψηφοφορία, πρέπει να υπερασπίσουν τους ευρωπαίους πολίτες. Η υγεία τους είναι το πλεόν πολύτιμο αγαθό, για το οποίο θεωρούν υπεύθυνους τους εκλεγμένους πολιτικούς τους. Το πόσο υπεύθυνους τους θεωρούν το διαπιστώσαμε στην Γαλλία, με το δράμα του «μολυσμένου αίματος».
<P>
Γι'αυτό το λόγο πήραμε την πρωτοβουλία μιας επιτροπής έρευνας, για να φωτίσουμε το δράμα που λέγεται «τρελλές αγελάδες».
<P>
Τα συμπεράσματα αυτής της αναφοράς είναι συντριπτικά. Πρώτα απ'όλα θα ήθελα να καταγγείλω την τεράστια ευθύνη της βρεττανικής κυβέρνησης. Με την πολιτική της ακύρωσης των φυτοϋγειονομικών ρυθμίσεων της δεκαετίας του '80, η Μάργκαρετ Θάτσερ επέτρεψε την μείωση της θερμοκρασίας παραγωγής των αλεύρων. Με αυτόν τον τρόπο, μειώνοντας το κόστος του προϊόντος, η βρεττανική κυβέρνηση και ορισμένοι βιομήχανοι καθιστούσαν τα ίδια αυτά άλευρα δολοφόνους.
<P>
Επειτα, η βρεττανική κυβέρνηση τα απαγόρευσε στην χώρα της, χωρίς να ελέγξει την εφαρμογή αυτού του μέτρου, χωρίς να κλείσει τα σύνορα της χώρας, και χωρίς να επιτρέψει τους ελέγχους των υγειονομικών ευρωπαϊκών επιτροπών.
<P>
Η ευθύνη της Επιτροπής των Βρυξελλών είναι εξίσου μεγάλη. προφανώς, ορισμένοι δημόσιοι υπάλληλοι καθυστέρησαν, εκούσια, την κυκλοφορία πληροφοριών και παρεμπόδισαν οποιαδήποτε διαφάνεια σ'αυτήν την τρομερή υπόθεση.
<P>
Και οι μεν και οι δε οφείλουν να αναγνωρίσουν τις ευθύνες τους και πρέπει να επιβληθούν κυρώσεις. Γι'αυτό το λόγο θα ψηφίσω την συμβιβαστική απόφαση και θα επαγρυπνήσω για την έναρξη εκτελέσεως όλων των συστάσεων της επιτροπής έρευνας, ειδικά εκείνων που έχουν σχέση με τη δέσμευση ευθύνης της βρεττανικής κυβέρνησης, που είναι ο κύριος υπεύθυνος.
<P>
Αλλά δεν μπορώ να δεχθώ να αφήσω χωρίς κυρώσεις τα σοβαρά λάθη που επιτελέσθηκαν από την τωρινή Επιτροπή, στην διαχείρηση της κρίσης. Θα ψηφίσω επίσης την άμεση μομφή, την Πέμπτη.

<SPEAKER ID=110 NAME="Pimenta">
Στη συζήτηση για την έρευνα σχετικά με την περίπτωση των «τρελών αγελάδων» κατέστη σαφές ότι:
<P>
1 - Η Επιτροπή ακολούθησε από την αρχή μία λανθασμένη στρατηγική, προσπαθώντας να ελαχιστοποιήσει την πληροφόρηση και τη συζήτηση σχετικά με την ασθένεια με σκοπό να αποφύγει την αντίδραση των καταναλωτών όταν θα μάθαιναν τα γεγονότα και τις επιστημονικές αβεβαιότητες. Η δράση των διαδοχικών επιτρόπων ήταν άκρως αξιόμεμπτη και επικίνδυνη για τη δημόσια υγεία.
<P>
2 - Η στρατηγική της Επιτροπής επηρέασε με τρόπο αποφασιστικό τη δράση των κρατών μελών και καθυστέρησε την έγκριση αποτελεσματικών μέτρων στον τομέα της υγείας των ζώων και στον τομέα της επιστημονικής έρευνας σχετικά με τις αιτίες της ασθένειας καθώς και της διάδοσής της.
<P>
3 - Η κυβέρνηση του Ηνωμένου Βασιλείου είναι σαφώς υπεύθυνη για τον τρόπο με τον οποίο επέτρεψε την έκρηξη της ασθένειας και κυρίως για τον τρόπο που απέκρυψε από τα άλλα κράτη μέλη την πραγματική διάσταση της τραγωδίας.
<P>
4 - Η διαδικασία απέδειξε την κακή λειτουργία των αγροτικών δομών της Επιτροπής που είναι επιφορτισμένες με τον έλεγχο της υγιεινής των ζώων και των επιπτώσεων της στη δημόσια υγεία, την έλλειψη επιστημονικής αυστηρότητας και διαφάνειας εκ μέρους τους. Επίσης, το Συμβούλιο και οι Κτηνιατρικές Επιτροπές έδειξαν αναρμοδιότητα, προστασία των βραχυπρόθεσμων συμφερόντων ορισμένων lobbies που συνδέονται με την παραγωγή ζώων, κυρίως στο Ηνωμένο Βασίλειο, εις βάρος της άσκησης της εντολής τους.
<P>
5 - 'Οπως απαιτήσαμε στην προηγούμενη έκθεση της Εξεταστικής Επιτροπής για την Ποιότητα του Κρέατος ('Εκθεση Pimenta - 1989), που εκπονήθηκε λόγω της κρίσης των ορμονών, είναι βασικό να προβούμε στην τροποποίηση των Συνθηκών που θεσπίζουν την Ευρωπαϊκή 'Ενωση με σκοπό να αποκτήσει αυτή πραγματικές αρμοδιότητες σε θέματα Δημόσιας Υγείας, όπως επίσης και να δημιουργηθεί αμέσως ένα 'Ιδρυμα ή Μονάδα Προστασίας της Δημόσιας Υγείας, ανεξάρτητο από τα αγροτικά ή βιομηχανικά συμφέροντα.
<P>
Αυτή η διαδοχή γεγονότων, που άλλωστε αναπαράγει όσα συνέβησαν τη στιγμή της «κρίσης των ορμονών», είναι σαφώς το κόστος της »Μη Ευρώπης» στον τομέα αυτό.
<P>
Το Ευρωπαϊκό Κοινοβούλιο, με την έκθεση αυτή, αποκάλυψε όχι μόνο τις αξιόμεμπτες συμπεριφορές αλλά βασικά τις ασυνέπειες και τις ελλείψεις του συτήματος ελέγχου ποιότητας των προϊόντων διατροφής. Επομένως, υπερψηφίζουμε την έκθεση και την πρόταση που περικλείει η συζήτηση αυτή.

<SPEAKER ID=111 NAME="Poisson">
Κύριε Πρόεδρε, αγαπητοί σύνεδροι, μία εξήγηση ψηφοφορίας, είναι πολύ λίγη για να εξηγήσω όλη την αγανάκτηση που ένοιωσα κατά την διάρκεια των εργασιών της επιτροπής έρευνας.
<P>
Κύριε Ντελόρ, Κύριε Σαντέρ, πώς τολμήσατε να παραμελήσετε σε τέτοιο βαθμό την υγεία των Ευρωπαίων; Πάντα μου μάθαιναν: »Οταν αμφιβάλλεις ν' απέχεις». Και σεις, τί κάνατε; »Αμφιβάλατε αλλά συνεχίσατε».
<P>
Μάλιστα, στο όνομα του ιερού και απαραβίαστου οφέλους, οι παρασκευαστές αλεύρων κρέατος τόλμησαν να χρησιμοποιήσουν κουφάρια αρρώστων ζώων στις διαδικασίες παρασκευής. Οι άλλοι, οι πολιτικοί και οι θεσμικοί, δεν έκαναν τίποτε, από δειλία, από φόβο μήπως ακυρώσουν την ρύθμιση των κανονισμών της αγοράς, επίσης από φόβο, ίσως, μήπως θέσουν υπό αμφισβήτηση το στήσιμο της ενιαίας αγοράς.
<P>
Ποιά είναι τα θύματα; Οι κτηνοτρόφοι, γιατί η αγορά εκδμηδενίσθηκε. Οι καταναλωτές, γιατί μπορούν να υποφέρουν ή ακόμη και να πεθάνουν από αυτό το γεγονός. Η αρρώστεια αυτή είναι ένα σύμπτωμα, το σύμπτωμα μιας αρρώστειας των θεσμών και της κοινωνίας.
<P>
Παρά την κρίση του ESB, συνεχίζουμε να παίζουμε τους μαθητευόμενους μάγους. Τί να πούμε για τους οργανισμούς που ασχολούνται με πειράματα γενετικής; Ισως είναι πρόοδος, όμως το να θέλει κανείς να αλλάξει αυτό που έφτιαξε η φύση εδώ και πέντε εκατομμύρια χρόνια δεν είναι λίγο ματαιόδοξο; Ποιά θα είναι τα αποτελέσματα πάνω στην ανθρώπινη υγεία σε δέκα-είκοσι χρόνια; Ποιός μπορεί να το πει σήμερα;
<P>
Οι Ευρωπαίοι περιμένουν μια Ευρώπη δυνατή, ικανή να υιοθετήσει θεμελιώδεις προσανατολισμούς στον τομέα της δημόσιας υγείας και της προστασίας του καταναλωτή. Μετά από ένα τέλος αιώνα, όπου οι οικονομίες στράφηκαν προς την ικανοποίηση των αμέσων αναγκών, έφθασε ο καιρός να θέσουμε πραγματικά ερωτήματα. Οι πολιτικές να πάψουν να βασίζονται συστηματικά σε βραχυπρόθεσμα συμφέροντα και βοηθούμενοι από τις φτωχές εμπειρίες μας να μπορέσουμε να αποφύγουμε τους σκοπέλους που θα έρθουν!
<P>
Ας θυμηθούμε αυτό που επαινούσε ο στρατηγός ντε Γκώλ: την έννοια του Κράτους - και σκέφτομαι σήμερα την έννοια της ευρωπαϊκής Ενωσης - , το γενικό συμφέρον, την ακεραιότητα, και κυρίως την ικανότητα να προλαμβάνουμε τα γεγονότα. Το ευρωπαϊκό Κοινοβούλιο, εκλεγμένο με καθολική ψηφοφορία και υπεύθυνο απέναντι στους πολίτες, έχει σήμερα καθήκον να επιβάλλει κυρώσεις στην Επιτροπή.
<P>
Θα τελειώσω με ένα απόφθεγμα του Ραμπελαί: »επιστήμη χωρίς συνείδηση δεν είναι τίποτε άλλο από ερείπια της ψυχής». Κύριε Σαντέρ, κυρίες και κύριοι Επίτροποι, σας καλώ να συλλογισθείτε.

<SPEAKER ID=112 NAME="Souchet">
Το δράμα των τρελλών αγελάδων και της σειράς καταστροφών που προξένησε μας υποχρέωσαν να δημιουργήσουμε μία επιτροπή έρευνας, την πρώτη που είπε τα συμπεράσματά της μπροστά στο Κοινοβούλιο. Το αποτέλεσμα αυτής της πρώτης έρευνας, παρά τις κωλυσιεργίες, είναι μία έκθεση συντριπτική για την Επιτροπή. Οι ακροάσεις και η αναφορά εμφανίζονται σαν ένα πραγματικό ταξίδι στην χώρα του ψεύδους, της απόκρυψης και της αποπληροφόρησης. Εκεί, η Επιτροπή εμφανίζεται σαν ένα βασίλειο όπου, προστατευμένα από κάθε δημοκρατική διαδικασία και μακριά από την πραγματικότητα του εδάφους, τα λόμπι βασιλεύουν. Η Επιτροπή εμφανίζεται σαν ένας κόσμος αδιαφανής όπου ο καθένας επιρρίπτει ευθύνη στον άλλο, όπου, στην πραγματικότητα, κανείς δεν είναι ποτέ υπεύθυνος, όπου οι επιστημονικές πληροφορίες συγκαλύπτονται και ζυμώνονται, όπου η φροντίδα για την δημόσια υγεία θυσιάζεται συστηματικά για τα συμφέροντα της αγοράς.
<P>
Μη ευχαριστημένη που δεν προστατεύει τους καταναλωτές, η Επιτροπή απαγορεύει σε άλλους να την προστατεύουν, γεγονός το οποίο είναι ακόμη πιο σοβαρό. Ετσι εμπόδισε Κράτη, όπως η Γαλλία και η Γερμανία να προστατεύουν τους υπηκόους τους από την εισαγωγή μολυσμένων αλεύρων.
<P>
Το κατηγορητήριο έγγραφο που συντάχθηκε από την επιτροπή έρευνας είναι ανέκκλητο. Αν και, με ένα τέχνασμα στις διαδικαστικές πράξεις, ο κύριος Ντελόρ ξέφυγε από την εμφάνιση ενώπιον δικαστηρίου, οι υπεύθυνοι έχουν αναγνωρισθεί. Κανείς - ούτε τα θύματα αυτής της τρομερής ασθένειας, ούτε οι κτηνοτρόφοι μας που έχουν καταστραφεί, ούτε οι φορολογούμενοι οι οποίοι εκκλήθησαν να χρηματοδοτήσουν τα σχέδια σφαγής - κανείς, λέω, δεν θα καταλάβαινε το ότι το Κοινοβούλιό μας, αφού ανακάλυψε τον τρόπο ενέργειας και κατονόμασε τους υπεύθυνους, δεν προτείνει καμμία κύρωση.
<P>
Κι όμως αυτό κάνει η αναφορά Medina Ortega: από την συντριπτική έκθεση που συνέταξε εξάγει παράδοξες προτάσεις. Η Επιτροπή έσφαλε; Οι αρμοδιότητές της πρέπει να εναι ευρείες και ενισχυμένες. Δείχθηκε αδιάφορη στην δημόσια υγεία; Πρέπει να γίνει ολοκληρωτικά υπεύθυνη γι' αυτό το θέμα. Το Ευρωπαϊκό Κοινοβούλιο, από την πλευρά του, δεν επαγρύπνησε ιδιαίτερα; Λοιπόν, η εξουσία του πρέπει να απλωθεί μέχρι την κοινή απόφαση στον αγροτικό τομέα, η οποία απειλεί να καταστρέψει την ίδια την αρχιτεκτονική της κοινής αγροτικής πολιτικής.
<P>
Γι' αυτό τον λόγο, η ομάδα μας, αν και έλαβε ενεργό μέρος στην σύσταση και στις εργασίες της επιτροπής έρευνας, διαχώρησε την θέση της από τα συμπεράσματα της επιτροπής, παρουσιάζοντας μια θέση μειοψηφίας. Γι' αυτό το λόγο δεν μπορούμε να δεχθούμε την κοινή απόφαση και κυκλοφορήσαμε τη δικιά μας απόφαση. Γι' αυτό τον λόγο παίξαμε ένα ρόλο αποφασιστικό στην κατάθεση της πρότασης μομφής, η οποία, αυτή και μόνο αυτή, μπορεί να εξισορροπήσει το μέγεθος του δράματος το οποίο προκάλεσε η αμέλεια της Επιτροπής. Αν θέλουμε πραγματικά αυτό που ισχυριζόμαστε ότι θέλουμε, δηλαδή, να μη μπορέσει να συμβεί ξανά ένα σκάνδαλο σαν και αυτό που μόλις ανακαλύψαμε, δεν είναι ώρα για υπεκφυγές, χρησιμοποιώντας διάφορες δικαιολογίες. Οι συμπολίτες μας περιμένουν μια άλλη συνέχεια αυτού του φρικτού δράματος από την ανακοίνωση μιας διάλεξης, που αφορά τους εσωτερικούς κανονισμούς, για την υγεία και την διατροφή... Δεν πρόκειται ουδόλως για ανατροπή μιας ψευτο-κυβέρνησης, γιατί η Επιτροπή δεν είναι κάτι τέτοιο. Πρόκειται για απόκρουση έκκλησης σε μυστική ιδεολογική συμφωνία μεταξύ υπερεθνικών θεσμών εναντίον του Συμβουλίου που εκπροσωπεί τα Κράτη, το οποίο πριν λίγο εξεδίωξε εκ νέου τον Πρόεδρο της Επιτροπής, επειδή κάλυψε τις ευθύνες του. Πρόκειται για παίξιμο του μόνου ρόλου που μπορεί να δικαιολογήσει την ύπαρξη αυτού του Κοινοβουλίου: έλεγχος των υπαλλήλων της Επιτροπής, και όχι δημιουργία συνενόχων. Για να γίνουν όλα αυτά με ήρεμο τρόπο, στο χέρι μας είναι, μπροστά σ' αυτήν την περίπτωση που είναι ένα θλιβερό παράδειγμα, να αποφασίσουμε ενσυνείδητα, χωρίς να λαμβάνουμε υπόψιν μας τις οδηγίες των κομμάτων, τις επιπλήξεις των υπουργών και τις πιέσεις των επιτρόπων για να επιβάλλουμε κυρώσεις ξεκάθαρα και πανηγυρικά στη δειλία, στην αμέλεια και στην ανευθυνότητα.

<SPEAKER ID=113 NAME="Theorin και Wibe">
 - (SV) Σίγουρα μπορούν να απευθυνθούν κατηγορίες για αμέλεια σε σχέση με τον χειρισμό της ΣΕΒ στην Επιτροπή ακόμα και στην Βρεττανική Κυβέρνηση. Είναι όμως υπερβολικό να κατατεθεί πρόταση μομφής κατά της Επιτροπής από πλευράς αυτού του Κοινοβουλίου, ιδιαίτερα καθώς όταν τα λάθη που διεπράχθησαν, διεπράχθησαν από προηγούμενους κυρίως Επιτρόπους. Υπό αυτές τις συνθήκες μια πρόταση μομφής θα είναι καθαρά πολιτική διαδηλώσεων.

<SPEAKER ID=114 NAME="Valverde Lσpez">
Τα αποτελέσματα της προσωρινής Εξεταστικής Επιτροπής για τη ΣΕΒ πρέπει να ερμηνευθούν κατά το πνεύμα και το γράμμα των Συνθηκών και του Δικαίου που απορρέει από αυτές, καθώς και της αρχής της επικουρικότητας. Από αυτήν τη σκοπιά, καθίσταται εντελώς προφανές ότι ολόκληρη η πρωτογενής ευθύνη αντιστοιχεί στην Κυβέρνηση της Μεγάλης Βρετανίας, η οποία οφείλει να επαγρυπνεί για την προστασία της υγείας των ανθρώπων και των ζώων, και επέδειξε πλήρη αμέλεια σε αυτό το πεδίο. Η έκθεση επισημαίνει ότι »η Κυβέρνηση του Ηνωμένου Βασιλείου βαρύνεται από τις μεγαλύτερες ευθύνες» . Η Επιτροπή απέδειξε »την αμελή συμπεριφορά του Ηνωμένου Βασιλείου» . Πολλές ήταν οι αρνητικές πτυχές των ενεργειών του Ηνωμένου Βασιλείου, και μεταξύ αυτών ξεχωρίζει το ότι δεν διασφάλισε την αποτελεσματικότητα της απαγόρευσης να τρέφονται τα μηρυκαστικά με κρεατοστάλευρα· ότι δεν τήρησε τις εθνικές απαγορεύσεις που εμπόδιζαν τις εισαγωγές αλεύρων από το Ηνωμένο Βασίλειο· ότι άσκησε πιέσεις επί της Ευρωπαϊκής Επιτροπής ώστε να μην πραγματοποιούνται επιθεωρήσεις. Επίσης, η Κυβέρνηση του Ηνωμένου Βασιλείου δεν τήρησε δεόντως τις δεσμεύσεις που ανέλαβε στο Συμβούλιο Υπουργών το 1990, και τέλος, το Ευρωπαϊκό Κοινοβούλιο επικρίνει δυναμικά τη Μεγάλη Βρετανία για το μπλοκάρισμα των κοινοτικών θεσμικών οργάνων.
<P>
Είναι επίσης υπεύθυνες οι επιχειρήσεις που έκαναν εξαγωγές ζώων φορέων της ΣΕΒ καθώς και προϊόντων και παραγώγων βοείου κρέατος. Όταν έρθει η ώρα θα πρέπει να αντιμετωπίσουν ενώπιον των δικαστηρίων αιτήσεις αποζημίωσης για αστική και ποινική ευθύνη.
<P>
Η ευθύνη της Ευρωπαϊκής Επιτροπής τοποθετείται σε άλλο επίπεδο. Οι αρμοδιότητες της Ευρωπαϊκής Επιτροπής είναι ένας υψηλός έλεγχος, δηλαδή να ελέγχει τις εθνικές υπηρεσίες ελέγχου και να απαιτεί να τηρείται η νομοθεσία της ΕΚ. Γι'αυτό, η κοινοβουλευτική Εξεταστική Επιτροπή αποδίδει ευθύνες στην Ευρωπαϊκή Επιτροπή διότι έδωσε προτεραιότητα στα συμφέροντα διαχείρισης της αγοράς και λόγω της ανικανότητάς της να προλάβει τους κινδύνους για την ανθρώπινη υγεία και τη μετάδοση της ασθένειας σε άλλες χώρες. Το Ευρωπαϊκό Κοινοβούλιο επικρίνει επίσης την Ευρωπαϊκή Επιτροπή, επί προεδρίας του κ. Ντελόρ, διότι δεν πραγματοποίησε επιθεωρήσεις κατά την περίοδο 1990-1994.
<P>
Όσον αφορά τις ευθύνες του σημερινού Επιτρόπου Γεωργίας, κ. Fischler, οφείλει να απαντήσει για διάφορες αμέλειες, και ιδιαίτερα για την Απόφαση της Επιτροπής για την άρση της απαγόρευσης εξαγωγών ζελατίνης, λίπους και σπέρματος.
<P>
Εδώ η Επιτροπή οφείλει να αναλάβει τις ευθύνες της ως Σώμα διότι ενήργησε ενάντια στη γνώμη των επιστημονικών επιτροπών. Το ίδιο μπορεί να ειπωθεί και για την ομάδα Κρατών μελών που υποστήριξε αυτό το μέτρο στο Συμβούλιο της ΕΕ.
<P>
Για το μέλλον της ΕΕ, είναι σημαντικό να εξαχθούν θεσμικά συμπεράσματα. Η ΕΕ χρειάζεται πραγματικές εκτελεστικές εξουσίες τόσο όσον αφορά τον άμεσο έλεγχο όσο και τον υψηλό έλεγχο και την ικανότητα να αποσύρει προϊόντα από την αγορά αυτομάτως και να απαγορεύει την πώλησή τους, τόσο στο εσωτερικό της ΕΕ όσο και έξω από αυτήν. Επίσης, πρέπει να εξοπλιστεί με αρμοδιότητες ώστε να απαιτεί από τα Κράτη μέλη την αυστηρή τήρηση της κοινοτικής νομοθεσίας.
<P>
Σύσταση για τη δεύτερη ανάγνωση Tamino (A4-0011/97)
<SPEAKER ID=115 NAME="Donnay">
. (FR) Το θέμα που παρουσιάστηκε εδώ είναι σημαντικό εφ' όσον κατά βάθος, εξετάζει την διατροπικότητα των μεταφορών. Είναι σαφές ότι, σήμερα, σε ολόκληρη την Ευρώπη ο καταμερισμός της ευθύνης υποδομής κατά είδος μεταφοράς και η ανάληψη του κοινωνικού κόστους στις τιμές των μεταφορών φέρουν τα ίχνη σημαντικών ανισοτήτων. Οι ανισότητες αυτές, είναι ολοφάνερο, ενεργούν εις βάρος των μη οδικών μεταφορικών μέσων και, κατά συνέπεια, των οργανωμένων μεταφορών. Στο πλαίσιο αυτό, δεν μπορεί παρά να με χαροποιεί η πρόταση ρύθμισης της Επιτροπής και αυτό για δυο λόγους.
<P>
Κατ'αρχήν, η Επιτροπή προτείνει την παράταση του υπάρχοντος μηχανισμού χρηματοδοτικής στήριξης στις διατροπικές υπηρεσίες, αφήνοντας ταυτοχρόνως στα κράτη μέλη την ελευθερία επιλογής όσον αφορά στην διάθεση αυτών των παροχών. Εν συνεχεία, η πρόταση της Επιτροπής προσανατολίζεται προς μια απλοποίηση των διαδικασιών, κυρίως με την αντικατάσταση του a priori ελέγχου, τον οποίο εφαρμόζει τώρα, με έναν εκ των υστέρων έλεγχο.
<P>
Πιστεύω ότι τέτοιες παροχές αποτελούν έναν πολύ ενδιαφέροντα τρόπο αντιστάθμισης προς όφελος της ανάπτυξης των διατροπικών μεταφορών αφού τονίζουν τη σπουδαία θέση των πλωτών οδών. Κατά συνέπεια ψήφισα υπέρ της κοινής θέσης του Συμβουλίου την οποία είχε προσφάτως υιοθετήσει η Επιτροπή μεταφορών και τουρισμού.
<P>
Εντούτοις οι παροχές αυτές παραμένουν μικρές σε σχέση με τις αντικειμενικές ανάγκες. Στην πραγματικότητα θα πρέπει, μεσοπρόθεσμα, πέρα από μηχανισμούς αντιστάθμισης, να ξεκινήσουμε μια πολιτική των μεταφορών πρραγματικά επικεντρωμένη στην διατροπικότητα.
<P>
Για τον λόγο αυτό, απαιτείται, πρώτον, μια αληθινή εναρμόνιση των όρων συναγωνισμού σε ευρωπαϊκό επίπεδο. Απαιτείται επίσης μια νομοθεσία που να ευνοεί την αφομοίωση του αντικειμενικού κόστους στην διατίμηση των διαφόρων ειδών μεταφορών. Για το θέμα αυτό, η Επιτροπή παρουσίασε, σε ένα πρόσφατο Πράσινο Βιβλίο, τους κινδύνους από την εσωτερικοποίηση του εξωτερικού κόστους που απαιτείται για τις μεταφορές.
<P>
Είναι ένα ιδιαίτερα σημαντικό στοιχείο της συλλογιστικής που διέπει το Κοινοβούλιο στο θέμα της διατροπικότητας και σε μια τέτοια κατεύθυνση οφείλουν οι ευρωβουλευτές να συνεχίσουν τις εργασίες τους, ωστε να παρακινήσουν σε μια όλο και πιο διατροπική χρήση των μεταφορών.
<P>
'Εκθεση Weiler (Α4-0016/97)
<SPEAKER ID=116 NAME="Berthu">
Οι αναφορές οι οποίες μόλις παρουσιάτηκαν από την Επιτροπή δείχνουν ότι το κόστος κοινωνικής πρόνοιας στις χώρες της Ευρώπης έχει αυξηθεί με ιδιαίτερα ταχύ ρυθμό την πρόσφατη περίοδο (από 24 % του Α.Εγχ. Π. το 1980 ξεπερνά το 30 % σήμερα) και ότι αυτή η παρέκκλιση, κατά κύριο λόγο, λίγο πολύ παντού, οφείλεται στα επιδόματα του ταμείου ανεργίας. Αν επιθυμούμε να σώσουμε τα κοινωνικά μας συστήματα θα πρέπει σαφώς να μειώσουμε την ανεργία και, για το λόγο αυτό, να κατανοήσουμε κατ' αρχήν την προέλευσή της. Παρολ' αυτά οι εκθέσεις της Επιτροπής απέχουν πολύ από κάτι τέτοιο αφού εξετάζουν κυρίως τα αποτελέσματα μιας ευκαιριακής κάμψης.
<P>
Δυστυχώς, δεν είναι έτσι. Η τωρινή κάμψη σχετίζεται με τις προεκτάσεις μιας σταδιακής και προκαθορισμένης επιβράδυνσης της ευρωπαϊκής ανάπτυξης τα είκοσι τελευταία χρόνια. Και η οποία είναι απόρροια της αλληλεπίδρασης δυο διαφορετικών αλλά στενά συνδεδεμένων αιτιών: το ανεπιφύλακτο άνοιγμα των συνόρων μας και το σχετικά υψηλό επίπεδο της μισθοδοσίας μας και των κοινωνικών δαπανών. Σε μια ελεύθερη οικονομία, οι επιβαρύνσεις οι οποίες πλήττουν τον εργασιακό τομέα στην Ευρώπη τροφοδοτούν την ανεργία η οποία αυξάνει το κόστος της κοινωνικής πρόνοιας που, με τη σειρά του, επιβαρύνει την ανάπτυξη με αποτέλεσμα να την επιβραδύνει και να επιδεινώνει την ανεργία.
<P>
Ιδού ο φαύλος κύκλος στον οποίο είμαστε εγκλωβισμένοι, και ο οποίος μας οδηγεί κατευθείαν, αν δεν αντιδράσουμε, στην αύξηση των υποχρεωτικών αφαιρέσεων, ενδεχομένως στην διάσπαση των κοινωνικών συστημάτων κααι στην δυναμική άνοδο μιας κοινωνίας όπου ο καθένας υπάρχει για τον εαυτό του, οδηγώντας ένα ολόκληρο τμήμα του πληθυσμού σττην απόλυτη πενία. Το παράδοξο της κατάστασης είναι ότι, ενώ όλος ο κόσμος καταδικάζει απόλυτα αυτόν τον τύπο κοινωνίας, ελάχιστοι είναι εκείνοι οι οποίοι τολμούν να πολεμήσουν τις αιτίες που τον δημιουργούν, ανάμεσα στις οποίες συναντάμε, κατά πρώτο λόγο, την γραφειοκρατία ορισμένων κοινωνικών συστημάτων, την απουσία μιας κοινοτικής προτεραιότητας στον εργασιακό τομέα, την άνθηση μιας απλοίκής διεθνούς ελεύθερης συναλλαγής η οποία αποτελεί τη διαφθορά της ελεύθερης συναλλαγής.
<P>
Για να ανακάμψουν τα εθνικά κοινωνικά συστήματα, πρέπει φυσικά να μεταρρυθμίσουμε τους κανονισμούς λειτουργίας τους: να προσδιορίσουμε καλύτερα τις παροχές, να παραμερίσουμε τα παθητικά μέτρα στήριξης προς όφελος δραστικών μέτρων τα οποία παρακινούν τους ανέργους να επιστρέψουν στη δουλειά, όπως το προτείνει η Επιτροπή. Ωστόσο, θα πρέπει επίσης να ευνοήσουμε τους κανονισμούς διαχείρισης των λιγότερο δαπανηρών και περισσότερο ανταγωνιστικών κοινωνικών οργανισμών, παραμένοντας όμως στα πλαίσια των κανόνων αλληλλεγυής του δημόσιου τομέα. Πρέπει τέλος να θέσουμε το πρόβλημα της κοινοτικής προτεραιότητας στον εργασιακό τομέα καθώς και της άνευ όρων τήρησης του βασικού κοινωνικού εισοδήματος σε όσους είναι άνεργοι για μεγάλο διάστημα και προέχονται από εξωκοινοτικές χώρες.
<P>
Αλλά οι μεταρρυθμίσεις αυτές δεν θα επαρκούσααν για να εξαλειφθεί ολότελα η ανεργία αν δεν έθιγαν ταυτοχρόνως το δύσκολο πρόβλημα της ακριβοδικίας των εξωτερικών εμπορικών σχέσεων σε μια διεθνοποιημένη οικονομία. Το καθοριστικό ζήτημα όσον αφορά το θέμα αυτό είιναι το ακόλουθο: πώς, μέσα σε μια απολύτως ανοιχτή και απροστάτευτη οικονομία, μια χώρα ή μια ομάδα χωρών θα μπορούσε, αύριο, να αποφασίσει να ασκήσει μια κοινωνική πολιτική πιο ανεπτυγμένη από κείνη των γειτόνων της, χωρίς να αυξάνει τις επιβαρύνσεις της και χωρίς να χάνει εξ αυτού το κύρος της στο συναγωνισμό αυτό;
<P>
Περιέργως, το ουσιαστικό αυτό θέμα, το οποίο η Επιτροπή αναγνωρίζει απόλυτα όταν πρόκειται για σχέσεις μεταξύ των χωρών της Ευρώπης, όπως το τόνιζα κατά την πρωϊνή συζήτηση, αποσιωπάται εντελώς όταν πρόκειται για σχέσεις με τον υπόλοιπο κόσμο. Ωστόσο, στη δεύτερη αυτή περίπτωση, το πρόβλημα είναι απείρως πιο σοβαρό και είναι αυτό, το οποίο, κατά την επιδείνωση του εργασιακού τομέα, επιβαρύνει το μέλλον των κοινωνικών συστημάτων μας.
<P>
Είναι απόλυτα κατανοητό πως, αφού στηρίξαμε τα πορίσματα του Γύρου της Ουρουγουάης, ούτε η Επιτροπή, ούτε το Ευρωπαϊκό Κοινοβούλιο δεν επιθυμούν πλέον να ακούσουν αυτές τις αλήθειες. Θα πρέπει ωστόσο να τις αποδεχθούμε κάποια μέρα, αν θελήσουμε να βελτιώσουμε την παρούσα κατάσταση.

<SPEAKER ID=117 NAME="Boogerd-Quaak">
Η ομάδα του ELDR χαιρετίζει την πρωτοβουλία για τη συζήτηση όσον αφορά το μέλλον της κοινωνικής προστασίας στην Ευρώπη, αλλά αρνήθηκε την υποστήριξή της στην έκθεση Weiler. Οι βασικοί λόγοι είναι ότι αυτή περιλαμβάνει μία σειρά συντηρητικών προτάσεων, οι οποίες δεν συμβαδίζουν με τις αναγκαίες νέες εξελίξεις σε ευρωπαϊκό επίπεδο. Η ομάδα χαιρετίζει επίσης την περισσότερο προοδευτική συμβολή του ολλανδού Υπουργού Κοινωνικών Υποθέσεων και Απασχόλησης κ. Melkert στη συζήτηση και εκφράζει την ελπίδα ότι η Επιτροπή θα προχωρήσει στο δρόμο του εκσυγχρονισμού.

<SPEAKER ID=118 NAME="Carlotti, Rocard">
Η κρίση της δημόσιας οικονομίας, οι πιέσεις οιι οποίες συνδέονται με τη μαζική ανεργία και η άνοδος της πυραμίδας των ηλικιών, οδηγούν την Ευρωπαϊκή Ένωση να επενδύσει πολλά στη συζήτηση για το μέλλον της κοινωνικής πρόνοιας στην Ευρώπη. Επί του θέματος αυτού η έκθεση της κ. Weiler (PE 220.210) είναι άκρως λογική.
<P>
Παρά ταύτα, οφείλουμε να επικεντρώσουμε την προσοχή του Ευρωπαϊκού Κοινοβουλίου στην παράγραφο 11 της έκθεσης της κ. Weiler: »προειδοποιεί για τους κινδύνους από την ιδιωτικοποίηση των κοινωνικών ασφαλίσεων προπαντός στον τομέα της υγείας».
<P>
Πιστεύουμε ότι η παράγραφος αυτή άξιζε μεγαλύτερης ανάλυσης, διότι αποτελεί μια από τις σημαντικότερες προκλήσεις στη συζήτηση. Εκτιμούμε ότι υπάρχει πράγματι τεράστιος κίνδυνος για το σύνολο του κοινωνικού οικοδομήματος εάν δεν είιμαστε προσεκτικοί σε κάποια παρρέκλιση η οποία, κάτω από το πρόσχημα της οικονομίας, της υποτιθέμενης καλύτερης διαχείρισης, της ανάληψης ευθυνών εκ μέρους του χρήστη, οδηγεί όλο και περισσότερα Κράτη στη μείωση της της κάλυψης του τομέα «υγεία» και στη μεταφορά των επιμέρους ασφαλίσεων των αλληλέγγυων υποχρεωτικών συστημάτων προς συμπληρωματικά συστήματα. Ωστόσο, τα συμπληρωματικά συστήματα, τα οποία αυξάνονται, δεν υποτάσσονται σε κανένα νόμο εκτός από εκείνους της αγοράς.
<P>
Ο κίνδυνος σήμερα είναι, μήπως το σύστημά μας υγείας τείνει προς το αμερικανικό πρότυπο (επιλογή του τύπου ασφάλισης, αποκλεισμός, εξατομίκευση).Όμως, η υγεία δεν μπορεί να θεωρείται κερδοσκοπική αγορά.
<P>
Ζητούμε, επί του παρόντος, να ασχοληθεί επισταμένως η Επιτροπή με το θέμα αυτό και να ανοίξει τη συζήτηση πάνω στο πρόβλημα: Υποχρεωτικά και συμπληρωματικά συστήματα υγείας και κοινό συμφέρον».

<SPEAKER ID=119 NAME="Caudron">
γραπτώς. (FR) Κύριε Πρόεδρε, αγαπητοί συνάδελφοι, τακτικά η Επιτροπή μάς εκθέτει μια κατάσταση πραγμάτων της κοινωνικής πρόνοιας σε όλα τα Κράτη μέλη, ώστε να παρέχει στους πολιτικούς κριτές μια καλή εικόνα των καταστάσεων, η οποία οφείλει να τους επιτρέπει να ενεργοποιούν την καλύτερη δυνατή κοινωνική πολιτική. Είναι απαραίτητο αλλά όχι αρκετό!
<P>
Η συνάδελφός μας κ. Weiler επιχειρεί να ξεκαθαρίσει την καθαυτό έννοια της κοινωνικής πρόνοιας και καλεί την Ευρωπαϊκή Ένωση να παίξει έναν πιο σημαντικό, πιο δραστήριο ρόλο. Χρειαζόταν!
<P>
Η ιστορία της ευρωπαϊκής οικοδόμησης βασίζεται πράγματι, κατά ένα μέρος της, στο όραμα της εξασφάλισης και της αναζήτησης ενός υψηλού επιπέδου ζωής, το οποίο και διέπεται από ένα υψηλό επίπεδο κοινωνικής πρόνοιας. Πολλοί είμαστε εμείς, οι πεπεισμένοι ότι οι κοινωνίες μας δεν πάσχουν από περίσσια αλληλεγγύη, αντιθέτως. Και είναι, σήμερα, ο επαναπροσδιορισμός της εικόνας αυτού του οράματος που ταλαιπωρεί την ίδια την ευρωπαϊκή ιδέα.
<P>
Η Ένωση λοιπόν έχει όφελος να επενδύει στην κοινωνική πρόνοια που προσφέρει και να μην την θεωρεί ως επιβάρυνση στην οικονομία της, αλλά, ούτε λίγο ούτε πολύ, ως ένα πρότυπο κοινωνίας, ενδεχομένως ακόμα ως κινητήρια δύναμη της παραγωγικότητας και συνεπώς της ανάπτυξης.
<P>
Η Ένωση ολοκληρώνει την οικονομική της ένωση όταν καλεί όλα τα κράτη μέλη να σεβαστούν τα κριτήρια του Μάαστριχτ. Είναι ένας αναγκαίος σταθμός. Είναι άραγε ουτοπικό να ελπίζουμε ότι τον Ιούνιο, στο Αμστερνταμ, το Συμβούλιο θα θεσπίσει κοινωνικά κριτήρια σύγκλισης που θα στοχεύουν στην εξασφάλιση, για κάθε πολίτη της Ένωσης, του υψηλότερου επιπέδου κοινωνικής πρόνοιας, διαφυλάσσοντας και ανανεώνοντας τα συστήματά μας κοινωνικής ασφάλισης. Μπορεί όμως και να το φοβόμαστε, οπότε είναι ανάγκη, προπαντός εώς τότε, να συνηγορούμε υπέρ αυτού, διότι αποτελεί ζωτικό σημείο για το ευρωπαϊκό ιδανικό!
<P>
Η έκθεση της συναδέλφου μας ακολουθεί μια αντίστοιχη λογική: για μια κοινωνική ακεραιότητα, για να μοιραστούν από κοινού τα κεκτημένα μας, για την ανάπτυξη ενός πολιτικού προτύπου που θα στηρίζεται στο κοινωνικό ενδιαφέρον και στην αλληλεγγύη. Δεν θα υπάρξει Ευρώπη χωρίς την κοινωνική Ευρώπη!

<SPEAKER ID=120 NAME="Elmalan">
Όλες οι έρευνες το αποδεικνύουν, οι ευρωπαίοι πολίτες ανησυχούν για τις επιπτώσεις του ενιαίου νομίσματος πάνω στην κοινωνική πρόνοια. Και δικαιολογημένα! Οι δεσμεύσεις οι οποίες σχετίζονται με την εφαρμογή των κριτηρίων του Μάαστριχτ χρησιμεύουν ως πρόσχημα στις κυβερνήσεις για να ασκούν πιέσεις όσον αφορά το ύψος των μισθών και για να κάνουν περικοπές στις κοινωνικές δαπάνες.
<P>
Όπως το εξηγεί η Επιτροπή στην ανακοίνωσή της στο θέμα της κοινωνικής πρόνοιας: »οι επιταγές του ανταγωνισμού θα απαιτήσουν, κατά πάσα πιθανότητα, να συγκρατείται διαρκώς η άνοδος του μισθοδοτικού κόστους. Θα είναι πιο δύσκολο, κάτω από τέτοιες συνθήκες, να αυξάνουμε τις εισφορές και τις οικονομικές ευθύνες των επιχειρήσεων».
<P>
Στο όνομα της αυστηρής βραχυπρόθεσμης οικονομικής αποδοτικότητας των επιχειρήσεων, πρόκειται, αφ' ενός να μειωθεί η συμμετοχή τους στην ανακατανομή του παραγώμενου πλούτου και, αφ' ετέρου, να μετατρέψουμε την ανάγκη για υγεία και ασφάλιση σε μια τεράστια αγορά, ανοιχτή στις ορέξεις των μεγάλων οικονομικών επιχειρήσεων. Η υγεία, η κοινωνική πρόνοια, θα αποτελούσαν πλέον απλά εμπορεύματα κάνοντας τη ζωή δυσκολότερη για την πρόσβαση του πληθυσμού στις παροχές πρόνοιας. Σε όλα τα Κράτη ανθίζουν οι παλαιές συνταγές εξατομίκευσης και ιδιωτικοποίησης των επιμέρους τύπων ασφαλίσεων, διότι η συγκέντρωση κεφαλαίου παρουσιάζεται ως πανάκεια απέναντι στην ίση κατανομή. Στην ανακοίνωσή της, η Επιτροπή αποδέχεται αυτή την εκστρατεία θέλοντας να τοποθετήσει την κοινωνική πρόνοια στο πλαίσιο του ευρωπαίκού ανταγωνισμού. Επιθυμεί πράγματι, την εισαγωγή στοιχείων τής αγοράς στον τομέα της κοινωνικής πρόνοιας, ενδεχομένως ακόμα και την εφαρμογή του ανταγωνισμού στα συστήματα του τομέα υγείας των Δεκαπέντε.
<P>
Η έκθεση της Επιτροπής για τα κοινωνικά θέματα, την εργασία και το χώρο εργασίας μετριάζει αυτές τις κατευθύνσεις. Απαιτεί μεταξύ άλλων να εξακολουθήσει να βασίζεται το καθεστώς κοινωνικής ασφάλισης στις αρχές της αλληλεγγύης και συνηγορεί για μια μεταφορά του φόρου που επιβαρύνει την εργασία σε άλλους τομείς.Η ομάδα μας εκτιμά ότι η φορολόγηση της κίνησης κεφαλαίων και η συμμετοχή της στην κοινωνική πρόνοια θα επέτρεπαν την ελάφρυνση του κόστους γιια τους εργαζόμενους.
<P>
Η ομάδα μας απορρίπτει την αυστηρά οικονομική προσέγγιση της κοινωνικής πρόνοιας, η οποία καταλήγει στην εμπορευματοποίηση της καθ' όλα νόμιμης προσδοκίας όλων στην ασφάλιση.
<P>
Απαιτούμε την τήρηση και την γενίκευση της αρχής της αλληλεγγύης για να ανταποκριθούμε στην ανάγκη ασφάλισης των λαών, στην ανάγκη πρόνοιας και συλλογικής προστασίας απένατι στους κοινωνικούς κινδύνους.
<P>
Μόνο όταν τα συστήματα κοινωνικής πρόνοιας και κοινωνικής ασφάλισης βασίζονται στην αλληλεγγύη, τότε επιτρέπουν ένα υψηλό επίπεδο κοινωνικής προστασίας και υπηρεσιών για όλους, με μια καλή σχέση συνδρομής/αποτελεσματικότητας. Επιτρέπουν τη μείωση των κινδύνων κοινωνικής διάλυσης ή ενδημικής πενίας μιας μερίδας του πληθυσμού. Η διατήρηση ενός υψηλού επιπέδου κοινωνικής πρόνοιας συνδέεται με τις αξίες της αλληλεγγύης, του σεβασμού του ατόμου και της δημοκρατίας, αξίες οι οποίες καταπατούνται όταν εφαρμόζουμε τους νόμους του ανταγωνισμού.

<SPEAKER ID=121 NAME="Eriksson, Sjφstedt και Svensson">
 - (SV) Είμαστε πρόθυμοι να αντιστρατευτούμε τον κοινωνικό αποκλεισμό, αλλά δεν θεωρούμε ότι η εξομοίωση των συστημάτων κοινωνικής ασφάλισης και της εθνικής πολιτικής για την αγορά εργασίας είναι η κατάλληλη μέθοδος. Γι&#x02BC;αυτό απέχουμε από την τελική ψηφοφορία.

<SPEAKER ID=122 NAME="Gahrton, Holm και Lindholm">
 - (SV) Θεωρούμε ότι έιναι σημαντικό να έχει κάθε άτομο εντός της ΕΕ δικαίωμα σε μια λογική βασική κοινωνική ασφάλεια. Η έκθεση Weiler περιέχει αρκετά πολύ λογικά αιτήματα, μεταξύ άλλων περί μέτρων τόνωσης της απασχόλησης και μιας βιώσιμης οικονομικής ανάπτυξης. Η καταπολέμηση του κοινωνικού αποκλεισμού είναι επίσης σημαντική.
<P>
Όμως, από την συζήτηση και από την έκθεση, προέκυψε με κάθε σαφήνεια, ότι αυτό είναι το πρώτο βήμα προς την εναρμόνιση της κοινωνικής ευημερίας. Αυτό μας οδηγεί στο να μην μπορούμε να υποστηρίξουμε την έκθεση.
<P>
Θεωρούμε ότι κάθε χώρα ξεχωριστά θα πρέπει να αποφασίσει για την κοινωνική νομοθεσία που θεωρούν ως απαραίτητη και λογική. Είναι μια εθνική υπόθεση και όχι κάτι που θα πρέπει να ανέλθει σε επίπεδο ΕΕ.

<SPEAKER ID=123 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης της κ. Weiler. Η έκθεση συμφωνεί με την Επιτροπή ως προς το ότι τα κράτη μέλη πρέπει να τηρούν την υποχρέωση προώθησης ενός υψηλού κοινωνικού επιπέδου προστασίας και να συμβάλουν στο βαθμιαίο συντονισμό των συστημάτων κοινωνικής προστασίας των κρατών μελών, καταρτίζοντας ελάχιστα πρότυπα.
<P>
Η έκθεση περιέχει γενικά συνετές απόψεις και δίδει το έναυσμα για μια ενδιαφέρουσα συζήτηση στο μέλλον. Ωστόσο, οι δανοί σοσιαλοδημοκράτες ενδιαφέρονται να διασαφηνιστούν περαιτέρω ορισμένα σημεία, π.χ. η κατάσταση των διασυνοριακών εργαζόμενων. Επίσης, η κατανομή και η χρηματοδότηση των κοινωνικών εισφορών πρέπει, κατά τη γνώμη μας, να παραμείνει εθνική υπόθεση.

<SPEAKER ID=124 NAME="Skinner">
Η έκθεση Weiler ανοίγει το δρόμο για ένα διεξοδικό διάλογο αναφορικά με το πώς θα υλοποιηθεί, τελικά, η πραγματικά ελεύθερη κυκλοφορία των Ευρωπαίων πολιτών. Η έκθεση αντανακλά τις απόψεις των βουλευτών από όλες τις πτέρυγες.
<P>
Από βρετανικής πλευράς, είναι ενδιαφέρον να σημειωθεί ότι η έκθεση αυτή αντανακλά σύσταση του Συμβουλίου που υπογράφηκε επί βρετανικής προεδρίας τον Ιούλιο του 1992. Ο Norman Lamont, που προήδρευε τότε του ECOFIN, υπέγραψε τη σύσταση υπέρ της σύγκλισης των στόχων και πολιτικών κοινωνικής προστασίας ανά την Ευρώπη. Η σύσταση «Lamont» του 1992 είναι το υπόστρωμα πολλών από τα αναφερόμενα στην έκθεση που εγκρίθηκε σήμερα από το Σώμα.
<P>
Χαροποιεί τόσο εμένα όσο και το Εργατικό Κόμμα του Ευρωπαϊκού Κοινοβουλίου η ισχυρή αυτή στήριξη της έκθεσης, αν και δε συμφωνούμε με τις τροπολογίες υπέρ του νέου φόρου για τα καύσιμα του άνθρακα και της επέκτασης της ειδικής πλειοψηφίας και σε θέματα του κοινωνικού πρωτοκόλλου. Στα δύο αυτά ζητήματα εμείς απείχαμε.

<SPEAKER ID=125 NAME="Souchet">
. (FR) Η έκθεση της Επιτροπής για την κοινωνική πρόνοια στην Ευρώπη του 1995, την οποία σχολίασε η συνάδελφός μας κ. Weiler προτείνει ένα αμφισβητήσιμο γενικό πλαίσιο, εντούτοις περιέχει ορισμένες αναλύσεις καθ' όλα ορθές, όπως σημειωτέο, οι σχετικές με τις διακοπές ή περικοπές δραστηριοτήτων όσον αφορά σττην παροχή περίθαλψης.
<P>
Η Επιτροπή καταδεικνύει ότι το οικογενειακό περιβάλλον ελαφρύνει το κόστος κοινωνικής πρόνοιας επιτρέποντας καλύτερη προστασία των ατόμων με ειδικές αναγκες, των μικρώων παιδιών και των υπερηλίκων, χάρη κυρίως στη μόνιμη παρουσία ενός από τους συζύγους ο οποίος έχει υπ' ευθύνη του την υπηρεσία αυτή.
<P>
Η έκθεση της Επιτροπής τονίζει, στον τομέα αυτό την σημασία των άτυπων αυτών υπηρεσιών που προσφέρονται από την οικογένεια, όταν ένα από τα μέλη της δεν έχει αμειβόμενη απασχόληση για να μπορέσει να φροντίσει είτε μικρά παιδιά, είτε ενήλικα άτομα με ειδικές ανάγκες είτε ανάπηρους τρίτης ηλικίας.
<P>
Ωστόσο, τονίζει η Επιτροπή, σε σχέση με τη σημασία αυτών των υπηρεσιών, τα επιδόματα τα οποία σήμερα τους παρέχονται είναι εντελώς ανεπαρκή, κυρίως όταν διακόπτεται η επαγγελματική τους σταδιοδρομία. Τα ειδικά επιδόματα που δημιουργήθηκαν σε ορισμένες χώρες (για φύλαξη παιδιού, επίδομα για άτομα με ειδικές ανάγκες...) παραμένουν λιγοστά και ο σύζυγος ο οποίος διέκοψε μια αμειβόμενη δραστηριότητα για να προσφέρει ένα τέτοιο τύπο υπηρεσίας υφίσταται εν τέλει ένα είδους τιμωρία: μειωμένα επιδόματα κοινωνικής ασφάλισης και ανεργίας, μειωμένη σύνταξη, δεν δικαιούται να λαμβάνει συμπληρωματικά επιδόματα...
<P>
Ωστόσο, οι άτυπες υπηρεσίες οι οποίες πρροσφέρονται από την οικογένεια είναι ιδιαίτερα σημαντικές για την κοινωνία ολόκληρη και πολύ περισσότερο σήμερα που ο υπερήλικος πληθυσμός αυξάνεται σημαντικά στις ευρωπαίκές χώρες. Η κοινωνία μας χαρακτηρίζεται επίσης από έναν αυξανόμενο αριθμό γυναικών οι οποίες έχουν αμειβώμενη απασχόληση, επομένως, είναι πολύ δυσκολότερο σήμερα για τις γυναίκες να παρέχουν σημαντικές άτυπες υπηρεσίες δωρεάν.
<P>
Δυστυχώς, η Επιτροπή στέκεται, στην έκθεσή της, σ' αυτές τις διαπιστώσεις και αναλύσεις χωρίς να καταλήγει σε νεωτεριστικές προτάσεις που θα επέτρεπαν, από τη φύση τους, τη διατήρηση και την ανάπτυξη αυτών των άτυπων υπηρεσιών, στις οποίες όμως αναγνωρίζει ότι θα επέτρεπαν μια αισθητή μείωση του κόστους κοινωνικής πρόνοιας. Θα ήταν λοιπόν πολύ χρήσιμο αν επεδίωκε η Επιτροπή να συνεχίσει τη μελέτη της, κυρίως ως προς το πλαίσιο θεσμοθέτησης ενός, παραδείγματός χάριν, συγγενικού μισθού, ο οποίος θα αντικαθιστούσε τα υπάρχοντα οικογενειακά επιδόματα, θα ευνοούσε την ανάπτυξη των άτυπων οικογενειακών υπηρεσιών, τις οποίες η κοινωνία μας, με τη σημερινή της δομή έχει απόλυτα ανάγκη και από τις οποίες θα αποκόμιζε πολύ μεγάλο όφελος.

<SPEAKER ID=126 NAME="Wolf">
Tο μέλλον της κοινωνικής ασφάλισης στην EE, αποτελεί σαφώς κεντρικό σημείο του μέλλοντος της Eυρώπης. Στη μέχρι τώρα εξέλιξη, κατά την οποία η εξαρτημένη εργασία στα κράτη μέλη ήταν υποχρεωμένη να βλέπει συνεχώς να χρησιμοποιείται, ουσιαστικά, η Eυρώπη ως πολιορκητικός κριός για την άλωση των εθνικών συστημάτων κοινωνικής ασφάλισης, θα πρέπει, με μια στροφή, να τεθεί επιτέλους ένα τέρμα. Mια στροφή προς μια υπερεθνική στρατηγική για την κοινωνική ασφάλιση και συμμετοχή, η οποία θα οργανώνει και τις διασυνοριακά ενεργές μορφές αλληλεγγύης και συνοχής. H έκθεση της κ. Weiler επιδεικνύει εδώ, προσεκτικά, μερικές προοπτικές του μέλλοντος. Aυτό θα πρέπει να υποστηριχθεί, ειδικά ενόψει των τρεχουσών προετοιμασιών για μια Nομισματική Ένωση, η οποία, δυστυχώς, κινείται προς την αντίθετη κατεύθυνση.
<P>
Mε την ευκαιρία αυτή, θα πρέπει να λεχθεί κατηγορηματικά και πάλι ότι η Eυρώπη μας θα χάσει το μέλλον της, αν δεν ακολουθήσει προσεκτικά τα πρώτα αυτά βήματα - για να μη μιλήσουμε καθόλου για τα αναγκαία βήματα σε παράλληλους τομείς, από την επιστροφή στην πλήρη απασχόληση μέχρι το διασυνοριακό δικαίωμα της απεργίας.
<P>
'Εκθεση Παπαγιαννάκη (Α4-0037/97)
<SPEAKER ID=127 NAME="Dνez de Rivera Icaza">
Εδώ και λίγο καιρό διαπιστώνεται μια αυξανόμενη και δικαιολογημένη δυσπιστία από πλευράς των καταναλωτών όσον αφορά την κατανάλωση βοείου κρέατος και των προϊόντων του, λογική συνέπεια του σκανδάλου της σπογγώδους εγκεφαλοπάθειας των βοοειδών, δηλαδή της αποκαλούμενης ασθένειας των «τρελών αγελάδων».
<P>
Η δραματική αυτή κατάσταση έγινε αφορμή ώστε οι καταναλωτές να αγανακτούν μπροστά στο γεγονός ότι το κρέας εξακολουθεί να έρχεται στο εμπόριο ως ένα προϊόν «ανώνυμο», δηλαδή χωρίς να αναγράφεται η ονομασία προέλευσής του.
<P>
Όλη αυτή η επίπονη κατάσταση καθιστά επιτακτική την ανάγκη να καθοριστεί μια παραγωγή περισσότερο ελεγχόμενη και της οποίας η πρώτη προϋπόθεση θα είναι προϊόντα κρέατος που θα παράγονται με τρόπο σύγχρονο και προσανατολισμένο προς τους καταναλωτές.
<P>
Κάτι που απαιτεί ως πρώτη μέριμνα μια σαφή σήμανση ώστε να ενημερώνονται και να καθησυχάζουν οι καταναλωτές σχετικά με την ποιότητα και την πραγματική προέλευση αυτών των προϊόντων.
<P>
Συνεπώς, η τελειοποίηση της σήμανσης αυτών των προϊόντων, με ένα αποτελεσματικό σύστημα ταυτοποίησης και καταχώρισης των βοοειδών, αποδεικνύεται απαραίτητη τόσο κατά την παραγωγή όσο και κατά την μετέπειτα εμπορία τους.
<P>
Υπό αυτές τις συνθήκες, η ψήφος μου θα είναι θετική.

<SPEAKER ID=128 NAME="Gahrton, Holm, Lindholm και Schφrling">
 γραπτώς. (SV) Επιλέξαμε να ψηφίσουμε υπέρ της έκθεσης για την πρότασηφ κανονισμού του Συμβουλίου για την σήμανση του βόειου κρέατος και των προϊόντων με βάση το βόειο κρέας, έστω και αν θεωρούμε ότι θα ήταν καλύτερα να ελέγχονται και να λαμβάνονται οι αποφάσεις σε εθνικό επίπεδο, σ&#x02BC;αυτό το ζήτημα. Θέλουμε να τονίσουμε με σαφήνεια ότι θεωρούμε ότι είναι σημαντικό να μπορούν να αποφασίζουν τα ίδια τα κράτη μέλη για την σαφέστερη σήμανση, αν αυτό θελήσουν. Εφόσον όμως θεωρούμε ότι η πρόταση της Επιτροπής είναι χειρότερη, υποστηρίζουμε εντούτοις την έκθεση. Υποστηρίζουμε ιδιαίτερα την ιδέα σήμανσης του κρέατος με πληροφορίες περί ενδεχομένων μεταλλαγών του εμβρύου ή της διαγονιδιακής προέλευσης του ζώου καθώς και με πληροφορίες περί αντιβιοτικών και τονωτικών μέσων τα οποία εμπεριέχονται στην διατροφή του ζώου.
<P>
'Εκθεση Mayer (Α4-0022/97)
<SPEAKER ID=129 NAME="Gahrton, Holm, Lindholm και Schφrling">
 γραπτώς. (SV) Ψηφίσαμε κατά της έκθεσης Mayer, καθώς θεωρούμε ότι το βασικό λάθος είναι η αγροτική πολιτική της ΕΕ ως τέτοια. Έτσι η κρίση της ΣΕΒ μπορεί να ειδωθεί ως μια πρώτη προειδοποίηση, μια έκκληση μεταρρύθμισης της αγροτικής πολιτικής. Η πρόταση γι&#x02BC;αυτό το σύστημα της ταυτότητας και καταγραφής των βοοειδών, ταιριάζει πολύ καλά με αυτό που η πολιτική της ΕΕ ως τέτοια έχει προωθήσει, συγκεκριμένα το ότι οι συνοριακοί έλεγχοι οδεύουν προς διάλυση. Αυτό είναι ήδη πολύ εμφανές όσον αφορά την σαλμονέλα. Θεωρούμε ότι είναι λάθος τρόπος να αντιμετωπίζεται η ΣΕΒ με την εισαγωγή αυτής της παράλογης ταυτότητας και καταγραφής των βοοειδών αντί να προσανατολιστούμε στην πλήρη απαγόρευση της διατροφής που περιέχει πτώματα.

<SPEAKER ID=130 NAME="Theorin και Wibe">
 γραπτώς. (SV) Είναι λυπηρό να πρέπει να δημιουργηθεί ένας τόσο μεγάλος οργανισμός για να μπορεί να ελέγχεται εντός της ΕΕ η υγεία των βοοειδών. Αν όμως, υπό τις σημερινές συνθήκες, θεωρείται απαραίτητο, τότε πρέπει να γίνει αποδεκτό. Αλλά θα ήθελα πολύ να δώ, όταν η ασθένεια ΣΕΒ έχει πλέον εξαλειφθεί, τότε πρέπει να αφαιρεθεί κάθε τι περιττό από αυτόν τονμεγάλο ελεγκτικό οργανισμό να και να αξιολογηθεί, αν τότε έχει καν λόγο ύπαρξης.
<P>
Στην Σουηδία δεν έχουμε πληγεί από την ΣΕΒ και μπορέσαμε να καταπολεμήσουμε τις ασθένειες στα βοοειδή χωρίς να χρειαστεί να δημιουργήσουμε τον γιγαντιαίο ελεγκτικό μηχανισμό που τώρα προτείνεται. Μέσω ενός σχετικά περιορισμένου συνοριακού ελέγχου αποφύγαμε π.χ. την ΣΕΒ, την σαλμονέλα και την λύσσα.
<P>
Σ&#x02BC;αυτό μπορεί να προστεθεί και η ακόλουθη παρατήρηση: οι υπέρμαχοι της ελεύθερης αγοράς υποστηρίζουν ότι η απελευθέρωση αποφέρει μεγάλα κέρδη μέσω της εξαφάνισης των δαπανών για τις ρυθμίσεις και τα υποστηρικτικά συστήματα. Εδώ καταδεικνύεται ωστόσο ότι η ελεύθερη αγορά αναπτύσσει νέες ρυθμίσεις και υποστηρικτικά συστήματα. Μπορεί κανείς, αιτιολογημένα, να θέσει την ερώτηση αν υπάρχουν καν κάποια οφέλη, οικονομικά και από άποψη υγείας, από την ελεύθερη αγορά - στην προκειμένη περίπτωση - του εμπορίου των αγροτικών προϊόντων.
<P>
(Η συνεδρίαση, διακοπείσα στις 13.21, επαναλαμβάνεται στις 15.00)

<CHAPTER ID=9>
Προτεραιότητες για την πολιτική των καταναλωτών (1996-1998) (συνέχεια)
<SPEAKER ID=131 NAME="Πρόεδρος">
Η ημερήσια διάταξη προβλέπει την συνέχεια της συζητήσεως επί της εκθέσεως του κ. Whitehead (A40317/96), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής για τις προτεραιότητες της πολιτικής καταναλωτών (1996-1998) (COM(95)0519 - C4-0501/95).

<SPEAKER ID=132 NAME="Aρoveros Trias de Bes">
Κύριε Πρόεδρε, κυρία Επίτροπε, το άρθρο 129 Α, 1η παράγραφος, της Συνθήκης παραπέμπει στο άρθρο 100 Α ως το καταλληλότερο μέσον για τη θέσπιση όλων των νομοθετικών, κανονιστικών και διοικητικών μέτρων των Κρατών μελών που αποσκοπούν στην υλοποίηση της εσωτερικής αγοράς. Η Συνθήκη επιτρέπει επιπλέον και άλλες δράσεις, συμπληρωματικές προς εκείνες που αναλαμβάνουν τα Κράτη στον τομέα της προστασίας των καταναλωτών.
<P>
Η πραγματική εσωτερική αγορά, η αληθινή εσωτερική αγορά, θα επιτευχθεί μόνον όταν η προστασία των καταναλωτών μεταφερθεί και στις διασυνοριακές διαφορές. Και αυτό απαιτεί μια σειρά νομικά, οικονομικά, κοινωνικά και ενημερωτικά μέτρα.
<P>
Από νομικής άποψης, που είναι και εκείνη η οποία αντιστοιχεί στην επιτροπή μου, πιστεύω ότι είναι απαραίτητο να τονιστεί ότι τα δικαιώματα των καταναλωτών, ως μέρος μιας διασυνοριακής διαφοράς, θα προστατεύονται πραγματικά μόνον αν συνδυαστούν οι εξής δράσεις: Σε διεθνές επίπεδο, πρέπει τα Κράτη να ευαισθητοποιηθούν ώστε να εφαρμόζουν τη Σύμβαση των Βρυξελλών του 1968, τη Σύμβαση της Ρώμης του 1980 για τη νομοθεσία που διέπει τις συμβατικές υποχρεώσεις, και τις Συμβάσεις της Χάγης του 1965 και του 1970, για την κοινοποίηση και τη συγκέντρωση αποδεικτικών στοιχείων στην αλλοδαπή αντίστοιχα.
<P>
Πρέπει επιπλέον να προωθηθεί η εκπόνηση μιας μελέτης που να καθορίζει τους λόγους για τους οποίους, παρά την ύπαρξη της Σύμβασης των Βρυξελλών, εξακολουθούν να παρουσιάζονται δυσκολίες προκειμένου να επιτευχθεί η εφαρμογή σε ένα Κράτος μέλος μιας εκτελεστικής απόφασης σε αστικά θέματα η οποία έχει εκδοθεί από δικαιοδοτικό όργανο άλλου Κράτους μέλους. Πρέπει επίσης να αναλυθούν οι δυνατότητες να επεκταθεί το πεδίο της Σύμβασης της Ρώμης στις νομοθεσίες που διέπουν τον εμπορικό τομέα.
<P>
Θα ήταν καλό να δημιουργηθεί ένα κοινοτικό μέσον που να ενσωματώνει τις αρχές της Σύμβασης της Βιέννης σε όλες τις συμβάσεις διεθνούς αγοραπωλησίας, και να προωθηθεί, στα πλαίσια του τρίτου πυλώνα, μια πρωτοβουλία με αντικείμενο τη δημιουργία ενός εκτελεστικού τίτλου για τα εκκρεμούντα χρέη.
<P>
Μιλήσαμε για το διεθνές επίπεδο, και τώρα θα θέλαμε να μιλήσουμε για το κοινοτικό επίπεδο, και να προτείνουμε το εξής μέτρο: Να ενισχυθεί η επίλυση των διαφορών με εξωδικαστικές διαδικασίες, που είναι ένας τρόπος πιο απλός, πιο γρήγορος και πιο φθηνός, εάν και εφόσον τηρείται και αφήνεται η δυνατότητα προσφυγής στα δικαστήρια. Γι' αυτό πιστεύουμε ότι πρέπει να τεθεί σε λειτουργία το συντομότερο το σχέδιο δράσης για την προώθηση των εξωδικαστικών διαδικασιών που προτείνει η Επιτροπή.
<P>
Η Οδηγία του Κοινοβουλίου και του Συμβουλίου για τα ανασταλτικά μέτρα αποτελεί ένα εξαίρετο εργαλείο για την προώθηση της αναγνώρισης της ενεργού νομιμοποίησης οργανώσεων, επιχειρηματιών και καταναλωτών, ώστε να επιτραπεί ο δικαστής να είναι αρμόδιος, δυνάμει των συμβάσεων που υπάρχουν, να λαμβάνει μια απόφαση βασισμένη στο δίκαιο που εφαρμόζεται ως προς την ουσία της διαφοράς, ακόμα και αν η παραβίαση επιφέρει επιπτώσεις μόνο σε μια αγορά άλλη από την εθνική. Το ψήφισμα του Κοινοβουλίου σχετικά με τις προθεσμίες πληρωμής περιέχει ενδιαφέρουσες υποδείξεις τις οποίες αξίζει να αναφέρουμε. Σύμφωνα με αυτό το ψήφισμα, πρέπει να αναγνωρίζονται τόσο οι τόκοι υπερημερίας, που θα καταβάλλονται αυτομάτως στους πιστωτές, όσο και οι αποζημιώσεις για το κόστος που έχει επέλθει κατά την ανάκτηση χρεών, σύμφωνα με διατιμημένα τέλη που θα καθορίζονται από την αρμόδια δημόσια αρχή. Θα πρέπει επίσης να εναρμονιστούν οι δικαστικές διαδικασίες για την ανάκτηση καθυστερημένων πληρωμών και των σχετικών δικαστικών δαπανών.
<P>
Τέλος, κύριε Πρόεδρε, κυρία Επίτροπε, αγαπητοί συνάδελφοι, πιστεύω ότι είναι σημαντικό να υποστηρίξουμε την κριτική που γίνεται στην έκθεση Whitehead, διότι η Επιτροπή δεν περιλαμβάνει ένα λεπτομερές χρονοδιάγραμμα στις προτεραιότητες της πολιτικής καταναλωτών 1996-1998. Η εν λόγω έλλειψη μπορεί να μετατρέψει αυτές τις προτεραιότητες σε ένα σύνολο καλών προθέσεων που δεν θα προσδώσουν καμιά αξιοπιστία στην πολιτική καταναλωτών της Ένωσης.
<P>
Εν κατακλείδι, πρέπει να χρησιμοποιηθούν τα μέσα που διαθέτουμε, διεθνή και κοινοτικά, ώστε να επιτύχουμε σταδιακά μια πραγματική προστασία των καταναλωτών σε όλα τα επίπεδα.

<SPEAKER ID=133 LANGUAGE="DE" NAME="Kuhn">
Kύριε Πρόεδρε, αγαπητή Eπίτροπε κ. Bonino, δεν ανήκω στους βουλευτές που απευθύνουν μεγαλόψυχα τις ευχαριστίες τους προς τους εισηγητές. Πρώτον, επειδή αυτό μας παίρνει χρόνο, και δεύτερον, επειδή έχω την πεποίθηση ότι όλοι οι εισηγητές υποβάλουν καλές εκθέσεις. Σήμερα, ωστόσο, θα ήθελα, έστω και εν τη απουσία του, να κάνω μια εξαίρεση και να ευχαριστήσω θερμά, εξ ονόματος της ομάδας μου, τον κ. Whitehead, για τη δουλειά του. Nα τον ευχαριστήσω για το ότι όχι μόνο αναλύει, κριτικάρει και κάνει προτάσεις βελτίωσης στις προτεραιότητες της πολιτικής για τους καταναλωτές που προβλέπει η Eπιτροπή για την περίοδο 1996-1998, αλλά κάνει και μια αποτίμηση των προτεραιοτήτων, για το διάστημα 1993-1995. Mόνον έτσι γίνεται φανερό ποιους στόχους είχαμε, και πού πετύχαμε ή πού αποτύχαμε.
<P>
Ένα μέρος των προτεραιοτήτων έπρεπε να μεταφερθεί στο πρόγραμμα για το 1996-1998. Mόλις το 1996 συζητήσαμε για το ποια μέτρα έπρεπε να παρθούν, ως αποτέλεσμα της συζήτησης για την Πράσινη Bίβλο «Πρόσβαση των καταναλωτών στη δικαιοσύνη». Ψηφίσαμε, σε πρώτη ανάγνωση, την οδηγία για τις διασυνοριακές αγωγές παραλείψεων, ως προληπτική συλλογική προστασία των καταναλωτών. Eλπίζω σύντομα να πάρουμε από το Συμβούλιο την κοινή θέση. Συζητήσαμε ακόμη και το πρόγραμμα δράσης της Eπιτροπής, που θέλει να προωθήσει την εξωδικαστική επίλυση διαφορών. Tο μέτρο αυτό είναι πολύ θετικό, αν τα κράτη μέλη είναι πρόθυμα να δημιουργήσουν ουδέτερες υπηρεσίες για όλα τα προϊόντα και τις υπηρεσίες. Όσο καλούς νόμους κι αν μπορέσουμε να θεσπίσουμε για τους καταναλωτές, σε ευρωπαϊκό επίπεδο, - πράγμα που είναι απαραίτητο - αυτοί δεν ωφελούν σε τίποτε τον καταναλωτή που θέλει να αξιοποιήσει πράγματι την εσωτερική αγορά, αν δεν μπορεί να διεκδικήσει το δίκιο του, στη γλώσσα του, οικονομικά και γρήγορα, εξωδικαστικά ή και δικαστικά.
<P>
Oι προτεραιότητες 1996-1998 παρουσιάζονται, όπως είπε σήμερα το πρωί ο κ. Whitehead, σαν μια λίστα επιθυμιών του καταναλωτή. Για μένα είναι απλώς αόριστες. Σημαντικό είναι για μας να υποβάλει επιτέλους η Eπιτροπή κοινές διατάξεις, οι οποίες δεν υπάρχουν ακόμη, πράγμα που δυσχεραίνει την εσωτερική αγορά για τον καταναλωτή. H Πράσινη Bίβλος για τη νομοθεσία των τροφίμων, είχε εξαγγελθεί για το 1996. Tην περιμένουμε. Έγινε ακόμη πιο επιτακτική, αν ανατρέξουμε στη συζήτηση αυτής της εβδομάδας για τη ΣEB. Tι κάνει η Eπιτροπή; Eξαγγέλλει ότι θα ενάγει τη Γερμανία, και ενδεχομένως και δύο άλλα κράτη μέλη, ενώπιον του Eυρωπαϊκού Δικαστηρίου, επειδή θέσπισε πολύ αυστηρές τιμές για τα φυτοφάρμακα στις βρεφικές τροφές. Πιστεύει η Eπιτροπή πως οι γονείς θα δείξουν κατανόηση για ένα τέτοιο μέτρο; Tο Kοινοβούλιο ανέκαθεν ζητούσε να είναι τελείως απαλλαγμένες από φυτοφάρμακα οι βρεφικές τροφές.
<P>
Συζητάμε ακόμη σήμερα τις εκθέσεις για την καταναλωτική πίστη και για την Πράσινη Bίβλο, για τις χρηματοπιστωτικές υπηρεσίες. Kαι οι δύο εκθέσεις δείχνουν πού χρειάζεται επειγόντως νομοθεσία. Όχι τόσο δειλά, αγαπητοί Eπίτροποι. Eμείς, ως Kοινοβούλιο, υποστηρίζουμε την Eπιτροπή σε θέματα προστασίας των καταναλωτών.

<SPEAKER ID=134 LANGUAGE="NL" NAME="Oomen-Ruijten">
Κύριε Πρόεδρε, θα ήθελα κατ'αρχήν να ευχαριστήσω τον κ. Philip Whitehead για την τεράστια εργασία που αφιέρωσε. Και γιατί λέω αυτό ιδιαιτέρως; Επειδή, και αυτό θα πρέπει να ανησυχήσει την κ. Επίτροπο, η ανακοίνωση η οποία μας υποβλήθηκε σχετικά με τις προτεραιότητες, σύμφωνα με την άποψή μου, είναι υπερβολικά σφαιρική. Θεωρώ ότι οι προτεραιότητες για το 96-98 κατά κάποιο τρόπο αγνοούν τις επιθυμίες μας. Επομένως, είμαι ευγνώμων προς τον κ. Whitehead, ο οποίος κατάφερε να έχει αξιοπρεπή αποτελέσματα. Είμαι απόλυτα σύμφωνη με τον εισηγητή ότι η ανακοίνωση θα έπρεπε να είναι πολύ περισσότερο λεπτομερής καθώς και να περιλαμβάνει ένα περισσότερο επεξεργασμένο πρόγραμμα, στο οποίο να παρατίθεται ο τρόπος με τον οποίο η Επιτροπή πρόκειται να επιχειρήσει να θέσει ορισμένους στόχους όσον αφορά ορισμένα σημεία και επίσης να τους επιτύχει. Επομένως κατά τη γνώμη μου θα έπρεπε να διαθέταμε ένα σαφέστερο κατάλογο των προτεραιοτήτων.
<P>
Μπορώ να επισημάνω ορισμένα βασικά σημεία; Κατ'αρχήν, την πρόσβαση στη δικαστική διαδικασία. Εδώ και περισσότερα από τρία έτη έχει εκδοθεί ένα Πράσινο Βιβλίο. Κατά τη διαδικασία ψήφισης, στην οποία ήμουν εισηγήτρια, είχαμε αναφέρει ότι θα πρέπει, εν πάση περιπτώσει, να ληφθεί μέριμνα για το δίκαιο των ομάδων δράσεων, καθώς και για τη μορφή που θα έπρεπε να λάβουν, και γνωρίζω ότι μία σειρά κρατών μελών αντιμετώπισαν μεγάλα προβλήματα γιατί όφειλαν να εγκρίνουν τις πωλήσεις εξ αποστάσεως. Αλλά θα ήθελα να θέσω το ερώτημά μου: ποια περαιτέρω μορφή σκέφτεστε να δώσετε σ'αυτήν και ποιες είναι οι προτάσεις σας επί του παρόντος; Θεωρώ ότι το Πράσινο Βιβλίο το οποίο παρουσιάσατε πριν από τρία έτη έπρεπε να αποτελέσει, κατά κάποιον τρόπο, βάση για δράση.
<P>
Επιπλέον, θα ήθελα την προσοχή σας για τις εξωδικαστικές διαδικασίες. Πιθανόν να το θεωρήσετε εκ μέρους μου ιδιαίτερα αγωνιστικό και έτσι είναι, αλλά θεωρώ ότι θα μπορούσαμε να βοηθήσουμε γρηγορότερα, φθηνότερα και αποτελεσματικότερα τους καταναλωτές, όσον αφορά τις διαδικασίες συμβιβασμού των διαφορών, εάν δίναμε περισσότερα κίνητρα από ό, τι κάνουμε αυτή τη στιγμή. Ενδιαφέρομαι ιδιαίτερα, και δεν πρόκειται για οικονομικό ενδιαφέρον αλλά πιθανόν για συναισθηματικό, επειδή είμαι πρόεδρος του ιδρύματος για τις επιτροπές συμβιβασμού των διαφορών όσον αφορά τις υποθέσεις των καταναλωτών στην Ολλανδία, το οποίο αυτή τη στιγμή περιλαμβάνει 55 επιτροπές και, ανεξάρτητα από τους καταναλωτές και από τους εκπροσώπους των κλαδικών οργανώσεων, αποδίδει δίκαιο και λειτουργεί κατά τέλειο τρόπο. Νομίζω ότι και σ'αυτό το σημείο θα πρέπει να πράξουμε περισσότερα, πιθανόν γιατί είμαι υπερήφανη για αυτά που πράξαμε σ'αυτό τον τομέα με τις ολλανδικές οργανώσεις καταναλωτών και, κατ'αυτόν τον τρόπο, να δώσουμε σε περισσότερους ανθρώπους μαθήματα από ό, τι κάνουμε αυτή τη στιγμή.
<P>
Μία ερώτηση ακόμη, η οποία ήταν εχθές στην ημερήσια διάταξη. Θυμάμαι, για παράδειγμα, ότι η κ. Behrendt κάτι είχε πει σχετικά. Πρόκειται για το Πράσινο Βιβλίο για τα τρόφιμα. Δεν γνωρίζω τι συμβαίνει αυτή τη στιγμή σχετικά. Αραγε το Πράσινο Βιβλίο θα έπρεπε να προσαρμοσθεί, στο πλαίσιο όλων των νέων συμφωνιών και όλων των νέων πολιτικών μέτρων που λαμβάνουμε αυτή τη στιγμή; Θα μπορούσε ενδεχομένως να υπάρξει μία απάντηση σ'αυτό; Επειδή, εάν επιθυμούμε να πράξουμε κάτι για τις ανησυχίες των ευρωπαίων καταναλωτών, τότε νομίζω ότι ήρθε η στιγμή, κατά πρώτον, να προχωρήσουμε σε ταχείες ενέργειες και, κατά δεύτερον, να γνωρίσουμε σε ποιο χρονικό διάστημα θα πρέπει να υπολογίζουμε και σε ποια σημεία θα πρέπει να γίνουν αλλαγές.
<P>
Σχετικά με την παροχή χρηματοδοτικών υπηρεσιών, την οποία εξετάσαμε σήμερα, δεν θα ήθελα να αναφερθώ καθόλου.
<P>
Ως τελική παρατήρηση, υπάρχει ακόμη κάτι που λείπει στις προτάσεις και είναι το εξής: πώς υπολογίζει η Ευρωπαϊκή Επιτροπή, πιθανόν από κοινού με τις ευρωπαϊκές οργανώσεις καταναλωτών και τις επιχειρήσεις, στους τομείς όπου δεν υπάρχει νομοθετική ρύθμιση και πιθανόν να μην χρειάζεται νομοθετική ρύθμιση, να επιχειρήσει μέσω της αυτορρύθμισης να επιφέρει ένα είδους διακανονισμό; Πιθανόν θα μπορούσε να μας υποβληθεί ένας κατάλογος δράσεων.

<SPEAKER ID=135 LANGUAGE="DA" NAME="Riis-Jψrgensen">
Κύριε Πρόεδρε, η Ομάδα των Φιλελευθέρων εκφράζει την ιδιαίτερη ικανοποίησή της για την έκθεση του κ. Whitehead και την προσπάθειά του να ορίσει μερικές προτεραιότητες. Η Ομάδα των Φιλελευθέρων ενδιαφέρεται ιδιαίτερα, όχι μόνο να δημιουργηθεί μια Ευρώπη των επιχειρήσεων, αλλά και μια Ευρώπη των πολιτών, καθώς επίσης και μια Ευρώπη των καταναλωτών. Υπάρχουν δύο σημαντικά θέματα στα οποία αποδίδουμε μεγάλη σημασία. Το ένα είναι η ελεύθερη επιλογή των καταναλωτών και το άλλο η πρόσβαση των καταναλωτών στη δικαιοσύνη. Δεν θα αναφερθώ στο τελευταίο θέμα, διότι οι τρεις προηγούμενοι ομιλητές αναφέρθηκαν λεπτομερώς σε αυτό.
<P>
Κρίνουμε όμως ότι το θέμα της ελεύθερης επιλογής των καταναλωτών είναι πάρα πολύ σημαντικό. Η Ομάδα των Φιλελευθέρων είναι θερμός υποστηρικτής της εσωτερικής αγοράς, αλλά το αντικαθέπτισμα της εσωτερικής αγοράς είναι η ελεύθερη επιλογή για τους καταναλωτές. Μπορούμε να πούμε, για να χρησιμοποιήσω μια αγγλική έκφραση, ότι είμαστε the internal market fleet και ταυτόχρονα the free choice freak . Προϋπόθεση της ελεύθερης επιλογής των καταναλωτών είναι η ενημέρωσή τους και, για το λόγο αυτό, θα ήθελα να ρωτήσω τον Επίτροπο για τους κανόνες επισήμανσης. Ακούσαμε χθες τον κ. Santer να υποσχέται ότι όλα τα αγαθά θα επισημαίνονται, καθώς επίσης και όλα τα γενικώς τροποποιημένα προϊόντα. Πρόκειται για σημαντική ένδειξη εμπιστοσύνης από την πλευρά της Επιτροπής. Ελπίζω επίσης να έχει η Επιτροπή επίγνωση του γεγονότος ότι η επισήμανση και μόνο δεν αποτελεί θαυματουργή μέθοδο. Χρειάζονται ορισμένες σαφείς επισημάνσεις και χρειάζονται επίσης πληροφορίες για το σκοπό των επισημάνσεων. Ελπίζω λοιπόν ότι μια από τις προτεραιότητες κατά τη θέσπιση των κανόνων επισήμανσης θα είναι να καταβάλει η Επιτροπή προσπάθειες ώστε να παρασχεθούν πληροφορίες για το περιεχόμενο των γενετικά τροποποιημένων τροφίμων, καθώς επίσης και πληροφορίες για τα κριτήρια που χρησιμοποιούνται για τα σήματα, ώστε να διασφαλιστεί η ελεύθερη επιλογή και να μην υπάρχει πληθώρα σημάτων που να είναι αδύνατο να γίνουν αντιληπτά.
<P>
Ευχαριστώ και ελπίζω να δώσει ο Επίτροπος απάντηση.

<SPEAKER ID=136 LANGUAGE="ES" NAME="Gonzαlez Αlvarez">
Κύριε Πρόεδρε, αξιότιμη κυρία Επίτροπε, ξέρω ότι πρέπει να έχετε υπομονή διότι ίσως επαναλαμβανόμαστε εμείς οι βουλευτές που βρισκόμαστε εδώ, είναι όμως αλήθεια ότι συμμετείχαμε με μεγάλο ενδιαφέρον στην έκθεση του κ. Whitehead. Και η έκθεση του κ. Whitehead, που εγκρίθηκε ομόφωνα, λέει περίπου αυτά που λέμε και εμείς τώρα.
<P>
Ωστόσο θα ήθελα, στο χρόνο που μου αντιστοιχεί, να τονίσω δύο-τρία σημαντικά ζητήματα. Κατά πρώτον, ότι ο ίδιος ο κ. Whitehead, ο ίδιος ο εισηγητής, χαιρετίζει τις δέκα προτεραιότητες της Επιτροπής που αφορούν την ενημέρωση των καταναλωτών, την εύκολη πρόσβαση στη δικαιοσύνη, την ασφάλεια των τροφίμων -πολύ της μόδας αυτή την εβδομάδα στο Κοινοβούλιο- και άλλα ζητήματα που αφορούν άμεσα τα δικαιώματα των καταναλωτών.
<P>
Ωστόσο, όλοι συμμεριζόμαστε την επίκριση της έλλειψης αξιολόγησης της προηγουμένης περιόδου, ως το 1995, και ίσως πιο συγκεκριμένα της περιόδου που φτάνει ως το 1998.
<P>
Ο ίδιος ο κ. Whitehead προτείνει μια πολύ συγκεκριμένη στρατηγική εντοπισμού των προβλημάτων: να δούμε ποιοι είναι οι στόχοι της πολιτικής καταναλωτών, να προτείνουμε μια στρατηγική για την επίτευξή τους, και στη συνέχεια ένα χρονοδιάγραμμα για την πρακτική τους εφαρμογή.
<P>
Πιστεύω ότι αυτή είναι η βασική κριτική. Διότι είναι αλήθεια ότι έγιναν κάποια πράγματα αυτόν τον καιρό και είναι αλήθεια ότι φιλοδοξούν να γίνουν πράγματα και τώρα. Είναι όμως επίσης αλήθεια ότι, όσον αφορά για παράδειγμα την ασφάλεια των τροφίμων, υπάρχει έλλειψη αξιοπιστίας των κοινοτικών θεσμικών οργάνων λόγω του θέματος των τρελών αγελάδων, λόγω του θέματος του μολυσμένου αίματος, λόγω του θέματος της ορμόνης ανάπτυξης, και εμείς θα θέσουμε μια ερώτηση σχετικά με τον γενετικά τροποποιημένο αραβόσιτο και την γενετικά τροποποιημένη σόγια. Γιατί; Διότι αυτό το θέμα προξενεί μεγάλη ανησυχία στην Ισπανία. Και υπάρχει μια δημοσκόπηση που αποδεικνύει ότι, σε έναν πολύ σημαντικό αριθμό χωρών, από το 60 % έως το 80 % του πληθυσμού είναι αντίθετο με την κατανάλωση προϊόντων που έχουν δεχτεί επεξεργασία μέσω γενετικής μηχανικής, λόγω της ανησυχίας που προξενεί αυτό, διότι μπορεί να επηρεάσει την ανθρώπινη υγεία. Κατά συνέπεια, ίσως σήμερα μια από τις προτεραιότητες να είναι η ασφάλεια των τροφίμων και το να τεθεί σε λειτουργία ένας ανεξάρτητος οργανισμός που να μπορεί να επαγρυπνεί για αυτήν την ασφάλεια των τροφίμων.
<P>
Εν κατακλείδι, εμείς συμφωνούμε με όλα τα σημεία. Πρόκειται να ψηφίσουμε υπέρ της έκθεσης του κ. Whitehead -και γνωρίζουμε την ευαισθησία της κυρίας Επιτρόπου. Και βεβαίως, έχουμε την υποχρέωση να μεταφέρουμε την ανησυχία του ευρωπαϊκού πληθυσμού όσον αφορά την ασφάλεια των τροφίμων και την υγεία του. Και είμαστε υποχρεωμένοι να το επαναλάβουμε, αν και καταλαβαίνω ότι αυτό σας κουράζει, διότι το ακούσατε πολλές φορές σήμερα το απόγευμα.

<SPEAKER ID=137 LANGUAGE="FI" NAME="Hautala">
Αξιότιμε κύριε Πρόεδρε, θα ήθελα να ευχαριστήσω τον συνάδελφο κύριο Γουάιτχεντ για την ιδιαιτέρως εποικοδομητική του συνεργασία ιδίως σε ό, τι αφορά το τμήμα εκείνο της έκθεσής του εν σχέσει με την σήμανση των συσκευασιών των προϊόντων. Ελπίζω, επίσης, ότι η Επίτροπος κυρία Μπονίνο θα επιτύχει στις προσπάθειές της να συντονίσει τη δραστηριότητα της Επιτροπής για την έρευση λύσεων στο θέμα της ασφάλειας των ειδών διατροφής. Πιστεύω ότι η κυρία Μπονίνο είναι το πλεόν κατάλληλο άτομο για την περίπτωση αυτή.
<P>
Θα ήθελα να εφιστήσω την προσοχή των συναδέλφων και της αξιότιμης κυρίας Επιτρόπου σε μια λεπτομέρεια της έκθεσης αυτής. Στην παράγραφο 19 γίνεται αναφορά στις εκστρατείες ενημέρωσης της Επιτροπής και του Κοινοβουλίου σχετικά με την ΟΝΕ. Δυστυχώς η ομάδα μου δεν μπορεί να υπερψηφίσει την παράγραφο 19, αλλά ούτε και συμφωνεί με τη γενική ιδέα των εκστρατειών αυτών δεδομένου ότι μόλις έχει αποκαλυφθεί ότι η Επιτροπή υποχρεώνει τους ανεξάρτητους ερευνητές και εμπειρογνώμονες να υπογράφουν δήλωση με την οποία δέχονται να μην εκφράζουν απόψεις εν σχέσει με την ΟΝΕ, αντίθετες με αυτές της Επιτροπής όταν θα στέλνονται ως εκπρόσωποί της σε διάφορες εκδηλώσεις τις οποίες διοργανώνουν οι πολίτες. Αυτό, κατά τη γνώμη μου, είναι ιδιαίτερα επικίνδυνο. Μετά τη συζήτηση η οποία διεξήχθει σχετικά με το θέμα της ΣΕΒ, και εάν όντως αληθεύουν τα περί της δήλωσης αυτής, πιστεύω, κυρία Επίτροπε, ότι δεν μπορούμε, πλέον, να εμπιστευόμαστε τους διάφορους εμπειρογνώμονες, εκπροσώπους της Επιτροπής. Έχω, ήδη, καταθέσει ερώτηση σχετικά με το θέμα αυτό, επιθυμώντας να πληροφορηθώ εάν η Επιτροπή απαιτεί από ανεξάρτητους ερευνητές και εμπειρογνώμονες να υπογράφουν παρόμοια βεβαίωση πίστης προς αυτήν και σε άλλες περιπτώσεις.

<SPEAKER ID=138 LANGUAGE="DA" NAME="Sandbζk">
Kύριε Πρόεδρε, θα ήθελα επίσης και εγώ να συγχαρώ τον κ. Whitehead για τη θαυμάσια έκθεσή του, διότι το πιό θετικό που μπορεί να πει κανείς για την ανακοίνωση της Επιτροπής σχετικά με την πολιτική των καταναλωτών είναι στην πραγματικότητα ότι απλώς υποβλήθηκε, αφού περιέχει πάρα πολλές ασάφειες και γενικότητες. Ως καταναλωτές χρειαζόμαστε κάτι καλύτερο. Έχοντας υπόψη το γεγονός ότι η ΓΔ XXIV ανέλαβε περαιτέρω αρμοδιότητες στον τομέα της ασφάλειας των καταναλωτών, συμφωνώ απόλυτα με τον κ. Whitehead ως προς το ότι είναι επιτακτικά αναγκαίο να οριστούν μερικές προτεραιότητες και να αντικατασταθούν οι γενικές εκφράσεις της Επιτροπής με συγκεκριμένα χρονοδιαγράμματα και προγράμματα δράσης. Επίσης, είναι αναγκαίο να προωθηθεί η περιβαλλοντική και ενεργειακή σήμανση, καθώς επίσης και να θεσπιστεί σε όλα τα κράτη μέλη μια νομοθεσία για τους καταναλωτές.
<P>
Οι απόψεις για μια ευρωπαϊκή πολιτική των καταναλωτών μπορούν σε γενικές γραμμές να έχουν δύο κατευθύνσεις. Είτε μπορεί κανείς, όπως ο κ. Whitehead, να υποστηρίξει την ενημέρωση των καταναλωτών σε ευρωπαϊκό επίπεδο με εκστρατείες, ενημερωτικά φυλλάδια και κέντρα πληροφόρησης, είτε, όπως υποστηρίζω εγώ ο ίδιος, μπορεί κανείς να διατυπώσει την άποψη ότι οι ήδη καθιερωμένες εθνικές οργανώσεις καταναλωτών πρέπει να συνεργαστούν για μια κατάλληλη και συγκεκριμένη προσαρμογή μέσω της ενίσχυσης του Ευρωπαϊκού Γραφείου Ενώσεων Καταναλωτών (BEUC), και στη συνέχεια να ενεργούν από κοινού έναντι των πολιτικών αρχών. Νομίζω ότι πρέπει να παραδεχθούμε ότι είναι ιδιαίτερα δύσκολο και δαπανηρό να υπάρχει μια νέα και απόλυτα ομοιόμορφη πολιτική των καταναλωτών και ενημέρωση των καταναλωτών, επειδή οι ανάγκες είναι απλώς υπερβολικά διαφορετικές. Όμως, παρά τη διαφωνία αυτή, θα ψηφίσω φυσικά υπέρ της έκθεσης του κ. Whitehead.
<P>
Μόνο μια προνοητική πολιτική των καταναλωτών μπορεί να εξασφαλίσει τη νομιμότητα και την αποτελεσματικότητα της εσωτερικής αγοράς της ΕΕ. Για το λόγο αυτό, πρέπει κανείς να στρέψει κατά πρώτο και κύριο λόγο την προσοχή του στη Διακυβερνητική Διάσκεψη. Εκεί χρειάζεται και πρέπει να ενισχυθεί η πολιτική των καταναλωτών. Ήδη στο προοίμιο της Συνθήκης πρέπει να αναφέρεται ότι στην ΕΕ είναι αναγκαίο να ληφθεί υπόψη η πολιτική των καταναλωτών κατά τον ίδιο τρόπο που λαμβάνεται ιδιαιτέρως υπόψη η βιώσιμη ανάπτυξη. Η Συνθήκη πρέπει να καταστεί πιό συγκεκριμένη σε ορισμένους άλλους τομείς, ώστε να είναι ανεξάρτητος στόχος η προώθηση της πολιτικής καταναλωτών και των συμφερόντων τους. Το άρθρο 129Α εξακολουθεί να επιδέχεται ορισμένες διασαφηνίσεις και βελτιώσεις. Μόνο με τον τρόπο αυτό είναι δυνατόν να καταλάβει η πολιτική των καταναλωτών τη σημαντική θέση που της αξίζει.

<SPEAKER ID=139 LANGUAGE="IT" NAME="Garosci">
Κύριε Πρόεδρε, οι εργασίες της Ολομέλειας και ολόκληρου του οικοδομήματος της Ένωσης θα ήταν ευτελούς σημασίας αν δεν είχαν σαν επίκεντρο όλων των δραστηριοτήτων τον καταναλωτή. Η πολιτική για τον καταναλωτή δεν ανήκει σε συγκεκριμένο τομέα, όπως μπορεί να τοποθετείται η κρίση της βαρειάς βιομηχανίας, της αγοράς μπανανών ή παρόμοιων ζητημάτων. Ο καταναλωτής κυριαρχεί σε κάθε στόχο, κάθε δραστηριότητα, καθέ παγιωμένη οδηγία.
<P>
Υπάρχουν καθημερινά χιλιάδες μικρομεσαίες και μεγάλες επιχειρήσεις που εργάζονται, παράγουν, προσλαμβάνουν, δημιουργούν θέσεις εργασίας, ανάπτυξη και επενδύσεις με κύριο στόχο την ικανοποίηση των αναγκών του καταναλωτή.
<P>
Κάτω από το πρίσμα αυτό, ευχαριστούμε την κυρία Επίτροπο για το αξιόλογο έγγραφο που συνέταξε και συμμεριζόμαστε τις απόψεις του εισηγητή και της συναδέλφου κ. Oomen-Ruijten καθώς, πράγματι, οι προτεραιότητες δράσης πρέπει να προωθηθούν ειδικά τη στιγμή αυτή.
<P>
Ωστόσο, υπάρχει συγκεκριμένη εκτίμηση των πέντε πτυχών που υποδείχτηκαν από τον εισηγητή και που θέλω να αναφερω συνοπτικά: να διευκολυνθεί η πρόσβαση στη δικαιοσύνη εκ μέρους των καταναλωτών, να παγιωθεί αειφόρος πληροφόρησης των καταναλωτών, να προωθηθεί υποφερτή πολιτική στον τομέα των τροφίμων, προς το συμφέρον των καταναλωτών, να εγγυηθεί η πρόσβαση των καταναλωτών σε σφαιρικές υπηρεσίες.
<P>
Υπάρχει η τελευταία πτυχή, που τεκμιριώνει τη σημασία αυτής της συγκεκριμένης χρονικής περιόδου, δηλαδή η υιοθέτησης της Εuro. Με την υιοθέτηση της Euro, ο Ευρωπαίος πολίτης θα ταυτιστεί στην ιδιότητα αυτή, θα μπορέσει να ταξιδέψει στα 15 κράτη μέλη, να ξοδέψει, να αγοράσει στα καταστήματα, σιτς υπεραγορές, στα πρακτορεία ταξιδίων με ένα ενιαίο νόμισμα και ίσως, με την ευκαιρία αυτή, θα συνειδητοποιήσει πραγματικά ότι είναι Ευρωπαίος πολίτης.

<SPEAKER ID=140 LANGUAGE="IT" NAME="Musumeci">
Κύριε Πρόεδρε, κυρία Επίτροπε, η πολιτική της κατανάλωσης απαιτεί όλο και περισσότερο ευρωπαϊκή αντίληψη των προβλημάτων, σε σχέση με πολιτική συμπεριφορά που τείνει να επιρρήψει στην Ευρώπη ευθύνες και ανεπάρκειες. Συνεπώς, η Ευρώπη δεν πρέπει να θεωρηθεί από τους καταναλωτές σαν ιδεολογική επιλογή, αλλά σαν συνεχή επιβεβαίωση των συμφερόντων των μεμονωμένων κρατών στην ευρωπαϊκή διάσταση.
<P>
Με τα δεδομένα αυτά, είναι γνωστό ότι σε κάποια κράτη μέλη το ενδιαφέρον για τα δικαιώματα των καταναλωτών αναπτύχθηκε με καθυστέρηση σε σχέση με το ευρωπαϊκό πλαίσιο. Ανάμεσά τους, συγκαταλέγεται αναμφισβήτητα και η Ιταλία, όπου η ευαισθησία απέναντι στα δικαιώματα των καταναλωτών είναι συνυφασμένη με τις δραστηριότητες και τις πρωτοβουλίες των διαφόρων οργανώσεων, που αναγκάστηκαν να δραστηριοποιηθούν χωρίς καμία στήριξη εκ μέρους της κυβέρνησης της Ρώμης.
<P>
Ζητάμε από την Επιτροπή να παρέμβει αποφασιστικά απέναντι στην Ιταλία στην οποία παρατηρείται η απαράδεκτη έλλειψη εθνικού νομοπλαισίου για την εκπροσώπηση των δικαιωμάτων των καταναλωτών. Παρατηρήθηκε μακρόχρονα ανταλλαγή ευθυνών ανάμεσα στην Επιτροπή και το Κοινοβούλιο, αλλά οι αντιστάσεις δείχνουν ισχυρότατες, κυρίως γιατί οι οργανώσεις ενσαρκώνουν αίτημα που δεν ελέγΈεται από τα πολιτικά κόμματα.
<P>
Μαζί με τα συγχαρητήρια στον εισηγητή κ. Whitehead για την εμπεριστατωμένη πρόταση ψηφίσματος σχετικά με το πρόγραμμα 1996-1998, το οποίο και συμμεριζόμαστε από κάθε άποψης, είτε νομοθετικής είτε οικονομικής είτε κοινωνικής, η Εθνική Συμμαχία επιδιώκει την ενίσχυση εκ μέρους της Επιτροπής της κίνησης στις νότιες χώρες της Ευρώπης, όπου η παρουσία οργανωμένων καταναλωτών είναι πολύ μειωμένη σε σχέση με το σύνολο των 4 εκατομμυρίων της Ευρώπης, κυρίως των βόρειων χωρών.
<P>
Πράγματι, η διασφάλιση βραχυπρόθεσμης και μεσοπρόθεσμης ανάπτυξης των ενώσεων των καταναλωτών συνεπάγεται υλοποίηση της Συνθήκης του Μάαστριχτ η οποία, αφ'ενός μεν αναγνωρίζει νέο ρόλο στους καταναλωτές στην εκπαίδευση και σε άλλους σημαντικούς τομείς, αφ'ετέρου δε δημιουργεί νέους χώρους που κινδυνεύουν να παραμείνουν απρόσιτοι για τις πιο αδύναμες οργανώσεις.

<SPEAKER ID=141 LANGUAGE="EN" NAME="Malone">
Kύριε Πρόεδρε, θέλω και εγώ να συγχαρώ τον εισηγητή για την εξαιρετική έκθεσή του. Γνωρίζω ότι τη δουλειά του αυτή εκτίμησαν ιδιαίτερα οι οργανώσεις των καταναλωτών ανά την Ευρώπη, συμπεριλαμβανομένης και της BEUC στις Βρυξέλλες, και στηρίζω απερίφραστα τα συμπεράσματά του. Το τρίτο αυτό πρόγραμμα για τους καταναλωτές δεν αναλύει ολοκληρωμένα τις προηγούμενες προσπάθειες, ελάχιστη συνέχεια υπάρχει με τα προηγούμενα προγράμματα και καμία συνεκτική μελλοντική στρατηγική.
<P>
Με δεδομένη την εγκαθίδρυση της ενιαίας αγοράς και την επικείμενη εισαγωγή του κοινού νομίσματος, η πολιτική καταναλωτών πρέπει να υλοποιηθεί σε πανευρωπαϊκή μάλλον βάση παρά από κάθε κράτος μέλος χωριστά. Πρέπει, επίσης, να υλοποιηθεί πλήρως η υπάρχουσα νομοθεσία, παράλληλα με απλούστερες και αποτελεσματικότερες διαδικασίες αποζημίωσης για τους απλούς καταναλωτές. Προφανώς, η πιο σημαντική πρόκληση για την πολιτική καταναλωτών σήμερα είναι η κρίση λόγω της ΣΕΒ.
<P>
Μετά την έγκριση της έκθεσης Whitehead από την Επιτροπή Περιβάλλοντος προέκυψαν μια σειρά βασικά ζητήματα, με κυριότερο τη μεταφορά των ευθυνών για τον τομέα της ασφάλειας των τροφίμων στην 24η Γενική Διεύθυνση.
<P>
Η 24η Γενική Διεύθυνση έλαβε χθες ένα ακόμη έναυσμα στην κατεύθυνση των νέων καθηκόντων της, με την ανακοίνωση στο Σώμα της απάντησης της Επιτροπής επί της έκθεσης για τη ΣΕΒ. Συμφωνώ με τον ισχυρισμό του κ. Santer ότι η Ευρωπαϊκή Κτηνιατρική Υπηρεσία της κομητείας Μιδ της Ιρλανδίας μπορεί να διαδραματίσει ουσιαστικό ρόλο για την αποκατάσταση της εμπιστοσύνης των καταναλωτών στις διαδικασίες πιστοποίησης της ασφάλειας των τροφίμων. Καλώ και εγώ με τη σειρά μου το Συμβούλιο να επανεξετάσει τη στάση του απέναντι στην υπηρεσία αυτή. Χαιρετίζω, επίσης, τις αποφάσεις να τεθούν όλες οι συναφείς επιστημονικές επιτροπές υπό την αιγίδα της 24ης Γενικής Διεύθυνσης και να ιδρυθεί νέο τμήμα αξιολόγησης των κινδύνων για τη δημόσια υγεία και επιθεώρησης τροφίμων επίσης υπό την αιγίδα της 24ης Γενικής Διεύθυνσης.
<P>
Ανησυχώ, ωστόσο, μήπως η Επιτροπή επαναλάβει τα λάθη που επισημαίνονται με σαφήνεια στην έκθεση για τη ΣΕΒ. Τα καθήκοντα της Υπηρεσίας Κτηνιατρικής Επιθεώρησης και των νέων τμημάτων με τομέα ευθύνης την ασφάλεια των τροφίμων πρέπει να οριστούν ξεκάθαρα από την αρχή. Διαφορετικά, οι Ευρωπαίοι καταναλωτές θα εξακολουθήσουν να δυσπιστούν έντονα για τις προδιαγραφές ασφαλείας των τροφίμων στην Ευρώπη.

<SPEAKER ID=142 LANGUAGE="EN" NAME="Jackson">
Κύριε Πρόεδρε, θα ήθελα να συνεχίσω και εγώ στο πνεύμα της τοποθέτησης της κ. Μalone, ενισχύοντας έτσι το κάλεσμα που απηύθυνε προς την Επιτροπή. Εκτιμώ και εγώ, όπως και η ίδια αλλά και άλλοι ομιλητές, ότι το άπελπι αυτό έγγραφο δεν έχει, πραγματικά, κανένα νόημα. Δεν ξέρω αν ο συντάκτης του βρίσκεται ανάμεσά μας σήμερα, ελπίζω πως όχι. Ελπίζω, επίσης, να μην ανήκει πλέον στην Επιτροπή, αν μη τι άλλο στην 24η Γενική Διεύθυνση. Αν η Επιτροπή δεν μπορεί να καταλήξει σε κάτι καλύτερο αναφορικά με την προστασία των καταναλωτών, τότε πραγματικά δεν αξίζει να συμπεριληφθεί στη Συνθήκη και φαντάζομαι η κ. Bonino να το έχει, πρακτικά, αποκηρύξει.
<P>
Υπάρχουν ορισμένοι πολύ σημαντικοί τομείς όπου η προστασία των καταναλωτών μπορεί να ενεργοποιηθεί σε κοινοτικό επίπεδο και το λέω αυτό ως Βρετανίδα συντηρητικός. Οι τρεις τομείς στους οποίους θα ήθελα να επικεντρωθώ είναι η ασφάλεια, η πληροφόρηση και η βοήθεια προς τους καταναλωτές. Θα έλεγα ότι η Επιτροπή πρέπει να εξετάσει το πώς οι καταναλωτές χρειάζονται τα τρία αυτά στοιχεία, λόγω των ενεργειών της Κοινότητας, ιδιαίτερα σε ότι αφορά το διασυνοριακό εμπόριο. Αναφορικά με την ασφάλεια, πρέπει να αναρωτηθούμε τι έκανε η 24η Γενική Διεύθυνση για τη ΣΕΒ όταν συντασσόταν το έγγραφο αυτό. Δεν αναφέρεται πουθενά. Έχουμε μία μεγάλη χαίνουσα πληγή στα όρια της Ευρώπης και της συνείδησής μας, με την οποία ασχολείται η 6η Γενική Διεύθυνση τη στιγμή που γενική εντύπωση είναι ότι η 24η Γενική Διεύθυνση σιωπούσε επ&#x02BC;αυτής. Εν πάση περιπτώσει, όλα τώρα ανήκουν στο παρελθόν.
<P>
Θα ήθελα, όμως, να καλέσω σήμερα την κυρία Επίτροπο να αξιοποιήσει την ευκαιρία που της δίνεται με τη συζήτηση αυτή και να μας πει (όπως ζήτησε και η κ. Malone) τι θα γίνει με την ασφάλεια στον τομέα των τροφίμων. Αν η 24η Γενική Διεύθυνση, η Διεύθυνση προστασίας των καταναλωτών που συνέταξε το έγγραφο αυτό, πρόκειται στο εξής να είναι η αρμόδια για την ασφάλεια των τροφίμων, ποιος θα ασχολείται ουσιαστικά με το θέμα αυτό; Θα είναι το ίδιο προσωπικό όπως και πριν, θα αποσπαστούν κάποιοι από την 3η και την 6η Γενική Διεύθυνση ή μήπως είναι κάτι που θα επαφίεται στους συντάκτες του κειμένου αυτού; Αν ναι, τότε ο Θεός να βάλει το χέρι Του.
<P>
Δεύτερον, στο ζήτημα της πληροφόρησης, θα ήθελα να επιστήσω την προσοχή της κυρίας Επιτρόπου σε κάτι που συζήτησα χθες με τον Επίτροπο κ. Bangemann σχετικά με τη σήμανση των τροφίμων. Στο σημείο 6 του εγγράφου αυτού αναφέρεται ότι «δεν είναι σαφές πως οι πληροφορίες που αναγράφονται στα τρόφιμα βοηθούν πραγματικά τους καταναλωτές» και, στη συνέχεια, διαβάζουμε πως δεν πρόκειται να γίνει τίποτε για το πρόβλημα αυτό. Έχω καταθέσει μια τροπολογία, την οποία ελπίζω ότι θα δεχτεί η Επιτροπή και η οποία αναφέρει ότι η Επιτροπή πρέπει, όπως είναι, άλλωστε, υποχρεωμένη, να παράσχει περισσότερες πληροφορίες στους καταναλωτές για τα διάφορα Ε που αναγράφονται στα τρόφιμα. Είναι πολύ βασικό αυτό.
<P>
Τέλος, υποστηρίζω και εγώ τα λεχθέντα από τον εισηγητή για τη νομική βοήθεια. Αν υπάρχει κάτι που όντως περιμένουν οι ψηφοφόροι μου από μία πολιτική προστασίας των καταναλωτών, είναι περισσότερη πληροφόρηση και περισσότερες εγγυήσεις ότι θα ξέρουν τι πρόκειται να γίνει σε περίπτωση που αντιμετωπίσουν δυσκολίες σε κάποιο άλλο κράτος μέλος, ειδικά σε ό, τι αφορά την αγορά περιουσιακών στοιχείων. Πόση βοήθεια μπορεί να τους παράσχει στο θέμα αυτό το ευρωπαϊκό δίκαιο; Ελάχιστη, προς το παρόν.

<SPEAKER ID=143 NAME="Αλαβάνος">
Κύριε Πρόεδρε, δεν ξέρω εάν ήταν σύμπτωση, αλλά σχεδόν το σύνολο των ομιλητών ήταν γυναίκες σ'αυτό το θέμα. Δεν ξέρω εάν αυτό δείχνει τίποτα. Ευτυχώς υπάρχετε εσείς, υπάρχει και ο εισηγητής, ο οποίος έχει κάνει μία εξαιρετική εισήγηση.
<P>
Στη σύντομη παρέμβασή μου θα ήθελα να τονίσω τη μεγάλη απόσταση που υπάρχει ανάμεσα στις γενικές αρχές, ανάμεσα -αν θέλετε- στις ειλικρινείς και «υπερδραστήριες» προθέσεις της Επιτρόπου, ανάμεσα στη νομοθεσία από τη μία μεριά και την πραγματική κατάσταση που επικρατεί στις χώρες μέλη σε σχέση με τα θέματα της προστασίας των καταναλωτών. Και δεν είναι μόνο το θέμα της σπογγώδους εγκεφαλοπάθειας των βοοειδών, είναι μία σειρά από άλλα ζητήματα.
<P>
Νομίζω ότι, ειδικά στη χώρα μου, την Ελλάδα, αρκεί κανείς να ανοίξει ένα κανάλι της τηλεοράσης για να δει όλες οι αρχές και όλες οι κατευθύσεις της Ευρωπαϊκής 'Ενωσης να καταπατούνται μέσα σ'ένα πολύ σύντομο χρονικό διάστημα. Και εδώ θέλω να πω ότι μου προξενεί έκπληξη το γεγονός ότι, ενώ από την Επιτροπή βλέπουμε μία σωστή κίνηση και μία σωστή ώθηση, την ίδια στιγμή βλέπουμε υπηρεσίες της Επιτροπής να παρεμβαίνουν, βάζοντας σε δεύτερη μοίρα τα συμφέροντα των καταναλωτών και την προστασία τους και σε πρώτη μοίρα τα συμφέροντα ορισμένων μεγάλων οικονομικών μονάδων, όπως χαρακτηριστικά έχει γίνει με την παραπομπή της Σουηδίας ή της Ελλάδας στο Ευρωπαϊκό Δικαστήριο για το θέμα των περιορισμών, των απαγορεύσεων στη διαφήμιση των παιδικών παιχνιδιών.
<P>
Και μια που μιλάω για τηλεόραση, κύριε Πρόεδρε, θα ήθελα να αναφερθώ στο ότι υπάρχουν ρήτρες για την προστασία του καταναλωτή, του θεατή-καταναλωτή για παράδειγμα στην τηλεόραση χωρίς σύνορα για τον χρόνο που θα μπαίνουν οι διαφημίσεις και λοιπά, οι οποίες τουλάχιστον στη χώρα μου δεν παίζουν κανένα ρόλο. 'Οσο για τη διαφήμιση των φαρμάκων, ανοίγεις την τηλεόραση και βλέπεις το ένα μετά το άλλο φάρμακο να παρελαύνουν απευθυνόμενα προς μεγάλους, μικρούς, παιδιά....
<P>
Νομίζω, επομένως, ότι στον τομέα της εφαρμογής από τις χώρες μέλη των βασικών κανονισμών και κατευθύνσεων για την προστασία των καταναλωτών έχουμε να κάνουμε ένα πάρα, πάρα, πάρα πολύ μεγάλο δρόμο.

<SPEAKER ID=144 LANGUAGE="NL" NAME="Blokland">
Πρόεδρε, δεν συμβαίνει αρκετά συχνά το Κοινοβούλιο να καλεί την Επιτροπή να μην προχωρεί τόσο γρήγορα. Συνήθως συμβαίνει το αντίθετο. Ο εισηγητής για την Επιτροπή Περιβάλλοντος, ο κ. Whitehead, ζήτησε από την Επιτροπή αυτοσυγκράτηση όσον αφορά την απαρίθμηση μεγάλων προθέσεων στον τομέα της προσφοράς των καταναλωτών, και μ'αυτό συμφωνώ απόλυτα. Η έκθεση απέπνεε ρεαλισμό, ο οποίος νομίζω ενδείκνυται στην πολιτική για τους καταναλωτές. Επομένως, μπορώ να συμφωνήσω σε μεγάλο βαθμό με τις συστάσεις της έκθεσης του κ. Whitehead.
<P>
Η πολιτική των καταναλωτών αποτελεί ένα σχετικά νέο τομέα πολιτικής, ο οποίος γνωρίζει μία σειρά εγγενών περιορισμών. Κατ'αρχήν, πρόκειται για έναν τομέα πολιτικής, ο οποίος πρωταρχικά τοποθετείται στο πεδίο του ιδιωτικού δικαίου. Θα ήθελα να προσθέσω σύντομα: εάν δεν υπάρχει πρόβλημα, τότε οι αρχές ασχολούνται όσο το δυνατό λιγότερο με τους καταναλωτές.
<P>
Κατά δεύτερον, πρόκειται για έναν τομέα, ο οποίος εξαρτάται σε μεγάλο βαθμό από τη συνεργασία με τις επιχειρήσεις. Εάν υπάρχουν ισχυρές οργανώσεις καταναλωτών, οι οποίες κάνουν σαφείς τις θέσεις τους στους παραγωγούς αγαθών και υπηρεσιών, τότε το ήμισυ της προστασίας των καταναλωτών έχει υλοποιηθεί.
<P>
Κατά τρίτον, η ευρωπαϊκή πολιτική γνωρίζει τους δικούς της περιορισμούς. Επειδή ακριβώς πρόκειται για υποθέσεις ιδιωτικού δικαίου, η Επιτροπή δεν μπορεί να παρέμβει σε μεγάλο βαθμό, εκτός εάν εμπίπτουν σε υφιστάμενες ευρωπαϊκές οδηγίες.
<P>
Κατά συνέπεια, μπορώ να συμφωνήσω απόλυτα με τις συστάσεις της έκθεσης, οι οποίες αφορούν την ενίσχυση της θέσης των καταναλωτών, μέσω της διάδοσης των πληροφοριών (οι παράγραφοι από 20 μέχρι 26). Γιατί έχουμε πολύ περισσότερα αποτελέσματα από ώριμους καταναλωτές παρά από μία πλήρη και επαρκή νομοθετική ρύθμιση, καθώς μόνο ένα μικρό μέρος αυτών των ώριμων καταναλωτών θα τη χρησιμοποιήσει. Είναι γνωστό ότι, στις νότιες χώρες της Ευρωπαϊκής Κοινότητας, η συνείδηση του καταναλωτή δεν έχει αναπτυχθεί και οργανωθεί σε τόσο μεγάλο βαθμό. Και αυτό θα πρέπει να αρχίσει όχι με νομοθετικές ρυθμίσεις. Γι'αυτό θεωρώ ότι θα ήταν σκόπιμο, η Επιτροπή να εκθέσει τις περισσότερες σκέψεις κατ'αρχήν σε ένα Πράσινο Βιβλίο και να μην αρχίσει με την επεξεργασία νομοθετικών προτάσεων, από τη στιγμή που και στο Συμβούλιο δεν μπορεί να εξευρεθεί μέχρι στιγμής συμφωνία.
<P>
Επομένως, είμαι απόλυτα σύμφωνος με την έκκληση του εισηγητή για την παγίωση των προτάσεων του προηγουμένου προγράμματος προτεραιοτήτων για την πολιτική των καταναλωτών και θα ήθελα θερμά να τον συγχαρώ για την εξαιρετική έκθεσή του. Η Ευρωπαϊκή Επιτροπή πρόκειται να κερδίσει πολλά απ'αυτήν.

<SPEAKER ID=145 LANGUAGE="PT" NAME="Pimenta">
Κύριε Πρόεδρε, κυρία Επίτροπε, αγαπητοί συνάδελφοι, καταρχή θέλω να συγχαρώ τον εισηγητή, τον κ. Whitehead, για την εξαίρετη έκθεση που εκπόνησε και επίσης για την ακούραστη εργασία που πραγματοποίησε, επικεφαλής της διακομματικής ομάδας των καταναλωτών. Αν το Συμβούλιο και η Επιτροπή τον είχαν ακούσει πιο νωρίς, όπως και τη διακομματική ομάδα, ίσως το πρόβλημα των «τρελλών αγελάδων» - και άλλα - να μην είχαν δημιουργηθεί.
<P>
Κυρία Επίτροπε, θα ήθελα τώρα να σας απευθύνω μία πρόκληση. Και η πρόκληση είναι να αποσύρετε το έγγραφο, διότι δεν αξίζει, κυρία Επίτροπε, το έγγραφο είναι κακό. Το έγγραφο αυτό εκπονήθηκε από μία ομάδα ενός πρώην γενικού διευθυντή ο οποίος αντικαταστάθηκε έπειτα από τον κύριο Παπά, που ήταν στην Επιτροπή Περιβάλλοντος και είπε ότι έγγραφο δεν άξιζε, ότι δεν ήταν σύμφωνος με το έγγραφο. Τη στιγμή αυτή ο κύριος Παπάς έφυγε ήδη και αντικαταστάθηκε από ένα νέο γενικό διευθυντή. Το έγγραφο αυτό δεν αποτελεί νομοθετικό κείμενο, δεν είναι νόμος με τροπολογίες. Είναι ένα κείμενο πολιτικού προσανατολισμού, το οποίο θέτει προτεραιότητες. Θα ρωτήσω λοιπόν την κυρία Επίτροπο: εάν το κείμενο πολιτικού προσανατολισμού είναι κακό και ανέφικτο, σε τί χρησιμεύει; Πιστεύω ότι θα ήταν προτιμότερο να αποσύρετε το έγγραφο - και πιστεύω ότι ο εισηγητής είναι σύμφωνος με αυτό που λέω τώρα, διότι είχα την ευκαιρία να το συζητήσω μαζί του - και να παρουσιάσετε ένα έγγραφο ίσως πιο συμπυκνωμένο, με λιγότερες προτεραιότητες και το οποίο θα μπορεί να μετατραπεί σε ένα πραγματικό πρόγραμμα δράσης. Και, στην περίπτωση αυτή, σας υπόσχομαι ότι όλοι μας, από τις διάφορες πολιτικές ομάδες, από όλο αυτό το φάσμα, θα είμαστε εδώ για να υποστηρίξουμε μία έκθεση με τέσσερις ή πέντε προτεραιότητες δράσης για την πολιτική των καταναλωτών για τα επόμενα χρόνια. Αυτό χρειάζεται.
<P>
Ο εισηγητής, εξάλλου, επισημαίνει πέντε προτεραιότητες με τις οποίες είμαι σύμφωνος: η πρόσβαση στη δικαιοσύνη, είτε στα δικαστήρια είτε σε μηχανισμούς διαιτησίας και άλλους, η προστασία των οικονομικών συμφερόντων των καταναλωτών, η καλύτερη πληροφόρηση, που μετατρέπει την πληροφόρηση προς τους καταναλωτές σε εξουσία των καταναλωτών, μία πολιτική διατροφής και υγείας των ανθρώπων και των ζώων διαφορετική από εκείνη που ακολουθήθηκε μέχρι τώρα και ένα σαφή και απλό καθορισμό αυτού που είναι η καθολική δημόσια υπηρεσία και με ποιο τρόπο μπορεί αυτή να εφαρμοστεί.
<P>
Εν αναμονή, κυρία Επίτροπε, δύο τελικές παρατηρήσεις: μία, ως πρότρυνση για να χρησιμοποιηθεί περισσότερο το άρθρο 129 - Α, που αποτελεί ένα όπλο που έχετα στα χέρα σας και που μέχρι τώρα δεν χρησιμοποιήθηκε. Πιστεύουμε ότι μπορεί να χρησιμοποιηθεί πολλές φορές. Η άλλη είναι σχετικά με την πολιτική χορήγησης επιδοτήσεων στους οργανισμούς προστασίας των καταναλωτών. Το Κοινοβούλιο αυτό εισήγαγε πριν χρόνια - και εγώ είμουν ένας από τους συντάκτες - μία τροπολογία η οποία αύξησε τις πιστώσεις για τις ενώσεις προστασίας καταναλωτών με στόχο να στηρίξει κυρίως τις ενώσεις των χωρών με τις μεγαλύτερες ελλείψεις, όπως η Ιρλανδία και οι χώρες του νότου, καθώς και τις μικρότερες ενώσεις.
<P>
Η σημερινή πολιτική, αντιθέτως, έχει οδηγήσει στη στήριξη μόνο των μεγάλων ευρωπαϊκών οργανισμών, ξεχνώντας ότι στις χώρες όπου οι οργανώσεις καταναλωτών είναι πιο μικρές και πιο αδύναμες, εκεί χρειάζονται περισσότερο.

<SPEAKER ID=146 LANGUAGE="EN" NAME="Bonino">
. (FR) Κύριε Πρόεδρε, κύριοι και κυρίες βουλευτές, ομολογώ πως είμαι αρκετά προβληματισμένη από την παρούσα συζήτηση.
<P>
Κατ' αρχήν σας υπενθυμίζω ότι το πρόγραμμα αυτό είχε παρουσιαστεί στο Κοινοβούλιο στις 3 Νοεμβρίου 1995.Θα πρέπει να το μελετήσατε εις βάθος αφού μου παρουσιάζετε μια έκθεση για τις προτεραιότητές του το Φεβρουάριο του 1997! Λοιπόν αγαπητοί φίλοι, ας σοβαρευτούμε! Κύριε Pimenta, το πρόγραμμα αυτό εμφανίζεται με την δική μου υπογραφή και εκτιμώ, ή τολμώ να ελπίσω, ότι ο γενικός διευθυντής δε με έχει προδώσει.Εάν πιστεύετε ότι το έκανε, γιατί δε μου το είπατε; Θα αποτελούσε πράγματι αντικείμενο πειθαρχικής κύρωσης. Και απ' ό, τι φαίνεται το Κοινοβούλιο δίνει μεγάλη σημασία στις πειθαρχικές κυρώσεις. Θα ήταν προτιμότερο, αντί να το λέτε σήμερα δημοσίως, να είχατε την ευγενή καλοσύνη να μου το μεταφέρατε νωρίτερα στην Επιτροπή.
<P>
Θυμάμαι πολύ καλά ότι πριν από την παρουσίαση αυτού του εγγράφου στο Συμβούλιο και στο Κοινοβούλιο, το Κοινοβούλιο μου είχε ζητήσει να μην παρουσιάσω ένα λεπτομερές πρόγραμμα δράσης, αλλά γενικές πολιτικές γραμμές παρέμβασης. Και αν διαβάσετε το έγγραφο αυτό, θα διαπιστώσετε ότι η Επιτροπή έχει επιλέξει ως νέες προτεραιότητες- πράγμα το οποίο δεν είχε συμβεί ως τώρα- τις δημόσιες υπηρεσίες, τις χρηματοπιστωτικές υπηρεσίες και την κοινωνία της πληροφόρησης, και όχι πλέον τα ίδια τα προϊόντα. Δεν είναι δυνατό να μην έχετε μελετήσει αυτές τις προτεραιότητες! Διότι εάν περίμενα την άποψή σας πριν αρχίσω να κάνω οτιδήποτε, από το Νοέμβριο του 1995, μέχρι σήμερα δεν θα είχα κάνει τίποτα. Πρέπει λοιπόν να επανατοποθετήσουμε τη συζήτηση στο πλαίσιό της.
<P>
Εν αναμονή της μελέτης σας- από τις 3 Νοεμβρίου του 1995!-, η Επιτροπή, στην οποία είχε ζητηθεί να παρουσιάσει ένα πολιτικό πρόγραμμα, και όχι ένα πρόγραμμα δράσης, το οποίο ούτως ή άλλως διαμόρφωσε στη συνέχεια, σας παρουσίασε συνολικά δώδεκα καθοδηγητικές προτάσεις που αφορούν τη πολιτική μας σε όλους τους τομείς. Οι τρεις από τις δώδεκα προτάσεις-δηλαδή το ένα τέταρτο- αφορούν τη πολιτική των καταναλωτών και, ειδικότερα, την πρόσβασή τους στη δικαιωσύνη, τις εγγυήσεις και τις πιστώσεις στην κατανάλωση, τα οποία θα συζητηθούν το μεσημέρι. Παρουσιάσαμε άλλωστε το πράσινο Βιβλίο για τις χρηματοπιστωτικές υπηρεσίες το οποίο θα συζητηθεί στη συνέχεια. Το Κοινοβούλιο απέκλεισε αργότερα τη χρηματοπιστωτική υπηρεσία εξ αποστάσεως, την οποία παρουσιάζουμε εκ νέου. Καθείς οφείλει λοιπόν να αναλάβει τις ευθύνες του, διότι, ειλικρινά, δεν αποδέχομαι να κατηγορείται η Επιτροπή δίχως να της αναγνωρίζονται τα όσα έπραξε το 1996.
<P>
Αν νομίζετε, κυρία Jackson, ότι το έγγραφο αυτό δεν έχει καμία αξία επειδή δεν αναφέρει τη ΣΕΒ, η κυβέρνησή σας και το κόμμα σας θα μπορούσαν να έχουν βοηθήσει κατά πολύ και το Κοινοβούλιο και την Επιτροπή αν μας είχαν ενημερώσει για το τι συνέβαινε. Σας θυμίζω ότι το 1996 συστάθηκε από την Επιτροπή η διυπηρεσιακή ομάδα. Καταλήξαμε σε τρία μνημόνια και στο εγκόλπιο των καταναλωτών. Το έγγραφο αυτό (ίσως πρόκειται για λεπτομέρεια που δε δεχτήκατε) υποβλήθηκε το Νοέμβριο του 1995 και η κρίση εμφανίστηκε το Μάρτιο.
<P>
(FR) Επειδή οι σχέσεις μας υπήρξαν πάντοτε δίκαιες. Παρόλ' αυτά δεν επιθυμώ να απαριθμήσω τα όσα κάναμε, όπως, για παράδειγμα, τα σχετικά με τη συνέχιση των κοινοβουλευτικών διεργασιών, την αναγραφή των τιμών, τη συγκριτική διαφήμιση, κ.λ.π ωστόσο, θεωρώ σχετικά άδικες, διόλου γενναιόδωρες και αρκετά ανακριβείς τις παρατηρήσεις που άκουσα σ' αυτή την αίθουσα.
<P>
Επισημαίνω εξάλλου ότι ανέλαβα την αρμοδιότητα του τομέα ελέγχου της υγείας πριν από μια εβδομάδα ακριβώς. Θα ήθελα να ζητήσω από τους κ.κ. βουλευτές να ησυχάσουν λίγο διότι πρέπει να ορίσουμε μαζί τι αρμόζει να πράξουμε. Εγώ, κύριε Whitehead, δε διαθέτω τη μαγική λύση, και έχω ήδη πει ότι θα έρθω να σας ακούσω στα μέση του Μαρτίου για να μάθω τα όσα προτείνετε. Εκτιμώ, για παράδειγμα, ότι λαμβάνοντας υπόψη τις νέες ευθύνες μου, θα ήταν θεμιτό να επανεξετάσω το πράσινο Βιβλίο το σχετικό με τη νομοθεσία περί τροφίμων - το οποίο θα ήταν σχεδόν έτοιμο- υπό το πρίσμα των πολιτικών αλλαγών και των προτεραιοτήτων που μόλις αποφασίστηκαν.
<P>
Κάναμε ένα άλμα προς όφελος του καταναλωτή, ωστόσο πρέπει τώρα να αρχίσουμε τη δουλειά δίχως υπερβολική δημαγωγία. Πρόκειται εδώ για μια πρόκληση, την οποία οφείλουμε να αντιμετωπίσουμε όλοι μαζί. Μου φαίνεται ωστόσο λίγο παράδοξο να με ρωτούν σήμερα ποιές είναι οι αποφάσεις μου, τα προγράμματά μου, οι ιδέες μου ή - ακόμα χειρότερα- εκείνες της Επιτροπής, όσον αφορά την υγεία, τους ελέγχους ή την επιστημονική επιτροπή. Ανέλαβα αυτή την αρμοδιότητα μόλις πριν από μια εβδομάδα. Δεν έχω το νου μου σε σας αλλά σε άλλες παρεμβάσεις τις οποίες άκουσα σήμερα.
<P>
Θα απαντήσω παρόλ' αυτά σε ορισμένες πιο ακριβείς παρατηρήσεις. Όσον αφορά στο πράσινο Βιβλίο, ήταν ήδη έτοιμο στις διυπηρεσιακές συσκέψεις, εκτιμώ ωστόσο ότι, στις νέες συνθήκες που διαμορφώθηκαν και αποκαλύφθηκαν τη περασμένη εβδομάδα, έχω καθήκον να το επανεξετάσω και να δω αν υπάρχει η δυνατότητα να βελτιώσουμε την κατάσταση.
<P>
Κυρία Kuhn, όσον αφορά τις βρεφικές τροφές, μπορούμε πάντοτε να ονειρευόμαστε την επανάσταση. Αυτό δεν αναιρεί το ότι η τωρινή νομοθεσία προκαθορίζει ορισμένα όρια. Όσο η συνθήκη δεν τροποποιείται, η Επιτροπή υποχρεούται να την εφαρμόσει ως έχει, και ο κ. Bangeman ξεκίνησε ήδη μια εκστρατεία κατά της Γερμανίας για να παρεμποδίσει την ελεύθερη διακίνηση. Οφείλουμε να σεβαστούμε τους νόμους είτε μας αρέσουν είτε όχι εώς ότου καταφέρουμε να τους αλλάξουμε.
<P>
Όσον αφορά τις οδηγίες, ελπίζω να πρόκειται για εξαίρεση αλλά είμαι απόλυτα διατεθειμένη να μάθω περισσότερα, διότι δεν εγνώριζα το γεγονός αυτό. Δεν θέλω να δώσω μια απάντηση επί αγνώστου για μένα θέματος, ωστόσο επιθυμώ να ενημερωθώ εκτενέστερα ώστε να προσδιοριστεί αν πρόκειται για συνήθη τακτική ή για ειδική περίπτωση. Όσον αφορά τις επιχορηγήσεις των οργανισμών -επανέρχομαι στην τελευταία παρατήρηση του κ. Pimenta και άλλων- μας έχουν επικρίνει ότι μοιράσαμε χρήματα δίχως να ξέρουμε γιατί, έτσι, οργανώσαμε μια εκστρατεία για να παρακινήσουμε τους οργανισμούς καταναλωτών να εργαστούν μαζί μας σε κοινοτικά προγράμματα και επιχειρήσαμε να μην παραχωρούμε πλέον επιχορηγήσεις για λειτουργία αλλά αποκλειστικά για στήριξη συγκεκριμένων έργων. Πιστεύω ότι είμαστε πλέον έτοιμοι να δημοσιεύσουμε στην Επίσημη Εφημερίδα τα αποτελέσματα των εργασιών μας, οι οποίες δεν υπήρξαν εύκολες.
<P>
Για τις χώρες της Νότιας Ευρώπης, που έχουν και τις μεγαλύτερες ανάγκες, έστειλα εγώ η ίδια έναν ειδικό σύμβουλο στις τέσσερις χώρες, ώστε να συναντηθεί με όλους τους οργανισμούς καταναλωτών, οι οποίοι είναι πλέον σε θέση να μου κάνουν τις δικές τους προτάσεις. Θα προτιμούσα ένα διάβημα από τις ίδιες τις οργανώσεις καταναλωτών αντί να τους πω εγώ η ίδια τι πρέπει να κάνουν. Ύστερα από ένα χρόνο δουλειάς, είμαστε πλέον σε θέση να ξεκινήσουμε έργα που θα καλύπτουν τις τέσσερις χώρες της μεσογειακής Ευρώπης -την Ιταλία, την Πορτογαλία, την Ελλάδα και την Ισπανία- ώστε να ενισχύσουμε μια κουλτούρα της κατανάλωσης, η οποία δεν είναι ιδιαίτερα αναπτυγμένη στη Νότια Ευρώπη.
<P>
Σχετικά με το άρθρο 129 Α, όπως το γνωρίζετε, έξι χώρες μέλη παρουσίασαν μια τροποποίηση ΔΔ: έχουμε εμείς οι ίδιοι παρουσιάσει μια τροποποίηση του άρθρου 129. Ελπίζουμε διαμέσω αυτής της οδού να προωθήσουμε την ενίσχυση της πολιτικής στους τομείς καταναλωτή και υγείας.
<P>
Ας περάσω τώρα στο θέμα της επικόλλησης ετικέτας στα τρόφιμα. Δύναμαι, στο σημείο αυτό, να επιβεβαιώσω τα όσα είπε ο κ. Πρόεδρος χθες στην ομιλία του - αναφέρω: »Υπερασπίζομαι την σταδιακή οργάνωση μιας πραγματικής πολιτικής περί τροφίμων και, στο πλαίσιο αυτό, ευνοώ την υποχρεωτική και συστηματική επικόλληση ετικέτας». Η ΓΔ XXIV έχει ήδη ξεκινήσει ένα ερωτηματολόγιο και μια μελέτη μαζί με τις οργανώσεις καταναλωτών ώστε να επιχειρήσουν να ορίσουν από κοινού ποιες θα ήταν οι σαφείς, σημαντικές και σωστές πληροφορίες προκειμένου οι καταναλωτές να μην πνίγονται πλέον σε ένα πλήθος πληροφοριών, μέσα στις οποίες έχουν ολότελα μπερδευτεί. Προς το παρόν, οι απόψεις είναι αρκετά αντίθετες και θα πρέπει να αποφασίσουμε την κατάλληλη στιγμή σε πολιτικό επίπεδο, ωστόσο θελήσαμε να μάθουμε αν μη τι άλλο τις απόψεις των οργανώσεων καταναλωτών.
<P>
Δεν ξέρω αν απάντησα σε όλους. Είχα μια παρατήρηση προς τον κ. Garosci για το θέμα της euro, η οποία αποτελεί μια από τις έγνοιές μας και την οποία επιχειρούμε να εξετάσουμε μαζί με τον αρμόδιο επίτροπο. Ελπίζω να έχω απαντήσει σε όλες τις ερωτήσεις. Για τις χρηματοπιστωτικές υπηρεσίες, θα ακολουθήσει τώρα συζήτηση. Θα επανέλθω λοιπόν λεπτομερώς στο θέμα αυτό με τον συνάδελφό μου κ. Monti. Σε ό, τι αφορά στους νέους ελέγχους του τομέα υγείας, το ραντεβού με το Κοινοβούλιο ορίστηκε για τα μέσα Μαρτίου.

<SPEAKER ID=147 NAME="Whitehead">
Κύριε Πρόεδρε, ίσως η κυρία Επίτροπος να μη με άκουσε επειδή εγώ μίλησα σήμερα το πρωί, οπότε θα ήθελα να της θέσω δύο συγκεκριμένα ερωτήματα. Πρώτον, συμφωνεί ή όχι η κυρία Bonino με όσα είπε ο Γενικός Διευθυντής της στην Επιτροπή Περιβάλλοντος, Δημόσιας Υγείας και Προστασίας των Καταναλωτών για το συμβουλευτικό έγγραφο; Δεύτερον και ενόψει των όσων είπα σήμερα το πρωί, πότε θα μπορέσει να καταθέσει την Πράσινη Βίβλο για την πολιτική στον τομέα των τροφίμων; Δε θέλω η κυρία Επίτροπος να πάθει κανένα κακό και να τη βλέπω πάντα γερή και δυνατή. Γνωρίζουμε τις πιέσεις που δέχεται από την Επιτροπή και στις οποίες πρέπει να αντισταθεί. Το μόνο που θέλουμε αυτή τη στιγμή είναι μία κάποια ειλικρίνεια στο ζήτημα αυτό που κουβεντιάζουμε εδώ.

<SPEAKER ID=148 LANGUAGE="DE" NAME="Kuhn">
Kυρία Bonino, μόνο μια παρατήρηση. Kατηγορήσατε την επιτροπή μας, πρακτικά, ότι χρειάσθηκε πολύ καιρό. Πρώτον, περνούν μερικοί μήνες μέχρις ότου η αρμόδια επιτροπή πάρει τα έγγραφα. Aναφέρατε ότι πήραμε στο μεταξύ και το σχέδιο οδηγίας για τις εγγυήσεις των καταναλωτικών αγαθών. Ήθελα να το φέρω στην αρμόδια επιτροπή το Mάρτιο, μόνον που η Eπιτροπή, αφού είχα το έγγραφο τέσσερις εβδομάδες, ανέθεσε μια οικονομοτεχνική μελέτη κόστους-οφέλους. Aλλά τότε δεν θα 'πρεπε να μου επιρρίπτει κανείς ευθύνες ότι δεν δουλεύω.
<P>
Mια παρατήρηση σχετικά με τις βρεφικές τροφές: Θα σας συνιστούσα να βλέπατε κάποτε αν, εκτός της οδηγίας για τις βρεφικές τροφές, υπάρχει κι ένα παράρτημα με κάποιες ανώτατες τιμές φυτοφαρμάκων. Aν θυμάμαι καλά, κάτι τέτοιο δεν έγινε ακόμη. Δεν έχουμε ευρωπαϊκές τιμές.

<SPEAKER ID=149 NAME="Bonino">
Για να ξεκαθαρίσω τα πράγματα, κύριε Πρόεδρε, θέλω να πω ότι δεν μπορώ να σχολιάσω δήλωση του Γενικού Διευθυντή μου επειδή δεν έχω ενημερωθεί σχετικά. Αν μου πείτε ποια είναι η δήλωση αυτή (και, προφανώς, αν μου είχατε ήδη πει), θα ήταν πολύ καλύτερα. Εν πάση περιπτώσει, αν μου δώσετε τα έγγραφα, θα λάβω θέση οπωσδήποτε.
<P>
Αναφορικά με την Πράσινη Βίβλο για τα τρόφιμα, όπως σας είπα, ήταν έτοιμη σε υπηρεσιακό επίπεδο, οπότε μπορούσε να έρθει στο Σώμα. Λόγω των νέων ευθυνών και του βάρους που επωμιζόμαστε ως καταναλωτές, πρέπει να αξιοποιήσω την ευκαιρία αυτή για την αναθεώρηση της Πράσινης Βίβλου, κάτι που θα κάνω υπό το φως των εξουσιών που έχουν δοθεί στους καταναλωτές. Δεν μπορώ, λοιπόν, να πω ότι θα είναι έτοιμη αύριο ή την επόμενη εβδομάδα. Λέω απλώς ότι ήταν έτοιμη αλλά τώρα υπάρχει η δυνατότητα περαιτέρω ισχυροποίησής της. Οπωσδήποτε πάντως, θα σας την επανυποβάλουμε σε ένα ή δύο μήνες από τώρα.
<P>
Για τα ζιζανιοκτόνα τώρα, και πάλι μου κάνετε ερωτήσεις τις οποίες μόλις έλαβα και θα πρέπει να τις συζητήσουμε μαζί. Δεν κατηγορώ το Κοινοβούλιο για την καθυστέρηση, λέω απλώς ότι, μέσα στο έτος που μεσολάβησε, έχω δραστηριοποιηθεί, κυρία Jackson. Δεν είναι άχρηστο το έγγραφο αυτό. Το Κοινοβούλιο μου ζήτησε πολιτικό ντοκουμέντο και όχι σχέδιο δράσης, του έδωσα, όμως, και σχέδιο δράσης. Πρέπει, λοιπόν, να αποφασίσετε τι ακριβώς θέλετε όταν ζητάτε ένα ντοκουμέντο.

<SPEAKER ID=150 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Πράσινο Βιβλίο για τις χρηματοπιστωτικές υπηρεσίες
<SPEAKER ID=151 NAME="Πρόεδρος">
Η ημερήσια διάταξη προβλέπει την συζήτηση επί της εκθέσεως της κ. Marinucci (A4-0048/97), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την Πράσινη Βίβλο της Επιτροπής «Χρηματοπιστωτικές υπηρεσίες: οι προσδοκίες των καταναλωτών» (COM(96)0209 - C4-0339/96).

<SPEAKER ID=152 NAME="Marinucci">
Κύριε Πρόεδρε, οι χρηματοπιστωτικές υπηρεσίες διαδραματίζουν όλο και σημαντικότερο ρόλο για τις οικογένειες και τους καταναλωτές. Μολονότι εμπλουτίστηκε η ποικιλία των χρηματοπιστωτικών υπηρεσιών και εξαπλώθηκε η χρήση τους, είτε λόγω ανεπαρκούς ενημέρωσης ή κανονισμού, είτε εξ αιτίας αποσιωποιητικής ή αθέμιτης συμπεριφοράς αδίστακτων υπευθύνων, πολλοί πολίτες υπέστησαν ζημίες ενώ άλλοι άρχισαν να τρέφουν δυσπιστίες.
<P>
Αφ'ενός μεν η εσωτερική αγορά προσφέρει και σε αυτόν τον τομέα νέες ευκαιρίες στους καταναλωτές, αφ'ετέρου δε μπορεί επίσης να οξύνει την ανέχειά τους και να πολλαπλασιάσει τις δυσκολίες τους. Πράγματι, από τη μια μεριά ο ανταγωνισμός και η δυνατότητα επιλογής ανάμεσα σε προμηθευτές των υπηρεσιών αυτών, ακόμη και εκτός χώρας, αυξάνουν την ελευθερία των καταναλωτών, από την άλλη μεριά οι αποκλίσεις των νομοθεσιών μπορούν να αποτελέσουν πηγή νέων δυσχερειών. Δεν είναι τυχαίο που η αξιοποίηση των διασυνοριακών χρηματοπιστωτικών υπηρεσιών παραμένει περιορισμένη. Οι καταναλωτές αποποιούνται ίσως περισσότερο επωφελείς ή λιγότερο δαπανηρές υπηρεσίες λόγω επίσης ανεπαρκούς ενημέρωσης και αβεβαιότητας. Επιβάλλεται, συνεπώς, επιτακτικά κοινοτική νομοθετική παρέμβαση, ενόψει μάλιστα της υλοποίησης της νομισματικής Ενωσης.
<P>
Κατά τον Δεκέμβριο του 1995, στη διάρκεια της ίδιας Ολομέλειας στην οποία επιβεβαιώθηκε η εξαίρεση των χρηματοπιστωτικών υπηρεσιών από την πρόταση οδηγίας σχετικά με τις πωλήσεις εξ αποστάσεως, η Επίτροπος κ. Bonino δεσμεύτηκε ενώπιον του Κοινοβυλίου να συντάξει ανακοίνωση που, σύμφωνα με τα ίδια τα λόγια της, είχε σαν στόχο τη χάραξη προγράμματος δράσης ή, εν ανάγκη, ακόμη και οδηγίας.
<P>
Εκτιμήθηκε δεόντως από το Κοινοβούλιο η τήρηση της υπόσχεσης με την ταχύτατη παρουσίαση της Πράσινης Βίβλου που αποτελεί αντικείμενο της παρούσας συζήτησης. Δεν συμμερίζεται, ωστόσο, την άποψη της Επιτροπής ότι, με περίπου 50 οδηγίες επιτυγχάνεται ο στόχος της υλοποίησης της εσωτερική αγοράς στον τομέα αυτό.
<P>
Εξάλλου, στο δεύτερο μέρος της ίδιας της Πράσινης Βίβλου αναλύονται τα προβλήματα που δεν εξαλείφτηαν ακόμη, όπως η πιθανή διάκριση των αλλοδαπών ιθαγενών, η έλλειψη ή η κακή ποιότητα της πληροφόρησης, η έλλειψη ρυθμίσεων σχετικά με τους διαμεσολαβητές, η έλλειψη φορολογικής εναρμόνισης. Επίσης, στον τομέα των ασφαλίσεων, παραδείγματος χάρη, μόνο για τις ασφάλειες ζωής προβλέπεται περίοδος επανεκτίμησης, σε αντίθεση με τις ασφάλειες πυρκαϊάς και κλοπής.
<P>
Σχετικά με τους διαμεσολαβητές, πάντα στον τομέα των ασφαλίσεων, υπάρχει μια υπόδειξη του 1991, που δεν αποτελεί βέβαια δεσμευτικό μέτρο και δεν υπάρχει καμία προστασία εναντίον της απάτης στη Έρήση των πιστωτικών καρτών. Στην περίπτωση αυτή, επίσης, η υπόδειξη 595 του 1988 δεν μπόρεσε να επηρεάσει τα κράτη μέλη στην κατεύθυνση της υιοθέτησης ουσιαστικών πρωτοβουλιών για την προστασία των καταναλωτών.
<P>
Σχετικά με την καταναλωτική πίστωση, η οδηγία 102 του 1987 δεν καλύπτει νέες υπηρεσίες που δεν υπήρχαν την εποχή της υιοθέτησής της. Επίσης, χρήζει σαφέστερου προσδιορισμού η έννοια του γενικού συμφέροντος. Η αναφορά στις τραπεζικές οδηγίες, η δεύτερη ειδικά, αφήνει χώρο για σοβαρές νομοθετικές αμφισβητήσεις. Τα παραδείγματα δεν εξαντλούνται εδώ.
<P>
Τέλος, το πρόβλημα των πωλήσεων εξ αποστάσεων, που απασχολεί την Πράσινη Βίβλο στο τρίτο μέρος, δεν καλύπτεται από την ισχύουσα νομοθεσία. Οι αρμόδιες νομοθετικές Επιτροπές συζήτησαν περί της Πράσινης Βίβλου με προσοχή και αρμοδιότητα και η συντριπτική πλειοψηφία τους συγκέντρωσε τις προτάσεις γύρω από την ανάγκη συναφούς και ολοκληρωμένου κοινοτικού νομοθετικού πλαισίου, με δυνατότητα οριζόντιας παρέμβασης στα κοινά προβλήματα διαφόρων τομέων και κάθετης παρέμβασης στα συγκεκριμένα ζητήματα, όπως οι πωλήσεις εξ αποστάσεως.
<P>
Εν αναμονή της απάντησης της Επιτροπής, εφιστώ την προσοχή των συναδέλφων, απόντων σήμερα αλλά με την ελπίδα της αυριανής τους παρουσίας στην Αίθουσα, στις τροπολογίες που ενέκρινε σχεδόν με απόλυτη πλειοψηφία η Επιτροπή Περιβάλλοντος, Δημόσιας Υγείας και Προστασίας των Καταναλωτών.

<SPEAKER ID=153 NAME="Kestelijn-Sierens">
Κυρία Πρόεδρε, κύριοι Επίτροποι, αγαπητοί συνάδελφοι, στη γνωμοδότηση την οποία συνέταξα, εξ ονόματος της Οικονομικής Επιτροπής, για το Πράσινο Βιβλίο καταλήγω κατά μεγάλο μέρος στις ίδιες διαπιστώσεις όσον αφορά τα προβλήματα τα οποία προκύπτουν σχετικά με την κατάσταση των καταναλωτών έναντι των χρηματοπιστωτικών υπηρεσιών. Η Οικονομική Επιτροπή έκανε τις παρακάτω πέντε διαπιστώσεις. Κατά πρώτον, η εσωτερική αγορά δεν λειτουργεί πραγματικά. Στα κράτη μέλη υπάρχουν εθνικές νομοθετικές ρυθμίσεις, οι οποίες υπό το πρόσχημα του γενικού συμφέροντος, οδηγούν στην προστασία των αγορών τους περισσότερο παρά των καταναλωτών. Είναι καιρός να κινηθεί διαδικασία προσφυγής ενώπιον του Ευρωπαϊκού Δικαστηρίου εναντίον της υποχρέωσης bonus/malus, της υποχρεωτικής φορολόγησης, της απαγόρευσης χορήγησης τόκου για τους λογαριασμούς όψεως και για άλλες πρακτικές. Για τον περαιτέρω περιορισμό των εμποδίων, επείγει ένας κοινός ορισμός του γενικού συμφέροντος. Δεύτερον, η έλλειψη φορολογικής εναρμόνισης δημιουργεί σοβαρά προβλήματα όσον αφορά την ελεύθερη κυκλοφορία των χρηματοπιστωτικών υπηρεσιών. Οι ασφάλειες ζωής, σε ορισμένα κράτη μέλη, δεν εκπίπτουν ακόμη από τη φορολογία, ενώ σε άλλα αυτό ισχύει. Αυτό είναι απαράδεκτο. Τρίτον, οι αμφίβολες δραστηριότητες μη αναγνωρισμένων οικονομικών μεσολαβητών, οι οποίοι συχνά λειτουργούν εξ αποστάσεως, αμαυρώνει όλον τον τομέα. Θα πρέπει να θεσπιστούν κοινοτικοί κανόνες για την είσοδο και την άσκηση του επαγγέλματος έτσι ώστε να υπάρξει μέριμνα για το διαχωρισμό των απατεώνων από τους έντιμους και να μπορούν οι καταναλωτές να εμπιστεύονται τους παρέχοντες χρηματοπιστωτικές υπηρεσίες. Τέταρτον, η ενίσχυση της αποτελεσματικής και σαφούς ενημέρωσης θα πρέπει να βοηθήσει τον καταναλωτή να επωφεληθεί από τους καρπούς της εσωτερικής αγοράς των χρηματοπιστωτικών υπηρεσιών. Θα πρέπει να γνωρίζει πλήρως τα οφέλη και επίσης τα δικαιώματα που έχει στη συγκεκριμένη αγορά. Μέσω της εθελοντικής έκδοσης κωδίκων συμπεριφοράς, θα πρέπει οι παρέχοντες χρηματοπιστωτικές υπηρεσίες να φροντίσουν για τη βελτιστοποίηση της ποιότητας της ενημέρωσης των καταναλωτών. Και τέλος, θα ήθελα να συνηγορήσω υπέρ της περαιτέρω ενίσχυσης του ρόλου ανεξάρτητων υπηρεσιών συγκέντρωσης των παραπόνων για τον τομέα των τραπεζών και των ασφαλειών. Αυτές θα πρέπει να συντάσσουν εκθέσεις για τις δραστηριότητές τους, έτσι ώστε οι ενδιαφερόμενοι να μπορούν να εξαγάγουν τα απαραίτητα συμπεράσματα, και ακόμη θα πρέπει να έχουν την απαιτούμενη συμμετοχή κατά την επεξεργασία, την εφαρμογή και την αξιολόγηση της νομοθεσίας, τόσο στο χρηματοπιστωτικό όσο και στον ασφαλιστικό τομέα.
<P>
Όσον αφορά τα προβλήματα, στα οποία δίνει προτεραιότητα η Οικονομική Επιτροπή. Ως ένα βαθμό είμαι σύμφωνος με τον κύριο εισηγητή. Πιστεύω ότι μία ιδιαίτερη οδηγία για την πώληση χρηματοπιστωτικών υπηρεσιών εξ αποστάσεως δεν έχει βάση. Για τις χρηματοπιστωτικές υπηρεσίες, η διάκριση μεταξύ συναλλαγών εξ αποστάσεως και συναλλαγών εκ του σύνεγγυς είναι πολύ λιγότερο σημαντική από ότι για την πώληση εξ αποστάσεως ενός απλού εμπορεύματος, όπως ενός βιβλίου ή μίας μπλούζας. Οι χρηματοπιστωτικές υπηρεσίες είναι διαφορετικής φύσης. Δεν είναι ορατές, ούτε απτές, με αποτέλεσμα η εμπιστοσύνη να μην εξαρτάται από την απόσταση. Οι κανόνες για την ενίσχυση της εντιμότητας των προσφερόντων χρηματοπιστωτικών υπηρεσιών είναι, σύμφωνα με τη φιλελεύθερη ομάδα, πολύ μεγαλύτερης σημασίας.
<P>
Συνάδελφοι, η ομάδα μας, όσον αφορά τα διαπιστωθέντα προβλήματα, κατά το μεγαλύτερο μέρος συμφωνεί με την έκθεση της κ. Marinucci, επειδή δεν επιθυμούμε η νομοθετική ρύθμιση να αποτελεί πάντα το πρώτο και καλύτερο μέσο πολιτικής για την επίλυση των προβλημάτων. Όχι λιγότερες από 50 οδηγίες ρυθμίζουν το τι απαγορεύεται και το τι επιτρέπεται όσον αφορά τον τομέα των τραπεζών και των ασφαλειών καθώς και τις επενδύσεις και ακόμη ο καταναλωτής δεν μπορεί να επωφεληθεί απόλυτα από τους καρπούς της εσωτερικής αγοράς. Η ομάδα μου υποστηρίζει ότι ορισμένα προβλήματα, για παράδειγμα, θα πρέπει να επιχειρείται να επιλύονται μέσω εθελοντικών κωδίκων συμπεριφοράς και μόνο για ορισμένα να απαιτείται νομοθετική ρύθμιση. Επειδή νομοθετική ρύθμιση σημαίνει κυρίως υψηλότερο κόστος, το οποίο επιβαρύνει κυρίως τους καταναλωτές. Θα πρέπει να επιχειρήσουμε να έχουμε όχι περισσότερη αλλά καλύτερη και περισσότερο εμπεριστατωμένη νομοθεσία. Θα ήθελα επ'αυτού να ακούσω την άποψη της Επιτροπής.

<SPEAKER ID=154 NAME="Florio">
Κυρία Πρόεδρε, η Επιτροπή Νομικών Θεμάτων εκφράζει την εκτίμησή της για την εργασία της εισηγήτριας και θα εκθέσω συνοπτικά κάποιες παρατηρήσεις προς την αρμόδια επί της ουσίας Επιτροπής. Υπογραμμίστηκε ιδιαίτερα ο στόχος της διασφάλισης εκ μέρους της κοινοτικής νομοθεσίας μεγαλύτερου ανταγωνισμού της προσφοράς, της πραγματικά ελεύθερης κυκλοφορίας της προσφοράς και της ζήτησης, της κατάλληλης, θεμιτής και ουσιαστικής πληροφόρησης του μεμονωμένου καταναλωτή, που κατά τη γνώμη μας είναι ο πλέον εκτεθειμένος στην ισχύουσα νομοθεσία, και μεγαλύτερης διαφάνειας και ασφάλειας στις διασυνοριακές συμβάσεις.
<P>
Επίσης, τονίστηκε ότι η κοινοτική νομοθεσία οφείλει να παρέμβει για να περιοριστούν οι δαπάνες των διασυνοριακών συμβάσεων, για να προωθηθεί η χρήση της γλώσσας του δυνητικού πελάτη, για να διευκολυνθεί η έρευνα και παροχή πληροφοριών ενός συμβαλλόμενου μέρους για το άλλο, με πλήρη σεβασμό των κανόνων που διέπουν τη συγκέντρωση προσωπικών στοιχείων, για να διευκολυνθεί η άσκηση δικαιωμάτων ενός συμβαλλόμενου μέρους στο Κράτος μέλος του άλλου συμβαλλόμενου, για να προωθηθεί η ενημέρωση και εκπαίδευση του καταναλωτή, για να διασφαλιστεί ο σεβασμός της αρχής της αμοιβαίας αναγνώρισης και για τη διασφάλιση της ουσιαστικά ελεύθερης κυκλοφορίας και του ανταγωνισμού ανάμεσα στα χρηματοπιστωτικά προϊόντα στα πλαίσια του σεβασμού των κανόνων του κράτους μέλους όπου φιλοξενείται ή διαμένει ο πελάτης.
<P>
Αυτά είναι μερικά από τα πιο σημαντικά ζητήματα. Πιστεύουμε ότι απέχουμε ακόμη πολύ από την ουσιαστική προστασία του καταναλωτή στον τομέα αυτό. Είμαστε πεπεισμένοι ότι η Επιτροπή προτίθεται πάντως να βαδίσει προς τη σωστή κατεύθυνση, με την αντιμετώπιση μάλιστα και εκείνων που, κατά τη γνώμη μας, είναι ανεπάρεκειες της Πράσινης Βίβλου.

<SPEAKER ID=155 LANGUAGE="EN" NAME="Whitehead">
Kυρία Πρόεδρε, αν και η Επίτροπος κ. Bonino έχει ήδη αποχωρήσει, αξίζει να θυμηθούμε, πρώτον, ότι αυτή η Πράσινη Βίβλος είναι το αποτέλεσμα υπόσχεσης που η ίδια έδωσε στη διάρκεια της συζήτησης για τις πωλήσεις εξ αποστάσεως και, δεύτερον, επειδή η κ. Bonino κατηγόρησε σήμερα το Κοινοβούλιο για κωλυσιεργία, ότι δεν υποβλήθηκε ούτε σύμφωνα με το χρονοδιάγραμμα ούτε στη μορφή που προέβλεπε η υπόσχεση αυτή.
<P>
Θέλω να συγχαρώ την κυρία Marinucci ως προς τα όσα είπε επί των θεμάτων αυτών για την επιτροπή μας αλλά και για το Κοινοβούλιο. Έκανε εξαιρετική δουλειά. Το εντυπωσιακότερο χαρακτηριστικό αυτής της Πράσινης Βίβλου είναι, ίσως, ο τίτλος της γιατί, από κει και πέρα, πολύ περισσότερα είναι τα αναφερόμενα σε περιλήψεις των υφιστάμενων διατάξεων για τις χρηματοπιστωτικές υπηρεσίες παρά εκείνα που αναφέρονται στις προκλήσεις του μέλλοντος. Θέλω, δηλαδή, να πω ότι εκείνο που χρειαζόμαστε είναι να μπουν περισσότερα ερωτήματα και όχι μία τέτοια πολιτική για το θεαθήναι. Ο εισηγητής σωστά αναφέρει ότι το ζητούμενο είναι ένα σαφώς οριοθετημένο πλαίσιο που να καλύπτει ζητήματα κοινά για όλα τα νομοθετήματα περί χρηματοπιστωτικών υπηρεσιών, παράλληλα με κάθετα μέτρα που να καλύπτουν θέματα όπως η εξ αποστάσεως πώληση χρηματοπιστωτικών προϊόντων και η αγορά πίστης. Όσο περισσότερο αναπτύσσεται η ενιαία αγορά και το διασυνοριακό εμπόριο, τόσο περισσότερο θα αυξάνονται και οι ανάγκες προστασίας των καταναλωτών.
<P>
Αν το αποδέχεται αυτό η Επιτροπή σε ένα στοιχειώδες επίπεδο, είναι παράδοξο να μην εξετάζει τα συναφή ζητήματα από τη στιγμή που οι ίδιες οι χρηματοπιστωτικές υπηρεσίες αναπτύσσονται με παράλληλη την πιθανότητα καταλήστευσης, στο μεταξύ, των καταναλωτών.
<P>
Η έκθεση Marinucci αρχίζει και τελειώνει με τη σύσταση να κινηθούμε στην κατεύθυνση μιας οδηγίας με συγκεκριμένο στόχο την προστασία των καταναλωτών στον εν λόγω τομέα. Αυτό, άλλωστε, ζητούμε και εμείς συνεχώς και είπαμε, ένα χρόνο πριν, όταν συζητούσαμε στην αίθουσα αυτή τις πωλήσεις εξ αποστάσεως, ότι είναι αναγκαίο. Στηρίζουμε την ενιαία αγορά και θέλουμε να πετύχει αλλά, σε κάθε στάδιο, πρέπει η αγορά αυτή να ευθυγραμμίζεται με τις απαιτήσεις της προστασίας των καταναλωτών που είναι αντίστοιχες του περίτεχνου τρόπου με τον οποίο οι επιτήδιοι στήνουν τις ενέδρες τους στους καταναλωτές.
<P>
Η Επίτροπος κ. Bonino και ο νέος Γενικός Διευθυντής της καλά θα έκαναν να εξετάσουν πώς θα αξιοποιήσουν τις διευρυμένες εξουσίες τους. Ελπίζω ο συνάδελφός της να της μεταφέρει την αποφασιστικότητα του Σώματος στο ζήτημα αυτό.

<SPEAKER ID=156 LANGUAGE="NL" NAME="Oomen-Ruijten">
Κυρία Πρόεδρε, θυμάμαι ότι η όλη συζήτηση σχετικά με την παροχή χρηματοπιστωτικών υπηρεσιών, στην πραγματικότητα, προέκυψε όταν η Ευρωπαϊκή Επιτροπή στην οδηγία της για την πώληση εξ αποστάσεως, στην πρώτη ανάγνωση, είχε περιλάβει και τις χρηματοπιστωτικές υπηρεσίες στην πώληση εξ αποστάσεως και το Κοινοβούλιο είχε συμφωνήσει απόλυτα με αυτό, ενώ το Συμβούλιο των Υπουργών το απέρριψε, και ότι ακολούθησε μία συζήτηση, κατά τη δεύτερη ανάγνωση. Κατά την πρώτη ανάγνωση - και αυτό το λέω και σ'εσάς κ. Kestelijn, που γνέφετε - κανένα μέλος από τη φιλελεύθερη ομάδα σας δεν επιχείρησε να καταθέσει τροπολογία για τον αποκλεισμό των χρηματοπιστωτικών υπηρεσιών από τις πωλήσεις εξ αποστάσεως. Κατά τη δεύτερη ανάγνωση, όταν το Συμβούλιο την απέπεμψε, επιτύχατε με μία ή τέσσερις ψήφους να την αποκλείσετε. Τότε ξεκίνησε συζήτηση. Η κ. Bonino υποσχέθηκε ότι θα υπάρξει ένα Πράσινο Βιβλίο για την παροχή χρηματοπιστωτικών υπηρεσιών, καθώς ένα μέλος της Επιτροπής, και συγκεκριμένα η κ. Bonino, διαπίστωσε ότι κάτι θα πρέπει να γίνει σ'αυτόν τον τομέα. Το Πράσινο Βιβλίο εκδόθηκε και αποτελεί μία καταγραφή των νομοθετικών ρυθμίσεων για τις τράπεζες, τις ασφάλειες, τις συναλλαγές των αξιών καθώς, και μίας σειράς προβλημάτων. Είναι λυπηρό το ότι δεν διατυπώνεται καμία συγκεκριμένη πρόταση. Και αυτό ήλπιζα ότι θα είχε συμβεί.
<P>
Στην έκθεση της κ. Marinucci κατέθεσα μία σειρά τροπολογιών και συγκεκριμένα ζητούσα από την Επιτροπή έναν κανονισμό για τους οικονομικούς ενδιάμεσους. Επίσης, θα πρέπει, κατά τη γνώμη μου, να υπάρξουν νομοθετικές ρυθμίσεις για τις ηλεκτρονικές πληρωμές και για τις κάρτες πληρωμής και πίστωσης. Αυτές οι νομοθετικές ρυθμίσεις λείπουν και αυτό το λέω στον κ. Monti.
<P>
Επίσης, η καταγραφή των πιστώσεων; γι'αυτό δεν γίνεται πουθενά λόγος. Γνωρίζουμε ότι υπάρχουν εθελοντικές καταγραφές πιστώσεων σε ένα μεγάλο μέρος των κρατών μελών, καθώς γνωρίζουμε επίσης ότι ένα μέρος από αυτές τις εθελοντικές καταγραφές των πιστώσεων συνδέονται μεταξύ τους και νομίζω ότι θα πρέπει, ως Ευρωπαϊκή Ένωση, να δώσουμε σ'αυτές επιπλέον κίνητρα. Δεν υποστηρίζω ότι θα πρέπει να αναλάβουμε αυτές τις καταγραφές, αλλά να παρέχουμε κίνητρα σ'αυτή τη μορφή συνεργασίας. Όταν κάποιος ζητεί δάνειο εξ αποστάσεως και δεν είναι γνωστό πόσες πιστώσεις έχει λάβει ακόμη, καθώς δεν υπάρχει σχετική δέσμευση, τότε μπορεί να δημιουργηθούν προβλήματα τόσο γι'αυτόν που λαμβάνει το δάνειο, όσο και γι'αυτόν που το παραχωρεί. Επομένως, πιστεύω ότι αυτού του είδους η εθελοντική συνεργασία, η οποία σε ορισμένες χώρες έχει τη μορφή των καταγραφών των πιστώσεων, εν πάση περιπτώσει, θα πρέπει να υποστηριχθεί.
<P>
Κυρία Πρόεδρε, η συγκεκριμένη ερώτηση την οποία θα ήθελα να κάνω στον κ. Monti είναι κατά πόσο προτίθεται εντός ενός έτους να καταθέσει μία ξεχωριστή νομοθετική ρύθμιση για τις πωλήσεις εξ αποστάσεως. Το λέω αυτό και κοιτάζω πάλι την κ. Kestelijn; και δεν πρόκειται για τις πωλήσεις από πόρτα σε πόρτα ασφαλειών ή συμβολαίων καταθέσεων, γιατί και σ'αυτές τις περιπτώσεις θα πρέπει να υπάρχουν απόλυτα εχέγγυα, αλλά για τις περιπτώσεις που κάποιος από την πολυθρόνα του μέσω της τηλεόρασης ένα ωραίο βράδυ παραγγέλλει, κάτι το οποίο έχει μεγαλύτερες συνέπειες, καθώς ο προμηθευτής δεν οφείλει να εκπληρώσει οποιαδήποτε υποχρέωση. Αυτό δεν καλύπτεται.
<P>
Κυρία Πρόεδρε, όσον αφορά τα ανωτέρω, ελπίζω ότι η Επιτροπή τελικά θα συνειδητοποιήσει ότι ήρθε η στιγμή να πράξει κάτι, ότι οι αποφάσεις που έχουν ληφθεί μέχρι στιγμής έχουν ακυρωθεί και ότι θα πρέπει σύντομα να υπάρξει νομοθετική ρύθμιση. Αυτό είναι πραγματικά άμεσης ανάγκης.

<SPEAKER ID=157 NAME="Αλαβάνος">
Κυρία Πρόεδρε, και εγώ συμφωνώ ότι όταν διαβάσει κανείς τον τίτλο της Πράσινης Βίβλου «χρηματοπιστωτικές υπηρεσίες: οι προσδοκίες των καταναλωτών» θα πει ότι είναι κάτι πάρα πολύ χρήσιμο, πάρα πολύ αναγκαίο, που ιδιαίτερα στις χώρες του Νότου όπως η Ελλάδα θα ήταν μια σοβαρή συμβολή στην εξυπηρέτηση των αναγκών του καταναλωτή και μάλιστα του καταναλωτή που δεν διαβάζει Financial Times, δεν ξέρει, πιθανώς, πολλές ξένες γλώσσες, δεν μπορεί να δει τα μικρά γράμματα και δεν έχει δικηγόρους. Θα είχε δηλαδή μια σοβαρή και θετική κοινωνική διάσταση μια τέτοια οδηγία. 'Ομως, νομίζω ότι, όταν κανείς την προσεγγίσει πιο στενά, βλέπει ότι η οδηγία αυτή απέχει πολύ από τις ιδέες που δίνει ο τίτλος, περιορίζεται κατά κύριο λόγο στις πωλήσεις εξ αποστάσεως και στα νέα ηλεκτρονικά συστήματα, όπως πολύ εύστοχα το υπογραμμίζει η κ. Marinucci στην παράγραφο 5 της πρότασης ψηφίσματος, ενώ ένας ευρύτατος τομέας που αφορά τις τράπεζες, τις ασφαλίσεις, ή τα αξιόγραφα είναι εκτός οδηγίας. Αυτό νομίζω ότι έχει σαν αποτέλεσμα η Πράσινη Βίβλος να έχει πολύ μικρή συμβολή στην επίλυση των προβλημάτων που υποτίθεται πως αντιμετωπίζει και κατά κύριο λόγο να υπογραμμίζει το μεγάλο κενό που είναι απαραίτητο και αναγκαίο να καλυφθεί, διότι νομίζω ότι με την ανάπτυξη της τεχνολογίας και με την αύξηση του αριθμού των μικροαποταμιευτών τα προβλήματα που πρέπει να αντιμετωπιστούν είναι πάρα πολύ σοβαρά και πολύ δύσκολο να τα δει μόνος του ο καταναλωτής.

<SPEAKER ID=158 LANGUAGE="EN" NAME="Howitt">
Χαιρετίζοντας, κύριε Πρόεδρε, την κατάθεση της έκθεσης αυτής και συγχαίροντας την κ. Marinucci για την παρουσίασή της, θα ήθελα να αναφερθώ συγκεκριμένα στην ανάγκη να προστατευθούν τα δικαιώματα των καταναλωτών μέσα από το επικείμενο νομοθέτημα για τις χρηματοπιστωτικές υπηρεσίες.
<P>
Οι δύο τροπολογίες που προτείνω στην Επιτροπή Περιβάλλοντος (και ευχαριστώ τους συναδέλφους που τις υποστηρίζουν) αφορούν, ειδικότερα, ζητήματα που ενδιαφέρουν τις ασθενείς πληθυσμιακές ομάδες της κοινωνίας μας που έπεσαν θύματα στους αδίστακτους καουμπόηδες του χρηματοπιστωτικού τομέα και που βρίσκονται σε δεινή, πραγματικά, θέση. Το παράδειγμα που αναφέρω από τη Βρετανία και τη δική μου εκλογική περιφέρεια είναι αυτό των προγραμμάτων στεγαστικού εισοδήματος. Πρόκειται για ένα πρόγραμμα επανυποθήκευσης, τρόπον τινά, το οποίο υποσχόταν στους συνταξιούχους την ευκαιρία να επανυποθηκεύσουν την περιουσία τους και να κερδίσουν, έτσι, ένα εισόδημα από το οποίο δε θα είχαν καμία απώλεια για το υπόλοιπο της ζωής τους. 28 άνθρωποι της δικής μου εκλογικής περιφέρειας, από το Νότιο Έσσεξ, και 700 άνθρωποι σε όλο το Ηνωμένο Βασίλειο έπεσαν θύματα των ψεύτικων αυτών υποσχέσεων, χάνοντας στο μεταξύ πολλές χιλιάδες λίρες. Πολλοί από αυτούς, άνθρωποι εβδομήντα και ογδόντα χρονών, απειλούνται ακόμη και με έξωση από τα ίδια τους τα σπίτια.
<P>
Σχετική αναφορά κατέθεσε στο Σώμα ο κ. James Fielding και άλλοι από την εκλογική μου περιφέρεια. Η Επιτροπή Αναφορών αναγνώρισε το δίκαιο των αιτημάτων τους και ζήτησε, αφού πρώτα θεσπιστεί το επικείμενο νομοθετικό πλαίσιο για τις χρηματοπιστωτικές υπηρεσίες, να προστατευθεί η θέση των ασθενών αυτών πληθυσμιακών ομάδων όχι μόνο στη Βρετανία αλλά και σε ολόκληρη την Ευρώπη. Δεν μπορούμε, βέβαια, να ασχοληθούμε λεπτομερέστερα με την υπόθεση αυτή, η συμβολή μας, όμως, στη σημερινή συζήτηση πρέπει να στείλει ένα μήνυμα αποφασιστικότητας ώστε να διασφαλιστεί η προστασία των δικαιωμάτων των ασθενών αυτών ομάδων υπό τις σημερινές συνθήκες.
<P>
Στους ανθρώπους αυτούς κάποιοι υποσχέθηκαν εισοδήματα εφ&#x02BC;όρου ζωής. Δεν κατάλαβαν τους κινδύνους που συνεπάγονται οι επενδύσεις τους και υποφέρουν σε μία χρονική στιγμή της ζωής τους που δεν μπορούν να ανταπεξέλθουν. Θέλουμε σωστή, κατανοητή και σαφή πληροφόρηση για να μην παραπλανείται ο κόσμος. Θέλουμε σαφώς διατυπωμένα δικαιώματα επανόρθωσης για όσους παραπλανήθηκαν και αντίστοιχες αποζημιώσεις. Στα ζητήματα αυτά πρέπει να απαντήσει το νομοθέτημα που συζητούμε.

<SPEAKER ID=159 NAME="Μonti">
Κυρία Πρόεδρε, επιθυμώ, πρώτ'απ'όλα να ευχαριστήσω την Επιτροπή Περιβάλλοντος, Δημόσιας Υγείας και Προστασίας των Καταναλωτών και ειδικά την εισηγήτρια κ. Marinucci, για τη στήριξη της πρωτοβουλίας της Επιτροπής, όπως απερίφραστατα διατυπώνεται στην έκθεση που υποβάλλεται σήμερα προς συζήτηση στην Ολομέλεια.
<P>
Η έκθεση είναι επίσης ο καρπός της συνεργασίας της Επιτροπής Οικονομικής και Νομισματικής Πολιτικής και της Επιτροπής Νομικών Θεμάτων και Δικαιωμάτων των Πολιτών, στους εισηγητές των οποίων, κ. Kestelijn- Sierens και κ. Florio αντίστοιχα, απευθύνω τις θερμές ευχαριστίες μου.
<P>
Ηδη με την ευκαιρία της ψηφοφορίας κατά τη δεύτερη ανάγνωση επί της οδηγίας που υιοθετήθηκε τώρα για την προστασία των καταναλωτών σε θέματα συμβάσεων εξ αποστάσεως, η Επιτροπή είχε τονίσει ότι, η αποδοχή του αποκλεισμού των χρηματοπιστωτικών υπηρεσιών ισοδυναμεί ταυτόχρονα με την εκ μέρους της δέσμευση να εκτιμήσει τις ανάγκες προστασίας των καταναλωτών στον τομέα των πωλήσεων εξ αποστάσεως των χρηματοπιστωτικών υπηρεσιών και γενικότερα, σε όλο το χρηματοπιστωτικό τομέα.
<P>
Πράγματι, υλοποίησαμε τη δέσμευσή μας. Η σημερινή έκθεση στηρίζει τις προσπάθειες της Επιτροπής, με στόχο την ενίσχυση της προστασίας των καταναλωτών ως φυσικά πρόσωπα. Συγχρόνως, λαμβανομένου υπόψη του υψίστου ενδιαφέροντος της πολιτικής των καταναλωτών για τον τομέα των χρηματοπιστωτικών υπηρεσιών, μαζί με την Επίτροπο κ. Bonino δεσμεύτηκα να προτείνω το συντομότερο μια ανακοίνωση. Θα επισημοποιηθεί με τον τρόπο αυτό η απάντηση της Επιτροπής στις εκτενείς διαβουλεύσεις γύρω από την Πράσινη Βίβλο, με τον καθορισμό των προτεραιοτήτων και των προθεσμιών των προβλεπόμενων μέτρων. Η ανακοίνωση θα λάβει προφανώς υπόψη τη γνωμοδότηση της Ολομέλειας.
<P>
Παραθέτω συνοπτικά τις μεμονωμένες προτάσεις, που υπήρξαν αντικείμενο προσεκτικής, ομόφωνης και κοινής συνεργασίας με την κ. Bonino. Ως προς την ουσία, μπορούν να εγκριθούν πολλές προτάσεις και αναφέρομαι ειδικά στο σημείο 5. Η έκθεση επισημαίνει ότι η έλλειψη ευκρινούς ορισμού της έννοιας του γενικού συμφέροντος μπορεί να οδηγήσει στην έμπρακτη δημιουργία φραγμών στην ελεύθερη κυκλοφορία υπηρεσιών.
<P>
Σε θέματα τραπεζικών υπηρεσιών, η Επιτροπή έχει ήδη δημοσιεύσει σχέδιο ανακοίνωσης για την άσκηση της ελεύθερης παροχής υπηρεσιών και για τον προσδιορισμό της έννοιας του γενικού συμφέροντος, που συμπεριλαμβάνονται στη δεύτερη τραπεζική οδηγία. Είναι πρόθεσή μου να επισπευστεί η ολοκλήρωση αυτής της ανακοίνωσης και να ξεκινήσει παρόμοια διαδικασία για τις ασφαλιστικές υπηρεσίες.
<P>
Το σημείο 13 της έκθεσης επιδιώκει τη διεξαγωγή εκ μέρους της Επιτροπής του διαλόγου με τις επαγγελματικές οργανώσεις και ιδρύματα, για την άμεση εντόπιση των πιθανών διεξόδων από τις διενέξεις ανάμεσα στους καταναλωτές και τους επαγγελματίες. Στόχος μας είναι η αναζωπύρωση του ευρωπαϊκού επιπέδου διαλόγου ανάμεσα στα μέρη, παράλληλα με τις εθνικού επιπέδου διαβουλεύσεις, για την εκπόνηση κωδικών δεοντολογίας, κυρίως σε θέματα πληροφόρησης του καταναλωτή. Επίσης, προτίθεμαι να παρακολουθήσω επάγρυπνα την πορεία της εφαρμογής τους και, σε περίπτωση που αποδειχτεί ανεπαρκής, θα θεσπιστούν νομικά δεσμευτικά μέτρα. Ο διάλογος ξεκίνησε και πρέπει να εντατικοποιηθεί.
<P>
Σχετικά με τα ζωτικής σημασίας σημεία 14 και 15 της έκθεσης, πρέπει να διατυπωθούν διάφορες προτάσεις. Παρ'όλο που συμμεριζόμαστε τον κοινό στόχο, εξετάζεται ακόμη η πιθανότητα της λύσης του οριζόντιου κανονισμού, ίσως η πλέον αποτελεσματική στην παρούσα φάση. Ειδικά ως προς την πληροφόρηση των καταναλωτών, πιστεύουμε ότι πρέπει να προωθηθεί ο διάλογος ανάμεσα στα μέρη, με στόχο την επίτευξη της εκπόνησης των κωδικών δεοντολογίας πριν από το τέλος του 1997. Μετά τη διέλευση χρονικά επαρκούς περιόδου εφαρμογής, η Επιτροπή θα προβεί στην επαλήθευση των αποτελεσμάτων και, σε περίπτωση που η οδός αυτή αποδειχτεί άκαρπη, θα προτείνει πλέον δεσμευτικά μέτρα, με ταυτόχρονη εξέταση της δυνατότητας υλοποιήσής τους.
<P>
Αντιθέτως, θεωρώ ανεφάρμοστη η πρωτοβουλία για τη διασφάλιση της ποιότητας και της ασφάλειας των Έρηματοπιστωτικών προϊόντων, καθώς θα ήταν επίσης δυσΈερές εγΈείρημα ο προσδιορισμός του περιεχομένου και των στόχων της.
<P>
Οσον αφορά την αρμοδιότητα και ακεραιότητα των χρηματοπιστωτικών διαμεσολαβητών, είμαστε πεπεισμένοι για τη χρησιμότητα νομοθετικών ρυθμίσεων, μετά από σχετικές προτάσεις προς την Επιτροπή, των αυθαίρετων διαμεσολαβητών στον τομέα των ασφαλίσεων και των τραπεζικών υπρεσιών.
<P>
Γύρω από το ζήτημα της πρόσβασης στις υπηρεσίες βάσης, από εκτενή ανάλυση της κατάστασης αναδύεται η ετερογένεια των συναιτιών και ο τοπικός χαρακτήρας των διαφόρων παραγόντων. Η Επιτροπή προτίθεται να παρακολουθήσει προσεκτικά τις εξελίξεις στα διάφορα κράτη μέλη.
<P>
Παρόμοιες παρατηρήσεις ισχύουν για το υπερόγκο χρέος, για το οποίο χρειάζονται, κατά τη γνώμη μου, πρωτοβουλίες που στρεφόνται προς την ενημέρωση και την εκπαίδευση των καταναλωτών.
<P>
Αναφερόμενος στις κάθετες ρυθμίσεις, κυρία Πρόεδρε, θα υποβάλουμε σύντομα στην Επιτροπή πρόταση οδηγίας σχετικά με την πώληση εξ αποστάσεως χρηματοπιστωτικών υπηρεσιών η οποία, εμπνευσμένη από τις ήδη υιοθετημένες διατάξεις της γενικής οδηγίας, θα λάβει υπόψη της την ιδιαιτερότητα των χρηματοπιστωτικών υπηρεσιών. Επιτυγχάνεται με τον τρόπο αυτό η προστασία του καταναλωτή, καθώς του αναγνωρίζεται, για παράδειγμα, το δικαίωμα στην αναθεώρηση, όπου εφαρμόζεται, ή στην πληροφόρηση, με την ταυτόχρονη δυνατότητα για τη βιομηχανία να καρπίσει τα οφέλη από την άνευ συνόρων αγορά, που στην αντίθετη περιπτωση προδικάζεται από τις αποκλήσεις των εθνικών νομοθεσιών.
<P>
Σχετικά με τις πιστωτικές κάρτες, τις προεξοφλημένες κάρτες και την κατ'οίκον τράπεζα, εξετάζεται η σκοπιμότητα πρότασης νομοθετικών μέτρων στη συγκεκριμένη φάση, δεδομένης της ιλιγγιώδους ταχύτητας ανάπτυξης της αγοράς. Σαν εναλλακτική λύση, προτείνεται η ουσιαστική αναθεώρηση της σύστασης του 1988, με επέκταση στους νέους τρόπους πληρωμής και, ενδεχομένως, με τη θέσπιση πλέον δεσμευτικών μέτρων σε μεταγενέστερη φάση.
<P>
Ως προς τις λοιπές πτυχές τεχνολογικού χαρακτήρα που χρήζουν συγκεκριμένης προσέγγισης, παρά των θετικών υποδείξεων, επιφυλασσόμεθα να αναπτύξουμε την εν λόγω προσέγγιση ανά τομέα.
<P>
Γύρω από την ακίνητη πίστωση, συμμεριζόμαστε την ανάγκη περισσότερο εμπεριστατωμένης εξέτασης πριν από περαιτέρω παρεμβάσεις, ιδίως σχετικά με τη διαφάνεια. Η Επιτροπή ξεκίνησε πρόσφατα μια μελέτη, τα αποτελέσματα της οποίας θα είναι διαθέσιμα εντός της θερινής περιόδου του 1997. Επιφυλασσόμεθα, συνεπώς, να ενημερώσουμε το Κοινοβούλιο για τα αποτελέσματα αυτής της μελέτης, με παράλληλη προώθηση των απαραίτητων πρωτοβουλιών.
<P>
Στα πλαίσια αυτά, πρέπει επίσης να ληφτεί υπόψη ότι όλα τα κάθετα μέτρα συνεπάγονται κάποια τυποποίηση των χρηματοπιστωτικών προϊόντων, με αποτέλεσμα την επίτευξη μεγαλύτερης διαφάνειας των αγορών αλλά, ταυτόχρονα, και τη διευκόλυνση συνεννοήσεων επί των τιμών μεταξύ των επιχειρηματιών σε βάρος των καταναλωτών.
<P>
Τέλος, ανταποκρίνομαι στο αίτημα της Ολομέλειας σχετικά με πρωτοβουλίες στον τομέα της ασφάλισης και επισημαίνω ότι η Επιτροπή θα προτείνει, εντός του καλοκαιριού, οδηγία για την προστασία των θυμάτων από δυστυχήματα που συνέβησαν σε χώρες διαφορετικές από τη χώρα διαμονής τους.
<P>
Ολοκληρώνω με σύντομες παρατηρήσεις γύρω από σημεία παρεμβάσεων της σημερινής συζήτησης. Σχετικά με bonus-malus , η Επιτροπή έχει ήδη ξεκινήσει διαδικασίες επί παραβάσει. Για τη φορολογική εναρμόνιση, συμμερίζομαι απόλυτα την άποψη που διατυπώθηκε στην έκθεση της κ. Marinucci και ίσως γνωρίζετε τις έντονες προσπάθειές μου ως υπεύθυνος φορολογίας στην κατεύθυνση της αποτελεσματικότητας της δράσης σε θέματα συντονισμού του φορολογικού συστήματος, που αφορά αναμφισβήτητα και τους φορολογικούς οργανισμούς. Ο στόχος μας είναι η δυναμική ολοκλήρωση της ενιαίας αγοράς, και επίκεντρο ακριβώς τους καταναλωτές, ύστατους δικαιούχους της ενιαίας αγοράς. Η Επιτροπή σκοπεύει να παρουσιάσει στο Ευρωπαϊκό Συμβούλιο του Αμστερνταμ σχέδιο δράσης για την ολοκλήρωση της ενιαίας αγοράς. Ειδική έμφαση θα δοθεί στον τομέα των υπηρεσιών, συμπεριλαμβανομένων των χρηματοπιστωτικών υπηρεσιών προς όφελος των καταναλωτών. Είναι γνωστό ότι η Επιτροπή δεν διστάζει να προτείνει νομοθετικές ρυθμίσεις όταν διακρίνει στην εκπόνησή τους το συμφέρον των καταναλωτών. Οι πιο πρόσφατες περιπτώσεις υπήρξαν η εγγύηση επί των τραπεζικών καταθέσεων, η εγγύηση επί των επενδύσεων, για την οποία μόλις επιτεύχθηκε συμβιβασμός, η έγκριση οδηγίας για τις διασυνοριακές πληρωμές, εκτός από τις νέες πρωτοβουλίες που ανακοινώθηκαν σήμερα στην Αίθουσα.

<SPEAKER ID=160 LANGUAGE="NL" NAME="Oomen-Ruijten">
Πρόεδρε, κατά πρώτον: έχω καταλάβει καλά ότι σύντομα πρόκειται να κατατεθεί νομοθετική ρύθμιση για τις χρηματοπιστωτικές υπηρεσίες και για την πώληση εξ αποστάσεως; Μπορεί αυτό να μου επιβεβαιωθεί; Και τι σημαίνει σύντομα; Κατά δεύτερον, οι κάρτες πληρωμής; γνωρίζω ότι οι συνάδελφοι κοινοβουλευτικοί οι οποίοι ασχολήθηκαν με το θέμα στη δεκαετία του '80, από κοινού και με τις επιχειρήσεις, είχαν συνηγορήσει θερμά υπέρ μίας νομοθετικής ρύθμισης. Θεωρώ ότι ο κύριος Επίτροπος όσον αφορά αυτό το σημείο είναι κάπως επιφυλακτικός. Θα μπορούσε πιθανόν να υπάρξει μία περαιτέρω ανακοίνωση σχετικά;

<SPEAKER ID=161 NAME="Marinucci">
Κυρία Πρόεδρε, θα ήθελα να ευχαριστήσω τον Επίτροπο για την ευκρινέστατη παράθεση των δεσμεύσεων της Επιτροπής. Συμμερίζομαι κατά ένα μεγάλο μέρος τις απόψεις του. Ωστόσο, δεν διακρίνω τον λόγο χρονικής αναβολής του θεσμού της πιστωτικής κάρτας, καθώς χρησιμοποιείται πια ευρύτατα. Γνωρίζουμε ότι η κατάληξη δεύτερης σύστασης θα ήταν περίπου όμοια με την πρώτη. Δεν κατανοώ την ανάγκη περαιτέρω εκτιμήσεων πάνω στο σημείο αυτό που, αντιθέτως, επιβάλλονται για άλλα σημεία.
<P>
Επίσης, σχετικά με το ζήτημα του γενικού συμφέροντος, αναρωτιέμαι αν είναι επαρκής η επεξεργασία ανακοίνωσης, όταν παρατείνεται η αναμονή. Πιστεύω ότι και αυτό το ζήτημα απαιτεί άμεση αντιμετώπιση. Ευχαριστώ θερμά για τις πληροφορίες γύρω από την επικείμενη πρόταση οδηγίας για τις χρηματοπιστωτικές υπηρεσίες και εύχομαι να συντομευτεί το χρονοδιάγραμμα.

<SPEAKER ID=162 NAME="Monti">
Ευχαριστώ τις δυο συναδέλφους του Κοινοβουλίου, οι ερωτήσεις των οποίων μου δίνουν την ευκαιρία να προσθέσω ουσιαστικές διευκρινίσεις.
<P>
Σχετικά με τη νομοθεσία για την πώληση εξ αποστάσεως των χρηματοπιστωτικών υπηρεσιών, όπως ήδη ανέφερα, είμαστε πεπεισμένοι για το οφελος του μέτρου και μπορώ να επιβεβαιώσω την πρόθεσή μας να συνταχτεί πιθανότατα εντός του μηνός Σεπτεμβρίου του 1997.
<P>
Σχετικά με τους νέους τρόπους πληρωμής, δεν παραμένουμε άπρακτοι. Εξετάζεται με υπευθυνότητα, λόγω της καινοτομίας των φαινομένων, ο καλύτερος τρόπος υλοποίησης. Εφιστώ την προσοχή σας στο γεγονός ότι το θέμα αυτό επικεντρώνει το ενδιαφέρον και των Οργάνων εποπτείας των τραπεζικών ζητημάτων. Νέοι τρόποι πληρωμής συνεπάγονται πιθανά προβλήματα σταθερότητας και ασφάλειας, που μπορούν να συγκρουστούν με τις αντίθετες ανάγκες του ανταγωνισμού. Στην περίπτωση αυτή, δεν είναι ευδιάκριτη η καλύτερη λύση για τον καταναλωτή, ο οποίος συγκαταλέγεται, όπως αποσαφήνισα, ανάμεσα στις πρώτες προτεραιότητες, καθώς αφ'ενός μεν ο καταναλωτής επωφελείται αναμφισβήτητα από μορφές αγοράς υψηλού ανταγωνισμού και αφ'ετέρου επωφελείται επίσης από υψηλό βαθμό σταθερότητας και ασφάλειας των χρηματοπιστωτικών μέσων και των τρόπων πληρωμής. Καταβάλλονται εκ μέρους μας προσπάθειες ανεύρεσης της βέλτιστης ισορρόπησης αυτών των αντίθετων συμφερόντων.

<SPEAKER ID=163 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο, στις 12.00 το μεσημέρι.

<CHAPTER ID=11>
Πολιτική της Ένωσης σχετικά με την Aλγερία
<SPEAKER ID=164 NAME="Πρόεδρος">
H ημερήσια διάταξη προβλέπει τη δήλωση του Συμβουλίου σχετικά με την πολιτική της Ένωσης για την Aλγερία, ακολουθούμενη από συζήτηση.

<SPEAKER ID=165 NAME="Patijn">
Κυρία Πρόεδρε, είμαι ιδιαίτερα ευγνώμων προς το Ευρωπαϊκό Κοινοβούλιο γιατί μου έδωσε αυτή την ευκαιρία να εκθέσω την άποψη του Συμβουλίου για την κρίση στην Αλγερία, επειδή το Συμβούλιο συμμερίζεται τις ανησυχίες του Ευρωπαϊκού Κοινοβουλίου όσον αφορά την κατάσταση στην Αλγερία και παρακολουθεί στενά τις εξελίξεις. Προχθές ακόμη 33 κάτοικοι ενός χωριού στα νότια του Αλγερίου δολοφονήθηκαν. Σύμφωνα με τα ανακοινωθέντα του Τύπου ήταν μεταξύ τους 8 γυναίκες και 2 τετράχρονα παιδιά. Η βία η οποία έχει αυξηθεί σημαντικά μας προκαλεί μεγάλες ανησυχίες. Αμφότερες οι πλευρές συνεχίζουν μανιωδώς τον πολιτικό αγώνα και αυτό διαρκεί ήδη χρόνια. Από την αρχή του έτους ήδη 350 άτομα έχουν σκοτωθεί, τα οποία δεν είχαν καμία σχέση με την πολιτική διαμάχη. Μεταξύ αυτών, πολλές γυναίκες και παιδιά. Δολοφονήθηκαν χωρίς την παραμικρή μορφή δικαστικής διαδικασίας. Σχεδόν καθημερινά διαβάζουμε σχετικά στις εφημερίδες.
<P>
Η άγρια δολοφονία αθώων πολιτών για εκφοβισμό ή πολιτικά αντίποινα έχει σοκάρει το Συμβούλιο και η κατάσταση δεν πρόκειται να αλλάξει. Οι επιθέσεις είναι ανήθικες και παράλληλα παράλογες. Η υποστήριξη προς τον ισλαμικό εξτρεμισμό δεν επιδεικνύεται με αγριότητες εναντίον των αντιπάλων. Το Συμβούλιο εξακολουθεί να εμπιστεύεται τις προσπάθειες της υφιστάμενης αλγερινής ηγεσίας για τη διευθέτηση της κρίσης και για τη συνέχιση της πορείας προς τη δημοκρατία. Στις επαφές του με τις αλγερινές αρχές, το Συμβούλιο επαναλαμβάνει συχνά τις ανησυχίες του για την κατάσταση. Ακόμη, τόνισε ότι από μία χώρα για την οποία ετοιμάζεται συμφωνία σύνδεσης, αναμένεται ότι θα διευθετήσει την κρίση με σύνεση και με αυτοσυγκράτηση.
<P>
Διεθνείς οργανώσεις για τα ανθρώπινα δικαιώματα έχουν αναφέρει παραβιάσεις των ανθρωπίνων δικαιωμάτων στην Αλγερία ακόμη και από την πλευρά των αρχών. Το Ευρωπαϊκό Κοινοβούλιο έχει εκφράσει κριτική για τον τρόπο, με τον οποίο η Αλγερία αντιμετωπίζει τον ισλαμικό εξτρεμισμό. Το Συμβούλιο έχει απόλυτη επίγνωση όλων αυτών και δεν έχει σταματήσει να συνηγορεί στην αλγερινή κυβέρνηση υπέρ μιας ελεγχόμενης αντιμετώπισης της κρίσης.
<P>
Και σ'αυτή την περίπτωση τα όρια του σεβασμού των ανθρωπίνων δικαιωμάτων δεν θα πρέπει, και αυτό το επαναλαμβάνω, να υπερβαίνονται.
<P>
Η ταχεία σύναψη μίας συμφωνίας σύνδεσης με την Αλγερία θα μπορούσε να αποτελέσει έναν ευνοϊκό πολιτικό παράγοντα για τις προσπάθειες της χώρας για αποκατάσταση της τάξης, του δικαίου και της δημοκρατίας. Το Συμβούλιο ελπίζει επ'αυτού ότι η Επιτροπή, εντός συντόμου χρονικού διαστήματος, θα μπορέσει να ολοκληρώσει πλήρως τις διαπραγματεύσεις που έχουν αρχίσει πρόσφατα. Η συμφωνία σύνδεσης προσφέρει στην Ευρωπαϊκή Ένωση τη δυνατότητα ενός διαρθρωμένου πολιτικού διαλόγου με την Αλγερία και, στο πλαίσιο αυτής της συμφωνίας, να απευθύνεται στην αλγερινή κυβέρνηση σχετικά με την πολιτική της για τα ανθρώπινα δικαιώματα.
<P>
Η μόνη διέξοδος από την κρίση φαίνεται ότι είναι η συνέχιση στην Αλγερία της πολιτικής για την επιστροφή σε μία δημοκρατική και νομιμοποιημένη διακυβέρνηση. Η αλγερινή κυβέρνηση έχει προχωρήσει σε σημαντικά βήματα προς αυτή την κατεύθυνση. Επ'αυτού, μπορούν να αναφερθούν οι προεδρικές εκλογές του 1995 και η συνταγματική μεταρρύθμιση του 1996. Το Συμβούλιο ενθαρρύνει την Αλγερία να πραγματοποιήσει το 1997 ένα επόμενο βήμα στη σημαντική της πορεία προς τη δημοκρατική νομιμότητα, δηλαδή τη διοργάνωση γενικών εκλογών.
<P>
Τέλος, κυρία Πρόεδρε, για το Συμβούλιο η Αλγερία εξακολουθεί να αξίζει της διεθνούς εμπιστοσύνης και υποστήριξης, και κυρίως της υποστήριξης από την Ευρωπαϊκή Ένωση, στην προσπάθειά της να ελέγξει αυτή τη σοβαρή και βαθιά κρίση. Το γεγονός ότι η ευρωπαϊκή υποστήριξη παραμένει διαθέσιμη δεν αποτελεί μόνο γεγονός οικονομικού ενδιαφέροντος. Εμπίπτει επίσης στο πνεύμα της πολιτικής εταιρικής σχέσης, η οποία πρέπει να σημαδεύει τη συνεργασία μας με την Αλγερία. Αυτό το πνεύμα προβάλλεται ακόμη περισσότερο με τις προσπάθειες της Ένωσης για τη σύναψη συμφωνίας σύνδεσης με την Αλγερία. Και αυτό εντάσσεται στο σύνολο των προσπαθειών μας για μεσογειακή συνεργασία υπό την αποκαλούμενη «Διαδικασία της Βαρκελώνης». Στο πλαίσιο αυτού του πνεύματος δεν γίνεται λόγος για άκριτη υποστήριξη. Επειδή ακριβώς έχουμε προβλέψει όργανα, τα οποία μας καθιστούν σε θέση να είμαστε κριτικοί και εποικοδομητικοί.
<P>
Είμαι πεπεισμένος ότι το Συμβούλιο θα συνεχίσει τη σημερινή του στάση καθόλη τη διάρκεια της αλγερινής κρίσης. Αυτή η στάση αποτελείται από δύο βασικά στοιχεία. Κατά πρώτον: από τη συνέχιση της ευρωπαϊκής εμπιστοσύνης και της ευρωπαϊκής υποστήριξης προς την Αλγερία και προς την αλγερινή κυβέρνηση στην πορεία της για ισχυρότερη δημοκρατική νομιμοποίηση της διακυβέρνησης. Κατά δεύτερον, από την ενίσχυση αυτού του εκδημοκρατισμού και του μεγαλύτερου σεβασμού των ανθρωπίνων δικαιωμάτων. Η Ευρωπαϊκή Ένωση μπορεί, σύμφωνα με τη γνώμη του Συμβουλίου, μόνο κατ'αυτόν τον τρόπο να συμβάλει σε μία διαρκή λύση της κρίσης στην Αλγερία. Εντούτοις, οι θέσεις του Συμβουλίου εξακολουθούν να έχουν πιο μακροπρόθεσμη προοπτική. Αυτή η προοπτική είναι: η επίλυση της κρίσης από τους ίδιους τους Αλγερινούς, μέσω της επιστροφής στη δημοκρατική διακυβέρνηση της χώρας καθώς και οικονομικών διαρθρωτικών προσαρμογών. Σ'αυτό το πλαίσιο, στα τέλη Δεκεμβρίου 1996 η Ευρωπαϊκή Ένωση διέθεσε στην Αλγερία 125 εκατ. ECU.
<P>
Εν τω μεταξύ, η Ευρωπαϊκή Επιτροπή όρισε ένα νέο εκπρόσωπο για την Αλγερία. Οι συνομιλίες για τη σύνδεση βρίσκονται σε πλήρη εξέλιξη. Σε τακτικά χρονικά διαστήματα πραγματοποιούνται πολιτικές επαφές σε υψηλό επίπεδο. Οι Ευρωπαίοι παραμένουν στο πλευρό των Αλγερινών. Και η συνεργασία συνεχίζεται.
<P>
(Χειροκροτήματα)

<SPEAKER ID=166 LANGUAGE="NL" NAME="Wiersma">
Κυρία Πρόεδρε, σήμερα αναφερόμαστε στην Αλγερία και ορθώς, όπως πιστεύει η ομάδα μου, επειδή η Αλγερία αποτελεί ένα ανησυχητικό παράδειγμα μίας ιδιαίτερα βαθιάς κοινωνικής διαμάχης, στην οποία θα μπορούσαμε να είχαμε βρεθεί και εμείς, δηλαδή ένα λαϊκό κράτος, το οποίο συγκρούεται με εγκληματικές φονταμενταλιστικές ομάδες. Η κατάσταση μας αποθαρρύνει και φαίνεται δυσεπίλυτη. Ακόμη και τις προηγούμενες ημέρες έχασαν τη ζωή τους δεκάδες άνθρωποι. Η σημερινή κυβέρνηση φαίνεται ότι δεν είναι ακόμα σε θέση να ελέγξει τη βία και να εξεύρει μία πολιτική λύση στη διαμάχη. Η Αλγερία κινδυνεύει να καταστεί ένα είδος Γιουγκοσλαβίας της Βορείου Αφρικής. Οι μετριοπαθείς ομάδες δεν μπορούν να βρουν θέση στη διαμάχη μεταξύ της κυβέρνησης και των οπλισμένων ισλαμικών ομάδων. Φυσικά, καταδικάζουμε απόλυτα τις επιθέσεις, αλλά παράλληλα είναι δύσκολο να υποστηρίξουμε απόλυτα την αλγερινή κυβέρνηση. Αυτή εξακολουθεί να αντιμετωπίζει πρόβλημα αξιοπιστίας. Επομένως, δεν θα πρέπει να παρέχεται οποιαδήποτε άκριτη υποστήριξη, όπως υπογράμμισε και ο Πρόεδρος.
<P>
Όλους ενδιαφέρει η πλήρης απομόνωση των τρομοκρατών. Και γι'αυτό είμαστε απόλυτα σύμφωνοι. Αλλά αυτό δεν είναι δυνατό να το πράξει μόνη της η σημερινή αλγερινή κυβέρνηση. Ο εθνικός διάλογος, στον οποίο έχουν θέση όλοι, και οι εκλογές, στις οποίες θα πρέπει να μπορούν να λάβουν μέρος όλα τα ειρηνικά κόμματα, αποτελούν προϋποθέσεις για να επιτευχθεί αυτός ο στόχος. Η κυβέρνηση έχει πραγματοποιήσει ορισμένα βήματα προς αυτήν την κατεύθυνση και πρέπει να συνεχίσει, και γι'αυτό ενθαρρύνεται από την Ένωση. Οι πολίτες της Αλγερίας θα πρέπει να έχουν εκ νέου την ευκαιρία να εκφραστούν. Οι εκλογές θα πρέπει να είναι ελεύθερες και ασφαλείς. Τι πράττει όμως, για παράδειγμα, σ'αυτόν τον τομέα η αλγερινή κυβέρνηση, ώστε να πεισθούν τα κόμματα τα οποία δεν επιθυμούν να συνεργαστούν; Το κατά πόσο θα επιτύχουν αυτές οι εκλογές παραμένει ένα πολύ σημαντικό θέμα.
<P>
Η Ευρωπαϊκή Ένωση μπορεί τουλάχιστον να επιχειρήσει να ενθαρρύνει αυτή τη διαδικασία διαλόγου και εκλογών και νομίζω ότι η αλγερινή κυβέρνηση θα πρέπει να αποδεχθεί θετικά αυτό, να υποστηρίξει τον εθνικό διάλογο, να απαιτήσει χώρο για την κοινωνία, να προχωρήσει σε έντιμες εκλογές με τη μεγαλύτερη δυνατή συμμετοχή και καλές συνθήκες για όλους και, σε περίπτωση που αντιμετωπίσει προβλήματα, δεν θα πρέπει να διστάσει να ζητήσει τη μεσολάβηση της Ένωσης. Η αλγερινή κυβέρνηση φαίνεται να μην επιχειρεί πάντα να έλθει σε επαφή με σημαντικά μέρη του πληθυσμού. Εάν αυτό δεν συμβεί είναι αδύνατο να απομονωθούν πλήρως οι τρομοκράτες και να εξευρεθεί ο δρόμος για περισσότερο ειρηνική κοινωνία.
<P>
Μία παρέμβαση της ΕΕ θα πρέπει να πραγματοποιηθεί σύμφωνα με το κατατεθέν ψήφισμα συμβιβασμού και υπό τη μορφή κοινής δράσης της Ένωσης, η οποία θα αποτελέσει ένδειξη ότι η ΕΕ αντιμετωπίζει σοβαρά τις σχέσεις της με την περιοχή και δεν απομακρύνεται ενώπιον σοβαρών προβλημάτων. Απαιτείται η ομόφωνη παρέμβαση της Ένωσης και επ'αυτού μία κοινή δράση θα αποτελούσε την καταλληλότερη βάση. Το ερώτημα είναι κατά πόσον η Ένωση, η ολλανδική Προεδρία, θα το τολμήσει. Αυτό το ελπίζουμε, επειδή η περιοχή δεν πρόκειται ποτέ να καταστεί ασφαλής, εάν η Ένωση αποφεύγει τέτοιου είδους προβλήματα, τα οποία θα μπορούσαμε να αποκαλέσουμε παγίδες, και αυτό θα αποτελέσει μία σημαντική δοκιμασία για την πολιτική των ανθρωπίνων δικαιωμάτων της Ένωσης καθώς και τις προσπάθειες της Ένωσης για την ενσωμάτωση της πολιτικής των ανθρωπίνων δικαιωμάτων στο πλαίσιο της προσέγγισής της που ακολουθεί στην περιοχή της Μεσογείου.

<SPEAKER ID=167 LANGUAGE="DE" NAME="von Habsburg">
Κύριε Πρόεδρε, άκουσα τη δήλωσή σας με μεγάλη έκπληξη. Mιλήσατε για εμπιστοσύνη προς την αλγερινή κυβέρνηση, αλλά παραβλέψατε τι είπε πρόσφατα ο κ. Zeroual, »Eξόντωση». Aν αυτός είναι ένας λόγος για να δείχνουμε εμπιστοσύνη, τότε πραγματικά μένω έκπληκτος.
<P>
Eκτός τούτου, είπατε ότι έγιναν μεταρρυθμίσεις. Έχω την απόλυτη άποψη πως, πρακτικά, δεν έγινε καμιά μεταρρύθμιση ακόμη. Mην ξεχνάτε κάτι, κύριε Πρόεδρε του Συμβουλίου: Στην ειρήνη συμμετέχουν δύο πάντα, ενώ τον πόλεμο μπορεί να τον προκαλέσει και ένας. Στην προκειμένη περίπτωση, δεν επιτρέπεται κανείς να επιλέγει τους συνομιλητές του στις διαπραγματεύσεις, όπως κάνει ο κ. Zeroual, αλλά αντίθετα θα πρέπει να μιλάει με όλους. Aυτό σημαίνει ότι θα πρέπει να είναι ανοικτός και πρόθυμος. Tο ότι αναμιγνύει κανείς εδώ τη θρησκεία, είναι λάθος. Δεν επιτρέπεται να ξεχνά κανείς ότι πάρα πολλά οφείλονται στην απόγνωση που δημιουργήθηκε από το ότι διακόπηκαν οι δημοκρατικές εκλογές, επειδή δεν εξελίσσονταν έτσι όπως ήθελαν οι ισχυροί που, εκτός τούτου, είναι γνωστοί και για τη διαφθορά τους. Aυτό δεν επιτρέπεται να το ξεχνά κανείς, κύριε Πρόεδρε του Συμβουλίου.
<P>
Γι' αυτό και θα πρέπει να γνωρίζουμε πολύ καλά κι ένα άλλο πράγμα: H τρομοκρατία είναι συνέπεια διάπραξης πολλών αμαρτιών. Aπό τότε που έφυγαν οι Γάλλοι από την Aλγερία, η μια δικτατορία διαδέχονταν την άλλη. Δεν υπήρξε δημοκρατία, κι αυτό που ονομάζει κανείς σήμερα δημοκρατία, έχει ως εξής: Eπιλέγει κανείς τα κόμματα δηλώνοντας ότι είναι δημοκρατικά και δεν επιτρέπει στον αλγερινό λαό να βγάλει αυτούς που του αρέσουν. Γι' αυτό και θα πρέπει να δούμε την κατάσταση όπως πραγματικά είναι, και να καταλάβουμε ότι θα 'πρεπε επιτέλους να δούμε τις θεμελιώδεις αρχές της ειρήνης. Θεωρούμε ζωτικής σημασίας την ειρήνη και τη συμφιλίωση στην Aλγερία. Aυτό το εκφράσαμε στη Bαρκελώνη. Aυτό ανέκαθεν το εκφράζαμε. Aλλά ποτέ δεν πρόκειται να συμβεί κάτι τέτοιο, αν υποστηρίζουμε μόνο τη μια μεριά, την κριτικάρουμε, βέβαια, ήπια, αλλά δεν ζητάμε αυτό που αποτελεί βάση της δημοκρατίας, να μπορούν δηλαδή όλα τα κόμματα, με τα ίδια δικαιώματα και τις ίδιες δυνατότητες, να συμμετέχουν στις εκλογές. Θα πρέπει εδώ, λοιπόν, να ακολουθήσουμε μια σαφή πολιτική.
<P>
Mια άλλη πτυχή, κύριε Πρόεδρε του Συμβουλίου. Eμείς μόνοι μας δεν θα τα καταφέρουμε. H Eυρωπαϊκή Ένωση είναι πολύ αδύναμη για να ενεργήσει ουσιαστικά αυτή τη στιγμή. Aς μην ξεχνάμε ότι καταστρέψαμε ήδη τη φήμη μας στη Bοσνία και στ' άλλα μέρη. Eίμαστε για πολλούς, λοιπόν, ένας χάρτινος τίγρης. Γι' αυτό και οφείλουμε να έχουμε κατά νου τη συμμετοχή και άλλων δυνάμεων στην αποκατάσταση της ειρήνης στην Aλγερία. Aυτή θα μπορούσε να είναι η Aραβική Συμμαχία, για την οποία μιλήσαμε στο ψήφισμά μας. Aυτή θα μπορούσε να είναι ο Oργανισμός Aφρικανικής Eνότητας. Mόνοι μας δεν θα τα καταφέρουμε. Aν λοιπόν θέλουμε να κάνουμε κάτι σοβαρό, θα πρέπει να το κάνουμε μαζί με άλλους.
<P>
Mην ξεχνάτε ότι υπάρχει κάτι σαν την ειρήνη του τολμηρού. Tην είδαμε στο Στρατηγό De Gaulle. Tα κατάφερε. Ήταν πρόθυμος να μιλήσει με τους αντιπάλους του, κι αυτό οδήγησε στη λύση που αναμφισβήτητα απέφερε ορισμένα πλεονεκτήματα και για τη Γαλλία, παρόλο που ήταν τόσο επώδυνη για τους Γάλλους. Πήγαινα συχνά στην Aλγερία. Ξέρω τι σήμαινε αυτό για τους Γάλλους, και για τους Γάλλους που ζούσαν στην Aλγερία, αλλά είμαστε υπεύθυνοι για τη χώρα αυτή. Bρισκόμαστε σε μια κοινότητα με το χώρο της Mεσογείου και, κύριε Πρόεδρε του Συμβουλίου, ο δρόμος που περιγράψατε, σίγουρα δεν οδηγεί στην ειρήνη. Θα πρέπει να εφαρμόσουμε τελείως διαφορετικές αρχές και σ' αυτό συμβάλει το ψήφισμά μας.

<SPEAKER ID=168 LANGUAGE="FR" NAME="Guinebertiere">
Κυρία Πρόεδρε, κύριε Πρόεδρε του Συμβουλίου, δεν σας κρύβω ότι με κάποια αγανάκτηση λαμβάνω σήμερα τον λόγο σε τούτη την αίθουσα, για να καταγγείλω εκ νέου την επίταση της τυφλής τρομοκρατίας που γνωρίζει η Αλγερία αυτές τις ώρες. Θα ήθελα να απευθύνω μήνυμα αλληλεγγύης σε όλους, άνδρες και γυναίκες, όσοι αγωνίζονται με κίνδυνο της ζωής τους ενάντια στην τρομοκρατία, προκειμένου να ισχύσουν τα δημοκρατικά δικαιώματα και να επικρατήσει ο σεβασμός της ανθρώπινης ύπαρξης. Σκέφτομαι ιδιαίτερα τις γυναίκες και τα παιδία.
<P>
Η κατάσταση που επικρατεί στην Αλγερία ανησυχεί το σύνολο των δυτικών δημοκρατιών, οι οποίες αναζητούν την έναρξη θετικού διαλόγου στο πλαίσιο του σεβασμού των διαφορετικών πολιτισμών. Η Ευρωπαϊκή Ένωση επιδιώκει τη σύναψη συμφώνου σύνδεσης με την Αλγερία, και επιθυμεί να αρχίσει οργανωμένος πολιτικός διάλογος. Τον περασμένο Δεκέμβριο, το Ευρωπαϊκό Κοινοβούλιο είχε ήδη ψηφίσει ψήφισμα σχετικά με την Αλγερία, το οποίο η πολιτική ομάδα Ένωση για την Ευρώπη εξάλλου, ούτε υπέγραψε ούτε ψήφισε. Το εν λόγω ψήφισμα προκάλεσε σίγουρα την οργή του προέδρου Ζερουάλ και τη δημιουργία κλίματος έλλειψης κατανόησης μεταξύ του Ευρωπαϊκού Κοινοβουλίου και της χώρας αυτής.
<P>
Γιατί, λοιπόν, θα πρέπει να υποτροπιάσουμε σήμερα; Τι διαφορετικό μεσολάβησε, που δεν έχει ήδη συζητηθεί σε τούτη την αίθουσα; Το σημαντικό νέο στοιχείο που θα δικαιολογούσε νέα παρέμβασή μας είναι η έναρξη εκλογικής διαδικασίας, η οποία, ενώ δεν έχουν ακόμη αποφασιστεί οι ακριβείς ημερομηνίες της, προβλέπεται να αρχίσει τέλη Μαϊου-αρχές Ιουνίου. Διεξήχθησαν συζητήσεις με όλα τα κόμματα εκτός από το FFS. Όλα τα κόμματα γνωστοποίησαν τη συμμετοχή τους στις εκλογές.
<P>
Ενόψει της κατάστασης αυτής, πώς θα μπορούσε το Ευρωπαϊκό Κοινοβούλιο να διαδραματίσει θετικό ρόλο; Σίγουρα όχι επαναδιατυπώνοντας τις δηλώσεις του ενός ή του άλλου κόμματος. Ακόμη λιγότερο αναλαμβάνοντας να δίνει μαθήματα μέσω ψηφισμάτων που κινδυνεύουν να περιορίσουν το διάλογο μεταξύ των κοινοτικών και της Αλγερίας στην έκδοση διαδοχικών ψηφισμάτων, τα οποία επιφέρουν διαδοχικές αρνητικές αντιδράσεις.
<P>
Δεν είναι αυτή η επιθυμία της ομάδας μας, της ΕΓΕ, που θέλει να σεβαστεί και καθιστά υπεύθυνες τις δηλώσεις των πολιτικών αρχών της Ιταλίας, της Ισπανίας και της Γαλλίας, καθώς και των ΗΠΑ, που αρνούνται να εφαρμόσουν τη μη πολιτική ανάμειξη, η οποία μεταφορφώνεται σε διαμεσολάβηση.
<P>
Η ανησυχία μας ως κοινοβουλευτικών είναι λογική. Αλλά, σας παρακαλώ, ας διατηρήσουμε τη θέση που μας αναλογεί. Ας καταδικάσουμε απερίφραστα την τρομοκρατία και τη βία. Ας στηρίξουμε την εύρυθμη εξέλιξη της εκλογικής διαδικασίας, ώστε να διεξαχθεί με πλήρη διαφάνεια. Ας συμμετάσχουμε στις αποστολές παρατήρησης που οργανώνονται για το σκοπό αυτό, προκειμένου να μην αμφισβητηθεί το αποτέλεσμα της εν λόγω εκλογικής διαβούλευσης από κανέναν και να εγκατασταθεί στην Αλγερία δημοκρατία που να ευνοεί την αποκατάσταση της ειρήνης.
<P>
Απαντούμε σήμερα στην πρόσκληση του Συμβουλίου που επιθυμούσε να διεξαχθεί συζήτηση σχετικά με την Αλγερία. Η πρωτοβουλία αυτή θα πρέπει άραγε να καταλήξει σε ένα ακόμη ψήφισμα ή προτιμούμε να καλέσουμε τον υπουργό εξωτερικών της Αλγερίας, ο οποίος διατηρεί με τις χώρες μας διμερείς συνομιλίες, να παραστεί και να μιλήσει ενώπιον της ίδιας μας της Επιτροπής Εξωτερικών Υποθέσεων, και να απαντήσει στις ερωτήσες που θέτουν οι κοινοβουλευτικοί; Δεν πρόκειται η ψήφιση ψηφισμάτων, όπως εκείνο που κατατίθεται σήμερα σε ψηφοφορία, να ευνοήσει τη δημιουργία κλίματος σύμπνοιας και διαλόγου. Συνεπώς, η ομάδα μου δεν θα υπερψηφίσει το εν λόγω ψήφισμα. Όπως και το Συμβούλιο, υποστηρίζουμε ότι: η Αλγερία αξίζει εμπιστοσύνης και κριτικής υποστήριξης.

<SPEAKER ID=169 LANGUAGE="FR" NAME="Andrι-Lιonard">
Κυρία Πρόεδρε, φέτος το ραμαζάνι ήταν από τα πλέον αιματοβαμμένα στην ιστορία της Αλγερίας.
<P>
Περισσότεροι από 300 Αλγερινοί, άνδρες, γυναίκες παιδία, βρήκαν το θάνατο. Το GIA είχε υποσχεθεί να σκορπίσει τον τρόμο ... και κράτησε το λόγο του. Ωστόσο, οι αρχές της Αλγερίας δεν φαίνεται να ανησυχούν ιδιαίτερα για αυτό το τρομοκρατικό χτύπημα, το οποίο θεωρούν «υπολειμματικό». Ο βρόμικος πόλεμος συνεχίζεται, λοιπόν, αφήνοντας πίσω του θύματα, που είναι στην πλειονότητά τους πολίτες.
<P>
Η σύσταση ενόπλων πολιτοφυλακών από την εξουσία τείνει να διαιωνίσει τον ανθρωποκτόνο κύκλο εκδίκησης και να οδηγήσει αναπόφευκτα στον εμφύλιο πόλεμο. Ο κύκλος βίας που γνωρίζει η Αλγερία παρέχει τη δυνατότητα στην εξουσία να δικαιολογήσει και να παγιώσει τη νομοθεσία εξαίρεσης που έθεσε σε ισχύ.
<P>
Από το τέλος του ραμαζανίου, τα δελτία τύπου που εκδόθηκαν τις τελευταίες μέρες αναφέρουν περισσότερους από 200 νεκρούς. Οι μέθοδοι που χρησιμοποιούν οι ένοπλες ομάδες αποκτούν ριζοσπαστικό χαρακτήρα. ολόκληρα χωριά κάηκαν και οι κάτοικοί τους υφίστανται τη πλέον ειδεχθή βαρβαρότητα που μπορούμε να φανταστούμε. Ο πληθυσμός ζει σε καθεστώς μόνιμου άγχους και απειλείται είτε από τις βόμβες στις πόλεις είτε από τις σφαγές στα χωριά.
<P>
Το ψήφισμα που ενέκρινε το Κοινοβούλιό μας τον περασμένο Δεκέμβριο, εδώ μάλιστα, είναι αλήθεια ότι καταδικάστηκε σθεναρά από τις αρχές της Αλγερίας. Το γεγονός αυτό με θλίβει και μας θλίβει, γιατί το μόνο που κάναμε ήταν να καταγγείλουμε τις φρικαλεότητες, των οποίων θύμα είναι ο αλγερινός πληθυσμός, ο πληθυσμός αυτός που αποστρέφεται τη βία και επιθυμεί να ζήσει ελεύθερα, με κάθε αξιοπρέπεια, ο πληθυσμός αυτός που, περισσότερο από οποιονδήποτε άλλο, προσβλέπει στην ειρήνη, την ελευθερία και τη δημοκρατία.
<P>
Για να αποκαταστήσουμε την ειρήνη και να εξαλείψουμε την τρομοκρατία που μαίνεται στην Αλγερία, η κυβέρνηση θα πρέπει να αναλάβει το διάλογο με όλη τη δημοκρατική αντιπολίτευση. Το Ευρωπαϊκό Συμβούλιο θα πρέπει να αναλάβει τις ευθύνες του και να συμμετάσχει στις διαπραγματεύσεις που θα δώσουν τη δυνατότητα στην Αλγερία να οδηγηθεί σε πραγματικά δημοκρατικές εκλογές, τον ερχόμενο Ιούνιο.
<P>
Η ανοχή που επέδειξε στην αλγερινή ομάδα ο επίτροπος Marin μου φαίνεται πολύ αφελής δεδομένου του ισχύοντος πολιτικού και κοινωνικού πλαισίου. Και για ευνόητους λόγους: ο νέος νόμος που μόλις χθες ενέκρινε το Εθνικό Μεταβατικό Συμβούλιο αποβλέπει στο να καταστήσει αυστηρότερες τις συνθήκες ίδρυσης πολιτικών κομμάτων. κάθε αναφορά στη θρησκεία, τη γλώσσα ή την περιοχή απαγορεύεται. Το κοινωνικό κλίμα επιδεινώνεται διαρκώς, περισσότερο από ένα τέταρτο του πληθυσμού βρίσκεται στην ανεργία, και είναι προφανές ότι εκείνοι που πλήττονται περισσότερο είναι οι νέοι. Ολόκληρες οικογένειες στερούνται των απαραίτητων για τη διατροφή τους, ελλείψει αξιοπρεπών εισοδημάτων.
<P>
Για όλους τους ανωτέρω λόγους, το Συμβούλιο και η Επιτροπή πρέπει να είναι εξαιρετικά προσεκτικοί σε ό, τι αφορά τη χορήγηση βοήθειας. Η ευρωμεσογειακή συμφωνία θα πρέπει να επικεντρωθεί στα αναπτυξιακά προγράμματα και τα προγράμματα που αναγνωρίζουν το σημαντικό ρόλο των γυναικών. Η Ευρωπαϊκή Ένωση πρέπει να στηρίξει την οικονομική μεταρρύθμιση της Αλγερίας, ώστε να μπορεί η χώρα αυτή να περάσει από μία οικονομία κρατισμού, που εξαρτάται από τους υδρογονάνθρακες, σε μία οικονομία περισσότερο διαφοροποιημένη, που να στρέφεται επιπλέον στον ιδιωτικό τομέα. Είναι επιβεβλημένο η βοήθεια αυτή να συνοδεύεται από προϋποθέσεις που θα πρέπει να τηρούνται σε ό, τι αφορά τα θεμελιώδη ανθρώπινα δικαιώματα.
<P>
Αν και αληθεύει ότι δεν είναι δυνατό να φανταστεί κανείς τη συγκρότηση δημοκρατικού κράτους χωρίς την ελευθερία της έκφρασης -όπως έχει ήδη δηλώσει ο κ. Ζερουάλ-, το Συμβούλιο πρέπει να ασκήσει πιέσεις, με σκοπό να αρθεί η λογοκρισία που έχει επιβληθεί στην ενημέρωση σχετικά με τον τομέα της ασφάλειας. Το νέο νομοσχέδιο που σπεύδει να καταθέσει η κυβέρνηση αποσκοπεί στη φίμωση του τύπου. Είναι απαράδεκτο τα θεμελιώδη δικαιώματα του ανθρώπου -των οποίων αναπόσπαστο τμήμα είναι η ελευθερία της έκφρασης και, συνεπώς, η ελευθερία του τύπου- να αμφισβητούνται.
<P>
Αν και μπορώ να καταλάβω τις δυσκολίες που αντιμετωπίζει η κυβέρνηση της Αλγερίας, είναι αδύνατο να μη διαπιστώσω ότι, καθημερινά, πολίτες πληρώνουν με τη ζωή τους τη βία αυτή που, αλίμονο, εγκαταστάθηκε στην Αλγερία. Οφείλουμε να βοηθήσουμε την κυβέρνηση και το λαό της Αλγερίας να επανεγκαταστήσουν την ειρήνη που σίγουρα αξίζουν. Στην περίπτωση αυτή, διακυβεύεται επίσης η αξιοπιστία μας.

<SPEAKER ID=170 LANGUAGE="FR" NAME="Moreau">
Κυρία Πρόεδρε, η τρομοκρατία η οποία πλήττει την Αλγερία ξεπερνά συνεχώς τα όρια της φρικαλεότητας.
<P>
Αψηφώντας όλες τις αξίες του πολιτισμού, οι δολοφονίες, οι βιασμοί, οι σφαγές πολλαπλασιάζονται και εγκαθίσταται η βαρβαρότητα. Με τα πιο τρομερά εγκλήματα οι ομάδες των φανατικών θέλουν να ανοίξουν το δρόμο προς την εξουσία σ' ένα σκοταδιστικό σύστημα καταπατώντας κάθε ελευθερία και τιμωρώντας με θάνατο εκείνους κι εκείνες οι οποίοι δεν υποτάσσονται. Ας μην κρυβόμαστε, περί αυτού πρόκειται. Και θέλω να εκφράσω εδώ την αμέριστη και απόλυτη αλληλεγγυή της ομάδας μας απέναντι στον αλγερινό λαό και ιδιαίτερα στις γυναίκες της Αλγερίας που ζούνε έναν αληθινό μαρτύριο και απορρίπτουν το απαράδεκτο.
<P>
Πρέπει να βοηθήσουμε το λαό της Αλγερίας δίχως να παριστάνουμε ότι δίνουμε μαθήματα. Αυτό είναι το καθήκον κάθε δημοκράτη, κάθε ανθρωπιστή. Δεν είναι δυστυχώς αυτή η κατεύθυνση που θα επέλεγε το Κοινοβούλιό μας υιοθετώντας την πρόταση της κοινής απόφασης ορισμένων ομάδων, στην οποία εμείς θα αντιταχθούμε απόλυτα.
<P>
Κατ' αρχήν η καταδίκη της τρομοκρατίας οφείλει να είναι απόλυτη όχι μόνο ως προς τους δράστες των εγκλημάτων αλλά και ως προς εκείνους που τα χρηματοδοτούν και τα δικαιολογούν. Τοποθετώντας σε ένα ισότιμο επίπεδο όλες τις εμπλεκόμενες σ' αυτή τη διαμάχη πλευρές, όπως το κάνει το σημείο 8, θεωρούμε τους δολοφόνους ως πολιτικούς συνομιλητές. Είναι απαράδεκτο, όπως επίσης η παρουσία και η απροκάλυπτη δραστηριότητα ορισμένων από τους χρηματοδότες στα κράτη μέλη. Τα δίκτυα αυτά πρέπει να εξαρθρωθούν.
<P>
Μπορούμε επίσης να βοηθούμε το λαό της Αλγερίας ενθαρρύνοντας το διάλογο που έχει ήδη ξεκινήσει αυτή την περίοδο με τις πολιτικές και κοινωνικές δυνάμεις οι οποίες καταδικάζουν την τρομοκρατία, ώστε οι βουλευτικές εκλογές να μπορέσουν να διεξαχθούν και να ευνοήσουν τη μεταβατική διαδικασία.
<P>
Τα κράτη μέλη και η Ευρωπαϊκή Ένωση θα όφειλαν να στηρίζουν πιο αποτελεσματικά την οικονομική ανάκαμψη της Αλγερίας. Η έναρξη των διαπραγματεύσεων για μια συμφωνία συνεταιρισμού δύναται να συμβάλει σ' αυτό, υπό τον όρο να ξεπερνά τη λογική της ελεύθερης συναλλαγής η οποία χαρακτηρίζει συχνά τις σχέσεις της Ευρωπαϊκής Ένωσης με τους εξωτερικούς της συναλλασσόμενους.
<P>
Οφείλουμε λοιπόν να άρουμε τις θεμελιώδεις τροχοπέδες της ανάπτυξης όπως το χρέος και τις αφόρητες οικονομικές πιέσεις που επιβάλλονται από τους διεθνείς οικονομικούς οργανισμούς.Τα θέματα αυτά δεν μπορούν να εξακολουθήσουν να θεωρούνται ταμπού από τις χώρες μας και από την Ένωση.
<P>
Εν πάση περιπτώσει, το δικαίωμα του αλγερινού λαού να αποφασίσει ο ίδιος για το μέλλον του, ανεξαρτήτως κάθε ξένης ανάμιξης, αποτελεί όχι μόνο μια απαραβίαστη αρχή αλλά και μια εγγύηση αποτελεσματικότητας για κάθε λύση.

<SPEAKER ID=171 LANGUAGE="FR" NAME="Cohn-Bendit">
Κυρία Πρόεδρε, όταν η φρίκη αγγίζει τέτοια όρια συχνά ο ορθός λόγος δεν συνοδεύει τις πράξεις μας. Εδώ αντιδρούμε σαν να μην ήταν καθήκον μας να δίνουμε μαθήματα. Δικαιολογημένα, δώσαμε μαθήματα στο ζήτημα της Νότιας Αφρικής. Δικαιολογημένα, δίνουμε μαθήματα στο ζήτημα της Τουρκίας. Και αν έχουμε τη διάθεση να δώσουμε μαθήματα στο ζήτημα της Αλγερίας, τότε δίνουμε μαθήματα στο ζήτημα της Αλγερίας. Ας σταματήσουμε να λέμε ψέματα μεταξύ μας.
<P>
Κύριε εκπρόσωπε του Συμβουλίου, σταματείστε με την αφέλειά σας, με την αφέλεια της εξωτερικής γαλλικής πολιτικής, να λέτε: »Όλα πάνε καλά στην Αλγερία-τα πράγματα βαίνουν προς τη σωστή κατεύθυνση».
<P>
Ένα βιβλίο μόλις εκδόθηκε, του κ. Graham Fuller, ο οποίος υπήρξε υπεύθυνος στη CIA για τα θέματα της ΜέσηςΑνατολής, όπου μας εξηγεί ότι η αμερικανική πολιτική στοχεύει στη νίκη του FIS. Κι εγώ θέλω να μάθω τι γυρεύουν οι δυτικές και δημοκρατικές χώρες στην Αλγερία; Συναντούμε εδώ ένα πολιτικό πλαίσιο, όμοιο με εκείνο του Αφγανιστάν, όπου οι Αμερικανοί έπαιξαν το παιχνίδι των ακραιφνών ισλαμιστών, με όλες τις δυσάρεστες συνέπειες που γνωρίζουμε ήδη.
<P>
Από μια άλλη πλευρά, είναι προφανές ότι είμαστε αλληλέγγυοι προς τα θύματα και προς το λαό της Αλγερίας. Είναι προφανές ότι καταδικάζουμε την τρομοκρατία των ακραιφνών ισλαμιστών. Αλλά και είναι προφανές ότι η κυβέρνηση του κ. Zeroual δεν θα βγάλει την Αλγερία από τη δυσχερή κατάσταση στην οποία βρίσκεται. Αυτό είναι το πρόβλημά μας. Ας σταματήσουμε τα ψέματα.Όταν λέμε σήμερα πως επιθυμούμε μια λύση μέσω του διαλόγου, σημαίνει φυσικά ότι θα ζητήσουμε από τις οργανώσεις οι οποίες θεωρούνται ισλαμιστικές να καταδικάσουν όχι μόνο πολιτικά, αλλά και ηθικά, την χρήση της τρομοκρατίας. Ωστόσο πρέπει να τονίσουμε πως ο ισλαμικός οικογενειακός κώδικας εισήχθη από το FLN, ότι η κυβέρνηση του κ. Zeroual διατηρεί τον ισλαμικό οικογενειακό κώδικα, ότι η κυβέρνηση του κ. Zeroual είναι μια κυβένηση που επιθυμεί και αυτή ένα ισλαμικό Κράτος. Είναι το άντρο της ισλαμικής τρομοκρατίας.
<P>
Γιατί τα λέω όλ'αυτά; Επειδή πράγματι πιστέυω ότι οφείλουμε να ωθούμε τους μεν και τους δε προς μια κατεύθυνση αποδέσμευσης από το θρησκευτικό φανατισμό. Οφείλουμε να ωθούμε τους μεν και τους δε προς μια ορισμένη κατεύθυνση και αυτό γίνεται αναγκαστικά μέσω ενός διαλόγου μεταξύ δολοφόνων. Διότι μια μερίδα, δε λέω ολόκληρη η κυβέρνηση, αλλά μια μερίδα των οργάνων του αλγερινού Κράτους καλύπτει δολοφόνους, όπως υπάρχουν εξίσου δολοφόνοι από την άλλη πλευρά.
<P>
Σε αυτές τις δραματικές και δύσκολες συνθήκες, δεν υπάρχει εύκολη λύση. Πρέπει το FIS να συμμετάσχει στις εκλογές; Δεν το γνωρίζω. Πρέπει να το αποκλείσουμε; Δεν είμαι απόλυτα βέβαιος. Αν, ωστόσο, δεν προχωρίσουμε προς την κατεύθυνση ενός δημοκρατικού διαλόγου μέσω ενός ειδικού απεσταλμένου της Ευρώπης, θα αποτύχουμε. Πρέπει να δώσουμε μαθήματα πολιτικής αγωγής σε όσους ονειρεύονται μια κοινωνία η οποία δεν υπάρχει στην Αλγερία.

<SPEAKER ID=172 NAME="Pradier">
 Κυρία Πρόεδρε, στην Αλγερία, σε διάστημα λίγων μηνών, μερικές χιλιάδες άνθρωποι ακόμη σκοτώθηκαν είτε από δολοφόνους οι οποίοι στολίζονται με τα χρώματα του Ισλάμ είτε από στρατιωτικούς οι οποίοι έχουν μετατραπεί σε χυδαίους εκτελεστές.
<P>
Μερικά χρόνια με αυτό το καθεστώς οδήγησαν τον αλγερινό λαό σε μια κατάσταση αληθινής απελπισίας, ωστόσο έφθασε η ώρα να υπενθυμίσουμε το ακριβές περριεχόμενο των κειμένων, τα οποία υπέγραψε η αλγερινή κυβέρνηση στη Βαρκελόνη το 1995, σχετικά με την άσκηση των θεμελιωδών ελευθεριών και με τα ανθρώπινα δικαιώματα.
<P>
Η υπογραφή μιας συμφωνίας εταιρικής σχέσης ανάμεσα στην Ευρωπαϊκή Ένωση και την Αλγερία είναι στην ημερήσια διάταξη. Το Κοινοβούλιο οφείλει να καθορίσει πολύ αυστηρά τη στάση του απέναντι στις εγγυήσεις τις οποίες οι αλγερινές αρχές θα προσφέρουν όσον αφορά στο κατά πόσο θα σεβαστούν τις υποσχέσεις που θα δώσουν. Δεν είμαι βέβαιος ότι χρειάζεται να δώσουμε μαθήματα. Εν πάση περιπτώσει, η χώρα μου, της οποίας αρκετές πόλεις βρίσκονται ήδη στα χέρια των ρατσιστών και των ξενόφοβων θα ήταν, επιπλέον, ιδιαίτερα ακατάλληλη για να το κάνει.
<P>
Αντιθέτως, μπορούμε να αισιοδοξούμε, βλέποντας μια εκλογική αναμέτρηση να διαφαίνεται στον ορίζοντα των προσεχών μηνών. Ωστόσο, το ανησυχητικό προηγούμενο της διακοπής μιας ψηφοφορίας θολώνει λίγο τον ορίζοντα αυτό. Μένει να αποφευχθεί ένα είδος επιλογής όσον αφορά στην πρόσβαση στις υποψηφιότητες. Όλες οι πολιτικές δυνάμεις οι οποίες αντιτίθενται στη βία, οι οποίες αρνούνται να την επιδοκιμάζουν, να την συγχωρούν, ή να την «κατανοούν» οφείλουν να είναι πρόθυμες να λάβουν μέρος σ' αυτήν την πολιτική αναμέτρηση. Όσον αφορά σε μια συνδιάσκεψη η οποία θα συγκέντρωνε όλες τις ενδιαφερόμενες πλευρές, είναι μάλλον πρόωρη και η παύση των σφαγών περνά πιθανότερα μέσω διαπραγματεύσεων έξω από τα φώτα της δημοσιότητας.
<P>
Η δε πρόταση για μια μεσολάβηση η οποία θα βοηθούσε τους Αλγερινούς να βγούνε από το σπαρακτικό τους δράμα, προκαλεί αναστάτωση ιδίως σ' εκείνους που θεωρούν μια τέτοια πρόταση ως ιμπεριαλιστική, ως αποικιακή, και δεν γνωρίζω ακόμα ως τι άλλο.
<P>
Πρέπει να πούμε, σε όλους τους αντιαποικιακούς και αντιιμπεριαλιστικούς οπαδούς- ανάμεσά τους τοποθετώ και τον εαυτό μου - ότι αφού εμάς μας συγκρατεί κάποια ενοχή ή κάποια βεβαρυμένη συνείδηση, θα έπρεπε λοιπόν να δεχθούμε το γεγονός ότι, όπως συνέβη στη Βοσνία και στη Μέση Ανατολή, ένας ειδικός απεσταλμένος του προέδρου των Ηνωμένων Πολιτειών της Αμερικής θα πάρει τη θέση την οποία δεν είχαμε το θάρρος να καταλάβουμε.

<SPEAKER ID=173 LANGUAGE="FR" NAME="Souchet">
Κυρία Πρόεδρε, η Αλγερία εξακολουθεί να μας προσφέρει το καταθλιπτικό θέαμα μιας καθημερινής βαρβαρότητας. Ο πολλαπλασιασμός των ένοπλων ομάδων θέτει σε κίνδυνο την εθνική ενότητα. Οι συγκρούσεις ανάμεσα σε πρώην κυβερνητικές πολιτοφυλακές και σε ένοπλες ομάδες ακραιφνών ισλαμιστών διατηρούν, στο αστικό όσο και στο αγροτικό περιβάλλον, ένα μόνιμο κλίμα βίας που καταστρέφει και αποθαρρύνει κάθε προσπάθεια ανάπτυξης. Μια χώρα η οποία διαθέτει όλα τα απαραίτητα προσόντα για να γνωρίσει μια άνθηση ανάλογη με κείνη των χωρών της Ασίας χαραμίζει τις δυνατότητές της και σπαταλά τα προσόντα της.
<P>
Τι δύναται να πράξει η Ευρώπη για να βοηθήσει σήμερα την ανοικοδόμηση του αλγερινού έθνους; Κατ' αρχήν να επαναβεβαιώσει, με απολύτως διαυγή τρόπο, την μεγάλη σημασία που έχει για κείνη η επιβίωση της Αλγερίας ως κράτος. Δεν έχουμε να περιμένουμε τίποτα το θετικό από μια διάλυση του ενωτικού αλγερινού κράτους. Τα στιβαρά κράτη αποτελούν στους κόλπους του αραβικού κόσμου, το καλύτερο πιθανό αντίβαρο απέναντι στην εξάπλωση ενός ισλαμικού φονταμενταλισμού που αποτελεί αίτιο της αστάθειας.
<P>
Ουδείς έχει συμφέρον να εμπλακεί η Αλγερία σε έναν «εκατονταετή εμφύλιο πόλεμο» και να αποτελεί, στο νότιο σύνορό μας, μια ζώνη μόνιμης αστάθειας. Καθεμία από τις χώρες μας έχει, αντιθέτως, συμφέρον να απεμπλακεί η Αλγερία από το χάος, έστω βήμα-βήμα, και να γίνει ένα σταθερό σημείο, οργανώνοντας την ανάπτυξή της σε συνεργασία με μας. Η ανάπτυξη της Αλγερίας και ένας καλύτερος έλεγχος των μεταναστευτικών φαινομένων είναι, ασυζητητί, στενά συνδεδεμένα.
<P>
Δεύτερον, οφείλουμε να αποφύγουμε ό, τι δύναται να τροφοδοτήσει τον εμφύλιο πόλεμο. Και ειδικότερα να αποφύγουμε τις ανεύθυνες αναμίξεις, τις κινήσεις ανταρτών, ή τις ανορθόδοξες κοινοβουλευτικές αποφάσεις από τις οποίες η κάθε αλγερινή φατρία βιάζεται να επωφεληθεί. Θα ήταν η χειρότερη βοήθεια που θα μπορούσαμε να προσφέρουμε στους Αλγερινούς αν τους δίναμε την αίσθηση ότι υποστηρίζουμε το ένα στρατόπεδο περισσότερο από το άλλο. Δεν υπάρχει λόγος να υποκαταστήσουμε τους Αλγερινούς ώστε να καθορίσουμε τη μοίρα τους.Μπορούμε όμως, ενδεχομένως να συμβάλλουμε ώστε οι προσεχείς βουλευτικές εκλογές να είναι όσο το δυνατόν αδιαμφισβήτητες προκειμένου η πολιτική σύγκρουση να αντικαθιστά την ένοπλη.
<P>
Μπορούμε επίσης να προτείνουμε, στα πλαίσια της συμφωνίας συνεταιρισμού, μια σύμπραξη προσανατολισμένη κατά κύριο λόγο στην ανάπλαση του κοινωνικού ιστού, ώστε να κατορθώσει κάποια μέρα η Αλγερία να διαθέτει τα μεσολαβητικά όργανα και τις αρχές μεσολάβησης αναγκαίες για τη λειτουργία μιας δημοκρατίας.

<SPEAKER ID=174 LANGUAGE="FR" NAME="Antony">
Κυρία Πρόεδρε, το Σώμα αυτό προσπαθεί λοιπόν, γι' άλλη μια φορά, να πάρει θέση σχετικά με το ζήτημα του εμφυλίου πολέμου στην Αλγερία. Και τι θα βγει μ' αυτό; Απολύτως τίποτα. Μήπως ο αριθμός των νεκρών στην Αλγερία θα μειωθεί λόγω του ότι θα υπάρξει ένα κείμενο αυτού του Κοινοβουλίου το οποίο καταδικάζει τη βία, που καταδικάζει την τρομοκρατία -την τυφλή τρομοκρατία, βεβαίως, λες και η τρομοκρατία δεν ήταν ανέκαθεν τυφλή!-, που καταγγέλλει τις παραβιάσεις των ανθρωπίνων δικαιωμάτων, που απευθύνει έκκληση για δημοκρατικές εκλογές και για έναρξη διαλόγου ανάμεσα σε όλα τα εμπλεκόμενα μέρη, που εκφράζει τη συμπαράστασή του στη διεξαγωγή δημοκρατικών συνελεύσεων;
<P>
Κανείς εδώ μέσα δεν είναι αφελής, και ιδίως κανείς από τους συνυπογράφοντες αυτό το κείμενο. Ούτε εσείς, κύριοι Cohn-Bendit και Kouchner, ούτε οι αυτόκλητοι διανοούμενοι που συγκεντρώθηκαν στη Mutualite ως ένδειξη αλληλεγγύης προς τον αλγερινό λαό. Γνωρίζετε πολύ καλά ότι οι εκκλήσεις που πηγάζουν είτε από το Boulevard Saint-Germain του Παρισιού είτε από αυτήν εδώ την Αίθουσα δεν είναι σε θέση να σώσουν τη ζωή έστω και ενός μονάχα Αλγερινού. Αντιθέτως, οι συμπατριώτες μας είναι εκείνοι που κινδυνεύουν να πληρώσουν με τη ζωή τους για κάποιες δημόσιες τοποθετήσεις που δεν κάνουν τίποτα άλλο από το να εξαγριώνουν παραπέρα τους Αλγερινούς τρομοκράτες, είτε αυτοί πρόσκεινται στην ισλαμική αντιπολίτευση είτε ανήκουν στις τάξεις της στρατιωτικής εξουσίας, και που ήδη δραστηριοποιούνται μέσα στις ίδιες μας τις πόλεις. Αλλά γιατί να νοιαστούν για τις βόμβες όσοι δεν ταξιδεύουν ποτέ με το μετρό ή με τον περιαστικό σιδηρόδρομο;
<P>
Ορισμένοι, μάλιστα, επιδιώκουν να καθορίσουν τη συμπεριφορά τους με βάση αυτό που έχει υποκαταστήσει τη συνείδησή τους: με την άποψη που πηγάζει από την τηλεοπτική θεαματικότητα. Πρόκειται συχνά για τα ίδια άτομα που εν έτει 1980, ενώ υπήρξαν οπαδοί των Κόκκινων Χμερ της Καμπότζης και των Βιετκόνγκ του Βιετνάμ, σαν καλοί μαοϊκοί που μετεξελίχθηκαν σε υπέρμαχους του «Νέου Φιλοσοφικού Ρεύματος» του Τύπου, του showbusiness και της διαφήμισης, υπέγραφαν εκκλήσεις υπέρ των boat people, δηλαδή των ανθρώπων που ήταν θύματα της δικής τους ιδεολογίας. Τα άτομα αυτά έχουν εξίσου μεγάλο μερίδιο ευθύνης και στα δεινά της Αλγερίας, τα οποία δεν ξεκίνησαν το 1992 αλλά το 1962.
<P>
Κάποιοι από τους συναδέλφους μας -έτσι δεν είναι, κύριε Rocard; - αφιέρωσαν τα νιάτα τους στον αγώνα υπέρ των τρομοκρατών του FLN! Το 1962, εξέφρασαν άραγε τη συμπαράστασή τους στους 3.000 Γαλλοαλγερινούς που εκτοπίστηκαν στα στρατόπεδα εξόντωσης του FLN, απέναντι στους 150.000 harkis που καταζεματίστηκαν, που θάφτηκαν ζωντανοί, που ευνουχίστηκαν, που πετσοκόφτηκαν από τους φίλους τους!; Εξέφρασαν άραγε τότε αυτοί οι κύριοι έστω και το ένα τοις εκατό της συμπόνοιας που εκδηλώνουν σήμερα έναντι της «νομενκλατούρα» των fellaga ; Δεν μπορώ να ξεχάσω τον Melouza, δεν μπορώ να ξεχάσω όλα εκείνα τα εγκλήματα κατά της ανθρωπότητας... Αλλά τώρα ποιος θα δικάσει τα συγκεκριμένα εγκλήματα κατά της ανθρωπότητας; Είναι αλήθεια ότι τα θύματα υπήρξαν Γάλλοι, και πως οι Γάλλοι είναι κατώτερα ανθρώπινα όντα που δεν αξίζουν να δικαιωθούν από το Δικαστήριο της Ιστορίας. Ενα ελαφρυντικό στη θέση αυτών των κυρίων είναι το γεγονός ότι δεν υπήρξαν οι μόνοι που κράτησαν παρόμοια στάση. Ολες ανεξαιρέτως οι γαλλικές κυβερνήσεις της Πέμπτης Δημοκρατίας, αφού παρέδωσαν τη Γαλλική Αλγερία στους φονιάδες του FLN, δεν έπαυσαν να υποστηρίζουν τους Αλγερινούς δικτάτορες, από τον Ben Bella μέχρι τον Zeroual. Και η υποστήριξη αυτή είχε μεγάλο κόστος.
<P>
Το 1962, κάποιοι κατάφεραν να πείσουν τους συμπατριώτες μας ότι η συρρίκνωση του έθνους μας μέσα στα σύνορα της μητροπολιτικής Γαλλίας θα τους βοηθούσε να απαλλαγούν από το βάρος που συνιστούσε η Αλγερία. Μεγάλο ψέμμα! Τουναντίον, το βάρος αυτό πήρε συντριπτικές διαστάσεις. Εκατομμύρια είναι οι Αλγερινοί που εγκαταλείπουν τις συνθήκες εξαθλίωσης στις οποίες βυθίζεται η χώρα τους. Κάθε χρόνο, προσφέρουμε δεκάδες δισεκατομμύρια φράγκα στη «νομενκλατούρα» του Zeroual, ο οποίος για αντάλλαγμα μας φτύνει, φθάνοντας μέχρι στο να απαγορεύσει τη διδασκαλία της γαλλικής γλώσσας στα σχολεία της Αλγερίας.
<P>
Τον Ιανουάριο του 1992, οι κυβερνώντες μας επέλεξαν στρατόπεδο στον αλγερινό εμφύλιο πόλεμο, από τη στιγμή που υποστήριξαν το στρατιωτικό πραξικόπημα το οποίο ακύρωνε τα αποτελέσματα των πρώτων ελεύθερων εκλογών στην Αλγερία. Από τότε, η χώρα μας άρχισε σιγά σιγά να εμπλέκεται στη συγκεκριμένη σύρραξη. Την εποχή εκείνη ήμασταν οι μόνοι μέσα σ' αυτό το Σώμα που επισημαίναμε τους κινδύνους μιας τέτοιας επιλογής.
<P>
Και σήμερα, τι πρέπει να κάνουμε; Πρώτα απ' όλα, οφείλουμε να προστατεύσουμε τους υπηκόους των χωρών μας. Βραχυπρόθεσμα, οφείλουν οι κυβερνήσεις μας -και κυρίως αυτή της Γαλλίας- να σταματήσουν να υποστηρίζουν την παράταξη που βρίσκεται σήμερα στην εξουσία, να παρεμποδίσουν την έλευση Αλγερινών υπηκόων και να αποταταστήσουν την τάξη στις γειτονιές όπου είναι εγκατεστημένα τα δίκτυα των τρομοκρατών. Κατά τ' άλλα, ούτε εσείς οι ίδιοι δεν ξέρετε τι θέλετε να κάνετε, και άλλωστε δεν μπορείτε να κάνετε τίποτα.

<SPEAKER ID=175 LANGUAGE="EN" NAME="Newens">
Kυρία Πρόεδρε, και ελάχιστα μόνο να ενδιαφέρεται κανείς για τα ανθρώπινα δικαιώματα, δεν μπορεί να αισθανθεί παρά αποτροπιασμό για τις άγριες δολοφονίες και τις υπόλοιπες φρικαλεότητες που διαπράττονται στην Αλγερία εδώ και πέντε χρόνια. Ας συμφωνήσουμε, τουλάχιστον, σε αυτό.
<P>
Κάθε μέρα που ξημερώνει φέρνει μαζί της και νέες σφαγές όπως αυτή των τριαντατριών χωρικών στους οποίους αναφέρθηκε ο κ. Patijn. Δολοφονήθηκαν μαθήτριες επειδή αρνήθηκαν να φορέσουν το τσαντόρ. Δολοφονήθηκαν συνδικαλιστές, όπως ο ηγέτης της Γενικής Ένωσης Εργατών. Μπαίνουν στο στόχαστρο αθώοι. Το Σώμα δεν μπορεί παρά να τα καταδικάσει απερίφραστα όλα αυτά και όλους όσοι τα υποστηρίζουν.
<P>
Λέγεται ότι ορισμένοι από αυτούς χρηματοδοτούνται από το Ιράν και άλλα φονταμενταλιστικά κέντρα της Μέσης Ανατολής, καθώς επίσης και ότι υπάρχει κόσμος στην Ευρώπη που τους στηρίζει. Πρέπει να κάνουμε ό, τι μπορούμε για να αντιταχθούμε σε μια τέτοια τρομοκρατία. Η αλγερινή κυβέρνηση πρέπει, βέβαια, να αναγνωρίσει ότι δεν μπορεί να υποτιμά την τεράστια σημασία της προάσπισης των δημοκρατικών αξιών και των ανθρώπινων δικαιωμάτων, αν στόχος της δεν είναι να απομακρύνει όσους αντιτάσσονται στο φονταμενταλισμό και πιστεύουν στην ελευθερία και στη δημοκρατία.
<P>
Χαιρετίζουμε τις προτάσεις για διεξαγωγή εκλογών αργότερα μέσα στο χρόνο. Πρέπει, πραγματικά, να γίνει ό, τι είναι δυνατό στις δύσκολες αυτές συνθήκες που επικρατούν ώστε να μπορέσουν να μετάσχουν όλες οι γνήσια δημοκρατικές δυνάμεις, κάτι που δεν έχει ακόμη πραγματωθεί.
<P>
Μακροπρόθεσμα, ωστόσο, πρέπει να αναγνωρίσουμε, τόσο στην Ευρωπαϊκή Ένωση αλλά και αλλού, ότι οι λαοί των αναπτυσσόμενων χωρών ανά τον κόσμο ωθούνται, λόγω της αυξανόμενης φτώχειας και της εξαθλίωσης που βιώνουν, στην υποστήριξη μισαλλόδοξων και βίαιων κινημάτων. Νεοφιλελεύθερες οικονομικές πολιτικές που οδηγούν σε μεγαλύτερη ανεργία και απελπισία φέρνουν όλο και περισσότερους ανθρώπους στις τάξεις του φονταμενταλισμού και άλλων μισαλλόδοξων δογμάτων, υποδαυλίζοντας την τρομοκρατία και τη βία.
<P>
Μόνο μέσα από τη βελτίωση του βιοτικού επιπέδου για όλους μπορούμε να δημιουργήσουμε συνθήκες προόδου της δημοκρατίας και των ανθρώπινων δικαιωμάτων που όλοι στηρίζουμε. Ελπίζω πως το Συμβούλιο θα συνεκτιμήσει ιδιαίτερα τον παράγοντα αυτό.

<SPEAKER ID=176 LANGUAGE="ES" NAME="Hernαndez Mollar">
Κυρία Πρόεδρε, εδώ και αρκετό καιρό οι Ευρωπαίοι πολίτες παρατηρούμε με φρίκη -και αυτή είναι μια λέξη που ειπώθηκε με αρκετή συχνότητα σε αυτήν τη συζήτηση- τα όσα συμβαίνουν σε μια χώρα κοντινή και γειτονική στις χώρες του Νότου της Ευρώπης -και ως Ισπανός είμαι ιδιαίτερα ευαισθητοποιημένος. Οι τρομοκράτες των Ενόπλων Ισλαμικών Ομάδων (GIA) περνούν εν στόματι ρομφαίας σχεδόν καθημερινά εκατοντάδες αθώων πολιτών, μεταξύ των οποίων βρίσκονται γυναίκες, παιδιά και δημοσιογράφοι, όπως είπε και υπενθύμισε ο κύριος Προεδρεύων του Συμβουλίου.
<P>
Όχι πλέον από πολιτική άποψη, αλλά ως άνθρωποι, δεν μπορούμε να παραμένουμε σιωπηλοί μπροστά σε τέτοια βαρβαρότητα. Αυτό όμως απαιτεί επίσης και μεγάλη ψυχραιμία και αντικειμενικότητα, σύνεση και σοφία, όπως είπε και ο κ. Προεδρεύων, ώστε να εξεταστεί το πολύπλοκο πρόβλημα που έχει προκύψει.
<P>
Η Αλγερία είναι μια χώρα του Μαγκρέμπ η οποία, όπως και όλες οι χώρες του Μαγκρέμπ, παρουσιάζει κάποιες συγκεκριμένες ιδιομορφίες στην πολιτική, οικονομική, κοινωνική και πολιτιστική της ανάπτυξη, και αυτό δεν πρέπει να το ξεχνάμε. Χώρες όπως η Ισπανία, η Ιταλία ή η Γαλλία, λόγω της γεωγραφικής εγγύτητας και των αμοιβαίων οικονομικών και κοινωνικών τους σχέσεων, είναι ιδιαίτερα ευαίσθητες στις εξελίξεις των γεγονότων που συμβαίνουν εκεί, και τα οποία επηρεάζουν συνεπώς πολύ άμεσα τα συμφέροντα της Ευρωπαϊκής Ένωσης στο σύνολό της.
<P>
Η Ευρωμεσογειακή Διάσκεψη αποτελεί ένα καλό φόρουμ για την εμβάθυνση στην αναζήτηση λύσεων που θα συμβάλουν στη σταθερότητα της περιοχής που μας επηρεάζει όλους. Η συμβολή στην οικονομική και κοινωνική ανάπτυξη εκείνων των χωρών αποτελεί μια έξυπνη και σωστή πολιτική, διότι στις ρίζες του φανατισμού και της βίας βρίσκονται κίνητρα οικονομικά, υπανάπτυξης, πραγματικές καταστάσεις αθλιότητας και πείνας.
<P>
Εξάλλου, ό, τι αφορά τη συνεργασία στην πρόοδο της πολιτικής ανάπτυξης της Αλγερίας, τόσο με την τεχνική υποστήριξη και με την παρατήρηση των εκλογικών της διαδικασιών όσο και στο πεδίο του διαλόγου με την Κυβέρνηση, που πρέπει να αντιμετωπίσει την τρομοκρατική βία, θα συμβάλει χωρίς αμφιβολία στην προσέγγιση της χώρας αυτής με τον πολιτισμό της δημοκρατίας και του σεβασμού των ανθρωπίνων δικαιωμάτων των δυτικών χωρών.
<P>
Η Ευρωπαϊκή Ένωση δεν μπορεί να στρέψει τα νώτα σε ό, τι συμβαίνει αυτήν τη στιγμή στην Αλγερία. Το Συμβούλιο οφείλει να καταβάλει προσπάθειες προκειμένου να προτείνει πρωτοβουλίες που θα ευνοήσουν την κατανόηση και το διάλογο μεταξύ των δημοκρατικών πολιτικών δυνάμεων και προκειμένου να συνεργαστεί στην καταπολέμηση της τρομοκρατίας η οποία δυστυχώς μεταφέρεται στο ίδιο το ευρωπαϊκό έδαφος.
<P>
Εν κατακλείδι, η Ευρωπαϊκή Ένωση οφείλει να διαδραματίσει πρωταγωνιστικό ρόλο ώστε να μη δώσει τη θλιβερή εικόνα που έδωσε σε άλλες διενέξεις πολύ κοντινές σε εμάς στο χώρο και το χρόνο.

<SPEAKER ID=177 LANGUAGE="ES" NAME="Carnero Gonzαlez">
Κυρία Πρόεδρε, η Αλγερία θα επιτύχει την ειρήνη και τη συνύπαρξη των πολιτών μόνον όταν θα έχουν σταματήσει οι εγκληματικές τρομοκρατικές ενέργειες και θα έχει επαναληφθεί η διαδικασία μετάβασης στη δημοκρατία, κάτι που απαιτεί διάλογο μεταξύ των αντιπροσωπευτικών πολιτικών δυνάμεων με βάση τον οποίο θα απομονωθούν οι οπαδοί της βίας και θα διεξαχθούν ελεύθερες και πολυκομματικές βουλευτικές εκλογές.
<P>
Η Ευρωπαϊκή Ένωση πρέπει να βασίσει τη δράση της -και βεβαίως το Κοινοβούλιο τη γνωμοδότησή του- σε αυτήν την οδό, και όχι σε εκείνη του προτεινομένου ψηφίσματος, και να εργαστεί για την υπογραφή μιας συμφωνίας με την Αλγερία, που θα είναι επωφελής και για τα δύο μέρη, θα συμβάλλει στην επίλυση των κοινωνικοοικονομικών προβλημάτων αυτής της χώρας, για παράδειγμα της τρομερής ανεργίας των νέων, και θα προωθεί τον πλήρη σεβασμό των ανθρωπίνων δικαιωμάτων, ανδρών αλλά και γυναικών.
<P>
Είναι απαραίτητο να τεθεί τέλος στο δράμα της Αλγερίας ώστε να διασφαλιστεί η σταθερότητα στο Μαγκρέμπ και τη Μεσόγειο, και αυτό αποτελεί πρωταρχικό στόχο για τους Ευρωπαίους, και ακόμη περισσότερο για τις παράκτιες χώρες όπως η Ισπανία. Διότι, κυρία Πρόεδρε, θα ήταν τρομερό λάθος να μετατραπεί η ευρωπαϊκή δράση στην Αλγερία σε αποκλειστικά γαλλική υπόθεση. Η Γαλλία έχει πολιτικές ευθύνες, αλλά η πρώτη δέσμη παρεμβάσεων σε αυτήν τη συνεδρίαση κατέδειξε ότι εμείς οι υπόλοιποι έχουμε το δικαίωμα και κυρίως την υποχρέωση να παρέμβουμε.

<SPEAKER ID=178 LANGUAGE="FR" NAME="Stasi">
Κυρία Πρόεδρε, αυτό που διακυβεύεται σήμερα στην Αλγερία είναι η ασφάλεια των προσώπων, αλλά επίσης και η προστασία των ανθρωπίνων δικαιωμάτων και των θεμελιωδών ελευθεριών. Διακυβεύεται η ίδια η σταθερότητα στη Λεκάνη της Μεσογείου και το μέλλον της ευρωμεσογειακής πολιτικής. Η Ευρωπαϊκή Ενωση δεν θα πρέπει, επομένως, να παραμένει απαθής και ανήμπορη, να κρατά μια παθητική στάση μπροστά στα δραματικά γεγονότα που εκτυλίσσονται στη χώρα εκείνη.
<P>
Εχουμε πρώτα απ' όλα το χρέος να καταδικάσουμε τις πράξεις τυφλής βίας που διαπράττουν οι ισλαμιστές τρομοκράτες, τις καθημερινές σφαγές, τις εκρήξεις αυτοκινήτων στους δρόμους των πόλεων, τη συστηματική εξόντωση δημοσιογράφων, διανοουμένων και όλων όσοι δεν κάνουν άλλο έγκλημα από το να επιθυμούν να σκέφτονται ελεύθερα. Οφείλουμε όμως να καταδικάσουμε με το ίδιο σθένος και τις πράξεις βίας και τις παραβιάσεις των ανθρωπίνων δικαιωμάτων από μεριάς των κρατικών δυνάμεων ασφαλείας. Η νομιμότητα που απολαμβάνει η καθεστωτική εξουσία μετά τη διενέργεια των προεδρικών εκλογών σε καμία περίπτωση δεν νομιμοποιεί όλα τα μέσα στα οποία προσφεύγει. Ποτέ δεν πρέπει να απαντάμε στη βαρβαρότητα με περισσότερη βαρβαρότητα. Κατόπιν τούτου, εντούτοις, θα ήταν παρακινδυνευμένο να μπλέκει κανείς τις σκανδαλώδεις βιαιοπραγίες στις οποίες επιδίδονται οι δυνάμεις της εξουσίας, τις οποίες πρέπει να καταγγείλουμε, και τον εγκληματικό φανατισμό των ισλαμιστών.
<P>
Η σκανδαλώδης συμπεριφορά που εκδηλώνουν συχνά οι καθεστωτικές δυνάμεις επ' ουδενί λόγω δεν θα πρέπει να μας κάνει να είμαστε περισσότερο ευμενείς απέναντι στους ισλαμιστές τρομοκράτες.
<P>
Οφείλουμε επίσης να υποστηρίξουμε τους δημοκράτες. Είναι κάτι που έχουμε την τάση να το ξεχνάμε: στην Αλγερία υπάρχουν δημοκρατικοί άνθρωποι. Και είμαι βέβαιος πως αυτοί εκπροσωπούν την πλειοψηφία του αλγερινού λαού. Δυστυχώς, όμως, οι δημοκράτες αυτοί βρίσκονται διχασμένοι, πράγμα που τους καθιστά αδύναμους. Ολοι τους, ωστόσο, αγωνίζονται εξίσου θαρραλέα εναντίον των δυνάμεων της εξουσίας, θέτοντας σε κίνδυνο την ίδια τους τη ζωή, αλλά επίσης αγωνίζονται εναντίον των ισλαμιστών. Κατά συνέπεια, έχουμε χρέος να σταθούμε αλληλέγγυοι στο πλευρό τους και να τους παρέχουμε υποστήριξη. Οφείλουμε να παροτρύνουμε σθεναρά την αλγερινή κυβέρνηση να ξεκινήσει επιτέλους μια διαδικασία διαλόγου, δίχως υστεροβουλία, με όλους τους δημοκράτες της Αλγερίας και με το σύνολο των πολιτικών παραγόντων και ομάδων που απορρίπτουν την προσφυγή στη βία.
<P>
Τέλος, θα πρέπει να διατρανώσουμε την εμπιστοσύνη μας στον αλγερινό λαό. Σήμερα πολλοί Αλγερινοί αισθάνονται απόγνωση για την κατάσταση που επικρατεί στη χώρα τους. Δεν διαβλέπουν καμία διέξοδο στην οδυνηρή αυτή πορεία στην οποία οδεύει η χώρα τους. Εχουμε το χρέος να βοηθήσουμε τους Αλγερινούς να αποκτήσουν πίστη στην Αλγερία, να συνειδητοποιήσουν τα ατού της Αλγερίας, επειδή η Αλγερία διαθέτει πολλά ατού. Καταρχάς, η ποιότητα των ανθρώπων της -και προπαντός των γυναικών- που συχνά αγωνίζονται με αξιοθαύμαστο θάρρος.
<P>
Τον Μάιο του 1992, είχα μια μακρά συνομιλία με τον Πρόεδρο Boudiaf. Μου είχε τότε εκμυστηρευθεί το όραμά του να μετατρέψει την Αλγερία στην πρώτη μουσουλμανική χώρα η οποία, χωρίς καθόλου να απαρνηθεί και να αποποιηθεί το παρελθόν της και τις ρίζες της, θα γινόταν συγχρόνως μια δημοκρατική και μια κοσμική χώρα. Λίγες μέρες μετά, ο Πρόεδρος Boudiaf δολοφονήθηκε.
<P>
Φρονώ πως έχουμε χρέος να βοηθήσουμε τους Αλγερινούς να υιοθετήσουν το όραμα του κ. Boudiaf και να το κάνουν να γίνει πραγματικότητα.

<SPEAKER ID=179 LANGUAGE="ES" NAME="Izquierdo Rojo">
Κυρία Πρόεδρε, κύριε Προεδρεύοντα του Συμβουλίου, παρά τον κοινοβουλευτικό σεβασμό του οποίου είστε άξιοι και το ότι εκτιμώ τις καλές κοινοβουλευτικές ομιλίες -ομιλίες στομφώδεις, συγκινητικές ή και συναρπαστικές- που ακούσαμε εδώ απόψε σε αυτήν τη συζήτηση, με κάθε σεβασμό, πιστεύω ότι, στην Αλγερία σήμερα, δεν είναι αυτό το θέμα. Το θέμα είναι, ούτε λίγο ούτε πολύ, η πολιτική αποτελεσματικότητα. Το θέμα είναι ότι θέλουμε να βοηθήσουμε. Και πρέπει να σταθούμε ικανοί να μπορέσουμε να βοηθήσουμε προς τη σωστή κατεύθυνση.
<P>
Είναι βέβαιο ότι κατά το τελευταίο Ραμαζάνι σημειώθηκε άνοδος της βίας και της τρομοκρατίας. Και ενώπιον αυτού οφείλουμε να καταδικάσουμε το μακελειό -και το πράττουμε- και οφείλουμε επίσης να το καταπολεμήσουμε με όλα τα μέσα που διαθέτουμε. Οι επόμενες βουλευτικές εκλογές, κύριε Προεδρεύοντα του Συμβουλίου, πρέπει να αποτελέσουν πραγματικά ένα βήμα εμπρός, προς τη δημοκρατία και την ειρήνη. Και γι' αυτό, υποδεικνύω δύο κατευθύνσεις:
<P>
Η πρώτη αφορά τον πολιτικό ρόλο που πρέπει να διαδραματίσουν οι γυναίκες της Αλγερίας στο μέλλον. Πρέπει να καταβληθούν προσπάθειες προς την κατεύθυνση αυτή. Είναι εφικτό και θα είναι αποτελεσματικό. Οι γυναίκες της Αλγερίας πρέπει να πρωτοστατήσουν στην κοινωνία των πολιτών, στην πολιτική κοινωνία αυτής της χώρας. Και ο αλγερινός λαός θα είναι σύμφωνος με αυτό.
<P>
Και η δεύτερη, αφορά το ότι η Ευρωπαϊκή Ένωση, μαζί με την Αλγερία, πρέπει να συγκεντρώσει τις προσπάθειές της ώστε οι επικείμενες εκλογές να διαθέτουν τις ελάχιστες εγγυήσεις ασφάλειας και ελευθερίας.
<P>
Κατ' αυτόν τον τρόπο επιθυμούμε να γίνουν ενέργειες. Κύριε Προεδρεύοντα του Συμβουλίου, η πρόταση ψηφίσματος που πρόκειται να εγκρίνει το Ευρωπαϊκό Κοινοβούλιο επισημαίνει επίσης και κάποιες θετικές πτυχές, οι οποίες πρέπει να λαμβάνονται υπόψη. Από τις 11 Φεβρουαρίου, ο Πρόεδρος Ζερουάλ και οι εκπρόσωποι των διαφόρων πολιτικών δυνάμεων εργάζονται για αυτόν τον απαραίτητο διάλογο τον οποίο ζητούμε και εμείς, και αυτό αποτελεί ένα δείγμα το οποίο οφείλουμε να αναγνωρίσουμε ως θετικό.
<P>
Κατά δεύτερον, η αποστολή παρατηρητών στις επόμενες γενικές εκλογές αποτελεί επίσης θετικό δείγμα. Επιμένω ότι πρέπει να ενεργήσουμε με αποτελεσματικότητα. Ας το πράξουμε.

<SPEAKER ID=180 NAME="Patijn">
Κυρία Πρόεδρε, ευχαριστώ όλους τους ομιλήσαντες για την απερίφραστη και άνευ όρων καταδίκη του τρόμου και της τυφλής βίας. Και εννοώ τη μεγάλη πλειοψηφία των ομιλητών, οι οποίοι τάχθηκαν υπέρ της συνέχισης της συνεργασίας με την Αλγερία και θα ήθελα για άλλη μία φορά να το υπογραμμίσω. Οι λαοί της Ευρωπαϊκής Ένωσης και της Αλγερίας είναι καταδικασμένοι σε συνεργασία. Και αυτό για γεωγραφικούς, ιστορικούς, κοινωνικούς και ανθρωπιστικούς λόγους. Και αυτό το πράττουμε, εμείς από την πλευρά της Ευρώπης, με πλήρη σεβασμό των πολιτισμικών και θρησκευτικών παραδόσεων των βορειοαφρικανών συνανθρώπων μας, απορρίπτοντας απόλυτα τη φονταμενταλιστική κατάχρηση αυτών των παραδόσεων. Το Συμβούλιο εξακολουθεί να είναι διαθέσιμο να συνεργασθεί με τη σημερινή αλγερινή κυβέρνηση για όσο χρόνο είμαστε πεπεισμένοι ότι η εν λόγω κυβέρνηση εργάζεται για την αποκατάσταση των δημοκρατικών θεσμών και τον καλύτερο σεβασμό των ανθρωπίνων δικαιωμάτων. Γι'αυτό το λόγο, καλούμε την κυβέρνηση να πραγματοποιήσει τις εκλογές το 1997 και αυτές να είναι ανοιχτές και ελεύθερες. Από την πλευρά μας, επαναλαμβάνω για άλλη μία φορά ότι η Ευρωπαϊκή Ένωση, στο πλαίσιο της μεσογειακής πολιτικής της, καθώς και στο πλαίσιο της διμερούς συμφωνίας για συνεργασία, είναι διατεθειμένη να συμβάλει, κατά διαρθρωτικό και διαρκή τρόπο, στην κοινωνική και οικονομική ανάπτυξη του αλγερινού λαού.

<SPEAKER ID=181 NAME="Πρόεδρος">
Eυχαριστώ πολύ, κύριε Πρόεδρε του Συμβουλίου.
<P>
Σας ανακοινώνω ότι, σύμφωνα με το άρθρο 37 παράγραφος 2 του Kανονισμού, έλαβα έξι προτάσεις ψηφίσματος.
<P>
H συζήτηση έληξε.
<P>
H ψηφοφορία θα διεξαχθεί αύριο, στις 12.00 το μεσημέρι.

<CHAPTER ID=12>
Ωρα των Ερωτήσεων (Συμβούλιο)
<SPEAKER ID=182 NAME="Πρόεδρος">
Η ημερήσια διάταξη προβλέπει την 'Ωρα των Ερωτήσεων (Β4-0001/97). Θα εξετάσουμε τις ερωτήσεις που απευθύνονται στο Συμβούλιο.

<SPEAKER ID=183 NAME="Πρόεδρος">
Ερώτηση αριθ. 1, του κ. Wayne David (H-1026/96):
<P>
Θέμα: Μεταχείριση της Sonia Esmeralda Gomez Guevara και της Carmen Velasquez από την αστυνομία
<P>
Γνωρίζει το Ευρωπαϊκό Συμβούλιο τις ειδησεογραφικές πληροφορίες της Διεθνούς Αμνηστίας που αφορούν δύο κορίτσια από τη Γουατεμάλα, τη Sonia Esmeralda Gomez Guevara και την Carmen Velasquez;
<P>
Σύμφωνα με τις πληροφορίες τα δύο κορίτσια συνελήφθησαν στη 18η οδό της Πόλης της Γουατεμάλας κατηγορούμενα από τρεις άνδρες εν στολή ότι είναι παιδιά του δρόμου. Οι άνδρες προφανώς απείλησαν τα κορίτσια λέγοντάς τους ότι θα συλληφθούν για κατοχή μαριχουάνας εάν δεν τους ακολουθήσουν στο αστυνομικό τμήμα. Κατά τη διαδρομή τα κορίτσια παρασύρθηκαν σε ένα απόμερο στενό και σύμφωνα με τους ισχυρισμούς δύο από τους τρεις άνδρες βίασαν τη Sonia.
<P>
Έως σήμερα δεν έχουν απαντήσει στις επιστολές μου ούτε ο Πρόεδρος της Γουατεμάλας ούτε η Πρεσβεία της Γουατεμάλας. Προτίθεται το Ευρωπαϊκό Συμβούλιο να πληροφορήσει το Ευρωπαϊκό Κοινοβούλιο πώς σκοπεύει να ασκήσει πίεση στην κυβέρνηση της Γουατεμάλας ειδικότερα στο θέμα των παιδιών του δρόμου και γενικότερα στο θέμα των ανθρωπίνων δικαιωμάτων.

<SPEAKER ID=184 NAME="Patijn">
Όσον αφορά το ερώτημα που έθεσε ο κ. Wayne David σχετικά με τη μεταχείριση εκ μέρους της αστυνομίας των Sonia Esmeralda Gomez Guevara και Carmen Velasquez, θα ήθελα να κάνω τις παρακάτω παρατηρήσεις. Το Συμβούλιο δεν πραγματοποίησε διαπραγματεύσεις, όπως δήλωσε ο αγαπητός ευρωβουλευτής. Όπως αυτός γνωρίζει, η Ένωση επιδεικνύει ιδιαίτερο ενδιαφέρον για το σεβασμό των ανθρωπίνων δικαιωμάτων και των θεμελιωδών ελευθεριών. Βάσει της ανανέωσης του διαλόγου του San Josι, στον οποίο λαμβάνει μέρος και η Γουατεμάλα, η προώθηση του σεβασμού των ανθρωπίνων δικαιωμάτων, συμπεριλαμβανομένου και του θέματος των παιδιών του δρόμου, θεωρήθηκε ως βασικός στόχος, ο οποίος αποτελεί προτεραιότητα στις σχέσεις της Ευρωπαϊκής Ένωσης με τις χώρες της Κεντρικής Αμερικής. Αυτό άλλωστε καταδεικνύεται και από το γεγονός ότι το αναπτυξιακό πρόγραμμα συνεργασίας της Ευρωπαϊκής Ένωσης και των κρατών μελών της στη Γουατεμάλα έχει ως βασικό στόχο την προώθηση του σεβασμού των ανθρωπίνων δικαιωμάτων, καθώς και την παροχή πληροφόρησης και κατάρτισης σχετικά με τα ανθρώπινα δικαιώματα.

<SPEAKER ID=185 LANGUAGE="EN" NAME="David">
Ευχαριστώ πραγματικά τον Προεδρεύοντα για την ενθαρρυντική απάντησή του. Αναρωτιέμαι, ωστόσο, αν θα μπορούσα να τον πιέσω λίγο ακόμη και να τον ρωτήσω αν θα δήλωνε κατηγορηματικά ότι η Ευρωπαϊκή Ένωση θα εξετάσει το ενδεχόμενο της διακοπής της χρηματικής αναπτυξιακής βοήθειας, εκτός αν υπάρξει γενική βελτίωση στο θέμα των ανθρώπινων δικαιωμάτων.
<P>
Δεύτερον, θα ήθελα να ρωτήσω αν το Συμβούλιο πρόκειται να προβεί σε οποιεσδήποτε δηλώσεις αναφορικά με τη συγκεκριμένη περίπτωση που αναφέρω στην ερώτησή μου.

<SPEAKER ID=186 LANGUAGE="NL" NAME="Patijn">
Διερωτώμαι κατά πόσο, εξαιτίας των πρόσφατων πολιτικών εξελίξεων στη Γουατεμάλα, καλείται η Ευρωπαϊκή Ένωση, τώρα σ'αυτές τις δύσκολες πολιτικές καταστάσεις, να αποκαταστήσει την τάξη. Θυμάμαι ότι πολύ πρόσφατα αναλήφθηκε μία σημαντική διαδικασία πολιτικής συμφιλίωσης, κάτι που αποτελεί απόλυτη προϋπόθεση για την πλήρη αποκατάσταση των δημοκρατικών θεσμών και επίσης τον ορθό σεβασμό των ανθρωπίνων δικαιωμάτων, συμπεριλαμβανομένων και των δικαιωμάτων των παιδιών του δρόμου και, ως εκ τούτου, υπάρχουν ελάχιστοι λόγοι για να πράξει η Ευρωπαϊκή Ένωση κάτι επί του παρόντος. Εντούτοις, στο πλαίσιο του διαλόγου του San Josι, ο οποίος θα επαναληφθεί σε μερικές εβδομάδες, πρόκειται να θέσουμε με τον κατάλληλο τρόπο, αυτό το ιδιαίτερο πρόβλημα.

<SPEAKER ID=187 NAME="Πρόεδρος">
Ερώτηση αριθ. 2, του κ. Felipe Camisσn Asensio (H-1029/96):
<P>
Θέμα: Αυτοματοποιημένες πολυγλωσσικές υπηρεσίες
<P>
Σε ποιές ενέργειες προτίθεται να προβεί το Συμβούλιο σχετικά με την προώθηση των αυτοματοποιημένων ηλεκτρονικών πολυγλωσσικών υπηρεσιών, ώστε να ενθαρρυνθεί η γλωσσική πολυμέρεια στην Ευρωπαϊκή Ένωση;

<SPEAKER ID=188 NAME="Patijn">
Το Συμβούλιο, στις 21 Νοεμβρίου 1996, ανέλαβε ένα πολυετές πρόγραμμα για την προώθηση της γλωσσικής πολυμορφίας στην κοινωνία των πληροφοριών στην Ευρωπαϊκή Ένωση, το οποίο ανταποκρίνεται απόλυτα στις ανησυχίες του αγαπητού ευρωβουλευτή. Το εν λόγω πρόγραμμα, το οποίο έχει ήδη αρχίσει και για το οποίο έχουν διατεθεί 15 εκατ. ECU για τα τρία χρόνια ισχύος του, έχει τους ακόλουθους στόχους: κατά πρώτον, την προώθηση της χρησιμοποίησης τεχνολογιών, βοηθητικών μέσων και μεθόδων, οι οποίες μειώνουν το κόστος της επικοινωνίας μεταξύ γλωσσών και της ανάπτυξης πολυγλώσσων υπηρεσιών. Δεύτερος στόχος: η προώθηση της ανάπτυξης του τομέα εκμάθησης γλωσσών. Τρίτος στόχος: η ενθάρρυνση της ανάπτυξης πολυγλώσσων υπηρεσιών. Η Επιτροπή είναι επιφορτισμένη με την ανάπτυξη του προγράμματος, καθώς και για το συντονισμό του με τα λοιπά κοινοτικά προγράμματα.

<SPEAKER ID=189 LANGUAGE="ES" NAME="Camisσn Asensio">
Χαίρομαι που διαπιστώνω ότι το Συμβούλιο είναι αποφασισμένο να τονώσει όλες τις δραστηριότητες που θα ευνοήσουν τη χρησιμοποίηση όλων των γλωσσών του στις ηλεκτρονικές επικοινωνίες, αν και είναι απαραίτητο, κύριε Προεδρεύοντα του Συμβουλίου, να σας υπενθυμίσω ότι βρισκόμαστε μπροστά σε μια επείγουσα επιχείρηση που πρέπει να ολοκληρωθεί ακόμη και πριν από τα τέσσερα χρόνια που ανακοινώνετε, αν είναι δυνατόν. Διότι δεν φαίνεται λογικό να συνεχιστεί η σημερινή κατάσταση, όπου το μεγαλύτερο μέρος ή το σύνολο των τηλεματικών υπηρεσιών πληροφόρησης προσφέρονται αποκλειστικά στα αγγλικά. Διότι με αυτό θίγεται η γλωσσική πολυμορφία της Ένωσης, και παρεμποδίζονται οι αντίστοιχες βιομηχανίες της που ασχολούνται με τη γλώσσα, και είναι τόσο σημαντικές. Το Συμβούλιο μας λέει σήμερα ότι χορηγήθηκε ένας προϋπολογισμός 15 εκατομμυρίων Ecu για την προώθηση ενός προγράμματος γλωσσικής πολυμορφίας στην Ένωση. Δεν είναι πολύ, κύριε Προεδρεύοντα του Συμβουλίου, πρέπει όμως να ξεκινήσουμε από κάτι.
<P>
Διαπιστώνω ότι πράγματι αναφέρετε μια σειρά στόχων -όλοι σημαντικοί- μεταξύ των οποίων βεβαίως και εκείνον της απασχόλησης. Θα ήθελα όμως να επιστήσω την προσοχή στο γεγονός ότι, εκτός αυτού, θα πρέπει επίσης να ληφθεί υπόψη ότι θα ήταν σημαντικό να διευκολυνθεί η πρόσβαση των ΜΜΕ σε αυτού του είδους τις υπηρεσίες και να μειωθεί το κόστος μετατροπής.
<P>
Ολοκληρώνω, κύριε Πρόεδρε, λέγοντας ότι όλα αυτά είναι απαραίτητα διότι, δυστυχώς, ο στόχος της ενιαίας γλώσσας δεν βρίσκεται τόσο κοντά όπως ο στόχος του ενιαίου νομίσματος.

<SPEAKER ID=190 LANGUAGE="NL" NAME="Patijn">
Ευχαριστώ τον αγαπητό ευρωβουλευτή για την ενθάρρυνσή του. Προερχόμενος από μία γλωσσική περιοχή 22 εκατ. ατόμων, λίγο μικρότερη από τη δική σας γλωσσική περιοχή, καταλαβαίνω απόλυτα τη θέση σας και πρόκειται να μεταφέρω την παρατήρησή σας στο Συμβούλιο και στην Επιτροπή, έτσι ώστε να εξετασθεί εάν είναι δυνατόν, κατά τη διάρκεια ισχύος του εν λόγω προγράμματος, να υπάρξουν κάποιες ειδικές επικεντρώσεις.

<SPEAKER ID=191 NAME="Πρόεδρος">
Ερώτηση αριθ. 3, του κ. Μιχαήλ Παπαγιαννάκη (H-1030/96):
<P>
Θέμα: Κριτήρια σύγκλισης και αμυντικές δαπάνες
<P>
Ιδιαίτερο ενδιαφέρον παρουσιάζουν οι συζητήσεις και τα σχόλια που αναπτύσσονται τελευταία σχετικά με τα «κριτήρια» της Συνθήκης για την είσοδο της κάθε χώρας μέλους στην ΟΝΕ. Όλο και πιο συχνά γίνεται λόγος από πολλές πλευρές, λιγότερο ή περισσότερο επίσημες, για «πολιτική ερμηνεία» της προσέγγισης κάθε χώρας προς αυτά τα κριτήρια, ενώ το περιεχόμενο του χαρακτηρισμού «πολιτική ερμηνεία» ποικίλλει κατά περίπτωση. Το Συμβούλιο είχε ήδη διαμορφώσει κάποια, κατά το δυνατόν ενιαία, αντίληψη για το θέμα. Θα ήταν π.χ. δυνατόν να περιληφθεί σε μιαν τέτοια «πολιτική» συζήτηση και ερμηνεία το δυσανάλογο βάρος των αμυντικών δαπανών μιας χώρας (που δεν γίνονται για τη λύση οικονομικών προβλημάτων) αν π.χ. το ποσοστό αυτών των δαπανών στο ΑΕΠ βρίσκεται πάνω από το μέσο ποσοστό των άλλων χωρών μελών, ώστε τουλάχιστον το υπερβάλλον τμήμα να μην λαμβάνεται υπόψιν στην «πολιτική» αξιολόγηση της πορείας αυτής της χώρας προς την ΟΝΕ;

<SPEAKER ID=192 NAME="Patijn">
Θα ήθελα να απαντήσω στο ερώτημα του αγαπητού ευρωβουλευτή κ. Παπαγιαννάκη ως εξής. Όσον αφορά τη δυνατότητα, την οποία έθεσε ο αγαπητός ευρωβουλευτής στο ερώτημά του, θα ήθελα να υπενθυμίσω ότι οι ισχύοντες κανόνες για την ΟΝΕ, δηλαδή τα κριτήρια σύγκλισης δεν αφήνουν καμία - απολύτως καμία - ασάφεια. Οι δαπάνες για την άμυνα, όπως ακριβώς και άλλες δημόσιες δαπάνες, εντάσσονται στους υπολογισμούς όσον αφορά το ανώτατο όριο του 3 % επί του μικτού εθνικού προϊόντος σε κάθε κράτος μέλος, η υπέρβαση του οποίου θα μπορούσε να προκαλέσει την άρνηση για την ένταξη στην τρίτη φάση της ΟΝΕ.

<SPEAKER ID=193 NAME="Παπαγιαννάκης">
Κύριε Πρόεδρε, δεν ξέρω αν κατάλαβα καλά την απάντηση του Προεδρεύοντος. Προφανώς οι στρατιωτικές δαπάνες είναι δημόσιες δαπάνες. Δεν υπάρχει κανένα θέμα. Στο Δουβλίνο, ωστόσο, συζητήθηκε το εξής ζήτημα: ότι θα μπορεί να είναι αντικείμενο συζήτησης το αν ξεπερνιέται το 3 % και αν επιτρέπεται αυτό, εφόσον υπάρχουν λόγοι εξαιρετικοί και ανεξάρτητοι από τη θέληση του κράτους μέλους. Θα ομολογήσει κανείς ότι υπάρχουν περιπτώσεις που έκτακτες στρατιωτικές δαπάνες μπορούν να είναι και εξαιρετικές και ανεξάρτητες από τη θέληση του κράτους μέλους, ιδίως όταν οφείλονται σε -διεθνώς απαγορευμένες, εξάλλου- απειλές χρήσης βίας. Το ερώτημα λοιπόν που έθεσα στον κύριο Προεδρεύοντα είναι κατά πόσο σε μια τέτοια περίπτωση θα είναι δυνατόν να θεωρηθούν αυτού του τύπου οι δαπάνες ως λόγος υπέρβασης του 3 %.

<SPEAKER ID=194 LANGUAGE="NL" NAME="Patijn">
Βρίσκω το όλο ερώτημα του αγαπητού ευρωβουλευτή υποθετικό. Κατ'αρχήν, πιστεύω ότι για την ορθή εφαρμογή των κριτηρίων σύγκλισης της Οικονομικής και Νομισματικής Ένωσης είναι ιδιαίτερα δύσκολο να γίνει διάκριση μεταξύ των κατηγοριών δαπανών; οι δαπάνες είναι δαπάνες. Εξαιρετικοί λόγοι, προερχόμενοι από το εξωτερικό, έχουν σχέση με τις ιδιαίτερες οικονομικές καταστάσεις και όχι τόσο με τις εξωτερικές απειλές. Αυτό το διαπιστώνω και στην ίδια τη χώρα μου. Περίπου η μισή χώρα βρίσκεται κάτω από την επιφάνεια της θάλασσας. Εντούτοις, δεν ζητώ, για το ιδιαίτερα υψηλό κόστος άντλησης αυτών των υδάτων, ιδιαίτερη μεταχείριση όσον αφορά τα κριτήρια σύγκλισης.

<SPEAKER ID=195 NAME="Πρόεδρος">
Ερώτηση αριθ. 4, της κ. Anne McIntosh (H-1033/96):
<P>
Θέμα: Μέτρα της Ευρωπαϊκής Ένωσης για την καταπολέμηση της παιδεραστίας
<P>
Θα μπορούσε μήπως το Συμβούλιο να αναφέρει συνοπτικά τα μέτρα που προτίθεται να λάβει ώστε να εξασφαλισθεί μία κοινή προσέγγιση της Ευρωπαϊκής Ένωσης σε ό, τι αφορά την αντιμετώπιση της σεξουαλικής εκμετάλλευσης παιδιών, και εάν στα μέτρα αυτά περιλαμβάνονται και προβλέψεις για την εξασφάλιση της δικαστικής συνεργασίας μεταξύ των κρατών μελών στον τομέα αυτό;
<P>
Λαμβάνοντας υπόψη την απόφαση του Συμβουλίου να συμφωνήσει στην ανάληψη κοινής δράσεως σε ό, τι αφορά την καταπολέμηση της παιδεραστίας, θα μπορούσε μήπως το Συμβούλιο να δώσει περαιτέρω στοιχεία σχετικά με το πολυετές πρόγραμμα (1996-2000) για την κατάρτιση και τις ανταλλαγές των προσώπων που ασχολούνται με την καταπολέμηση της παιδεραστίας; Πώς θεωρεί το Συμβούλιο ότι θα χρησιμοποιηθούν οι πόροι του ειδικού για τον σκοπό αυτό προϋπολογισμού;

<SPEAKER ID=196 NAME="Patijn">
Η κυρία McIntosh έθεσε ένα πολύ σημαντικό ερώτημα και σ'αυτό θα ήθελα να απαντήσω, εξ ονόματος του Συμβουλίου, ως εξής: το Ευρωπαϊκό Συμβούλιο στο Δουβλίνο εξέφρασε τον αποτροπιασμό του για τη σεξουαλική κακοποίηση των παιδιών και το εμπόριο ανθρώπων και ανέλαβε τη δέσμευση να προβεί στις κατάλληλες ενέργειες. Το Ευρωπαϊκό Συμβούλιο ζήτησε από το Συμβούλιο και την Επιτροπή να εφαρμόσει με τον κατάλληλο τρόπο τα μέτρα, τα οποία συμφωνήθηκαν κατά τη διάρκεια της ιρλανδικής Προεδρίας, και να προβεί στα επόμενα απαιτούμενα βήματα. Σύμφωνα με τις απαντήσεις του Συμβουλίου σε ερωτήσεις άλλων ευρωβουλευτών, τα εν λόγω μέτρα, εκ των οποίων ορισμένα δεν έχουν λάβει ακόμη επίσημη μορφή, αφορούν τη βελτίωση της αστυνομικής και δικαστικής συνεργασίας και σχετίζονται με την κατάρτιση. Συγκεκριμένα, πρόκειται για τα ακόλουθα μέτρα. Κατά πρώτον, πρόκειται για μία πρόταση της ιρλανδικής Προεδρίας για τη συμπερίληψη του εμπορίου ανθρώπων στις αρμοδιότητες της μονάδος του Europol. Κατά δεύτερον, πρόκειται για μία βελγική πρόταση για την εκπόνηση ενός προγράμματος για τις ανταλλαγές και την κατάρτιση ατόμων, τα οποία είναι αρμόδια για την καταπολέμηση του εμπορίου ανθρώπων. Αυτό είναι το αποκαλούμενο πρόγραμμα STOP. Σ'αυτό πρόκειται να διατεθεί προϋπολογισμός 6, 5 εκατ. ECU. Κατά τρίτον, πρόκειται για μία πρόταση, μεταξύ άλλων, και της βελγικής αντιπροσωπείας για την κατάρτιση ενός καταλόγου των επιστημονικών και εξειδικευμένων ιδρυμάτων όσον αφορά την καταπολέμηση, μεταξύ άλλων, του εμπορίου ανθρώπων. Κατά τέταρτον, πρόκειται για μία βελγική πρόταση για την επεξεργασία κοινοτικής προσέγγισης για τον ορισμό της σεξουαλικής κακοποίησης των παιδιών και του εμπορίου των ατόμων, καθώς και για τη λήψη μέτρων για τη συνεργασία μεταξύ των κρατών μελών. Το Συμβούλιο δίδει ιδιαίτερη σημασία στον ταχύ και ορθό χειρισμό αυτών των θεμάτων και για την ολλανδική Προεδρία αυτά αποτελούν υψηλές προτεραιότητες.

<SPEAKER ID=197 LANGUAGE="EN" NAME="McIntosh">
Ευχαριστώ τον Προεδρεύοντα για την απάντησή του. Ο προβληματισμός μου έχει να κάνει με το ότι τώρα, το 1997, βρισκόμαστε κοντά στα μισά του πολυετούς προγράμματος και θα ήταν ευκολότερο για μας, ως Ευρωπαϊκό Κοινοβούλιο, να το εποπτεύσουμε αν γνωρίζαμε με περισσότερες λεπτομέρειες τα μέτρα αυτά, όπως έχουν συμφωνηθεί.
<P>
Ο Προεδρεύων αναφέρθηκε στο έργο της απερχόμενης ιρλανδικής προεδρίας. Θα μπορούσε, όμως, να μας ανακοινώσει τις προτεραιότητες της δικής του θητείας; Ο Ιρλανδός ομόλογός του, για παράδειγμα, ενδιαφέρθηκε ιδιαίτερα για την οδική ασφάλεια και πρότεινε μέτρα που θα έκαναν τους δρόμους ασφαλείς και για τα παιδιά και για τους ενήλικες. Χαιρετίζω ιδιαίτερα τη συνεργασία που θα υπάρξει ανάμεσα στην αστυνομία και στα δικαστήρια, με έμφαση στην εκπαίδευση. Ανησυχώ ιδιαίτερα για την πορνογραφία και τους παιδεραστές στο Internet. Αν, για παράδειγμα, πρόκειται να καταρτιστεί ποτέ εθνικό μητρώο με τα ονόματα γνωστών παιδεραστών σε κάποιο κράτος μέλος, το μητρώο αυτό θα κοινοποιηθεί και στις αρχές των υπόλοιπων κρατών μελών;

<SPEAKER ID=198 LANGUAGE="NL" NAME="Patijn">
Θα ήθελα να συμπληρώσω, κατά κάποιο τρόπο, αυτά που είπε ο αγαπητός ευρωβουλευτής. Ο λογότυπος της ιρλανδικής Προεδρίας δεν ήταν μόνο safe streets αλλά επίσης και sound money . Σημείωσα αυτά τα οποία εξέθεσε. Δεν θα ήθελα να είμαι ανακριβής, γιατί δεν μπορώ να απαντήσω αυτή τη στιγμή συγκεκριμένα, αλλά θα θέσω το ερώτημα στο Συμβούλιο, και συγκεκριμένα στο τμήμα που ασχολείται με τις υποθέσεις δικαιοσύνης και εσωτερικών, και θα σας απαντήσω αργότερα είτε γραπτώς είτε προφορικώς σε μία συνεδρίαση με την Επιτροπή Δικαστικών Υποθέσεων σχετικά με την πρόοδο της εκπόνησης του προγράμματος εργασίας.

<SPEAKER ID=199 LANGUAGE="EN" NAME="Stewart-Clark, Sir Jack">
Θα ήθελα να επανέλθω στο ζήτημα του Internet. Είμαι βέβαιος πως ο υπουργός θα συμφωνήσει μαζί μου ότι το Internet βρίσκεται ακόμη σε εμβρυακή κατάσταση. Γνωρίζουμε ότι το χρησιμοποιούν οι παιδεραστές. Συμφωνεί ο Προεδρεύων ότι αυτή είναι η ιδανική στιγμή να θεσπιστεί ένας κώδικας συμπεριφοράς της Ευρωπαϊκής Ένωσης αλλά και ολόκληρου του κόσμου που να παρέχει τη δυνατότητα υποχρεωτικού αποκλεισμού των πηγών εκείνων που επιτρέπουν στο υλικό των παιδεραστών να περνάει στο Internet; Είναι ευκαιρία την οποία πρέπει πραγματικά να αξιοποιήσουμε και ελπίζω ο κύριος υπουργός να είναι σε θέση να μας δώσει κάποιες σχετικές εγγυήσεις.

<SPEAKER ID=200 LANGUAGE="NL" NAME="Patijn">
Συμμερίζομαι το ενδιαφέρον που εξέφρασε ο αγαπητός ευρωβουλευτής για την ορθή αντιμετώπιση της κατάχρησης του Internet, και συγκεκριμένα όσον αφορά τη σεξουαλική κακοποίηση των παιδιών και την παιδοφιλία. Επί του παρόντος, το Συμβούλιο των Υπουργών Δικαιοσύνης και Εσωτερικών Υποθέσεων, καθώς και το Συμβούλιο των Υπουργών Επικοινωνίας εργάζονται επ'αυτού. Εν προκειμένω, πρόκειται κυρίως για την καταπολέμηση της κατάχρησης, μέσω επαρκών εθνικών και διεθνών συμφωνιών και μέτρων, αλλά παράλληλα και για την αποφυγή της κατάτμησης του τεράστιου οικονομικού δυναμικού του Internet, εξαιτίας μίας πλειάδας ασυντόνιστων εθνικών μέτρων.

<SPEAKER ID=201 NAME="Πρόεδρος">
Ερώτηση αριθ. 5, της κ. Ειρήνης Λαμπράκη (H-1036/96):
<P>
Θέμα: Πρόβλεψη κοινοτικής δράσης για αντιμετώπιση έκτακτων καταστάσεων
<P>
Είναι γνωστό ότι η γεωργική παραγωγή εξαρτάται άμεσα από τις καιρικές συνθήκες και μια σειρά άλλους απρόβλεπτους παράγοντες.
<P>
Η αποτελεσματική αντιμετώπιση όμως των προβλημάτων που κατά καιρούς ανακύπτουν είτε από θεομηνίες είτε από άλλες αιτίες, όπως πρόσφατα η περίπτωση της Σ.Ε.Β., προσκρούει πολλές φορές στην έλλειψη πρόβλεψης των απαραιτήτων κονδυλίων στον προϋπολογισμό.
<P>
Ερωτάται το Συμβούλιο εάν πιστεύει ότι πρέπει να δημιουργηθεί ένας μηχανισμός αντιμετώπισης παρομοίων εκτάκτων καταστάσεων και πώς βλέπει την πρόβλεψη κοινοτικής δράσης με τη δημιουργία συγκεκριμένης γραμμής στον προϋπολογισμό;

<SPEAKER ID=202 NAME="Patijn">
Όσον αφορά την ερώτηση της κ. Λαμπράκη, θα ήθελα κατ'αρχήν να αναφέρω ότι ο προϋπολογισμός της Ευρωπαϊκής Κοινότητας περιλαμβάνει μία σειρά θέσεων, βάσει των οποίων χορηγείται βοήθεια στα θύματα καταστροφών. Πρόκειται μεταξύ άλλων για τη θέση Β 4/3400, η οποία ονομάζεται έκτακτη βοήθεια σε θύματα καταστροφών στην Κοινότητα. Πρόκειται επίσης και για όλες τις θέσεις του τίτλου Β 5.2, οι οποίες εξασφαλίζουν τη χρηματοδότηση της επιχορήγησης των επιτοκίων για δάνεια, σε περίπτωση φυσικών καταστροφών στο εσωτερικό της Κοινότητας, και από τις οποίες χορηγήθηκε βοήθεια στα θύματα των σεισμών στην Ιταλία το Νοέμβριο του 1980 και στην Ελλάδα το Μάρτιο του 1981 και το Σεπτέμβριο του 1986, καθώς και στην περίπτωση του κυκλώνα στη Μαδέρα το 1993. Επίσης, έχουμε και τον τίτλο Β 7.2, ο οποίος αφορά τη χορήγηση επισιτιστικής και ανθρωπιστικής βοήθειας σε ομάδες πληθυσμών στις αναπτυσσόμενες χώρες, σε περίπτωση που αυτές είναι θύματα φυσικών καταστροφών ή σοβαρών κρίσεων.
<P>
Γενικά ορίζεται στη Συνθήκη ότι είναι καθήκον της Επιτροπής η κατάρτιση του προϋπολογισμού και των θέσεων του προϋπολογισμού, κατά τρόπο ώστε να καλύπτονται οι προβλεπόμενες ανάγκες.
<P>
Κατά δεύτερον, η πρόσφατη κρίση της BSE κατέδειξε ότι η Κοινότητα είναι σε θέση, κατά εύκαμπτο τρόπο, να βρίσκει τα απαιτούμενα μέσα για να αντιμετωπίσει δραματικές και απρόβλεπτες καταστάσεις, οι οποίες δεν εμπίπτουν στην κατηγορία των φυσικών καταστροφών. Βάσει των υφιστάμενων διατάξεων και πρακτικών, φαίνεται ότι είναι δυνατόν να αντιμετωπισθούν κρίσεις, όπως η κρίση της BSE. Ως εκ τούτου, φαίνεται ότι δεν χρειάζεται να υπάρχουν μονίμως διαθέσιμα ποσά για ενδεχόμενες και μη προβλεπόμενες καταστάσεις ανάγκης.

<SPEAKER ID=203 NAME="Λαμπράκη">
Κύριε Πρόεδρε, θα συμφωνούσα με τον κύριο Υπουργό εάν δεν είχα ψάξει τις γραμμές που ανέφερε.
<P>
Η γραμμή Β4, κύριε Υπουργέ, δεν έχει ούτε ένα ECU. Ο τίτλος Β5 που αναφέρατε αφορά συγκεκριμένες περιπτώσεις φυσικών καταστροφών, όπως σεισμών, που συνέβησαν στο παρελθόν. Δεν υφίσταται σήμερα. Ο δε τίτλος Β7 προβλέπει βοήθεια της Ευρωπαϊκής 'Ενωσης, όχι προς τις χώρες μέλη της Ευρωπαϊκής 'Ενωσης, αλλά προς τρίτες χώρες. Λοιπόν αυτές οι 3 γραμμές που αναφέρατε δεν καλύπτουν την ερώτησή μου.
<P>
Είπατε, όμως, πως στην περίπτωση της κρίσης της ΣΕΒ βρήκαμε, πράγματι, δυνατότητα να καλύψουμε τα μεγάλα οικονομικά προβλήματα που δημιουργήθηκαν από την εγκεφαλοπάθεια. Τα βρήκαμε, όμως, κύριε Υπουργέ, σε βάρος άλλων γραμμών, δηλαδή αγρότες άλλων χωρών της Ευρωπαϊκής 'Ενωσης στερήθηκαν για να μπορέσουμε να καλύψουμε τους κτηνοτρόφους της Μεγάλης Βρετανίας. Σωστά καλύφθηκαν οι κτηνοτρόφοι της Μεγάλης Βρετανίας, αλλά δεν θα έπρεπε να δίδεται αυτή η βοήθεια σε βάρος άλλων κτηνοτρόφων ή γεωργών των χωρών μας. Για τον λόγο αυτό πιστεύω ότι με αυτό το 1 δις ECU του αποθεματικού -είναι αποθεματικό σήμερα, είναι για τις ανάγκες της γεωργίας, κύριε Υπουργέ, και το έχουμε βάλει στο αποθεματικό- μπορούμε στα πλαίσια του ΕΓΤΠΕ να δημιουργήσουμε ένα ταμείο στην αρμοδιότητα όχι της Επιτροπής αλλά του Συμβουλίου, που θα καλύπτει περιπτώσεις σαν την ΣΕΒ, αλλά και άλλες γεωργικές καταστροφές σ'όλες τις χώρες της Ευρωπαϊκής 'Ενωσης.

<SPEAKER ID=204 LANGUAGE="NL" NAME="Patijn">
Κατανοώ την επιχειρηματολογία της αγαπητής ευρωβουλευτού, αλλά ελπίζω ότι είμαστε σύμφωνοι, τουλάχιστον, όσον αφορά μία σειρά σημείων εκκίνησης. Κατά πρώτον, εργαζόμεθα στο Συμβούλιο για την κατάρτιση του προϋπολογισμού, και μ'αυτό μπορεί είτε να συμφωνείτε είτε όχι, κατά τρόπο ιδιαίτερα αυστηρό, στο πλαίσιο των οικονομικών προοπτικών και των δημοσιονομικών βάσεων, τις οποίες συζητούμε. Εάν ζητείτε τη διάθεση ενός μεγάλου ποσού για τις γενικές απρόβλεπτες ανάγκες, τότε αναπόφευκτα αυτό θα εκπέσει από τις νόμιμες και προβλεπόμενες δαπάνες του προϋπολογισμού. Και τότε, οι οικονομίες θα πρέπει να υπολογιστούν εξ αρχής. Αυτό που, πράγματι, φαίνεται είναι ότι σε έναν ετήσιο προϋπολογισμό 70 δισεκατ. ECU περίπου παρατηρείται ότι σε κάποιες περιπτώσεις γίνεται ανεπαρκής χρήση των μέσων που διατίθενται και, στην πράξη, αυτά μπορούν να χρησιμοποιηθούν για να καλύψουν τις ιδιαίτερες και μη προβλέψιμες καταστάσεις κρίσεως, όπως, μεταξύ άλλων, της κρίσης της BSE. Μου φαίνεται ότι δεν είναι πραγματικά φρόνιμο, στα πλαίσια μίας δημοσιονομικής πολιτικής, να προβλέπει κανείς εξ αρχής ένα μεγάλο ποσό για απρόβλεπτες ανάγκες και να χρειάζεται εξ αρχής να περιορίζονται τα κονδύλια τα οποία έχουν προτεραιότητα.

<SPEAKER ID=205 NAME="Πρόεδρος">
Δεδομένου ότι ο συντάκτης της δεν είναι παρών, η ερώτηση αριθ. 6 καταπίπτει.
<P>
Ερώτηση αριθ. 7, του κ. Jonas Sjφstedt (H-0057/97):
<P>
Θέμα: Συνέπειες για τη Νορβηγία και την Ισλανδία της ενσωμάτωσης της Συμφωνίας του Σένγκεν
<P>
Κατά τη διάρκεια της Διακυβερνητικής Διάσκεψης συζητήθηκε η ενσωμάτωση της Συμφωνίας του Σένγκεν στο κοινοτικό δίκαιο. Ταυτόχρονα διεξήχθησαν διαπραγματεύσεις για την προσχώρηση της Ισλανδίας και της Νορβηγίας στην εν λόγω συμφωνία.
<P>
Ποιές συνέπειες θα έχει η ενσωμάτωση της Συμφωνίας του Σένγκεν στη Συνθήκη ΕΕ για τις συμφωνίες με την Ισλανδία και την Νορβηγία; Συνεπάγεται η εν λόγω ενσωμάτωση ότι το κοινοτικό δίκαιο στον εν λόγω τομέα θα εφαρμοστεί απεριόριστα και από τις δύο αυτές χώρες;

<SPEAKER ID=206 NAME="Patijn">
Στον κ. Sjφstedt θα ήθελα να απαντήσω ότι, πράγματι, η Διακυβερνητική Διάσκεψη, όταν θα εξετάσει το θέμα της ενίσχυσης της συνεργασίας στο πλαίσιο του τρίτου πυλώνα, θα πρέπει να φροντίσει για την ενσωμάτωση της υφιστάμενης επί του παρόντος συνεργασίας μεταξύ των κρατών μελών, τα οποία αποτελούν συμβαλλόμενα μέρη στη συμφωνία του Schengen, καθώς και της εφαρμογής της. Μπορώ να σας διαβεβαιώσω ότι, στο πλαίσιο αυτής της εξέτασης, πρόκειται να δοθεί ιδιαίτερη προσοχή στην κατάσταση της Νορβηγίας και της Ισλανδίας, με τις οποίες έχει συναφθεί συμφωνία στις 19 Δεκεμβρίου 1996, η οποία ακόμα δεν εφαρμόζεται, σχετικά με τη συνεργασία με τα κράτη του Schengen, αλλά είναι ακόμη νωρίς για να γίνουν συγκεκριμένες προβλέψεις όσον αφορά τις συνέπειες που θα έχει αυτό στο πλαίσιο της Διακυβερνητικής Διάσκεψης.

<SPEAKER ID=207 NAME="Sjφstedt">
(SV ) Έχω τρείς συμπληρωματικές ερωτήσεις στην απάντηση από το Συμβούλιο Υπουργών για την οποία ευχαριστώ. Η πρώτη είναι αν χρειάζεται μια νέα συμφωνία με την Νορβηγία και την Ισλανδία αν ενσωματωθεί η Συνθήκη Σένγκεν στο κοινοτικό δίκαιο, ή μπορεί να εκτελεστεί η συμφωνία η οποία ήδη υπάρχει και η οποία έχει υπογραφεί από εκπροσώπους των χωρών.
<P>
Η δεύτερη ερώτησή μου αφορά τον ρόλο του Δικαστηρίου: Αν το Ευρωδικαστήριο, με την τροποποίηση της Συνθήκης, εκδικάζει ζητήματα που σχετίζονται με την Συνθήκη Σένγκεν, συνεπάγεται αυτό τότε ότι η Ισλανδία και η Νορβηγία τίθενται άμεσα υπό την εξουσία των δικαστών του Ευρωδικαστηρίου;
<P>
Η τρίτη ερώτησή μου είναι: Πως θα ξεχωρίζεται στο μέλλον ποιό θα είναι το Σύμφωνο Σένγκεν, αν ενσωματωθεί στην Συνθήκη, και ποιά π.χ. είναι η Europol ή άλλα τμήματα αυτού που σήμερα ανήκει στον τρίτο πυλώνα; Δεν θα είναι πρακτικά αδύνατον να διαχωριστούν αυτά τα πράγματα, όταν θα αποφασίζεται τι θα εφαρμόζεται στις συνεργαζόμενες χώρες;

<SPEAKER ID=208 LANGUAGE="NL" NAME="Patijn">
Θεωρώ ότι είναι νωρίς ακόμη να προβούμε σε κρίσεις, κατά πόσο δηλαδή χρειάζεται μία νέα συμφωνία με τη Νορβηγία και την Ισλανδία, ως συνέπεια μίας ενδεχόμενης μετατροπής της συνθήκης για τη συνεργασία μεταξύ της Ευρωπαϊκής Ένωσης και του Schengen. Αυτό μπορεί να συμβεί, και σ'αυτή την περίπτωση, θα ληφθούν υπόψη οι προθέσεις των κρατών μελών του Schengen για τη συνέχιση της σύνδεσής τους με τη Νορβηγία και την Ισλανδία. Θα φροντίσουμε επ'αυτού, ώστε η Νορβηγία και η Ισλανδία να μην βρεθούν ενώπιον εκπλήξεων και τετελεσμένων γεγονότων όσον αφορά αυτή την περίπτωση.
<P>
Στο δεύτερο ερώτημα, σχετικά με τη νομολογία του Ευρωπαϊκού Δικαστηρίου, σε περίπτωση που το Ευρωπαϊκό Δικαστήριο αναλάβει αρμοδιότητες έναντι ορισμένων μερών της συνολικής συνθήκης συνεργασίας του Schengen, εφόσον επέλθει ποτέ πλήρης ενσωμάτωση του Schengen στην Ευρωπαϊκή Ένωση, τότε θα πρέπει να μεριμνήσουμε τη θέση της Νορβηγίας και της Ισλανδίας. Όσον αφορά το θέμα της νομολογίας του Ευρωπαϊκού Δικαστηρίου, στις περιπτώσεις που σχετίζεται με τη Νορβηγία και την Ισλανδία δεν αποτελεί νέο θέμα, υφίστανται ειδικές σχέσεις όσον αφορά τη νομολογία του Ευρωπαϊκού Δικαστηρίου και στα πλαίσια του Ευρωπαϊκού Οικονομικού Χώρου. Το ερώτημα είναι κατά πόσο θα είναι δυσκολότερη η διάκριση σε περίπτωση ενσωμάτωσης του Schengen στον τρίτο πυλώνα. Σίγουρα αυτό αποτελεί ένα θέμα καλού προσδιορισμού και διεξαγωγής των διαπραγματεύσεων, ώστε η έγκριση απλά για την ενσωμάτωση του Schengen να μην επιφέρει μεγάλη σύγχυση όσον αφορά σε ποιους τομείς η Νορβηγία και η Ισλανδία συνδέονται μ'αυτό και σε ποιους όχι. Αυτό είναι απλά ένα θέμα καλής διαπραγμάτευσης και εξαρτάται από τη συνολική αντίληψη για την εύκαμπτη συνεργασία στο πλαίσιο του τρίτου πυλώνα, κάτι που κατά τη γνώμη μου δεν ισχύει ακόμη.

<SPEAKER ID=209 LANGUAGE="DE" NAME="Posselt">
Kύριε Πρόεδρε, εκπροσωπώ εδώ τη Bαυαρία, και θα ήθελα να ρωτήσω, πρώτον, κατά πόσον υπάρχει χρονοδιάγραμμα για την ένταξη της Aυστρίας και της Iταλίας στη συμφωνία του Schengen και τι έχετε να πείτε σχετικά με το παρόν χρονοδιάγραμμα. Δεύτερον, θα ήθελα να σας ρωτήσω για την ασφάλεια στα ανατολικά σύνορα της Eυρωπαϊκής Ένωσης.

<SPEAKER ID=210 LANGUAGE="NL" NAME="Patijn">
Ως Πρόεδρος του Συμβουλίου δεν μπορώ, και δεν μου επιτρέπεται, να απαντήσω σχετικά με το χρονοδιάγραμμα και τον τρόπο ένταξης της Αυστρίας στη συνθήκη του Schengen. Ελπίζω ότι αυτό το καταλαβαίνετε. Όσον αφορά το συμπληρωματικό σας ερώτημα για την ασφάλεια των ανατολικών συνόρων της Ένωσης: θα ήθελα κατ'αρχήν να σας παραπέμψω στο πλαίσιο του σχετικού κανόνα για την επικουρικότητα και αφετέρου θα σας πρότεινα να θέσετε το ερώτημα στις αρμόδιες αρχές στη Βόννη.

<SPEAKER ID=211 NAME="Lindqvist">
(SV ) Θα ήθελα να το συνδέσω με την ερώτηση στην οποία αναφέρθηκε μόλις προηγουμένως ο κ. Sjοstedt για την σύγχυση που μπορεί να προκύψει αν η Διακυβερνητική Διάσκεψη προτείνει να ενσωματωθεί η Συνθήκη Σενγκέν στο κοινοτικό δίκαιο. Η ερώτησή μου είναι: Δεν θα ήταν περισσότερο συνετό να περιμένουμε με αυτό έως ότου προλάβουν να συζητηθούν οι υπάρχουσες συμφωνίες στα αντίστοιχα Κοινοβούλια της Σουηδίας, Νορβηγίας και Ισλανδίας; Μπορεί να υπάρξει μεγάλη σύγχυση αν η Συνθήκη Σένγκεν ενσωματωθεί στο κοινοτικό δίκαιο, προτού επικυρωθούν αυτές οι συμφωνίες στο αντίστοιχο Κοινοβούλιο.

<SPEAKER ID=212 LANGUAGE="NL" NAME="Patijn">
Επί του παρόντος, θέτετε ένα ερώτημα όχι στον Πρόεδρο του Συμβουλίου αλλά σε ένα μέλος της Διακυβερνητικής Διάσκεψης; θα ήθελα να κάνω αυτή τη διάκριση. Κατ'αρχήν, θα ήθελα να πω: δεν πραγματοποιείται κάθε χρόνο Διακυβερνητική Διάσκεψη, επομένως περιμένουμε σημαίνει περιμένουμε sine die , και νομίζω ότι είναι ιδιαίτερη ανάγκη να μην υπάρχει αβεβαιότητα σχετικά με το κατά πόσο θα υπάρξει ανάπτυξη της νομοθεσίας, στο πλαίσιο του πρώτου και του τρίτου πυλώνα της Ευρωπαϊκής Ένωσης αφενός, και, αφετέρου, κατά πόσο θα υπάρξει ανάπτυξη της νομοθεσίας και της νομικής πρακτικής, στο πλαίσιο της συνεργασίας του Schengen, θέματα τα οποία δεν αλληλοσυνδέονται. Θα ήθελα να ομολογήσω ειλικρινά ότι πράγματι υφίσταται μία θεσμική αδυναμία στον τομέα της συνεργασίας, στον οποίο αυτή είναι ιδιαίτερα υψηλής προτεραιότητας, προς όφελος όλων των κρατών μελών, τα οποία συνεργάζονται, στο πλαίσιο τόσο της Ευρωπαϊκής Ένωσης όσο και της συνθήκης του Schengen.
<P>
Το πρόβλημα που θέτετε: ποιες θα είναι ακριβώς οι σχέσεις με τη Νορβηγία και την Ισλανδία, τη στιγμή που θα ρυθμιστεί το θέμα της ελεύθερης κυκλοφορίας των ατόμων στο εσωτερικό της Ευρωπαϊκής Ένωσης, αποτελεί ένα θέμα το οποίο θα πρέπει να θεωρηθεί εν ισχύι του άρθρου 7Α της Συνθήκης για την Ένωση. Το θέμα της ελεύθερης διακίνησης των ατόμων στο πλαίσιο της Ευρωπαϊκής Ένωσης, καθώς και αυτό της ύπαρξης μίας βόρειας ένωσης όσον αφορά τα διαβατήρια, θα πρέπει να ρυθμιστούν είτε στο πλαίσιο του Schengen είτε σ'αυτό της Ευρωπαϊκής Ένωσης και δεν πιστεύω ότι θα πρέπει να λέγεται ότι αυτό θα επιφέρει μεγάλη σύγχυση και ανυπέρβλητα εμπόδια. Με το αξίωμα του Υφυπουργού της Ολλανδίας, συμμετείχα στις διαπραγματεύσεις με τη Νορβηγία και την Ισλανδία για την ένταξή τους στη συνεργασία Schengen και βρίσκω ότι αυτές υπήρξαν ιδιαίτερα εύκαμπτες. Όσον αφορά τη συνολική αντιμετώπιση του θέματος από τις βόρειες χώρες και ιδιαίτερα από τη Νορβηγία και την Ισλανδία, αναμένω ότι θα είναι πραγματιστική και θα επιλεγούν λύσεις, οι οποίες δεν θα θίγουν την κυριαρχία αυτών των δύο χωρών; αυτό το θέμα δεν τέθηκε ποτέ. Αναμένω ότι δεν θα υπάρξει κανένα πρόβλημα, και, ως εκ τούτου, πιστεύω ότι οι συστάσεις σας για την αποφυγή της σύγχυσης και για την αναθεώρηση των πάντων είναι λιγότερο επείγουσες από ό, τι άλλα προβλήματα, τα οποία πρέπει να επιλυθούν άμεσα.

<SPEAKER ID=213 NAME="Πρόεδρος">
Δεδομένου ότι ο συντάκτης της δεν είναι παρών, η ερώτηση αριθ. 8 καταπίπτει.
<P>
Δεδομένου ότι αναφέρονται στο ίδιο θέμα, θα εξετασθούν από κοινού:
<P>
η ερώτηση αριθ. 9, του Manuel Medina Ortega (H-1045/96):
<P>
Θέμα: Σχέδιο του χαρτονομίσματος του «Εύρω»
<P>
Θεωρεί το Συμβούλιο ότι το νέο σχέδιο του χαρτονομίσματος του Εύρω που εμπεριέχει σε μία από τις πλευρές του έναν χάρτη της Ευρώπης από τον οποίο απουσιάζουν η Κρήτη και άλλα ελληνικά νησιά, τα υπερπόντια γαλλικά διαμερίσματα, τα πορτογαλικά αρχιπελάγη των Αζορών και της Μαντέϊρα, το αρχιπέλαγος και οι ισπανικές πόλεις των Βαλεαρίδων, τα Κανάρια Νησιά, η Σέουτα και Μελίλλια, είναι το καταλληλότερο για να αντικατοπτρίσει την ευρωπαϊκή ταυτότητα; -και η ερώτηση αριθ. 10, του κ. Ulf Holm (H-0085/97): 
<P>
Θέμα: Κοπή του εύρω
<P>
Στο πλαίσιο της κοπής του νέου νομίσματος εύρω, δημοσιεύτηκαν στο σουηδικό τύπο πληροφορίες ότι το κέρμα του εύρω θα περιέχει νικέλιο. Από άποψη προστασίας των συμφερόντων των καταναλωτών, το γεγονός αυτό θα μπορούσε να αποδειχτεί ιδιαίτερα λυπηρό. Η αλλεργία στο νικέλιο είναι σήμερα η πιο συνηθισμένη μορφή αλλεργίας εξ επαφής και πλήττει περισσότερες από μία στις δέκα γυναίκες.
<P>
Είναι το Συμβούλιο ενήμερο για το ζήτημα αυτό.
<P>
Προτίθεται να λάβει μέτρα ώστε να μην περιέχει το εύρω νικέλιο.
<SPEAKER ID=214 NAME="Patijn">
Τα ερωτήματα των κκ. Medina Ortega και Holm έχουν σχέση με τα φυσικά χαρακτηριστικά των νέων χάρτινων και μεταλλικών νομισμάτων του ευρώ. Κατά πρώτον, όσον αφορά τα χαρτονομίσματα και σύμφωνα με τη Συνθήκη, η Ευρωπαϊκή Κεντρική Τράπεζα έχει όλες τις αρμοδιότητες για την έκδοσή τους. Το Ευρωπαϊκό Νομισματικό Ίδρυμα ασχολείται με την τεχνική προετοιμασία των ευρωνομισμάτων. Το Ευρωπαϊκό Νομισματικό Ίδρυμα, με ανακοίνωσή του της 13ης Δεκεμβρίου 1996 και επ'ευκαιρία της παρουσίασης του σχεδίου, το οποίο αφορά η ερώτηση του κ. Medina Ortega, υπογράμμισε: κατ'αρχήν, ότι σε συνεργασία με τους σχεδιαστές πρόκειται να συνεχίσουν να εργάζονται για τη βελτίωση των χαρτονομισμάτων και κατά δεύτερον ότι η Ευρωπαϊκή Κεντρική Τράπεζα πρόκειται να λάβει το 1998 μία οριστική απόφαση σχετικά με το τελικό σχέδιο και την έναρξη έκδοσης των χαρτονομισμάτων.
<P>
Όσον αφορά τα μεταλλικά νομίσματα του ευρώ, τα οποία αφορά η ερώτηση του κ. Holm, θα ήθελα να πω ότι, επί του παρόντος, η ομάδα των νομισματικών διευθυντών ασχολείται με τις τεχνικές λεπτομέρειες των μεταλλικών νομισμάτων. Το θέμα της μορφής και του υλικού που θα χρησιμοποιηθεί για τα μεταλλικά ευρωνομίσματα τέθηκε σε μία πρώτη συζήτηση στο Συμβούλιο των Υπουργών Οικονομικών της Ένωσης, στις 27 Ιανουαρίου. Σ'αυτό το Συμβούλιο τέθηκαν ακόμη, και αυτό το τονίζω ιδιαιτέρως, τα θέματα της ποιότητας του νικελίου και της περιεκτικότητας σε νικέλιο για την κατασκευή των μεταλλικών νομισμάτων. Το Συμβούλιο των Υπουργών Οικονομικών ζήτησε από την ομάδα των νομισματικών διευθυντών να εκπονήσουν μία περαιτέρω μελέτη και να δώσουν λύσεις.

<SPEAKER ID=215 LANGUAGE="ES" NAME="Medina Ortega">
Κύριε Προεδρεύοντα του Συμβουλίου, θα πρέπει κατ' αρχήν να σας πω ότι τα λόγια σας με καθησυχάζουν, διότι έχουμε ακόμη ως το 1998 για το τελικό σχέδιο.
<P>
Θα επιθυμούσα απλώς, μέσω της Προεδρίας του Συμβουλίου, να μεταφερθεί στην Ευρωπαϊκή Κεντρική Τράπεζα η ανησυχία εκατομμυρίων Ευρωπαίων πολιτών που ζουν στα Κανάρια νησιά, στα νησιά των Αζορών, στη Μαδέρα, στα ελληνικά νησιά, στη Θέουτα, στην Μελίγια, δηλαδή σε μια σειρά εδάφη πολύ σημαντικά, λόγω του γεγονότος ότι αυτός ο χάρτης -όπου φαίνεται ότι υπάρχει ταυτότητα μεταξύ χάρτη και ισχύος του νομίσματος- δεν αναφέρει τα εδάφη τους, εφόσον θα μπορούσε να υπάρξει η υπόνοια ότι το νόμισμα δεν θα ισχύει σε αυτές τις περιοχές.
<P>
Αν και το πρόβλημα μπορεί να σας φαίνεται ασήμαντο, για τους κατοίκους αυτών των περιοχών αποτελεί βασική ανησυχία, και θα ήθελα να λάβω τη διαβεβαίωση ότι, μέσω της Προεδρίας του Συμβουλίου, θα μεταφερθεί στην Ευρωπαϊκή Κεντρική Τράπεζα η σχετική ανησυχία των βουλευτών που εκπροσωπούμε αυτές τις περιοχές.

<SPEAKER ID=216 LANGUAGE="NL" NAME="Patijn">
Σας υπόσχομαι ότι θα διαβιβάσω τις παρατηρήσεις του κ. Medina Ortega στο ΕΝΙ.

<SPEAKER ID=217 NAME="Holm">
(SV ) Ευχαριστώ για την απάντηση από τον υπεύθυνο Υπουργό. Με χαροποιεί που ακούω ότι δεν έχετε πάρει τελική θέση στο θέμα του νικέλιου που εμπεριέχεται στο νόμισμα. Διότι μπορούν να κατασκευαστούν νομίσματα εντελώς άνευ νικέλιου. Στην Σουηδία π.χ. έχουμε νομίσματα των 10 κορονών και των 5 κορονών που δεν περιέχουν νικέλιο. Λέγατε ότι το ποσοστό του νικέλιου στα καινούρια νομίσματα θα μειωνόταν. Στα σουηδικά νομίσματα της 1 κορόνας π.χ. το ποσοστό του νικέλιου είναι το μέγιστο 25 %. Θα είχε ενδιαφέρον να γνωρίζουμε ποιά ποσοστά συζητούνται.

<SPEAKER ID=218 LANGUAGE="NL" NAME="Patijn">
Ο κ. Holm θα πρέπει να καταλάβει ότι, εν προκειμένω, θέτει υπερβολικό αριθμό ερωτήσεων στον εν ενεργεία Πρόεδρο του Συμβουλίου. Θα του πρότεινα να περιμένει την έκθεση των νομισματικών διευθυντών προς τους Υπουργούς Οικονομικών καθώς και τα σχετικά συμπεράσματα των Υπουργών Οικονομικών, επ'αυτής της έκθεσης.

<SPEAKER ID=219 NAME="Πρόεδρος">
Ερώτηση αριθ. 11, του κ. Νικήτα Κακλαμάνη (H-1046/96):
<P>
Θέμα: Απειλές της κ. Τσιλέρ εναντίον κράτους μέλους
<P>
Σύμφωνα με τηλεγραφήματα όλων των ειδησεογραφικών πρακτορείων από την Αγκυρα, η Υπουργός Εξωτερικών της Τουρκίας κ. Τσιλέρ, επιστρέφοντας από το Ευρωπαϊκό Συμβούλιο του Δουβλίνου, έκανε στο αεροδρόμιο της τουρκικής πρωτεύουσας την ακόλουθη δήλωση:
<P>
»Αν η Ευρώπη δεν δεχθεί το χέρι ειρήνης που απλώνουμε και η Τουρκία μείνει εκτός, τότε η Ελλάδα θα πρέπει πράγματι να φοβάται».
<P>
Θα ήθελα να ρωτήσω το Συμβούλιο πώς σκοπεύει να αντιδράσει στην ευθεία αυτή εκτόξευση απειλής εναντίον κράτους μέλους της Ε.Ε., κάτι που έρχεται σε πλήρη αντίθεση με το πνεύμα της Δήλωσης των «15» του Ιουλίου 1996;

<SPEAKER ID=220 NAME="Patijn">
Το Συμβούλιο αποδίδει ιδιαίτερη σημασία στην περαιτέρω ανάπτυξη των σχέσεων μεταξύ Ευρωπαϊκής Ένωσης και Τουρκίας, τόσο στον οικονομικό όσο και στον πολιτικό τομέα. Μία σειρά υποθέσεων, σχετικών με τις σχέσεις μεταξύ Ευρωπαϊκής Ένωσης και Τουρκίας, παραμένει ακόμη ανεπίλυτη. Σύμφωνα με τη δήλωση του Συμβουλίου, της 15ης Ιουλίου 1996, η Προεδρία συνεχίζει να επιθυμεί τη συνέχιση του διαλόγου και της συνεργασίας με την Τουρκία, καθώς και την εξεύρεση λύσεων στα υφιστάμενα θέματα.

<SPEAKER ID=221 NAME="Κακλαμάνης">
Κύριε Πρόεδρε, ευχαριστώ για την απάντηση που μου έδωσε ο Προεδρεύων. Θα ήθελα όμως να του πω το εξής: Εγώ ανήκω σ'αυτούς που υποστηρίζουν τον ευρωπαϊκό προσανατολισμό της Τουρκίας. Φθάνω μάλιστα μέχρι του σημείου να πω στον εκπρόσωπο του Συμβουλίου ότι εγώ είμαι υπέρ της πλήρους ένταξης της Τουρκίας στην Ευρωπαϊκή 'Ενωση, υπό μίαν προϋπόθεση όμως: ότι η Τουρκία θα αποδεχθεί τις αρχές της Ευρωπαϊκής 'Ενωσης σε ό, τι αφορά τη δημοκρατία, τα ανθρώπινα δικαιώματα, την ανθρώπινη αξιοπρέπεια, καθώς και τους οικονομικούς όρους που θέτει η Ευρωπαϊκή 'Ενωση για κάθε κράτος που θέλει να γίνει μέλος της ευρωπαϊκής οικογένειας.
<P>
Στην ερώτησή μου όμως, κύριε εκπρόσωπε του Συμβουλίου, δεν δόθηκε απάντηση επί της ουσίας. Σας ερωτώ λοιπόν: ισχύει η Δήλωση των Δεκαπέντε του Ιουλίου του 1996; Εάν ισχύει, κύριε εκπρόσωπε του Συμβουλίου, μέχρι πότε θα περιμένετε να σας απαντήσει η κ. Τσιλέρ εάν την αποδέχεται ή όχι; Και αν δεν σας απαντήσει, διότι έχουν περάσει οκτώ μήνες, κύριε εκπρόσωπε του Συμβουλίου, πώς προτίθεται να αντιδράσει το Συμβούλιο; Και μια τελευταία ερώτηση που έχει σχέση με τις πρόσφατες δηλώσεις της κ. Τσιλέρ: ποιά είναι η θέση του Συμβουλίου σε σχέση με δηλώσεις της κ. Τσιλέρ ότι εάν η Ευρωπαϊκή 'Ενωση δεν προχωρήσει τις συνομιλίες για την ένταξη της Τουρκίας στην Ευρωπαϊκή 'Ενωση, η Τουρκία δεν θα επιτρέψει ποτέ να ενταχθεί η Κύπρος στην Ευρωπαϊκή 'Ενωση;

<SPEAKER ID=222 LANGUAGE="NL" NAME="Patijn">
Η δήλωση της 15ης Ιουλίου 1996 δεν σχετίζεται τόσο με την ένταξη της Τουρκίας στην Ευρωπαϊκή Ένωση, αλλά με τη θέση σε ισχύ της τελωνειακής σύνδεσης με την Τουρκία και περί αυτού πρόκειται. Νομίζω ότι δεν έχουν συγκεντρωθεί ακόμη όλες οι προϋποθέσεις και γι'αυτό είναι επείγουσα ανάγκη το Συμβούλιο να συνεχίσει το διάλογό του με την Τουρκία, προκειμένου να επέλθει πλήρης συμφωνία σχετικά με τις προϋποθέσεις, οι οποίες περιλαμβάνονται στη δήλωση του 1996, και, ως εκ τούτου, να αρχίσει να ισχύει η τελωνειακή σύνδεση το συντομότερο δυνατόν.

<SPEAKER ID=223 NAME="Πρόεδρος">
Δεδομένου ότι ο συντάκτης της δεν είναι παρών, η ερώτηση αριθ. 12 καταπίπτει.
<P>
Δεδομένου ότι αναφέρονται στο ίδιο θέμα, θα εξετασθούν από κοινού:
<P>
η ερώτηση αριθ. 13, του κ. Thomas Megahy (H-0005/97):
<P>
Θέμα: Όριο ηλικίας στις προσλήψεις υπαλλήλων στα όργανα της ΕΕ: δημοσίευση στην Ιρλανδία των προκηρύξεων
<P>
Σε ποιές ρυθμίσεις προτίθεται να προβεί το Συμβούλιο για τη δημοσίευση στην Ιρλανδία των προκηρύξεών του για τους διαγωνισμούς προσλήψεως υπαλλήλων, μετά την ψήφιση το 1996 στη χώρα αυτή του Νόμου περί ισότητας στην απασχόληση ο οποίος απαγορεύει την αναφορά διακρίσεων για λόγους ηλικίας στις δημοσιευόμενες διαφημίσεις και αγγελίες για την πρόσληψη προσωπικού; -και η ερώτηση αριθ. 14, του κ. Brian Crowley (H-0097/97): 
<P>
Θέμα: Όρια ηλικίας που συνιστούν διακρίσεις
<P>
Πιστεύει το Συμβούλιο ότι η καθιέρωση χαμηλών ορίων ηλικίας για πιθανούς υποψήφιους υπαλλήλους των Ευρωπαϊκών θεσμικών οργάνων συνιστά διακρίσεις εις βάρος μεγάλης αναλογίας του εργατικού δυναμικού, και, επίσης, προτίθεται το Συμβούλιο να αναλάβει πάραυτα ενέργειες για την κατάργηση του ορίου ηλικίας των 35 ετών για υποψήφιους για διοικητικές θέσεις στα Ευρωπαϊκά θεσμικά όργανα;
<SPEAKER ID=224 NAME="Patijn">
Θα ήθελα τώρα να απαντήσω στις ερωτήσεις των αγαπητών ευρωβουλευτών Megahy και Crowley. Νομίζω ότι θα πρέπει να δώσω συνδυασμένη απάντηση, επειδή και η ερώτηση ήταν ανάλογη. Η διαδικασία πρόσληψης των υπαλλήλων της Ευρωπαϊκής Ένωσης ρυθμίζεται από το καταστατικό των υπαλλήλων των Ευρωπαϊκών Κοινοτήτων και, επομένως, εμπίπτει στο κοινοτικό δίκαιο. Αυτό διασφαλίζει την ίση μεταχείριση όλων των κρατών μελών. Η διαδικασία πρόσληψης, μέσω συγκριτικών εξετάσεων, καθορίζεται στο καταστατικό, άρθρο 29 και παράρτημα ΙΙΙ. Σύμφωνα με το άρθρο 1, σημείο ζ, του παραρτήματος ΙΙΙ, ορίζεται ότι στην αναγγελία για τις συγκριτικές εξετάσεις θα πρέπει να αναφέρεται ότι το όριο ηλικίας είναι δυνατό να παραταθεί, προκειμένου να ληφθούν υπόψη ειδικές περιπτώσεις. Όπως συμβαίνει και στην πράξη, σε ορισμένες περιπτώσεις παρατείνεται το όριο ηλικίας, για παράδειγμα ένα ανώτατο όριο 5 ετών παράτασης, προκειμένου να ληφθεί υπόψη ο χρόνος ενασχόλησης με την ανατροφή παιδιών προσχολικής ηλικίας, καθώς και μία παράταση για τη στρατιωτική θητεία ή λόγω αναπηρίας. Ούτως, το όριο ηλικίας μπορεί να παραταθεί, προκειμένου να ληφθούν υπόψη και οι ειδικές συνθήκες στην αγορά εργασίας όσον αφορά ορισμένους τομείς. Εδώ και δύο έτη, τα κοινοτικά θεσμικά όργανα και υπηρεσίες, μεταξύ των οποίων και το Συμβούλιο, αποφάσισαν να εκλογικεύσουν τις μεθόδους πρόσληψης και να πραγματοποιούν κοινούς διαγωνισμούς πρόσληψης για περισσότερα θεσμικά Όργανα, σε περίπτωση που ένα Όργανο έχει ειδικές ανάγκες. Για δημοσιονομικούς λόγους, καθώς και για λόγους που σχετίζονται με συγκεκριμένες ποιοτικές απαιτήσεις, και, εν προκειμένω παραπέμπω στο άρθρο 27 του καταστατικού, αποφασίσθηκε το όριο ηλικίας για τη συμμετοχή στους διαγωνισμούς να ορισθεί στα 35 έτη. Και οι βαθμοί τους οποίους αυτό αφορά είναι η Δ4, Δ3, Γ5, Β5, Α8 και Α7. Οι δημοσιονομικοί λόγοι σχετίζονται με το γεγονός ότι ο απαιτούμενος χρόνος εργασίας για τη συνταξιοδότηση είναι 35 έτη. Εν προκειμένω, παραπέμπω στο άρθρο 77, δεύτερο εδάφιο, του καταστατικού. Όσον αφορά τις ποιοτικές απαιτήσεις, όπως ορίζει το άρθρο 27 του καταστατικού, διαπιστώθηκε ότι η ηλικία των 35 ετών επαρκεί για την απόκτηση, όπως ορίζει το καταστατικό, των διπλωμάτων και των ικανοτήτων που απαιτούνται. Όσον αφορά την πρόσληψη στους άλλους βαθμούς και εν προκειμένω αναφέρομαι στους βαθμούς Δ1, Γ3, Γ1, Β3, Β1 και Α5, το γενικό όριο ηλικίας ανέρχεται στα 50 έτη. Τέλος, θα ήθελα να επισημάνω ότι, σύμφωνα με το άρθρο 27, δεύτερο εδάφιο, του καταστατικού, δεν υφίστανται διακρίσεις για την επιλογή των υπαλλήλων όσον αφορά τη φυλή, το θρήσκευμα και το φύλο.

<SPEAKER ID=225 LANGUAGE="EN" NAME="Megahy">
Ευχαριστώ τον Προεδρεύοντα για την ιδιαίτερα διεξοδική απάντησή του επί των γενικών ζητημάτων.
<P>
Θα έλεγα ότι δεν είμαι καθόλου πεπεισμένος για το εύστοχο οποιωνδήποτε επιχειρημάτων του υπέρ των διακρίσεων εναντίον των ηλικιακά μεγαλύτερων με τον περιορισμό του ορίου ηλικίας στα 35. Ελπίζω ότι, μετά τη διακυβερνητική διάσκεψη (και η ολλανδική προεδρία θα διαδραματίσει ουσιαστικό ρόλο σε αυτό), θα υπάρξει διάταξη εναντίον των διακρίσεων που θα τις καταστήσει αδύνατες στο μέλλον.
<P>
Η συγκεκριμένη ερώτησή μου αναφερόταν στην κατάσταση που δείχνει να παρουσιάζεται σε ένα κράτος μέλος (και συγχαίρω την Ιρλανδία για την κίνηση αυτή) το οποίο έχει απαγορεύσει καταχωρίσεις που συνεπάγονται διακρίσεις λόγω ηλικίας. Εκείνο που θέλω να ξέρω είναι το εξής: αν το Συμβούλιο κάνει προσλήψεις στην Ιρλανδία (και οφείλει να μπορεί να κάνει προσλήψεις στην Ιρλανδία για την πλήρωση θέσεων στα όργανα της Ευρωπαϊκής Ένωσης), έχει εξετάσει το πώς θα κάνει αυτές τις προσλήψεις, εφ&#x02BC;όσον θέση της ιρλανδικής κυβέρνησης είναι ότι απαγορεύονται οι διακρίσεις λόγω ηλικίας σε καταχωρίσεις κυβερνητικών εντύπων; Πώς, λοιπόν, θα προσελκύσει το Συμβούλιο το ενδιαφέρον των πολιτών από την Ιρλανδία για τις θέσεις αυτές;
<P>
Δε θα ήταν καλύτερα, κύριε Προεδρεύοντα, αν ακολουθηθεί και εφαρμοστεί σε ολόκληρη την Κοινότητα το ιρλανδικό παράδειγμα, οπότε δε θα υπάρχει πλέον κανένα πρόβλημα;

<SPEAKER ID=226 LANGUAGE="NL" NAME="Patijn">
Νομίζω ότι είναι πολύ νωρίς ακόμη για να συζητήσουμε σχετικά με το τι θα προκύψει από τη Διακυβερνητική Διάσκεψη, όσον αφορά την απαγόρευση της διακριτικής μεταχείρισης. Η ερώτησή σας σχετικά με το ιρλανδικό δίκαιο και με τις ιρλανδικές πρακτικές πρόσληψης είναι σαφής. Αυτό που μπορώ να σας πω είναι ότι, εν προκειμένω, αναφερόμαστε στο κοινοτικό δίκαιο, το οποίο έχει γενική ισχύ, ενώ το ιρλανδικό δίκαιο ισχύει για την επικράτεια της Ιρλανδικής Δημοκρατίας. Το ιρλανδικό δίκαιο δεν ισχύει ειδικά για τις προσλήψεις των υπαλλήλων της Ευρωπαϊκής Ένωσης.

<SPEAKER ID=227 LANGUAGE="EN" NAME="Crowley">
Θέλω και εγώ με τη σειρά μου να ευχαριστήσω τον Προεδρεύοντα για την τόσο περιεκτική απάντηση και, συγχρόνως, μη απάντησή του επειδή, παρά το ότι ο κ. Megahy και εγώ έχουμε καταθέσει δύο διαφορετικές ερωτήσεις από δύο, ίσως, διαφορετικές πλευρές, το αποτέλεσμα που επιθυμούμε είναι το ίδιο.
<P>
Δεν είμαι σίγουρος ότι συμφωνώ με τον Προεδρεύοντα όταν λέει ότι είναι νωρίς να συζητούμε για το αποτέλεσμα της διακυβερνητικής διάσκεψης, επειδή το Σώμα έχει ήδη καταθέσει μια σειρά προτάσεις για τη θέσπιση άρθρου ενάντια στις διακρίσεις, το οποίο να συμπεριληφθεί στη νέα Συνθήκη. Στο σχέδιο όπου κατέληξε η ιρλανδική προεδρία στη διάρκεια της θητείας της πέρυσι, υπήρχε επίσης συγκεκριμένο άρθρο ενάντια στις διακρίσεις το οποίο ανέφερε συγκεκριμένα το θέμα της ηλικίας.
<P>
Δεν ξέρω κατά πόσο είναι ενήμερος ο Προεδρεύων για τη δημογραφική έρευνα της Επιτροπής στην επικράτεια της Ευρωπαϊκής Ένωσης, από την οποία προκύπτει ότι ο πληθυσμός γηράσκει και πως, αν επιθυμούμε την πλήρωση των θέσεων στα όργανα της Ευρωπαϊκής Ένωσης, πρέπει να αλλάξουν τα όρια ηλικίας.
<P>
Εκφράζω τη χαρά μου για το ότι το όριο ηλικίας για τα υψηλότερα κλιμάκια είναι τα 50 χρόνια, ίσως όμως πρέπει να γενικευτεί αυτό για όλες τις θέσεις. Οφείλουμε να εξετάσουμε άμεσα κάτι τέτοιο.

<SPEAKER ID=228 LANGUAGE="NL" NAME="Patijn">
Ευχαριστώ τον αγαπητό ευρωβουλευτή για την παρατήρησή του σχετικά με την πρόταση της ιρλανδικής Προεδρίας για την ΔΔ, αλλά επιμένω στην απάντησή μου ότι είναι πολύ νωρίς ακόμη για να κάνουμε υποθέσεις σχετικά με τα αποτελέσματα της ΔΔ, όσον αφορά τα θέματα καταπολέμησης των διακρίσεων. Κατανοώ τα δημογραφικά επιχειρήματά σας, αλλά μπορώ να αντιπαραβάλω ότι ο κανονισμός σε επίπεδο ΕΚ δεν είναι αιώνιος και εφόσον υφίστανται ειδικοί δημογραφικοί λόγοι ή λόγοι σχετιζόμενοι με την αγορά εργασίας μπορεί εκ νέου να αναθεωρηθεί. Επί του παρόντος, δεν έχω λόγους να ζητήσω από τα θεσμικά Όργανα της Ένωσης να ακολουθήσουν μία άλλη πολιτική προσλήψεων από αυτή που ισχύει επί του παρόντος.

<SPEAKER ID=229 LANGUAGE="EN" NAME="Smith">
Θα ήθελα να ευχαριστήσω τον Προεδρεύοντα για την περιεκτική απάντησή του. Συμφωνώ με το συνάδελφο κ. Megahy ότι είναι λίγο δύσκολο να παρακολουθήσει κανείς το σκεπτικό της. Ανέφερε δημοσιονομικούς λόγους, κάτι που αφορά τις προϋποθέσεις συνταξιοδότησης. Πρόκειται, λοιπόν, σίγουρα για την περίπτωση κάποιου πάνω από τα 35 που φέρνει μαζί του και τη σύνταξή του; Δε θα υπολογιστεί και αυτό; Σίγουρα δεν υποστηρίζετε έτσι ότι οι υπερβαίνοντες τα 35 δεν είναι αρκετά ικανοί ώστε να εργαστούν σε μία από τις θέσεις των οργάνων της Ευρωπαϊκής Ένωσης;
<P>
Θα ήθελα να ρωτήσω τον Προεδρεύοντα κατά πόσο πρόκειται να επανεξετάσει το ζήτημα υπό το φως των δημογραφικών εξελίξεων που ανέφερε ο κ. Crawley. Ίσως πρόκειται, όντως, να το επανεξετάσει, δεδομένου ότι το σκεπτικό του τόσο για τις συντάξεις όσο και για την επαγγελματική ικανότητα, είναι ανεπαρκές και πρέπει να επανεξεταστεί καθαρά και μόνο από τη σκοπιά των διακρίσεων.

<SPEAKER ID=230 LANGUAGE="NL" NAME="Patijn">
Δεν αποτελεί ειδικότητά μου η πολιτική προσωπικού των ευρωπαϊκών θεσμικών Οργάνων. Αλλά δεν νομίζω ότι οι υφιστάμενοι κανόνες πρόσληψης να εμπόδισαν τα ευρωπαϊκά θεσμικά Όργανα να διαθέτουν προσωπικό υψηλού επιπέδου. Ούτως από αυτή την άποψη, δεν υπάρχουν λόγοι ώστε να αναληφθούν πρωτοβουλίες, προκειμένου να μεταβληθούν οι πρακτικές ή οι νομοθετικές ρυθμίσεις. Επιπλέον, θα ήθελα να προσθέσω ότι αυτό αποτελεί θέμα της Ευρωπαϊκής Επιτροπής, η οποία έχει και το δικαίωμα πρωτοβουλίας, και εφόσον η Ευρωπαϊκή Επιτροπή έχει την εντύπωση ότι η αγορά εργασίας δεν ανταποκρίνεται πλέον στην ισχύουσα νομοθετική ρύθμιση ή ότι υφίστανται ενστάσεις όσον αφορά την αρχή για την ίση μεταχείριση, τότε νομίζω ότι η Ευρωπαϊκή Επιτροπή δεν θα διστάσει να κάνει χρήση του δικαιώματος πρωτοβουλίας που διαθέτει.

<SPEAKER ID=231 LANGUAGE="EN" NAME="Seal">
Με μεγάλη μου χαρά πληροφορούμαι ότι οι κανόνες αυτοί θα μπορούσαν να αλλάξουν. Είναι σημαντικό να επιστρέψουμε στην αυξημένη μακροβιότητα των κατοίκων της Ευρωπαϊκής Ένωσης. Λαμβάνοντας υπόψη ότι οι άνθρωποι ζουν περισσότερο και έχουν ανάγκη να εργάζονται επί μακρότερο χρόνο καθώς και την προφανή ανάγκη περισσότερο πεπειραμένων ατόμων όπως και την εξαίρετη απόφαση που έλαβε η κυβέρνηση της Ιρλανδίας, θα μπορούσε το Συμβούλιο, όχι τώρα, χωρίς να περιμένει τη διακυβερνητική, να εξετάσει την κατάσταση και να διατυπώσει προτάσεις με σκοπό την κατάργηση των διακρίσεων λόγω ηλικίας σε όλη την επικράτεια της Ευρωπαϊκής Ένωσης;

<SPEAKER ID=232 LANGUAGE="NL" NAME="Patijn">
Θα φροντίσω να μεταφέρω στην Επιτροπή και στο Συμβούλιο τις ανησυχίες του αγαπητού ευρωβουλευτή.

<SPEAKER ID=233 NAME="Πρόεδρος">
Ερώτηση αριθ. 15, του κ. Ιωάννη Θεωνά (H-0007/97):
<P>
Θέμα: Απειλές εκ μέρους της Τουρκίας σε περίπτωση εγκατάστασης πυραύλων στην Κύπρο
<P>
23 χρόνια μετά την εισβολή στην Κύπρο και τη συνεχιζόμενη κατοχή του 40 % των εδαφών της νήσου από τουρκικά στρατεύματα, οι ΗΠΑ και κράτη μέλη της ΕΕ, παρακάμπτοντας την πασιφανή υπεροπλία της Τουρκίας, υπαγορεύουν στην Κυπριακή Δημοκρατία να μην προχωρήσει στην αγορά αμυντικού ρωσικού πυραυλικού συστήματος, υποστηρίζοντας ότι αυτό θα διαταράξει την «ισορροπία δυνάμεων» σε μια από τις πλέον στρατιωτικοποιημένες περιοχές του κόσμου.
<P>
Ερωτάται το Συμβούλιο αν θεωρεί ότι η ενίσχυση της αμυντικής της ικανότητας αποτελεί αναφαίρετο δικαίωμα της Κυπριακής Δημοκρατίας και σ; αυτή την περίπτωση τί μέτρα προτίθεται να πάρει για να αντιμετωπίσει τις τουρκικές απειλές εναντίον της σε περίπτωση εγκατάστασης του αμυντικού αντιαεροπορικού συστήματος, αν επιδοκιμάζει την πρόταση της αποστρατιωτικοποίησης της νήσου υπό διεθνείς εγγυήσεις με την αποχώρηση των τουρκικών στρατευμάτων κατοχής και των εποίκων στα πλαίσια μιας δίκαιης και βιώσιμης λύσης του κυπριακού στη βάση των αποφάσεων του ΟΗΕ και αν ο στόχος αυτός εμπεριέχεται στις πρωτοβουλίες που αναπτύσσει η ΕΕ στην περιοχή.

<SPEAKER ID=234 NAME="Patijn">
Ο κ. Θεωνάς θέτει ένα πολύ σημαντικό ζήτημα. Το Συμβούλιο ζητεί απ'όλα τα εμπλεκόμενα μέρη να επιδείξουν αυτοσυγκράτηση και να μην προβούν σε ενέργειες, οι οποίες μπορούν να παρεμποδίσουν ή να δυσχεράνουν τις διαπραγματεύσεις που θα πραγματοποιηθούν σε μερικούς μήνες, υπό την αιγίδα της διεθνούς κοινότητας. Τα πρόσφατα επεισόδια στην Κύπρο κατέδειξαν, για άλλη μία φορά, ότι θα πρέπει να αναληφθούν επείγουσες ενέργειες, στο πλαίσιο των Ηνωμένων Εθνών και σύμφωνα με τα ψηφίσματα του Συμβουλίου Ασφαλείας των ΗΕ, προκειμένου να ληφθούν πρωτοβουλίες για την εξεύρεση δίκαιης πολιτικής λύσης στην Κύπρο με τη δημιουργία μίας διζωνικής και δικοινοτικής ομοσπονδίας. Σ'αυτό το πλαίσιο, το Συμβούλιο τάσσεται υπέρ της αποστρατιωτικοποίησης του νησιού. Το Συμβούλιο υποστηρίζει πλήρως το Γενικό Γραμματέα των Ηνωμένων Εθνών, καθώς και τον ειδικό εκπρόσωπό του στην Κύπρο.
<P>
Στις 25 Φεβρουαρίου του προσεχούς έτους, πρόκειται να συγκληθεί το Συμβούλιο Σύνδεσης με την Κύπρο. Επ'ευκαιρία αυτού του Συμβουλίου, μεταξύ άλλων, πρόκειται να ανταλλαγούν απόψεις για την πολιτική κατάσταση στην ανατολική πλευρά της Μεσογείου, καθώς και για την ίδια την Κύπρο. Η Ευρωπαϊκή Ένωση έχει επανειλημμένα ζητήσει από την Τουρκία να συμμορφωθεί με τα ψηφίσματα του Συμβουλίου Ασφαλείας των ΗΕ, προκειμένου να επιλυθεί το πρόβλημα της Κύπρου.
<P>
Ο Πρέσβης Heaslip, εκπρόσωπος της Προεδρίας στην Κύπρο, πρόκειται να συνεργαστεί με όλα τα εμπλεκόμενα μέρη, προκειμένου να αναληφθούν οι απαιτούμενες πρωτοβουλίες.
<P>
Όσον αφορά την προώθηση της ασφάλειας στο πλαίσιο των πρωτοβουλιών της Ευρωπαϊκής Ένωσης για την περιοχή, το Συμβούλιο παραπέμπει στην ευρωμεσογειακή διαδικασία, στο πλαίσιο της οποίας και ως μέρος της εταιρικής μας σχέσης, θα εξετασθούν μέτρα εμπιστοσύνης όσον αφορά τον πολιτικό τομέα καθώς και τον τομέα της ασφάλειας.

<SPEAKER ID=235 NAME="Θεωνάς">
Κύριε Πρόεδρε, θέλω να ευχαριστήσω τον Προεδρεύοντα για την απάντησή του. 'Ομως, θα ήθελα να εκφράσω και την έντονη ανησυχία μου για το γεγονός ότι μέχρι σήμερα η Ευρωπαϊκή 'Ενωση αποφεύγει να καταδικάσει τις απειλές της Τουρκίας απέναντι στην Κύπρο.
<P>
Βεβαίως, υποστηρίζω την πολιτική λύση του κυπριακού προβλήματος. Σε καμμία περίπτωση δεν αποβλέπω σε κανενός είδους στρατιωτική επίλυση του προβλήματος. Ωστόσο, θεωρώ ότι η ενίσχυση της άμυνας μιας χώρας είναι υποχρέωσή της και, φυσικά, ο αμυντικός εξοπλισμός προκαλεί την ανησυχία εκείνου που σχεδιάζει να επιτεθεί. Εκτός και εάν υπάρχει η άποψη ότι αυτοί οι πύραυλοι δεν είναι αμυντικοί. Αλλά από ό, τι τουλάχιστον έχει ειπωθεί και από ό, τι ξέρω είναι αμυντικός εξοπλισμός, ενώ η Κύπρος δέχεται επανειλημμένα απειλές της Τουρκίας ακόμη και ως προς το δικαίωμά της, εάν θέλετε, να ενταχθεί στην Ευρωπαϊκή 'Ενωση -σημείο στο οποίο δεν νομίζω ότι δόθηκε απάντηση από τον Προεδρεύοντα- απειλές ότι η Τουρκία θα εμποδίσει την ένταξή της εάν και εφόσον δεν ικανοποιηθούν οι δικές της απαιτήσεις.

<SPEAKER ID=236 LANGUAGE="NL" NAME="Patijn">
Κατανοώ την ανησυχία του αγαπητού ευρωβουλευτή. Το Συμβούλιο, στο πλαίσιο των τακτικών επαφών του με όλα τα εμπλεκόμενα μέρη, συμπεριλαμβανομένων της κυβέρνησης της Τουρκίας και της κυβέρνησης της Κύπρου, πρόκειται να καταβάλει κάθε προσπάθεια για την αποκλιμάκωση της πολιτικής έντασης. Καθώς υπήρξα Υπουργός Αμυνας για χρόνια, θα ήθελα να προτείνω να μην αρχίσουμε οποιαδήποτε συζήτηση σχετικά με την άμεση ανάγκη εγκατάστασης πυραύλων εμβέλειας 150 χιλιομέτρων, ως νόμιμο δικαίωμα για την άμυνα της Κύπρου από τις απειλές.

<SPEAKER ID=237 NAME="Πρόεδρος">
Ερώτηση αριθ. 16, του κ. Alfred Lomas (H-0008/97):
<P>
Θέμα: Όμηροι στο Κασμίρ
<P>
Λαμβάνοντας υπόψη τη δριμύτητα των συνθηκών που επικρατούν στο Κασμίρ κατά τη διάρκεια του χειμώνα, προτίθεται το Συμβούλιο να ασκήσει πίεση προς την κυβέρνηση της Ινδίας ώστε να καταβάλει μια νέα προσπάθεια για την απελευθέρωση των εκεί κρατουμένων ομήρων;

<SPEAKER ID=238 NAME="Patijn">
Ως απάντηση στην ερώτηση του κ. Lomas, θα μπορούσα να πω τα εξής. Από την αρχή της υπόθεσης των ομήρων στο Κασμίρ, η Ευρωπαϊκή Ένωση προέβη σε διάφορα διαβήματα προς τις ινδικές και πακιστανικές αρχές, προκειμένου να καταβληθούν όλες οι προσπάθειες για την ευτυχή εκτόνωση της εν λόγω κρίσης. Δυστυχώς, σ'αυτόν τον τομέα δεν επετεύχθη πρόοδος και τα νέα που έχουμε τους τελευταίους μήνες σχετικά με τους ομήρους είναι αποσπασματικά και αντιφατικά. Η Προεδρία πρόκειται να καταβάλει κάθε προσπάθεια για τη διαφώτιση της δραματικής κατάστασης των ομήρων και για την επίλυση αυτού του προβλήματος, προσφεύγοντας στις κατάλληλες αρχές των εμπλεκόμενων χωρών.

<SPEAKER ID=239 LANGUAGE="EN" NAME="Lomas">
Eυχαριστώ το Συμβούλιο για την απάντηση και για τις προσπάθειες που κατέβαλε στο παρελθόν. Τα πράγματα, όμως, φαίνεται να έχουν ηρεμήσει τελευταία, αν και ο κόσμος στο Κασμίρ ανησυχεί ιδιαίτερα και προσπαθεί (ειδικά το JKLF) να συμβάλει στην απελευθέρωσή τους. Είναι, πράγματι, πρόβλημα της ινδικής κυβέρνησης που, στο κάτω κάτω, είναι αυτή που ελέγχει το Κασμίρ. Αυτός είναι και ο λόγος που ζητώ, με την ερώτησή μου, να ασκηθεί πίεση στην ινδική κυβέρνηση.
<P>
Πέρα από αυτό, θέλω να ρωτήσω αν συμφωνεί το Συμβούλιο ότι η πραγματική λύση για να σταματήσουν όλες αυτές οι ενέργειες (και είναι πολλοί οι θάνατοι στο Κασμίρ) θα ήταν να δοθεί στους ανθρώπους αυτούς το δικαίωμα της αυτοδιάθεσης.

<SPEAKER ID=240 LANGUAGE="NL" NAME="Patijn">
Για να αρχίσω με την τελευταία ερώτηση, νομίζω ότι η επίλυση του προβλήματος του Κασμίρ θα πρέπει να επιδιωχθεί, μέσω απευθείας διαπραγματεύσεων μεταξύ των εμπλεκόμενων κυβερνήσεων. Εάν αυτές οδηγήσουν στο δικαίωμα αυτοκυριαρχίας ή σε άλλα θέματα, η Ευρωπαϊκή Ένωση δεν θα ήθελε να εκθέσει τις κρίσεις της. Έχω σημειώσει τις ανησυχίες του αγαπητού ευρωβουλευτή σχετικά με την υπόθεση των ομήρων. Επ'ευκαιρία αυτών, πρόκειται να επιχειρήσω για να ασκηθούν ακόμη περισσότερες πιέσεις.

<SPEAKER ID=241 LANGUAGE="EN" NAME="Truscott">
Θα ήθελα να ευχαριστήσω τον Προεδρεύοντα του Συμβουλίου για την απάντησή του προς τον κ. Lomas. Παρά τα μέτρα που πήρε το Συμβούλιο στο παρελθόν, θα ήθελα να πληροφορηθώ ποιες περαιτέρω πρωτοβουλίες προτίθεται να αναλάβει τις αμέσως επόμενες εβδομάδες για να αντιμετωπίσει το πρόβλημα των ομήρων που παραμένει εδώ και αρκετό καιρό, προκαλώντας ιδιαίτερη οδύνη στις οικογένειες των ανθρώπων αυτών και, επίσης, σε ποιες πολιτικές ενέργειες θα προβεί για την επίτευξη λύσης στο θέμα του Κασμίρ, η οποία πρέπει να βασίζεται στην αρχή της αυτοδιάθεσης. Αυτή είναι η επιθυμία του ίδιου του λαού αλλά και των εμπλεκόμενων κυβερνήσεων.
<P>
Πρόκειται για θέμα που ανησυχεί εκατομμύρια ψηφοφόρους στη Μεγάλη Βρετανία και χιλιάδες ψηφοφόρους της δικής μου εκλογικής περιφέρειας που συνδέονται με το Κασμίρ.

<SPEAKER ID=242 LANGUAGE="NL" NAME="Patijn">
Ευχαριστώ τον αγαπητό ευρωβουλευτή για τον εποικοδομητικό τρόπο, με τον οποίο εξέθεσε τις ανησυχίες του. Θα ήθελα, εντούτοις, να διαψεύσω ρητώς ότι δεν δόθηκε η πρέπουσα προσοχή στο θέμα του Κασμίρ στο Συμβούλιο. Έχει τεθεί συχνά η υπόθεση του Κασμίρ στο πλαίσιο της Επιτροπής των Πολιτικών Διευθυντών. Αναζητούμε επίμονα ορθές βάσεις, προκειμένου να αναληφθούν διαβήματα ή, ενδεχομένως, να αποσταλεί μελλοντικά η τρόικα, και όχι μόνο για να ενημερωθεί σχετικά με την κατάσταση στο Κασμίρ, αλλά και για να συζητήσει με τις ινδικές και τοπικές αρχές σχετικά με θέματα, όπως αυτό των ομήρων, το οποίο τέθηκε με τις ερωτήσεις των ευρωβουλευτών.

<SPEAKER ID=243 NAME="Πρόεδρος">
Ερώτηση αριθ. 17, του Sir Jack Stewart-Clark (H-0015/97):
<P>
Θέμα: Ο ρόλος του ΕΠΝΤ στα πλαίσια του προγράμματος εργασίας της ολλανδικής προεδρίας
<P>
Παρατηρώ ότι η ολλανδική προεδρία, στην παρουσίαση της δράσης που προτίθεται να αναλάβει, αναφέρεται σε ένα «πολυετές πρόγραμμα για την ανταλλαγή γνώσεων εκ μέρους των κρατών μελών όσον αφορά τις μεθόδους έρευνας, τις εκστρατείες πληροφόρησης της κοινής γνώμης και της παροχής διευκολύνσεων για συγκεκριμένες ομάδες στόχευσης». Προσθέτει δε ότι «έχει ουσιώδη σημασία η στενή συνεργασία ανάμεσα στους επαγγελματίες του κλάδου της υγείας, των δικαστικών αρχών και της αστυνομίας».
<P>
Έκπληξη μου προκαλεί το γεγονός ότι δεν αναφέρεται ονομαστικά το Ευρωπαϊκό Παρατηρητήριο για τα Ναρκωτικά και την Τοξικομανία (ΕΠΝΤ).
<P>
Προτίθεται άραγε το Συμβούλιο να επιβεβαιώσει ότι το ΕΠΝΤ θα χρησιμοποιηθεί, στο μέγιστο δυνατό βαθμό, προκειμένου να διασφαλισθεί ο κατάλληλος συντονισμός ανάμεσα στους διάφορους φορείς;

<SPEAKER ID=244 NAME="Patijn">
Επ'ευκαιρία της ερώτησης του κ. Stewart-Clark, θα μπορούσα να πω τα εξής. Στο Ευρωπαϊκό Συμβούλιο του Δουβλίνου υποβλήθηκε μία έκθεση για την καταπολέμηση των ναρκωτικών, στην οποία περιλαμβάνονταν μία σειρά σημείων, για τα οποία θα πρέπει να αναληφθεί δράση το 1997. Ένα από αυτά αφορά την απόδοση μεγαλύτερου ρόλου στην έρευνα για την καταπολέμηση των ναρκωτικών. Βάσει των πρόσφατων κοινοτικών προγραμμάτων δράσης για την πρόληψη της εξάπλωσης των ναρκωτικών, στο πλαίσιο της δράσης στον τομέα της δημόσιας υγείας, η έρευνα αποκτά μία σημαντική θέση. Στόχο του προγράμματος αποτελεί η βελτίωση της γνώσης σχετικά με τα ναρκωτικά, την εξάπλωση των ναρκωτικών και τις συνέπειες, καθώς και της καλύτερης γνώσης των μεθόδων και των μέσων πρόληψης. Σ'αυτό το πλαίσιο, δίνεται ένας ιδιαίτερα σημαντικός ρόλος στο Ευρωπαϊκό Κέντρο Παρακολούθησης των Ναρκωτικών και της Τοξικομανίας, το ΕΚΠΝΤ. Η Επιτροπή πρόκειται, κατά την έγκριση των κοινοτικών προγραμμάτων δράσης, να λάβει υπόψη της τις δραστηριότητες του ΕΚΠΝΤ, ώστε να μην παρατηρηθούν αλληλεπικαλύψεις.

<SPEAKER ID=245 NAME="Stewart-Clark, Sir Jack">
Ακούω τι λέτε, εμείς όμως δημιουργήσαμε αυτό το Παρατηρητήριο στη Λισαβώνα με μεγάλο κόπο. Είναι, πραγματικά, ζωτικής σημασίας. Σε κάθε χώρα υπάρχει μια σειρά από τα λεγόμενα κέντρα αποτοξίνωσης, τα οποία συνδέονται με το Παρατηρητήριο για τα Ναρκωτικά. Είναι απόλυτα ζωτικής σημασίας το Παρατηρητήριο αυτό να στηριχθεί από το Συμβούλιο και από τις εθνικές κυβερνήσεις.
<P>
Ο λόγος που κατέθεσα την ερώτηση αυτή, κύριε Προεδρεύων, είναι επειδή αναφερθήκατε στην ανταλλαγή πληροφοριών για θέματα συναφή προς τα ναρκωτικά. Το Παρατηρητήριο, όμως, δεν αναφέρθηκε καθόλου.
<P>
Το ερώτημά μου, λοιπόν, είναι ουσιαστικά το εξής: πρώτον (και έχετε απαντήσει εν μέρει), στηρίζει ολόψυχα το Συμβούλιο το Παρατηρητήριο αυτό και, δεύτερον, θα εγγυηθεί το Συμβούλιο ότι τα κέντρα αποτοξίνωσης στις χώρες μέλη θα στηριχθούν πλήρως και ότι η ποιότητα της πληροφόρησης που αυτά παρέχουν είναι όσο το δυνατόν καλύτερη;

<SPEAKER ID=246 LANGUAGE="NL" NAME="Patijn">
Στην πρώτη εποικοδομητική ερώτηση του αγαπητού ευρωβουλευτή μπορώ να απαντήσω απόλυτα ναι. Πιστεύουμε ότι το Κέντρο Παρακολούθησης αξίζει κάθε υποστήριξης, εξαιτίας της έκτασης και της σοβαρότητας του προβλήματος, το οποίο αντιμετωπίζουμε στη Δυτική Ευρώπη όσον αφορά την εξάπλωση και το εμπόριο ναρκωτικών. Υπάρχει ακόμη ένας λόγος, ο οποίος διαδραματίζει σημαντικό ρόλο από την πλευρά της ολλανδικής προσέγγισης του προβλήματος των ναρκωτικών. Πιστεύουμε ότι θα πρέπει να δοθεί ιδιαίτερη προσοχή για να αποφευχθεί να έλθουν σε επαφή οι πολίτες με τον κόσμο των ναρκωτικών και τον κόσμο της εμπορίας ναρκωτικών, το οποίο αποτελεί ένα σημαντικό κλειδί στα πλαίσια της καταπολέμησης και της δίωξης της εγκληματικότητας, καθώς αυτό είναι ένα σημαντικό μέσο για να ελεγχθεί το φοβερό πρόβλημα, το οποίο μας απειλεί εδώ και χρόνια, και πρόκειται να μας απειλεί και στο μέλλον. Συμμερίζομαι πλήρως τις απόψεις του ευρωβουλευτή ότι από τη στιγμή που επιθυμούμε να ελέγξουμε ένα σύνθετο πρόβλημα, θα πρέπει να το παρατηρήσουμε, να αποκτήσουμε πλήρη γνώση γι'αυτό, να το υπολογίσουμε, καθώς και να διαθέτουμε αξιόπιστα και συγκρίσιμα στοιχεία σχετικά με τις διάφορες μορφές εμφάνισης στα διάφορα κράτη μέλη. Επομένως, τάσσομαι απόλυτα υπέρ της προσέγγισης που επέλεξε ο αγαπητός ευρωβουλευτής. Πρόκειται να μεταφέρω αυτή την προσέγγιση στο ολλανδικό Υπουργείο Δημόσιας Υγείας, το οποίο ειδικεύεται στην πρόληψη των ναρκωτικών.

<SPEAKER ID=247 NAME="Πρόεδρος">
Ερώτηση αριθ. 18, του κ. Niels Sindal (H-0018/97):
<P>
Θέμα: Κύρωση των ευρωπαϊκών συμφωνιών
<P>
Έχουν περάσει δύο χρόνια από την υπογραφή των ευρωπαϊκών συμφωνιών με την Εσθονία, τη Λετονία και τη Λιθουανία. Ωστόσο, ορισμένες χώρες (Βέλγιο, Ελλάδα, Γαλλία, Ιταλία, Πορτογαλία και Ηνωμένο Βασίλειο) δεν έχουν ακόμη προχωρήσει στην κύρωση των συμφωνιών αυτών. Πώς προτίθεται να διασφαλίσει η Προεδρία του Συμβουλίου την κύρωση των συμφωνιών από τις συγκεκριμένες χώρες;

<SPEAKER ID=248 NAME="Patijn">
Επ'ευκαιρία της ερώτησης του κ. Sindal, θα ήθελα να πω τα εξής. Η ευρωπαϊκή συμφωνία σύνδεσης με την Εσθονία, Λεττονία και Λιθουανία υπογράφηκε στις 12 Ιουνίου 1995, επομένως πριν από ενάμισυ χρόνο περίπου. Έκτοτε, έχουν ολοκληρωθεί οι διαδικασίες επικύρωσης σε εννέα κράτη μέλη. Όπως γνωρίζει ο αγαπητός ευρωβουλευτής, κάθε κοινοβούλιο διαθέτει τις δικές του διαδικασίες και πρακτικές. Ως εκ τούτου, δεν είμαι σε θέση να αναφερθώ περαιτέρω ή να κάνω οποιαδήποτε παρατήρηση. Εντούτοις, δεν θα πρέπει να δοθεί η εντύπωση ότι δεν προωθούνται οι διαδικασίες επικύρωσης για τις ευρωπαϊκές συμφωνίες με τα τρία βαλτικά κράτη. Οι διαδικασίες επικύρωσης των ευρωπαϊκών συμφωνιών με άλλα κράτη της Κεντρικής και Ανατολικής Ευρώπης χρειάσθηκαν περισσότερο χρόνο, δηλαδή δύο έτη. Για άλλες σημαντικές συμφωνίες, όπως αυτές με τη Ρωσία και την Ουκρανία, οι οποίες υπογράφηκαν τον Ιούνιο του 1994, οι διαδικασίες βρίσκονται ακόμη εν εξελίξει. Εντούτοις, θα ήθελα να επισημάνω ότι η Προεδρία θα εκμεταλλευθεί κάθε ευκαιρία για να τονίσει στα κράτη μέλη, τα οποία δεν έχουν ακόμη ολοκληρώσει τις διαδικασίες επικύρωσης των διαφόρων συμφωνιών, μεταξύ των οποίων και αυτών με τα βαλτικά κράτη, ότι θα πρέπει να τις επιταχύνουν. Εξάλλου, η Προεδρία είναι απόλυτα πεπεισμένη ότι τα κράτη μέλη, τα οποία δεν έχουν ακόμη αναλάβει τις διαδικασίες επικύρωσης των συμφωνιών με τα βαλτικά κράτη, θα καταβάλουν τις απαιτούμενες προσπάθειες για την επιτάχυνση αυτών των διαδικασιών.

<SPEAKER ID=249 LANGUAGE="DA" NAME="Sindal">
Ευχαριστώ για την απάντηση. Είμαι ικανοποιημένος που το Συμβούλιο δεν βλέπει κανένα πρόβλημα, πρέπει όμως να καταλάβει ότι οι υποψήφιες χώρες Εσθονία, Λετονία και Λιθουανία ανησυχούν για το γεγονός ότι δεν εκφράστηκε ο ίδιος ενθουσιασμός με εκείνον που η Ένωση έδειξε για άλλες υποψήφιες χώρες, π.χ. την Πολωνία, την Ουγγαρία και την Τσεχία. Έχουμε αποφασίσει ότι όλες οι υποψήφιες χώρες είναι ισότιμες. Συνεπώς, το ερώτημά μου είναι το εξής: μπορεί το Συμβούλιο να επιβεβαιώσει ότι η Επιτροπή δεν ευνοεί ορισμένες χώρες κατά την προετοιμασία της προσχώρησης νέων κρατών; Μπορώ να σας αναφέρω ότι αυτή είναι η εντύπωση που έχω ως απερχόμενος Πρόεδρος της Αντιπροσωπείας για τις Σχέσεις με την Εσθονία, τη Λετονία και τη Λιθουανία. Ελπίζω να μου δώσετε μια απάντηση.

<SPEAKER ID=250 LANGUAGE="NL" NAME="Patijn">
Μπορώ να σας διαβεβαιώσω ότι το Συμβούλιο δεν έχει προτιμήσεις έναντι των έντεκα χωρών, οι οποίες είναι υποψήφιες για ένταξη στην Ευρωπαϊκή Ένωση. Οι υποψηφιότητες στηρίζονται σε μία σειρά αντικειμενικών κριτηρίων, τα οποία όρισε το Ευρωπαϊκό Συμβούλιο της Κοπεγχάγης το 1992.

<SPEAKER ID=251 NAME="Cars">
(SV ) Αυτό που καθιστά τόσο επείγουσες αυτές τις επικυρώσεις, είναι η κατάσταση στην οποία, με διάφορους τρόπους ευρισκόμαστε. Σκέφτομαι ότι η Διακυβερνητική Διάσκεψη συνεχίζεται και ένα εξάμηνο μετά το πέρας της θα αρχίσουν οι ενταξιακές διαπραγματεύσεις με, μεταξύ άλλων, τις Βαλτικές χώρες. Είναι σαφές ότι μπορεί να υπάρχει τότε μια ανησυχία ότι δεν προωθούνται αυτά τα ζητήματα αρκετά. Τώρα είπατε, κύριε Υπουργέ, ότι φιλοδοξείτε πάντοτε να το θίξετε. Προϋποθέτω ότι το κάνατε αυτό στο Συμβούλιο Υπουργών και ότι προτρέπετε τους κυβερνητικούς συναδέλφους σας στις χώρες που ακόμα δεν έχουν επικυρώσει να ζητήσουν από τα Κοινοβούλιά τους να καταπιαστούν το συντομότερο δυνατόν με αυτά τα θέματα. Αν αυτό γίνεται, δεν υπάρχει, όπως το καταλαβαίνω εγώ, κανείς λόγος ανησυχίας για τις Βαλτικές χώρες και ούτε επίσης σ&#x02BC;αυτήν την Βουλή.

<SPEAKER ID=252 LANGUAGE="NL" NAME="Patijn">
Κατά τη γνώμη μου, δεν υπάρχει λόγος ανησυχίας στα βαλτικά κράτη όσον αφορά τη διαδικασία καθορισμού της συνολικής στρατηγικής των εντάξεων, η οποία πρόκειται να αρχίσει αργότερα κατά τη διάρκεια αυτού του χρόνου μετά από τη γνωμοδότηση της Ευρωπαϊκής Επιτροπής σχετικά με τον τρόπο διαπραγμάτευσης. Εάν εσείς, ως μέλη του Ευρωπαϊκού Κοινοβουλίου, ανησυχείτε για τις αργές διαδικασίες ορισμένων εθνικών κοινοβουλίων όσον αφορά τις επικυρώσεις, θα σας πρότεινα να ζητήσετε από τους εθνικούς βουλευτές που γνωρίζετε να έλθουν σε επαφή μαζί σας και να επιταχύνουν τις σχετικές διαδικασίες.

<SPEAKER ID=253 NAME="Πρόεδρος">
Ερώτηση αριθ. 19, του κ. Jan Andersson (H-0020/97):
<P>
Θέμα: Πρωτοβουλία για την καταπολέμηση της ζήτησης ναρκωτικών
<P>
Η χρήση ναρκωτικών είναι ευρέως διαδεδομένη στην Ευρώπη. Το εμπόριο και η χρήση συνθετικών ναρκωτικών εξαπλώνονται. Παρά το γεγονός ότι τα κράτη μέλη έχουν διαφορετικές απόψεις για τον τρόπο καταπολέμησης των ναρκωτικών, είναι πια καιρός να χαράξει η ΕΕ στρατηγική προκειμένου να αντιμετωπιστεί η όλο και μεγαλύτερη χρήση τους. Η εν λόγω στρατηγική πρέπει να περιλαμβάνει μέτρα κατά της προσφοράς και της ζήτησης ναρκωτικών. Το πρόγραμμα της ολλανδικής προεδρίας περιλαμβάνει μια σειρά γενικών απόψεων για την καταπολέμηση των ναρκωτικών προκειμένου να αναχαιτιστεί το εμπόριο ναρκωτικών και να ανταλλαγούν οι εμπειρίες που έχουν αποκτηθεί από τα διάφορα προγράμματα πρόληψης, ωστόσο δεν έχουν προβλεφθεί μέτρα για τον περιορισμό της ζήτησης.
<P>
Τι συγκεκριμένα μέτρα προτίθεται να λάβει η ολλανδική προεδρία προκειμένου να μειωθεί η ζήτηση ναρκωτικών;

<SPEAKER ID=254 NAME="Patijn">
Εν προκειμένω, θα ήθελα να παραπέμψω τον αγαπητό ευρωβουλευτή στην απόφαση του Ευρωπαϊκού Κοινοβουλίου και του Συμβουλίου, της 16ης Δεκεμβρίου 1996, για την ανάληψη ενός κοινοτικού προγράμματος δράσης για την πρόληψη της εξάπλωσης των ναρκωτικών, στο πλαίσιο της δράσης για τη δημόσια υγεία. Το εν λόγω πρόγραμμα περιλαμβάνει μία σειρά κινήτρων και μέτρων στήριξης με σκοπό την επίτευξη αυτού του σκοπού. Σε γενικές γραμμές, το εν λόγω πρόγραμμα στηρίζεται στους δύο ακόλουθους άξονες δράσης. Κατά πρώτον: ενέργειες στον τομέα της συγκέντρωσης στοιχείων και της αξιολόγησης, με σκοπό τη βελτίωση της γνώσης όσον αφορά τα ναρκωτικά, την εξάπλωση των ναρκωτικών και τις συνέπειές τους, καθώς και τα μέσα και τις μεθόδους πρόληψης της εξάπλωσης των ναρκωτικών και των σχετικών κινδύνων. Και αυτό συμβαίνει κυρίως με τη χρησιμοποίηση των δεδομένων του Ευρωπαϊκού Κέντρου Παρακολούθησης των Ναρκωτικών και της Τοξικομανίας, καθώς και των διαφόρων δυνατοτήτων που προσφέρουν τα υφιστάμενα κοινοτικά προγράμματα-μέσα.
<P>
Ο δεύτερος άξονας δράσης αφορά ενέργειες στο χώρο της ενημέρωσης, εκπαίδευσης και κατάρτισης, με σκοπό τη βελτίωση της ενημέρωσης, της εκπαίδευσης και της κατάρτισης για την καταπολέμηση των ναρκωτικών και την πρόληψη των σχετιζόμενων μ'αυτά κινδύνων. Δηλαδή την ενημέρωση των νέων στο ίδιο το περιβάλλον τους, το σπίτι, το σχολείο, το πανεπιστήμιο, το χώρο διάθεσης του ελεύθερου χρόνου, καθώς και των ιδιαίτερα ευπαθών ομάδων, μέσω της χρησιμοποίησης πρώην χρηστών ναρκωτικών. Η Επιτροπή πρόκειται να επεξεργασθεί αργότερα ένα πρόγραμμα δράσης.
<P>
Όπως τόνισε ορθώς ο αγαπητός ευρωβουλευτής, η ολλανδική Προεδρία πρόκειται να επικεντρώσει την προσοχή της στην ανταλλαγή εμπειριών, σχετιζόμενων με την πρόληψη της χρήσης ναρκωτικών. Επιπλέον, πρόκειται να εξετασθεί ποια στοιχεία των κοινοτικών παρεμβάσεων για τα ναρκωτικά, οι οποίες αποφασίστηκαν από το Συμβούλιο το Δεκέμβριο του 1996, θα πρέπει να εφαρμοσθούν στον τομέα της πρόληψης της εξάπλωσης των ναρκωτικών. Τέλος, θα ήθελα να επισημάνω στους αγαπητούς ευρωβουλευτές, όχι μόνο στον κ. Anderson αλλά και σε άλλους οι οποίοι αναφέρθηκαν σ'αυτό το αντικείμενο, ότι η ολλανδική Προεδρία πρόκειται να δώσει υψηλή προτεραιότητα στο σύνολο των στοιχείων μελέτης και πρόληψης του προβλήματος των ναρκωτικών, συμπεριλαμβανομένων και των πτυχών της αστυνομικής και δικαστικής δίωξης των ναρκωτικών.

<SPEAKER ID=255 NAME="Andersson">
(SV ) Ευχαριστώ το Συμβούλιο για την απάντηση. Η αιτία της ερώτησής μου είναι ότι σε γενικές γραμμές υπάρχουν δύο τρόποι καταπολέμησης της χρήσης ναρκωτικών, αφενός χτυπώντας την προσφορά αφ&#x02BC;ετέρου την ζήτηση. Πρέπει να εφαρμοστούν και οι δύο αυτοί τρόποι. Όσον αφορά την προσφορά, δηλ. το εμπόριο και την κατασκευή συνθετικών ναρκωτικών κ.α. είμαστε αρκετά σύμφωνοι. Ταυτόχρονα γνωρίζουμε ωστόσο ότι όσα εργοστάσια και μεγαλέμπορους και αν χτυπήσουμε, θα υπάρχει πάντοτε χρήση ναρκωτικών όσο υπάρχει ζήτηση. Γι&#x02BC;αυτό νομίζω ότι η ζήτηση είναι ίσως το πιο σημαντικό και το απολύτως σημαντικό είναι να μην αρχίζουν καν οι νέοι να χρησιμοποιούν ναρκωτικά.
<P>
Έχω δύο ερωτήσεις, μία εξ&#x02BC;αφορμής αυτού και μία άλλη εξ&#x02BC;αφορμής της απάντησης προς τον κο Stewart - Clark. Πρώτον: θεωρείτε και εσείς επίσης ότι οι σημαντικότερες παρεμβάσεις στον τομέα των ναρκωτικών αφορούν όντως την παρεμπόδιση και αυτής ακόμα της δοκιμής ναρκωτικών από τους νέους; Δεύτερον: Στην Ανατολική Ευρώπη παράγεται τώρα αμφεταμίνη και άλλα συνθετικά ναρκωτικά. Δεν ισχύει τότε για εσάς στην ΕΕ να «καθαρίσουμε μπρός από την πόρτα μας», όταν τώρα έχουμε επαφές με τις ανατολικοευρωπαϊκές χώρες;

<SPEAKER ID=256 LANGUAGE="NL" NAME="Patijn">
Είμαι σύμφωνος με τη βασική ανάλυση του κ. Anderson σχετικά με τη διάκριση μεταξύ της προσφοράς και της ζήτησης ναρκωτικών. Πιστεύω ότι στο εσωτερικό της Ευρωπαϊκής Ένωσης παρατηρείται ιδιαίτερα μεγάλη σύγκλιση απόψεων και πολιτικών προσεγγίσεων σχετικά με την καταπολέμηση της προσφοράς ναρκωτικών. Αυτό αφορά κυρίως τη δίωξη, την καταπολέμηση της διεθνούς οργανωμένης εγκληματικότητας και επ'αυτού ορθώς ζητεί ο κ. Anderson να δοθεί ιδιαίτερη προσοχή στις σχέσεις με τις τρίτες χώρες. Γνωρίζουμε ότι, εξαιτίας των ταχέων κοινωνικών αλλαγών σε ορισμένες ανατολικοευρωπαϊκές χώρες, υπάρχει ο κίνδυνος να καταστούν σημεία διέλευσης και παραγωγής σκληρών ναρκωτικών και, επ'αυτού μπορώ να σας διαβεβαιώσω, ότι στο πλαίσιο των δραστηριοτήτων του Συμβουλίου δίνεται ιδιαίτερη προσοχή σ'αυτόν τον τομέα. Σας υπενθυμίζω ότι στο Ευρωπαϊκό Συμβούλιο του Δουβλίνου αποφασίστηκε η σύσταση μίας ομάδας εκπροσώπων υψηλού επιπέδου, η οποία σε σύντομο χρονικό διάστημα θα πρέπει να υποβάλει προτάσεις για την καταπολέμηση της οργανωμένης εγκληματικότητας και αυτό αφορά κυρίως το μεγάλο και μεσαίο εμπόριο ναρκωτικών, καθώς επίσης και τις σχέσεις με τις τρίτες χώρες.
<P>
Όσον αφορά τους περιορισμούς που θέτει το θέμα, επειδή αναφερθήκατε στις μεγάλες διαφορές συνηθειών ανάλογα με τη χώρα, καθώς επίσης και στην ανταλλαγή προσεγγίσεων, νομίζω ότι υπάρχει ιδιαίτερη ανάγκη να γνωρίσουμε αμοιβαίως τις εμπειρίες μας και σ'αυτό είμαι απόλυτα σύμφωνος όπως το έθεσαν και οι ερωτήσεις του κ. Steward-Clark. Όσον αφορά τη συνεργασία μεταξύ των κρατών μελών, των εμπειρογνωμόνων των κρατών μελών και του συντονισμού μεταξύ των ιδρυμάτων παρακολούθησης, υπάρχει ακόμη χώρος για την εντατικοποίηση της συνεργασίας. Η πρόληψη είναι, κατά τη γνώμη μας στην Ολλανδία, ένα σημαντικό κλειδί για την οξεία ανάλυση των κοινωνικών συνεπειών καθώς και των συνεπειών, στο σύνολο της νεολαίας, προκειμένου να ελεγχθούν τα ναρκωτικά και μπορώ να σας διαβεβαιώσω ότι η Προεδρία πρόκειται να δώσει ιδιαίτερη προσοχή.

<SPEAKER ID=257 NAME="Πρόεδρος">
Ερώτηση αριθ. 20, της κ. Nuala Ahern (H-0022/97):
<P>
Θέμα: Ποία προειδοποίηση περί ραδιενεργών φορτίων προς τις χώρες διελεύσεως;
<P>
Δεδομένου ότι η γαλλική κυβέρνηση έχει σαφώς δεχθεί ότι όσον αφορά τη δια θαλάσσης αποστολή ραδιενεργών και τοξικών υλικών από γαλλικούς λιμένες φέρει την ευθύνη να προειδοποιεί τις χώρες διελεύσεως και τούτο βάσει της υπογραφής της Συμβάσεως της Βαρκελώνης, πιστεύει το Συμβούλιο ότι η Γαλλία και το Ηνωμένο Βασίλειο φέρουν παρόμοια ευθύνη να ενημερώνουν τις χώρες διελεύσεως περί των πυρηνικών φορτίων που αποστέλλονται διά θαλάσσης από τις εγκαταστάσεις επανεπεξεργασίας που έχουν στο La Hague και το Sellafield αντιστοίχως;

<SPEAKER ID=258 NAME="Patijn">
Επ'ευκαιρία της ερώτησης της κ. Ahern όσον αφορά τη μεταφορά των ραδιενεργών απόβλητων, υπάρχει μία σειρά νομοθετικών ρυθμίσεων. Αναφέρομαι, κατά σειρά, στην κοινοτική ρύθμιση, δηλαδή την οδηγία 92/3/Ευρατόμ, της 3ης Φεβρουαρίου 1992, όσον αφορά την παρακολούθηση και τον έλεγχο της μεταφοράς ραδιενεργών απόβλητων μεταξύ των κρατών μελών, καθώς και από και προς την Κοινότητα. Κατά δεύτερον, αναφέρομαι στις οδηγίες για τη μεταφορά πυρηνικών υλικών, οι οποίες θεσπίστηκαν στο πλαίσιο διεθνών οργανώσεων για την ατομική ενέργεια, καθώς και κατά τρίτον, στις οδηγίες για τη θαλάσσια μεταφορά, τον αποκαλούμενο κώδικα ΙΜΟ το σχετικό με τη θαλάσσια μεταφορά επικίνδυνων υλικών.
<P>
Το σύνολο αυτών των νομοθετικών και διοικητικών διατάξεων ισχύει και για τη μεταφορά ραδιενεργών υλικών, τα οποία προέρχονται από εγκαταστάσεις επεξεργασίας, όπως αυτές που ανέφερε η αγαπητή ευρωβουλευτής, δηλαδή τη Χάγη και το Sellafield.
<P>
Όσον αφορά την εφαρμογή της Συνθήκης της Βαρκελώνης, στην οποία αναφέρθηκε στην ερώτησή της η αγαπητή ευρωβουλευτής, θα πρέπει να παρατηρήσω ότι στη συγκεκριμένη περίπτωση δεν ισχύει. Η εν λόγω σύμβαση σχετίζεται με τις μεταφορές στη Μεσόγειο, ενώ οι μεταφορές των επεξεργασμένων αποβλήτων από τη Χάγη ακολουθούν έναν εντελώς διαφορετικό δρόμο, δηλαδή έχουν ως προορισμό την Ιαπωνία και δεν διέρχονται από τη Μεσόγειο Θάλασσα. Επίσης, θα ήθελα να πω στην αγαπητή ευρωβουλευτή ότι το Συμβούλιο δεν εγγυάται την τήρηση των διεθνών συνθηκών, τις οποίες έχουν συνάψει τα κράτη μέλη σε άλλο πλαίσιο πλην αυτού της Ευρωπαϊκής Ένωσης. Στη συγκεκριμένη περίπτωση, πρόκειται για ατομική ευθύνη των κρατών μελών, εφόσον δεν πρόκειται για κοινοτικές ρυθμίσεις.

<SPEAKER ID=259 LANGUAGE="EN" NAME="Ahern">
Έχει αποσταλεί διά θαλάσσης πυρηνικό φορτίο από τη Χάγη της Γαλλίας και περιπλανιέται ανά τον πλανήτη, μεταξύ Γαλλίας και Ιαπωνίας. Μπορεί να μας διαβεβαιώσει το Συμβούλιο ότι ενημερώθηκαν σχετικά οι χώρες διέλευσης; Λέτε ότι δεν είναι θέμα του Συμβουλίου να εποπτεύσει κάτι τέτοιο αλλά τότε ποιος είναι ο εποπτεύων; Η Ευρατόμ; Το ίδιο το κράτος μέλος είναι υπεύθυνο να ενημερώσει τα άλλα κράτη; Ενημερώθηκαν τα άλλα κράτη; Ποιος ενημέρωσε ποιον και ποιος ζητεί να ενημερωθεί; Έδωσαν προηγουμένως τη συγκατάθεσή τους τα κράτη διέλευσης;
<P>
Γνωρίζω ότι ενημερώθηκε η αυστραλιανή κυβέρνηση. Το δήλωσε δημοσίως, δεν είμαστε όμως και τόσο βέβαιοι για το τι γίνεται στην πραγματικότητα εντός της Ευρωπαϊκής Ένωσης και στο διάστημα μεταξύ της εξόδου από τα ευρωπαϊκά και της εισόδου στα αυστραλιανά εθνικά ύδατα. Έχουν και τα κράτη διέλευσης δικαίωμα να ενημερωθούν και από ποιον; Ποιος ενημερώνει εκτός απο τη Γαλλία και το Ηνωμένο Βασίλειο;

<SPEAKER ID=260 LANGUAGE="NL" NAME="Patijn">
Κατανοώ τις ανησυχίες της κ. Ahern γι'αυτές τις λεπτές υποθέσεις, αλλά θα ήθελα να επισημάνω ότι πρόκειται για μία συζήτηση μεταξύ του Συμβουλίου, της Ευρωπαϊκής Ένωσης και του Κοινοβουλίου και, κατά συνέπεια, δεν μπορώ παρά να αναφερθώ στις υποχρεώσεις οι οποίες προέρχονται από τη νομοθετική ρύθμιση της Ευρωπαϊκής Ένωσης για τη θαλάσσια μεταφορά, καθώς και την κοινοτική νομοθεσία Ευρατόμ, η οποία προβλέπει διάφορες ειδικές διατάξεις, οι οποίες ελέγχονται από την Ευρωπαϊκή Επιτροπή. Αναφερθήκατε σε μία γνωστοποίηση προς τις τρίτες χώρες; αυτό δεν εμπίπτει στην κοινοτική νομοθεσία και ρύθμιση και, επομένως, τα Όργανα της Ευρωπαϊκής Ένωσης δεν διαδραματίζουν κανένα ρόλο και θα πρέπει να σας πω ότι, όσον αφορά την ερώτησή σας για τις υποχρεώσεις που ισχύουν για τέτοιου είδους μεταφορές, θα πρέπει να ανατρέξετε στις υποχρεώσεις στο πλαίσιο της Διεθνούς Οργάνωσης Ατομικής Ενέργειας και του IMCO, οι οποίες αφορούν τη θαλάσσια οργάνωση συνεργασίας, όπου επιμέρους κράτη μέλη έχουν την υποχρέωση - την οποία επί του παρόντος δεν θυμάμαι ακριβώς και ελπίζω ότι δεν θα μου το καταλογίσετε - να εφαρμόζουν τις υποχρεώσεις των συνθηκών τους έναντι των τρίτων χωρών. Επομένως, δεν πρόκειται για αρμοδιότητα της Ευρωπαϊκής Ένωσης.

<SPEAKER ID=261 NAME="Πρόεδρος">
Κυρία Ahern, δεν έχετε το δικαίωμα από τον Κανονισμό να κάνετε μία νέα παρέμβαση. Θα ήθελα πολύ να το κάνω, αλλά δεν μπορώ να σας παραχωρήσω το λόγο.

<SPEAKER ID=262 LANGUAGE="DE" NAME="Posselt">
Kύριε Πρόεδρε, φθάσαμε στο τέλος της Ώρας των Eρωτήσεων και θα ήθελα να διαμαρτυρηθώ κατά της αντίθετης προς τις Συνθήκες απάντησης του κυρίου Προέδρου του Συμβουλίου, διότι επικαλέσθηκε την αρχή της επικουρικότητας και με παρέπεμψε στη Bόννη, όταν ρώτησα για τους ελέγχους και την ασφάλεια στα εξωτερικά σύνορα της EE. Δεν μου είπε όμως πώς αυτό συμβαδίζει με τον τρίτο πυλώνα του Mάαστριχτ, με την Eυρώπη χωρίς εσωτερικά σύνορα. Δεν μου είπε πώς η Bόννη θα ελέγξει τα ανατολικά σύνορα της EE, από τη Φιλανδία μέχρι την Eλλάδα.

<SPEAKER ID=263 NAME="Πρόεδρος">
Κύριε Posselt, ξέρετε ότι δεν φτάσαμε ακόμη στο τέλος της 'Ωρας των Ερωτήσεων και, επομένως, αντιλαμβάνεστε πολύ καλά ότι η παρέμβασή σας δεν είναι σύμφωνη με τον Κανονισμό.

<SPEAKER ID=264 NAME="Πρόεδρος">
Δεδομένου ότι ο συντάκτης της δεν είναι παρών, η ερώτηση αριθ. 21 καταπίπτει.
<P>
Ερώτηση αριθ. 22, του κ. Alex Smith (H-0028/97):
<P>
Θέμα: Πυρηνικά εργοστάσια και λευχαιμία
<P>
Στο τεύχος της British Medical Journal με ημερομηνία 11 Ιανουαρίου 1997 (τόμος 314, σελίδες 101-106) δημοσιεύθηκε λεπτομερές άρθρο για την παρατηρηθείσα συχνότητα περιπτώσεων λευχαιμίας μεταξύ των ατόμων νεαρής ηλικίας που ζουν κοντά στο πυρηνικό εργοστάσιο της COGEMA στη Χάγη, στη χερσόνησο Cotentin της Νορμανδίας.
<P>
Έχοντας υπόψη τις προηγούμενες μελέτες του καθηγητή Gardner για τα κρούσματα καρκίνου στη γύρω από το εργοστάσιο του Sellafield περιοχή, καθώς επίσης τα υψηλά επίπεδα λευχαιμίας κοντά στο πυρηνικό εργοστάσιο του Dounreay της Σκωτίας, θα ερευνήσει πλέον το Συμβούλιο (και θα αναθεωρήσει) τις υγειονομικές και περιβαλλοντικές επιπτώσεις για τους πολίτες της Ευρώπης εξαιτίας της συνεχούς λειτουργίας αυτών των πυρηνικών εγκαταστάσεων στην Ευρωπαϊκή Ένωση;

<SPEAKER ID=265 NAME="Patijn">
Ο αγαπητός ευρωβουλευτής Smith έθεσε ένα ερώτημα για τις εγκαταστάσεις επεξεργασίας των ραδιενεργών αποβλήτων. Σε συνέχεια του προκατόχου μου, ο οποίος απάντησε σε μία ερώτηση του αγαπητού ευρωβουλευτή, θα ήθελα, για άλλη μία φορά, να επισημάνω ότι το Συμβούλιο αποδίδει ιδιαίτερη σημασία στη διασφάλιση υγείας και ασφάλειας υψηλού επιπέδου, όσον αφορά τις ατομικές δραστηριότητες στην Ευρωπαϊκή Ένωση. Σε σχέση μ'αυτό, θα ήθελα επισημάνω το γεγονός ότι η οδηγία 96/29/Ευρατόμ, η οποία εγκρίθηκε από το Συμβούλιο και στην οποία τίθενται οι βασικοί κανόνες για την προστασία της υγείας του πληθυσμού και των σχετικών εργαζομένων, απαγορεύει την ιονική ακτινοβολία. Η εν λόγω οδηγία αποτελεί μία αυστηρότερη έκφραση των υφιστάμενων κανόνων. Σ'αυτή λαμβάνονται υπόψη τα πιο πρόσφατα επιστημονικά και τεχνικά δεδομένα.
<P>
Εάν η Επιτροπή κρίνει αναγκαίο να υποβάλει προτάσεις για ενδεχόμενη προσαρμογή της κοινοτικής νομοθεσίας, προκειμένου να ληφθούν υπόψη διεθνώς αναγνωρισμένα επιστημονικά δεδομένα, τότε θα πρέπει να πραγματοποιήσει διαπραγματεύσεις με το Συμβούλιο. Εναπόκειται στην Επιτροπή να παρακολουθεί την εξέλιξη της κατάστασης στον τομέα και να διαπιστώνει κατά πόσο έχουν αναγνωρισμένη και επιστημονική βάση οι έρευνες, στις οποίες αναφέρθηκε ο αγαπητός ευρωβουλευτής. Εντούτοις, δεν θα ήθελα να θεωρηθεί ότι αμφισβητώ το γεγονός ότι η εν λόγω έρευνα πραγματοποιήθηκε από διακεκριμένους εμπειρογνώμονες. Εναπόκειται στην Ευρωπαϊκή Επιτροπή να αναλάβει περαιτέρω δράση.

<SPEAKER ID=266 LANGUAGE="EN" NAME="Smith">
Eυχαριστώ τον Προεδρεύοντα, τον οποίο στηρίζω ακόμη μια φορά για την απάντησή του.
<P>
Την εβδομάδα αυτή ολοκληρώσαμε τη συζήτηση της έκθεσης της προσωρινής εξεταστικής επιτροπής που κατηγόρησε όχι μόνο την Επιτροπή αλλά και το Συμβούλιο επειδή δεν κινητοποιήθηκαν όσο γρήγορα θα έπρεπε μπροστά σε έναν κίνδυνο για τη δημόσια υγεία. Εδώ έχουμε έναν ακόμη δυνάμει κινδυνο για τη δημόσια υγεία και δεδομένης της απάντησης που μόλις έδωσε ο Προεδρεύων, θα έλεγα ότι πρέπει να πάρουμε τα πράγματα πιο σοβαρά. Θα τον ρωτήσουμε αν αναλαμβάνει να θέσει στην Επιτροπή το ζήτημα της επανεξέτασης της αξιοπιστίας της μελέτης αυτής που έγινε στις Νήσους της Μάγχης, προκειμένου να εξεταστεί αν εγγυάται την περαιτέρω εξέταση ή προσαρμογή των κανονισμών που τη διέπουν προς το παρόν, ιδιαίτερα υπό το φως των ανησυχιών για τη δημόσια υγεία.

<SPEAKER ID=267 LANGUAGE="NL" NAME="Patijn">
Επ'ευκαιρία της επαναληφθείσας ερώτησης του κ. Smith, πρόκειται να επισύρω την προσοχή της Ευρωπαϊκής Επιτροπής στην εν λόγω έρευνα.

<SPEAKER ID=268 LANGUAGE="EN" NAME="Ahern">
Θα ήθελα να σας ευχαριστήσω για τις απαντήσεις σας εδώ, απόψε. Αναφερθήκατε πολλές φορές στους κανονισμούς και στις οδηγίες της ΕKAE. Η Συνθήκη αυτή, πάντως, θα μπορούσε κάλλιστα να βρίσκεται και στον Αρη, παρά το δημοκρατικό έλεγχο που έχουμε επί αυτής στην Ευρωπαϊκή Ένωση. Θα έπρεπε να έχει επανεξεταστεί πολύ πριν και είτε να είχε ενσωματωθεί στη Συνθήκη του Μάαστριχτ είτε να είχε καταργηθεί εντελώς.
<P>
Είστε σε θέση να επιβεβαιώσετε ότι η ολλανδική προεδρία εξετάζει τροποποιήσεις της Συνθήκης ΕΚΑΕ στην πορεία προς τη διακυβερνητική διάσκεψη και ότι θα δει τις τροποποιήσεις αυτές και/ή θα θεσπίσει την επανεξέταση της Συνθήκης ΕΚΑΕ στη διάρκεια των διαπραγματεύσεων της διακυβερνητικής διάσκεψης;

<SPEAKER ID=269 LANGUAGE="NL" NAME="Patijn">
Δεν ξέρω κατά πόσο κατανόησα πλήρως το πνεύμα της ερώτησης του αγαπητού συναδέλφου. Σε περίπτωση που εννοούσε ότι αυτοί, οι οποίοι είναι αρμόδιοι για την εφαρμογή της Συνθήκης Ευρατόμ, αμελούν, τότε θα ήθελα να το αρνηθώ. Κατά δεύτερον, θα ήθελα να πω ότι, επί του παρόντος, στη Διακυβερνητική Διάσκεψη δεν έχουν υποβληθεί προτάσεις για την τροποποίηση της Συνθήκης Ευρατόμ.

<SPEAKER ID=270 NAME="Πρόεδρος">
Ευχαριστώ πολύ, κύριε Προεδρεύοντα του Συμβουλίου.
<P>
Οι ερωτήσεις αριθ. 23 έως 43, που δεν κατέστη δυνατό να εξετασθούν, θα απαντηθούν γραπτώς.
<P>
Η 'Ωρα των Ερωτήσεων τελείωσε.
<P>
(Η σύνοδος, διακοπείσα στις 19.45, επαναλαμβάνεται στις 21.00)

<CHAPTER ID=13>
Καταναλωτική πίστη
<SPEAKER ID=271 NAME="Πρόεδρος">
Η ημερήσια διάταξη προβλέπτει την κοινή συζήτηση των ακόλουθων εκθέσεων:
<P>
Α4-0345/96 της κ. Mosiek-Urbahn, εξ ονόματος της Επιτροπής Νομικών Θεμάτων και Δικαιωμάτων των Πολιτών σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 87/102/ΕΟΚ (όπως τροποποιήθηκε από την οδηγία 90/88/ΕΟΚ) για την προσέγγιση των νομοθετικών, κανονιστικών και διοικητικών διατάξεων των κρατών μελών που διέπουν την καταναλωτική πίστη (COM(96)0079 - C4-0243/96-96/0055 (COD))-A4-0010/97 του κ. Caccavale, εξ ονόματος της Επιτροπής Νομικών Θεμάτων και Δικαιωμάτων των Πολιτών σχετικά με την έκθεση της Επιτροπής περί εφαρμογής της οδηγίας 87/102/ΕΟΚ για την προσέγγιση των νομοθετικών, κανονιστικών και διοικητικών διατάξεων των κρατών μελών που διέπουν την καταναλωτική πίστη (COM(95)0117 - C4-0185/95)
<SPEAKER ID=272 NAME="Mosiek- Urbahn">
Κύριε Πρόεδρε, κυρίες και κύριοι, η πρόταση οδηγίας για την τροποποίηση της οδηγίας καταναλωτικής πίστης, αποτελεί μικρό αλλά σημαντικό βήμα προς την κατεύθυνση της μεγαλύτερης προστασίας των καταναλωτών. Το επίκεντρο των τροποποιήσεων βρίσκεται στον δεσμευτικό, για όλα τα κράτη μέλη της Ευρωπαϊκής Ένωσης, καθορισμό μιας ενιαίας μεθόδου υπολογισμού του πραγματικού ετήσιου επιτοκίου. Αυτό θα έχει ιδιαίτερα θετικές επιδράσεις για τους καταναλωτές, επειδή θα τους επιτρέπει να κάνουν, διασυνοριακά, καλύτερη σύγκριση των προϊόντων χρηματοπιστωτικών υπηρεσιών.
<P>
Επιπλέον, στην πρόταση της Επιτροπής γίνεται εναρμόνιση των αρχών υπολογισμού, ως προς το ότι το πραγματικό ετήσιο επιτόκιο θα υπολογίζεται στη βάση των 365 ή 366 ημερών το χρόνο. Στην έκθεσή μου, όμως, προτείνω να γίνεται ο τυποποιημένος υπολογισμός μόνο στη βάση των 365 ημερών το χρόνο. Την πρόταση αυτή ακολούθησε η Eπιτροπή Nομικών Θεμάτων και Δικαιωμάτων των Πολιτών, με τις ψήφους της ομάδας μου.
<P>
Η διευκρίνιση αυτή είναι αναγκαία, επειδή το κείμενο της Επιτροπής δημιουργεί παρανοήσεις και επιτρέπει τη δυνατότητα ενός ημερήσιου υπολογισμού. Ένας ημερήσιος υπολογισμός, όμως, θα είχε μειονεκτήματα για τους καταναλωτές. Θα έπρεπε να ξεκινάμε, κάθε φορά, από την πραγματική αξία και την πραγματική χρονική διάρκεια, με συνέπεια να έχουμε το Φεβρουάριο, για παράδειγμα, μόνο 28 ημέρες, ενώ αντίθετα τον Ιανουάριο 31 μέρες. Αυτό θα σήμαινε ότι θα άλλαζε το πραγματικό επιτόκιο, σε μήνες με διαφορετική διάρκεια, παρόλο που το ονομαστικό επιτόκιο είναι το ίδιο. Η συγκρισιμότητα του επιτοκίου έτσι, θα περιοριζόταν.
<P>
Επειδή δε γίνεται πλήρης εναρμόνιση των αρχών υπολογισμού μ' αυτή την πρόταση οδηγίας, η Eπιτροπή Nομικών Θεμάτων και Δικαιωμάτων των Πολιτών τάσσεται κατά της εισαγωγής, όπως προτείνεται από την Επιτροπή, ενός συμβόλου, μαζί με την ένδειξη του πραγματικού επιτοκίου. Η Επιτροπή, με το σύμβολο αυτό, θα ήθελε να καταστήσει σαφές ότι το αναγραφόμενο πραγματικό επιτόκιο υπολογίστηκε βάσει της οδηγίας για την καταναλωτική πίστη και μπορεί να συγκριθεί με το αντίστοιχο επιτόκιο στα άλλα κράτη μέλη. Επειδή όμως τα υπεισερχόμενα στον υπολογισμό στοιχεία κόστους ακόμη διαφέρουν έντονα μεταξύ τους, από κράτος σε κράτος, - για παράδειγμα, η διαφορά μεταξύ πραγματικής και ονομαστικής ισοτιμίας, στη μία χώρα περιλαμβάνεται, ενώ στην άλλη όχι - δεν είναι δεδομένη μια γνήσια δυνατότητα σύγκρισης του πραγματικού επιτοκίου. Έτσι, ένα τέτοιο σύμβολο θα μπορούσε να χρησιμοποιηθεί καταχρηστικά, για εξαπάτηση των καταναλωτών και θα ήταν αντίθετο προς το σκοπό της πρότασης.
<P>
Σχετικά με την έκθεση Caccavale, θα ήθελα να αναφέρω το εξής: Σαφώς και ο πολίτης της Ευρώπης είναι, κατά κύριο λόγο, καταναλωτής. Γι' αυτό και οι εκθέσεις της Επιτροπής, για την υλοποίηση και την εφαρμογή των διατάξεων των καταναλωτών στα κράτη μέλη, είναι ιδιαίτερα σημαντικές. Η Eπιτροπή Nομικών Θεμάτων και Δικαιωμάτων των Πολιτών, στην έκθεσή της, δεν έκανε μόνον κριτική αξιολόγηση της έκθεσης της Επιτροπής; προσπάθησε, πολύ περισσότερο, να προσφέρει συγκεκριμένες λύσεις στα θέματα που θίγει η Επιτροπή.
<P>
Θα ήθελα να τονίσω, κυρίως, δύο σημεία. Πρώτον: Η Επιτροπή θα ήθελε να επεκτείνει την οδηγία καταναλωτικής πίστης στα μη ενυπόθηκα δάνεια για εργασίες ανακαίνισης και εκσυγχρονισμού. Στην έκθεσή της, η Eπιτροπή Nομικών Θεμάτων και Δικαιωμάτων των Πολιτών τάσσεται κατά μιας τέτοιας επέκτασης, κατά τη γνώμη μου δικαιολογημένα, διότι μια τέτοια ένταξη, στο πεδίο εφαρμογής της οδηγίας για την καταναλωτική πίστη, θα σήμαινε μειονεκτήματα για τους καταναλωτές. Αυτά τα δάνεια, που χορηγούνται για συγκεκριμένο σκοπό δηλαδή, δε θα προσφέρονταν πλέον με τους ευνοϊκούς τόκους των ενυπόθηκων δανείων, αλλά μόνο με τους υψηλότερους τόκους ενός καταναλωτικού δανείου, πράγμα που αποτελεί μειονέκτημα για τους καταναλωτές.
<P>
Δεύτερον: Η Επιτροπή έθιξε το θέμα της σκοπιμότητας μιας ευρωπαϊκής οδηγίας για την ενυπόθηκη πίστη. Η αρμόδια επιτροπή και η ομάδα μου έχουν την άποψη ότι δεν μπορούν να συμφωνήσουν με μια τέτοια ευρωπαϊκή οδηγία, αυτή τη στιγμή. Η ενυπόθηκη πίστη είναι αναπόσπαστα συνδεδεμένη με τους εθνικά, έντονα διαφορετικούς, μηχανισμούς ασφάλισης και αξιοποίησης. Έτσι, μια ευρωπαϊκή ρύθμιση της ενυπόθηκης πίστης θα απαιτούσε την ταυτόχρονη εναρμόνιση των διατάξεων ασφάλισης και αξιοποίησης; μια πανευρωπαϊκή εναρμόνιση του εθνικού εμπράγματου δικαίου, σε τελευταία ανάλυση. Αυτό, όμως, δε θα συμβάδιζε με την αρχή της επικουρικότητας.

<SPEAKER ID=273 NAME="Caccavale">
Κύριε Πρόεδρε, κύριε Επίτροπε, αγαπητοί συνάδελφοι, η αγορά της πίστωσης στην κατανάλωση σημείωσε ιλιγγιώδη αύξηση τα τελευταία χρόνια και θα γνωρίσει γεωμετρική επέκταση στο μέλλον. Πράγματι, με τα σημερινά δεδομένα το ένα άπό τα συμβαλλόμενα μέρη αντιμετωπίζεται προνομιακά σε σχέση με το άλλο. Το γεγονός αυτό δεν εξαρτάται αποκλειστικά από τη νομοθεσία, παρ'όλο το καθοριστικό ρόλο που διαδραματίζει, είναι ωστόσο σαφές ότι ζούμε σε καθεστώς οικονομίας της προσφοράς. Πράγματι, τα χρηματοπιστωτικά ιδρύματα είναι σε θέση να επιβάλουν τις επιλογές τους, τα προϊόντα τους, τις συμβάσεις τους, ακόμη και με δυσνόητους όρους, καθώς η ποικιλία της προσφοράς είναι πολύ συχνά περιορισμένη και άκαμπτη.
<P>
Για τον λόγο αυτό πιστεύουμε στην ανάγκη ρυθμίσεων ευρωπαϊκού χαρακτήρα, με διεύρυνση, κατά κάποιο τρόπο, της οδηγίας του '87, καθώς σύμφωνα με την τρίτη παράγραφο του άρθρου 100Α και του άρθρου 129Α, η αρχική φράση απαγγέλλει «Η Κοινότητα συμβάλλει στην επίτευξη υψηλού επιπέδου προστασίας των καταναλωτών». Ωστόσο, για την προστασία των καταναλωτών δεν απαιτείται καθαρά προστατευτική νομοθεσία. Δεν πιστεύουμε ότι απαιτείται προστατευτική νομοθεσία. Οπως συχνά δηλώνει η Επίτροπος κ. Bonino, o καταναλωτής δεν είναι είδος που κινδυνεύει να αφανιστεί. Πρέπει ωστόσο να επισπευθεί η πορεία στην κατεύθυνση της παγιοποίησης του ενεργού ρόλου του, της προστασίας του δικαιώματος αναζήτησης και συγκέντρωσης χρήσιμων πληροφοριών, της τήρησης του σεβασμού των δικαιωμάτων, της ελεύθερης έκφρασης της θέλησης και του ενδιαφέροντός του.
<P>
Για τον λόγο αυτό, ο στόχος μας είναι η εκπόνηση κάθετων και οριζόντιων νομοθετικών ρυθμίσεων, προς αποφυγήν οποιασδήποτε μορφής εποικοδομήματος σε σχέση με τις νομοθεσίες των κρατών μελών, για τη διευθέτηση των δικαιωμάτων των καταναλωτών και των χρηστών και των σχέσεων ανάμεσα στις οργανώσεις τους και στη δημόσια διοίκηση, όπως επίσης των περιπτώσεων συντόμευσης της νομικής προστασίας ή συμβιβαστικής προστασίας που επιβάλλεται σήμερα, ακριβώς για τη διασφάλιση εκείνης της κοινοτικής ομοιομορφίας, επιφανειακού αλλά σταθερού χαρακτήρα, που είναι απαραίτητη για την καλή λειτουργία της εσωτερικής αγοράς.
<P>
Πιστεύουμε ότι η προστασία των καταναλωτών υλοποιείται ουσιαστικά με την εφαρμογή της αρχής του ελεύθερου ανταγωνισμού, με την πραγματική δυνατότητα επιλογής για τον καταναλωτή και την ταυτόχρονη αναγνώριση του δικαιώματος τόσο της επιλογής ανάμεσα σε ποικιλία προϊόντων όσο και του δικαιώματος αλλαγής χωρίς κυρώσεις. Η εικόνα του καταναλωτή είναι εκείνη του ενημερωμένου και ευκίνητου πρωταγωνιστή, που βασίζεται σε σαφείς κανόνες και στον σεβασμό των ανειλημμένων υποχρεώσεων, με ουσιαστική δύναμη επιλογής, που επιδρά σαν κίνητρο και καθοδήγηση για τον παραγωγό, ο οποίος οφείλει να καταβάλει προσπάθειες, ακόμη και οικονομικής φύσης, για να ανανεώνει και να ανανεωθεί. Η μεγαλύτερη προσφορά και ο μεγαλύτερος ανταγωνισμός θα εφοδιάσουν τον καταναλωτή με ουσιαστική ελευθερία επιλογής ανάμεσα σε πλουσιότερη ποικιλία προϊόντων και, συνεπώς, με δυνατότητα επιρροής στην προσφορά και στην εξέλιξη της αγοράς.
<P>
Σήμερα, είναι ολοφάνερο ότι οι επαφές του πολίτη με τις τράπεζες και τις Έρηματοπιστωτικές εταιρίες σπάνια διέπονται από τη δυνατότητα εκτίμησης του επιπέδου των διαφόρων υπηρεσιών. Για τον λόγο αυτό, ο καταναλωτής πρέπει να ενημερώνεται επαρκώς, πρέπει να κατακτήσει τα μυστικά της αγοράς, να διαλέξει, να αποφύγει υπερβολές, να προγραμματίσει τις υποχρεώσεις του. Η διαφάνεια της συμπεριφοράς και η γνωστοποίηση των όρων είναι, τελικά, απαραίτητες για τη διασφάλιση τόσο της προστασίας του πλέον αδύναμου καταναλωτή όσο και της αποτελεσματικότητας της αγοράς.
<P>
Συνεπώς, εμείς εφιστούμε την προσοχή σε μερικά ζωτικής σημασίας σημεία της έκθεσής μας. Για παράδειγμα, στη νέα αντίληψη της μορφής του καταναλωτή, διευρυμένη σε σχέση με εκείνη του ευρωπαϊκού corpus juris, που συμπεριλαμβάνει όλους εκείνους, ακόμη και τον μικρό επιχειρηματία, που βρίσκονται σε μειονεκτητική θέση απέναντι στον χρηματοπιστωτικό ίδρυμα, στην ίδια μειονεκτητική θέση στην οποία βρίσκεται και ο κοινός καταναλωτής απέναντι στα χρηματοπιστωτικά ιδρύματα.
<P>
Βέβαια, δεν θέλουμε να ανατρέψουμε την έννοια του καταναλωτή, αλλά πιστεύουμε ότι αυτό είναι πρωταρχικής σημασίας ζήτημα, που μπορεί να τοποθετηθεί στον συγκεκριμένο τομέα της πίστωσης στην κατανάλωση. Ως εκ τούτου, με την υποβολή τροπολογίας και την υπερψήφισή της εκ μέρους των συναδέλφων, ευελπιστούμε ότι η νέα αντίληψη του καταναλωτή θα αποτελέσει παρότρυνση για το άνοιγμα της αγοράς και της ποικιλίας της προσφοράς, για τη δημιουργία μεγαλύτερου ανταγωνισμού.
<P>
Πιστεύουμε ότι η εμφανέστερη αδυναμία λόγω έλλειψης ανοίγματος της αγοράς της πίστωσης στην κατανάλωση είναι η τοκογλυφία, η μετακίνηση στη μαύρη αγορά δυνητικών καταναλωτών, που δεν βρίσκουν στις τράπεζες και στα χρηματοπιστωτικά ιδρύματα το απαραίτητο άνοιγμα και την απαραίτητη ποικιλία της προσφοράς.
<P>
Πιστεύουμε ότι πρέπει να αξιολογηθεί και η υποθηκευτική πίστωση. Δεν αντιτασσόμεθα στη δυνατότητα να συμπεριληφτεί η υποθηκευτική πίστωση και στην οδηγία '87. Πάνω στο ζήτημα αυτό, υποβάλαμε τροπολογία για περαιτέρω εξέταση του ζητήματος και ζητάμε από τους συναδέλφους των άλλων ομάδων τη στήριξή τους. Ζητάμε να υποσηρίξουν τη γραμμή της Επιτροπής.
<P>
Κύριε Πρόεδρε, θα ήθελα να ολοκληρώσω με δύο κεφαλαιώδους σημασίας σημεία. Σας ζητώ να υπερψηφίσετε τις τροπολογίες γύρω από το θέμα της τυποποίησης των συμβάσεων και τηςπροοπτικής αυτορυθμιζόμενου κώδικα δεοντολογίας. Σας ζητώ να υποστηρίξετε τη διευρυμένη έννοια του καταναλωτή, όπως και τη δυνατότητα προσεκτικής εκτίμησης της ενυπόθηκης πίστωσης. Σας ζητώ, τέλος, να υποστηρίξετε τη νέα μας αντίληψη για το άνοιγμα της αγοράς και του ανταγωνισμού.

<SPEAKER ID=274 NAME="Kuhn">
Κύριε Πρόεδρε, θα ήθελα να πάρω θέση στην έκθεση Caccavale, και όχι στην έκθεση Mosiek-Urbahn. Το χρονοδιάγραμμα της Eπιτροπής Nομικών Θεμάτων και Δικαιωμάτων των Πολιτών, μάς ανάγκασε να υποβάλουμε τη γνωμοδότηση ήδη από τα τέλη Απριλίου της περασμένης χρονιάς. Εμείς, ως αρμόδια επιτροπή, καλούμε την Επιτροπή να συμπληρώσει την οδηγία του 1986. Γιατί ένα δάνειο, για αρχική χρηματοδότηση μιας επαγγελματικής δραστηριότητας, δε θα πρέπει να εμπίπτει στην οδηγία; Γιατί δε θα πρέπει να υπάρχουν ελάχιστες διατάξεις για τη διαφήμιση των καταναλωτικών δανείων, οι οποίες να είναι πληροφοριακές, κατανοητές και ειλικρινείς γι' αυτόν που αναζητεί δάνειο; Γιατί οι καινούριες μορφές δανείων, όπως λ.χ. μέσω των πιστωτικών καρτών, δεν θα 'πρεπε να είναι στοιχείο μιας συμπληρωματικής ή ιδιαίτερης οδηγίας; Γιατί δε θα πρέπει να υπάρχει, σε όλα τα κράτη μέλη, μια προθεσμία υπαναχώρησης από τις δανειοληπτικές συμβάσεις; Πώς μπορούμε να περιορίσουμε τους τοκογλύφους και την υπερχρέωση ολοένα και περισσότερων πολιτών της Ευρωπαϊκής Ένωσης;
<P>
Aυτό μήπως οφείλεται και στο ότι μερικοί μεσολαβητές χορήγησης δανείων δεν έχουν την απαραίτητη εκπαίδευση και σοβαρότητα; Δε χρειάζεται εδώ μια ευρωπαϊκή διάταξη; Η επιτροπή μας λέει Nαι. Η οδηγία του 1986 θα έπρεπε να χρησιμοποιηθεί για την εναρμόνιση των εθνικών διατάξεων. Η ψήφισή της έγινε πριν τεθεί σε ισχύ η Eνιαία Πράξη. Στο Συμβούλιο απαιτούνταν ομοφωνία, πράγμα που σημαίνει ότι συμφώνησαν στον ελάχιστο κοινό διαιρέτη. Η ένταξη στην εθνική νομοθεσία παρουσίαζε έντονες διαφορές. Θεσπίστηκαν πολύ καλύτερες, εν μέρει, διατάξεις προστασίας, κανένα ίχνος εναρμόνισης και πρόβλημα για τις διασυνοριακές δραστηριότητες.
<P>
Μια παρατήρηση για τον κ. Caccavale: Στο άρθρο 16 του ψηφίσματος διαβάζουμε το εξής: Όχι κοινοτική διάταξη για ενυπόθηκα δάνεια. Στην αιτιολογική έκθεση αναφέρεται: Οι κοινοτικές διατάξεις είναι επιβεβλημένες. Αυτό τουλάχιστον είναι αντίφαση. Η επιτροπή μας ζητεί μια οδηγία. Ειδικά εδώ, στις μεθοριακές περιοχές, υπάρχουν αρκετά αρνητικά παραδείγματα για τη μεταχείριση Γάλλων πολιτών από γερμανικές τράπεζες.

<SPEAKER ID=275 LANGUAGE="ES" NAME="Aρoveros Trias de Bes">
Κύριε Πρόεδρε, κυρία Επίτροπε, θα ήθελα να ευχαριστήσω τον κ. Caccavale για τη διάθεση με την οποία εξεπόνησε την έκθεσή του, διότι θα πρέπει να πω ότι, με το ζήλο του να εξεύρει μια συναινετική λύση, τη στιγμή που εξετάζονταν οι πολυάριθμες τροπολογίες στην έκθεσή του, η συζήτηση που διεξήχθη έμοιαζε μάλλον με διπλωματική διαπραγμάτευση παρά με κοινοβουλευτική ψηφοφορία.
<P>
Διανύουμε ένα βασικό στάδιο όσον αφορά την εσωτερική αγορά, και μετά τους μεγάλους εορτασμούς του 1992, βρισκόμαστε καταμεσής στο στάδιο εφαρμογής που έχει ως τελικό στόχο να φέρει την Ευρώπη κοντά στην καθημερινή ζωή των πολιτών. Οι πολίτες θα έχουν μεγαλύτερη επίγνωση της αξίας της Ένωσης όταν, έξω από την επικράτειά τους, θα μπορούν να χρησιμοποιούν αποτελεσματικά μέσα για την υπεράσπιση των δικαιωμάτων τους και όταν θα μπορούν να πραγματοποιούν χρηματοπιστωτικές συναλλαγές που θα έχουν ως μοναδικό και τελικό στόχο την κατανάλωση.
<P>
Η πολυπλοκότητα της προστασίας των καταναλωτών σε ευρωπαϊκό επίπεδο αυξάνεται όταν αναφερόμαστε στην πίστη, και αυτό οφείλεται μεταξύ άλλων στην ελευθερία της προσφοράς και της ζήτησης και στην επικείμενη θέση σε ισχύ του τρίτου σταδίου της Νομισματικής Ένωσης, που θέτει ένα βασικό νομικό πρόβλημα το οποίο είναι η αρχή της συνέχειας των συμβάσεων.
<P>
Όπως σωστά επισημαίνουν τα σημεία Κ και Λ της έκθεσης, η κανονιστική αρμοδιότητα σε θέματα πίστεως έγκειται στα Κράτη μέλη, αν και αυτά θα πρέπει να σέβονται το κοινοτικό Δίκαιο. Θα δούμε άραγε, κύριε Πρόεδρε, κυρία Επίτροπε, την ημέρα όπου η καταναλωτική πίστη θα αποτελεί κοινοτική αρμοδιότητα και θα έχει πάψει να αποτελεί αρμοδιότητα των Κρατών; Δεν θα ήταν ένα σημαντικό, ένα εντυπωσιακό επίτευγμα για τους πολίτες; Όπως είπαμε απόψε σχετικά με την έκθεση Whitehead, μια από τις μεγάλες δυσκολίες της πίστεως είναι η επίλυση των διαφορών. Δεν θα επιμείνω σε αυτό διότι πρέπει να πριμοδοτήσουμε, όπως είπα απόψε, την απλότητα, εφόσον βρισκόμαστε μπροστά σε διασυνοριακές καταστάσεις και δεν πρέπει να ακριβαίνει η πίστη σε σημείο που να καθίσταται αδύνατη ή μόνο δυνατή στα χαρτιά.
<P>
Η έκθεση του κ. Caccavale αναφέρει μια σειρά βασικών αρχών της θεωρίας του αστικού Δικαίου οι οποίες με ικανοποίησαν πλήρως ως νομικό. Η αμοιβαία υποχρέωση να παρέχεται σωστή και πλήρης πληροφόρηση (αρχή της καλής πίστης), η ανεξαρτησία της βούλησης των μερών, η σύμπτωση στα ουσιαστικά σημεία της σύμβασης, η αιτία, ο στόχος και ο σκοπός.
<P>
Υπάρχει ένα μόνο σημείο σε σχέση με το οποίο θα ήθελα να εκφράσω την ασυμφωνία μου, το σημείο 10 της έκθεσης, εφόσον ορίζει μια απόλυτη μονομερή ακύρωση. Μήπως αυτό δεν έρχεται σε αντίθεση με την αρχή της συνέχειας της σύμβασης; Η εφαρμογή της σύμβασης, όπως λέει η παλαιότατη θεωρία του αστικού Δικαίου, δεν πρέπει ποτέ να αφήνεται στην κρίση ενός εκ των συμβαλλομένων.
<P>
Ολοκληρώνοντας, κύριε Πρόεδρε, θα ήθελα να πω ότι το Δίκαιο, ο νόμος, αντιπροσωπεύει ή πρέπει να αντιπροσωπεύει τη χρυσή τομή. Γι' αυτό και υποστήριξα με ενθουσιασμό την έκθεση, και ιδιαίτερα το σημείο που αναφέρεται στην τοκογλυφία. Οι νομικές διατάξεις όμως δεν πρέπει να είναι ούτε παρεμβατικές ούτε διευθυντικές. Αρκεί να δημιουργούν ένα κατάλληλο και ισόρροπο περιβάλλον.

<SPEAKER ID=276 NAME="Thors">
(SV ) Κύριε Πρόεδρε, αξιότιμε Επίτροπε, την στάση του οποίου εθαύμασε ολόκληρη η Βουλή και σήμερα και χθές. Η έκθεση Mosiek - Urbahn είναι ευπρόσδεκτη από τους καταναλωτές της χώρας μου επίσης, της Φινλανδίας, που είναι μια από τις χώρες που την αφορά η αλλαγή. Οι καταναλωτές την καλωσορίζουν. θα αποκτήσουμε ένα αποτελεσματικότερο επιτόκιο και ένα εννιαίο ευρωπαϊκό σύστημα. Αυτά για την έκθεση Mosiek - Urbahn.
<P>
Όσον αφορά την έκθεση Caccaνale σε πολλά σημεία επισημαίνεται η ανάγκη της συνέχισης των ερευνών. Χρειάζεται όταν πράγματι θα έχουμε μια εννιαία κεφαλαιαγορά μέσω της τρίτης φάσης της ΟΝΕ. Οι εμπειρίες όμως από την απελευθέρωση που έχουμε δεί στην κεφαλαιαγορά καταδεικνύουν ήδη μεγάλες διαφορές μεταξύ των κρατών μελών. Σήημερα, στις σκανδιναβικές χώρες έχουμε μια υπερπροσφορά κεφαλαίου η οποία έχει σαφώς βελτιώσει την θέση των πολιτών. Το μεγαλύτερο πρόβλημα έχουν, όπως το βλέπω εγώ, οι ομάδες που έχουν περιθωριοποιηθεί, οι οποίες δεν έχουν καν πρόσβαση σε πιστώσεις, που έχουν αρνητικές δυνατότητες να πληρώσουν, που είναι καταχωρημένες στα πιστωτικά αρχεία και που υπερχρεώθηκαν όταν η οικονομική κατάσταση ήταν πολύ πιεσμένη. Θα χρειαστούμε εν συνεχεία διατάξεις που θα εγγυώνται τα δίκαια συμφέροντα αυτών των ομάδων. Πιστεύω ότι τα προβλήματα που συζητάμε σήμερα είναι ίσως περισσότερο προβλήματα της μεσαίας τάξης, κάτι που είναι αρκετά χαρακτηριστικό της σημερινής πολιτικής συζήτησης.
<P>
Η έκθεση Caccaνale δείχνει επίσης ανοιχτά τις δυσκολίες ενώπιον των οποίων βρισκόμαστε όταν θέλουμε να ενοποιήσουμε τους κανόνες της κεφαλαιαγοράς. Έχουμε τον περιορισμό ότι η ενοποίηση των αστικών νομικών διατάξεων είναι δύσκολη. Αυτό που σε κάποιο μέρος της Ευρώπης εννοείται με τον όρο δάνειο υποθήκης δεν σημαίνει καθόλου το ίδιο πράγμα σε κάποιο άλλο μέρος. Πιστεύω ότι η στάση που έχει ο κος Caccaνale, δηλ. ότι θα πρέπει να το δούμε αυτό με ανοιχτό μυαλό, είναι κάτι που η Ομάδα μου είναι έτοιμη να υποστηρίξει. Χρειάζεται αν θέλουμε να έχουμε στην πραγματικότητα κοινούς κανόνες και για τις πτωχεύσεις και γιατις πιστώσεις.
<P>
Καλωσορίζω επίσης το άρθρο 9 της πρότασης για αυστηρότερους κανόνες όσον αφορά την διαφήμηση. Είναι ένα τελείως διαφορετικό πνεύμα στο άρθρο 9 της έκθεσης Caccaνale απ&#x02BC;ότι στην πρόταση για τις επικοινωνίες των εμπορικών καταστημάτων που θα συζητήσουμε αργότερα. Ελπίζω ότι θα μελετήσουμε το άρθρο 9 και θα επανέλθουμε μετά σ&#x02BC;αυτό όταν συζητάμε την επικοινωνία των καταστημάτων.

<SPEAKER ID=277 LANGUAGE="DE" NAME="Ullmann">
Κύριε Πρόεδρε, στην έκθεση, όπως και στο σχέδιο συμπλήρωσης της οδηγίας 87/102, έχουμε να κάνουμε μ' ένα βασικό θέμα των χρηματοπιστωτικών υπηρεσιών, στα πλαίσια της Ευρωπαϊκής Ένωσης, κι αυτό, τη στιγμή που όλες οι σχετικές σκέψεις γίνονται υπό το πρίσμα της προετοιμασίας για τα αποφασιστικά βήματα προς τη Nομισματική Ένωση. Θα ήθελα να εκφράσω, σε όλους τους συμμετέχοντες στην Επιτροπή, καθώς και στον κύριο εισηγητή, το σεβασμό μου και την ευγνωμοσύνη μου, για την επιδειχθείσα επιμέλεια και την ακρίβεια των λεπτομερειών.
<P>
Λόγω της σημασίας του θέματος, θα ήθελα να ευχαριστήσω ιδιαίτερα το συνάδελφο Caccavale για το ότι έθιξε το θέμα ενός διευρυμένου ορισμού του καταναλωτή, και μάλιστα του καταναλωτή με την έννοια ενός ελεύθερου πολίτη. Γι' αυτό και συνηγορώ, με ιδιαίτερη έμφαση, υπέρ των τροπολογιών 1 έως 5 και τις εγκρίνω. Αλλά δυστυχώς, κύριε Caccavale, δεν μπορώ να το πω αυτό και για την τροπολογία 6; εδώ έχω τη γνώμη ότι το αρχικό κείμενο είναι πιο ακριβές απ' αυτό που προτείνετε εκ των υστέρων.
<P>
Δεν μπορώ να αποσιωπήσω το ότι έχω την εντύπωση πως μια οριστική οριζόντια ρύθμιση αυτού του δύσκολου θέματος προϋποθέτει την υλοποίηση της Nομισματικής Ένωσης.

<SPEAKER ID=278 LANGUAGE="EN" NAME="Oddy">
Κύριε Πρόεδρε, θα ήθελα να συγχαρώ τους δύο εισηγητές, τον κ. Caccavale και την κ. MosiekUrbahn, για τις εκθέσεις τους. Θα ήθελα επίσης με την ευκαιρία αυτή να τονίσω τις δυσχέρειες που αντιμετωπίζουν στην Ευρωπαϊκή Ένωση τα άτομα με χαμηλά ή ανύπαρκτα εισοδήματα καθώς και το γεγονός ότι η πίστωση δεν θα πρέπει να αποτελεί πηγή οικονομικής συνδρομής μόνο για όσους είναι εύποροι.
<P>
Τα άτομα που στερούνται ασφάλειας ή περιουσιακών στοιχείων πολύ δύσκολα επιτυγχάνουν πίστωση. Στη Βρετανία πολλά άτομα αναγκάζονται να στηρίζονται στους καταλόγους καταναλωτών διότι αποτελούν το καλύτερο μέσο για να επιτύχουν πίστωση τα άτομα με χαμηλά ή καθόλου εισοδήματα.
<P>
Θα ήθελα επίσης να θίξω το θέμα των ατόμων που παρουσιάζουν έντονη κινητικότητα και την πιστοληπτική τους ικανότητα. Στη Βρετανία, για λόγους που δυσκολεύομαι να κατανοήσω, άτομα που μετακινούνται πολύ δεν θεωρούνται αξιόπιστα όσο τα άτομα που είναι σταθερά. Το στοιχείο αυτό λαμβάνεται σοβαρά υπόψη για τη χορήγηση ή μη πίστωσης. Βρίσκω επίσης άδικο - και το θέμα αυτό επισημάνθηκε πρόσφατα ως πρόβλημα -να μη χορηγείται πίστωση σε άτομα που διαμένουν στην ίδια διεύθυνση με κάποιον που δεν θεωρείται αξιόπιστος. Βέβαια, εάν κάποιος την ίδια μέρα υποβάλει σωρεία αιτήσεων για χορήγηση πιστωτικών καρτών, τούτο ενδεχομένως θα μείωνε την πιστωτική του αξιοπιστία.
<P>
Πιστεύω πως η Επιτροπή θα πρέπει να διερευνήσει τον τρόπο με τον οποίο οι πιστωτικοί οργανισμοί εκτιμούν την πιστοληπτική ικανότητα καθώς και τη δυνατότητα των καταναλωτών να επανορθώνουν όχι μόνο τη δική τους αξιοπιστία αλλά ενδεχομένως και αυτήν των μελών της οικογενείας τους. Θεωρώ επίσης ότι η Επιτροπή θα πρέπει να πράξει ό, τι είναι δυνατό ώστε να ευνοηθούν οι πιστωτικές ενώσεις δεδομένου ότι είναι πολύ χρήσιμες για άτομα με χαμηλά εισοδήματα και να ενθαρρυνθεί η αυτοβοήθεια.
<P>
Τέλος, θα ήθελα να επιστήσω την προσοχή της Επιτροπής στη διάσκεψη για τις μικροπιστώσεις που πραγματοποιήθηκε στην Ουάσιγκτον από 1 έως 4 Φεβρουαρίου, κατά την οποία κατεβλήθη προσπάθεια να τονιστεί η χρησιμότητα της μορφής αυτής πίστωσης για άτομα που στερούνται της δυνατότητας να επιτύχουν πίστωση από τους συνήθεις πιστωτικούς οργανισμούς. Οι εν λόγω πιστώσεις μπορούν να εφαρμόζονται και σε βιομηχανικές χώρες. Θα ήθελα η Επιτροπή να λάβει το στοιχείο αυτό σοβαρά υπόψη της.

<SPEAKER ID=279 NAME="Bonino">
Κύριε Πρόεδρε, αγαπητοί συνάδελφοι, εντείνονται σήμερα οι συζητήσεις, οι προτάσεις και οι πρωτοβουλίες περί των χρηματοπιστωτικών υπηρεσιών. Απευθύνω τα συγχαρητήριά μου στο Κοινοβούλιο, επειδή μόλις πριν από δύο χρόνια, όταν άρχισε η θητεία μου, πίστευα ότι ο τομέας των χρηματοπιστωτικών υπηρεσιών και των καταναλωτών αποτελούσε απρόσιτη και πολύ ευαίσθητη ύλη, που προκαλούσε ιδιαίτερη ένταση στα ενδιαφερόμενα μέρη.
<P>
Το γεγονός αυτό αποδεικνύει επίσης ότι η επιλογή της εκπόνησης της Λευκής Βίβλου περί των χρηματοπιστωτικών υπηρεσιών, με γενικής ακτινοβολίας συζητήσεις και προτάσεις, σε αντίθεση με τις αρχικές εντυπώσεις, είναι ίσως η πλέον αποτελεσματική οδός. Πράγματι, επισημαίνω ότι σήμερα, απέναντι στις τεκμηριωμένες απαντήσεις της Λευκής Βίβλου, οι ίδιοι οι παραγωγοί χρηματοπιστωτικών υπηρεσιών δεν μπορούν πια να αγνοήσουν την αποδεδειγμένη ύπαρξη προβλήματων. Πιστεύω ότι όλα αυτά συζητήθηκαν το απόγευμα με τον συνάδελφό μου κ. Monti, βάσει της έκθεσης της κ. Marinucci.
<P>
Συγκεκριμένα για τις δύο υπό συζήτηση προτάσεις, σχετικά με την πρώτη έκθεση και τις παρατηρήσεις σας επί της πρότασης για ενιαίο μαθηματικό τύπο, δεν χρονοτριβώ με την υπενθύμιση στο Κοινοβούλιο της παλιάς ημερομηνίας του φακέλλου που συζητήθηκε επανειλημμένα και από διάφορα Οργανα. Κατά τη γνώμη μου, προέει το γεγονός ότι διαβαίνουμε πια την τελική ευθεία. Κάτω από αυτό το πρίσμα, θα ήθελα να αποσαφηνίσω τρία ξεχωριστά σημεία. Σχετικά με τον λόγο, η Επιτροπή σημειώνει την τοποθέτηση του Κοινοβουλίου. Τονίζω μόνο ότι ο λόγος είχε υιοθετηθεί και υποστηριχτεί ένθερμα ακριβώς από κάποια Κράτη μέλη και η Επιτροπή δεν μπορεί παρά να επισημάνει τις αλλαγές τοποθέτησης.
<P>
Σχετικά με τη χρονική περίοδο που λαμβάνεται ως βάση υπολογισμού, που μπορεί να είναι το συμβατικό έτος ή το πραγματικό έτος ημερολογίου, είναι εμφανές ότι πρόκειται για δύο πιθανές επιλογές, αμφότερες με βάσιμα επιχειρήματα. Η Επιτροπή επιμένει μόνο στον ισχυρισμό ότι το πραγματικό έτος ημερολογίου χαρακτηρίζεται από μεγαλύτερη ακρίβεια σε σχέση με το προτεινόμενο συμβατικό έτος που, αφ'ενός μεν παρουσιάζει μεγαλύτερη ευκολία αφ'ετρου δε λιγότερη ακρίβεια στον υπολογισμό από άποψης του καταναλωτή.
<P>
Επίσης, η στρογγυλοποίηση του αποτελέσματος του υπολογισμού, που προτείνει το Κοινοβούλιο, είναι κατά τη γνώμη μου επιζήμια καθώς από τη μια μεριά αποτελεί απλοποίηση του τύπου ενώ από την άλλη μεριά, για την ενημέρωση του καταναλωτή, είναι πρωταρχικής σημασίας στοιχείο η μέγιστη ακρίβεια στην υπόδειξη του πραγματικού ετήσιου επιτοκίου.
<P>
Τέλος, δεδομένων των συχνών προσπαθειών της Επιτροπής στην κατεύθυνση του καθορισμού της προθεσμίας του ενός έτους για την αποδοχή των οδηγιών, δεν μπορεί παρά να διαπιστώσει με ικανοποίηση ότι στην τροπολογία του Κοινοβουλίου προσδιορίζεται αρκετά κοντινή ημερομηνία, με ελαφριά καθυστέρηση σε σχέση με εκείνη της Επιτροπής. Βαδίζουμε πάντως προς την ίδια κατεύθυνση.
<P>
Τελευταία παρατήρηση σχετικά με το θετικό ή αρνητικό κατάλογο των στοιχείων που συμπεριλαμβάνονται ή αποκλείονται από τον υπολογισμό. Ως γνωστό, η αρχική πρόταση της Επιτροπής προέβλεπε την υιοθέτηση του θετικού καταλόγου, που όμως απορρίφθηκε. Συνεπώς, εξετάζουμε τώρα το αρνητικό κατάλογο των στοιχείων που πρέπει να αποκλείονται από τον υπολογισμό. Οφείλω ωστόσο να παραδεχτώ ότι, μετά από έρευνες της Επιτροπής για την εκπόνηση της οδηγίας, στην πραγματικότητα δεν υφίσταται μεγάλη απόκλιση ανάμεσα στις δύο μεθόδους ως προς το τελικό αποτέλεσμα. Η Επιτροπή παρουσίασε το αρνητικό γιατί η προηγούμενη μέθοδος είχε απορριφθεί.
<P>
Οπωσδήποτε, πάντως, η Επιτροπή είναι διατεθειμένη να μελετήσει μαζί σας τη διαδικασία πλέον προωθημένης εναρμόνισης, με έκκληση επίσης στα κράτη μέλη να προσκομίσουν τα στοιχεία που πιστοποιούν την ύπαρξη αυτών των προβληματων. Πληροφορώ το Κοινοβούλιο ότι το υλικό που έλαβε η Επιτροπή από τη Γαλλία, τη χώρα που είχε ενταντιωθεί περισσότερο στο αρνητικό κατάλογο, δεν δικαιολογούσε τόση ανησυχία.
<P>
Τελικά, νομίζω ότι οφείλουμε όλοι να επιδοκιμάσουμε το γεγονός ότι αυτή η οδηγία πλησιάζει στην ολοκλήρωση και συνεπώς, η υιοθέτηση ενιαίου μαθηματικού τύπου για τον υπολογισμό του πραγματικού ετήσιου επιτοκίου αντιπροσωπεύει για τους καταναλωτές, παρ'όλες τις ανεπάρκειες, μεγάλη πρόοδο σε σχέση με τη νομοθεσία της περασμένης δεκαετίας.
<P>
Γύρω από το ζήτημα της έκθεσης περί της πίστωσης στον καταναλωτή, θα ήθελα να προβώ μόνο σε μερικές παρατηρήσεις, με στόχο την εξάλειψη οποιασδήποτε τυχόν παρεξήγησης είχε δημιουργηθεί.
<P>
Είναι εμφανές ότι στη διάρκεια της τελευταίας δεκαετίας, η Επιτροπή συμμερίζεται την ανάλυση του Κοινοβουλίου, σύμφωνα με την οποία η αγορά της πίστωσης σημείωσε στο ίδιο χρονικό διάστημα ταχύτατη εξάπλωση. Αρκεί να σκεφτεί κανείς ότι, την εποχή της σημερινής οδηγίας, της 87/102, η τμηματική αγορά ήταν ουσιαστικά σχεδόν ο μοναδικός τρόπος συναλλαγών. Σήμερα, αντιθέτως, με τις πιστωτικές κάρτες και άλλες μεθόδους, η κατάσταση έχει αλλάξει πολύ και θα πραγματοποιηθούν περαιτέρω αλλαγές και διεθνοποιήσεις με την υιοθέτηση του ενιαίου νομίσματος και του Εύρω.
<P>
Για όλους αυτούς του λόγους, η Επιτροπή, όπως ανακοίνωσε σήμερα ο Επίτροπος Monti, λαμβανομένης επίσης υπόψη της Λευκής Βίβλου για τις χρηματοπιστωτικές υπηρεσίες, σκοπέυει να υποβάλει τροποποιητική οδηγία για την πίστωση στην κατανάλωση, μαζί με πακέτο πρωτοβουλιών, για το οποίο θα διατυπωθεί νομοθετική πρόταση, σχετικά με τους διαμεσολαβητές, όχι μόνο για τις ασφαλίσεις αλλά και για τις πιστώσεις, ακριβώς για την επίλυση σειράς προβλημάτων δικής σας επισήμανσης.
<P>
Θα ήθελα να σας προσκομίσω πληροφοριακά κάποια στοιχεία αυτής της τροποποιημένης οδηγίας: πρωτ'απ'όλα η αύξηση του σημερινού ανώτατου ορίου των 20.000 ECU, η διεύρυνση του πεδίου εφαρμογής, όπου μπορούν να συμπεριληφθούν και οι πιστώσεις χωρίς υποθηκευτικές εγγυήσεις για την αναδιάρθρωση των ακινήτων, στην οποία θα επανέλθω εκτενέστερα καθώς πιστεύω ότι υφίσταται κάποια παρεξήγηση, η διεύρυνση, για παράδειγμα, στις προωθητικές πωλήσεις που κυοφορούν ατασθαλίες, η απαγόρευση της συναλλαγματικής και ολόκληρη σειρά στοιχείων που εσείς έχετε ήδη υπογραμμίσει. Η οδηγία έχει υποστεί ριζική τροποποίηση.
<P>
Αναφέρομαι τώρα, μόνο για την αποφυγή παρεξηγήσεων, στην παράγραφο 4, στην οποία το Κοινοβούλιο αποκρούει την πρόταση της Επιτροπής να συμπεριληφθεί στα πλαίσια της εφαρμογής της οδηγίας και η δανειοδότηση Έωρίς υποθηκευτικές εγγυήσεις, για εργασίες αναδιάρθρωσης και επισκευής. Η απόρριψή σας θεμελιώνεται, κατά τη γνώμη μου, σε παρεξήγηση, καθώς τυχόν επέκταση της κάλυψης της οδηγίας σε μη υποθηκευτικές πιστώσεις για έργα αναδιάρθρωσης και εκσυγχρονισμού δεν συνεπάγεται, κατά τη γνώμη μας, απειλή για την αγορά πίστωσης για αναδιαρθρώσεις με υποθηκευτικές εγγυήσεις, δεδομένης της ιδιαιτερότητας αυτού του είδους πίστωσης. Συνεπώς, νομίζω ότι σχετκά με το ζήτημα αυτό η διαφάνεια ίσως συμβαλλει στην κατανόηση των μεμονωμένων προθέσεων.
<P>
Σχετικά με την παράγραφο 16, με την οποία αποκρούεται η εκπόνηση κοινοτικών κανόνων για την εναρμόνιση της υποθηκευτικής πίστωσης, και στην περίπτωση αυτή αντιμετωπίζουμε παρεξήγηση, καθώς στόχος της Επιτροπής δεν είναι η εναρμόνιση των σε ισχύ εθνικών νομοθεσιών ή των όρων αστικού δικαίου -θα ήταν εξάλλου αδύνατον - αλλά μόνο η εξετάση των δυνατοτήτων και διαδικασιών επέκτασης και σε αυτό τον τύπο πίστωσης των κανόνων πληροφόρησης, διαφάνειας και προστασίας της σημερινής οδηγίας.
<P>
Τρίτο σημείο: όσον αφορά την παράγραφο 10, που περιορίζει μόνο στα αγαθά κατανάλωσης το δικαίωμα πρόωρης επιστροφής της πίστωσης, ενώ η Επιτροπή το θεωρεί γενική αρχή για όλες τις μορφές πίστωσης, η τοποθέτηση του Κοινοβουλίου φαίνεται γενικά πολύ περιοριστική. Πιστεύω ότι είναι εφικτή περισσότερη ευκαμψία στην τοποθέτηση, με ταυτόχρονη αποφυγή αυστηρών θέσεων όπως εκείνες που προβάλλονται στην έκθεση.
<P>
Τέλος, και η παράγραφος 12 φαίνεται επίσης στην Επιτροπή άσκοπα περιοριστική. Η θέση μας είναι ότι απαιτείται ο καθορισμός περιόδου προσαρμογής ομοιόμορφης διάρκειας, με περισσότερο γενικευμένη εφαρμογή σε σχέση με εκείνη που θεσπίζεται στην τροπολογία που, χωρίς ευνόητους λόγους, προτίθεται να περιορίσει τη δυνατότητα αυτή αποκλειστικά στα αγαθά κατανάλωσης. Πιστεύω ότι η θέση της Επιτροπής είναι περισσότερο επεκτατική και ευνοϊκότερη για τους καταναλωτές και παρακαλώ το Κοινοβούλιο να επανεξετάσει τη δική του θέση, λαμβανομένων υπόψη των διευκρινίσεών μου.
<P>
Ολοκληρώνω με την επισήμανση κάποιων ενδοιασμών θεσμικής φύσης σχετικά με την εξομοίωση κατά ένα μεγάλο μέρος ανάμεσα στον καταναλωτή και τις μικρομεσαίες επιΈειρήσεις. Φυσικά, επιδοκιμάζω τις θέσεις από πολιτικής άποψης, τρέφω ωστόσο κάποιες αμφιβολίες θεσμικού Έαρακτήρα στη σημερινή κατάσταση, σχετικά με την πολιτική των καταναλωτών και των αρμοδιοτήτων, με την ίδια τη Συνθήκη. Καθώς, όμως, πιστεύω ότι η θεσμική διαλεκτική ενσαρκώνει ακριβώς αυτό το πνεύμα και εξυπηρετεί θεσμούς που προωθούν νέες αντιλήψεις, και από πολιτιστικής άποψης, και νέες μορφές εφαρμογής, παρ'όλο που σήμερα αναγκάζομαι να απορρίψω, λόγω θεσμικής θέσης, αυτές τις παραγράφους, πιστεύω πάντως ότι αποτελούν σημαντικό άνοιγμα σε μια συζήτηση που τη στιγμή αυτή είναι περισσότερο πολιτιστική παρά θεσμική γύυρω από την τοποθέτηση και συνολικά τη φιλοσοφία μας για τον καταναλωτή και τον πολίτη, κάτω από το πρίσμα επίσης του μικρού και μεσαίου επιχειρηματία.

<SPEAKER ID=280 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=14>
Αναγνώριση διπλωμάτων
<SPEAKER ID=281 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0003/97) της κ. Gebhardt, εξ ονόματος της Επιτροπής Νομικών Θεμάτων και Δικαιωμάτων των Πολιτών, επί της πρότασης οδηγίας του Ευρωπαϊκού Κοινοβουλίου και του Συμβουλίου σχετικά με τη θέσπιση συστήματος αναγνώρισης των διπλωμάτων που αφορούν τις επαγγελματικές δραστηριότητες που καλύπτονται από τις οδηγίες ελευθέρωσης και μεταβατικών μέτρων και τη συμπλήρωση του γενικού συστήματος αναγνώρισης των διπλωμάτων (COM(96)0022 - C4-0123/96-96/0031 (COD))

<SPEAKER ID=282 NAME="Gebhardt">
Κύριε Πρόεδρε, αγαπητοί κυρίες και κύριοι συνάδελφοι, ομολογουμένως η παρουσία στην ολομέλεια, αυτή την ώρα, δεν είναι ιδιαίτερα μεγάλη, αλλά παρόλα αυτά θα έπρεπε να πάρουμε στα σοβαρά τη συζήτηση αυτή. Οι πολιτικές ομάδες του Σώματός μας, ύστερα από σοβαρή προετοιμασία για την απλοποίηση της αναγνώρισης των επαγγελματικών προσόντων στην Ευρωπαϊκή Ένωση, έχουν να πουν ορισμένα πράγματα. Εδώ, ως γνωστόν, δεν πρόκειται για peanuts ; εδώ πρόκειται για στοιχειώδη πολιτικά δικαιώματα, τα οποία ολοένα και περισσότερο παρασύρονται από τα οικονομικά συμφέροντα της εσωτερικής αγοράς. Σήμερα πρόκειται για την αναγνώριση ίσων ικανοτήτων στο εμπόριο, τη χειροτεχνία και τη βιομηχανία, την οποία μπορούν να κατανοήσουν οι πολίτες στα 15 κράτη μέλη και η οποία θα διευκολύνει τη συμβίωσή τους στην Κοινότητα.
<P>
Βλέποντας κανείς το θέμα απλά, θα μπορούσε να σκεφτεί ότι, μ' αυτή την οδηγία αναγνώρισης, πήρε κάποιος τη νομοτεχνική σκούπα και καθαρίζει τα ψίχουλα 35 μεμονωμένων διατάξεων. Όχι, δεν είναι έτσι. Η οδηγία έχει άλλη διάσταση. Aποσαφηνίζει τις επαγγελματικές δυνατότητες εξέλιξης στην Ευρωπαϊκή Ένωση και επιδιώκει την ισότητα, η οποία είναι στοιχειώδες πολιτικό δικαίωμα. Στη Γαλλική Eπανάσταση δεν μπόρεσα να συμπράξω, αλλά πού θα βρίσκονταν σήμερα η Ευρώπη, χωρίς το στόχο της ιgalite ?
<P>
Στην εποχή μας, ιgalite σημαίνει ισότητα ευκαιριών. Στην Ευρώπη σημαίνει ότι η αντίστοιχη εξειδίκευση θα πρέπει να ισχύει σε όλους τους τόπους. Έτσι θα έχουμε την ελεύθερη κυκλοφορία των πολιτών. Δεν είναι μεγάλη εφεύρεση. Αποκαθιστούμε μόνον ένα καθεστώς ομαλότητας. Σε παλαιότερες εποχές, οι τεχνίτες ιδιαίτερα, ήταν υποχρεωμένοι να περιπλανώνται πριν εγκατασταθούν κάπου.
<P>
Αλλά πίσω στην εξειδίκευση, ως προϋπόθεση δραστηριότητας ή εγκατάστασης, στο εμπόριο, τη χειροτεχνία ή τη βιομηχανία. Αυτό δε σημαίνει ότι θα πρέπει να αποκτηθεί με την ίδια μορφή σε όλους τους τόπους της Ευρωπαϊκής Ένωσης. Αυτό σημαίνει ότι θα πρέπει να αναγνωρίσουμε αμοιβαία τις ισοδύναμες γνώσεις, χωρίς πολλή γραφειοκρατία. Θα σας αναφέρω εδώ ένα παράδειγμα: Ήταν κάπως γελοίο το ότι το γερμανικό ομόσπονδο κρατίδιο της Βαυαρίας, μετά την πτώση του τείχους, δεν ήθελε να αναγνωρίσει το απολυτήριο γυμνασίου της ΛΔΓ. Στην Aνατολική Γερμανία αποκτά κανείς το απολυτήριο ύστερα από 12 χρόνια, ενώ στη Βαυαρία τα παιδιά είναι υποχρεωμένα να πάνε στο σχολείο 13 χρόνια. Δεν είναι γνωστό αν από τη Βαυαρία προέρχονται περισσότεροι σημαντικοί επιστήμονες απ' ότι από την Aνατολική Γερμανία.
<P>
Αυτό συμβαίνει σ' ολόκληρο τον επαγγελματικό κόσμο της Ευρώπης. Όποιος ξέρει την τέχνη του, όποιος κατέχει τη δουλειά του, είναι καλός τόσο στο Rovaniemi, στον Πολικό Kύκλο, όσο και στο Παρίσι, στην Αθήνα ή σε οποιαδήποτε μικρή πόλη της Nότιας Γερμανίας. Αυτό θέλει να υπογραμμίσει η οδηγία, και αποσαφηνίζει τα πράγματα περισσότερο απ' ότι ο μέχρι τώρα μηχανισμός. Γι' αυτό και θα πρέπει να επικροτήσουμε την πρόταση της Επιτροπής. Από τη σκοπιά των πολιτών, όμως, εξακολουθεί να περιέχει πολλά «Αν και Όμως». Aυτά δεν μπορούμε εμείς, ως Κοινοβούλιο, να τα εξαλείψουμε τόσο εύκολα, αλλά μπορούμε να βελτιώσουμε την πρόταση. Γι' αυτό υπάρχει μια σειρά αναγκαίων τροπολογιών. Επ' αυτών θα συζητήσουμε και θα αποφασίσουμε, και προσδοκούμε ότι η Επιτροπή θα ακολουθήσει το Κοινοβούλιο. Αυτό, όμως, δεν είναι τόσο εύκολο. Αυτό που μας υπέβαλε η Επιτροπή, δεν προετοιμάστηκε με όρεξη, είναι μετά βίας κατανοητό στους πολίτες και ελλιπές. Αυτό φαίνεται κι από τον αριθμό των τροπολογιών.
<P>
Οι τροπολογίες μαρτυρούν ότι το Ευρωπαϊκό Κοινοβούλιο θα πρέπει να αναλάβει και πάλι καθήκοντα διοίκησης. Δεν εκλεγήκαμε γι' αυτό. Έχουμε εκλεγεί για να εξασφαλίζουμε στα 370 εκατ. ανθρώπους, με πολιτικές αποφάσεις, μια καλή συμβίωση, στο παρόν και στο μέλλον. Τι έχουμε εδώ μπροστά μας; Ένα έγγραφο το οποίο θα 'πρεπε να απλουστεύει τις επαγγελματικές δυνατότητες εξέλιξης στην Ευρώπη και να τις κάνει πιο διάφανες. Δυστυχώς η Επιτροπή όχι μόνο μετέθεσε τη δουλειά της στο Ευρωπαϊκό Κοινοβούλιο, αλλά δυσχεραίνει και το έργο μας με το ότι δε μας δίνει αρκετές πληροφορίες.
<P>
Θα επιθυμούσαμε ακόμη μεγαλύτερη απλοποίηση, ακόμη μεγαλύτερη σαφήνεια. Δε γίνεται όμως χωρίς τις αναγκαίες πληροφορίες. Γι' αυτό και καλώ την Επιτροπή - και μαζί με μένα και η Eπιτροπή Nομικών Θεμάτων και Δικαιωμάτων των Πολιτών - να υποβάλει τις πληροφορίες στο Κοινοβούλιο σύντομα, ώστε γρήγορα να μπορέσουμε να διορθώσουμε αυτή την οδηγία που έγινε με μισή καρδιά και να εξασφαλίσουμε στους ανθρώπους στο εμπόριο, τη χειροτεχνία και τη βιομηχανία, την ελεύθερη κυκλοφορία και την εγκατάσταση στα κράτη μέλη της Ευρωπαϊκής Ένωσης, πραγματικά. Κάνουμε τώρα ένα πολύ μικρό βήμα προς το στόχο αυτό, δυστυχώς, αλλά εμείς ως Κοινοβούλιο χρωστάμε κι αυτά τα μικρά βήματα στους πολίτες. Η Επιτροπή δε θα 'πρεπε, μελλοντικά, να μας εμποδίζει να κάνουμε μεγαλύτερα.
<P>
Ίσως θα έπρεπε να προσθέσω και το εξής: Θα ήταν ωραίο να μπορούσαμε να κάνουμε τις απλοποιήσεις αυτές στο άρθρο 4, πράγμα το οποίο δεν ήταν δυνατόν, επειδή απλούστατα μας έλειπαν οι εκθέσεις εμπειριών από τις προηγούμενες 35 μεμονωμένες οδηγίες.

<SPEAKER ID=283 LANGUAGE="DE" NAME="Heinisch">
Κύριε Πρόεδρε, κύριε Επίτροπε, κυρίες και κύριοι, από τη σκοπιά της ομάδας του ΕΛΚ και ως μέλος της Eπιτροπής Πολιτισμού, Nεότητας, Παιδείας και Mέσων Eνημέρωσης, επιδοκιμάζω την πρωτοβουλία της Επιτροπής να συγκεντρώσει επιτέλους τις 35 μεμονωμένες οδηγίες, για την αναγνώριση διπλωμάτων, σε μια μοναδική ευρωπαϊκή ρύθμιση, για να μειώσει έτσι τη δαπάνη και να αυξήσει σημαντικά τη διαφάνεια των διαδικασιών αναγνώρισης. Το σχέδιο οδηγίας θα πρέπει να ενταχθεί στα μέτρα της Επιτροπής για την απορύθμιση, και αποτελεί έκφραση της προσπάθειας να διαμορφωθούν πιο φιλικά προς τον πολίτη οι υπάρχουσες κοινοτικές ρυθμίσεις, να τις συγκεκριμενοποιήσουμε και να τις απλουστεύσουμε.
<P>
Επιδοκιμάζουμε την έκθεση της κ. Gebhardt. Είναι ιδιαίτερα λογικό και επιδοκιμαστέο ότι η διαδικασία αναγνώρισης βελτιώνεται και διευκολύνεται σε ορισμένα σημεία, αλλά, ως προς το περιεχόμενο, διατηρείται αυτό που δοκιμάστηκε επιτυχώς στην πράξη, κατά τα τελευταία τριάντα χρόνια, δηλαδή μετά τις οδηγίες ελευθέρωσης και μεταβατικών μέτρων του 1964. Η διάταξη αυτή συνδυάζει τα ήδη υπάρχοντα και δοκιμασμένα, και δημιουργεί έτσι μεγαλύτερη διαφάνεια. Εκτός τούτου, λαμβάνει υπόψη και επιβεβαιώνει τη νομολογία του Ευρωπαϊκού Δικαστηρίου στον τομέα αυτό. Η έκθεση αποσκοπεί σε νομική ασφάλεια και διαφάνεια.
<P>
Ειδικά από γερμανικής σκοπιάς, χαίρομαι φυσικά για το ότι η έκθεση δεν εμφανίζει τάσεις για μια κατ' αποκοπήν αναγνώριση, αλλά απλώς ρυθμίζεται η διαδικασία και η προθεσμία για τη σύγκριση μεμονωμένων περιπτώσεων. Η έννοια της αναγνώρισης στον τίτλο, συνεπώς, είναι, στην ουσία, κάπως παραπλανητική.
<P>
Όπως γνωρίζετε, στη Γερμανία, έχουμε το δυαδικό σύστημα εκπαίδευσης, που σημαίνει παράλληλη εκπαίδευση στο επάγγελμα και στο σχολείο. Δοκιμάστηκε με επιτυχία για πολλά χρόνια και, σε καμιά περίπτωση, η αξία της δυαδικής εκπαίδευσης δεν επιτρέπεται να τεθεί σε κίνδυνο, με μια κατ' αποκοπήν ευρωπαϊκή ρύθμιση. Αυτό θα συνέβαινε, αν μια κατ' αποκοπήν αξιολόγηση λάμβανε υπόψη, για την κατάταξη, απλώς τον αριθμό των ωρών που περνάει κανείς στο σχολείο, και όχι την επαγγελματική εμπειρία στην πράξη. Κι εγώ έχω την άποψη ότι, όπως αναφέρεται στην έκθεση, θα πρέπει να επεκταθεί το δίκτυο EURES. Εδώ κρύβεται μια καλή ιδέα, η οποία, όμως, προς το παρόν εφαρμόζεται αρκετά σπάνια, δυστυχώς. Μόνον 500 θέσεις προσφέρονται καθ' έτος μέσω του EURES, και μόλις και μετά βίας βρίσκει εκεί κανείς εργασία πραγματικά.
<P>
Θεωρώ ιδιαίτερα λογικό, λόγω της ραγδαίας εξέλιξης των νέων τεχνολογιών, και επιβοηθητικό για όλους τους συμμετέχοντες στην αγορά εργασίας, να δημιουργήσουμε μια ευρωπαϊκή τράπεζα δεδομένων που θα καλύπτει όλη την επικράτεια, και όπου θα προκηρύσσονται οι διαθέσιμες θέσεις και θα μπορούν να συμπεριληφθούν και οι ενδιαφερόμενοι εργαζόμενοι. Δηλαδή, το κύριο καθήκον δεν έγκειται, κατά την άποψή μου, στο να ρυθμίσουμε τώρα την αναγνώριση των προσόντων. Τα δηλωμένα επαγγέλματα, στο μεταξύ, έχουν περιληφθεί όλα σχεδόν στις οδηγίες, και στα περισσότερα η πρόσβαση στην αγορά εργασίας είναι ούτως ή άλλως ελεύθερη.
<P>
Όχι, το σπουδαιότερο είναι, τώρα, να αυξήσουμε τη διαφάνεια των συστημάτων εκπαίδευσης και των τίτλων, στις διάφορες ευρωπαϊκές χώρες. Για να το πετύχουμε αυτό, θα πρέπει να φροντίσουμε να έχουν όλοι οι ενδιαφερόμενοι πρόσβαση σε όσο το δυνατόν περισσότερες πληροφορίες, μέσω μιας κεντρικής τράπεζας δεδομένων, όπως λ.χ. μέσω του δικτύου EURES και των εθνικών υπηρεσιών αναφοράς. Σ' αυτή τη διαφάνεια, φυσικά, υπάγεται και η πολυγλωσσία των πιστοποιητικών. Μόνον έτσι θα είναι κατανοητά για τον εργοδότη σε μια άλλη χώρα, και μόνον έτσι μπορεί να γίνει σύγκριση σε μεμονωμένες περιπτώσεις. Ωστόσο, θα ήθελα εδώ να λάβω υπόψη ότι το έγγραφο αυτό, αυτό το πιστοποιητικό, θα πρέπει να ζητείται στην ίδια τη χώρα κατ' αρχήν, κι έτσι να λαμβάνεται υπόψη η διαμόρφωση των τίτλων.
<P>
Το σχέδιο οδηγίας της Επιτροπής δείχνει, σαφώς, τη βούληση για ενίσχυση της κινητικότητας μέσα στην Eυρωπαϊκή Ένωση και εξάλειψη των εμποδίων. Η προσπάθεια αυτή αποτελεί βασικό στοιχείο της προώθησης της ευρωπαϊκής ολοκλήρωσης, διότι, η δυνατότητα και εφαρμογή της διασυνοριακής κινητικότητας, στον τομέα της γενικής επαγγελματικής κατάρτισης και στην άσκηση του επαγγέλματος, είναι βασικής σημασίας για τη δημιουργία μιας ευρωπαϊκής συνείδησης και μιας Ευρώπης των πολιτών, και στο κάτω κάτω και για την άνθηση της ευρωπαϊκής οικονομίας.

<SPEAKER ID=284 LANGUAGE="NL" NAME="Van Bladel">
Πρόεδρε, είμαι μέλος της Νομικής Επιτροπής, αλλά ως ευρωβουλευτής ασχολούμαι με τα δικαιώματα των πολιτών. Γι'αυτό και αισθάνομαι ιδιαίτερη ικανοποίηση με την έκθεση της κ. Gebhardt, επειδή θα είμαι επιτέλους σε θέση να πω στους νεαρούς επισκέπτες στο Στρασβούργο και στις Βρυξέλλες κάτι σχετικό και χαίρομαι επίσης που το 1997, το χρόνο της αναθεώρησης της Συνθήκης του Μάαστριχτ, διαθέτουμε ένα μέσο ενάντια στον αυξανόμενο ευρωσκεπτικισμό των πολιτών. Πρόκειται βεβαίως για κάτι που έχει τεχνικοθεωρητικό χαρακτήρα, το οποίο απλοποιεί και διασαφηνίζει την κοινοτική νομοθεσία, ενώ από πρακτική άποψη προάγει κυρίως τις δυνατότητες άσκησης ενός επαγγέλματος και την επαγγελματική κινητικότητα. Και αυτό είναι σημαντικό, γιατί σχεδόν κάθε μέρα συζητάμε στο Κοινοβούλιο για το θέμα της απασχόλησης, η οποία μπορεί κατ'αυτό τον τρόπο να προαχθεί. Η κ. Gebhardt δήλωσε ότι σήμερα υπάρχει μεγαλύτερη ισότητα ευκαιριών μεταξύ του Βορείου Πόλου και της Νότιας Γερμανίας. Πιστεύω ότι, για παράδειγμα, οι γιατροί στην Ολλανδία θα έχουν πλέον πολύ περισσότερες δυνατότητες να απασχοληθούν σε μία γειτονική χώρα όπως η Γερμανία. Αυτό είναι φανταστικό. Προσωπικά θα έλεγα: καλύτερα ένα μικρό βήμα παρά κανένα. Πιστεύω ότι κατ'αυτό τον τρόπο θεμελιώνεται το ευρωπαϊκό οικοδόμημα και η πολιτική μου ομάδα αντιμετωπίζει με ιδιαίτερα θετικό τρόπο την έκθεση. Κυρία Gebhardt πιστεύω ότι αύριο θα υπερψηφίσουμε την έκθεσή σας και θα ήθελα να σας συγχαρώ εκ των προτέρων γι'αυτή.

<SPEAKER ID=285 LANGUAGE="FI" NAME="Ryynδnen">
Αξιότιμη κυρία Πρόεδρε, η θέσπιση συστήματος για την αναγνώριση των διπλωμάτων θα συμβάλει, κατά πολύ, στην προαγωγή των θεμελιωδών δικαιωμάτων των πολιτών να κυκλοφορούν ελεύθερα, να ασκούν ελεύθερα οποιοδήποτε επάγγελμα και να τυγχάνουν ίσης μεταχείρησης. Η οδηγία αυτή αποβλέπει στην απλοποίηση της κοινοτικής νομοθεσίας και στη βελτίωση της διαφάνειάς της ως προς τους πολίτες. Δυστυχώς, όμως, τα μέχρι στιγμής αποτελέσματα δεν θεωρούνται επαρκή. Πρέπει, και στη συνέχεια, να καταβληθούν προσπάθειες για τη βελτίωση της κατάστασης.
<P>
Στα τέλη της δεκαετίας του ΄80 η πολιτική της Ένωσης αναθεωρήθηκε ριζικά δεδομένου ότι οι αρμόδιοι συνειδητοποίησαν ότι η τυποποίηση, δηλαδή εναρμόνιση, των επαγγελμάτων στα αποκαλούμενα «ευρωεπαγγέλματα» δεν ήταν εφικτή. Ως εκ τούτου αποφασίσθηκε να θεσπισθεί ένα σύστημα για την αναγνώριση των διπλωμάτων και άλλων εγγράφων με τα οποία πιστοποιούνται τα επαγγελματικά προσόντα των ενδιαφερομένων. Το σύστημα, όμως αυτό πρέπει να καταστεί αποτελεσματικότερο, γεγονός το οποίο θα επιτευχθεί μόνο εάν αυτό εφαρμόζεται με διαφάνεια και κατά τρόπο δίκαιο. Λόγω του τεράστιου αριθμού των αναφορών οι οποίες κατακλύζουν τα γραφεία των αρμοδίων, έχουμε συνειδητοποιήσει ότι πρέπει να καταβληθούν άλλες προσπάθειες για την άρση των διαφόρων εμποδίων σε επίπεδο κρατών μελών.
<P>
Όσον αφορά τους πολίτες, πρέπει να διασφαλισθεί ότι η αποκαλούμενη εγγυητική διαδικασία είναι εφαρμόσιμη σε όλες τις περιπτώσεις. Το κάθε κράτος μέλος οφείλει να συγκρίνει τα προσόντα του αιτούντος με αυτά που απαιτούνται στο κράτος μέλος «προορισμού», και εάν αυτά συμπίπτουν, να εγκρίνει την αίτηση για αναγνώριση. Επιπλέον, πρέπει να δίδεται πάντα η δυνατότητα στον εκάστοτε αιτούντα να αποδεικνύει, όταν δεν διαθέτει το σχετικό δίπλωμα, την απόκτηση, με άλλους τρόπους των απαιτουμένων ικανοτήτων. Αυτό, κατά τη γνώμη μου, συμβάλλει σημαντικά στην αύξηση της ελαστικότητας.
<P>
Είναι απορίας άξιον, όπως διαπιστώνει και η εισηγήτρια, ότι για ένα τόσο βασικό εν σχέσει με τα δικαιώματα των πολιτών δεν διατίθενται θέμα ενημερωμένα στατιστικά στοιχεία. Έχει, πλέον, φτάσει η στιγμή να δεσμευθούν τα κράτη μέλη να προσκομίζουν στην Επιτροπή στοιχεία σχετικά κυρίως με τα προβλήματα που εξακολουθούν να αντιμετωπίζουν οι πολίτες όταν επιθυμούν να ασκήσουν επάγγελμα σε άλλο κράτος μέλος. Μόνο έτσι θα εντοπισθούν οι διάφορες προβληματικές καταστάσεις και θα βρεθούν τα κατάλληλα για την αντιμετώπισή τους μέτρα.

<SPEAKER ID=286 LANGUAGE="DE" NAME="Zimmermann">
Κύριε Πρόεδρε, αξιότιμοι κυρίες και κύριοι συνάδελφοι, η πρόταση της Επιτροπής για την αναγνώριση των διπλωμάτων, όσον αφορά τις επαγγελματικές δραστηριότητες που καλύπτονται από τις οδηγίες ελευθέρωσης και μεταβατικών μέτρων, θα πρέπει να επιδοκιμαστεί. Για να μιλήσω έντιμα, αναρωτιέμαι μόνο πώς θα γίνει κατανοητός, για όλους τους πολίτες που εμπλέκονται στο θέμα αυτό, αυτός ο μακρύς τίτλος; συχνά εδώ μιλάμε μια γλώσσα, η οποία δεν μπορεί να γίνει κατανοητή σε πολλούς πολίτες, και συχνά ούτε και οι πολίτες γνωρίζουν τα πλεονεκτήματα που έχουν πράγματι τέτοιες προτάσεις.
<P>
Παρόλα αυτά, υποστηρίζω το πρόγραμμα και κυρίως τις δηλώσεις που έκαναν οι συνάδελφοι πριν από εμένα. Δύο κύριοι είναι ακόμη εδώ, αλλά δε μίλησαν μέχρι τώρα. Έχουμε την αίσθηση συνεπώς, ότι είναι ένα θέμα που αφορά μόνο τις γυναίκες, αλλά δεν είναι έτσι.
<P>
Νομίζω ότι ειδικά σε μια Ευρώπη των πολιτών, στην οποία η ελεύθερη κυκλοφορία παίζει μεγάλο ρόλο, τουλάχιστον στα χαρτιά και στις σκέψεις μας, είναι αναγκαίο να εξαλείψουμε τα εμπόδια που αναστέλλουν αυτή την ελεύθερη κυκλοφορία. Διότι οι διαφορετικές προϋποθέσεις προσόντων, για τα συστήματα κατάρτισης, και η συχνά δύσκολη αναγνώριση των διπλωμάτων και των επαγγελματικών εμπειριών, εμποδίζουν τους εργαζόμενους να ασκήσουν το επάγγελμά τους σε άλλη ευρωπαϊκή χώρα και να εγκατασταθούν εκεί. Γι' αυτό και η παρούσα οδηγία, για την αναγνώριση των διπλωμάτων, οφείλει να συμβάλει σε διευκολύνσεις και επιτάχυνση.
<P>
Από συνομιλίες με τους εμπλεκόμενους - και με το θέμα αυτό ασχολούμαι πολύ στην περιφέρειά μου - γνωρίζω ότι πολλοί, που είναι τώρα άνεργοι, θα ήταν διατεθειμένοι να δουλέψουν σε μια άλλη περιοχή, αλλά δε γνωρίζουν πώς μπορούν να κάνουν κάτι τέτοιο πραγματικά. Διότι έχουν πολλά εμπόδια να ξεπεράσουν, προκειμένου να μπορέσουν να εργαστούν σε μια άλλη περιοχή.
<P>
Νομίζω πως είναι σημαντικό να ασχοληθούμε με το θέμα αυτό, ούτως ώστε οι άνθρωποι που έχουν τα προσόντα να μπορούν να πάνε σε άλλη χώρα. Εγώ προσωπικά, το έκανα πριν από 25 χρόνια, και μπορώ να σας πω επακριβώς ποια προβλήματα ανακύπτουν εδώ. Ελπίζω να μπορέσουμε να ξεδιαλύνουμε τα προβλήματα αυτά και, στο μέλλον, να οικοδομηθεί μια Ευρώπη των πολιτών, όπου η ευρωπαϊκή ιδέα θα είναι καταγεγραμμένη πράγματι στα μυαλά όλων των ανθρώπων.

<SPEAKER ID=287 NAME="Monti">
Κύριε Πρόεδρε, ενώ η έκθεση αυτή δείχνει επιφανειακά τεχνικό περιεχόμενο, ουσιαστικά έχει τεράστια πολιτική σημασία επειδή αφορά τους πολίτες. Εκφράζω τα συγχαρήτηριά μου εκ μέρους της Επιτροπής στην εισηγήτρια κ. Gebhardt, για τη διαύγεια και ακρίβεια της έκθεσης της Επιτροπής Νομικών Θεμάτων.
<P>
Υπήρξε αναμφισβήτητα δυσχερές εγχείρημα, λόγω του πολύπλοκου χαρακτήρα της προτεινόμενης οδηγίας, που αφορά την κωδικοποίηση 35 οδηγιών και την εγκαθίδρυση μηχανισμού αναγνώρισης των διπλωμάτων για πολυάριθμες και ποικίλες επαγγελματικές δραστηριότητες. Είναι ευτύχημα που η Επιτροπή Νομικών Θεμάτων ενέκρινε την έκθεση χωρίς χρονοβόρες συζητήσεις περί της πολύπλοκης τεχνικής φύσης της πρότασης. Με τον τρόπο αυτό στήριξε το πεπραγμένο της Επιτροπής, που αποβλέπει στην απλοποίηση του κοινοτικού δικαίου και επιβεβαίωσε την αξιολόγηση αυτή της πρότασης οδηγίας εκ μέρους της Επιτροπής Κοινωνικών Υποθέσεων, που τη θεώρησε συνεισφορά στην καταπολέμηση της ανεργίας.
<P>
Με ικανοποίηση αναγγέλλω ότι η Επιτροπή μπορεί να εγκρίνει όλες τις τροπολογίες που προτάθηκαν από την Επιτροπή Νομικών Θεμάτων. Ενώ ανακοινώνω με ικανοποίηση την έγκριση της Επιτροπής για όλες τις τροπολογίες, πρέπει επίσης να δηλώσω ότι αποκρούω ρητά τη δήλωση της κ. Gebhardt σχετικά με την έλλειψη ενθουσιασμού. Παρ'όλο που τη στιγμή το Κοινοβούλιο δεν είναι ιδιαίτερα γεμάτο, θα ήθελα να συνειδητοποιήσει το μέγεθος της συνεισφοράς του, με τη δική σας στήριξη, για την οικοδόμηση της Ευρώπης των πολιτών.
<P>
Η κατευθυντήρια γραμμή της Επιτροπής είναι η προτεραιότητα του πολίτη. Ο πολίτης είναι ευρύτερη έννοια σε σχέση με εκείνη του καταναλωτή, που τιμήθηκε από τα λόγια της συναδέλφου κ. Bonino, είναι ευρύτερη έννοια σε σΈέση με εκείνη του αποταμιευτή, του εργαζόμενου. Ο πολίτης είναι η οντότητα για την οποία όλοι ενδιαφερόμαστε.
<P>
Κατευθυντήρια γραμμή της Επιτροπής είναι ο στόχος της Ευρώπης του πολίτη ακόμη στην πτυχή εκείνη που δείχνει περισσότερο συνδεδεμένη με την οικονομία: την ενιαία αγορά. Η πρόταση αυτή που αποτελεί το αντικείμενο της εξαιρετικής έκθεσης της κ. Gebhardt εκφράζει ακριβώς τη γραμμή της εκτελεστικής Επιτροπής: προτεραιότητα στον πολίτη, απλοποίηση, διαφάνεια, πληροφόρηση. Συνεπώς, υπάρχει άφθονος ενθουσιασμός, που οεφείλεται και στην υποστήριξη του Κοινοβουλίου στην οικοδόμηση της εν λόγω ενιαίας αγοράς για τον πολίτη, αυτής της Ευρώπης για τον πολίτη.
<P>
Θέλω τώρα να υπενθυμίσω τις πρόσφατες πρωτοβουλίες, γαι να υλοποιηθεί η οικοδόμηση, χωρίς να παραμείνει στείρα έκφραση, της Ευρώπης του πολίτη: την Ομάδα Simone Well, για να εξεταστούν τα ουσιαστικά προβλήματα της ελεύθερης κυκλοφορίας, το πακέτο προτάσεων που υπέβαλα για την κατάργηση των ελέγχων στα σύνορα στα πλαίσια της ασφάλειας, οι αθετήσεις που πληθαίνουν απέναντι στα κράτη μέλη, ιδίως για παραβίαση οδηγιών σχετικά με την ελεύθερη διακίνηση πολιτών και την αναγνώριση διπλωμάτων.
<P>
Πέρα από αυτό, όπως παραδέχτηκε απερίφραστα ο κ. Zimmermann, δεν επαρκεί η οικοδόμηση της Ευρωπης για τους πολίτες, πρέπει να οικοδομηθεί η πληροφόρηση για τους πολίτες, οι πολίτες πρέπει να γνωρίζουν τις δυνατότητες που η Ευρώπη δημιουργεί προς όφελός τους. Στα πλαίσια αυτά, με τη στήριξη του Κοινοβουλίου αλλά και με τον ενθουσιασμό τόσο της Επιτροπής πριν όσο και του Κοινοβουλίου αργότερα, εγκαινιάσαμε την πρωτοβουλία Citizens First - Burger Europas , που στοχεύει ακριβώς στον εφοδιασμό του τομέα της εργασίας στο εξωτερικό με ακριβείς και έγκυρες πληροφορίες, που επιτρέπει στους πολίτες να κατανοήσουν επί τέλους τι πραγματικά προωθεί η Ευρώπη προς όφελός τους και επιτρέπει σε μας, με τους πάμπολλους τηλεφωνικούς feedback, μέσω Internet , να κατανοήσουμε ποιά είναι τα πραγματικά εμπόδια που συναντούν οι πολίτες στην άσκηση του δικαιώματος της ευρωπαϊκής υπηκόοτητας.
<P>
Είμαι πεπεισμένος ότι και η κ.Gebhardt θα συμφωνούσε μαζί μουγια τον έντονο ενθουσιασμό που Έαρακτηρίζει τις ενέργειές μας και γνωρίζουμε ότι το Ευρωπαϊκό Κοινοβούλιο συμμερίζεται αυτή τη ν εξαιρετικά δύσκολη αλλά και σημαντική δραστηριότητα της Επιτροπή.

<SPEAKER ID=288 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=15>
Υπηρεσιακή κατάσταση των υπαλλήλων των Ευρωπαϊκών Κοινοτήτων 
(Ίση Μεταχείριση ανδρών και γυναικών)
<SPEAKER ID=289 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0046/97) της κ. Lindholm, εξ ονόματος της Επιτροπής Νομικών Θεμάτων και Δικαιωμάτων των Πολιτών σχετικά με την τροποποιημένη πρόταση κανονισμού (ΕΥΡΑΤΟΜ, ΕΚΑΧ, ΕΟΚ) του Συμβουλίου που τροποποιεί τον Κανονισμό υπηρεσιακής κατάστασης των Υπαλλήλων καθώς και το καθεστώς που εφαρμόζεται στο λοιπό προσωπικό των Ευρωπαϊκών Κοινοτήτων σε θέματα ίσης μεταχείρισης ανδρών και γυναικών (COM(96)0077 - C4-0565/96-00/0904 (CNS))

<SPEAKER ID=290 NAME="Lindholm">
 - (SV) Κύριε Πρόεδρε, αγαπητοί συνάδελφοι, η έκθεση, η οποία έχει μια περίεργη και ενδιαφέρουσα προϊστορία, αφορά την τροποποίηση της υπηρεσιακής κατάστασης των υπαλλήλων όσον αφορά την ίση μεταχείρηση και τις μη - διακρίσεις. Η έκθεση καταψηφίστηκε στην Επιτροπή με το ελάχιστο δυνατό περιθώριο. Υπήρξε ισοψηφία: 8-8, παρ&#x02BC;ότι εγκρίθηκαν οι περισσότερες τροπολογίες. Τώρα επανερχόμαστε με τις τροπολογίες σε σχεδόν απαράλλακτη μορφή. Τις τροπολογίες υποστηρίζουν τέσσερις πολιτικές ομάδες και κάποιες άλλες πέντε. Γνωρίζουμε, ελπίζουμε και πιστεύουμε ότι και στις υπόλοιπες πολιτικές ομάδες υποστηρίζεται πολύ το να ενεργήσουμε υπέρ της ισότητας μεταξύ ανδρών και γυναικών και κατά των διακρίσεων.
<P>
Ποιές είναι λοιπόν οι επαναστατικές προτάσεις, σύμφωνα με τα σύγχρονα κριτήρια, που υποβάλαμε; Στην πραγματικότητα καμμία. Απαιτούμε π.χ. τα θεσμικά όργανα να προωθούν ίσες δυνατότητες για άνδρες και γυναίκες. Απαιτούμε να επιδιώκουν τα θεσμικά όργανα μια ισορροπημένη εκπροσώπηση ανδρών και γυναικών κατά την στρατολόγηση, την εκπαίδευση και την προαγωγή. Θέλουμε να καταργήσουμε το όριο ηλικίας των 35 ετών που δημιουργεί διακρίσεις και είναι απηρχαιωμένο. Θέλουμε η επίσημα καταχωρημένη σχέση συντροφικότητας να εξισωθεί με τον γάμο όσον αφορά τις κοινωνικές ασφαλιστικές παροχές, και θέλουμε να ιδρύσουμε επιτροπές ισότητας.
<P>
Αγαπητοί συνάδελφοι, σε τρία χρόνια θα έχουμε το έτος 2.000. Εισερχόμαστε σε μια νέα χιλιετία, σε μια νέα εποχή και ίσως έναν νέο κόσμο. Η υπηρεσιακή κατάσταση που τώρα θέλουμε να τροποποιήσουμε, να εκσυγχρονίσουμε και να ανανεώσουμε είναι από την δεκαετία του 1950. Σίγουρα ήρθε πια η ώρα να προσαρμοσθούν οι συνθήκες μας, δηλ. των υπαλλήλων της ΕΕ, στο τώρα.
<P>
Ποιά ήταν τα επιχειρήματα των πολεμίων της έκθεσης; Ποιά είναι τα ανθεκτικά, φανταστικά επιχειρήματα που οδηγούν στο να θεωρεί κανείς ότι έιναι εντάξει να συνεχίζει η ΕΕ εν έτει 1997 μια πολιτική για το προσωπικό που δημιουργεί de facto διακρίσεις, ενώ ταυτόχρονα διαρκώς εξοργίζεται με όλες τις μορφές των διακρίσεων εκτός ΕΕ; Ακολουθούν εδώ κάποια παραδείγματα: Λέγεται ότι το ανώτατο όριο ηλικίας των 35 ετών οφελεί τις γυναίκες και είναι θετικό. Γνωρίζουμε ότι συμβαίνει το αντίθετο, κάτι που μπορούν επίσης να επιβεβαιώσουν ένας σωρός γυναικείων οργανώσεων εντός της Ένωσης. Μιλά λοιπόν κανείς καμιά φορά χωρίς να ξέρει. Εκτός αυτού το όριο ηλικίας είναι απαγορευμένο βάσει νόμου σε δύο κράτη μέλη, την Ιρλανδία και την Φινλανδία. Τι θα κάνουν τα θεσμικά όργανα της ΕΕ κατά την καταχώρηση προκηρύξεων θέσεων σ&#x02BC;αυτές τις χώρες; Θα παραβιάσουν την εθνική νομοθεσία, ή θα έχουν διαφορετικούς κανόνες για διαφορετικά κράτη μέλη; Ένα άλλο επιχείρημα για την διατήρηση του ορίου ηλικίας είναι ότι θα υπήρχε πρόβλημα με νέους διευθυντές και ηλικιωμένους υφιστάμενους. Αγαπητοί συνάδελφοι, ρίξτε μια ματιά στην πραγματικότητα εκτός των θεσμικών οργάνων. Η Ευρώπη και ο κόσμος είναι γεμάτη από επιχειρήσεις και οργανισμούς πέραν των άλλων στον κλάδο των υπολογιστών και της τεχνολογίας της πληροφορικής, όπου αυτή η κατάσταση είναι συνηθισμένη και δεν δημιουργεί προβλήματα. Γιατί θα υπάρξουν στα θεσμικά όργανα της ΕΕ; Ένα περαιτέρω επιχείρημα για την διατήρηση του ορίου ηλικίας λέγεται ότι είναι λόγοι που σχετίζονται με τον προϋπολογισμό. Λέγεται ότι θα αυξάνονταν οι συνταξιοδοτικές δαπάνες. Εγώ διδάσκω βέβαια μαθηματικά και πίστευα ότι κάπως τα κατάφερνα σ&#x02BC;αυτό. Αυτό το επιχείρημα ωστόσο δεν μπορώ να το παρακολουθήσω. μου είναι, μαθηματικά, καθαρά ακατανόητο. Αλλά ακόμη και αν ήταν σωστό, μου είναι ακατανόητο ότι κάποιος μπορεί να συνιστά να συνεχιστούν οι διακρίσεις για οικονομικούς λόγους. Θα γινόταν αποδεκτό από την ΕΕ ένα τέτοιο επιχειρήμα αν προερχόταν από κάπου αλλού; Δεν έγινε όσον αφορά το θέμα του απαρχάϊντ στην Νότιο Αφρική επί παραδείγματι. Κοντολογίς: Για εμένα και για τους περισσότερους πολίτες δεν στέκει κανένα επιχείρημα για την διατήρηση αυτών των διακρίσεων.
<P>
Τα επιχειρήματα για να μη δοθεί στην περίπτωση της καταγεγραμένης σχέσης συντροφικότητας η ίδια θέση με αυτήν του γάμου ήταν ότι η ΕΕ πρέπει να προασπίσει την οικογένεια. Με ποιόν τρόπο θα υπέσκαπτε την θέση της οικογένειας η αναγνώριση της σχέσης συντροφικότητας; Δεν την βλάπτει με κάποιο τρόπο. Θα έπρεπε κανείς, με αληθινό χριστιανικό πεύμα, να δεί θετικά όλες τις προτάσεις που προωθούν την θέση να έχουν όλοι οι άνθρωποι την ίδια αξία, ανεξαρτήτως φύλου ή σεξουαλικής προτίμησης. Αθελά μου σκέφτομαι την ιστορία της Βίβλου για τους εργάτες στον αμπελώνα. θα μπορούσαμε σίγουρα να μάθουμε αρκετά από αυτήν. Επίσης ένα άλλο επιχείρημα κατά της καταγεγραμένης σχέσης συντροφικότητας ήταν το οικονομικό: λέγεται ότι θα είναι πολύ ακριβό. Ακόμη μια φορά λοιπόν χρησιμοποιούνται τα χρήματα σαν ένα επιχείρημα για την διατήρηση μιας de facto διάκρισης εντός των θεμικών οργάνων της ΕΕ. Νομίζω ότι έιναι απαράδεκτο και ανάξιο για ένα θεσμό που λέει ότι εργάζεται εναντίον των κάθε μορφής διακρίσεων.
<P>
Η ΕΕ έχει εκφραστεί, σ&#x02BC;έναν μεγάλο αριθμό εκθέσεων, π.χ. των Vayssade και Roth, και σε πολλές προτάσεις ψηφίσματος, εναντίον των κάθε μορφής διακρίσεων. Αφορούσε τα κράτη μέλη, αλλά πρωτίστως χώρες εκτός της ΕΕ. Η ΕΕ και το Ευρωκοινοβούλιο έχουν τώρα την δυνατότητα να δείξουν ότι το εννοούν και ότι δεν είναι όλα μόνον λέξεις άνευ περιεχομένου. Εδώ και τωρα μπορεί το Κοινοβούλιο να μετατρέψει όλα τα ωραία λόγια σε συγκεκριμένες πράξεις. Η Επιτροπή δεν το κατάφερε αυτό, παρά καταψήφισε τις προτάσεις. Δίνουμε τώρα στο Κοινοβούλιο στην ολότητά του την ευκαιρία να δείξει ότι η ΕΕ ως εργοδότης είναι έτοιμη να πρωτοστατήσει κατά των διακρίσεων και υπέρ της ισότητας.

<SPEAKER ID=291 NAME="Sornosa Martνnez">
Κύριε Πρόεδρε, αξιότιμοι κύριοι βουλευτές, θα ήθελα κατ' αρχήν να συγχαρώ την κ. Lindholm για την έκθεσή της, σχετικά με την οποία ορίστηκα εισηγήτρια της γνωμοδότησης της Επιτροπής για τα Δικαιώματα της Γυναίκας. Με τις τροπολογίες που κατατέθηκαν στην τελική έκθεση και την έγκρισή τους, η υπηρεσιακή κατάσταση των υπαλλήλων των Ευρωπαϊκών Κοινοτήτων θα αποτελέσει ένα καλό πρότυπο σε ό, τι αφορά την ίση μεταχείριση. Η σημασία του να διαθέτουμε ένα προοδευτικό νομικό πρότυπο σε αυτό το θέμα είναι ζωτική, και αυτό μεταξύ άλλων για δύο λόγους που θα ήθελα να επισημάνω:
<P>
Ο πρώτος είναι ότι αποσαφηνίζεται, με τρόπο ξεκάθαρο και ευρύ, από πλευράς μιας διοίκησης, η αρχή της ίσης μεταχείρισης, της οποίας η πρακτική εφαρμογή σε νομικούς όρους αποδεικνύεται τόσο δύσκολη και προβληματική.
<P>
Ο δεύτερος είναι ότι εκφράζεται μια θέληση προσαρμογής, αντίθετα με ό, τι συμβαίνει συνήθως στα νομικά μητρώα, στην κοινωνική στιγμή που ζούμε, με την αναγνώριση της ύπαρξης και την αύξησης ντε φάκτο ζευγαριών -τόσο ετεροφυλοφιλικών όσο και ομοφυλοφιλικών- στην κοινωνία μας και την εξομοίωσή τους με τα υπόλοιπα όσον αφορά τα δικαιώματα.
<P>
Η αναγκαιότητα να εισαχθούν αυτά τα διορθωτικά μέτρα είναι πρωταρχική, διότι από αυτά εξαρτάται το αν θα αντιστραφεί η τάση για διακρίσεις κατά των γυναικών, σύμφωνα με την οποία, με ίσα προσόντα και ικανότητες, οι άντρες είναι εκείνοι που καταλαμβάνουν μια ανώτερη θέση εργασίας. Εκτός του ότι αποσκοπούν στη διόρθωση αυτής της διαδικασίας, τα μέτρα και οι τροπολογίες που τα συνοδεύουν είναι θετικά διότι πρόκειται για μέτρα μεταβατικού χαρακτήρα και δεν συνεπάγονται παραβίαση της τυπικής ισότητας, εφόσον περιορίζονται να διορθώσουν τις ανισότητες σε ό, τι αφορά την πρόσληψη, την προαγωγή και τη σταδιοδρομία, και η προτεραιότητα αυτή έχει προσωρινό χαρακτήρα.
<P>
Τέλος, θα ήθελα να πω ότι η αρχή της ίσης μεταχείρισης των γυναικών -για την οποία έχουμε δουλέψει και εξακολουθούμε να δουλεύουμε τόσο πολύ- και η αρχή της ίσης μεταχείρισης των ομοφυλοφίλων -που αναφέρεται σε ένα ψήφισμα του Κοινοβουλίου του Ιανουαρίου 1994- είναι αρχές που συχνά παραβιάζονται και που η μάχη για την εφαρμογή τους, εκτός του ότι διεξάγεται καθημερινά, πρέπει να εξετάζεται και στους κανονισμούς, όπως σε αυτόν, τον οποίο υποθέτω ότι πρόκειται να εγκρίνουμε.

<SPEAKER ID=292 LANGUAGE="DE" NAME="Zimmermann">
Κύριε Πρόεδρε, σήμερα το βράδυ μιλάμε για τον κανονισμό υπηρεσιακής κατάστασης των υπαλλήλων και την απασχόλησή τους στα θεσμικά όργανα της Ευρωπαϊκής Κοινότητας. Νομίζω ότι ειδικά η Ευρωπαϊκή Κοινότητα θα πρέπει να δίνει το παράδειγμα, εφαρμόζοντας αυτό που ανέκαθεν λέμε εδώ, για την ίση μεταχείριση γυναικών και ανδρών σ' όλους τους τομείς της κοινωνίας μας. Ανεξάρτητα αν πρόκειται για τον τομέα της απασχόλησης ή για άλλους τομείς, το σημαντικό είναι να δίνουμε το καλό παράδειγμα, ειδικά εμείς, και να είμαστε εκείνοι που δείχνουν τι θέλουμε στην Ευρωπαϊκή Ένωση.
<P>
Θα ήθελα, εξ ονόματος της ομάδaς μου, να διευκρινίσω εδώ και πάλι μερικά σημεία. Η κ. Lindholm το είπε ξεκάθαρα προ ολίγου: Ανθρωποι που ζουν σε μια κοινωνία, δεν επιτρέπεται πλέον να υφίστανται διακρίσεις με το να τυγχάνουν άνισης μεταχείρισης. Δεν είναι σωστό να υφίσταμαι ίση μεταχείριση, μόνον όταν αποκτήσω ένα συγκεκριμένο καθεστώς, όταν δηλαδή παντρευτώ. Εγώ προσωπικά ήλθα εις γάμου κοινωνίαν πριν από 20 χρόνια, επειδή ήξερα ότι έτσι θα φορολογούμουν διαφορετικά και θα αποκτούσα πλεονεκτήματα. Δεν είναι σωστό να αποκτούμε το χαρτί αυτό μόνο γι' αυτό το λόγο, και νομίζω ότι θα πρέπει να υπάρχει η δυνατότητα να έχουμε ίσα δικαιώματα, χωρίς να παίρνουμε κατά κάποιο τρόπο το χαρτί αυτό από το κράτος. Υπάρχουν πολλοί άνθρωποι, που επί πολλά χρόνια, συμβιώνουν σε μια κοινωνία, και οι οποίοι, ουσιαστικά, και μόνο επειδή δεν πήγαν στο Δημαρχείο, βρίσκονται σε μειονεκτική θέση.
<P>
Αυτό δε συμβαίνει μόνο στο μισθό, αλλά και στην κοινωνική ασφάλιση, στην περίπτωση ασθένειας και σε πολλούς άλλους τομείς. Νομίζω πως τώρα θα πρέπει να βάλουμε τέρμα σ' αυτό στην αποφασιστική κοινωνία μας.
<P>
Το δεύτερο θέμα που θα ήθελα να θίξω, είναι το όριο ηλικίας. Θα ήθελα να προσθέσω ακόμη κάτι στις δηλώσεις της κ. Lindholm. Το θέμα δεν είναι μόνον ότι οι γυναίκες, λόγω ενός διαλείμματος για να αποκτήσουν παιδί, έχουν διαφορετική βιογραφία, μια και επιστρέφουν αργότερα στο επάγγελμα. Πέρυσι είχαμε το αποκαλούμενο έτος της δια βίου μάθησης, κατά το οποίο μιλήσαμε για το ότι μπορεί κανείς να έχει μια δεύτερη εκπαίδευση, μια καινούρια ευκαιρία ή ένα άλλο επάγγελμα. Δεν μπορεί να αναστέλλεται αυτό με το όριο ηλικίας. Πολλοί άνθρωποι αποκτούν το απολυτήριο γυμνασίου σε ηλικία 30 ετών, στη συνέχεια αρχίζουν μια εκπαίδευση ή πηγαίνουν στο πανεπιστήμιο και μετά δεν έχουν καμιά ευκαιρία, αν υπάρχει ένας περιορισμός στην ηλικία. Το όριο ηλικίας θα πρέπει να καταργηθεί.

<SPEAKER ID=293 LANGUAGE="IT" NAME="Casini C.">
Κύριε Πρόεδρε, θα ήθελα να διατυπώσω πέντε απόψεις. Πρωτ'απ'όλα, η Ομάδα που εκπροσωπώ τάσσεται υπέρ της έκθεσης σxετικά με το ζήτημα της ισότητας ανδρών/γυναικών. Θεωρεί μάλιστα την ισότητα αυτή σαν κατάκτηση της ιστορίας, σxεδόν δική της τελική πράξη μετά από την απελευθέρωση, τουλάxιστον θεωρητική, των σκλάβων, των μαύρων, των παιδιών, των ξένων και των ανθρώπων διαφορετικής φυλής. Καλωσορίζουμε την αντίληψη αυτή, εντελώς νέα και ουασιαστική, της ισότητας και στη σxέση ανδρών/γυναικών.
<P>
Κατά δεύτερο λόγο, εκφράζουμε, αντιθέτως, κάποιες επιφυλάξεις για τις τροπολογίες αριθ. 3, 8, 10 και 11 και θα τις καταψηφίσουμε καθώς, κατά τη γνώμη μας, υιοθετούν έστω και ασυνείδητα, ένα στοιxείο διάκρισης, με την εξομοίωση της οικογένειας, που βασίζεται στον θεσμό του γάμου των ετερόφυλων ζευγαριών, με τα άτυπα και ομοφυλόφιλα ζευγάρια. Υπάρxει ολοφάνερη και αγεφύρωτη διαφορά ανάμεσα στην ανάληψη επίσημης και σταθερής ευθύνης ενώπιον του κράτους και της κοινωνίας, ώστε να διατηρηθεί εκείνος που οι διεθνείς xάρτες μας και τα Συντάγματά μας αποκαλούν «βασικό πυρήνα της κοινωνίας και του κράτους» που για τον λόγο αυτό, αναφέρω κατά λέξη το άρθρο 15 της Οικουμενικής Διακήρυξης των Δικαιωμάτων του Ανθρώπου, πρέπει να αναγνωριστεί και να προστατευτεί από το Κράτος και, αντίστροφα, να αποτραπεί αυτή η δημόσια μορφή ευθύνης που επιβεβαιώνει το δικαίωμα και που, πάντως, στην περίπτωση των ομοφυλόφιλων ζευγαριών, δεν συνδυάζεται με τη δυνατότητα αναπαραγωγής που καθιστά την οικογένεια βασικό πυρήνα και διαφυλάσσει προς όφελος τόσο της κοινωνίας όσο και του Κράτους, την ύπαρξει των παιδιών και την εκπαίδευσή τους στα πλαίσια οικογενειακού περιβάλλοντος. Επιπλέον, όποιος παντρεύεται υφίσταται το σύνολο των δημόσιων κανόνων, που υπαγορεύονται από το δημόσιο δίκαιο, προς το δημόσιο συμφέρον, που δεν υπάρxουν στις άλλες περιπτώσεις. Αρκεί να σκεφτεί κανείς τα αίτια ακύρωσης, τα αίτια διαζυγίου, τις προϋποθέσεις γάμου και διαζυγίου.
<P>
Τρίτον, επιθυμώ να δηλώσω απερίφραστα ότι η αρχή της ισότητας ισχύει και για τα άτομα διαφορετικής σεξουαλικής συμπεριφοράς, κυρίως τα ομοφυλόφιλα άτομα οποιουδήποτε τύπου. Αυτή η αρχή πρέπει να διατυμπανιστεί ανεπιφύλακτα, σύμφωνα επίσης με το πνεύμα της δημοκρατικής χριστιανικής έμπνευσης. Είναι πάγια αρχή η ισότητα όλων των ανθρώπινων υπάρξεων. Δεν συνεπάγεται όμως ότι η ισότητα αξιοπρέπειας μπορεί να εκφραστεί με την εξομοίωση των θεσμών που είναι από τη φύση τους διαφορετικοί.
<P>
Διατυπώνω εδώ την τέταρτη έννοια. Η οικογένεια αποκαλείται στους διεθνείς χάρτες μας, συμπεριλαμβανομένης της Ευρωπαϊκής Συνθήκης για την προστασία των δικαιωμάτων και των βασικών ελευθεριών, »βασικός πυρήνας» ακριβώς επειδή πρόκειται για την προστασία δημόσιου αγαθού, που έγκειται ακριβώς στη δυνατότητα αναπαραγωγής, Έωρίς την οποία ισχύει η αρχή της απόλυτης ελευθερίας, όπου ο καθένας απολαμβάνει πλήρη ελευθερία και καθήκον του Κράτος είναι αποκλειστικά η διασφάλιση της ελευθερίας, Έωρίς λόγο ενθάρρυνσης ή προστασίας. Ακόμη και η συντροφιά είναι προστατευόμενο αγαθό. Είμαι διατεθειμένος να αποδεχτώ παρόμοιες κατευθύνσεις, που στην παρίπτωση αυτή θέλω να γενικεύσω χωρίς να τις περιορίσω στη συντροφιά σεξουαλικού τύπου. Και η ομήγυρη που στηρίζεται σε πολιτιστικούς, ψυχολογικούς, επιστημονικούς, φιλικούς δεσμούς και δεσμούς μακρινής συγγένειας αξίζει προστασία.
<P>
Τέλος, η τελευταία έννοια. Δεν αρνούμαι την ύπαρξη ειδικών καταστάσεων. Ακούω με ιδιαίτερη ευαισθησία τη φωνή όσων αμφισβητούν την ίδια την αναπαραγωγή, την παντοτινή συμβίωση στηριζόμενη στην αλληλοβοήθεια. Επιβάλλεται μια σειρά διαχωρισμούς, που οδηγεί στην αποφυγή της γενίκευσης και στην εκτίμηση της ειδικής περίπτωσης. Διαφέρει ριζικά η ενθάρρυνση από τη διαπίστωση της πραγματικότητας.
<P>
Το συμπέρασμα είναι η ανάγκη συλλογισμού, χωρίς ατασθαλίες, με διαφάνεια, με διορατότητα συζητήσεων γύρω από το συγκεκριμένο θέμα, το πρόβλημα της ομήγυρης και των άτυπων ζευγαριών. Αντιτάσσομαι στις αθέμιτες προσπάθειες συζήτησης ενός ζητήματος που είναι επίκαιρο και κεφαλαιώδους σημασίας και που όμως δεν μπορεί να αντιμετωπιστεί στα πλαίσια παρόμοιου κανονισμού.

<SPEAKER ID=294 NAME="Thors">
(SV ) Κύριε Πρόεδρε, κύριε Επίτροπε, πρέπει να πώ ότι ήταν ένα κωμικοτραγικό θέατρο που προκάλεσε φρίκη σ&#x02BC;ένα σχετικά νέο βουλευτή από τις βορεινές χώρες όταν η Επιτροπή επεξεργαζόταν την πρόταση γι&#x02BC;αυτήν την έκθεση μιάς πεισματάρας και καλής εισηγήτριας.
<P>
Χαίρομαι όμως για το ότι μπορέσαμε, υπεράνω πολλών ομαδικών ορίων, να συμφωνήσουμε στο να προσπαθήσουμε να διορθώσουμε αυτό που περιέγραψε η εισηγήτρια, αυτήν την «συντριβή» η οποία συνέβη στην έκθεση, και ότι υποβάλαμε τώρα τροπολογίες που πιστεύω ότι έχουν πολλές δυνατότητες να εγκριθούν. Δεν θέλω να καταθέσω μαρτυρία για τον Βορρά, αλλά θέλω όμως να πώ ότι παρατηρούν τι θα κάνουμε και πως θα ψηφίσουμε αύριο εδώ, διότι ένα μέρος της αξιοπιστίας της ΕΕ ως υπέρμαχου των γυναικών και της ισότητας, καθορίζεται με την ψηφοφορία που θα πραγματοποιήσουμε αύριο. Γι&#x02BC;αυτό ελπίζω ότι οι κοινές προτάσεις των Ομάδων θα εγκριθούν.
<P>
Χαίρομαι επίσης διότι με τις προτάσεις που υποβάλλαμε μπορούμε να επιτελέσουμε ένα συνειδητό έργο ισότητας, ότι θα είναι μια νόμιμη υποστήριξη των προθέσεων που έχουν εκφράσει και η τωρινή Επιτροπή και ο παρών Επίτροπος, δηλ. ότι επιδιώκουν μια πιο ισορροπημένη εκπροσώπηση των δύο φύλων στα θεσμικά όργανα της Ένωσης. Πρέπει να το έχουμε αυτό διαρκώς στον νού μας, αλλιώς δρούν κρυμμένοι μηχανισμοί προς άλλη κατεύθυνση, και χρειάζεται ένα σχέδιο για να πετύχει.
<P>
Αναφέρθηκαν επίσης οι διακρίσεις που αφορούν την ηλικία. Υποστηρίζω τις προτάσεις που υποβάλλαμε εδώ. Όσον αφορά την εξομοίωση της αγάπης, σε διάφορες μορφές, δεν μπορώ να δώ ότι θα αποτελούσε μια απειλή κατά του γάμου ή κατά της μορφής της οικογένειας σε κάποιο από τα κράτη - μέλη. Είναι μάλλον περισσότερο μια δυνατότητα. Οι προτάσεις που υπεβλήθησαν περί αναγνώρισης καταγεγραμένης σχέσης συντροφικότητας διαφόρων μορφών, που δεν είναι παραδοσιακοί γάμοι, δεν παραβιάζουν τους νόμους κάποιας χώρας.

<SPEAKER ID=295 LANGUAGE="ES" NAME="Sierra Gonzαlez">
Κύριε Πρόεδρε, από τις τροπολογίες που εγκρίθηκαν στην Ολομέλεια του Κοινοβουλίου τον Νοέμβριο του 1993 και προτάθηκαν για να ενσωματωθούν στην υπηρεσιακή κατάσταση των υπαλλήλων των Ευρωπαϊκών Κοινοτήτων, η Επιτροπή αποδέχθηκε μόνον εκείνη που αφορά τη ρητή απαγόρευση κάθε άμεσης ή έμμεσης διάκρισης που βασίζεται στον σεξουαλικό προσανατολισμό.
<P>
Αναμφισβήτητα, το γεγονός ότι η Επιτροπή υιοθέτησε αυτήν την τροπολογία αποτελεί ένα βήμα εμπρός, το οποίο θα πρέπει να εκτιμηθεί. Υπάρχουν όμως και άλλες τροπολογίες οι οποίες αποσκοπούν στη δημιουργία των μέσων ώστε η απαγόρευση της άμεσης ή έμμεσης διάκρισης να μεταφράζεται σε πραγματικότητες, μέσων όπως η σύσταση μιας επιτροπής επιφορτισμένης να προάγει και να επιβλέπει την εφαρμογή της αρχής της ισότητας, να προτείνει τα αντίστοιχα προγράμματα θετικών μέτρων, καθώς και η πρόταση για ένα σύστημα προώθησης των υπαλλήλων βασισμένο σε μια προτιμησιακή ρήτρα, στα οποία η Επιτροπή δεν φάνηκε ευαίσθητη.
<P>
Η έλλειψη ευαισθησίας της συγκαλύπτει ένα πρόβλημα ουσίας: την περιορισμένη αυτονομία των θεσμικών οργάνων κατά την εμβάθυνση και τη γενίκευση της αρχής της ίσης μεταχείρισης. Και αυτό οφείλεται στο ότι το βήμα από την επίσημη νομική αρχή στα γεγονότα συμβαδίζει με κάποια ζητήματα που επηρεάζουν διάφορες τάξεις πραγμάτων της κοινωνίας: από την κυβερνητική διαχείριση των κοινωνικών υπηρεσιών και την κοινωνική ασφάλιση ως την αναπροσαρμογή της οικογενειακής και οικιακής λειτουργίας των ατόμων, και κανένα από τα ζητήματα αυτά δεν μπορεί να προσεγγιστεί από έναν μόνο παράγοντα, δεδομένου ότι υπερβαίνουν τα πολιτικοδιοικητικά πεδία και εισέρχονται στην κοινωνία των πολιτών, στα ήθη και έθιμα.
<P>
Σε θέματα δικαιωμάτων όμως -ιδιαίτερα υποκειμενικών δικαιωμάτων- φιλοδοξήθηκε, και πολλές φορές επιτεύχθηκε, η ευρωπαϊκή νομοθεσία να είναι υποδειγματική, αποτελώντας όχι μόνον ένα νομικό, αλλά και ένα ηθικό σημείο αναφοράς. Και αυτή είναι μια ευκαιρία οι νομοθέτες να αναλάβουν αυτήν την ευθύνη. Το θέμα δεν είναι απλώς να νομοθετηθεί μια υπηρεσιακή κατάσταση για τους υπαλλήλους της Κοινότητας· το θέμα είναι να διατυπωθεί ένα λειτουργικό πλαίσιο οικονομικών και κοινωνικών δικαιωμάτων, συστημάτων προαγωγής, που να αποτελέσει από μόνο του την έκφραση της ίσης μεταχείρισης, το τέλος όλων των μορφών νομικών διακρίσεων που βασίζονται στον σεξουαλικό προσανατολισμό.
<P>
Από εδώ προκύπτει η ανάγκη να εγκριθούν οι τροπολογίες, αν επιθυμούμε η Ευρωπαϊκή Ένωση να μεταβληθεί σε ένα πρότυπο προώθησης της ίσης μεταχείρισης. Θα υπάρξουν κάποιοι που θα πουν ότι οι φιλοδοξίες αυτής της υπηρεσιακής κατάστασης ήταν πιο περιορισμένες, ότι ο σκοπός της θα εκπληρωνόταν και με το παραπάνω με τη γενική ρύθμιση της αρχής της ισότητας στο καθεστώς που εφαρμόζεται στους υπαλλήλους, χωρίς να υπεισέρχεται σε λεπτομέρειες. Αλλά η κατάργηση των διακρίσεων που βασίζονται στον σεξουαλικό προσανατολισμό, μας υποχρεώνει να υπεισέλθουμε σε λεπτομέρειες: οι νομικές εγγυήσεις που διασφαλίζουν την ίση μεταχείριση δεν μπορούν να αγνοούν λεπτομέρειες όπως η υποεκπροσώπηση των γυναικών, η κάθετη απομόνωσή τους από τις διευθυντικές θέσεις, η οριζόντια συγκέντρωσή τους σε ορισμένες δραστηριότητες, και, στην περίπτωση των γυναικών υπαλλήλων των Κοινοτήτων, σε ορισμένες κατηγορίες.
<P>
Αν δεν προσεγγίζονταν αυτά τα ζητήματα -αντίθετα από ό, τι φιλοδοξούν αυτές οι τροπολογίες, τις οποίες και υποστηρίζω εξ ονόματος της Ομάδας μου- η αρχή της ίσης μεταχείρισης θα παρέμενε κενή περιεχομένου. Εξάλλου, αρμόζει να υπενθυμίσουμε ότι η ίση μεταχείριση ως μέσον εμβάθυνσης της δημοκρατίας πρέπει να φτάνει, σε θέματα εργατικού, αστικού, συμβατικού και εμπορικού Δικαίου, σε όλους τους πολίτες της Κοινότητας, ανεξάρτητα από τον σεξουαλικό τους προσανατολισμό και τις μορφές συμβίωσης που έχουν επιλέξει. Στην αντίθετη περίπτωση, θα ποινικοποιούνταν κάποιες συμπεριφορές και θα περιοριζόταν η ελευθερία επιλογής των ατόμων. Γι' αυτό και είναι απαραίτητο να αναγνωριστεί το δικαίωμα όλων των ντε φάκτο ζευγαριών, ετεροφυλοφιλικών ή ομοφυλοφιλικών, σε όλες τις κοινωνικές παροχές.
<P>
Τέλος, θα ήθελα να πω ότι η ανάληψη αυτών των δεσμεύσεων σημαίνει ότι θα πραγματοποιηθούν βήματα προς τα εμπρός, προς μια κοινωνία όχι μόνον πιο δημοκρατική, αλλά και πιο ελεύθερη. Πιστεύω ότι είναι καθήκον της Επιτροπής να ακολουθήσει αυτόν το στόχο.

<SPEAKER ID=296 LANGUAGE="DE" NAME="Ullmann">
Κύριε Πρόεδρε, αξιότιμε κύριε Επίτροπε, κυρίες και κύριοι, στην προκειμένη περίπτωση δεν πρόκειται μόνο για την εξίσωση των ανδρών και των γυναικών στον κανονισμό υπηρεσιακής κατάστασης των Eυρωπαϊκών Kοινοτήτων, αλλά, όπως είπε μόλις προολίγου πολύ εντυπωσιακά ο συνάδελφος Casini, και για τον αποκλεισμό κάθε είδους διάκρισης για λόγους σεξουαλικής, θρησκευτικής ή φιλοσοφικής ιδεολογίας, ακριβώς λοιπόν έτσι όπως αναφέρεται στις τροπολογίες 3, 8 και 11.
<P>
Το Ευρωπαϊκό Κοινοβούλιο έχει εδώ διπλό καθήκον. Δεν επιτρέπεται να υπολείπεται των στάνταρτ που έχουν υιοθετηθεί από άλλα διεθνή όργανα, όπως τα Ηνωμένα Έθνη, η Παγκόσμια Τράπεζα ή το Ευρωπαϊκό Νομισματικό Ίδρυμα, και εξίσου δεν επιτρέπεται να ξεχνά την απόφαση για την εξίσωση ζώντων όντων του ίδιου φύλου, την οποία πήρε το Σεβαστό Σώμα το Φεβρουάριο του 1994. Δεν υπάρχουν ούτε νομικά ούτε θεολογικά επιχειρήματα κατά μιας τέτοιας απόφασης. Και δεν υπάρχουν θεολογικά, επειδή ούτε η παράδοση της Παλαιάς ούτε της Καινής Διαθήκης γνωρίζει έναν καθορισμό υπέρ μιας συγκεκριμένης οικογενειακής διάρθρωσης. Δεν υπάρχουν νομικά, επειδή η χρήση των προσωπικών ελευθεριών δεν επιτρέπεται να περιορίζεται σε μια συγκεκριμένη θρησκευτική, σεξουαλική ή φιλοσοφική ιδεολογία και ιδιαίτερα όχι στις διατάξεις για τις δημόσιες υπηρεσίες.
<P>
Θα ήταν αντίθετο με τις ελεύθερες θεμελιώδεις αρχές της Ευρωπαϊκής Ένωσης, αν εδώ, στον κανονισμό της υπηρεσιακής κατάστασης, παρέμεναν κάποιοι περιορισμοί.

<SPEAKER ID=297 LANGUAGE="FR" NAME="Hory">
 Κύριε Πρόεδρε, η Ομάδα της Ευρωπαϊκής Ριζοσπαστικής Συμμαχίας συγκατατίθεται πλήρως στους σκοπούς της προτάσεως κανονισμού που μας παρουσιάστηκε.
<P>
Πράγματι, εάν τα ευρωπαϊκά όργανα θέλουν να συνεχίσουν να παίζουν έναν κινητήριο ρόλο στον αγώνα κατά των διακρίσεων ανάμεσα στα φύλα, πρέπει να αρχίσουν δίνοντας το παράδειγμα όσον αφορά την μεταχείριση προς τους υπαλλήλους τους και τους φορείς τους.
<P>
Να γιατί η ομάδα μου ενέκρινε επίσης την γενική έμπνευση της έκθεσης της Κ. Lindholm. Πράγματι, συνυπογράψαμε τις περισσότερες τροπολογίες που έφεραν την ίδια έμπνευση για να βελτιώσουμε την πρόταση της Επιτροπής.
<P>
Εκφράζοντας αυτή τη φορά την προσωπική μου άποψη, και έχοντας συνείδηση ότι οδεύω αντίθετα από τις σημερινές τάσεις, πρέπει παρόλα αυτά να πω ότι δεν θεωρώ δυνατή την στήριξη των τροπολογιών 5, 12, 13, και 14, οι οποίες θέτουν ένα πραγματικό πρόβλημα φιλοσοφικής πολιτικής, καθώς θεσπίζουν μια νομική αδικία στην πρόσληψη και προαγωγή των υπαλλήλων των Κοινοτήτων.
<P>
Στην προκειμένη περίπτωση, δεν πρόκειται μόνο για την ισότητα μεταξύ των φύλων, αλλά για μια διαφορετική θεώρηση της κοινωνίας. Τα μεγάλα κινήματα σκέψης ασχολήθηκαν με αυτά τα προβλήματα από πολύ παλιά ήδη. Οι ιδεολογίες που θα αποκαλέσω, για να συνοψίσω, »κολεκτιβιστικές», έτειναν προς ένα «καθεστώς ισότητας», με τις συνέπειες που γνωρίζουμε για τις ατομικές ελευθερίες και τις ευθύνες. Όσο για τις φιλελεύθερες ιδεολογίες, συνεχίζουν να στηρίζονται σε αυτό που θα αποκαλούσα «αρχή της φιλανθρωπίας»: στηριζόμαστε στην ατομική πρωτοβουλία για να διορθώσουμε τις καταστάσεις ανισότητας.
<P>
Προσωπικά, είμαι ριζοσπάστης και αναφέρομαι στην αρχή δικαιοσύνης σύμφωνα με την οποία πρέπει να καταδικάζουμε τις ανισότητες που στηρίζονται σε αντικειμενικά κριτήρια (φυλή, φύλο, γλώσσα ή καταγωγή) και να εγγυόμαστε την ισότητα των δικαιωμάτων και των ευκαιριών. Να γιατί, όταν πρόκειται για το πρόβλημα ανδρών - γυναικών, προτιμώ την ποιοτική από την ποσοτική ισότητα. Να γιατί, γενικότερα, πιστεύω ότι δεν διορθώνουμε μια de facto ανισότητα με την δημιουργία μιας νομικής ανισότητας, εκτός εάν οδηγούμαστε προς την «ιδανική» εκείνη κοινωνία όπου ο καθένας και η καθεμία θα κατείχαν μια θέση που θα τους παρείχαν μέσω μαθηματικών υπολογισμών. Προσωπικά, δεν θέλω μια τέτοια κοινωνία.

<SPEAKER ID=298 LANGUAGE="FR" NAME="Fabre-Aubrespy">
Κύριε Πρόεδρε, κύριε Επίτροπε, αγαπητοί συνάδελφοι, η πρόταση κανονισμού του Συμβουλίου που μας παρουσιάστηκε συγκεντρώνει την έγκριση της ομάδας μας, αλλά με οδηγεί στην διατύπωση δύο παρατηρήσεων: η μια σχετικά με την διαδικασία και η άλλη επί της ουσίας.
<P>
Όσον αφορά την διαδικασία, η πρώτη έκθεση της Κ.Lindholm απορρίφθηκε έπειτα από την συζήτηση των τροπολογιών, στις 27 Ιανουαρίου, στα πλαίσια της επιτροπής νομικών θεμάτων. Τι συνέβη; Πολύ συχνά είχαν εγκριθεί συναινετικές τροπολογίες με μια μόλις ψήφο υπέρ, όπως θυμίζει η παρούσα έκθεση. Την στιγμή της τελικής ψήφου, η μετατροπή μιας θετικής ψήφου σε μια αποχή προερχόμενη από ένα μέλος της επιτροπής που θεωρούσε ότι η έκθεση δεν πήγαινε αρκετά μακριά, οδήγησε στην ισότητα ψήφων και, συνεπώς, στην απόρριψη της έκθεσης. Μέσα στην βιασύνη, το σχέδιο ψηφίσματος νομοθετικού περιεχομένου, που ετίθετο σε ψηφοφορία σχετικά γρήγορα, αναγκαζόταν να υποστεί την ίδια μοίρα.
<P>
Θα ήθελα να πω ότι είμαι ευτυχής που παρατηρώ ότι η επιτροπή νομικών θεμάτων υιοθέτησε, στις 6 Φεβρουαρίου, μια πρόταση την οποία είχα κάνει σύμφωνα με το γράμμα του κανονισμού και την λογική της διαδικασίας, που στόχευε στο να την οδηγήσει να αποφανθεί σχετικά με την αρχική πρόταση της Επιτροπής. Το κείμενο που εγκρίθηκε έτσι επιτρέπει την αποψινή συζήτηση μας. Δεν εμποδίζει τον διάλογο και επιτρέπει επίσης την κατάθεση τροπολογιών σε ολομέλεια.
<P>
Έπειτα από αυτό, θα ήθελα να κάνω μια παρατήρηση επί της ουσίας. Η κατάσταση άνισης μεταχείρισης μεταξύ ανδρών και γυναικών οδήγησε στην υιοθέτηση μέτρων που θέτουν σοβαρά νομικά προβλήματα, αμφισβητώντας την ίδια την βάση των δημοκρατικών μας καθεστώτων. Με λίγα λόγια, περάσαμε από ένα σύστημα ποσοστών στις προσφερόμενες θέσεις σε ένα σύστημα κρατημένων θέσεων από τις περίφημες θετικές διακρίσεις. Συμφωνώ με αυτό που είπε πριν λίγο ο συνάδελφος μου, ο κύριος Hory. Θα μπορούσε να αναφέρει την διάσημη φράση ενός κομμουνιστή υπουργού της δημόσιας διοίκησης: » Σε μια άνιση κοινωνία, πρέπει να πιστεύει κανείς στην ανισότητα για να μπορέσει να αποκαταστήσει την ισότητα «.
<P>
Αυτό θέτει πράγματι δύο προβλήματα. Το πρώτο είναι νομικής φύσης. Τα Συνταγματικά δικαστήρια στην Γαλλία, στην Ιταλία, στην Γερμανία και το Ευρωπαϊκό Δικαστήριο στην απόφαση Kalanke καταδίκασαν τα μέτρα που ευνοούσαν συστηματικά, μεταξύ ίσων, την πρόσληψη των γυναικών στο όνομα της περίφημης αρχής ισότητας. Αλλά αυτό θέτει επίσης και ένα φιλοσοφικό πρόβλημα που οφείλεται στην φύση αυτών των θετικών διακρίσεων και στο γεγονός ότι θέτουν σε αμφισβήτηση την ίδια την βάση των δημοκρατιών μας, αφού διακυβεύεται η ίδια η έννοια της ιθαγένειας. Τι μπορεί να γίνει; Πρέπει φυσικά να προβλέψουμε μέτρα ισότητας. Πρέπει επίσης να προχωρήσουμε παρέχοντας κίνητρα, όπως γίνεται συχνά στα πολιτικά κόμματα. Δεν πρέπει να κάνουμε λάθος συζήτηση. Δεν είμαι σίγουρος ότι οι προτεινόμενες τροπολογίες, υπάρχουν δεκαοχτώ που υπογράφονται από τα ίδια άτομα, επιτρέπουν να προχωρήσουμε.
<P>
Προτείνοντας μέτρα τόσο αμφισβητήσιμα όπως οι τροπολογίες που αναφέρθηκαν, ή η τροπολογία αρ.3, ή η τροπολογία αρ.10 σχετικά με την χωρίς γάμο συμβίωση, ή η τροπολογία αρ. 11 σχετικά με την συνεργασία που καταγράφεται ως καταστατικά ίση με τον γάμο, οι συντάκτες αυτών των τροπολογιών μεταθέτουν την συζήτηση. Διακινδυνεύουν την απόρριψη της πρότασης της Επιτροπής.
<P>
Για τους έξοχους λόγους που αναπτύχθηκαν προ ολίγου από τον κ. Casini, δεν θα ψηφίσουμε υπέρ αυτών των τροπολογιών. Σε τελική ανάλυση, εάν εγκρίνονταν και εάν στη συνέχεια η πρόταση της Επιτροπής δεν γινόταν δεκτή, η θέση των γυναικών δεν θα καλυτέρευε. Αυτή είναι η αιτία για την οποία επιθυμούμε να επιμείνουμε στο κείμενο της Επιτροπής.

<SPEAKER ID=299 LANGUAGE="EN" NAME="Falconer">
Κύριε Πρόεδρε, χαιρετίζω την έκθεση της εισηγήτριας. Συμβάλλει τα μέγιστα στο θέμα της εξάλειψης των ανισοτήτων που υφίστανται όχι μόνο όσον αφορά τις γυναίκες αλλά και τους άνδρες και άλλες γυναίκες που αδικούνται λόγω των σεξουαλικών τους προτιμήσεων. Οι τροπολογίες που πρότεινε η συνάδελφός μου κ. Zimmermann και άλλοι συνάδελφοι, συμβάλλουν επίσης στην προσπάθεια εξάλειψης αυτής της ειδικής μορφής διάκρισης.
<P>
Η απάντηση στον προλαλήσαντα καθώς και στον κ. Hory είναι ότι δεν είναι δυνατόν να εξαφανίσουμε αιώνες ανισοτήτων διαδίδοντας ότι τάχα θα δικαιώσουμε τις γυναίκες βασιζόμενοι στους ίδιους άντρες. Κάτι τέτοιο δεν πρόκειται να συμβεί. Δόξα τω Θεώ οι γυναίκες αρχίζουν να το καταλαβαίνουν αυτό. Τα τελευταία 50 χρόνια είδαμε γυναίκες να προχωρούν μπροστά και να δραστηριοποιούνται προκειμένου να εξασφαλίσουν την εξάλειψη των ανισοτήτων αυτών. Στην αρχή της ομιλίας του κ. Hory, πίστεψα, λόγω και των γενναιόφρονων αναφορών του στην κ. Lindholm, ότι επρόκειτο να λάβει σθεναρή θέση υπέρ της εξάλειψης των εν λόγω φραγμών και της κατά κάποιο τρόπο προώθησης του θέματος της ίσης εκπροσώπησης των γυναικών. Στη συνέχεια όμως άλλαξε τη στάση του, βάλλοντας κατά της ουσίας της έκθεσης, λέγοντας ότι δεν θα ήταν δυνατό να υποστηρίξει τις τροπολογίες αριθ. 5, 12 και 14 με τις οποίες ακριβώς ζητείται από την Επιτροπή να διασφαλίσει την εφαρμογή πραγματικής ισότητας κατά την πρόσληψη προσωπικού.
<P>
Η δική μου ανησυχία όσον αφορά την εν λόγω έκθεση σχετίζεται με την τροπολογία αριθ. 18. Πιστεύω πως πρέπει να προωθηθεί περαιτέρω, πέραν των δικαστηρίων, το θέμα της αποτροπής των ανισοτήτων. Συμφωνώ επίσης ότι η μάχη πρέπει να δίνεται στο χώρο εργασίας. Είναι, κατά συνέπεια, σημαντικό να παράσχουμε στους εκπροσώπους των συνδικαλιστικών οργανώσεων και των εργαζομένων τα μέσα με τα οποία θα επιλύουν τα προβλήματά τους προτού καταφύγουν στη δικαιοσύνη. Για το λόγο αυτό πιστεύω πως η τροπολογία αριθ. 18, την οποία καταθέσαμε εξ ονόματος της Σοσιαλιστικής Ομάδας, θα πρέπει να τύχει της υποστήριξης σύσσωμου του Σώματος, καθότι θα επιτρέψει στους εν λόγω εκπροσώπους των εργαζομένων να λαμβάνουν τα στοιχεία διαφόρων υπαλλήλων και να τα συγκρίνουν με αυτά άλλων οι οποίοι υποβάλλουν υποψηφιότητα για κατάληψη θέσεων. Οφείλω να επισημάνω ότι το θέμα το οποίο συζητούμε εδώ είναι η επαγγελματική εμπειρία.
<P>
Η γερμανική μετάφραση την οποία κοίταξα αναφέρει τη λέξη 'Laufbahnen' . Όπως μου εξήγησαν γερμανοί συνάδελφοι ο όρος αυτός υποδηλώνει το βιογραφικό σημείωμα. Απ' ό, τι αντιλαμβάνομαι, η σωστή απόδοση θα ήταν 'Arbeitserfahryng' , που σημαίνει επαγγελματική εμπειρία. Θα μπορούσε να εξασφαλισθεί, κύριε Πρόεδρε, ότι οι τροπολογίες, θα ελέγχονται τόσο από εσάς όσο και από τους λοιπούς υπεύθυνους, συμπεριλαμβανομένου του προσωπικού της γραμματείας, ώστε να είναι σίγουρο ότι αντανακλούν τις επιθυμίες των Μελών που τις προτείνουν; Η συγκεκριμένη αυτή τροπολογία καταχωρήθηκε εσφαλμένα. Η μετάφραση είναι λανθασμένη. Πιστεύω και ελπίζω ότι θα γίνει η σχετική διόρθωση.

<SPEAKER ID=300 LANGUAGE="NL" NAME="Pex">
Κύριε Πρόεδρε, ομιλώ εξ ονόματος της ολλανδικής ομάδας, μίας μικρής ομάδας του Χριστιανοδημοκρατικού κόμματος το οποίο ελπίζει αύριο να ενισχυθεί. Ασχολήθηκα επί δυόμισυ χρόνια με τις αναφορές των υπαλλήλων της Ευρωπαϊκής Ένωσης στις οποίες περιλαμβάνονταν διαρκείς εκκλήσεις υπέρ της ισότητας δικαιωμάτων, ιδιαιτέρως όσον αφορά τα ομοφυλόφιλα ζευγάρια. Δυστυχώς, οι προσπάθειές μου δεν απόδωσαν. Βρήκα το φάκελο θαμμένο στη σκόνη στην Ευρωπαϊκή Επιτροπή. Ευχαριστώ τον εισηγητή και τους συναδέλφους που κατέθεσαν τις τροπολογίες για τη νέα ευκαιρία που μας προσφέρουν σήμερα να διευθετήσουμε το θέμα αυτό.
<P>
Οι εργοδότες, τουλάχιστον οι καλοί, γνωρίζουν ότι η καλή οικογενειακή κατάσταση έχει ευνοϊκές επιδράσεις για την εργασία. Είναι καλό για την εργασία σε περίπτωση που κάποιος στο σπίτι φροντίζει τους εργαζόμενους. Αυτό δεν ισχύει για τα ευρωπαϊκά Όργανα. Ο Γιάννης παντρεύεται τη Μαρία, η σημαία υψώνεται και κανείς δεν ανησυχεί για τις οικονομικές επιπτώσεις. Όταν μετά από είκοσι χρόνια ο Γιάννης πεθάνει, η Μαρία είναι φροντισμένη μέχρι το θάνατό της. Τα πράγματα είναι πολύ διαφορετικά για το Γιώργο και το Νίκο, ενώ στην περίπτωση της Δήμητρας και της Σοφίας η κατάσταση είναι ακόμη χειρότερη, επειδή ως γυναίκες τυγχάνουν ακόμη δυσμενέστερης μεταχείρισης.
<P>
Κύριε Πρόεδρε, αυτή η διαφορά αποκαλείται δυσμενής διάκριση. Πρόκειται για έναν όρο τον οποίο αντιπαθεί το Σώμα, με εξαίρεση τις περιπτώσεις που αφορούν ομοφυλόφιλα ζευγάρια. Ολλανδοί εργοδότες που θα είχαν έναν παρόμοιο εσωτερικό κανονισμό στις επιχειρήσεις τους θα κατέληγαν στη φυλακή. Εδώ αυτό δεν συμβαίνει. Εδώ ο εργοδότης κάθεται μαζί μας στο τραπέζι των διαπραγματεύσεων και συζητά για τις διακρίσεις σε όλα τα μέρη του κόσμου, με εξαίρεση την ίδια του την επιχείρηση.
<P>
Θα ήθελα να υποβάλω δύο ερωτήματα στην Επίτροπο. Σε περίπτωση που το Κοινοβούλιο εγκρίνει αύριο το ψήφισμα και τις τροπολογίες, τι πρόκειται να κάνει η Ευρωπαϊκή Επιτροπή με τον εσωτερικό κανονισμό; Πόσος καιρός θα πρέπει ακόμη να περάσει μέχρι να τεθεί ένα τέλος σ'αυτού του είδους τις διακρίσεις; Για ποιο λόγο δεν γίνονται σεβαστοί οι νόμοι και τα συντάγματα των κρατών μελών, στα οποία οι υποθέσεις αυτές ρυθμίζονται με ικανοποιητικό τρόπο; Για ποιο λόγο δεν έχει η Επιτροπή το θάρρος, στην περίπτωση ανθρώπων όπως ο Νίκος, που δεν μπορούν να αποκτήσουν άδεια παραμονής στο Βέλγιο, να ασκήσει επιρροή επί της βελγικής κυβέρνησης ώστε αυτοί οι άνθρωποι να μην χρειάζεται να καταφύγουν στην Ολλανδία για να μπορέσουν να εργαστούν στις Βρυξέλλες; Η Επιτροπή δεν κάνει τίποτα για το θέμα αυτό. Οι πολιτικοί που σέβονται τον εαυτό τους επιθυμούν να ζουν σε μία κοινωνία η οποία στηρίζεται στη μέριμνα για το συνάνθρωπο. Οι εργοδότες είναι υποχρεωμένοι να συμμετέχουν στην προσπάθεια αυτή. Δύο άνθρωποι οι οποίοι φροντίζουν ο ένας τον άλλο ευρίσκονται σε πολύ καλύτερη κοινωνική θέση από άλλους που ζουν μόνο για τον εαυτό τους. Αυτό το αποδέχονται όλοι, με εξαίρεση τους εργοδότες, τα ευρωπαϊκά θεσμικά Όργανα, απέναντι στους υπαλλήλους που είτε δεν μπορούν, είτε δεν επιθυμούν να συνάψουν γάμο.

<SPEAKER ID=301 NAME="Eriksson">
(SV ) Κύριε Πρόεδρε, θέλω επ&#x02BC;ευκαιρία να ενημερώσω όλους τους παρευρισκόμενους στην Βουλή ότι έιμαι από την Στοκχόλμη. Στην Στοκχόλμη η πλειοψηφία των «οικογενειών» αποτελούνται από ένα άτομο. Όσον αφορά την λογική του ότι απαιτούνται παιδιά για να αποτελείται μια οικογένεια , από πλευράς μου νομίζω, ότι θα μπορούσε να επιτραπεί και στους ομοφυλόφιλους επίσης να έχουν το δικαίωμα να υιοθετούν παιδιά - αν είναι αυτό που λείπει - και έτσι λύθηκε το πρόβλημα.
<P>
Καλωσορίζω την εργασία της κ. Lindholm που αποσκοπεί στο να λαμβάνονται υπόψη με σοβαρότητα οι προτάσεις ψηφίσματος του Ευρωκοινοβουλίου από τα θεσμικά όργανα της ΕΕ - προτάσεις ψηφίσματος όπου εκφράζονται απόψεις για την ισότητα και τις μη διακρίσεις, προτάσεις ψηφίσματος οι οποίες έχουν επαναληφθεί πολλάκις εδώ στην Βουλή και οι οποίες επίσης έχουν εγκριθεί σε κλίμα μεγάλου βαθμού συμφωνίας.
<P>
Το να υπάρχει όριο ηλικίας κατά την πρόσληψη και το να αρνούνται στους ομοφυλόφιλους που ζούν ως σύντροφοι ή συζούν, τα δικαιώματά τους, τέτοια δικαιώματα που οι ετερόφυλοι συνάδελφοί τους έχουν, δεν ενοείται μόνον ως ενεργές διακρίσεις κατά πολιτών, αλλά επίσης ως αποπομπή εθνικών νομοθεσιών, μεταξύ άλλων της σουηδικής.
<P>
Εδώ στο Κοινοβούλιο έχουμε την ικανότητα να εκφραζόμαστε με πολύ μεγάλη αξιοπρέπεια και με πολύ μεγάλα λόγια. Έχουμε τώρα την δυνατότητα κατά την ψηφοφορία που έπεται για την έκθεση Lindholm να συγκεκριμενοποιήσουμε ενεργά αυτά τα μεγάλα και περήφανα λόγια με την υπερψήφηση των υποβεβλημένων τροπολογιών. Ελπίζω τώρα ότι δεν θα ψηφίσει μόνο η πλειοψηφία των βουλευτών υπέρ αυτών των τροπολογιών αλλά ότι όλοι οι βουλευτές θα το κάνουν - ακόμη και αν η επεξεργασία στην Επιτροπή είναι ένδειξη περί του αντιθέτου. Το ελπίζω, για να αποκτήσουν ουσία και αξιοπιστία λέξεις όπως ικανότητα, ισότητα, ίσες ευκαιρίες και ίσα δικαιώματα για όλους, ανεξαρτήτως ηλικίας, ανεξαρτήτως φύλου, και ανεξαρτήτως σεξουαλικής επιλογής. Η καταψήφηση αυτών των τροπολογιών είναι, κατά την γνώμη μου, μια ενεργητική συμβολή σε διακρίσεις αλλά επίσης και μια ενεργητική αυτοαναίρεση.

<SPEAKER ID=302 LANGUAGE="DE" NAME="Gebhardt">
Κύριε Πρόεδρε, αγαπητοί κυρίες και κύριοι συνάδελφοι, η υπεροψία ορισμένων ανδρών δεν μπορεί να παραβλεφθεί κι εδώ; ορισμένων, όχι όλων, αυτό θα ήθελα να το πω. Το να ισχυρίζονται ότι μια εξίσωση είναι δυνατή μόνον αν εξισωθούν νομικά όλα επακριβώς, είναι πράγματι χαρακτηριστικό μιας τέτοιας υπεροψίας, την οποία μόλις και μετά βίας μπορεί να κατανοήσει κανείς. Αυτές οι σταδιοδρομίες, αυτές οι δομές εργασίας, ο εργασιακός κόσμος, όλες οι συνθήκες πρόσληψης και προαγωγής, βασίζονται, ως γνωστόν, στον ανδρικό κόσμο, σε ανδρικές εμπειρίες ζωής. Και μας λέτε με κάθε σοβαρότητα: »Ναι, εσείς οι γυναίκες, γίνετε παρακαλώ σαν τους άνδρες, και τότε θα έχετε τις ίδιες ευκαιρίες.» Πιστεύετε σοβαρά ότι αυτό θέλουμε; Δε θέλουμε να μείνουμε οι ίδιες; Κι όμως, δεν είναι έτσι. Πράγματι δεν μπορεί να είναι έτσι.
<P>
Η οικογένεια είναι κάτι πολύτιμο. Aλλά δεν είναι το παν. Δεν επιτρέπεται να αγνοεί κανείς ότι η οικογένεια δεν είναι το γενικώς ισχύον ή η γενικώς ισχύουσα μορφή ζωής στην κοινωνία μας. Είναι ολοένα και λιγότερο. Και οικογένεια δε σημαίνει το να έχω μια ληξιαρχική πράξη γάμου. Οικογένεια σημαίνει άνθρωποι με παιδιά. Τι σχέση έχει με αυτό μια ληξιαρχική πράξη γάμου; Πρόκειται για τη συμβίωση, τη συνεύρεση και αυτό θα πρέπει να ληφθεί υπόψη, άσχετα αν οι άνθρωποι οι οποίοι ζουν μαζί είναι διαφορετικού φύλου ή του ιδίου. Δεν υπάρχει κανένας λόγος για τον οποίον οι άνθρωποι αυτοί θα πρέπει να βρίσκονται σε μειονεκτική θέση μόνον επειδή λένε ειλικρινά ζω έτσι όπως είμαι και θα ήθελα να έχω τις ίδιες ευκαιρίες, τις ίδιες δυνατότητες όπως και οι άλλοι. Δεν υπάρχει κανένας λόγος για τον οποίο εμείς θα πρέπει να αποκλίνουμε από τις θεμελιώδεις αρχές τις οποίες έχουμε ήδη αποφασίσει στο Ευρωπαϊκό Κοινοβούλιο. Αυτές τις αποφασίσαμε - και αυτό το είπε, ως γνωστόν, ο κ. Ullmann ήδη - το Φεβρουάριο του 1994.

<SPEAKER ID=303 NAME="Liikanen">
Αξιότιμε κύριε Πρόεδρε, η πρόταση της Επιτροπής για την οποία έχουν προσφάτως εκπονηθεί γνωμοδοτήσεις από μέλη του Κοινοβουλίου, είναι πολύ παλιά. Η Επιτροπή διαβίβασε την εν λόγω πρόταση στο Κοινοβούλιο προς εξέταση για πρώτη φορά προ τεσσάρων ετών, το Μάρτιο 1993. Η πρόταση αυτή αποβλέπει στην επίτευξη δύο στόχων: από την μία να συμπεριληφθεί στον Κανονισμό Υπηρεσιακής Κατάστασης των Υπαλλήλων η αρχή περί ίσης μεταχείρισης γυναικών και ανδρών και, από την άλλη, να καταστεί δυνατή η εφαρμογή ειδικών μέτρων για την βελτίωση της θέσης των γυναικών σε περιπτώσεις που οι συνθήκες ευνοούν διακρίσεις εις βάρος τους.
<P>
Το Κοινοβούλιο παρουσίασε την πρώτη σχετική του έκθεση τον Νοέμβριο 1993. Βάσει της εν λόγω έκθεσης η Επιτροπή τροποποίησε την πρότασή της κατά τρόπο που να απαγορεύει ρητά έμμεσες ή άμεσες διακρίσεις βάσει των ερωτικών προτιμήσεων. Παρέδωσα την τροποποιημένη πρόταση της Επιτροπής στο Συμβούλιο μόλις το Μάρτιο 1996 διότι η τροποποίηση του Κανονισμού Υπηρεσιακής Κατάστασης προϋπόθετε ευρείες διαβουλεύσεις ιδίως με τους εκπροσώπους του προσωπικού. Λόγω του ότι είχε παρέλθει μεγάλο χρονικό διάστημα από την υποβολή της πρότασης και από την τροποποίηση αυτής, το Κοινοβούλιο ζήτησε από το Συμβούλιο να του δοθεί η δυνατότητα να εκφράσει εκ νέου τις απόψεις του. Το αίτημα αυτό εγκρίθηκε τον Οκτώβριο 1996. Σήμερα η επιτροπή έχει καταθέσει αρκετές προτάσεις τροπολογίας. Αυτές αφορούν τόσο την ίση μεταχείριση γυναικών και ανδρών όσο και την αρχή περί απαγόρευσης των διακρίσεων βάσει των ερωτικών προτιμήσεων. Θα ήθελα να υπογραμμίσω ότι η υπό εξέταση πρόταση της Επιτροπής δεν αποτελεί καμμία ριζική τροποποίηση των διοικητικών διατάξεων αλλά μια μερική και μόνο μικρή μεταρρύθμιση. Στόχος μας είναι να τεθεί, μετά από τέσσερα χρόνια, εν ισχύει η μικρή αυτή μερική μεταρρύθμιση προκειμένου να μας δοθεί μετά η δυνατότητα να επικεντρώσουμε τις προσπάθειές μας στην ικανοποίηση ακόμη μεγαλύτερων αναγκών για τροποποιήσεις.
<P>
Θα ήθελα να σχολιάσω δύο θέματα τα οποία έχουν αναφερθεί επανειλημμένως κατά τη συζήτηση αυτή. Το ένα αφορά το όριο ηλικίας και το άλλο τα δικαιώματα των ατόμων που συμβιώνουν χωρίς να έχουν συνάψει γάμο. Σύμφωνα με την πρόταση πρέπει να καταργηθεί το όριον ηλικίας όσον αφορά τους διαγωνισμούς για την πρόσληψη προσωπικού στα κοινοτικά θεσμικά όργανα. Το θέμα αυτό έχει συζητηθεί επανειλημμένως και, ως εκ τούτου, τα επιχειρήματα τόσο υπέρ όσο και κατά είναι, πλέον, γνωστά. Θα ήθελα να υπογραμμίσω ότι ο Κανονισμός Υπηρεσιακής Κατάστασης δεν επιβάλλει όριο ηλικίας για τις προσλήψεις αλλά απλώς καθιστά δυνατή την προαιρετική του χρήση. Συνεπώς υπό την σημερινή του μορφή ο εν λόγω κανονισμός δεν μας υποχρεώνει να κάνουμε χρήση ορίου ηλικίας. Θα ήταν, ενδεχομένως, ωφέλημο να εξετάσουμε πότε επιβάλλεται η χρήση ορίου ηλικίας και πότε όχι. Αναλόγως των αποτελεσμάτων θα πρέπει να αποφασίσουμε εάν θα επανέλθουμε στο θέμα αυτό και εάν θα το εξετάσουμε ανεξάρτητα από τα άλλα.
<P>
Θα ήθελα, ακόμη, να υπογραμμίσω στην επιτροπή την σοβαρότητα ενός πρακτικού προβλήματος το οποίο προέκυψε εν σχέσει με την διοργάνωση διαγωνισμών για την πρόσληψη προσωπικού. Όταν τελευταίως, το 1993, προκηρύχθηκε διαγωνισμός σε δώδεκα κράτη μέλη για την πρόσληψη νεαρής ηλικίας υπαλλήλων της Κατηγορίας Α, παρουσιάστηκαν 50.000 και πλέον υποψήφιοι οι οποίοι είχαν δικαίωμα να διαγωνισθούν σε οποιαδήποτε από τις 9 επίσημες γλώσσες της Κοινότητας. Τελικά στον κατάλογο επιτυχόντων συμπεριλήφθησαν τα ονόματα εξακοσίων ατόμων αριθμός ο οποίος μόλις υπερβαίνει το 1 % του συνολικού αριθμού των υποψηφίων. Όπως είναι εύκολο να αντιληφθεί κανείς, η διεξαγωγή ενός διαγωνισμού με τόσο μεγάλο αριθμό υποψηφίων, και σε εννιά διαφορετικές γλώσσες, επιβαρύνει το προσωπικό με πρόσθετη εργασία και αυξάνει σημαντικά τα έξοδα για την διαχείριση. Σύμφωνα με το πρόγραμμα, συντόμως πρέπει να διεξαχθεί νέος, παρόμοιος διαγωνισμός ο οποίος θα αφορά, εκτός των δώδεκα, και τα τρία νέα κράτη μέλη με συνέπεια ο συνολικός αριθμός των υποψηφίων ενδεχομένως να υπερβεί κατά πολύ αυτόν του προηγούμενου διαγωνισμού. Εάν, μάλιστα, αναλογισθούμε ότι για λόγους περιορισμού των εξόδων του προϋπολογισμού οι νέες θέσεις απασχόλησης είναι κατά πολύ ολιγότερες από παλαιότερα, τότε μπορούμε εύκολα να αντιληφθούμε ότι η χρήση ορίου ηλικίας αποτελεί, υπό ορισμένες συνθήκες, έναν αποτελεσματικό τρόπο για τον περιορισμό του αριθμού των υποψηφίων. Αλλο, βεβαίως, θέμα είναι να καθορισθούν οι συνθήκες οι οποίες θα υπαγορεύουν τη χρήση του ορίου ηλικίας.
<P>
Στο σημείο αυτό θα ήθελα, όμως, να τονίσω ότι η μη υπέρβαση του ορίου ηλικίας δεν αποτελούσε πάντα προϋπόθεση για την πρόσληψη. Αρκετοί υπάλληλοι οι οποίοι ανεξαρτήτως της ηλικίας τους, προσελήφθησαν ως προσωρινοί, στην Επιτροπή έχουν καταφέρει, μέσω εσωτερικών διαγωνισμών, να μονιμοποιηθούν. Η Επιτροπή έχει υιοθετήσει, κατά την διάρκεια του τελευταίου δωδεκαμήνου μετά από δική μου πρωτοβουλία μια νέα πολιτική η οποία αφορά τους υπαλλήλους οι οποίοι προσλαμβάνονται για καθορισμένο χρονικό διάστημα. Σύμφωνα με αυτή, θα διοργανώνονται, στο εξής, δύο ειδών διαγωνισμοί, ένας για τους νεαρότερης ηλικίας υποψηφίους που θα προορίζονται για υπάλληλοι γενικών καθηκόντων, και ένας για τους κάπως μεγαλύτερης ηλικίας υποψηφίους οι οποίοι, όμως, θα έχουν μια σχετική επαγγελματική πείρα. Σκοπός μας είναι να είναι όλοι οι διαγωνισμοί ανοικτοί και δημόσιοι, τόσο για τους νέους όσο και για τους κάπως μεγαλύτερης ηλικίας πολίτες, με μοναδική προϋπόθεση οι τελευταίοι να έχουν επαγγελματική πείρα. Η πολιτική αυτή έχει ήδη τεθεί σε εφαρμογή όσον αφορά τις προσλήψεις στα νέα κράτη μέλη. Στις κατώτερες βαθμίδες (υπάλληλοι Κατηγορίας Α) έχουν προσληφθεί άτομα νεαρής ηλικίας τα οποία δεν έχουν εργασθεί παλαιότερα ή διαθέτουν ελάχιστη επαγγελματική πείρα. Παραλλήλως, όμως, έχουν διεξαχθεί και διαγωνισμοί για την πρόσληψη υπαλλήλων στα επίπεδα Α4 και Α5 για άτομα κάπως μεγαλύτερης ηλικίας τα οποία τοποθετήθηκαν σε ανώτερες θέσεις.
<P>
Όταν άρχισαν οι διαδικασίες πρόσληψης συνέκρινα τα αποτελέσματα των διαγωνισμών αυτών. Όσον αφορά τους διαγωνισμούς για την πρόσληψη ατόμων νεαράς ηλικάς ως υπαλλήλων Κατηγορίας Α το 51 % αυτών που συμπεριελήφθησαν στους καταλόγους επιτυχόντων και προέρχονται από τα νέα κράτη μέλη είναι γυναίκες. Όσον αφορά τους πιο ηλικιωμένους υπαλλήλους, το ποσοστό των γυναικών υπερβαίνει το 30 %. Το γεγονός αυτό οφείλεται οπωσδήποτε στην κοινωνική ανάπτυξη. Η θέση των νεαρής ηλικίας γυναικών είναι σήμερα σαφώς ισχυρότερη από την αντίστοιχη πριν από 10-20 έτη. Ας επανέλθουμε, όμως, στο θέμα του ορίου ηλικίας. Δεν έχω πεισθεί πλήρως ότι είναι απαραίτητο να καταργήσουμε όλες τις διατάξεις που αφορούν το όριο ηλικίας. Πιστεύω ότι πρέπει να αποφασίζουμε, αναλόγως της εκάστοτε περίπτωσης, αν θά κάνουμε χρήση του ορίου αυτού. Παρόλα αυτά η Επιτροπή πρόκειται, όπως ανέφερα και προηγουμένως, να διοργανώσει διαγωνισμούς και για άτομα κάπως μεγαλύτερης ηλικίας.
<P>
Το άλλο θέμα αφορά την απαγόρευση των διακρίσεων βάσει των ερωτικών προτιμήσεων. Η Επιτροπή, γνωρίζοντας τα προβλήματα που αντιμετωπίζουν οι πολίτες σε περίπτωση συμβίωσης άνευ γάμου και την άδικη μεταχείρισή τους, έχει καταβάλει προσπάθειες για την βελτίωση της κατάστασης. Το περασμένο καλοκαίρι η Επιτροπή ενέκρινε μια μεταρρύθμιση στον διοικητικό τομέα, μέσω της οποίας διασφαλίζονται όλα τα δικαιώματα των ανδρογύνων στα άγαμα ζευγάρια των ομοφυλοφύλων και των εταιροφυλοφύλων υπό την προϋπόθεση να μην απαιτείται αναθεώρηση του εν ισχύει Κανονισμού Υπηρεσιακής Κατάστασης. Έχω πληροφορηθεί ότι τόσο το Ευρωπαϊκό Κοινοβούλιο όσο και το Συμβούλιο προτίθενται, και αυτά, να λάβουν παρόμοια μέτρα. Καλώ τα μέλη του Κοινοβουλίου να παρακολουθούν τις εξελίξεις στο εν λόγω θέμα.
<P>
Το Κοινοβούλιο προτείνει να αναθεωρηθεί και ο Κανονισμός Υπηρεσιακής Κατάστασης κατά τρόπο ώστε τα άγαμα ζευγάρια να έχουν, στο εξής, ίσα δικαιώματα με τα έγγαμα όσον αφορά τα κοινωνικά και τα χρηματικά ευεργετήματα.Εάν η πρόταση εγκριθεί, θα έχουμε κάνει ένα ακόμη βήμα προς την πλήρη ισότητα. Προτού, όμως, προχωρήσει η Επιτροπή στην εκπόνηση της σχετικής πρότασης, θα πρέπει να λάβει υπόψη της το εξής γεγονός: το Συμβούλιο τηρεί μια στάση το ολιγότερο εχθρική ως προς τα δικαιώματα των υπαλλήλων και, ως εκ τούτου, έχει ζητήσει επανειλημμένως να περιορισθούν κατά πολύ τα δικαιώματα αυτά. Εάν καταθέσουμε πρόταση να έχουν τα άγαμα ζευγάρια επιπλέον - και τα ίδια με τα έγγαμα -δικαιώματα, υπάρχει το ενδεχόμενο όχι μόνο να μη την δεχθεί το Συμβούλιο αλλά και να ζητήσει την κατάργηση όλων εκείνων των δικαιωμάτων των εγγάμων ζευγαριών τα οποία δεν ισχύουν σε όλα τα κράτη μέλη. Δεδομένου ότι θα αναγκασθούμε να συζητήσουμε και με τους εκπροσώπους του προσωπικού, θα πρέπει να επιλέξουμε μετά μεγάλης προσοχής, να επιλέξουμε τη μελλοντική μας στάση στο εν λόγω θέμα. Προσωπικά δεν είμαι κατά της εξίσωσης των δικαιωμάτων. Πιστεύω ότι τα άγαμα ζευγάρια πρέπει να τυγχάνουν της ίδιας μεταχείρισης με τα έγγαμα. Υπάρχει, όμως, πραγματικά ο κίνδυνος να απαιτήσει το Συμβούλιο να αφαιρεθούν ορισμένα δικαιώματα από τα έγγαμα ζευγάρια ούτως ώστε να εξισωθούν αυτά από άποψη δικαιωμάτων με τα άγαμα.
<P>
Όσον αφορά τις προτάσεις αυτές τροπολογίας του Κοινοβουλίου θα ήθελα, συνοψίζοντας, να σας διευκρινίσω ότι συμφωνώ με τις περισσότερες από αυτές. Παρόλα αυτά οφείλουμε, με μεγάλη προσοχή, να εξετάσουμε εάν θα ήταν προτιμότερο να εγκρίνουμε την μερική και μικρή αυτή μεταρρύθμιση, για την εκπόνηση της οποίας απαιτήθηκαν τέσσερα έτη, ή εάν θα πρέπει να δρομολογήσουμε νέες συζητήσεις και να επανεξετάσουμε το θέμα στο σύνολό του. Μια εναλλακτική λύση θα ήταν να εγκρίνουμε την μερική αυτή μεταρρύθμιση και στην συνέχεια να δρομολογήσουμε μια ριζική αναθεώρηση του Κανονισμού Υπηρεσιακής Κατάστασης η οποία, για πολλούς και διαφόρους λόγους, πρέπει να ολοκληρωθεί προ της διεύρυνσης. Δυστυχώς για την εξέταση παρομοίων θεμάτων απαιτούνται πάντα υπερβολικά μεγάλα χρονικά διαστήματα. Εάν για το θέμα αυτό έχουν δαπανηθεί τέσσερα έτη, πόσα άραγε θα χρειασθούν για να ολοκληρωθεί μιας ευρείας κλίμακας μεταρρύθμιση; Ίσως θα ήταν ωφέλιμο να μας εκφράσει τις απόψεις της επ αυτού και η επιτροπή. Ακόμη και οι διαπραγματεύσεις και οι διαβουλεύσεις μεταξύ των οργανώσεων των εργαζομένων στα κοινοτικά όργανα είναι υπερβολικά χρονοβόρες. Για την ολοκλήρωση των διαφόρων διαδικασιών απαιτείται χρόνος. Προκειμένου να επιτύχουμε κάτι ουσιαστικό προ της λήξης της θητείας τόσο του Κοινοβουλίου αυτού όσο και της Επιτροπής της οποίας είμαι μέλος, πρέπει να επισπεύσουμε την λήψη αποφάσεων. Τελειώνοντας θα ήθελα, κατ΄αρχάς, να ευχαριστήσω την επιτροπή για τις ιδιαίτερα σημαντικές προσπάθειες που έχει καταβάλει εν σχέσει με την εξέταση του υπό συζήτηση θέματος και να σας διαβεβαιώσω ότι θα είμαι στην διάθεσή σας και στην συνέχεια προκειμένου να συνεχίσουμε τη συζήτησή μας για το θέμα αυτό.

<SPEAKER ID=304 LANGUAGE="NL" NAME="Pex">
Πρόεδρε, υπέβαλα στον Επίτροπο τρεις σαφείς ερωτήσεις χωρίς να λάβω απάντηση. Μετά από δυόμισυ χρόνια, πιστεύω ότι δικαιούμαι μίας απάντησης. Ο Επίτροπος δηλώνει ότι συμφωνεί με τις τροπολογίες, χωρίς όμως να κάνει κάτι. Η Επιτροπή διαθέτει δικαίωμα πρωτοβουλίας. Ας κάνει λοιπόν ο Επίτροπος κάτι και ας απαντήσει, τουλάχιστον, στις ερωτήσεις μου.
<P>
Τις επαναλαμβάνω. Πρώτον: τι θα κάνει η Επιτροπή εάν το Κοινοβούλιο εγκρίνει αύριο τις τροπολογίες; Δεύτερον: πόσο διάστημα πρέπει να παρέλθει έως ότου τροποποιηθεί ο κανονισμός; Τρίτον: γιατί η Επιτροπή και τα ευρωπαϊκά Όργανα δεν σέβονται τη νομοθεσία και το σύνταγμα των χωρών στις οποίες υπάρχει ισότητα δικαιωμάτων; Πρόεδρε, σας καλώ να μεριμνήσετε ώστε να δοθεί απάντηση στα εν λόγω τρία ερωτήματα του Κοινοβουλίου.

<SPEAKER ID=305 NAME="Liikanen">
Αξιότιμε κύριε Πρόεδρε, όπως δήλωσα και προηγουμένως, πιστεύω ότι πρέπει να αποφασίσουμε εάν επιθυμούμε να εγκριθεί η μερική αυτή μεταρρύθμιση ή όχι. Στην περίπτωση που συγκλίνουμε υπέρ της έγκρισης, πρέπει να προωθήσουμε τη μεταρρύθμιση χωρίς να προβούμε σε οποιεσδήποτε τροποποιήσεις. Εάν επιθυμούμε να εξετάσουμε εκ νέου το θέμα, θα πρέπει να συνειδητοποιήσουμε ότι για την ολοκλήρωση των σχετικών διαδικασιών ενδέχεται να απαιτηθεί επιπλέον χρονικό διάστημα 1-2 ετών. Σεβόμενοι την αρχή περί συνεργασίας με το προσωπικό, θα αγκασθούμε να εκκινήσουμε νέες διαβουλεύσεις για το θέμα στο σύνολό του. Αυτό πρέπει να το έχει κατά νου και η Επιτροπή. Προσωπικά πιστεύω - χωρίς η γνώμη μου αυτή να αποτελεί, προς το παρόν, επίσημη θέση της Επιτροπής - ότι πρέπει ήδη σήμερα να εγκρίνουμε τη μικρή αυτή μεταρρύθμιση και να δεσμευθούμε ότι θα λάβουμε υπόψη μας τις απόψεις του Κοινοβουλίου όταν θα αρχίσει η αναθεώρηση ολόκληρου του Κανονισμού Υπηρεσιακής Κατάστασης.
<P>
Πρέπει, ακόμη, να εξετάσουμε εάν είναι σωστό από νομική άποψη να τυγχάνουν οι πολίτες κάποιου κράτους μέλους άνισης μεταχείρισης σε σύγκριση με τους πολίτες άλλου κράτους μέλους σε ότι αφορά τον Κανονισμό Υπηρεσιακής Κατάστασης των Υπαλλήλων των Ευρωπαϊκών Κοινοτήτων. Μέχρι σήμερα οι νομομαθείς υποστήριζαν ότι ο Κανονισμός Υπηρεσιακής Κατάστασης πρέπει να αντιμετωπίζει όλους τους υπαλλήλους σε ισότιμη βάση. Ο εν λόγω κανονισμός δεν μας παρέχει, ως γνωστόν, καμμία νομική δυνατότητα να διαφοροποιούμε τα δικαιώματα των υπαλλήλων αναλόγως της εθνικότητάς τους. Αυτή, λοιπόν ήταν ανέκαθεν η άποψη των εμπειρογνωμόνων και, δεδομένου ότι αποτελεί και νομική ερμηνεία, η επιτροπή δεν έχει ουσιαστικά τη δυνατότητα να παρεκκλίνει από αυτήν. Όταν με τον καιρό διαφοροποιηθούν οι θέσεις των κρατών μελών - προς το παρόν μερικά κράτη μέλη έχουν, αφενός, αναγνωρίσει ήδη τόσο στα άγαμα ζευγάρια όσο και, ιδίως στα ζευγάρια ομοφυλοφύλων ίσα δικαιώματα με αυτά των ανδρογύνων και, αφετέρου, δεχθεί την καταχώρησή τουςθα έχουμε, οπωσδήποτε μεγαλύτερες δυνατότητες να πείσουμε το Συμβούλιο να προβεί σε μεταρρυθμίσεις. Θα ήμουν ιδιαιτέρως ευτυχής εάν κατόρθωναν τελικά τα κράτη μέλη να διαμορφώσουν μια ενιαία στάση η οποία θα συνέβαλε τα μέγιστα στην οριστική διευθέτηση του θέματος.
<P>
Ένα, ακόμη, θέμα στο οποίο πρέπει να δοθεί η δέουσα προσοχή, είναι αυτό της πολιτικής αξιολόγησης η οποία πρέπει να προηγηθεί οποιασδήποτε πρότασης για την εξίσωση των δικαιωμάτων των αγάμων ζευγαριών με αυτά των παντρεμένων. Προτίθεται η Επιτροπή να θέσει σε κίνδυνο τα εν ισχύει δικαιώματα, ιδίως τα οικονομικά, των εγγάμων ζευγαριών καταθέτοντας πρόταση σχετικά με την εξίσωση των δικαιωμάτων των εγγάμων και αγάμων ζευγαριών δεδομένου ότι το Συμβούλιο ενδέχεται, προκειμένου να επιτευχθεί ισότητα, να ζητήσει τον περιορισμό των κεκτημένων δικαιωμάτων των εγγάμων ζευγαριών αντί να αναγνωρίσει περισσότερα στα άγαμα ζευγάρια. Ίσως πολλοί να θεωρούν ιδιαίτερα εύκολη την εύρεση λύσης για το θέμα αυτό, αλλά τους διαβεβαιώ, δεδομένης και της ευαισθησίας που χαρακτηρίζει τις οργανώσεις του προσωπικού σε ότι αφορά τα δικαιώματα των εργαζομένων, ότι θα πρέπει να επιλέξουμε με μεγάλη προσοχή τη γραμμή που θα ακολουθήσουμε.

<SPEAKER ID=306 NAME="Πρόεδρος">
Ευχαριστώ κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00 το μεσημέρι.
<P>
(H συνεδρίαση λήγει στις 23.00)

