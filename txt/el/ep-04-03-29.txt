<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 11 Μαρτίου 2004. 
<SPEAKER ID="3" LANGUAGE="" NAME="Πρόεδρος." AFFILIATION="(Το Σώμα, όρθιο, τηρεί ενός λεπτού σιγή)">
<P>
Η Βασιλομήτωρ ήταν μονάρχης των Κάτω Χωρών από τον Σεπτέμβριο του 1948 μέχρι την παραίτησή της από τον θρόνο, το 1980. Ως μονάρχης, επέβλεψε την καταπληκτική μεταμόρφωση της χώρας της, από το άσχημο σημείο στο οποίο βρισκόταν κατά την άμεση μεταπολεμική περίοδο, στην κατάργησητου αποικιακού καθεστώτος εν συνεχεία, μέχρι το ακμάζον και ευημερούν κράτος που γνωρίζουμε σήμερα, το οποίο διαδραματίζει τόσο εποικοδομητικό και πρωταγωνιστικό ρόλο στην Ευρωπαϊκή Ένωση.
<P>
Έγινε αγαπητή στον λαό της για την ταπεινοφροσύνη της, την απλότητά της, την αλληλεγγύη της προς τον λαό –ιδιαίτερα κατά την διάρκεια των πλημμύρων του 1953– και την προσήλωσή της στην ειρήνη, τη συνεργασία και τη συμφιλίωση.
<P>
(1) 
<SPEAKER ID="4" LANGUAGE="" NAME="" AFFILIATION="Έγκριση"/>
<SPEAKER ID="5" LANGUAGE="" NAME="Πρόεδρος." AFFILIATION="(Χειροκροτήματα)">
<P>
Τον συγχαίρω για τον διορισμό του και σημειώνω, σύμφωνα με το άρθρο 8, παράγραφος 4 του Κανονισμού, τη λήξη της θητείας του στο Ευρωπαϊκό Κοινοβούλιο με ισχύ από 10ης Μαρτίου 2004.
<P>
Με επιστολή της 24ης Μαρτίου 2004, το ελληνικό Yπουργείο Εσωτερικών μας ενημέρωσε ότι η κ. Μερόπη Καλδή ορίστηκε βουλευτής του Ευρωπαϊκού Κοινοβουλίου στη θέση του κ. Φώλια, με ισχύ από 24ης Μαρτίου 2004. Καλωσορίζω τη νέα συνάδελφό μας και υπενθυμίζω στους βουλευτές ότι, σύμφωνα με το άρθρο 7, παράγραφος 5, έως ότου πραγματοποιηθεί ο έλεγχος της εντολής ενός μέλους ή εκδοθεί απόφαση για ενδεχόμενη διαφωνία, η βουλευτής λαμβάνει τη θέση της στο Κοινοβούλιο και τα όργανά του απολαμβάνοντας όλα τα σχετικά δικαιώματα.
<P>
Οι αρχές της Λετονίας με ενημέρωσαν για τη λήξη της θητείας των εξής τριών λετονών παρατηρητών στο Ευρωπαϊκό Κοινοβούλιο: του κ. Juris Dobelis με ισχύ από 18ης  Μαρτίου 2004, του κ. Aldis Kuskis με ισχύ από 18ης  Μαρτίου 2004 και του κ. Rihards Piks με ισχύ από 24ης Μαρτίου 2004. Ορίστηκαν ως παρατηρητές στο Ευρωπαϊκό Κοινοβούλιο οι εξής: η κ. Silva Golde σε αντικατάσταση του κ. Rihards Piks με ισχύ από 24ης Μαρτίου 2004 και η κ. Inese Slerere σε αντικατάσταση του κ. Aldis Kuskis με ισχύ από 24ης Mαρτίου 2004.
<SPEAKER ID="6" LANGUAGE="" NAME="Schulz (PSE )." AFFILIATION="(">
<P>
Υπάρχει ένας βουλευτής του Κοινοβουλίου, ο οποίος προέβη εκτεταμένες και σοβαρές καταγγελίες στον γερμανικό τύπο και την Deutsche Presseagentur κατά περίπου 200 μελών του Σώματος –όπως το έθεσε ο ίδιος– οι οποίοι πιστεύει ότι είναι ένοχοι για αδικήματα κατά των κανονισμών που διέπουν το Κοινοβούλιο. Οι καταγγελίες αφορούν την καταβολή επιδομάτων παρουσίας και το ποιος δικαιούται να υπογράφει τα παρουσιολόγια. Αυτό δεν είναι καινούργιο· είναι κάτι που αναγκαστήκαμε να συζητήσουμε σε πολλές περιπτώσεις. Αυτό που, ωστόσο, θεωρώ πολύ σοβαρό, είναι ότι ο εν λόγω βουλευτής είπε σήμερα στη Deutsche Presseagenturότι γνωρίζει 7 200 συγκεκριμένες περιπτώσεις στις οποίες αυτό συνέβη – 7 200 συγκεκριμένες περιπτώσεις!
<P>
Θεωρώ ότι αυτή η καταγγελία είναι τόσο σοβαρή, ώστε οφείλω να σας ζητήσω, κύριε Πρόεδρε, να έρθετε σε επαφή με τον εν λόγω βουλευτή. Θα ήθελα να υποβάλει αυτές τις 7 200 περιπτώσεις ενώπιόν σας και πιστεύω ότι θα πρέπει να επιληφθούν οι αρμόδιες εποπτικές αρχές – όποιος είναι υπεύθυνος για αυτό: οι κοσμήτορες, η Επιτροπή Δημοσιονομικού Ελέγχου, το Ελεγκτικό Συνέδριο, η Ευρωπαϊκή υπηρεσία Καταπολέμησης της Απάτης (OLAF). Εάν εν προκειμένω υπάρχουν αποδεικτικά στοιχεία παρανομίας, θα πρέπει να ερευνηθούν οι παραβάσεις του νόμου. Εάν δεν υπάρχουν στοιχεία, δεν θα πρέπει να αφήσουμε έτσι το γεγονός, δηλαδή ότι έγινε καταγγελία για 7 200 αδικήματα. Σας ζητώ να βοηθήσετε τις αρμόδιες αρχές να εκτελέσουν το καθήκον τους να ξεκαθαρίσουν τις όποιες παραβάσεις του νόμου συνέβησαν. Εάν όμως, αυτό που συνέβη είναι σύμφωνο με τους κανονισμούς μας, τότε θα πρέπει να θεωρηθεί ως αντικειμενικό γεγονός.
<SPEAKER ID="7" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Οι συνάδελφοι που ταξιδεύουν τη Δευτέρα από την Ιρλανδία στο Στρασβούργο θα γνωρίζουν ότι χρειάζονται πολλές ώρες για να φτάσει κανείς εδώ· εγώ δεν γνώριζα αυτό το ζήτημα έως τώρα. Είναι θέμα υψίστης σοβαρότητας και θα το αντιμετωπίσω ως τέτοιο. Μετά την ενημέρωση στην οποία προβήκατε, κύριε Schulz, θα επικοινωνήσω με τον εν λόγω βουλευτή και θα του ζητήσω να μου παράσχει ορισμένες λεπτομέρειες.
<SPEAKER ID="8" LANGUAGE="" NAME="Schulz (PSE )." AFFILIATION="(">
<SPEAKER ID="9" LANGUAGE="" NAME="Πρόεδρος." AFFILIATION="">
<P>
   Κύριε Schulz, δεν επιθυμώ να αποκρύψω τίποτα από καμία αρμόδια αρχή, αλλά, ως Πρόεδρος, δεν επιθυμώ την απόκρυψη των λεπτομερειών και των γεγονότων που συνδέονται με τις κατηγορίες. Εάν πράγματι οφείλουμε να εξετάσουμε κάτι, τότε βεβαίως να το εξετάσουμε. Το πρώτο μέλημα, στο πλαίσιο της συναδελφικότητας, είναι η παροχή λεπτομερών στοιχείων. Εγώ, σε αντίθεση με εσάς, δεν είχα την ευκαιρία να διαβάσω τις κατηγορίες· και προσωπικά, θα ήθελα να δω την ουσία, όχι απλώς τις κατηγορίες. 
<SPEAKER ID="10" LANGUAGE="EN" NAME="Banotti (PPE-DE )." AFFILIATION="">
<SPEAKER ID="11" LANGUAGE="" NAME="Πρόεδρος." AFFILIATION="">
<P>
   Σας ευχαριστώ, κυρία Banotti.(1) 
<SPEAKER ID="12" LANGUAGE="" NAME="" AFFILIATION="Έλεγχος των εντολών"/>
<SPEAKER ID="13" LANGUAGE="" NAME="Πρόεδρος." AFFILIATION="">
<P>
   Στις 12 Ιανουαρίου 2004 ανακοίνωσα ότι έλαβα επιστολή από τον γάλλο Υπουργό Εξωτερικών, η οποία σε παράρτημά της περιλάμβανε έναν φάκελο σχετικά με την έκπτωση του κ. Michel Raymond από το αξίωμά του. Σύμφωνα με το δεύτερο εδάφιο του άρθρου 7, παράγραφος 4 του Κανονισμού, το θέμα παραπέμφθηκε στην αρμόδια επιτροπή, δηλαδή την Επιτροπή Νομικών Θεμάτων και Εσωτερικής Αγοράς.
<P>
Στις 17 Μαρτίου, ο Πρόεδρος της Επιτροπής Νομικών Θεμάτων και Εσωτερικής Αγοράς με ενημέρωσε ότι η πλειοψηφία της επιτροπής του –αφού εξέτασε το θέμα στις συνεδριάσεις τής 27ης Ιανουαρίου, της 19ης Φεβρουαρίου και της 8ης και 17ης Μαρτίου– αποφάσισε ότι το Κοινοβούλιο δεν θα πρέπει να λάβει υπόψη την έκπτωση του κ. Michel Raymond από το αξίωμά του, έως ότου το γαλλικό Συμβούλιο Επικρατείας, στο οποίο ο κ. Raymond κατέθεσε προσφυγή στις 26 Ιανουαρίου 2004, αποφανθεί σχετικά με το διάταγμα της γαλλικής κυβέρνησης της 25ης Νοεμβρίου 2003.
<SPEAKER ID="14" LANGUAGE="FR" NAME="Berès (PSE )." AFFILIATION=",">
<SPEAKER ID="15" LANGUAGE="" NAME="Πρόεδρος" AFFILIATION="">
<P>
   Λαμβάνω υπόψη το σχόλιό σας, κυρία Berès. Έχετε πράγματι αναφερθεί στο θέμα παλαιότερα. Πιστεύω ότι ήταν σωστό, από διαδικαστικής πλευράς, να παραπέμψω το θέμα στην αρμόδια επιτροπή. Όπως είπα, το θέμα έχει συζητηθεί επανειλημμένα. Δεν έχω δώσει καμία οδηγία και δεν έχω επιδιώξει με κανέναν τρόπο να επηρεάσω το αποτέλεσμα των εργασιών της εν λόγω επιτροπής. Πιστεύω ότι η συμβουλή που έλαβα ακολουθεί τη δέουσα διαδικασία και δεν επιδιώκει να προστατεύσει αδικαιολόγητα κανένα μέλος αυτού του Κοινοβουλίου.
<P>
Εάν υπάρχουν περαιτέρω εισηγήσεις για αυτό το θέμα από εσάς ή από άλλους συναδέλφους, θα τις παραπέμψω στην αρμόδια επιτροπή.(1) 
<SPEAKER ID="16" LANGUAGE="" NAME="" AFFILIATION="Κατάθεση εγγράφων – Συνέχειες που δόθηκαν στις θέσεις και τα ψηφίσματα του Κοινοβουλίου – Αναφορές – Διάταξη των εργασιών"/>
<SPEAKER ID="17" LANGUAGE="PT" NAME="Nogueira Román (Verts/ALE )." AFFILIATION="">
<SPEAKER ID="18" LANGUAGE="EN" NAME="Villiers (PPE-DE )." AFFILIATION="">
<P>
    Κύριε Πρόεδρε, απευθύνω έκκληση στο Κοινοβούλιο και τον Πρόεδρο να αναλάβουν κάθε δυνατή δράση, προκειμένου να δοθεί τέλος στις παραβιάσεις των ανθρωπίνων δικαιωμάτων στο Ιράν. Το ιρανικό καθεστώς προβαίνει, εδώ και πάρα πολύ καιρό, σε σοβαρές παραβιάσεις των ανθρωπίνων δικαιωμάτων. Καλώ τον Πρόεδρο να διαβιβάσει την έκφραση διαμαρτυρίας του Ευρωπαϊκού Κοινοβουλίου προς το ιρανικό καθεστώς, αξιώνοντάς του να θέσει τέλος σε αυτές τις παραβιάσεις των ανθρωπίνων δικαιωμάτων το συντομότερο δυνατόν. στις 21 Μαρτίου πραγματοποιήθηκε στις Βρυξέλλες μια μεγάλη συγκέντρωση της ιρανικής κοινότητας της Ευρώπης όπου ακούστηκαν θερμές εκκλήσεις από ιρανούς εξόριστους για την αλλαγή προσέγγισης εκ μέρους του καθεστώτος του Ιράν. Καθένας από τους βουλευτέςτου Ευρωπαϊκού Κοινοβουλίου οφείλει να υποστηρίξει την αξίωση της ιρανικής κοινότητας της Ευρώπης για ανθρώπινα δικαιώματα και δικαιοσύνη για τους Ιρανούς. 
<SPEAKER ID="19" LANGUAGE="SV" NAME="Thors (ELDR )." AFFILIATION="">
<P>
    Κύριε Πρόεδρε, το βράδυ της 19ης Μαρτίου, 23 νέοι άνθρωποι έχασαν τη ζωή τους σε ένα τρομερό τροχαίο δυστύχημα στο Konginkangas της Κεντρικής Φινλανδίας. Το δυστύχημα αυτό, το οποίο προκλήθηκε από τη σύγκρουση ενός λεωφορείου με μια νταλίκα, είναι το χειρότερο τροχαίο δυστύχημα που έχει συμβεί ποτέ στη χώρα μας.
<P>
Η κυβέρνηση σύστησε επιτροπή έρευνας, για να διερευνηθούν οι αιτίες του ατυχήματος. Τι έφταιγε τελικά; Η μεγάλη ολισθηρότητα του οδοστρώματος, το υπερβολικά χαλαρό δέσιμο του φορτίου χαρτιού, το οποίο μετέφερε το όχημα, ή μήπως το δυστύχημα που κόστισε τη ζωή σε 23 νέους ανθρώπους οφείλεται σε κάποια άλλη αιτία; Θέλω να πιστεύω ότι τα πορίσματα που θα προκύψουν από την έρευνα της συγκεκριμένης επιτροπής θα μπορέσουν να ωφελήσουν στο μέλλον και το Κοινοβούλιο. Τέλος, θα ήθελα να σας ζητήσω, όταν επισκεφθείτε τη Φινλανδία, σε δύο εβδομάδες, να εκφράσετε τα συλλυπητήριά σας στον φινλανδικό λαό για το τρομερό αυτό δυστύχημα. 
<SPEAKER ID="20" LANGUAGE="" NAME="Αλυσανδράκης (GUE/NGL )." AFFILIATION="">
<P>
    Κύριε Πρόεδρε, θέλω να καταγγείλω τη σύλληψη από τις ένοπλες δυνάμεις της Κολομβίας του Rubiel Vargas, μέλους της Εκτελεστικής Επιτροπής της Κομμουνιστικής Νεολαίας της Κολομβίας και ανταποκριτή του ανεξάρτητου πρακτορείου ειδήσεων Ancol. Η σύλληψη αυτή ήρθε δύο μήνες μετά τη σύλληψη του Gabriel Becerra, στις 23 Γενάρη, Γενικού Γραμματέα της Κομμουνιστικής Νεολαίας και εκπροσώπου του κοινωνικού και πολιτικού μετώπου της Κολομβίας. Στις 18 Φεβρουαρίου συνελήφθη η Luz Perly Córdoba, συνδικαλίστρια του αγροτικού κινήματος Campesina de Arauca, ενώ στις 6 Φεβρουαρίου δολοφονήθηκε η κομμουνίστρια Marίa Lucero Henao, μαζί με τον σύζυγό της, από στρατιωτικούς.
<P>
Αυτά που αναφέρω, κύριε Πρόεδρε, είναι ένα μικρό δείγμα των διωγμών που υφίστανται οι κομμουνιστές και γενικότερα οι λαϊκοί αγωνιστές στην Κολομβία. Αποδεικνύει πόσο υποκριτής ήταν ο Πρόεδρος Uribe όταν μιλούσε για εθνική συμφιλίωση, πριν μερικές εβδομάδες, στα πλαίσια της επίσημης υποδοχής που εσείς και οι λιγοστοί συνάδελφοι που βρίσκονταν στην αίθουσα του επεφύλαξαν. 
<SPEAKER ID="21" LANGUAGE="EN" NAME="Tannock (PPE-DE )." AFFILIATION="">
<P>
    Κύριε Πρόεδρε, η σημερινή ημέρα σηματοδοτεί την επίσημη διεύρυνση του ΝΑΤΟ από 19 σε 26 μέλη, καθώς οι τρεις Δημοκρατίες της Βαλτικής συναντούν τη Σλοβακία, τη Σλοβενία, τη Ρουμανία και τη Βουλγαρία κατ’ ουσίανόλες τις χώρες της τρέχουσας διεύρυνσης της ΕΕ εκτός της Κύπρου και της Μάλτας. Την προηγούμενη εβδομάδα βρέθηκα στην Αυστρία, η οποία υφίσταται επίσης σημαντική πολιτική πίεση να εγκαταλείψει την προσφιλή της ουδετερότητα και να προσχωρήσει στο ΝΑΤΟ.
<SPEAKER ID="22" LANGUAGE="EN" NAME="Kατηφόρης (PSE )." AFFILIATION="">
<P>
    Κύριε Πρόεδρε, θα ήθελα να επιστήσω την προσοχή του Κοινοβουλίου σε μία πολύ παράξενη και εξωφρενική δήλωση που έγινε την περασμένη εβδομάδα από τον Πρύτανη του Πανεπιστημίου της Κωνσταντινούπολης. Καθώς φαίνεται –παρόλο που τον είδα να μιλά στην τηλεόραση– δήλωσε ότι η Τουρκία δεν έχει λόγο να κάνει καμία παραχώρηση στην ΕΕ σχετικά με το Κυπριακό και ότι θα ήταν εύκολο για την Τουρκία να λύσει αυτό το θέμα θυσιάζοντας 135 000 –έχει υπολογίσει ακόμη και τον αριθμό– στρατιώτες της προκειμένου να καταλάβει και την Κύπρο και την Ελλάδα. Προέβη σε αυτές τις εξωφρενικές δηλώσεις προς μεγάλη επιδοκιμασία του κοινού του, το οποίο, παρεμπιπτόντως, παρακολούθησα επίσης στην τηλεόραση.
<SPEAKER ID="23" LANGUAGE="" NAME="Πρόεδρος." AFFILIATION="">
<SPEAKER ID="24" LANGUAGE="EN" NAME="Heaton-Harris (PPE-DE )." AFFILIATION="(Χειροκροτήματα)">
<P>
    Κύριε Πρόεδρε, λαμβάνω τον λόγο, προκειμένου να εγείρω το θέμα που αφορά την υπόθεση του Hans-Martin Tillack, ενός δημοσιογράφου που συνελήφθη πριν από δέκα ημέρες από τη βελγική αστυνομία κατόπιν εντολής της OLAF, της Ευρωπαϊκής Υπηρεσίας Καταπολέμησης της Απάτης. Πιστεύω ότι ο χειρισμός της υπόθεσης ήταν αρκετά αδέξιος –δεδομένου ότι ο εν λόγω κύριος υπέστη κράτηση δέκα ωρών, χωρίς πρόσβαση σε δικηγόρο– ενώ η υπόθεση παρουσιάζει πολλά πρόσθετα προβλήματα. Αναρωτιέμαι εάν μπορείτε να θέσετε το συγκεκριμένο θέμα στην OLAF, διότι στην περίπτωση της Eurostat η υπηρεσία δεν φάνηκε να ανταποκρίνεται με μεγάλη ταχύτητα, όπως απαιτούσε η συγκεκριμένη υπόθεση, η οποία προφανώς ήταν πολύ πιο ενδιαφέρουσα για εμάς στο Κοινοβούλιο.
<SPEAKER ID="25" LANGUAGE="IT" NAME="Santini (PPE-DE )." AFFILIATION="">
<P>
    Κύριε Πρόεδρε, στην Ιταλία, και συγκεκριμένα στην περιφέρειά μου, το Trentino-Alto Adige/Νότιο Τυρόλο, έχει ξεσπάσει διαμάχη σχετικά με την εθνογλωσσική απογραφή που οργανώθηκε στο πλαίσιο του καθεστώτος ειδικής αυτονομίας της περιφέρειας και διεξήχθη επιμελώς από τη γερμανόφωνη διοίκηση. Αυτή η απογραφή είναι αντίθετη με την αρχή της ελεύθερης κυκλοφορίας, καθώς και με την οδηγία 95/46/ΕΚ για την προστασία των προσωπικών δεδομένων – και συγκεκριμένα με το άρθρο 8 που προστατεύει την εθνική καταγωγή των πολιτών.
<P>
Μολονότι έχει τεθεί σε εφαρμογή η διαδικασία ενδεχόμενης παράβασης κατά του ιταλικού κράτους, φαίνεται ότι ο Επίτροπος Bolkestein συμφώνησε μια λύση απευθείας με τον κυβερνήτη της επαρχίας του Bolzano, όπως ανακοίνωσε ο ίδιος ο Πρόεδρος επιστρέφοντας από ταξίδι του στις Βρυξέλλες. Δεδομένου ότι η ιταλική κυβέρνηση, που έχει την ευθύνη μιας τέτοιας διαπραγμάτευσης, έχει ήδη προβεί σε επίσημη διαμαρτυρία, θα ήθελα να πληροφορηθώ από τον Επίτροπο Bolkestein ποια ήταν η εξέλιξη της συνάντησης αυτής: εάν αληθεύει ότι συμφωνήθηκε μια λύση ή εάν απλώς πραγματοποιήθηκε συζήτηση επί του θέματος. 
<SPEAKER ID="26" LANGUAGE="" NAME="Πρόεδρος." AFFILIATION="">
<P>
   Παρατηρώ ότι ο Επίτροπος Bolkestein είναι παρών. Συνεπώς, μπορεί να επιλέξει να απαντήσει στην ερώτησή σας κάποια άλλη στιγμή και με διαφορετικό τρόπο. Ωστόσο, δεν είναι πρέπον να του απευθύνουμε άμεσα την ερώτηση αυτήν τη στιγμή. 
<SPEAKER ID="27" LANGUAGE="NL" NAME="Maes (Verts/ALE )." AFFILIATION="">
<P>
    Κύριε Πρόεδρε, απευθύνομαι σε εσάς εξ ονόματος του συναδέλφου βουλευτή, κ. Eurig Wyn, ο οποίος βρίσκεται αυτήν τη στιγμή στην Τουρκία με την ιδιότητα του παρατηρητή των τοπικών εκλογών. Μου ζήτησε να ενημερώσω τόσο εσάς όσο και τους συναδέλφους του Σώματος ότι σε διάφορα μέρη της Ανατολικής Τουρκίας δεν του επετράπη η πρόσβαση στα σημεία διεξαγωγής των εκλογών. Ο ίδιος θα σας δώσει περισσότερες λεπτομέρειες για την εμπειρία του αυτή, η οποία θα πρέπει να προστεθεί στις εκθέσεις για τα βίαια επεισόδια που έλαβαν χώρα στις πρόσφατες αυτές εκλογές στην Τουρκία, και τα οποία είχαν νεκρούς. Ως εκ τούτου, αποδεικνύεται ακόμη μια φορά ότι η Τουρκία δεν πληροί τα κριτήρια της Κοπεγχάγης. 
<SPEAKER ID="28" LANGUAGE="PT" NAME="Lage (PSE )." AFFILIATION="">
<P>
    Κύριε Πρόεδρε, κυρίες και κύριοι, η Εκπαιδευτική, Επιστημονική και Επιμορφωτική Οργάνωση των Ηνωμένων Εθνών (UNESCO) απένειμε πρόσφατα το παγκόσμιο βραβείο για την ελευθερία του τύπου στον κουβανό δημοσιογράφο και συγγραφέα Raúl Rivero. Η ενέργεια αυτή προκάλεσε τη συνήθη οργή εκ μέρους του δικτατορικού καθεστώτος της Κούβας, καθώς και τη διαμαρτυρία του προς την στην UNESCO για τη βράβευση του συγκεκριμένου συγγραφέα και δημοσιογράφου, ο οποίος έχει καταδικαστεί σε 20 χρόνια φυλακή μαζί με άλλους 74 διαφωνούντες.
<P>
Κύριε Πρόεδρε, κυρίες και κύριοι, δεν μπορούμε να σιωπήσουμε μπροστά στην κατάσταση αυτή, ειδικά από τη στιγμή που το Σώμα έχει απονείμει το βραβείο Ζαχάρωφ στον Oswaldo Payá, ενθαρρύνοντας έτσι τους κουβανούς διαφωνούντες και τον αγώνα για την ελευθερία στην Κούβα. Πρέπει να επαναλάβουμε πολλάκις ότι η Κούβα οφείλει να σεβαστεί τα ανθρώπινα δικαιώματα και ότι η τυραννία του κουβανικού καθεστώτος πρέπει πια να λάβει τέλος.
<SPEAKER ID="29" LANGUAGE="" NAME="Πρόεδρος." AFFILIATION="">
<SPEAKER ID="30" LANGUAGE="" NAME="Κόρακας (GUE/NGL )." AFFILIATION="">
<SPEAKER ID="31" LANGUAGE="" NAME="" AFFILIATION="Αντιπροέδρου">
<SPEAKER ID="32" LANGUAGE="FR" NAME="Duthu (Verts/ALE )." AFFILIATION="">
<SPEAKER ID="33" LANGUAGE="DA" NAME="Bonde (EDD )." AFFILIATION="">
<P>
    Κυρία Πρόεδρε, σχετικά με το θέμα που έθεσε ο κ. Heaton-Harris: στις 7.10 το πρωί της προηγούμενης Παρασκευής, έξι βέλγοι αστυνομικοί εισέβαλαν στην ιδιωτική κατοικία ενός δημοσιογράφου και αφαίρεσαν καταλόγους με ονόματα και αριθμούς τηλεφώνων, επαγγελματικές κάρτες και τέσσερα τηλέφωνα· στη συνέχεια μετέβησαν στο γραφείο του σε διεθνές κέντρο τύπου από όπου αφαίρεσαν, μεταξύ άλλων, 17 κούτες με έγγραφα. Στα αιτήματά του να τηλεφωνήσει στη γυναίκα του, τον εργοδότη του και τον δικηγόρο του οι αστυνομικοί απάντησαν αρνητικά. Επιπλέον, οι αστυνομικοί ζήτησαν και τού πήραν αντίγραφα ιδιωτικών τραπεζικών λογαριασμών. Η Ευρωπαϊκή Υπηρεσία Καταπολέμησης της Απάτης (OLAF) ενδιαφέρεται να ελέγξει τους τραπεζικούς λογαριασμούς δημοσιογράφων που ασχολούνται με περιπτώσεις απάτης· εντούτοις, δεν έχει ακόμη απαιτήσει αντίγραφα τραπεζικών λογαριασμών από εκείνους που διαπράττουν απάτες.
<P>
Θα ήθελα να ζητήσω από την κ. Πρόεδρο να μεριμνήσει, ώστε να αποκομίσουμε λεπτομερείς εξηγήσεις και πλήρη ενημέρωση για τον ρόλο της OLAF στο συγκεκριμένο ζήτημα, συμπεριλαμβανομένου του ρόλου της Επιτροπής στην απόφαση να ζητηθεί η συνδρομή της βελγικής αστυνομίας. Θέλω επίσης να ζητήσω από την κ. Πρόεδρο να μεριμνήσει, προκειμένου να λάβουμε εγγυήσεις ότι τα ευρωπαϊκά θεσμικά όργανα θα σέβονται στο μέλλον την ελευθερία του τύπου και, ειδικότερα, τη σημαντική αρχή που αφορά την επίδειξη σεβασμού στις πηγές των δημοσιογράφων. Στο πλαίσιο αυτό και δεδομένου ότι το Βέλγιο δεν διαθέτει νομοθεσία για την προστασία των πηγών, η κυβέρνηση του Βελγίου οφείλει να εγγυηθεί ότι δεν πρόκειται να παρεμβαίνει στους θεσμούς, όταν οι δημοσιογράφοι γράφουν για σκάνδαλα. 
<SPEAKER ID="34" LANGUAGE="" NAME="Πρόεδρος." AFFILIATION="">
<P>
- έκθεση (A5-0079/2004) του Peter William Skinner, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την εναρμόνιση των απαιτήσεων διαφάνειας της πληροφόρησης σχετικά με εκδότες των οποίων οι κινητές αξίες έχουν εισαχθεί για διαπραγμάτευση σε ρυθμιζόμενη αγορά και για την τροποποίηση της οδηγίας 2001/34/ΕΚ
<P>
- σύσταση για τη δεύτερη ανάγνωση (A5-0114/2004) της Theresa Villiers, εξ ονόματος της Επιτροπής Οικονομικής και Νομισματικής Πολιτικής, σχετικά με την κοινή θέση του Συμβουλίου ενόψει της έγκρισης πρόταση της οδηγίας του Ευρωπαϊκού Κοινοβουλίου και του Συμβουλίου που αφορά τις αγορές χρηματοπιστωτικών μέσων, για την τροποποίηση των οδηγιών 85/611/ΕΟΚ και 93/6/ΕΟΚ του Συμβουλίου και της οδηγίας 2000/12/ΕΚ του Ευρωπαϊκού Κοινοβουλίου και του Συμβουλίου και για την κατάργηση της οδηγίας 93/22/ΕΟΚ του Συμβουλίου. 
<SPEAKER ID="35" LANGUAGE="EN" NAME="Bolkestein," AFFILIATION="Επιτροπή">
<P>
Με μεγάλη ευχαρίστηση δράττομαι της ευκαιρίας να ευχαριστήσω τους δύο εισηγητές. Θα ήθελα να με συγχωρέσετε, κύριε Skinner, αλλά, όπως γνωρίζετε, οι κυρίες προηγούνται. Θα ήθελα να ευχαριστήσω την κ. Villiers για την έκθεσή της, διότι χωρίς τις προσπάθειες και το ανοιχτό μυαλό της δεν θα μπορούσαμε να επιτύχουμε αυτό το συναινετικόκαι ισορροπημένο αποτέλεσμα. Θα ήθελα επίσης να ευχαριστήσω την Πρόεδρο της Επιτροπής Οικονομικών και Νομισματικών Θεμάτων, κ. Randzio-Plath, που πέτυχε να συμβιβάσει διιστάμενες απόψεις ανάμεσα σε πολιτικά κόμματα και εθνικές προσεγγίσεις.
<P>
Η Επιτροπή θεωρεί ότι το συμβιβαστικό πακέτο που θα ψηφιστεί σύντομα βελτιώνει τόσο την πρόταση της Επιτροπής όσο και την κοινή θέση. Η Επιτροπή μπορεί να δεχτεί το συμβιβαστικό πακέτο στο σύνολό του, δηλαδή τις τροπολογίες αριθ. 54 έως 82. Συνεπώς, η Επιτροπή απορρίπτει όλες τις άλλες τροπολογίες. Το πεδίο εφαρμογής της υποχρέωσης για διαφάνεια πριν από τη διαπραγμάτευση είναι τώρα πιο ξεκάθαρο, ιδίως όσον αφορά τις συναλλαγές για τις οποίες ισχύει η εν λόγω υποχρέωση. Άλλες τεχνικές τροπολογίες –για παράδειγμα εκείνες που αφορούν τα παράγωγα– παρέχουν χρήσιμες διευκρινίσεις, χωρίς να αλλάζουν τον προσανατολισμό της πρότασης της Επιτροπής. Η Επιτροπή είναι ευγνώμων που το συμβιβαστικό πακέτο δεν περιλαμβάνει τροπολογίες σε σχέση με άλλα πολιτικά θέματα που έχουν συζητηθεί έντονα στο Συμβούλιο, καθώς μια νέα συζήτηση αυτών των θεμάτων θα έθετε σε κίνδυνο την έγκριση της οδηγίας.
<P>
Στο σημείο αυτό θα ήθελα να ασχοληθεί με την οδηγία περί διαφάνειας και την έκθεση του κ. Skinner. Θα ήθελα να εκφράσω τα συγχαρητήρια μου στον εισηγητή και να ευχαριστήσω ακόμη μία φορά την κ. Villiers, αλλά και τον κ. Huhne, τους σκιώδεις εισηγητές της ΕπιτροπήςΟικονομικής και Νομισματικής Πολιτικής, καθώς επίσης τον κ. Lehne από την Επιτροπή Νομικών Θεμάτων και Εσωτερικής Αγοράς για τη συμβολή τους και τη στενή συνεργασία τους.
<P>
Η Επιτροπή είναι πρόθυμη να δεχτεί το συμβιβαστικό πακέτο, όπως συμφωνήθηκε με τον εισηγητή και τους σκιώδεις εισηγητές, αλλά θα απορρίψει όλες τις άλλες τροπολογίες. Μετά την ολοκλήρωση της συζήτησης θα διανείμω στο Ευρωπαϊκό Κοινοβούλιο έναν αναλυτικό κατάλογο με τη θέση της Επιτροπής .(1)
<P>
Όσον αφορά την ενδιάμεση κατάσταση διαχείρισης για τους εκδότες μετοχών, συμφωνούμε με τον συμβιβασμό που έχει προταθεί. Η Επιτροπή θα παρακολουθήσει πλέον προσεκτικά την πρακτική εφαρμογή της συμφωνηθείσας λύσης. Το συμβιβαστικό πακέτο περιλαμβάνει επίσης μεταβατικές ρυθμίσεις για τους εκδότες ομολόγων τρίτης χώρας αναφορικά με ομόλογα που έχουν ήδη εγκριθεί για διαπραγμάτευση σε ευρωπαϊκή ρυθμιζόμενη αγορά πριν από την 1η Ιανουαρίου 2005. Μερικά κράτη μέλη –όχι όμως όλα– θα κάνουν χρήση αυτών των ρυθμίσεων το 2006, δηλαδή την ημερομηνία μέχρι την οποία θα πρέπει να έχει μεταφερθεί η οδηγία. Καλώ τους εθνικούς ρυθμιστέςαυτών των κρατών μελών να καταβάλουν τη μέγιστη προσπάθεια, ώστε να διασφαλίσουν τη συνέχεια για αυτούς τους εκδότες ομολόγων, όσο εκκρεμεί η αξιολόγηση της ισοτιμίας μεταξύ των διεθνών λογιστικών προτύπων και των λογιστικών προτύπων των τρίτων χωρών σε ευρωπαϊκό επίπεδο. Είναι προς το συμφέρον μας να καταστήσουμε τις κεφαλαιαγορές μας όσο το δυνατόν πιο ελκυστικές στους εκδότες εκτός ΕΕ.
<SPEAKER ID="36" LANGUAGE="EN" NAME="Skinner (PSE )," AFFILIATION="εισηγητής">
<P>
Αναφέρω επίσης τη δεκαετή ρήτρα περί κεκτημένων δικαιωμάτων που περιέχεται στο άρθρο 26 και αναφέρεται στην εξαμηνιαία έκθεση. Η συγκεκριμένη ρήτρα είναι επίσης διαμφισβητούμενη, κύριε Επίτροπε. Συνεπώς, το άρθρο 29 περιέχει μία επιπλέον αναφορά στην αναθεώρηση της εν λόγω νομοθεσίας εντός πέντε ετών από την ημερομηνία που τέθηκε σε πλήρη εφαρμογή. Ήταν δύσκολο να εξακριβωθούν αδιάσειστα στοιχεία μέσα σε ένα τόσο σύντομο χρονικό διάστημα. Πρέπει να παρακολουθήσουμε την υπόθεση εκ του σύνεγγυς και χαίρομαι που χρησιμοποιήσατε και εσείς τις λέξεις “παρακολούθηση εκ του σύνεγγυς”.
<P>
Επιπλέον, επικρατεί η μεγάλη προσδοκία ότι το Συμβούλιο –αλλά και η Επιτροπή– θα τηρήσει τον λόγο του και θα στηρίξει την εθελοντική πρωτοβουλία που αποσκοπεί στη δημιουργία κλίματος διαφάνειας όσον αφορά όλες τις πληρωμές που πραγματοποιούνται από εταιρείες των εξορυκτικών βιομηχανιών προς όλες τις κυβερνήσεις. Κάθε χρόνο στην Αγκόλα εξαφανίζεται, το 25% των εσόδων του κράτους –περίπου 1,7 δισ. δολάρια ΗΠΑ. Η πλειονότητα των χρημάτων αυτών προέρχεται από την εξόρυξη πετρελαίου. Όμως, από τον τρόπο που πραγματοποιούνται οι πληρωμές και που δηλώνονται τα χρήματα, πολύ λίγα γίνονται πραγματικά γνωστά για τη διαφθορά. Στην πραγματικότητα, πρόκειται γιακρυφά χρήματα, αφού είναι παράνομα και διοχετεύονται στα πολύ υψηλά κλιμάκια της κυβέρνησης.
<P>
Τέλος, θα ήθελα να ευχαριστήσω όλες τις υπηρεσίες που συμμετείχαν σε αυτήν την έκθεση και, ειδικότερα, τη Margaret Cazalet από την Επιτροπή Οικονομικής και Νομισματικής Πολιτικής, τη γραμματέα της Ομάδας μου, Annabel Garner-Boulay, την Προεδρία, την Επιτροπή, καθώς και τους συναδέλφους μου τόσο στην Επιτροπή Οικονομικής και Νομισματικής Επιτροπής όσο και στην Επιτροπή Νομικών Θεμάτων και Εσωτερικής Αγοράςγια τη μεγάλη βοήθεια που προσέφεραν για την κατάρτιση μιας πολύ ισορροπημένης έκθεσης. 
<SPEAKER ID="37" LANGUAGE="EN" NAME="Villiers (PPE-DE )," AFFILIATION="εισηγήτρια">
<P>
Όσον αφορά την οδηγία για τις επενδυτικές υπηρεσίες, θα ήθελα να ευχαριστήσω αρκετούς ανθρώπους: την κ. Cazalet από τη Γραμματεία, τη βοηθό μου Sarah McCarthy, τον Γιώργο Κατηφόρη, σκιώδη εισηγητή της Ομάδας του Κόμματος των Ευρωπαίων Σοσιαλιστών, ο οποίος με βοήθησε σημαντικά, και τον κ. Karas, τον συντονιστή της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών, ο οποίος αντιμετώπισε με πολύ δίκαιο τρόπο αυτόν τον πολύ δύσκολο φάκελο. Θα ψηφίσω υπέρ του πακέτου της Προεδρίας. Προτρέπω και άλλους βουλευτές να κάνουν το ίδιο. Ωστόσο, αυτό το πακέτο με ανησυχεί, διότι υπάρχουν πολλές πτυχές του, οι οποίες πιστεύω ότι δεν είναι ικανοποιητικές – εντούτοις, είναι χωρίς αμφιβολία πολύ καλύτερο από την κοινή θέση, και για αυτόν τον λόγο προτείνω να το υποστηρίξουμε.
<P>
Χαιρετίζω επίσης την εισαγωγή των επενδυτικών συμβουλών στη νέα οδηγία για τις επενδυτικές υπηρεσίες. Θα κλείσει τα κενά που υπάρχουν σε ορισμένες χώρες, όπου δεν υπάρχουν κατάλληλες ρυθμίσεις για τις συμβουλές. Αυτό έχει αντίκτυπο σε όλη την Ευρώπη, καθώς αυτές οι υπηρεσίες από χώρες με ανεπαρκή ρύθμιση θα μπορούσαν να πωληθούν ανά την Ευρώπη βάσει της oδηγίας περί ηλεκτρονικού εμπορίου. Είναι σημαντικό να κλείσουμε αυτά τα κενά και να δώσουμε στους επενδυτέςέναν κανόνα περί ορθής επιχειρηματικής συμπεριφοράς καθώς και προστασία των συμβουλών.
<P>
Πιστεύω επίσης ότι οι επενδυτές θα αποκτήσουν ευπρόσδεκτηπροστασία με τον κανόνα περί βέλτιστης εκτέλεσης. Με χαροποιεί το γεγονός ότι πολλά από τα στοιχεία των τροπολογιών της πρώτης ανάγνωσης του Ευρωπαϊκού Κοινοβουλίου περιλαμβάνονται στις διατάξεις περί βέλτιστης εκτέλεσης και ιδίως μια αναλογική και πραγματιστική προσέγγιση της βέλτιστης εκτέλεσης που αναγνωρίζει ότι, παρόλο που αποτελεί αντικειμενικό κριτήριο, δεν αποτελεί απόλυτο κριτήριο. Xαιρετίζω επίσης ένα εκτεταμένο πλαίσιο διαφάνειας μετά τη διαπραγμάτευση, το οποίο θα καταστήσει τις αγορές ικανές να λειτουργούν καλύτερα και να παρέχουν ευπρόσδεκτη προστασία των επενδυτών.
<P>
Σε σχέση με το άρθρο 27 και τον κανόνα περί συγκέντρωσης, κατόπιν ενός πραγματικά καταστροφικού αποτελέσματος στο Ευρωπαϊκό Συμβούλιο Υπουργών Οικονομίας και Οικονομικών, η πρόταση του Κοινοβουλίου ήταν κάτι σαν άσκηση περιορισμού των ζημιών. Μιλώντας από τη σκοπιά του Ηνωμένου Βασιλείου, πιστεύω ότι είναι λυπηρό που ο κ. Boateng, ο Υπουργός που εκπροσωπούσε το Ηνωμένο Βασίλειο εν προκειμένω, δεν μπόρεσε να πετύχει καλύτερο αποτέλεσμα. Στη δεύτερη ανάγνωσή μας στο Ευρωπαϊκό Κοινοβούλιο καταφέραμε να διορθώσουμε μέρος της ζημιάς, αλλά θα είναι πάντοτε δύσκολο να ανακάμψουμε από μία ιδιαίτερα δύσκολη ψηφοφορία όπως αυτή στο Ευρωπαϊκό Συμβούλιο Υπουργών Οικονομίας και Οικονομικών πέρυσι. Παρόλο που έχουμε πραγματοποιήσει κάποια βήματα προόδου, εντούτοις έχουμε επίσης καρκινοβατήσει. Από την άποψη αυτή,η νέα οδηγία για τις επενδυτικές υπηρεσίες είναι χαμένη ευκαιρία. Υποστήριξα πλήρως την πρόταση της Επιτροπής, να καταργηθούν οι κανόνες συγκέντρωσης· ωστόσο βαθμό η προσπάθεια αυτή υπονομεύτηκε σε μεγάλο από όσα έχουν πλέον συμφωνηθεί για το άρθρο 27. Προκαλεί μεγάλη ανακούφιση προκαλεί το γεγονός ότι αποφεύχθηκε η απειλή, να υποχρεούνται οι εταιρείες να ανακοινώνουν τιμές σχετικά με μετοχές αξίας εκατομμυρίων ευρώ. H μετάβαση στον συνήθη όγκο της αγοράς από τις δέσμες μεγάλου όγκου είναι ιδιαίτερα ευπρόσδεκτη και υπάρχουν και άλλες σημαντικές διευκρινίσεις, για παράδειγμα, που παρέχουν στις εταιρείες καλύτερη προστασία έναντι των πολλαπλών ανταποκρίσεων.
<P>
Θα υποστηρίξω το πακέτο της Προεδρίας, παρότι νομίζω ότι δεν έχει επιτύχει τη βέλτιστη ισορροπία Το κείμενο εξακολουθεί να καλύπτει υπερβολικά πολλές εταιρείες και υπερβολικά πολλές συναλλαγές με τον ορισμό του συστηματικού εσωτερικοποιητή, θέτοντας σε κίνδυνο ενδεχομένως μια σειρά από εξωχρηματιστηριακές και παραδοσιακές χονδρικές συναλλαγές. Εξακολουθεί να αφήνει στις εταιρείες σημαντικά ρυθμιστικά βάρη, εάν επιθυμούν να ανταγωνιστούν τα χρηματιστήρια, και είναι ειρωνεία το γεγονός ότι αυτός ο νόμοςαναγκάζει ενεργά τις εταιρείες να αναλάβουν συναλλακτικούς κινδύνους, τον περιορισμό των οποίων προβλέπει το πλαίσιο της Σύμβασης της ΒασιλείαςII. Το άρθρο 27 θα δυσκολέψει ποικιλοτρόπως τον ανταγωνισμό των εταιρειών με τα χρηματιστήρια, πράγμα που σημαίνει ότι δυστυχώς οι επενδυτές δεν θα επωφεληθούν πλήρως από το ευρύ φάσμα επιλογής υπηρεσιών και το μειωμένο κόστος διαπραγμάτευσης, τα οποία θα απέφερε μια πλήρως ανταγωνιστική αγορά. Λυπάμαι που συναντήσαμε τέτοια αντίσταση από ορισμένα μέλη του Συμβουλίου όσον αφορά την αύξηση του ανταγωνισμού.
<P>
Είναι σημαντικό να εφαρμοστεί αυτή η οδηγία με λογικό τρόπο, τόσο από την Επιτροπή όσο και από την Ευρωπαϊκή Επιτροπή Ρυθμιστικών Αρχών των Αγορών Κινητών Αξιών (CESR)“Caesar” – αλλά και από τις ρυθμιστικές αρχές κάθε χώρας. Εάν η οδηγία λειτουργήσει με λογικό τρόπο, θα αποδώσει μερίσματα με όρους αυξημένου ανταγωνισμού. Θα ήθελα να απευθύνω έκκληση στην Επιτροπή να διασφαλίσει τη λογική εφαρμογή της οδηγίας, διότι αυτός είναι ο μοναδικός τρόπος να αποκτήσουμε πραγματικά κέρδη αναφορικά με τον ανταγωνισμό και τη ρευστότητα για τους επενδυτές σε όλη την Ευρώπη. 
<SPEAKER ID="38" LANGUAGE="" NAME="Lehne (PPE-DE )," AFFILIATION="συντάκτης γνωμοδότησης της Επιτροπής Νομικών Θεμάτων και Εσωτερικής Αγοράς.">
<P>
Πιστεύω ότι η συμβιβαστική πρόταση, η οποία έφτασε τώρα για εξέταση σε πρώτη ανάγνωση, είναι καλή και ότι, συνολικά, χειρίζεται σωστά τις βασικές αντιρρήσεις που εξέφρασε το Σώμα στην αρχική πρόταση της Επιτροπής. Στο Κοινοβούλιο κατορθώσαμε να αποφύγουμε μια ολόκληρη σειρά κανόνων οι οποίοι –τολμώ να πω– θα ήταν περιττοί και δαπανηροί. Επιτρέψτε μου να αναφέρω ως μοναδικό παράδειγμα την υποχρέωση των τριμηνιαίων οικονομικών εκθέσεων, που –όπως είπε ο κ. Skinner– θα κόστιζε πολλά στις επιχειρήσεις, ενώ θα απέφερε λίγα. Στο κάτω-κάτω, στόχος της οδηγίας ήταν να σταματήσουν να γίνονται αυτά που έγιναν με την Parmalat, την Enron, την WorldCom και άλλες εταιρείες, οι οποίες υπέβαλαν κανονικά τριμηνιαίες εκθέσεις, και βλέπουμε ποιο ήταν το τελικό αποτέλεσμα – επομένως, ας μην επιβαρύνουμε τις επιχειρήσεις με αντιπαραγωγικά μέτρα.
<P>
Επιπλέον, η Επιτροπή Νομικών Θεμάτων και Εσωτερικής Αγοράς είναι ικανοποιημένη από τη λύση η οποία δόθηκε στο ζήτημα των χρεωστικών τίτλων. Το αποτέλεσμα των διαβουλεύσεων στην Επιτροπή Οικονομικής και Νομισματικής Πολιτικής έτεινε να μας προβληματίσει μήπως βρεθούμε σε δυσχερή θέση στις διαπραγματεύσεις με τους Αμερικανούς όσον αφορά στην εφαρμογή του διεθνούς λογιστικού προτύπου IAS. Πιστεύω ότι ο κανονισμός που επινοήθηκε για τον περιορισμό του “προγενέστερου” το αποφεύγει και ότι η διαπραγματευτική μας θέση δεν είναι χειρότερη· απλώς δυσκολεύουμε την κατάσταση για εκείνους που βρίσκονται ήδη στην Ευρώπη.
<SPEAKER ID="39" LANGUAGE="" NAME="Karas (PPE-DE )." AFFILIATION="(">
<P>
   – Κυρία Πρόεδρε, κύριε Επίτροπε, κυρία Villiers, κ. Skinner, επιτρέψτε μου να ξεκινήσω λέγοντας ότι και οι δύο οδηγίες αποτελούν τμήμα του σχεδίου δράσης για τις χρηματοπιστωτικές υπηρεσίες και έτσι βοηθούν στην ενίσχυση και ολοκλήρωση της εσωτερικής χρηματοπιστωτικής αγοράς. Το δεύτερο που θέλω να πω είναι ότι και οι δύο οδηγίες αποτελούν θρίαμβο για το Σώμα και για την κοινοβουλευτική διαδικασία της συναπόφασης. Κατά τρίτον, και οι δύο οδηγίες, με την παρούσα μορφή τους, επέφεραν σημαντικές αλλαγές στο σχέδιο της Επιτροπής και στην κοινή θέση ωθώντας τα να συγκλίνουν περισσότερο με την άποψη του Σώματος.
<P>
Το μόνο που μπορώ να πω σχετικά με την οδηγία για τις επενδυτικές υπηρεσίες είναι ότι θα προτιμούσα το άρθρο 27 να όριζε ένα ελάχιστο μέγεθος λογαριασμού ή να είχε διαγραφεί η αιτιολογική σκέψη 49· είναι όμως σημαντικό ότι η έκθεση μας επιτρέπει να ακολουθήσουμε μια μέση οδό μεταξύ των διαφόρων εθνικών συμφερόντων, των ευρωπαϊκών συμφερόντων της εσωτερικής αγοράς και των εγωισμών μας, και γι’ αυτό συγχαίρω θερμά την εισηγήτρια, την κυρία Villiers. Χάρη σε εκείνη, τρία κράτη τα οποία είναι εξαιρετικά σημαντικά για την χρηματοπιστωτική αγορά –το Ηνωμένο Βασίλειο, η Δανία και η Σουηδία– είναι τώρα μαζί μας, παρόλο που στην αρχή δεν υποστήριζαν την κοινή θέση, και οι συμμετέχοντες στην αγορά μπορούν τώρα να επωφεληθούν από μια καλύτερη οδηγία. 
<SPEAKER ID="40" LANGUAGE="" NAME="Κατηφόρης (PSE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι συνάδελφοι, τόσο με την οδηγία για την εναρμόνιση των όρων διαφάνειας όσο και με την οδηγία για τις χρηματοοικονομικές υπηρεσίες φθάνουμε σήμερα στο τέλος μιας δύσκολης διαδικασίας, που χρειάστηκε τεράστια προσπάθεια όσον αφορά τις χρηματοπιστωτικές υπηρεσίες, ιδίως από την πλευρά της εισηγήτριας κυρίας Villiers, σε ένα θέμα με μεγάλες τεχνικές αλλά και πολιτικές δυσκολίες και, χωρίς τη φοβερή εργατικότητά της, αμφιβάλλω αν θα μπορούσαμε να είχαμε καταλήξει σε συμπέρασμα. Γι’ αυτό θα ήθελα να τη συγχαρώ για όλη αυτήν την προσπάθειά της.
<SPEAKER ID="41" LANGUAGE="SV" NAME="Schmidt, Olle (ELDR )." AFFILIATION="">
<P>
    Κυρία Πρόεδρε, κύριε Επίτροπε, θα ήθελα να ευχαριστήσω θερμά τους δύο εισηγητές, την κ. Villiers και τον κ. Skinner, για το εξαιρετικό έργο τους και για την ενέργεια και την επιμονή που επέδειξαν στη διάρκεια των διαπραγματεύσεων με το Συμβούλιο. Ευχαριστώ επίσης τον Επίτροπο Bolkestein για τις δύο αυτές σημαντικές συνιστώσες τού σχεδίου δράσης για τις χρηματοπιστωτικές υπηρεσίες.
<P>
Όσον αφορά την οδηγία για τις υπηρεσίες επενδύσεων και τις ρυθμιζόμενες αγορές, η εισηγήτρια έχει επιτελέσει εξαίρετο έργο. Εκτιμώ ότι η κ. Villiers έχει επιδείξει ιδιαίτερη ικανότητα να επιτυγχάνει λογικούς και κατανοητούς συμβιβασμούς. Θέλω να πω ότι μέχρι στιγμής υπήρξε μια πολύ καλή Ευρωπαία. Η άποψη της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών είναι ότι οι τροπολογίες της επιτροπής εξισορροπούν αρμονικά τις απαιτήσεις της επιλογής του επενδυτή και της προστασίας του επενδυτή, και θεσπίζουν κανόνες για υγιώς λειτουργούσες χρηματοπιστωτικές αγορές στην ΕΕ.
<P>
Αναγνωρίζω ότι ο κ. Huhne και εγώ ίσως υπερβάλαμε, όμως μπορούμε να ζήσουμε με κάποιους συμβιβασμούς·μας παρέχουν την ευκαιρία για διαρκή ανταγωνισμό μεταξύ διαφορετικών εμπορικών κέντρων. Οι τροπολογίες στοχεύουν επίσης στην εξάλειψη των κανόνων συγκέντρωσης.
<P>
Τέλος, θα ήθελα να πω δυο λόγια για την έκθεση του κ. Skinner. Προσωπικά δυσκολεύτηκα επίσης να συμβιβαστώ με τη βούληση της επιτροπής να διαγράψει τις προτάσεις της Επιτροπής περί υποχρεωτικής τριμηνιαίας υποβολής εκθέσεων. Οι χώρες στις οποίες ισχύει το σύστημα αυτό εκτιμούν ότι λειτουργεί καλά. Την ίδια γνώμη έχει και το χρηματιστήριο αξιών της Στοκχόλμης. Παράγοντας της αγοράς με τον οποίο συζήτησα μου ανέφερε ότι εκείνοι που δεν μπορούν να λογοδοτούν για τα αποτελέσματα των εταιρειών τους και να διατυπώνουν τις απόψεις τους για το μέλλον των επιχειρήσεών τους κάθε τρίμηνο δεν έχουν θέση στις χρηματιστηριακές αγορές. Εν προκειμένω, διαθέτουμε έναν λογικό συμβιβασμό τον οποίο μπορούμε να ανεχτούμε, εάν χρειαστεί: εξαμηνιαία υποβολή εκθέσεων με δυνατότητα αναθεώρησης της οδηγίας σε διάστημα πέντε ετών. 
<SPEAKER ID="42" LANGUAGE="FR" NAME="Herzog (GUE/NGL )." AFFILIATION="μπορεί">
<P>
    Κυρία Πρόεδρε, χάρη στις διορθώσεις τις οποίες έκανε το Συμβούλιο –για τις οποίες η κ.Villiers δεν είναι ευτυχής αλλά τις αποδέχεται– καταλήγουμε σε ένα κείμενο για την οδηγία περί επενδυτικών υπηρεσιών το οποίο κρίνεται αποδεκτό από όλα τα μέρη. Δεν θα εκφράσω την περιφρόνησή μου, ωστόσο θέλω να πω ότι συμφωνούμε για μια αλλαγή χωρίς να είμαστε ιδιαίτερα σίγουροι πού θα μας οδηγήσει.
<P>
Η κατάργηση του κανόνα συγκέντρωσης εντολών από τομείς στους οποίους ο κανόνας αυτός ισχύει ακόμη σημαίνει ότι ανοίγουμε τον ανταγωνισμό ανάμεσα σε τρία συστήματα. Θα είναι οι όροι του ανταγωνισμού δίκαιοι; Είναι σαφές ότι οι εταιρείες οι οποίες είναι εγκατεστημένες στο Σίτυ, και κυρίως οι αμερικανικές εταιρείες, έκαναν πολλά για να προωθήσουν τα δικά τους συμφέροντα. Ο κίνδυνος είναι να αποσπάσουν ένα σημαντικό μερίδιο της ευρωπαϊκής αγοράς, σε βάρος άλλων φορέων, και έτσι να ασκούν σημαντικό έλεγχο στους οικονομικούς πόρους των διαφόρων κρατών μελών της Ένωσης. Ωστόσο, το Συμβούλιο και ο Επίτροπος διασφάλισαν έναν βαθμό ισορροπίας και δεν έχουν εξαιρέσει εταιρείες από τις υποχρεώσεις διαφάνειας. Ωστόσο, τούτες μπορούν ακόμη να αποφύγουν τις υποχρεώσεις αυτές, εάν οι συναλλαγές αφορούν ποσά ύψους μεγαλύτερου από τον μέσο όρο. Πληροφορήθηκα ότι μικρές χώρες ακόμη και ορισμένες μεγάλες χώρες εξακολουθούν να ελέγχουν το εθνικό μερίδιο της αγοράς· ωστόσο, αμφιβάλλω εάν το μοίρασμα αυτό θα είναι βιώσιμο, ενώ αγνοούμε τις στρατηγικές που θα υιοθετήσουν οι διάφοροι παράγοντες, συμπεριλαμβανομένων των χρηματαγορών. Οι προϋποθέσεις γενικού συμφέροντος είναι καλά καθορισμένες; Μπορούμε να αποτρέψουμε τις καταχρήσεις και τα αδικήματα εσωτερικής πληροφόρησης, τα οποία η διεθνοποίηση επιτρέπει να ανθίζουν ή, τέλος πάντων, να επιτρέψει να ανθίσουν, και μπορούμε να διασφαλίσουμε μια διαδικασία διαμόρφωσης τιμών υψηλής ποιότητας; Αυτό φαίνεται απίθανο. Για παράδειγμα, ο όγκος των συναλλαγών πάνω από τον μέσο όρο οι οποίες θα απαλλάσσονται από τις απαιτήσεις προσυναλλακτικής διαφάνειας μπορούν να φθάσουν το 50% του συνόλου για τις πλέον ρευστοποιήσιμες μετοχές στη χρηματαγορά του Παρισιού.
<P>
Όσον αφορά την οδηγία περί υποχρεώσεων διαφάνειας, καταλήξαμε σε έναν συνολικό συμβιβασμό ο οποίος συνιστά το αποτέλεσμα μιας καλής προσπάθειας. Θα διατυπώσω, ωστόσο, ορισμένες επιφυλάξεις. Το πιο θετικό είναι σαφώς η απόρριψη της υποχρεωτικής παροχής τριμηνιαίων λογαριασμών. Εξίσου θετικό είναι ότι το δίκαιο της χώρας προέλευσης δεν θα ισχύει όσον αφορά την ευθύνη των εκδοτών. Αντίθετα, τα αιτήματά μας όσον αφορά τα πλήρη στοιχεία σχετικά με το μέγεθος των οικονομικών μιας επιχείρησης και σχετικά με τις κοινωνικές και περιβαλλοντικές επιπτώσεις απορρίφθηκαν από το Συμβούλιο και αναβλήθηκαν μέχρι την υιοθέτηση μεταγενέστερης οδηγίας, όπως εξάλλου και τα αιτήματά μας όσον αφορά τα στοιχεία για την αμοιβή των διευθυντών εταιρειών. Πιστεύω ότι αυτό είναι λάθος. Αλλά το σοβαρότερο –και αυτό δεν είναι σφάλμα ούτε του εισηγητή ούτε της οδηγίας– είναι ότι η ποιότητα της ενημέρωσης εξαρτάται στην ουσία από τα λογιστικά πρότυπα και ότι σε αυτόν τον τομέα η κατάσταση είναι εξαιρετικά σοβαρή. Όταν τα ευρωπαϊκά θεσμικά όργανα παρείχαν πλήρη εξουσία στην Επιτροπή Διεθνών Λογιστικών Προτύπων και ανέλαβαν τη δέσμευση να εφαρμόσουν αυτούς τους κανόνες από το 2005, πιστεύω ότι διέπραξαν ένα σοβαρό σφάλμα. Η αποτίμηση της βασικής αξίας εταιρειών, τραπεζών και ασφαλιστικών εταιρειών ιδίως σύμφωνα με την τιμή της αγοράς –η οποία θεωρείται “δίκαιη αξία” στο κλίμα που επικρατεί– αποτελεί πηγή προκατάληψης και θεμελιώδους ανασφάλειας. Κατά συνέπεια, προτείνω να αντιδράσουμε πολύ αποφασιστικά ενάντια σε κάθε παράνομο συμβιβασμό σχετικά με τους κανόνες 39 και 42, να ενισχυθούν επειγόντως η Ευρωπαϊκή Συμβουλευτική Ομάδα για Θέματα Χρηματοοικονομικής Πληροφόρησης (EFRAG) και τα μέσα της και να μεταθέσουμε σε μεταγενέστερη ημερομηνία την προθεσμία του 2005, εάν κριθεί αναγκαίο. 
<SPEAKER ID="43" LANGUAGE="FR" NAME="Berès (PSE )." AFFILIATION="">
<SPEAKER ID="44" LANGUAGE="NL" NAME="Beysen (NI )." AFFILIATION="">
<P>
    Κυρία Πρόεδρε, κύριε Επίτροπε, κυρίες και κύριοι, στο πλαίσιο της συζήτησης αυτής, θα ήθελα να σας ζητήσω να προσέξετε ιδιαίτερα το άρθρο 17 της οδηγίας για τη διαφάνεια, που αναφέρεται στη διάδοση των πληροφοριών που έχουν σχέση με τις τιμές. Η πρόταση συμβιβασμού, όπως εγκρίθηκε από την Επιτροπή Οικονομικής και Νομισματικής Πολιτικής, δημιουργεί, κατά την άποψή μου, ένα ακόμη πρόβλημα. Πράγματι, η τροπολογία αναφέρεται σε επίσημα καθορισμένους μηχανισμούς για την κεντρική αποθήκευση ρυθμιζόμενων πληροφοριών. Εννοείται ότι δεν διαφωνώ με την ύπαρξη μηχανισμού κεντρικής αποθήκευσης πληροφοριών που έχουν σχέση με τις τιμές, όμως αναρωτιέμαι εάν οι μηχανισμοί αυτοί πρέπει να καθορίζονται επίσημα σε εθνικό επίπεδο. Κατά τη γνώμη μου, τούτο θα ανοίξει τον δρόμο για τη δημιουργία ή τη διατήρηση μονοπωλίων στον τομέα της διάδοσης των πληροφοριών. Κατά τη γνώμη μου, η δημιουργία μονοπωλίων είναι τελείως αντίθετη με τον στόχο της οδηγίας, και ιδίως με την άρση των εθνικών εμποδίων όσον αφορά τις απαιτήσεις διαφάνειας και τη βελτίωση της αποδοτικότητας, της διαφάνειας και της αξιοπιστίας της ευρωπαϊκής κεφαλαιαγοράς. 
<SPEAKER ID="45" LANGUAGE="" NAME="Radwan (PPE-DE )." AFFILIATION="(">
<P>
Κατά δεύτερον, χαίρομαι που φτάσαμε έως εδώ, κατά κύριο λόγο χάρη στο Κοινοβούλιο αλλά και την Επιτροπή. Οι συμβιβασμοί και οι κατευθυντήριες γραμμές στις οποίες έφτασε το Κοινοβούλιο κατά την πρώτη ανάγνωση απέδειξαν την καλή θέληση όλων· θα κάνω ιδιαίτερη μνεία στην κυρία Villiers, η οποία πέτυχε με τον διάλογο και ανεξαρτήτως κομματικών και εθνικών διαχωρισμών να βρει έναν τρόπο αποδεκτό, τελικά, από τα κράτη μέλη. Λυπάμαι για τον τρόπο με τον οποίο τα κράτη μέλη έδειξαν επανειλημμένα, έως το τέλος, πόσο απρόθυμα και ανίκανα ήταν να επιδιώξουν έναν κοινό στόχο. Η οδηγία για τις επενδυτικές υπηρεσίες αφορά μεταξύ άλλων και την αύξηση του ανταγωνισμού μεταξύ των διαφορετικών συστημάτων της ΕΕ· αφορά την αύξηση του ανταγωνισμού, καθώς και της διαφάνειας, της τιμολόγησης και της προστασίας των καταναλωτών. Προκειμένου να οικοδομήσουμε την Ευρώπη, οι αρχηγοί κρατών ή κυβερνήσεων πρέπει να συνειδητοποιήσουν ότι το θέμα δεν πρέπει να αφορά την κυριαρχία ενός συστήματος επί των άλλων. Από τη μια πλευρά είναι οι μεγάλες τράπεζες επενδύσεων· από την άλλη, οι μικρότερες τράπεζες, τα ταμιευτήρια και οι συνεταιριστικές τράπεζες. Πιστεύω ότι στο Σώμα εργαστήκαμε σωστά, τόσο ως προς την ουσία όσο και ως προς τον χρόνο που απαιτήθηκε.
<SPEAKER ID="46" LANGUAGE="NL" NAME="Van den Burg (PSE )." AFFILIATION="">
<P>
Η δεύτερη αφορούσε την υποβολή εκθέσεων για πληρωμές προς κυβερνήσεις, ιδίως από εξορυκτικές βιομηχανίες. Αυτή ήταν επιθυμία διαφόρων ΜΚΟ –όπως της εκστρατείας “Publish-what-you-pay” (Δημοσίευε Όσα Πληρώνεις)– καθώς και των εταιρειών που εμφορούνται από καλές προθέσεις. Οι εταιρείες αυτές ανταποκρίνονται ευχαρίστως σε ορισμένες υποχρεώσεις και, συνεπώς, οι ανταγωνιστές που δεν υποβάλλουν ακόμη εκθέσεις για τις πληρωμές ή τις δωροδοκίες αυτές σε εθελούσια βάση, δεν θα μπορούν πλέον να δημιουργούν συνθήκες αθέμιτου ανταγωνισμού. Σε αιτιολογική σκέψη της οδηγίας συμπεριλήφθηκε προσφάτως σύσταση για το θέμα αυτό. Πρόκειται για μερική επιτυχία που πρέπει να έχει συνέχεια.
<SPEAKER ID="47" LANGUAGE="FR" NAME="Lulling (PPE-DE )." AFFILIATION="">
<P>
    Κυρία Πρόεδρε, καταρχάς επιθυμώ να ευχαριστήσω την εισηγήτριά μας, κ.Villiers, η οποία επέδειξε αξιοσημείωτη υπομονή απέναντι σε ορισμένες θέσεις που διατυπώθηκαν και σε μεταστροφές που σημειώθηκαν κατά τη διάρκεια αυτής της μακράς διαδικασίας, η οποία τελικά κατέληξε στον συμβιβασμό, επί του οποίου θα πρέπει να ψηφίσουμε αύριο. Όπως ήδη πολύ σωστά ανέφερε η εισηγήτριά μας, ο συμβιβασμός αυτός δεν κατάφερε να επιτύχει τον βασικό στόχο του. Συγκεκριμένα, η οδηγία θα έπρεπε να καθορίζει κοινοτικούς κανόνες εφαρμοστέους σε όλα τα κράτη μέλη, ώστε να δημιουργεί ίσους όρους για τους διάφορους παράγοντες και να επιτρέπει στις τράπεζες και τα λοιπά χρηματοπιστωτικά ιδρύματα να ανταγωνίζονται τα χρηματιστήρια και να προσφέρουν στους πελάτες τους δυνατότητα εσωτερικοποίησης. Όπως γνωρίζετε, η Γαλλία, η Ιταλία, η Ισπανία και το Βέλγιο δεν επιτρέπουν τώρα αυτές τις πωλήσεις εκτός χρηματιστηριακών αγορών. Ο παράγοντας ο οποίος συνέβαλε, ώστε η Γαλλία και η Ιταλία να προσχωρήσουν στην κοινή θέση ήταν ότι τα χρηματοπιστωτικά ιδρύματα θα είναι υποχρεωμένα να ανακοινώνουν δημόσια τις τιμές τους πριν από τη διαπραγμάτευση και να τηρούν καθορισμένη τιμή. Όπως γνωρίζετε, το Λουξεμβούργο, το Ηνωμένο Βασίλειο, η Ιρλανδία, η Σουηδία και η Φινλανδία απέρριψαν αυτήν την κοινή θέση. Θα ήθελα επίσης να δηλώσω ότι η Επιτροπή Οικονομικής και Νομισματικής Πολιτικής την απέρριψε επίσης, υιοθετώντας τον Φεβρουάριο την έκθεση της κ. Villiers. Τουλάχιστον, ο συμβιβασμός ο οποίος επιτεύχθηκε εξακολουθεί να σέβεται εν μέρει τη γνωμοδότηση του Κοινοβουλίου, περιορίζοντας την υποχρέωση διαφάνειας των τιμών στις πωλήσεις τίτλων οι οποίες έχουν όγκο μικρότερο από το σύνηθες μέγεθος της αγοράς.
<P>
Συνοψίζοντας, ο συμβιβασμός που έχει κατατεθεί ενώπιόν μας είναι ένας φτωχός συμβιβασμός. Εντούτοις, θα τον υπερψηφίσω, με βαριά καρδιά, για δύο λόγους: πρώτον, λόγω του κινδύνου να επανέλθουμε στην κοινή θέση –η οποία είναι ακόμη χειρότερη και βλάπτει ακόμη περισσότερο τον χρηματοπιστωτικό τομέα– και δεύτερον, για να αποφύγουμε τη διαδικασία του συμβιβασμού με ένα νέο Κοινοβούλιο το οποίο θα είναι λιγότερο εξοικειωμένο με τον συγκεκριμένο τομέα. Ιδιαίτερα, λυπάμαι για τη θέση των σοσιαλιστών και κυρίως του συντονιστή τους, κ. Goebbels, ο οποίος δεν έκανε τίποτε, ώστε να εγκριθεί στη δεύτερη ανάγνωση η θέση που υποστήριξε η Επιτροπή Οικονομικής και Νομισματικής Πολιτικής, μολονότι η θέση αυτή θα μπορούσε να είναι πολύ περισσότερο επωφελής για τους καταναλωτές και τις επιχειρήσεις επενδύσεων. 
<SPEAKER ID="48" LANGUAGE="" NAME="Ettl (PSE )." AFFILIATION="(">
<P>
   – Κυρία Πρόεδρε, η πρόταση για μια οδηγία σχετικά με τις προϋποθέσεις διαφάνειας αποτελεί πολύ σημαντικό τμήμα του σχεδίου δράσης για τις χρηματοπιστωτικές υπηρεσίες και στοχεύει στην εναρμόνιση των προϋποθέσεων διαφάνειας για τις κινητές αξίες και για εκείνους που τις εκδίδουν. Κατά την εφαρμογή της οδηγίας, σημαντικό ρόλο θα έχει όχι μόνο η Επιτροπή, αλλά, φυσικά, και οι εθνικοί επόπτες. Προκειμένου να έχουμε μια εσωτερική αγορά, οι πληροφορίες που προσφέρονται στους αγοραστές κινητών αξιών πρέπει να είναι συγκρίσιμες και αξιόπιστες και οι εκδότες των κινητών αξιών δεν πρέπει να βρίσκονται σε μειονεκτική θέση. Πρέπει επομένως να μας καθοδηγήσουν οι αρχές που απαριθμούνται στην αιτιολογική σκέψη 26α.
<P>
Μια καλά αναπτυγμένη κεφαλαιαγορά χρειάζεται αξιοπιστία, κάτι που απαιτεί μεγαλύτερο βαθμό διαφάνειας· όλα αυτά, συνολικά, επιτρέπουν τον καλύτερο ανταγωνισμό μεταξύ των εθνικών οικονομιών. Δεν είναι τυχαίο ότι τα κράτη μέλη που έχουν υψηλά επίπεδα κεφαλαιοποίησης και των οποίων τα χρηματιστήρια απολαμβάνουν υψηλές αποδόσεις σε σχέση με το ακαθάριστο εθνικό προϊόν, απολαμβάνουν επίσης περισσότερη ανάπτυξη και έχουν λιγότερη ανεργία. Έτσι, στην Φινλανδία και τις Κάτω Χώρες – όπως γνωρίζετε καλύτερα από εμάς, κύριε Επίτροπε– η απόδοση του χρηματιστηρίου έχει πολλαπλασιαστεί από το 1995· στην πρώτη έχει δεκαπλασιαστεί και στην δεύτερη έχει εξαπλασιαστεί. Μια μελέτη που δημοσιεύτηκε πρόσφατα στην Αυστρία δείχνει ότι υπάρχει επίσης σημαντική θετική αντιστοιχία μεταξύ αφενός της κεφαλαιοποίησης και της διαπραγμάτευσης αξιών και αφετέρου του ποσού που δαπανάται σε μια εθνική οικονομία για την έρευνα και ανάπτυξη.
<P>
Σε όλες αυτές τις πολύπλοκες οικονομικές αλληλεπιδράσεις, η εμπιστοσύνη και η πληροφόρηση διαδραματίζουν βασικό ρόλο. Στην Αυστρία, για παράδειγμα, η χρηματιστηριακή νομοθεσία απαιτεί από τις πιο σημαντικές εταιρείες που είναι εισηγμένες στο χρηματιστήριο να εκπονούν τριμηνιαίες εκθέσεις. Συνεπώς, είναι εφικτό και πρακτικό, δεδομένης της παρούσας κατάστασης της εσωτερικής αγοράς, να υπάρχει αναβάθμιση σε τριμηνιαίες εκθέσεις σε εθνικό επίπεδο χωρίς να επιβάλλονται περαιτέρω υποχρεώσεις. Συγχαρητήρια στον κ. Skinner!
<SPEAKER ID="49" LANGUAGE="" NAME="Mann, Thomas (PPE-DE )." AFFILIATION="(">
<P>
   – Κυρία Πρόεδρε, ο στόχος του σχεδίου οδηγίας σχετικά με την χρηματιστηριακή διαφάνεια είναι να βελτιωθεί η προστασία των επενδυτών, να ευνοηθεί η μεγαλύτερη εμπιστοσύνη μεταξύ τους και να περικοπούν οι κεφαλαιουχικές δαπάνες. Στοχεύει, επίσης, να προωθήσει τις επενδύσεις στις χρηματοπιστωτικές αγορές της Ευρώπης. Το υποστηρίζω στο βαθμό που στοχεύει να τα κάνει αυτά, αλλά, σε πολλές περιπτώσεις, ήταν απαραίτητες διορθωτικές κινήσεις. Οι περισσότερες τροπολογίες μου έγιναν αποδεκτές και ο κ. Skinner ήταν επιδεκτικός συμβιβασμών· έτσι, μπορέσαμε να βελτιώσουμε το σχέδιο της Επιτροπής σε κρίσιμα σημεία. Ένα από αυτά, για παράδειγμα, ήταν το άρθρο 6, το οποίο αφορούσε τις τριμηνιαίες οικονομικές εκθέσεις. Για να λειτουργήσουν σωστά, οι χρηματοπιστωτικές αγορές χρειάζονται αξιόπιστη πληροφόρηση για τις εταιρείες, αλλά αυτό που εκτιμούν περισσότερο οι επενδυτές είναι η ποιότητα των πληροφοριών και όχι η συχνότητα με την οποία παρέχονται. Οι μικρές και μεσαίες επιχειρήσεις δεν μπορούν να αντεπεξέλθουν στις τριμηνιαίες οικονομικές εκθέσεις, ούτε ως προς το κόστος ούτε ως προς τους ανθρώπινους πόρους. Χαίρομαι που λέω ότι μαζί μπορέσαμε να διαγράψουμε το άρθρο 6.
<P>
Ένα δεύτερο παράδειγμα είναι το μέσο με το οποίο οι εκδότες διαχέουν την πληροφόρηση. Στο άρθρο 17, η Επιτροπή επέμενε να δημοσιεύονται οι εταιρικές πληροφορίες μόνο στο Διαδίκτυο και οι γνωστοποιήσεις να αποστέλλονται μόνο με ηλεκτρονικό ταχυδρομείο. Παίρνοντας για παράδειγμα το Σώμα, βλέπουμε πόσο μας κατακλύζουν συνεχώς ηλεκτρονικές επιστολές και πόσο φοβερός είναι ο όγκος των άχρηστων δεδομένων που έχουμε· θα πρέπει οι επενδυτές να ψάχνουν μέσα από όλα αυτά για να βρουν πληροφορίες ποιότητας; Πιστεύω ότι θα ήταν τελείως αδύνατον. Βελτιώσαμε τα πράγματα, συμπεριλαμβάνοντας τα έντυπα μέσα ενημέρωσης, που είναι η μορφή δημοσίευσης που χρησιμοποιούν οι εταιρείες που ανήκουν στο χρηματιστήριο. Όχι μόνο μπορέσαμε να διασφαλίσουμε την ένταξη τέτοιων έντυπων μέσων ενημέρωσης στο άρθρο 17, αλλά πετύχαμε και να διαγράψουμε τη ρήτρα που επέβαλε αποκλειστική χρήση του Διαδικτύου. Χαίρομαι που μπορέσαμε να το κάνουμε.
<P>
Η έκθεση του κ. Skinner είναι ισορροπημένη και εμείς στην Επιτροπή Οικονομικής και Νομισματικής Πολιτικής πολύ σωστά την εγκρίναμε με μεγάλη πλειοψηφία. Συνέστησα στην Ομάδα μου, την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών να της παράσχει την πλήρη στήριξή της. 
<SPEAKER ID="50" LANGUAGE="IT" NAME="Della Vedova (NI )." AFFILIATION="">
<P>
   Κυρία Πρόεδρε, Επίτροπε Bolkestein, κύριε Skinner, κυρία Villiers, πιστεύω ότι αυτό το Κοινοβούλιο μπορεί να είναι ικανοποιημένο από την εργασία που πραγματοποιήθηκε σε αυτό το τόσο σημαντικό ζήτημα και, συγκεκριμένα, την οδηγία για τις αγορές χρηματοπιστωτικών μέσων. Το συγκεκριμένο αποτέλεσμα επιτεύχθηκε επίσης χάρη στο πολύτιμο έργο της εισηγήτριας κ. Villiers, την οποία ήδη επαίνεσαν οι βουλευτές και η οποία μπόρεσε να ακούσει διάφορες απόψεις και να ετοιμάσει μια βάσιμη και αποδεκτή λύση.
<P>
Ολοκληρώνοντας, κυρία Πρόεδρε, ανακοινώνω ότι ριζοσπαστικοί βουλευτές της Λίστας Bonino θα ψηφίσουν υπέρ αυτού του συμβιβασμού. 
<SPEAKER ID="51" LANGUAGE="EN" NAME="Bolkestein," AFFILIATION="Επιτροπή">
<P>
Καταρχάς, θα ήθελα να καθησυχάσω την κ. Villiers για ένα θέμα: μπορώ να επιβεβαιώσω ότι το νέο άρθρο 19 θα επιτρέψει να συνεχιστούν οι δραστηριότητες που συνίστανται αποκλειστικά σε εκτέλεση εντολών βάσει προϋποθέσεων που θα εναρμονιστούν τώρα σε κοινοτικό επίπεδο.
<P>
Η κ. van den Berg επεσήμανε δύο σημεία. Συμφωνώντας μαζί της, θα ήθελα να αναφέρω ότι ο συμβιβασμός αναγνωρίζει ότι οι επενδυτές πρέπει να έχουν καλύτερη πληροφόρηση σχετικά με τις αμοιβές των διευθυντικών στελεχών. Το θέμα βρίσκεται τώρα υπό αναθεώρηση, όπως πολύ σωστά είπε η κ. van den Berg, στο πλαίσιο του σχεδίου δράσης για τον εκσυγχρονισμό του εταιρικού νόμου και την ενίσχυση της εταιρικής διακυβέρνησης, ενός σχεδίου δράσης με ημερομηνία 21 Μαΐου 2003. Πιστεύω ότι η κ. van den Berg θα συμφωνούσε με αυτό. Επιπρόσθετα, θα δοθεί ώθηση στην τάση που ευνοεί τη μεγαλύτερη διαφάνεια στα χρήματα που καταβάλλουν οι εξορυκτικές βιομηχανίες στις κυβερνήσεις. Διατηρώντας την εθελοντική προσέγγιση, ο συμβιβασμός αποστέλλει σαφές μήνυμα στα κράτη μέλη να ενθαρρύνουν τους εκδότες να αυξήσουν τη διαφάνεια στις ετήσιες εκθέσεις τους και εντός του πλαισίου των τρεχουσών διεθνών πρωτοβουλιών, όπως αυτές που λαμβάνονται από τη Διεθνή Τράπεζα.
<P>
Στο σημείο αυτό θα ήθελα να επανέλθω σε ένα στοιχείο που ανέφεραν οι κκ. Mann και. Skinner σχετικά με τον τρόπο διάδοσης των πληροφοριών στην Ευρώπη. Έχει βρεθεί ένας λογικός συμβιβασμός. Ο συμβιβασμός είναι ουδέτερος όσον αφορά τη χρήση οποιασδήποτε τεχνολογίας, χωρίς να αποκλείει, συνεπώς, ούτε τις εφημερίδες ούτε τα ηλεκτρονικά μέσα. Επιπλέον, θα γίνει σαφές σε μια αιτιολογική σκέψη ότι ένα κράτος μέλος καταγωγής μπορεί πάντα να ζητήσει τη δημοσίευση των ρυθμισμένων πληροφοριών σε εφημερίδα, επιπροσθέτως των άλλων μέσων διάδοσης.
<P>
Επιστρέφω τώρα σε ένα θέμα που αναφέρθηκε πάλι από την κ. Villiers και επίσης από την κ. Berès, η οποία, δυστυχώς, έχει αποχωρήσει από την αίθουσα. Σε απάντηση θα ήθελα να αναφέρω ότι η Επιτροπή θα καταβάλει κάθε δυνατή προσπάθεια για την εξεύρεση μίας ισορροπημένης λύσης κατά πάσα πιθανότητα κατά την εφαρμογή της οδηγίας για τις επενδυτικές υπηρεσίες. Προς αυτόν τον σκοπό, η Επιτροπή θα συνεργαστεί πλήρως με τη Ευρωπαϊκή Επιτροπή Ρυθμιστικών Αρχών των Αγορών Κινητών Αξιών (CESR, τα κράτη μέλη και τα κοινοβούλια.
<P>
Τέλος, θα λυπόμουν ιδιαίτερα εάν η κ. Lulling ψήφιζε θετικά με βαριά καρδιά. Άλλωστε, δεν μπορούμε πραγματικά να το επιτρέψουμε αυτό, άρα ελπίζω ότι θα αναθεωρήσει και θα ψηφίσει με χαρά στην καρδιά. 
<SPEAKER ID="52" LANGUAGE="" NAME="Πρόεδρος." AFFILIATION="">
<P>
   Σας ευχαριστούμε πολύ, κύριε Bolkestein.
<P>
Η ψηφοφορία θα διεξαχθεί αύριο, στις 12.00. 
<SPEAKER ID="53" LANGUAGE="" NAME="" AFFILIATION="Θέση της Επιτροπής σχετικά με τις τροπολογίες του Κοινοβουλίου:"/>
<SPEAKER ID="54" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της πρότασης ψηφίσματος (B5-0156/2004), εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την προστασία των προσωπικών δεδομένων των επιβατών αεροπορικών εταιρειών. 
<SPEAKER ID="55" LANGUAGE="NL" NAME="Boogerd-Quaak (ELDR )," AFFILIATION="εισηγήτρια">
<P>
Κατά τη γνώμη μου, η απόφαση που ελήφθη υπέρ της ελαφράς συμφωνίας ήταν εσκεμμένη, παρότι είχαμε ζητήσει ρητώς το αντίθετο. Πράγματι, μια “βαριά” συμφωνία θα είχε ως συνέπεια τη συμμετοχή του Κοινοβουλίου, ενώ τώρα είμαστε σε κάποιο βαθμό παραγκωνισμένοι. Η ομάδα εργασίας του άρθρου 29, η ομάδα των ειδικών, δήλωσε ότι η συμφωνία αυτή είναι ανεπαρκής. Εγώ, ως εισηγήτρια, προτείνω στο Σώμα να υιοθετήσει την άποψη αυτή.
<P>
Το Κοινοβούλιο είχε ζητήσει μια συμφωνία η οποία θα καθόριζε με σαφήνεια τον ρόλο των αεροπορικών εταιρειών, τον τρόπο προστασίας τους και τις εγγυήσεις για τους επιβάτες, επιτρέποντας στους τελευταίους να διορθώνουν τα στοιχεία τους. Είχαμε ζητήσει ακόμη μια συμφωνία η οποία θα ρύθμιζε τις ευθύνες των αεροπορικών εταιρειών και των κυβερνήσεων σε περίπτωση σφάλματος στην αντιγραφή κωδικών. Στο μεταξύ, αποκτήσαμε και πείρα στην πράξη σχετικά με την πρακτική των Ηνωμένων Πολιτειών. Ο συνάδελφός μου, ο κ. Sörensen, αφού ταξίδεψε στις Ηνωμένες Πολιτείες, ζήτησε να διαβάσει τα στοιχεία του, με σκοπό να τα αλλάξει, εάν χρειαζόταν. Μετά από δύο μήνες έλαβε την απάντηση ότι δεν του επιτρέπεται η πρόσβαση στα στοιχεία του, διότι τούτο θα εξέθετε τη στρατηγική των ΗΠΑ.
<SPEAKER ID="56" LANGUAGE="EN" NAME="Bolkestein," AFFILIATION="Επιτροπή">
<P>
Το ψήφισμα καλεί την Επιτροπή να δηλώσει στις ΗΠΑ ότι οι παραχωρήσεις τους δεν είναι αρκετές. Επιπλέον, επιδιώκει να ξεκινήσει νέες διαπραγματεύσεις, με σκοπό την επίτευξη καλύτερης λύσης. Ο κατάλογος των αιτημάτων στο ψήφισμα είναι αναμφίβολα πολύ καλός· άραγε όμως θα μας φέρει πιο κοντά στους στόχους μας; Με βάση την πείρα που αποκόμισα τους τελευταίους 12 μήνες φοβάμαι ότι οφείλω να πληροφορήσω το Κοινοβούλιο ότι όλα αυτά είναι όνειρα θερινής νυκτός.
<P>
Σίγουρα δεν προσφέρει τίποτα ούτε στη μελλοντική συνεργασία ΕΕ-ΗΠΑ. Μπορούμε να επηρεάσουμε τις ΗΠΑ, μόνο εάν είμαστε αξιόπιστοι συνομιλητές. Οι αξιόπιστοι συνομιλητές φέρνουν αποτελέσματα. Η αποτυχία αποτελέσματος μετά από έναν χρόνο διαπραγματεύσεων δεν περνά το τεστ αξιοπιστίας και, πιστέψτε με, υπάρχουν δυστυχώς φωνές στην Ουάσινγκτον οι οποίες είναι έτοιμες να δηλώσουν στον Υπουργό Ridge: “σας το είχαμε πει ότι οι διαπραγματεύσεις με αυτούς τους ανθρώπους είναι χάσιμο χρόνου”. Υπάρχει, λοιπόν, πραγματικός κίνδυνος να εγκαταλείψουν οι ΗΠΑ το τραπέζι των διαπραγματεύσεων και να μην επιστρέψουν.
<SPEAKER ID="57" LANGUAGE="ES" NAME="Hernández Mollar (PPE-DE )." AFFILIATION="">
<P>
Ωστόσο, σήμερα, συζητούμε και πάλι το ίδιο θέμα κάτω από ελαφρώς διαφορετικές συνθήκες. Πρώτον, διότι έχουμε στα χέρια μας μια απόφαση της Επιτροπής η οποία περιγράφει το επίπεδο προστασίας που εγγυώνται οι Ηνωμένες Πολιτείες για τα στοιχεία τα οποία διαβιβάζονται ως “κατάλληλα” και, δεύτερον, διότι τα πρόσφατα τραγικά γεγονότα της 11ης Μαρτίου στη Μαδρίτη τα οποία συνιστούνσυνέχεια των γεγονότων της 11ης Σεπτεμβρίου μας υποχρεώνουν όλους να σκεφτούμε και να αποδεχθούμε ότι μόνο μέσα από τη διεθνή συνεργασία θα μπορέσουμε να νικήσουμε έναν βάναυσο και ανηλεή εχθρό που επιτίθεται σε ελεύθερες και δημοκρατικές κοινωνίες, όπως η δική μας.
<P>
Επιπλέον όπως έχω ήδη αναφέρειοι συνθήκες έχουν αλλάξει και μάλιστα με τραγικό τρόπο. Η Ευρωπαϊκή Ένωση, όπως είδαμε από το Ευρωπαϊκό Συμβούλιο που μόλις διεξήχθη κήρυξε ανοιχτά και ξεκάθαρα τον πόλεμο ενάντια στην τρομοκρατία. Υπ’ αυτήν την έννοια, η αποτελεσματική δράση απαιτεί την προώθηση της συνεργασίας και του συντονισμού στους κόλπους της Ευρωπαϊκής Ένωσης, ανάμεσα στις αστυνομικές και δικαστικές αρχές των κρατών μελών και στα όργανα τα οποία δημιούργησε η Ευρωπαϊκή Ένωση για αυτόν τον σκοπό από τα οποία θα ξεχωρίσω την Europol και την Eurojust καθώς επίσης και μέσω της συνεργασίας με τρίτες χώρες, και δεν υπάρχει καμία απολύτως αμφιβολία ότι με τις Ηνωμένες Πολιτείες μοιραζόμαστε έναν κοινό στόχο και έναν ακλόνητο σκοπό: να πατάξουμε τη μάστιγα της τρομοκρατίας.
<SPEAKER ID="58" LANGUAGE="IT" NAME="Paciotti (PSE )." AFFILIATION="">
<P>
Είναι λάθος και επικίνδυνο, ακόμα και εάν πρόκειται για την αποτελεσματική καταπολέμηση της τρομοκρατίας, να βασιζόμαστε στην αυθαίρετη συλλογή δεδομένων που δεν έχουν επιλεγεί ειδικά για λόγους ασφάλειας, και είναι άδικο να μην παρέχονται γρήγορα και αποτελεσματικά μέσα, ώστε να εξασφαλίζεται στους ενδιαφερομένους η αποκατάσταση των λανθασμένων δεδομένων. Θυμίζω ότι το άρθρο 8 του Χάρτη Θεμελιωδών Δικαιωμάτων της Ευρωπαϊκής Ένωσης ορίζει ότι “Κάθε πρόσωπο έχει δικαίωμα να έχει πρόσβαση στα συλλεγέντα δεδομένα που το αφορούν και να επιτυγχάνει τη διόρθωσή τους”. Η απόφαση της Επιτροπής δεν σέβεται το κοινοτικό δίκαιο ούτε τις αρχές της Ευρωπαϊκής Ένωσης. Η Επιτροπή υπερβαίνει τις εξουσίες που της παραχωρούνται από το άρθρο 25 της οδηγίας για την προστασία των προσωπικών δεδομένων, όταν δηλώνει ότι οι Ηνωμένες Πολιτείες παρέχουν επαρκή προστασία των δικαιωμάτων των ευρωπαίων πολιτών. Δεν είναι αλήθεια ότι δεν μπορεί να επιτευχθεί ένα πιο ικανοποιητικό αποτέλεσμα. Οι ίδιες οι αμερικανικές ενώσεις για την υπεράσπιση των θεμελιωδών δικαιωμάτων ζητούν καλύτερη νομοθετική προστασία στη χώρα τους. 
<SPEAKER ID="59" LANGUAGE="" NAME="" AFFILIATION="Αντιπροέδρου">
<SPEAKER ID="60" LANGUAGE="EN" NAME="Watson (ELDR )." AFFILIATION="">
<P>
Η Επιτροπή επεδίωξε να καταλήξει σε συμφωνία με τις ΗΠΑ. Οι ανησυχίες για αυτήν τη συμφωνία είναι διάχυτες: τις συμμερίζεται ομάδα εργασίας του άρθρου 29. Το ίδιο πιθανότατα ισχύει για τους αρχηγούς κρατών και κυβερνήσεων που συναντήθηκαν το προηγούμενο σαββατοκύριακο και τροποποίησαν το σχέδιο συμπερασμάτων της Προεδρίας για αυτό το θέμα· ενώ επιβεβαιώνονται σε μεγάλο βαθμό από το Κοινοβούλιο στην παρούσα έκθεση. Στις ΗΠΑ επικρατεί έντονη κριτική προς την κυβέρνηση για τις μεθόδους που ακολουθεί επιδιώκοντας την πάταξη της τρομοκρατίας, είτε πρόκειται για την πολιτική της κράτησης χωρίς δίκη είτε για τον τρόπο με τον οποίο το κράτος ασκεί την αυστηρή επιβολή του σε τέτοιους τομείς. 
<SPEAKER ID="61" LANGUAGE="EN" NAME="Lambert (Verts/ALE )." AFFILIATION="">
<SPEAKER ID="62" LANGUAGE="IT" NAME="Cappato (NI )." AFFILIATION="">
<P>
   Επίτροπε Bolkestein, δεν θα συμφωνήσουμε ποτέ στην ισορροπία ανάμεσα στην ασφάλεια και την ελευθερία, εάν πρώτα δεν συμφωνήσουμε ότι αυτή η ισορροπία πρέπει να επιτευχθεί στο πλαίσιο του δικαίου.
<P>
Επίτροπε Bolkestein, εδώ και δεκατρείς μήνες οι νόμοι των δεκαπέντε χωρών της Ευρωπαϊκής Ένωσης, καθώς και οι κοινοτικοί κανονισμοί παραβιάζονται καθημερινά. Αυτό εσάς δεν σας έχει απασχολήσει. Δεν έπρεπε να ξεκινήσουμε τέτοιες διαπραγματεύσεις, ευρισκόμενοι σε κατάσταση αδυναμίας και όντας διατεθειμένοι να απαρνηθούμε την τήρηση και την εφαρμογή της ίδιας της νομοθεσίας μας. Φυσικά, σήμερα βρισκόμαστε σε θέση αδυναμίας, διότι ήμασταν ήδη σε θέση αδυναμίας, όταν ξεκινήσαμε τις διαπραγματεύσεις. Οι αμερικανικές υπηρεσίες ασφάλειας δεν μπορούν σε καμία περίπτωση να απαιτούν από τις αεροπορικές εταιρείες την παράνομη διαβίβαση προσωπικών δεδομένων. Αυτό είναι δυνατό μόνο επειδή εσείς, κύριε Επίτροπε, όλοι εσείς, η Ευρωπαϊκή Επιτροπή, τα κράτη μέλη και η πλειοψηφία εκείνων που εγγυώνται το απόρρητο της ιδιωτικής ζωής, τα αποδεχτήκατε όλα αυτά.
<P>
Μπορούσε να υπάρξει εναλλακτική λύση: μια λύση, για παράδειγμα, που θα προέβλεπε την προετοιμασία από τις αμερικανικές υπηρεσίες ασφάλειας απλών μηχανισμών θεωρήσεων, βάσει των οποίων το άτομο θα παρείχε τα προσωπικά δεδομένα όχι στην αεροπορική εταιρεία για εμπορικούς σκοπούς, αλλά στις υπηρεσίες ασφάλειας. Αυτή τη λύση δεν θελήσατε να την εφαρμόσετε, διότι και εσείς –όπως και οι Ηνωμένες Πολιτείες– ετοιμάζεστε να επιτρέψετε τη χρήση για λόγους ασφάλειας των δεδομένων που έχουν συλλεχθεί για εμπορικούς σκοπούς. Αυτό είναι αντίθετο με την Ευρωπαϊκή Σύμβαση Δικαιωμάτων του Ανθρώπου. Καταπολέμηση της τρομοκρατίας με ανοχή της παρανομίας επί δεκατρείς μήνες· αυτή την εικόνα παρουσιάζει ουσιαστικά η δράση της Ευρώπης – και ο “Κύριος Τρομοκρατία” διορίστηκε με βάση το ίδιο σκεπτικό. Η Europol και η Eurojust δεν στηρίζουν τον δημοκρατικό έλεγχο ή κάποιον έλεγχο από το Δικαστήριο των Ευρωπαϊκών Κοινοτήτων. Δεν κτίζεται με αυτόν τον τρόπο η Ευρώπη της αντιτρομοκρατίας! 
<SPEAKER ID="63" LANGUAGE="" NAME="Pirker (PPE-DE )." AFFILIATION="(">
<SPEAKER ID="64" LANGUAGE="NL" NAME="Swiebel (PSE )." AFFILIATION="">
<P>
    Κύριε Πρόεδρε, θα ήθελα καταρχάς να συγχαρώ θερμά την κ. Boogerd-Quaak για την εξαιρετική και σαφή πολιτική της ανάλυση, καθώς και για την επιμονή της, η οποία θα αποδειχθεί πολύ χρήσιμη.
<P>
Η ομάδα εργασίας του άρθρου 29 κατέληξε ομόφωνα στο συμπέρασμα ότι αυτή η συμφωνία δεν συμβαδίζει με την ευρωπαϊκή νομοθεσία. Αλλά και το Συμβούλιο είχε δηλώσει τον Φεβρουάριο με μεγάλη προσοχή ότι τα αμερικανικά μέτρα έρχονται ενδεχομένως σε σύγκρουση με τις εθνικές νομοθεσίες της Ευρώπης και η αμφιβολία αυτή, όπως παρατήρησε ήδη ο κ. Watson σε σχέση με το πλέον πρόσφατο Ευρωπαϊκό Συμβούλιο, δεν έπαψε να υπάρχει, αλλά αντίθετα ενισχύθηκε ακόμη περισσότερο. Φαίνεται, συνεπώς, ότι η Επιτροπή είναι το μόνο θεσμικό όργανο που επιμένει ακόμη στα συμπεράσματά του σχετικά με το επαρκές επίπεδο προστασίας. Ίσως ήρθε η ώρα να αναγνωρίσει η Επιτροπή το σφάλμα της και να παραδεχθεί ότι υπερέβη τα όρια. Η παρούσα πρόταση είναι ανεπαρκής, και για τον λόγο αυτό η Επιτροπή πρέπει να υποβάλει νέα, η οποία θα προβλέπει μηχανισμούς επαρκούς προστασίας των ευρωπαίων πολιτών.
<P>
Εδώ και έναν χρόνο σχεδόν, η ευρωπαϊκή νομοθεσία παραβιάζεται με το πρόσχημα της πάταξης της τρομοκρατίας. Εάν η Επιτροπή είναι τόσο πεπεισμένη ότι η συμφωνία αυτή συμβαδίζει με την ευρωπαϊκή νομοθεσία και δεν έρχεται σε σύγκρουση με τη Συνθήκη, δεν καταλαβαίνω γιατί δεν εφαρμόζει τη διαδικασία του άρθρου 300 της Συνθήκης για την ΕΚ και δεν παραπέμπει το θέμα στην κρίση του Δικαστηρίου. Εκφράζω λοιπόν την ικανοποίησή μου για το γεγονός ότι η επιλογή αυτή περιέχεται στο υπό συζήτηση ψήφισμα. Αναμφισβήτητα, η μάχη δεν έχει ακόμη κριθεί. 
<SPEAKER ID="65" LANGUAGE="EN" NAME="McKenna (Verts/ALE )." AFFILIATION="">
<P>
Η σημερινή συζήτηση αφορά την πρόσβαση στα δεδομένα· την προσπάθεια να διορθωθούν τα λάθη· τον σκοπό για τον οποίο θα χρησιμοποιηθούν τα δεδομένα αυτά· την πιθανή χρήση τους κάπου αλλού, και κυρίως, το δικαίωμα των ανθρώπων να προσφεύγουν στη δικαιοσύνη. Οι ζωές των ανθρώπων μπορεί να αλλάξουν δραματικά ως αποτέλεσμα λανθασμένων δεδομένων που υπάρχουν για αυτούς ή λαθών που έχουν γίνει. Γιατί θα πρέπει οι ευρωπαίοι πολίτες να έχουν διαφορετικό επίπεδο προστασίας από τους αμερικανούς πολίτες; Το ιδανικό για μένα θα ήταν η άμεση διακοπή της διαβίβασης Μητρώων Ονομάτων Επιβατών (PNR) στις ΗΠΑ, έως ότου καθιερωθεί μόνιμη νομοθετική λύση.
<P>
Δεν είναι αυτός ο τρόπος να πατάξουμε την τρομοκρατία. Εάν παρακάμψουμε το κράτος δικαίου και τα από μακρού κατοχυρωμένα δικαιώματα των πολιτών, δεν θα επιτρέψουμε στους τρομοκράτες να κερδίσουν μόνο σε ένα μέτωπο, αλλά σε όλα. Δημιουργούμε ένα πολύ σκοτεινό και καταπιεστικό μέλλον για όλους. Δεν είναι αυτή η προσέγγιση που πρέπει να ακολουθήσουμε.Οι ελευθερίες των πολιτών πρέπει να υποστηριχθούν. Αρκεί μόνο να κοιτάξει κανείς στις ΗΠΑ, για να δει τα μέτρα που έχουν εφαρμοστεί πρόσφατα για την πάταξη της τρομοκρατίας. Δεν λειτουργούν. Ο Πατριωτικός Νόμος και άλλα μέτρα αποδεικνύονται ατελέσφορα. Το μόνο που κάνουν είναι να καταπατούν τα δικαιώματα των απλών, νομοταγών πολιτών, στερώντας τους το δικαίωμα προσφυγής στη δικαιοσύνη. Δεν πιστεύω ότι αυτός είναι ο δρόμος της προόδου στον 21ο αιώνα. 
<SPEAKER ID="66" LANGUAGE="" NAME="Von Boetticher (PPE-DE )." AFFILIATION="(">
<P>
   – Κύριε Πρόεδρε, κυρίες και κύριοι, πρόσφατα θέλησα να ταξιδέψω στην Κίνα. Για να το κάνω, έπρεπε να υποβάλω αίτηση για θεώρηση και να προσκομίσω μια σειρά από εξαιρετικά προσωπικές λεπτομέρειες. Εκτός από την πτήση Φρανκφούρτη-Πεκίνο, σχεδίαζα να μεταβώ από το Πεκίνο στην Γκουιλίν με πτήση κινεζικής αεροπορικής εταιρείας· αυτό σημαίνει ότι ορισμένα από τα δεδομένα μεταβιβάστηκαν από την μια αεροπορική εταιρεία στην άλλη – διαδικασία η οποία επιτρέπει στο κινεζικό κράτος να διαθέτει πλήθος προσωπικών δεδομένων. Πρέπει να πω στην κυρία Lambert ότι εξ όσων γνωρίζω δεν υπάρχει κάποιου είδους νόμος περί προστασίας δεδομένων στην Κίνα, ούτε μπορώ να ρωτήσω ποιος αποθηκεύει τα δεδομένα μου εκεί ούτε ποια δεδομένα αποθηκεύονται για συγκεκριμένους λόγους· δεν μπορώ να ζητήσω να διορθωθούν, να έρθω σε επαφή με τον κινέζο επόπτη της προστασίας των δεδομένων ή να προσφύγω στο δικαστήριο κατά της κυβέρνησης. Παρόλα αυτά, δεν απαγορεύουμε τις πτήσεις προς την Κίνα ούτε ζητούμε γενικές συμφωνίες.
<SPEAKER ID="67" LANGUAGE="IT" NAME="Coelho (PPE-DE )." AFFILIATION="">
<P>
Ο Επίτροπος Bolkestein μάς ρώτησε τι μήνυμα επιθυμούμε να αποστείλουμε στους εταίρους μας. Οφείλουμε να τους αποστείλουμε το σαφές μήνυμα, ότι επιθυμούμε να συνεργαστούμε για την επίτευξη των κοινών μας στόχων, σεβόμενοι ωστόσο τους νόμους μας. Πράγματι, η απόφαση της ομάδας εργασίας του άρθρου 29 με χαροποίησε ιδιαίτερα, καθώς περιέχει τις δεκαεννέα βασικές πληροφορίες που θεωρώ ότι επαρκούν για την προστασία της ασφάλειας των επιβατών. Επιθυμούμε επίσης να λάβουμε εγγυήσεις όσον αφορά τη διατήρηση των πληροφοριών αυτών, το δικαίωμα έφεσης και τον τρόπο με τον οποίο θα χρησιμοποιούνται.
<P>
Κύριε Επίτροπε, τι μήνυμα αποστείλαμε στους πολίτες, τον Μάρτιο του 2003, όταν το Κοινοβούλιο έκρινε μη παραδεκτά τα Μητρώα Ονομάτων Επιβατών (PNR), σε περίπτωση που δεν δοθούν εγγυήσεις για επαρκή προστασία και για συμμόρφωση με τους ισχύοντες κοινοτικούς κανόνες; Ή τον Οκτώβριο του 2003, όταν διαπιστώσαμε ότι σύμφωνα με τα ίδια τα συμπεράσματα της Επιτροπής η παρεχόμενη προστασία θεωρείτο ανεπαρκής; Κύριε Επίτροπε, ακούσατε τις απόψεις διαφόρων βουλευτών για το δίλημμα που θέσατε στο Κοινοβούλιο με αφορμή την εν λόγω πρόταση ψηφίσματος. Επιτρέψτε μου να σας θέσω μία επιπλέον ερώτηση, προκειμένου να φθάσουμε στην ουσία της συζήτησης: τι έχει αλλάξει από τον Μάρτιο ή τον Οκτώβριο του 2003 που να δικαιολογεί την αλλαγή στάσης του Κοινοβουλίου; 
<SPEAKER ID="68" LANGUAGE="IT" NAME="Santini (PPE-DE )." AFFILIATION="">
<P>
    Κύριε Πρόεδρε, ειλικρινά οφείλω να πω ότι συναισθηματικά η παρέμβασή μου θα είναι διαφορετική από ό,τι θα ήταν πριν από τις 11 Μαρτίου 2004, δηλαδή πριν από τα τραγικά γεγονότα που συνέβησαν στην Ισπανία. Ας είμαστε ειλικρινείς: είχαμε μερικώς αποδεχτεί ή, τέλος πάντων, είχαμε συνηθίσει την τραγωδία της 11ης Σεπτεμβρίου, και συνεπώς το ζήτημα των δεδομένων που ζητούν οι Ηνωμένες Πολιτείες περιοριζόταν σε μια φυσιολογική διαφωνία ως προς τη νομιμότητα.
<P>
Πιστεύω ότι πρέπει να θέσουμε ως αφετηρία την προϋπόθεση ότι, σε κάθε περίπτωση, οι πολίτες πρέπει εκ των προτέρων να ενημερώνονται με σαφήνεια ότι θα αντιμετωπίσουν τέτοιου είδους απαιτήσεις και επομένως τέτοιον έλεγχο. Με την ίδια σαφήνεια, επίσης, οι πολίτες πρέπει να ενημερώνονται για τη χρήση και τον σκοπό των πληροφοριών, ιδιαίτερα των πληροφοριών που προχωρούν πέρα από τα απλά προσωπικά στοιχεία, και μπορούν, για παράδειγμα, να αποκαλύψουν το θρήσκευμα, τη συμμετοχή σε πολιτικό κίνημα ή να φανερώσουν προτιμήσεις ή συνήθειες εξαιρετικά “ευαίσθητου” χαρακτήρα. Επί τη ευκαιρία, θα ήθελα να μνημονεύσω την οδηγία 95/46/ΕΚ, την οποία ανέφερα πριν από λίγο με αφορμή ένα αίτημα προς τον Επίτροπο Bolkestein για κάποια διευκρίνιση σχετικά με τη γλωσσική απογραφή στο Νότιο Τυρόλο. Ελπίζω, κύριε Επίτροπε, να έχουμε απάντηση, αργά ή γρήγορα, μέχρι το τέλος της ημέρας. 
<SPEAKER ID="69" LANGUAGE="SV" NAME="Cederschiöld (PPE-DE )." AFFILIATION="">
<P>
Η ΕΕ οφείλει να περιφρουρήσει τον σεβασμό για την ιδιωτική ζωή. Η Ευρώπη είναι πρωτοπόρος στον τομέα αυτό, και οι αντιρρήσεις της ομάδας εργασίας του άρθρου 29 υποδηλώνουν ακριβώς αυτήν την ανησυχία. Ο στόχος είναι, ασφαλώς, να βρεθεί μια καθολική λύση που θα παρέχει στους πολίτες τον ίδιο υψηλό βαθμό νομικής βεβαιότητας. Η πάταξη της τρομοκρατίας είναι πολύ δυσκολότερη και πρέπει να επιδιωχθεί με πολλούς διαφορετικούς τρόπους. Η λύση αυτή δεν αποτελεί πανάκεια για όλες τις μορφές τρομοκρατίας, όμως ενίοτε φαίνεται ότι οι άνθρωποι αυτό πιστεύουν.
<P>
Τέλος, θα ήθελα να τονίσω το εξής. Η κατάσταση που έχει δημιουργηθεί δεν είναι διόλου ικανοποιητική. Τούτο φάνηκε από την ομιλία του Επιτρόπου Bolkestein. Προτού ακόμη το Κοινοβούλιο διαμορφώσει άποψη για το θέμα, το Συμβούλιο έσπευσε να δηλώσει ότι σκοπεύει να αποδεχθεί τα αιτήματα των ΗΠΑ. Εύλογα αναρωτιέται λοιπόν κανείς, σε μια τέτοια περίπτωση, τι νόημα έχει η γνωμοδότηση του Κοινοβουλίου.
<SPEAKER ID="70" LANGUAGE="NL" NAME="Boogerd-Quaak (ELDR )." AFFILIATION="">
<P>
    Κύριε Πρόεδρε, κυρίες και κύριοι, σας ευχαριστώ όλους θερμά για τις παρατηρήσεις σας, θέλω όμως να προσθέσω κάτι. Είναι γεγονός ότι με θορύβησε λίγο η δήλωση του Επιτρόπου Bolkestein ο οποίος δήλωσε ότι επί του παρόντος συνεχίζουμε τις διαπραγματεύσεις και κατόπιν θα δούμε, εάν αυτό που κάνουμε είναι επαρκές. Εντούτοις, κατά την άποψή μου, είχαμε ενώπιόν μας μια απόφαση περί διαπίστωσης επαρκούς προστασίας την οποία χαρακτηρίσατε καλή. Πρέπει να αποφασίσετε: ή είναι καλή ή όχι.
<P>
Θα ήθελα να αναφέρω στον κ. Pirker ότι σύμφωνα με το Συμβούλιο Προσωπικών Δεδομένων της Ολλανδίας, στις Ηνωμένες Πολιτείες υπάρχουν 1 800 φορείς επιβολής και όργανα επιβολής του νόμου που θα μπορούσαν να συλλέξουν τα δεδομένα αυτά.
<SPEAKER ID="71" LANGUAGE="EN" NAME="Bolkestein," AFFILIATION="Επιτροπή">
<P>
Θα απαντήσω εν συντομία σε μερικά από τα θέματα, ξεκινώντας από τις παρατηρήσεις του κ. Watson. Δεν βρίσκεται πλέον στην αίθουσα, αλλά αναμφίβολα θα λάβει γνώση των πρακτικών αυτής της συνεδρίασης.Ο κ. Watson ανέφερε ότι η ομάδα εργασίας του άρθρου 29 απέρριψε την αξιολόγηση της επάρκειας που έχει προτείνει η Επιτροπή. Αυτό είναι απόλυτα αληθινό. Σε απάντηση θα έλεγα ότι η επιτροπή την οποία προβλέπει το άρθρο 31 ενέκρινε τα πορίσματα της Επιτροπής με ειδική πλειοψηφία – συγκεκριμένα, 13 ψήφισαν υπέρ και 2 κατά. Τα δύο κράτη μέλη που τα καταψήφισαν ήταν το Λουξεμβούργο και η Ιταλία.
<P>
Η δεύτερη παρατήρησή μου απαντά στα σχόλια της κ. Boogerd-Quaak και της κ. Paciotti σχετικά με τις αιτήσεις ίδιας πρόσβασης στα προσωπικά δεδομένα. Οι δεσμεύσεις της Αμερικής καλύπτουν πρόσβαση σε ικανοποιητικό βαθμό, από την άποψη της Επιτροπής. Πρέπει να επιβεβαιώσουμε ότι οι δεσμεύσεις αυτές τηρούνται στην πράξη και ότι υπάρχουν τρόποι να το ελέγξουμε αυτό. Τούτο θα διασφαλιστεί, επιπλέον, με την κοινή έκθεση και τη δυνατότητα να παρέμβουν οι αρμόδιοι Ευρωπαίοι Επίτροποι για την προστασία των δεδομένων.
<P>
Η κ. Paciotti αναφέρθηκε επίσης σε μια διεθνή συμφωνία σε μακροπρόθεσμη βάση. Η Επιτροπή επιδιώκει μια πολυμερή λύση μέσω της Διεθνούς Σύμβασης Πολιτικής Αεροπορίας (ICAO),αλλά αυτή, όπως θα συμφωνήσει η κ. Paciotti, θα είναι χρονοβόρα.
<P>
Επιστρέφω στο σχόλιο της κ. Boogerd-Quaak για μια διεθνή συμφωνία η οποία θα νομιμοποιούσε το σύστημα έλξης. Ο κ. Pirker σχολίασε επίσης αυτό το θέμα. Θα ήθελα να τονίσω σε αυτό το σημείο ότι η Επιτροπή έχει δεσμευτεί για τη μετατροπή του συστήματος έλξης σε σύστημα ώθησης και, παρόλο που το θέμα εξαρτάται βασικά από τις αεροπορικές εταιρείες, εντούτοις προετοιμάζει μέτρα που θα διευκολύνουν αυτήν τη μετατροπή και θα την καταστήσουν δυνατή κατά τους επόμενους μήνες. Είναι σημαντικό να παράσχουμε μια νομική βάση για το σύστημα έλξηςέως ότου καθιερωθεί το σύστημα ώθησης. Παρόλα αυτά, η σύναψη της εν λόγω διεθνούς συμφωνίας δεν πρέπει να αποτελέσει δικαιολογία για να καθυστερήσει η καθιέρωση του συστήματος ώθησης.
<P>
Ο κ. Cappato είπε ότι η Επιτροπή θα πρέπει να εγκαταλείψει την πρωτοβουλία της για μια ευρωπαϊκή πολιτική Μητρώων Ονομάτων Επιβατών. Ο αγώνας κατά της τρομοκρατίας είναι παγκόσμιος. Η Ευρωπαϊκή Ένωση δεν μπορεί να μην αναπτύξει τη δική της πολιτική σε αυτόν τον τομέα, που θεωρείται ότι συμβάλλει σημαντικά στον παγκόσμιο αγώνα κατά της τρομοκρατίας και του οργανωμένου εγκλήματος. Την προηγούμενη Πέμπτη, το Ευρωπαϊκό Συμβούλιο επικρότησε την πρόθεση της Επιτροπής να υποβάλει πρόταση έως τα μέσα του τρέχοντος έτους, και κάλεσε το Συμβούλιο να ενεργήσει σχετικά πριν από το τέλος του έτους. Η Επιτροπή θα μεριμνήσει, βεβαίως, ώστε η πρότασή της να σέβεται πλήρως τις ελευθερίες των πολιτών γενικά και τους κανόνες περί προσωπικών δεδομένων ειδικότερα.
<P>
Ο κ.Cappato επέκρινε επίσης τη μη εφαρμογή του νόμου. Θεωρώ ότι αυτή η παρατήρηση και η επίκριση απευθύνονται στις αρχές προστασίας δεδομένων των κρατών μελών. Όπως ο κ. Cappato και άλλοι βουλευτές θα συνειδητοποιήσουν ότι η οδηγία περί προστασίας των προσωπικών δεδομένων “αστυνομεύεται” από τα κράτη μέλη και όχι από την Επιτροπή.
<P>
Η κ. Swiebel αναφέρθηκε στο άρθρο 300 της Συνθήκης σχετικά με τη διεθνή συμφωνία. Η Επιτροπή δεν βλέπει τον λόγο να συμβουλευτεί το Ευρωπαϊκό Δικαστήριο για τη νομιμότητα της συμφωνίας ή την αξιολόγηση της επάρκειας
<P>
Ο κ. Santini και άλλοι ρώτησαν σχετικά με το εάν ενημερώνονται ή όχι οι επιβάτες για τα δικαιώματά τους. Η υποχρέωση ενημέρωσης των επιβατών ανήκει στον ελεγκτή των δεδομένων – στη συγκεκριμένη περίπτωση αρχικά της αεροπορικής εταιρείας και έπειτα της αμερικανικής κυβέρνησης. Οι αμερικανικές συνεννοήσεις περιλαμβάνουν σαφή δέσμευση προς αυτήν την κατεύθυνση. Η Επιτροπή συνεργάζεται με τις αεροπορικές εταιρείες και την ταξιδιωτική βιομηχανία, προκειμένου να διασφαλίσει ότι οι πολίτες έχουν πρόσβαση σε πλήρη και ακριβή πληροφόρηση την κατάλληλη στιγμή, η οποία ιδανικά θα ήταν πριν από την αγορά των εισιτηρίων τους.
<SPEAKER ID="72" LANGUAGE="" NAME="Πρόεδρος." AFFILIATION="">
<P>
   Σας ευχαριστώ πολύ, κύριε Bolkestein.
<P>
Η ψηφοφορία θα διεξαχθεί την Τετάρτη, στις 12.00. 
<SPEAKER ID="73" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0135/2004) του κ. Bösch, εξ ονόματος της Επιτροπής Ελέγχου του Προϋπολογισμού, σχετικά με την προστασία των οικονομικών συμφερόντων των Κοινοτήτων και την καταπολέμηση της απάτης Ετήσια έκθεση για το 2002 (COM(2003) 445 - C5-0593/2003 - 2003/2248(INI)). 
<SPEAKER ID="74" LANGUAGE="" NAME="Bösch (PSE )," AFFILIATION="εισηγητής.">
<P>
   – Κύριε Πρόεδρε, κυρίες και κύριοι, το 2002 μας χάρισε άλλη μια μεγάλη αύξηση στις καταχρήσεις, την κακοδιαχείριση και τις παρατυπίες στην Ευρωπαϊκή Ένωση, τις οποίες έπρεπε να αντιμετωπίσουμε. Εάν προσθέσουμε τις περιπτώσεις που αναφέρθηκαν στα κράτη μέλη και αυτές που έφερε στο φως η Ευρωπαϊκή Υπηρεσία Καταπολέμησης της Απάτης (OLAF) –μερικά χρόνια πριν, πρέπει να παραδεχθούμε– τότε μιλάμε για περισσότερα από δύο δισεκατομμύρια ευρώ. Δεν μπορώ να θυμηθώ πότε αυτό το ποσό ήταν τόσο σημαντικό.
<P>
Επιτρέψτε μου να τονίσω ότι μιλάμε για παρατυπίες και γνωρίζουμε ότι, στη διάρκεια περαιτέρω ερευνών, ένα μικρό μόνο μέρος από αυτές τις παρατυπίες θα αποδειχθεί ότι είναι απάτη. Μιλώντας ως εκπρόσωπος του Σώματος, θέλω να καταστήσω σαφές ότι σε αυτό το θέμα οι διάφορες αναλύσεις που εμφανίζονται στα μέσα ενημέρωσης δεν προχωρούν αρκετά. Ιδιαίτερα στο τέλος μιας κοινοβουλευτικής περιόδου και της θητείας της Επιτροπής, το ποσό που αναφέρεται είναι τεράστιο – γεγονός που δεν μπορεί να θεωρηθεί ικανοποιητικό. Η αύξηση είναι ιδιαίτερα χαρακτηριστική στην περίπτωση των Διαρθρωτικών Ταμείων, όπου τα ποσά που αναφέρονται τριπλασιάστηκαν – από περίπου 200 εκατομμύρια ευρώ σε περισσότερα από 600 εκατομμύρια ευρώ. Εν προκειμένω, τίθεται το ερώτημα του πόσο επιμελή είναι τα κράτη μέλη στην αναφορά των παρατυπιών. Υπάρχουν, εντούτοις, διάφοροι τρόποι ερμηνείας των πραγμάτων, και διαφωνίες όσον αφορά τι πρέπει να αναφέρεται και πώς, και είναι απλώς αδιανόητο ότι μια χώρα όπως το Βέλγιο μπορεί να αναφέρει στην Επιτροπή 14 περιπτώσεις και η Ιταλία 107, ενώ η Γερμανία αναφέρει σχεδόν 2000 περιπτώσεις. Από αυτό γνωρίζουμε ότι εν προκειμένω υπάρχει μια τεράστια έλλειψη εναρμόνισης και το λέω αυτό αναφερόμενος ιδιαίτερα στην μεταρρύθμιση των διαρθρωτικών πολιτικών μεταξύ άλλων. Όσοι από εμάς συμμετέχουμε στην Επιτροπή Ελέγχου του Προϋπολογισμού δεν το κάνουμε για να καταγράψουμε την σύγχρονη ιστορία· αυτό που θέλουμε είναι να δημιουργήσουμε ισχυρά σημεία για το μέλλον ορμώμενοι από τις αδυναμίες των προηγούμενων πολιτικών. Βεβαίως, ο ισχυρισμός μου αυτός εδράζεται στο δικό μου μερίδιο εργασίας.
<P>
Ο δεύτερος μεγάλος τομέας είναι αυτός της γεωργίας. Η επιτροπή μας προσπαθεί επί μακρόν να οδηγήσει την Επιτροπή και τα κράτη μέλη να καταργήσουν τις επιστροφές κατά την εξαγωγή και δη τις επιστροφές που καταβλήθηκαν για την αχαρακτήριστη, αλλά και εξαιρετικά επώδυνη, ανήθικη και απάνθρωπη μεταφορά ζώντων βοοειδών. Είναι ακατανόητο πώς είναι δυνατόν το έτος 2002 να παραδόθηκαν σε μια μικρή χώρα, όπως ο Λίβανος, 226 000 από τα περίπου 262 000 ζώντα βοοειδή, των οποίων η εξαγωγή μάς απέφερε έσοδα 62 εκατομμυρίων ευρώ περίπου από φόρους. Έχουμε ενδείξεις, τις οποίες πρέπει να λάβουμε σοβαρά υπόψη, ότι ο Λίβανος δεν διαθέτει επουδενί την ικανότητα να απορροφήσει, να καταναλώσει, να σφαγιάσει ή να κατεργαστεί έναν τέτοιον αριθμό ζώων.
<P>
Κυρία Επίτροπε, μπορούμε να θυμηθούμε την περίπτωση, όχι και τόσο παλιά, όπου μια ξαφνική αύξηση στις εξαγωγές κρέατος προς την Ιορδανία ερμηνεύθηκε ως παράκαμψη των κυρώσεων του ΟΗΕ κατά του Ιράκ. Δεν μπορώ, συνεπώς, να καταλάβω γιατί η Επιτροπή εννοεί να κρύβει και πάλι το κεφάλι της στην άμμο, όπως η στρουθοκάμηλος, και να επικαλείται άγνοια. Καλούμε την Ευρωπαϊκή Υπηρεσία Καταπολέμησης της Απάτης (OLAF) να επιληφθεί του θέματος. Δεν μιλώ για πρόληψη· απλώς περιμένω τους πρώτους ακτιβιστές υπέρ των δικαιωμάτων των ζώων να συνοδεύσουν αυτές τις εξαγωγές και να δούμε τις πρώτες φωτογραφίες στα μέσα ενημέρωσης. Γι’ αυτό χρησιμοποιούνται τα χρήματα των ευρωπαίων φορολογούμενων.
<P>
Υπάρχει ένα τρίτο σημείο που θα ήθελα να αναφέρω: πριν από μερικές ημέρες, πληροφορηθήκαμε την πρωτοφανή επιδρομή στο σπίτι ενός δημοσιογράφου, η οποία –σε αντίθεση με τα όσα διαβάσαμε σήμερα– δεν είχε σχέση με κάτι που συμβαίνει εδώ στο Σώμα, αλλά με την υπόθεση του Paul van Buitenen. Θα θέλαμε να εξετάσουμε το πώς χειρίστηκε την υπόθεση η Ευρωπαϊκή Υπηρεσία Καταπολέμησης της Απάτης (OLAF). Θυμόμαστε καλά την επίπληξη του Ευρωπαίου Διαμεσολαβητή σε βάρος της OLAF. Θυμόμαστε ότι οι έρευνες της OLAF μπορούν να ξεκινήσουν, μόνο όταν υπάρχει βάσιμη υποψία, και πρέπει να έχουν την κατάλληλη διάρκεια – με άλλα λόγια, δεν πρέπει να παραταθούν τεχνητά. Ζητούμε από την OLAF να δηλώσει εάν, στην περίπτωση αυτή, παραβιάστηκαν αυτοί οι κανόνες και εάν έγινε κατάχρηση αυτής της έρευνας, προκειμένου να ασκηθούν πιέσεις στους δημοσιογράφους ή για τον εκφοβισμό τους.
<P>
Ο κ. Kendall, Πρόεδρος της Επιτροπής Εποπτείας, με ενημέρωσε ότι το θέμα θα αποτελέσει σημείο της ημερήσιας διάταξης της επόμενης συνεδρίασης της επιτροπής, τον Απρίλιο, και μου επιβεβαίωσε ότι η Ευρωπαϊκή Υπηρεσία Καταπολέμησης της Απάτης (OLAF) δεν ζήτησε την γνωμοδότηση της επιτροπής, προτού καλέσει τις βελγικές δικαστικές αρχές. Ένα μέλος της επιτροπής, ο κ. Noack, δήλωσε στον τύπο ότι, εάν οι έρευνες της επιτροπής την οδηγούσαν στο συμπέρασμα ότι οι ενέργειες της OLAF ήταν μη παραδεκτές, τότε δεν θα έπρεπε να αποκλειστεί η πιθανότητα της απόλυσης του Γενικού Διευθυντή της. Επιτρέψτε μου να τονίσω στο σημείο αυτό πόσο σημαντική θα είναι για εμάς η έκθεση της Επιτροπής Εποπτείας για το θέμα. Είναι η υπόθεση που θα κρίνει εάν ο έλεγχος της OLAF έχει αποτέλεσμα ή όχι και εάν αναλαμβάνεται η απαιτούμενη δράση, όταν τα πράγματα βγαίνουν εκτός ελέγχου.
<P>
Έχοντας αυτά υπόψη, το μόνο που μπορώ να κάνω είναι να προειδοποιήσω όσους καταλαμβάνουν θέσεις ευθύνης στην Ευρωπαϊκή Υπηρεσία Καταπολέμησης της Απάτης (OLAF) να μην κρύβονται πίσω από την βελγική δικαιοσύνη. Δεν πρέπει να υπάρξουν εξαιρέσεις: ό,τι έκανε η OLAF στο θέμα μέχρι στιγμής, ό,τι έχει προωθηθεί στις δικαστικές αρχές, πρέπει να υποβληθεί στην Επιτροπή Εποπτείας. Πρέπει να ξεκαθαριστεί το θέμα και σύντομα· όχι σε μερικούς μήνες, αλλά σε μερικές εβδομάδες. 
<SPEAKER ID="75" LANGUAGE="" NAME="Schreyer," AFFILIATION="Επιτροπή.">
<P>
    – Κύριε Πρόεδρε, κ. Bösch, κυρίες και κύριοι, από την αρχή ακόμα, κύριο μέλημα της Επιτροπής υπό τον Πρόεδρο Prodi ήταν η απαραίτητη και εκτενής μεταρρύθμιση της διοίκησης των οικονομικών της Ευρώπης και η προστασία τους κατά την απάτης. Η αποφασιστική δράση που αναλάβαμε απέδωσε πολλά.
<P>
Η υλοποίηση των μεταρρυθμίσεών μας καθοδηγήθηκε από την έκθεση της Επιτροπής Σοφών, την οποία το Σώμα σας διόρισε στα τέλη της θητείας της προηγούμενης Επιτροπής. Ο σαφής επιμερισμός ευθυνών αποτέλεσε κεντρικό στοιχείο. Εκείνοι που διαχειρίζονται τα ταμεία της Ευρώπης φέρουν και την πλήρη ευθύνη για την σωστή διοίκησή τους. Καταργήθηκε ο κεντρικός οικονομικός έλεγχος, κάτι που έπρεπε να είχε υλοποιηθεί προ πολλού. Ο διαχωρισμός του οικονομικού ελέγχου και της διαχείρισης των πολιτικών ήταν κατάλοιπο μιας περιόδου όπου η Ευρώπη διέθετε ακόμη πολύ μικρό προϋπολογισμό. Τώρα, επιτέλους, έχουμε το είδος της διάρθρωσης που θεωρείται δεδομένο στα κράτη μέλη, όπου το κάθε υπουργείο φέρει την ευθύνη της σωστής διαχείρισης του προϋπολογισμού του. Αυτό που συνέβη στην Eurostat κατά τη δεκαετία του ενενήντα –όπου δημιουργούνταν λογαριασμοί των οποίων η διαχείριση πραγματοποιείτο εκτός προϋπολογισμού– αναγκαστικά υπενθύμισε σε όλους τα μειονεκτήματα του παλιού συστήματος. Η Επιτροπή διατήρησε, ωστόσο, μια υπηρεσία κεντρικού εσωτερικού ελέγχου, η σημασία της οποίας επισημάνθηκε όταν, το καλοκαίρι του 2000, τέθηκε υπό τον Αντιπρόεδρο της Επιτροπής.
<P>
Η Ευρωπαϊκή Υπηρεσία Καταπολέμησης της Απάτης (OLAF) ιδρύθηκε ως σημαντική και νέα υπηρεσία καταπολέμησης της απάτης, με στόχο να είναι απολύτως ανεξάρτητη στη διενέργεια διοικητικών ερευνών για την αποκάλυψη περιπτώσεων απάτης και παρατυπιών εντός και εκτός των θεσμικών οργάνων. Πού θα βρει κανείς κάτι παρόμοιο στα κράτη μέλη; Ως προς αυτό, η Ευρωπαϊκή Ένωση πρωτοπορεί, και είναι φυσικά ενθαρρυντικό ότι ορισμένα από τα νέα κράτη μέλη χρησιμοποιούν ως πρότυπο τη δομή της OLAF.
<P>
Εκτός από τη δημιουργία και την επέκταση της Ευρωπαϊκής Υπηρεσίας Καταπολέμησης της Απάτης (OLAF), η Επιτροπή εισήγαγε μια συνολική και πολυτομεακή προσέγγιση στην καταπολέμηση της απάτης· προωθήσαμε την ανάπτυξη μιας κουλτούρας πρόληψης, όχι μόνο μέσω του εντοπισμού λαθών στη νομοθεσία, αλλά και καθορίζοντας αρχές δεοντολογίας για το προσωπικό της Επιτροπής και λεπτομερείς διατάξεις για την προστασία των πληροφοριοδοτών. Στην καταπολέμηση της απάτης, επιτείναμε την επιχειρησιακή συνεργασία με τα κράτη μέλη. Αυτό που την καθιστά ουσιαστική είναι ότι τα κράτη μέλη διαχειρίζονται το 80% περίπου των δαπανών του κοινοτικού προϋπολογισμού. Ως προς αυτό, η OLAF αναπτύσσει ένα πραγματικό εύρος υπηρεσιών για τα κράτη μέλη.
<P>
Η έκθεση καταπολέμησης της απάτης για το 2002 –την οποία εξετάζουμε σήμερα– δείχνει ότι τα κράτη μέλη κατέβαλαν μεγαλύτερες προσπάθειες για την διαφύλαξη των οικονομικών της ΕΕ από ό,τι στο παρελθόν. Το 2002 τέθηκε επιτέλους σε ισχύ η Σύμβαση για την προστασία των οικονομικών συμφερόντων των Ευρωπαϊκών Κοινοτήτων. Εντούτοις, όπως δείχνει η έκθεση του κ. Bösch μένουν πολλά ακόμα να γίνουν.
<P>
Όπως θα περίμενε κανείς από εκείνον, ο κ. Bösch εκπόνησε μια συνοπτική έκθεση σχετικά με μια ολόκληρη σειρά θεμάτων που αφορούν την πρόληψη της απάτης και από διαφορετικές οπτικές. Θα ήθελα να στρέψω την προσοχή μου σε μια διάσταση, την οποία, κ. Bösch, μόλις αναφέρατε και αυτή είναι το θέμα των επιστροφών κατά την εξαγωγή.
<P>
Αληθεύει ότι οι επιστροφές κατά την εξαγωγή απαιτούν μεγάλο βαθμό επαγρύπνησης, καθώς πάντα εμπλέκουν περισσότερες από μία χώρες· επομένως πρόκειται για έναν τομέα στον οποίο η παρακολούθηση πρέπει πάντα να είναι εξαιρετικά συνεπής. Σύμφωνα με τη Γενική Διεύθυνση του συναδέλφου Επιτρόπου κ. Fischler, ωστόσο, ο μεγάλος όγκος ζώντων βοοειδών που εξάγονται στον Λίβανο οφείλεται επίσης στα μέτρα που έχει λάβει η Ευρωπαϊκή Ένωση για την παρακολούθηση των εξαγωγών ζώντων βοοειδών γενικά. Στις αρχές αυτής της δεκαετίας, οι βασικοί παράγοντες που απέμεναν στον τομέα αυτό ήταν ο Λίβανος και η Αίγυπτος. Κατά τη διάρκεια της κρίσης της ΣΕΒ, η Αίγυπτος σταμάτησε τις εισαγωγές ζώντων βοοειδών από την Ευρωπαϊκή Ένωση και ξεκίνησε να εισάγει από την Αυστραλία. Αυτό εξηγεί τον τωρινό μεγάλο όγκο εξαγωγών προς τον Λίβανο. Ρώτησα, φυσικά, εάν ο αριθμός των βοοειδών που εξάγονται εκεί έχει κάποια σχέση με τις καταναλωτικές συνήθειες του Λιβάνου και η ΓΔ Αγροτικής Πολιτικής επιβεβαίωσε και πάλι ότι τα στοιχεία αυτά έπρεπε φυσικά να εξεταστούν υπό το πρίσμα του ότι οι Λιβανέζοι δεν τρώνε ουσιαστικά καθόλου χοιρινό κρέας και επομένως είναι φυσιολογικό να καταναλώνεται περισσότερο βοδινό από ό,τι άλλα είδη κρέατος.
<P>
Θέλω, ωστόσο, να σας διαβεβαιώσω ότι συμμερίζομαι πλήρως τις συγκεκριμένες ανησυχίες σας για την προστασία των ζώων. Το 2003, η Επιτροπή θέσπισε νέους κανονισμούς για την εξαγωγή ζώντων ζώων και έκανε πιο αυστηρούς τους ήδη ισχύοντες. Σήμερα, η ΓΔ Γεωργίας μού επιβεβαίωσε και πάλι ότι διεξάγονται πολύ αυστηροί έλεγχοι, τόσο στις χώρες προέλευσης όσο και στις χώρες προς τις οποίες γίνονται οι εξαγωγές.
<P>
Θα ήθελα να τονίσω ότι, ως συνήθως, η έκθεση του κ. Bösch ακολουθεί μια εξαιρετικά επικριτική γραμμή, και έτσι μας χαροποιεί ακόμη περισσότερο το γεγονός ότι η έκθεση εκφράζει την ικανοποίησή της για τις ενέργειες στις οποίες προέβη η Επιτροπή. Αυτός δεν είναι ο μόνος λόγος που η Επιτροπή είναι ευγνώμων προς τον εισηγητή· αντιθέτως, πολλά από τα μέτρα που έλαβε η Επιτροπή τα τελευταία χρόνια για την καταπολέμηση της απάτης ήταν απόρροια απαιτήσεων και προτάσεων ιδιαίτερα της Επιτροπής Ελέγχου του Προϋπολογισμού. Μεταξύ αυτών είναι και οι βελτιώσεις και οι μεταρρυθμίσεις στην Ευρωπαϊκή Υπηρεσία Καταπολέμησης της Απάτης (OLAF). Και εδώ, ήταν ο εισηγητής, ο κ. Bösch, που επέμεινε ιδιαίτερα να γίνουν οι αλλαγές.
<P>
Προτείνουμε τώρα να τροποποιηθεί ο Κανονισμός της Ευρωπαϊκής Υπηρεσίας Καταπολέμησης της Απάτης (OLAF) βελτιώνοντας τη ροή πληροφοριών μεταξύ της OLAF και της Επιτροπής, παρέχοντας καλύτερες διαδικαστικές δικλείδες ασφαλείας για εκείνους που βρίσκονται υπό εξέταση και αναθέτοντας μεγαλύτερο ρόλο στην Επιτροπή Εποπτείας της OLAF, για ορισμένες από τις λειτουργίες στις οποίες και πάλι μόλις αναφερθήκατε. Πέραν αυτού, βελτιώθηκε η επικοινωνία στο εσωτερικό της Επιτροπής αναφορικά με υποψίες απάτης, ιδιαίτερα μεταξύ του πολιτικού επιπέδου και των υπηρεσιών. Και σε αυτές, το Κοινοβούλιο μας επέστησε την προσοχή.
<P>
Πετύχαμε –και περιλαμβάνω και το Κοινοβούλιο σε αυτό– μια θεμελιώδη μεταρρύθμιση του Δημοσιονομικού Κανονισμού. Ο νέος δημοσιονομικός κανονισμός όχι μόνο ενισχύει τις αρχές του προϋπολογισμού αλλά και περιέχει σημαντικά μέσα για την καταπολέμηση της απάτης και τον αποκλεισμό από διαγωνισμούς συμμετεχόντων, όταν προσκομίζουν ψευδή στοιχεία. Πολύ πρόσφατα, η Διεθνής Διαφάνεια τον χαρακτήρισε υποδειγματικό. Η διοικητική μεταρρύθμιση είναι σε μεγάλο βαθμό ολοκληρωμένη. Η Ευρωπαϊκή Υπηρεσία Καταπολέμησης της Απάτης (OLAF) συνιστά ένα αποτελεσματικό και ισχυρό μέσο για την καταπολέμηση της απάτης, αλλά πρέπει, φυσικά, να εργαζόμαστε συνεχώς για τη βελτίωσή του.
<P>
Αυτό που πρέπει ακόμη να κάνουμε, όμως, είναι να ιδρύσουμε μια Ευρωπαϊκή εισαγγελική αρχή· η απάτη, η οποία ζημιώνει τον ευρωπαϊκό προϋπολογισμό, πρέπει να τιμωρείται σύμφωνα με το ποινικό δίκαιο. Η Επιτροπή Ελέγχου του Προϋπολογισμού – ιδιαίτερα ο Πρόεδρός της και ο εισηγητής, κ. Bösch– επιχειρηματολογούν επί σειρά ετών υπέρ αυτού. Πρόσφατα, συνεργαστήκαμε –και μάλιστα με μεγάλη επιτυχία– στην εκστρατεία, προκειμένου η Συνέλευση να ενσωματώσει στο σχέδιο Συντάγματος την πρόταση για την ίδρυση Ευρωπαϊκής εισαγγελικής αρχής προκειμένου να προστατευθούν τα οικονομικά μας συμφέροντα. Είναι, ευτυχώς, πιθανό η Διακυβερνητική Διάσκεψη να εγκρίνει, πριν από τη λήξη της εξάμηνης ιρλανδικής Προεδρίας, ένα ψήφισμα για το σχέδιο Συντάγματος. Θα επαναλάμβανα, ωστόσο, ότι δεν ξεπεράσαμε ακόμα όλα τα εμπόδια, και θεωρώ απολύτως απαραίτητο όλοι όσοι εργάστηκαν προς την κατεύθυνση της Ευρωπαϊκής εισαγγελικής αρχής να συνεχίσουν να επαγρυπνούν, ώστε η υπηρεσία αυτή να μην πέσει θύμα κάποιου συμβιβασμού. Μέχρι τη Διακυβερνητική Διάσκεψη, η οποία θα διεξαχθεί τον Ιούνιο, πρέπει να είμαστε πολύ προσεκτικοί ως προς αυτό. 
<SPEAKER ID="76" LANGUAGE="" NAME="Stauner (PPE-DE )." AFFILIATION="(">
<P>
   – Ευχαριστώ, κύριε Πρόεδρε· το 2002, χάθηκαν 1,8 δισεκατομμύρια ευρώ από απάτες και παρατυπίες, ποσό που ισοδυναμεί, κατά προσέγγιση, με αύξηση ύψους 36% τον προηγούμενο χρόνο, ενώ οι μεγαλύτερες αυξήσεις αφορούν τους τομείς των ιδίων πόρων και της διαρθρωτικής πολιτικής. Αυτό είναι ίσως ενδιαφέρον, αλλά όχι καινούργιο.
<P>
Είναι μια θλιβερή ιστορία, κυρία Επίτροπε, και δεν μπορείτε να της δώσετε θετική ώθηση. Θα μπορούσαμε να πούμε ότι η απάτη συνεχίζει απτόητη. Μια αύξηση της τάξης του 36% είναι ίσως θεμιτή σε άλλους τομείς, αλλά στον τομέα της καταπολέμησης της απάτης είναι απλώς καταστροφική. Στην πραγματικότητα, αποκαλύπτει ότι δεν έχετε το παραμικρό να επιδείξετε στα τεσσεράμισι χρόνια που υπηρετήσατε ως Επίτροπος. Ας θυμηθούμε πώς η Επιτροπή Prodi ανέλαβε το φθινόπωρο του 1999 με την μεγαλειώδη δέσμευση, και απαίτηση, για μηδενική ανοχή στην απάτη και τις παρατυπίες. Τα πάντα θα άλλαζαν μετά την κατάρρευση της Επιτροπής Santer – και τι συνέβη; Θα μπορούσε κανείς να πει ότι το ένα σκάνδαλο διαδέχθηκε το άλλο. Επιτρέψτε μου να σας θυμίσω πώς εκτοπίσατε την αρχιλογίστρια, όταν δήλωσε ότι η μεταρρύθμιση δεν προχωρούσε τόσο ομαλά όσο είχατε πει στον κόσμο ότι προχωρούσε. Αλλάξατε τον δημοσιονομικό κανονισμό, χωρίς όμως, κατά την άποψή μου, να τον καταστήσετε πιο διαφανή ή σαφή· αντιθέτως, τον αλλάξατε μέσα από ένα χάος κανονισμών από τους οποίους κανείς, τελικά, δεν μπορεί να βρει άκρη. Μάλιστα, το καίριο σφάλμα σας ήταν, κατά την άποψή μου, ότι καταργήσατε την ανεξάρτητη θέση του Οικονομικού Ελεγκτή, αντικαθιστώντας τη με μια υπηρεσία εσωτερικού ελέγχου, η οποία ούτε ανεξάρτητη είναι ούτε πολύ ελκυστική –από ό,τι φαίνεται– δεδομένου ότι, τον Απρίλιο, θα χάσετε τον διευθυντή της, ο οποίος ετοιμάζει επίσης την απόδρασή του. Ήλθε στο φως ένα λογιστικό σύστημα, το οποίο πολύ σωστά περιγράφεται στον τύπο ως “γεμάτο τρύπες σαν ελβετικό τυρί” και “ανοιχτό σαν χρηματοκιβώτιο τράπεζας”.
<P>
Τέλος, έχουμε την υπόθεση της Eurostat, με τους μυστικούς λογαριασμούς και τις ζημίες της, που έχει διαπιστωθεί ότι ανέρχονται συνολικά σε τουλάχιστον 8 εκατομμύρια ευρώ. Δεν το λέω με την έννοια του επαίνου, κυρία Επίτροπε, όταν αποκαλώ το αποτέλεσμα φανταστικό · μόνο ένας κυνικός άνθρωπος θα μπορούσε να σας συγχαρεί για κάτι τέτοιο. Όμως, όπως πάντα, εσείς δεν γνωρίζετε να έχει γίνει κάποιο αδίκημα. Όλοι οι υπεύθυνοι Επίτροποι απλώς υπεκφεύγουν και κρύβονται μέσα στο χάος των κανονισμών που οι ίδιοι δημιούργησαν. Προφανώς δεν σας ενδιαφέρει ότι όλα αυτά δεν εμπνέουν εμπιστοσύνη στους ευρωπαίους πολίτες · φαίνεται ότι η κυρίαρχη τάση είναι ακόμη ότι μπορούμε να είμαστε πιο ελεύθεροι και άνετοι με τα χρήματα της Ευρώπης παρά με τα χρήματα των κρατών μελών.
<SPEAKER ID="77" LANGUAGE="PT" NAME="Casaca (PSE )." AFFILIATION="">
<P>
    Κύριε Πρόεδρε, κυρία Επίτροπε, κύριε Bösch, η παρούσα έκθεση δίνει τη δέουσα έμφαση στο σκάνδαλο σχετικά με τις επιστροφές κατά την εξαγωγή ζώντων βοοειδών στον Λίβανο το 2002. Πρέπει να τονίσουμε ότι το εν λόγω σκάνδαλο είναι το πιο πρόσφατο σε μια μακρά σειρά σκανδάλων. Κυρία Επίτροπε, αναφερθήκατε εδώ στις εκθέσεις που παρουσίασε ο συνάδελφός σας, κ. Fischler, επ’ αυτού του θέματος. Θα σας παρακαλούσα ενδεχομένως να ανατρέξετε στον τύπο του 2001 για να δείτε, λεπτομερέστατα, το σύνολο του σκανδάλου των επιστροφών κατά την εξαγωγή για την Ιορδανία –που έχει επίσης σημειωθεί και σε σχέση με άλλες χώρες– με μόνο στόχο την παραβίαση των κυρώσεων των Ηνωμένων Εθνών για το Ιράκ. Αυτό παρατηρείται επί σειρά ετών, και αφορά πληθώρα χωρών, και εάν η Επιτροπή δεν κατάλαβε τι συνέβαινε, πιστεύω ειλικρινά ότι αυτό οφείλεται στο γεγονός ότι δεν ήθελε να καταλάβει. Εξάλλου, λεπτομερείς εκθέσεις έκαναν την εμφάνισή τους ακόμα και στον τύπο.
<P>
Αυτό που θέλω να πω, ωστόσο, είναι ότι δεν αντιμετωπίζουμε απλώς το σκάνδαλο της παραβίασης του εμπορικού αποκλεισμού στο Ιράκ με τους πόρους της ΕΕ. Πρόκειται για ένα εκ των πολλών σκανδάλων, όπως για παράδειγμα το σκάνδαλο του ομίλου που σχηματίστηκε από την οργάνωση Camorra στη Νεάπολη –που αφορά μεγάλες εταιρείες γαλακτοκομικών προϊόντων από τη Γαλλία, το Βέλγιο και τη Γερμανία– για τη νοθεία του βουτύρου με βόειο λίπος και έλαια. Το συγκεκριμένο σκάνδαλο χρηματοδοτήθηκε ευρέως από τον κοινοτικό προϋπολογισμό με επιστροφές εξαγωγής και διάθεσης.
<P>
Το πρόβλημα είναι ότι ο Επίτροπος Fischler, του οποίου το όνομα δεν αναφέρθηκε εδώ –παρόλο που θα έπρεπε να ήταν το πρώτο στο οποίο θα αναφερόμασταν υπό αυτές τις συνθήκες– δεν μπορεί να αγνοεί το μέγεθος αυτών των διαδοχικών σκανδάλων που αφορούν τον γεωργικό προϋπολογισμό Δεν έχουμε λάβει ακόμα καμία διευκρίνιση σχετικά με το χρηματικό ποσό το οποίο έχει δαπανήσει ο κοινοτικός προϋπολογισμός για τη διάθεση βουτύρου που έχει νοθεύσει ο όμιλος της Camorra μεταξύ του 1995 και του 2000. Υπήρξε παρόμοια σιωπή όσον αφορά το χρηματικό ποσό που ανακτήθηκε. Ακόμα δεν γνωρίζουμε ποιες εταιρείες είχαν εμπλακεί και γιατί η Επιτροπή δεν επέβαλε καμία κύρωση εναντίον τους, ούτε καν κυρώσεις σχετικά με τη λειτουργία των μηχανισμών ποσοστώσεων για το γάλα. Πρέπει να ανακαλύψουμε για ποιον λόγο η Επιτροπή κάνει τόσες παραχωρήσεις στις μεγάλες γεωργικές εταιρείες και εταιρείες τροφίμων και επιτρέπει την ασυδοσία τους, ενώ επιβάλει αυστηρές ποινές στους κτηνοτρόφους ή γαλακτοπαραγωγούς μικρής κλίμακας ακόμα και για το πιο ασήμαντο διοικητικό παράπτωμα. Αυτά είναι τα σημαντικά ερωτήματα που περιμένουν απάντηση. 
<SPEAKER ID="78" LANGUAGE="FI" NAME="Virrankoski (ELDR )." AFFILIATION="">
<P>
    Κύριε Πρόεδρε, καταρχάς θα ήθελα να ευχαριστήσω τον εισηγητή για την καλή του έκθεση. Η Ευρωπαϊκή Υπηρεσία Καταπολέμησης της Απάτης (OLAF) ιδρύθηκε στη θέση της Μονάδας συντονισμού για την καταπολέμηση της απάτης (UCLAF) μετά από τεράστια πίεση του Κοινοβουλίου. Ακόμη και σήμερα, η αποστολή της υπηρεσίας δεν έχει απολύτως διευκρινιστεί. Παράλληλα όμως, πρέπει να μεριμνήσουμε, ώστε η ΕΕ να μην μετατραπεί σε μια Κοινότητα που να θυμίζει κράτος-αστυνόμο. Στην παρούσα φάση, η Ομάδα μας θεωρεί υπερβολικό και άρα δεν στηρίζει το σημείο 39, το οποίο αποτυπώνει τη μελλοντική θέση του OLAF. Επιθυμία μας είναι να αφήσουμε ακόμη ανοικτές κάποιες δυνατότητες, και προς τούτο εκπονήσαμε την τροπολογία αριθ. 8, η οποία εφιστά την προσοχή στην αρμοδιότητα της Επιτροπής Εποπτείας του OLAF ως προς τη διακριτική ευχέρεια του Διευθυντή· στην έδρα της Γραμματείας, και στα δικαιώματα των ατόμων, τις ενέργειες των οποίων ερευνά ο OLAF. Θα ήταν ιδιαίτερα ανησυχητικό, εάν ο OLAF εξέταζε ανυπόστατες κατηγορίες.
<P>
Τα σημεία 1 και 2 αναφέρουν εμμέσως ότι η κακή διοίκηση και η απάτη οφείλονται στη συγκέντρωση της αρμοδιότητας τόσο του προϋπολογισμού όσο και της εκτέλεσής του στο ίδιο μέλος της Επιτροπής. Εμείς δεν μπορούμε να αποδεχθούμε το υπεραπλουστευμένο αυτό συμπέρασμα. Παράλληλα όμως, δεν επιθυμούμε να υποβιβάσουμε την αποφασιστικότητα και την αυστηρότητα με την οποία η Επιτροπή πραγματοποίησε τις διοικητικές μεταρρυθμίσεις. 
<SPEAKER ID="79" LANGUAGE="SV" NAME="Sjöstedt (GUE/NGL )." AFFILIATION="">
<P>
    Κύριε Πρόεδρε, όπως ο εισηγητής, θα ήθελα και εγώ να αναφερθώ στην εισβολή που έγινε πρόσφατα στην οικία ενός γερμανού δημοσιογράφου από την αστυνομία του Βελγίου κατόπιν εντολής της Ευρωπαϊκής Υπηρεσίας Καταπολέμησης της Απάτης (OLAF). Η παραβίαση από την OLAF της οικίας ενός δημοσιογράφου και η κατάσχεση υπολογιστών, σημειώσεων, καταλόγων με διευθύνσεις και κινητών τηλεφώνων αποτελεί πολύ σοβαρή καταπάτηση της ελευθερίας του τύπου. Στην ουσία, έπειτα από την εισβολή, η αστυνομία του Βελγίου δεν απάγγειλε καμία συγκεκριμένη κατηγορία. Ως εκ τούτου, ελπίζω ειλικρινά να έχει η OLAF μια πολύ καλή εξήγηση για τον λόγο που έγινε η συγκεκριμένη κίνηση. Πραγματικά, απαιτείται εξήγηση. Ακόμη, δεν πιστεύω ότι ο διευθυντής της OLAF μπορεί να παραμείνει στη θέση του.
<P>
Η OLAF έχει δεχτεί έντονη κριτική ως απόρροια του σκανδάλου της Eurostat. Νομίζω ότι η κριτική αυτή ήταν, κατά βάση, δικαιολογημένη. Ο διευθυντής της OLAF επέλεξε να μην ενημερώσει εγκαίρως την Επιτροπή. Προφανώς, πρέπει να συντελεστούν θεμελιώδεις μεταρρυθμίσεις στον τρόπο με τον οποίο διαχέονται οι πληροφορίες, κάτι το οποίο εν μέρει προτείνεται και τώρα.
<P>
Η έκθεση του εισηγητή είναι λεπτομερέστατη και αρκετά απαισιόδοξη. Πρόκειται για ένα είδος ισολογισμού έπειτα από έργο πέντε ετών, από τότε που η Επιτροπή Σαντέρ αναγκάστηκε να παραιτηθεί. Το προφανές είναι ότι τα προβλήματα που σχετίζονται με την απάτη και τις παρατυπίες δεν έχουν εξαλειφθεί. Πέρυσι μάλιστα τα προβλήματα αυξήθηκαν. Είναι επίσης προφανές ότι οι υποσχέσεις που είχαν δοθεί παλαιότερα για την απαίτηση πολιτικής λογοδοσίας δεν εκπληρώθηκαν – πρωτίστως δε σε ό,τι αφορά το σκάνδαλο της Eurostat.
<SPEAKER ID="80" LANGUAGE="EN" NAME="McKenna (Verts/ALE )." AFFILIATION="">
<P>
Υπάρχει ένας τεράστιος προϋπολογισμός εδώ, ο οποίος είναι ορθάνοιχτος στις καταχρήσεις. Εξετάζοντας αυτήν την πρόσφατη υπόθεση, θεωρώ ότι πρέπει να διερευνηθεί πλήρως από την OLAF.Ανεξάρτητα από το εάν συμφωνούμε ή όχι με τις επιστροφές κατά την εξαγωγή –και εγώ προσωπικά είναι σαφέστατο ότι δεν συμφωνώ– απαιτείται η διεξαγωγή πλήρους έρευνας μετά τις πρόσφατες εκθέσεις σχετικά με τη μεταφορά ζώων στον Λίβανο. Ποιος ήταν ο τελικός προορισμός τους;
<SPEAKER ID="81" LANGUAGE="" NAME="" AFFILIATION="Αντιπροέδρου">
<SPEAKER ID="82" LANGUAGE="NL" NAME="Van Dam (EDD )." AFFILIATION="">
<P>
    Κύριε Πρόεδρε, η χρηστή δημοσιονομική διαχείριση είναι υψίστης σημασίας, για να υπάρξει εμπιστοσύνη στην Ευρωπαϊκή Ένωση. Από την ετήσια έκθεση του 2002 προκύπτει ότι ο αριθμός των περιπτώσεων απάτης που έχουν αναφερθεί έχει αυξηθεί κατακόρυφα. Παρόλο το καθαυτό γεγονός δεν είναι θετικό, η αύξηση αυτή σημαίνει ότι εφιστάται μεγαλύτερη προσοχή στην καταπολέμηση της απάτης και των παρατυπιών. Η μεγαλύτερη προσοχή είναι καλοδεχούμενη, ωστόσο πρέπει να μεταφράζεται τόσο σε κυρώσεις όσο και σε προληπτική δράση.
<P>
Η Ομάδα μας εκφράζει την ανησυχία ότι οι τροπολογίες κατατέθηκαν, προκειμένου να διαγραφούν οι παράγραφοι 1 και 2 από το ψήφισμα. Μήπως το Κοινοβούλιο θεσπίστηκε για να έχει υπό την προστασία του την Επιτροπή, ανεξάρτητα εάν εκείνη κάνει λάθη ή δεν εκπληρώνει τις υποχρεώσεις της; Μια τέτοιου είδους έλλειψη κριτικής στάσης προκαλεί δικαιολογημένη δυσπιστία στους ψηφοφόρους, διότι το Κοινοβούλιο έχει πρωτίστως εποπτικό ρόλο, τον οποίο πρέπει να εκτελεί πολύ προσεκτικά, καταπολεμώντας με συνέπεια τις παρατυπίες και την απάτη, ακόμα και στο ίδιο το Κοινοβούλιο. Αυτό είναι το πρώτο μέτρο που απαιτείται, προκειμένου να αυξηθεί η διαρθρωτικά χαμηλή προσέλευση των ψηφοφόρων στις ευρωπαϊκές εκλογές.
<SPEAKER ID="83" LANGUAGE="EN" NAME="Titford (EDD )." AFFILIATION="">
<P>
    Κύριε Πρόεδρε, είναι εξαιρετικά σπάνιο να συμφωνώ με μεγάλο μέρος μιας έκθεσης που συντάχθηκε για το Ευρωπαϊκό Κοινοβούλιο. Ωστόσο, η έκθεση Bösch περιέχει ένα πραγματικό απάνθισμα των αποτυχιών της Επιτροπής είτε να δημιουργήσει ένα λογιστικό σύστημα το οποίο να προσεγγίζει έστω την επάρκεια είτε να αντιμετωπίσει την απάτη που είναι σύμφυτη με οτιδήποτε κάνει η ΕΕ. Ο εισηγητής αναφέρει το κολοσσιαίο ποσό των 2,12 δισ. ευρώ –ή, σε πραγματικά χρήματα, περίπου 1,5 δισ. λίρες Αγγλίας– ως το συνολικό ύψος της απάτης που έχει καταγραφεί στην ετήσια έκθεση της Επιτροπής για το 2002. Από εκπαιδευτικά σεμινάρια για ανώτατους δημοσίους υπαλλήλους που δεν έγιναν ποτέ έως τη μαζική απάτη της ΚΓΠ, όλη αυτή η καταγραφή των αποτυχιών, που μας ανοίγει τα μάτια, βρίσκεται εκεί για να τη δούμε όλοι μας.
<P>
Η έκθεση αναφέρει το απίστευτο στοιχείο ότι στο 50% των περιπτώσεων γεωργικής απάτης ήταν αδύνατο να προσδιοριστούν τα προϊόντα που αφορούσε. Υπό αυτές τις συνθήκες, συμμερίζομαι επίσης την ανησυχία της έκθεσης σχετικά με τις ελλείψεις των εργασιών της Ευρωπαϊκής Υπηρεσίας Καταπολέμησης της Απάτης.
<P>
Ωστόσο, η έκθεση Bösch παρέχει έναν κατάλογο καταφανέστατων ενεργειών που θα μπορούσαν, και θα έπρεπε, να είχαν γίνει πριν από πολλά χρόνια, για να επιδιορθώσουμε κάπως αυτό το καράβι που παίρνει νερά. Είναι ολοφάνερο ότι ένα καράβι που παίρνει νερά θα συνεχίσει να παίρνει και, πράγματι, στο τέλος θα βυθιστεί, εάν δεχτεί και άλλους επιβάτες. Καθώς οι υπό ένταξη χώρεςπροσχωρούν στην ΕΕ την 1η Μαΐου, σας επισημαίνω ότι τα οικονομικά της ΕΕ είναι σε πολύ χαοτική κατάσταση και ότι η ένταξη δέκα νέων χωρών θα επιδεινώσει απλώς αυτό το χάος, ενώ μπορεί να αποτελέσει την αιτία της καταβύθισης του πλοίου.
<SPEAKER ID="84" LANGUAGE="" NAME="Schreyer," AFFILIATION="Επιτροπή">
<P>
   . – Κύριε Πρόεδρε, θα ήθελα να ξεκινήσω με μια παρατήρηση που πιστεύω ότι θα ωφελήσει τον κ. Titford· δεν πρόκειται για ένα έργο του προγράμματος Tempus Phase, αλλά για ένα έργο του προγράμματος Tempus. Ο συνάδελφος Επίτροπος υπεύθυνος για τη διεύρυνση μου ζήτησε να κάνω αυτή τη διευκρίνιση.
<P>
Θα ήθελα να απαντήσω στα θέματα που έθεσε η κυρία Stauner και τις δηλώσεις που έκανε, για τον ισχυρισμό ότι το 2002 χάθηκαν 1,8 δισεκατομμύρια ευρώ. Κανείς δεν μπορεί να καταλήξει σε αυτό το συμπέρασμα απλώς και μόνο με βάση τα στοιχεία της έκθεσης για την εφαρμογή του άρθρου 280· τα κράτη μέλη είναι υποχρεωμένα να αναφέρουν οποιαδήποτε παρατυπία αφορά τα Διαρθρωτικά Ταμεία, τα Γεωργικά Ταμεία, ή τους ιδίους πόρους. Παρατυπία σημαίνει παραβίαση των ευρωπαϊκών κανονισμών. Τέτοιες παρατυπίες μπορεί να είναι οικονομικής φύσεως, αλλά μπορεί να είναι, για παράδειγμα, και παραβιάσεις κάποιου περιβαλλοντικού κανονισμού, περίπτωση στην οποία δεν υφίσταται καμία οικονομική ζημία. Δεδομένου ότι οι εκθέσεις αυτές πρέπει να αφορούν το έργο στην ολότητά του, είναι αδύνατον να συμπεράνει κανείς ότι όλο το έργο είναι κατά κάποιον τρόπο ταυτόσημο με την απάτη Εάν, όμως, έχει συμβεί οικονομική παρατυπία, τα χρήματα πρέπει να ανακτηθούν και είναι τα ίδια τα κράτη μέλη που πρέπει να τα προσκομίσουν. Συνεπώς, αν μη τι άλλο, τα κονδύλια που ανακτώνται πρέπει να αφαιρεθούν από τα ποσά στα οποία αναφερθήκατε, κυρία Stauner.
<P>
Πλανάσθε, βεβαίως, εάν πιστεύετε ότι μπορείτε να έχετε προϋπολογισμό ο οποίος να αποτελείται από επιδοτήσεις χωρίς κανενός είδους απάτη· ο κίνδυνος της απάτης ενυπάρχει σε αυτόν. Αυτό καθιστά τους αυστηρούς και καθολικούς ελέγχους ακόμη πιο απαραίτητους και σε ορισμένους τομείς πρέπει να τους διεξάγουν τα κράτη μέλη. Είναι φυσικά εκνευριστικό να φθάνουν οι εκθέσεις καθυστερημένες ή ελλιπείς. Έχετε δίκιο όταν λέτε, κ. Bösch, ότι εάν υπάρχει κάπου μία χώρα που δεν έχει να αναφέρει τίποτα, δεν σημαίνει ότι όλα γίνονται σωστά σε αυτή, αλλά μάλλον ότι δεν διενεργούνται έλεγχοι. Ακόμη και στα κράτη μέλη που υπερηφανεύονται για την αποτελεσματική τους παρακολούθηση, ανακαλύπτουμε πολλές φορές ότι αυτό δεν ισχύει.
<P>
Κοιτάξτε λίγο την έκθεση του Ελεγκτικού Συνεδρίου για το έτος 2002. Δείχνει, δυστυχώς, ότι στη χώρα από την οποία προερχόμαστε εσείς και εγώ, τη χώρα που και οι δύο γνωρίζουμε καλύτερα, οργανισμοί πληρωμής –συμπεριλαμβανομένου ενός στη Βαυαρία, την δική σας περιοχή– έχουν το μεγαλύτερο περιθώριο λάθους. Για τον λόγο αυτόν, οι απανταχού υπηρεσίες οφείλουν να διεξάγουν ελέγχους, και στην περίπτωση που ανακαλύψουν κάτι, οφείλουν να προβαίνουν στις κατάλληλες ενέργειες – στις οποίες μπορεί να περιλαμβάνεται και η ανάκτηση χρημάτων. Στην περίπτωση αυτή, πρέπει να είμαστε συνεπείς. Και τα χρήματα πρέπει να εισπράττονται. Πρέπει να πω στην κυρία Stauner ότι “μηδενική ανοχή” δεν σημαίνει ότι σταματάμε τη διεξαγωγή ελέγχων, αλλά ότι, εάν ανακαλύψουμε κάτι, τότε συνάγουμε τα ανάλογα συμπεράσματα.
<P>
Απαντώντας συνοπτικά σε όσα ανέφερε ο κ. van Dam, θα ήθελα να επισημάνω ότι η ΓΔ Προϋπολογισμού δεν έχει την ευθύνη του οικονομικού ελέγχου. Θα το επαναλάβω. Ο οικονομικός έλεγχος είναι πλέον αποκεντρωμένος, και η θέση του είναι ίδια σε όλες τις χώρες από τις οποίες προέρχεστε, δηλαδή το υπουργείο που αναλαμβάνει την ευθύνη ενός προγράμματος φέρει και την ευθύνη της παρακολούθησής του και της σωστής εκτέλεσής του· έτσι, δεν μπορεί να κρυφτεί πίσω από μια άλλη Γενική Διεύθυνση. Αυτό ήταν το λάθος μας στο παρελθόν. Η υπηρεσία εσωτερικού ελέγχου είναι ανεξάρτητη, κάτι το οποίο πιστεύω ότι απεδείχθη μάλιστα, όταν την ευθύνη λειτουργίας της είχε αναλάβει ο κ. Muis.
<P>
Σημείωσα τα επικριτικά σας σχόλια στον τομέα αυτό και θα τα διαβιβάσω στον συνάδελφο, Επίτροπο Fischler. Θα του ζητήσω να σας παρέχει όποια περαιτέρω πληροφορία θελήσετε. Σε κάθε περίπτωση, θα του επισημάνω τον επικριτικό τόνο που υιοθέτησε το Σώμα σας στο θέμα. 
<SPEAKER ID="85" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί αύριο, στις 12.00 
<SPEAKER ID="86" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (Α5-0160/2004), εξ ονόματος της Επιτροπής Δικαιωμάτων των Γυναικών και Ίσων Ευκαιριών, σχετικά με την προαγωγή της ισότητας των φύλων στη συνεργασία για την ανάπτυξη. (Εισηγήτρια: η κ. Zrihen). 
<SPEAKER ID="87" LANGUAGE="FR" NAME="Zrihen (PSE )," AFFILIATION="εισηγήτρια">
<P>
    Κύριε Πρόεδρε, Επίτροπε Schreyer, κυρίες και κύριοι, βρισκόμαστε εδώ λοιπόν σε δεύτερη ανάγνωση μιας έκθεσης η οποία δεν εγείρει κανένα πρόβλημα. Ωστόσο, επιθυμώ να υπογραμμίσω ορισμένα σημεία τα οποία θεωρώ ουσιώδη στην έκθεση αυτή και να προβώ ακόμη μια φορά σε ορισμένες διαπιστώσεις.
<SPEAKER ID="88" LANGUAGE="" NAME="Schreyer," AFFILIATION="Επιτροπή.">
<P>
    – Κύριε Πρόεδρε, κυρίες και κύριοι, μιλώντας εξ ονόματος του συναδέλφου Επιτρόπου, του κ. Nielson, θα ήθελα να ξεκινήσω ευχαριστώντας την εισηγήτρια, κ. Zrihen, για την εξαιρετική και εποικοδομητική συνεργασία καθ’ όλη τη διάρκεια της διαδικασίας συναπόφασης και, κυρίως, μετά την ψηφοφορία σε πρώτη ανάγνωση τον προηγούμενο Δεκέμβριο.
<P>
Η Επιτροπή επικροτεί ιδιαίτερα τη σύστασή σας να εγκριθεί η κοινή θέση του Συμβουλίου, όπως επίσης και κονδύλια του προϋπολογισμού συνολικού ύψους 9 εκατομμυρίων ευρώ για την προαγωγή της ισότητας των φύλων στο πλαίσιο της αναπτυξιακής συνεργασίας. Το αίτημα του Κοινοβουλίου για επιπλέον κονδύλια από τον προϋπολογισμό υπήρξε το μόνο σημείο στο οποίο δεν μπόρεσαν να καταλήξουν σε συμφωνία τα τρία θεσμικά όργανα τον Δεκέμβριο. Κατά τα λοιπά, ήμασταν ή είμαστε της ίδιας άποψης, όπως είναι προφανές από το γεγονός ότι το Συμβούλιο και η Επιτροπή αποδέχθηκαν τις 20 από τις 21 τροπολογίες που πρότεινε το Κοινοβούλιο. Μόλις εγκριθεί ο νέος κανονισμός, θα καταβάλουμε κάθε προσπάθεια για την αναβάθμιση της λειτουργίας του ως καταλύτη και την ανάδειξη του στρατηγικού του ρόλου. Όλα τα αναπτυξιακά μέτρα που χρηματοδοτεί η Κοινότητα θα πρέπει να συμβάλουν στην οριζόντια προαγωγή της ισότητας των φύλων. Η ενσωμάτωση της διάστασης του φύλου σε όλες τις κοινοτικές πολιτικές είναι καίριας σημασίας σε αυτούς τους τομείς,.
<SPEAKER ID="89" LANGUAGE="DA" NAME="Dybkjær (ELDR )." AFFILIATION="">
<P>
    Κύριε Πρόεδρε, θα ήθελα να ξεκινήσω συγχαίροντας τόσο την εισηγήτρια της Επιτροπής Δικαιωμάτων των Γυναικών και Ίσων Ευκαιριών όσο και τον εισηγητή της Επιτροπής Ανάπτυξης και Συνεργασίας για το έργο που επιτέλεσαν επ’ αυτής της έκθεσης. Πιστεύω ότι οι 20 ή 21 τροπολογίες που κατατέθηκαν σε πρώτη ανάγνωση δείχνουν πολύ καλά τη συνεργασία που επετεύχθη μεταξύ των δύο αυτών επιτροπών. Η μία ενέπνευσε την άλλη.
<P>
Χαιρετίζουμε το γεγονός ότι η Επιτροπή υιοθέτησε 20 από τις 21 προτάσεις. Φυσικά με στενοχωρεί το γεγονός ότι δεν κατορθώσαμε να αυξήσουμε τον προϋπολογισμό από τα 9 εκατ. ευρώ στα 11 εκατ. ευρώ, αλλά, όπως και άλλοι εισηγητές, δέχτηκα ότι, εάν θέλαμε καταλήξουμε σε αποτέλεσμα, έπρεπε να δεχτούμε το ποσό των 9 εκατ. ευρώ ως πίστωση για τα επόμενα τρία έτη. Ήταν η μόνη ευκαιρία που είχαμε για να θέσουμε τέλος στο θέμα και να δρομολογήσουμε κάποιες δράσεις. Αυτό για εμένα, όπως και για άλλους, είχε μεγαλύτερη σημασία από την αύξηση του προϋπολογισμού – εν μέρει διότι τα προηγούμενα κονδύλια δεν είχαν χρησιμοποιηθεί.
<P>
Τούτου λεχθέντος, πιστεύω ότι, υπό μια έννοια, το ποσό των 9 εκατ. ευρώ είναι πολύ μικρό όταν αναλογιστούμε τι έχουμε να αντιμετωπίσουμε. Συχνά λέμε ότι η ΕΕ είναι μια οικονομική υπερδύναμη, κάτι που πράγματι ισχύει, αλλά μπορούμε ανεπιφύλακτα να πούμε ότι στον τομέα της ανάπτυξης βρισκόμαστε σε προϊστορική κατάσταση. Γενικά, η ΕΕ είναι σαφώς ο μεγαλύτερος πάροχος βοήθειας, και ως εκ τούτου είναι φυσικά σημαντικό να συζητήσουμε για τις βασικές αρχές επί των οποίων στηρίζεται η αναπτυξιακή δράση. Η ισότητα των φύλων είναι ένας από τους τομείς που συνδέονται με το θέμα αυτό, και μάλιστα είναι ένας πολύ σημαντικός τομέας.
<SPEAKER ID="90" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί αύριο, στις 12.00 
<SPEAKER ID="91" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (Α5-0196/2004), εξ ονόματος της Επιτροπής Απασχόλησης και Κοινωνικών Υποθέσεων, σχετικά με τις ελάχιστες προδιαγραφές υγείας και ασφάλειας όσον αφορά στην έκθεση των εργαζομένων σε κινδύνους προερχόμενους από φυσικούς παράγοντες. (Εισηγητής: ο κ. Pérez Álvarez). 
<SPEAKER ID="92" LANGUAGE="ES" NAME="Pérez Álvarez (PPE-DE )," AFFILIATION="εισηγητής.">
<P>
    Κύριε Πρόεδρε, κύριε Επίτροπε καλώς ήλθατε κυρίες και κύριοι, το Ευρωπαϊκό Κοινοβούλιο ενέκρινε το 1994 σε πρώτη ανάγνωση την πρόταση της Επιτροπής σχετικά με τις ελάχιστες προδιαγραφές υγείας και ασφάλειας για την έκθεση των εργαζομένων σε κινδύνους προερχόμενους από φυσικούς παράγοντες.
<P>
Ο διαφορετικός χαρακτήρας των τεσσάρων φυσικών παραγόντων, δηλαδή, ο θόρυβος, οι δονήσεις, η οπτική ακτινοβολία και τα ηλεκτρομαγνητικά πεδία, καθόρισε την καινούρια προσέγγιση που υιοθέτησε το Συμβούλιο το 1999, το οποίο υποστήριξε συγκεκριμένες οδηγίες.
<P>
Η παρούσα πρόταση οδηγίας εντάσσεται στο πλαίσιο των μέτρων για τη βελτίωση του εργασιακού περιβάλλοντος, διότι, σύμφωνα με το άρθρο 31 του Χάρτη των Θεμελιωδών Δικαιωμάτων με τίτλο “Δίκαιες και πρόσφορες συνθήκες εργασίας”, κάθε εργαζόμενος έχει δικαίωμα σε υγιεινές, ασφαλείς και αξιοπρεπείς συνθήκες εργασίας.
<P>
Η οδηγία ασχολείται μόνο με τις βραχυπρόθεσμες και μεσοπρόθεσμες βλάβες της υγείας και όχι με τις αντίστοιχες μακροπρόθεσμες λόγω έλλειψης αδιαμφισβήτητων επιστημονικών στοιχείων. Δεν ασχολείται με κινδύνους που αφορούν την επαφή με ηλεκτροφόρους αγωγούς. Στην περίπτωση αυτή η προστασία περιλαμβάνεται στην οδηγία-πλαίσιο. Το πεδίο εφαρμογής της πρότασης δεν προβλέπει εξαιρέσεις, διότι κάτι τέτοιο θα σήμαινε διάκριση, σύμφωνα με όσα ορίζουν το άρθρο 13 της Συνθήκης ΕΚ και το άρθρο 20 του Χάρτη των Θεμελιωδών Δικαιωμάτων. Επιπλέον, πρόκειται για μια οδηγία για την υγεία και την ασφάλεια, με στόχο την εξάλειψη των κινδύνων εν τη γενέσει τους, μολονότι μία συγκεκριμένη οδηγία όπως για παράδειγμα, η 93/42/ΕΟΚ υποχρεώνει τον κατασκευαστή να πληροί βασικές προϋποθέσεις. Μπορεί να μην γίνεται σωστή χρήση και, επομένως, οι πηγές των κινδύνων μπορεί να είναι πολλές και ποικίλες.
<P>
Για την κατανόηση του περιεχομένου πρόληψης, πρέπει να λάβουμε υπόψη μας δύο στοιχεία. Πρώτον, την οριακή τιμή έκθεσης πάνω από την οποία δεν επιτρέπεται η εργασία. Δεύτερον, την τιμή που οδηγεί αυτομάτως στη λήψη μέτρων, η οποία οδηγεί σε μια πράξη σύμφωνα με τους όρους της πρότασης. Οι συνεισφορές αυτού του Κοινοβουλίου επικεντρώνονται κυρίως στις υποχρεώσεις των εργοδοτών όσον αφορά την εκτίμηση και μέτρηση των ηλεκτρομαγνητικών πεδίων στα οποία εκτίθενται οι εργαζόμενοι, με τη δική τους διαβούλευση και συμμετοχή καθώς επίσης και στην κατάρτιση και την πληροφόρηση. Μια ακόμη συνεισφορά του Κοινοβουλίου είναι ο καθορισμός λεπτομερών απαιτήσεων για τον περιορισμό και την παρακολούθηση αυτής της ενέργειας άρθρο 8 με σκοπό την πρόληψη και την όσο το δυνατόν ταχύτερη διάγνωση τυχόν δυσμενών επιπτώσεων στην υγεία, που οφείλονται στην έκθεση σε ηλεκτρομαγνητικά πεδία.
<P>
Εφόσον το Κοινοβούλιο ψηφίσει υπέρ της παρούσης έκθεσης και το Συμβούλιο δεχθεί τις τροπολογίες του Κοινοβουλίου, η οδηγία θα είναι καρπός ενός είδους κοινωνικού διαλόγου –πολιτικού διαλόγου στην προκειμένη περίπτωση– μέσα από τις κοινές προσπάθειες που κατέβαλαν η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών και η Ομάδα του Κόμματος των Ευρωπαίων Σοσιαλιστών, οι οποίες συνειδητοποίησαν, στο πλαίσιο της Επιτροπής Απασχόλησης και Κοινωνικών Υποθέσεων, ότι με τη συγκεκριμένη οδηγία θα μπορούσαμε να βελτιώσουμε τις συνθήκες εργασίας των ευρωπαίων εργαζομένων. Δεχθήκαμε την αρχική πρόταση του κ. Crowley, της Ομάδας Ένωση για την Ευρώπη των Εθνών. Με την ιδιότητα του εισηγητή, θα ήθελα να τον ευχαριστήσω για τη συνεισφορά του, όπως και όλους τους συναδέλφους μου. Κυρίως, όμως θα ήθελα να ευχαριστήσω τον συντονιστή της Ομάδας του Κόμματος των Ευρωπαίων Σοσιαλιστών στην Επιτροπή Απασχόλησης και Κοινωνικών Υποθέσεων, κ. Stephen Hughes. Χωρίς αυτήν τη συγκεκριμένη συμφωνία, η οδηγία δεν θα ήταν εφικτή. 
<SPEAKER ID="93" LANGUAGE="" NAME="Πρόεδρος. –" AFFILIATION="">
<SPEAKER ID="94" LANGUAGE="" NAME="Δήμας," AFFILIATION="Επιτροπή">
<P>
Η έκθεση την οποία έκανε ο κ. Pérez Álvarez ήταν άψογη και πρέπει να τον συγχαρώ και εκ μέρους της Επιτροπής γιατί, για ένα τόσο δύσκολο τεχνικό θέμα όπως είναι η πρόταση για τους φυσικούς παράγοντες και ειδικότερα για τα ηλεκτρομαγνητικά πεδία, μίλησε τόσο καλά και η εισήγησή του ήταν πραγματικά εξαιρετική. Η δυσκολία αυτού του θέματος εντείνεται από το γεγονός ότι η τροποποιημένη πρόταση έχει υποβληθεί στο Συμβούλιο ήδη από το 1994, αλλά μόνο το 2002 εγκρίθηκε το πρώτο μέρος της πρότασης για τους κραδασμούς, ενώ το 2003 εγκρίθηκε το δεύτερο μέρος για το θόρυβο. Τώρα έχουμε το τρίτο μέρος για τα ηλεκτρομαγνητικά πεδία σε επίπεδο δεύτερης ανάγνωσης.
<P>
Θα ήθελα να συγχαρώ τα μέλη του Κοινοβουλίου για την ποιότητα των τροπολογιών τους με τις οποίες εκφράζουν την ανησυχία και το ενδιαφέρον του Κοινοβουλίου όσον αφορά τους κινδύνους και τα αποτελέσματα της έκθεσης των εργαζομένων σε ηλεκτρομαγνητικά πεδία. Πρέπει να σημειωθεί ότι η Επιτροπή, καθ’ όλη τη διάρκεια της πολύ τεχνικής και δύσκολης νομοθετικής διαδικασίας, κατέβαλε έντονες και μερικές φορές επίμονες προσπάθειες για να διατηρήσει στο κείμενο ένα υψηλό επίπεδο προστασίας, εξασφαλίζοντας ταυτόχρονα τη δυνατότητα για την επίτευξη τελικής συμβιβαστικής λύσης. Σημειώνεται ότι, προκειμένου να επιτευχθεί ένας σφαιρικός συμβιβασμός, η Επιτροπή αποδέχθηκε την κοινή θέση του Συμβουλίου, αν και είχε επιφυλάξεις σχετικά με την αποδυνάμωση των διατάξεων που αφορούν την επίβλεψη της υγείας. Με ιδιαίτερη χαρά διαπιστώνω ότι μια από τις τροπολογίες σας, η υπ’ αριθ. 3, επανορθώνει αυτήν την αδυναμία της κοινής θέσης και εισάγει εκ νέου τον προληπτικό χαρακτήρα της επίβλεψης της υγείας. Σχετικά με τις τροπολογίες σας, η Επιτροπή μπορεί να τις αποδεχθεί αυτούσιες, αφού βελτιώνουν την ποιότητα του κειμένου ή και διασαφηνίζουν το νόημά του.
<P>
Συγκεκριμένα: η τροπολογία αριθ. 1 διασαφηνίζει τη διαδικασία αξιολόγησης των επιπέδων έκθεσης, όπως προβλέπεται στην οδηγία πλαίσιο 89/391. Η τροπολογία αριθ. 2 βελτιώνει την ποιότητα του κειμένου, καθώς το περιεχόμενο των πληροφοριών που πρέπει να παρέχονται στους εργαζόμενους συμπληρώνεται ακόμη περισσότερο. Η τροπολογία αριθ. 3 ενισχύει την επίβλεψη της υγείας, σε πλήρη αρμονία με τις επιφυλάξεις της Επιτροπής για την κοινή θέση. Η τροπολογία αριθ. 4 εισάγει μια τυποποιημένη διάταξη σχετικά με τις κυρώσεις, η τροπολογία αριθ. 5 ορίζει την περιοδικότητα κατάρτισης της έκθεσης της Επιτροπής, η οποία συμφωνεί με τις άλλες οδηγίες περί υγείας και ασφάλειας.
<SPEAKER ID="95" LANGUAGE="SV" NAME="Andersson (PSE )." AFFILIATION="">
<P>
    Κύριε Πρόεδρε, θέλω να δηλώσω στον Επίτροπο ότι ανυπομονώ να τον συναντήσω αύριο, προκειμένου να ανταλλάξουμε εμπειρίες και απόψεις σχετικά με την κοινωνική ατζέντα. Στο σημείο αυτό, θα ήθελα να απευθυνθώ στον εισηγητή, κ. Pérez Álvarez. Παρατηρώ ότι ο κ. Hughes δεν είναι σήμερα εδώ. Αυτό οφείλεται στο γεγονός ότι συχνά είναι δύσκολο να έρθει κανείς στο Στρασβούργο, επειδή δεν υπάρχει επάρκεια αεροπορικών συνδέσεων. Ο κ. Hughes έχει προς το παρόν ακινητοποιηθεί σε κάποιο σημείο του ταξιδίου του προς το Στρασβούργο. Εξ ονόματος της Ομάδας του Κόμματος των Ευρωπαίων Σοσιαλιστών και του κ. Hughes, θα ήθελα να ευχαριστήσω τον κ. Pérez Álvarez για την ιδιαίτερα εποικοδομητική συνεργασία του. Το γεγονός ότι καταλήξαμε σε αυτό το αποτέλεσμα οφείλεται κατά πολύ στην καλή συνεργασία μεταξύ της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών και της Ομάδας του Κόμματος των Ευρωπαίων Σοσιαλιστών. Οι κκ. Pérez Álvarez και Hughes διαδραμάτισαν πρωταρχικό ρόλο σε αυτήν τη συνεργασία.
<SPEAKER ID="96" LANGUAGE="" NAME="" AFFILIATION="Αντιπροέδρου">
<SPEAKER ID="97" LANGUAGE="EN" NAME="Crowley (UEN )." AFFILIATION="">
<SPEAKER ID="98" LANGUAGE="DA" NAME="Thorning-Schmidt (PSE )." AFFILIATION="">
<P>
Τούτου λεχθέντος, θέλω να πω πόσο πολύ έχω απογοητευτεί που η οδηγία δεν αναφέρει καθόλου τις μακροπρόθεσμες επιπτώσεις των ηλεκτρομαγνητικών πεδίων. Γνωρίζω ότι δεν είναι εύκολο να αποδειχθεί ο συσχετισμός μεταξύ έκθεσης και προσβολής από καρκίνο. Πιστεύω, ωστόσο, ότι η νομοθεσία μας πρέπει να επηρεαστεί από το γεγονός ότι επί του παρόντος βλέπουμε πολλά παραδείγματα ανθρώπων που εργάζονταν με ραντάρ τις δεκαετίες του ’70 και του ’80 και τώρα εμφανίζουν καρκίνο. Με απογοητεύει το γεγονός ότι αυτό δεν αναφέρεται καθόλου στην οδηγία.
<P>
Φρονώ ότι κάποια στιγμή πρέπει να συνεκτιμήσουμε ότι και ο συγκεκριμένος τομέας διέπεται από την αρχή της προφύλαξης. Εάν στις περιπτώσεις αυτές αντιληφθούμε την τάση οι άνθρωποι να αναπτύσσουν καρκίνο μετά από 20 ή 30 χρόνια, πρέπει να λάβουμε μέτρα. Θα ήθελα λοιπόν να σας ρωτήσω ευθέως, κύριε Επίτροπε, εάν άκουσα καλά και εάν όντως ερμηνεύετε το άρθρο 11 της οδηγίας, με τρόπο ώστε να εννοεί ότι η Επιτροπή αναλαμβάνει να παρουσιάσει μια νέα πρόταση μόλις υπάρξουν νέα στοιχεία για τις μακροπρόθεσμες επιπτώσεις των ηλεκτρομαγνητικών πεδίων. Θα χαιρόμουν πολύ, εάν η Επιτροπή προέβαινε σε επιβεβαίωση. Θεωρώ ότι είναι πολύ σημαντικό να διαθέτει το επόμενο Κοινοβούλιο μια πρακτική βάση για να μπορέσει να προχωρήσει ακόμα περισσότερο. 
<SPEAKER ID="99" LANGUAGE="" NAME="Δήμας," AFFILIATION="Επιτροπή">
<SPEAKER ID="100" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί αύριο, στις 12.00. 
<SPEAKER ID="101" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (A5-0161/2004), της Επιτροπής Δικαιωμάτων των Γυναικών και Ίσων Ευκαιριών, σχετικά με την κοινή θέση η οποία καθορίστηκε από το Συμβούλιο στις 6 Φεβρουαρίου 2004 για την έκδοση της απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση προγράμματος κοινοτικής δράσης για την προώθηση οργανώσεων που δραστηριοποιούνται σε ευρωπαϊκό επίπεδο στον τομέα της ισότητας μεταξύ ανδρών και γυναικών (εισηγήτρια: η κ. Κράτσα-Τσαγκαροπούλου). 
<SPEAKER ID="102" LANGUAGE="FR" NAME="Lulling (PPE-DE )," AFFILIATION="αναπληρώτρια εισηγήτρια.">
<P>
Κατά συνέπεια, είναι απολύτως δίκαιο και σωστό και οι άλλες οργανώσεις να λαμβάνουν επίσης ετήσια επιχορήγηση λειτουργίας στο πλαίσιο του προγράμματος κοινοτικής δράσης, που θα καλύπτει την περίοδο από 1ης Ιανουαρίου 2004 έως 31ης Δεκεμβρίου 2005. Αυτό το κοινοτικό πρόγραμμα δράσης είναι ανοικτό όχι μόνον στα εικοσιπέντε κράτη μέλη, αλλά και στις χώρες της Ευρωπαϊκής Ένωσης Ελεύθερων Συναλλαγών, καθώς και στη Ρουμανία, τη Βουλγαρία, και την Τουρκία, οι οποίες βρίσκονται στον προθάλαμο για την ένταξη στην Ευρωπαϊκή Ένωση.
<P>
Με αυτά τα δεδομένα, κύριε Πρόεδρε, δεν εντυπωσιάζομαι καθόλου με το κονδύλι για την εκτέλεση αυτού του προγράμματος, το οποίο ανέρχεται σε 2,2 εκατομμύρια ευρώ για δύο χρόνια, κυρίως διότι στις δημοσιονομικές προβλέψεις υπάρχει ένας περιορισμός σύμφωνα με τον οποίο οι ετήσιες πιστώσεις εγκρίνονται από τη δημοσιονομική αρχή εντός των ορίων των δημοσιονομικών προοπτικών.
<P>
Για να μην καθυστερήσει ακόμη περισσότερο η έγκριση αυτής της απόφασης η οποία θα έπρεπε να είχε εγκριθεί πριν από την 1η Ιανουαρίου 2004 –ημερομηνία έναρξης ισχύος της– σας ζητώ, εξ ονόματος της κ. Κράτσα, να υιοθετήσετε τη θέση της και να εγκρίνετε χωρίς καμία τροποποίηση αυτό το κείμενο το οποίο εκείνη διαπραγματεύτηκε τόσο καλά με το Συμβούλιο.
<SPEAKER ID="103" LANGUAGE="" NAME="Δήμας," AFFILIATION="Επιτροπή">
<P>
Η πρόταση προορίζεται να παράσχει νομική βάση για τη συνέχεια της χρηματοδοτικής υποστήριξης των οργανώσεων που δραστηριοποιούνται σε επίπεδο Ευρωπαϊκής Ένωσης με σκοπό την προώθηση της ισότητας μεταξύ ανδρών και γυναικών. Προορίζεται να αυξήσει τη νομική σαφήνεια και τη διαφάνεια κατά τη χορήγηση επιδοτήσεων σύμφωνα με το νέο δημοσιονομικό κανονισμό. Η παρούσα πρόταση εντάσσεται στο πλαίσιο μιας δέσμης 7 αποφάσεων οι οποίες θα παράσχουν συγκεκριμένες νομικές βάσεις, από το 2004 και μετά, για επιδοτήσεις που προς το παρόν χρηματοδοτούνται βάσει πιστώσεων διοικητικής λειτουργίας.
<P>
Θα ήθελα να συγχαρώ την κυρία Κράτσα για την έκθεσή της και την κυρία Lulling που την παρουσίασε, καθώς και την Επιτροπή Δικαιωμάτων των Γυναικών και Ίσων Ευκαιριών για το έργο τους και τις προτάσεις τους, η πλειονότητα των οποίων έχει ενσωματωθεί στην τροποποιημένη πρόταση της Επιτροπής.
<P>
Στηρίζουμε την κοινή θέση που προτείνει το Συμβούλιο, καθώς ανταποκρίνεται στους κύριους στόχους της πρότασης της Επιτροπής και ενσωματώνει τις περισσότερες τροπολογίες σας. Είναι πολύ θετικό ότι τα θεσμικά όργανα συνεργάστηκαν στενά και κατέληξαν σε κοινή συμφωνία σε ό,τι αφορά τα βασικά θέματα της διάρκειας του προγράμματος και του επιπέδου της κεντρικής χρηματοδότησης στη τριμερή συνεδρίαση του Νοεμβρίου 2003.
<SPEAKER ID="104" LANGUAGE="DA" NAME="Dybkjær (ELDR )." AFFILIATION="">
<SPEAKER ID="105" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί αύριο, στις 12.00. 
<SPEAKER ID="106" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0155/2004) της κ.Christa Prets, εξ ονόματος της Επιτροπής Δικαιωμάτων των Γυναικών και Ίσων Ευκαιριών, σχετικά με πρόταση οδηγίας του Συμβουλίου για την εφαρμογή της αρχής της ίσης μεταχείρισης ανδρών και γυναικών στην πρόσβαση σε αγαθά και υπηρεσίες και την παροχή αυτών. 
<SPEAKER ID="107" LANGUAGE="" NAME="Δήμας," AFFILIATION="Επιτροπή">
<P>
Βεβαίως, η νομοθεσία δεν μπορεί να επιλύσει όλα τα προβλήματα και πρέπει να γίνουν ακόμη πολλά προκειμένου να εξαλειφθούν οι διαφορές στις αμοιβές μεταξύ ανδρών και γυναικών. Το 2000 η Επιτροπή εξήγγειλε στην ατζέντα για την κοινωνική πολιτική ότι θα εξετάσει τις διακρίσεις εκτός της αγοράς εργασίας. Η ιδέα αυτή υποστηρίχθηκε από το Ευρωπαϊκό Συμβούλιο της Νίκαιας το οποίο κάλεσε την Επιτροπή να ενισχύσει τα δικαιώματα που σχετίζονται με την ισότητα, εγκρίνοντας πρόταση οδηγίας με βάση το άρθρο 13 της Συνθήκης.
<SPEAKER ID="108" LANGUAGE="" NAME="Prets (PSE )," AFFILIATION="εισηγήτρια.">
<P>
Η προεργασία ήταν επίπονη και μακροσκελής, αλλά μας έφερε επιτέλους στο σημείο όπου μπορούμε να ψηφίσουμε για την έκθεση. Αυτή η πρόταση οδηγίας ανακοινώθηκε τον Ιούνιο του 2000, με την εμφάνισή της στην ατζέντα κοινωνικής πολιτικής της Επιτροπής, ενώ τον Δεκέμβριο του 2000 οι αρχηγοί κρατών ή κυβερνήσεων που συμμετείχαν στο Ευρωπαϊκό Συμβούλιο της Νίκαιας ζήτησαν την εκπόνησή της. Μετά από τέσσερα χρόνια, οι ίδιοι κύριοι εξακολουθούν να βρίσκονται στο προσκήνιο· τώρα, όμως, που το σχέδιο μιας τέτοιας οδηγίας τίθεται επί τάπητος, το καταψηφίζουν. Χρειάστηκε να περάσουν τρία χρόνια προτού υποβληθεί, πέρσι τον Σεπτέμβριο, μια πρόταση και αυτή αντιμετωπίστηκε επίσης σκληρά από την Επιτροπή. Τότε, τον Σεπτέμβριο του 2003, οργάνωσα, ως εισηγήτρια, μια δημόσια ακρόαση, προκειμένου να κερδίσω ευρεία δημόσια υποστήριξη για τον σκοπό μας.
<P>
Η ακρόαση αυτή ήταν πολύ ενδιαφέρουσα και έδωσε αφορμή για ορισμένες συναρπαστικές εξελίξεις, συμπεριλαμβανομένης της ανακάλυψης του πόσο αμφίβολες είναι οι συχνά επικαλούμενες στατιστικές βάσει των οποίων είναι δυνατόν να χρεώνονται οι γυναίκες με υψηλότερα ασφάλιστρα. Στο Ηνωμένο Βασίλειο, για παράδειγμα, το χαμηλότερο προσδόκιμο επιβίωσης τόσο για τους άντρες όσο και για τις γυναίκες είναι στο Μάντσεστερ, ενώ το προσδόκιμο επιβίωσης για τους άντρες είναι υψηλότερο στο West Dorset και για τις γυναίκες στο West Somerset. Είναι ακριβώς όπως στην πρώην Ανατολική Γερμανία, όπου οι άντρες ζουν περισσότερο από ό,τι οι άντρες στη Δυτική Γερμανία, και όπως ο διαχωρισμός Ανατολής-Δύσης όσον αφορά το προσδόκιμο επιβίωσης που υπάρχει στην Αυστρία. Αυτό σημαίνει ότι σίγουρα το φύλο δεν είναι ο μόνος παράγοντας· πιστεύω λοιπόν ότι δεν πρέπει να προσεγγίζουμε αυτή την οδηγία περί ισότητας με βάση μόνο τους οικονομικούς παράγοντες και αποκλείοντας όλους άλλους Πιστεύω επίσης ότι αυτό προϋποθέτει μια καθαρά πολιτική απόφαση, την πολιτική βούληση να δηλώσουμε ότι είμαστε υπέρ ή κατά της ισότητας.
<P>
Θεωρήσαμε επίσης λυπηρό ότι η τελική πρόταση οδηγίας της Επιτροπής δεν έλαβε υπόψη την εκπαίδευση, τις διαδικασίες λήψης αποφάσεων, και το περιεχόμενο των μέσων ενημέρωσης και της διαφήμισης. Τούτο με ωθεί να συμφωνήσω με τη θέση της συναδέλφου, κ. Swiebel, ότι, παρόλο που μια προοδευτική προσέγγιση σίγουρα δεν αποτελεί την καλύτερη λύση, ίσως αποτελεί την πρώτη που μπορούμε να διαχειριστούμε. Η οδηγία αυτή είναι πολύ αδύναμη σε σύγκριση με την υφιστάμενη οδηγία σχετικά με την αρχή της ίσης μεταχείρισης λόγω φυλής, η οποία επιτυγχάνει πολύ περισσότερα στις διεκδικήσεις της. Επιτρέψτε μου, συνεπώς, να ευχαριστήσω την Επίτροπο κ. Διαμαντοπούλου που προέβη σε αυτό το σημαντικό βήμα, και, ταυτόχρονα, να ενθαρρύνω την Επιτροπή –μέσω υμών, Επίτροπε Δήμα– να μην καθυστερήσει άλλο την έγκριση νέων προτάσεων για τη λήψη συνολικών μέτρων καταπολέμησης των διακρίσεων λόγω φύλου αλλά και εγγύησης της de factoισότητας σε τομείς εκτός της απασχόλησης.
<P>
Η οδηγία αυτή βασίζεται σαφώς στο άρθρο 13, που εισήχθη το 1997με την Συνθήκη του Άμστερνταμ, και δεν συμμερίζομαι την άποψη ορισμένων μελών της Επιτροπής Νομικών Θεμάτων και Εσωτερικής Αγοράς ότι θα πρέπει να έχει ως βάση το άρθρο 95. Σε αυτή την περίπτωση, πιστεύω ότι η οδηγία θα επέτρεπε την πρόσβαση στην εσωτερική αγορά με καθαρά οικονομικούς όρους και δεν είμαι βεβαία ότι το Συμβούλιο θα επέτρεπε στο Κοινοβούλιο να συναποφασίσει επί του θέματος.
<SPEAKER ID="109" LANGUAGE="NL" NAME="Swiebel (PSE )," AFFILIATION="συντάκτρια γνωμοδότησης της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων">
<P>
Δυστυχώς, αυτού του είδους η διάκριση λόγω στατιστικής συνεχίζει να υφίσταται πολύ συχνά στον κλάδο της ιδιωτικής ασφάλισης σε πολλές χώρες. Εντούτοις, η ουσία της ασφάλισης είναι να μοιράζονται οι κίνδυνοι. Όταν οι άνθρωποι κρίνονται με βάση ένα χαρακτηριστικό επί του οποίου δεν έχουν κανένα απολύτως έλεγχο, αυτό πρέπει να θεωρείται διάκριση. Η προφανής λογική που ακολουθεί ο ασφαλιστικός κλάδος, να λαμβάνεται δηλαδή υπόψη η διαφορά μεταξύ ανδρών και γυναικών είναι ένα απομεινάρι του παρελθόντος – η εύκολη λύση. Πρέπει να το πολεμήσουμε, ως θέμα αρχής. Οι αντίπαλοι έχουν περάσει στην άμυνα. Χαίρομαι λοιπόν που μια τόσο μεγάλη πλειοψηφία στην Επιτροπή Δικαιωμάτων των Γυναικών και ίσων Ευκαιριών ενέκρινε την έκθεση της κ. Prets και ελπίζω να την εγκρίνει και η Ολομέλεια.
<SPEAKER ID="110" LANGUAGE="" NAME="Niebler (PPE-DE )," AFFILIATION="συντάκτρια γνωμοδότησης της Επιτροπής Νομικών Θεμάτων και Εσωτερικής Αγοράς.">
<P>
   – Κύριε Πρόεδρε, κύριε Επίτροπε, κυρίες και κύριοι, θα ήθελα, καταρχάς, να εκφράσω θερμές ευχαριστίες στην εισηγήτριά μας, κ. Prets· πιστεύω ότι όλοι συμφωνούμε στη βασική αρχή ότι η καταπολέμηση των διακρίσεων λόγω φύλου δικαιούται την ολόψυχη υποστήριξή μας.
<P>
Ο λόγος που με οδηγεί να αντιταχθώ στην οδηγία, είναι ότι παρεμβαίνει εκτενώς στην ιδιωτική ζωή των ανθρώπων. Αντιτίθεμαι στην εισαγωγή ίδιων τιμολογίων και για τα δύο φύλα, και ελπίζω ότι η πλειοψηφία της Ολομέλειας αύριο θα υποστηρίξει τις τροπολογίες που υπέβαλε η Oμάδα μας. 
<SPEAKER ID="111" LANGUAGE="FR" NAME="Zrihen (PSE )," AFFILIATION="συντάκτρια γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας.">
<P>
    Κύριε Επίτροπε, κύριε Πρόεδρε, κυρίες και κύριοι, θα ήθελα να εκφράσω την υποστήριξή μου στην έκθεση της κ. Prets, που είναι πολύ σημαντική για τις γυναίκες. Πράγματι, η μη εφαρμογή διακρίσεων μεταξύ των προσώπων είναι μία από τις κοινές αρχές της ΕΕ και των κρατών μελών. Δεν ζητούμε χρήματα –κάτι για το οποίο φαίνεται ότι πολλοί μας επικρίνουν– αυτό που επιθυμούμε είναι ο σεβασμός στις ευρωπαϊκές αξίες και τις συνθήκες. Ούτε ζητούμε ειδικά προνόμια – παρά τις συχνές κατηγορίες ορισμένων.
<SPEAKER ID="112" LANGUAGE="EN" NAME="Attwooll (ELDR )," AFFILIATION="συντάκτρια γνωμοδότησης της Επιτροπής Απασχόλησης και Κοινωνικών Υποθέσεων">
<P>
    Κύριε Πρόεδρε, θα ήθελα να συγχαρώ την κ. Prets για την έκθεσή της και να την ευχαριστήσω για τη συνεργασία της όσον αφορά τη γνωμοδότηση της Επιτροπής Απασχόλησης και Κοινωνικών Υποθέσεων.
<P>
Σε κάθε περίπτωση, η ύπαρξη αντικειμενικών διαφορών, είτε μεταξύ ατόμων είτε μεταξύ ομάδων, δεν αποτελεί από μόνη της επαρκή αιτία για άνιση μεταχείριση. Πρέπει να υπάρχει ισχυρή πολιτική δικαιολογία για κάτι τέτοιο, και οφείλω να δηλώσω ότι στον 21ο αιώνα δεν πιστεύω ότι μπορεί να παρασχεθεί μια τέτοια δικαιολογία όσον αφορά τη συνήθη παροχή αγαθών και υπηρεσιών στους άνδρες και στις γυναίκες περισσότερο από ό,τι θα μπορούσε να παρασχεθεί για άλλες τέτοιες κοινωνικά διαμορφωμένες ομάδες. Εάν μιλώ με κάποια ευαισθησία για το θέμα, είναι επειδή στη δική μου ζωή έχω βιώσει πλειστάκις αυτό το είδος της διάκρισης που η εν λόγω οδηγία προτίθεται να εξαλείψει. Δεν θέλω οι νέες γενιές να φέρουν τα ίδια σημάδια.
<SPEAKER ID="113" LANGUAGE="FR" NAME="Lulling (PPE-DE )." AFFILIATION="">
<P>
   Κύριε Πρόεδρε, αγωνίζομαι ήδη από τη δεκαετία του 1960 για την ισότητα μεταξύ γυναικών και ανδρών, καθώς και κατά οποιωνδήποτε διακρίσεων με βάση το φύλο. Αγωνίζομαι από το 1963 για ίση μεταχείριση και ευκαιρίες μεταξύ ανδρών και γυναικών, σε γυναικείες οργανώσεις, σε εθνικό και ευρωπαϊκό επίπεδο, και τον περισσότερο καιρό ως Πρόεδρος. Δεν μπορώ, συνεπώς, να κατηγορηθώ ότι δεν προωθώ την εφαρμογή της αρχής της ισότητας μεταξύ ανδρών και γυναικών μέσω οδηγιών που καλύπτουν όλους τους τομείς.
<P>
Δυστυχώς, η πρόταση ης Επιτροπής δεν λαμβάνει υπόψη το γεγονός ότι στον τομέα των ασφαλειών υφίσταται ακόμη μια οδηγία η οποία απαιτεί από τους ασφαλιστές να καθορίζουν αρκετά συνετά ασφάλιστρα, λαμβάνοντας υπόψη όλες τις μελλοντικές υποχρεώσεις. Είναι γεγονός ότι για ορισμένους κινδύνους, το φύλο –θα προτιμούσα τη χρήση του όρου “gender” αντί του “sex”– είναι ένα αντικειμενικό κριτήριο το οποίο οι ασφαλιστές θα πρέπει να λαμβάνουν υπόψη στον προσδιορισμό του επιπέδου ευθύνης το οποίο πρόκειται να αναλάβουν.
<SPEAKER ID="114" LANGUAGE="DA" NAME="Dybkjær (ELDR )." AFFILIATION="">
<SPEAKER ID="115" LANGUAGE="FR" NAME="Fraisse (GUE/NGL )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, θα ήθελα καταρχάς να υπενθυμίσω στο Κοινοβούλιο ότι την οδηγία αυτήν την αναμέναμε από καιρό. Έχει ήδη τονιστεί ότι η οδηγία περί καταπολέμησης του ρατσισμού και των διακρίσεων με βάση την εθνοτική καταγωγή εγκρίθηκε το 2000, πριν από τέσσερα χρόνια. Τούτο θα μπορούσε να σημαίνει ότι ουδείς ενδιαφέρεται για το θέμα αυτό· θα μπορούσε επίσης να σημαίνει ότι πρόκειται απλά για ένα θέμα εξαιρετικά δύσκολο.
<SPEAKER ID="116" LANGUAGE="" NAME="Breyer (Verts/ALE )." AFFILIATION="(">
<P>
   – Κύριε Πρόεδρε, κυρίες και κύριοι, και εμείς χαιρετίζουμε την πρόταση της Επιτροπής και την έκθεση που εκπόνησε η κυρία Prets εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, παρόλο που θεωρούμε εξαιρετικά λυπηρό το γεγονός ότι και οι δύο απέχουν πολύ από το αναμενόμενο, με την έννοια ότι δεν συμπεριλαμβάνουν σημαντικούς τομείς, όπως η εκπαίδευση, τα μέσα ενημέρωσης και η διαφήμιση. Πιστεύουμε, ωστόσο, ότι αυτή η πρόταση δίνει νέα ώθηση στην ισότητα γυναικών και ανδρών στην ΕΕ. Η εξάλειψη αυτών των ανισοτήτων στις υπηρεσίες έπρεπε να έχει γίνει προ πολλού και, αυτή η έκθεση, αποτελεί ορόσημο για την πολιτική της ισότητας.
<P>
Είναι υποκριτικό και άδικο να προβαίνει ο ιδιωτικός ασφαλιστικός τομέας σε απειλητικές χειρονομίες, επιδιώκοντας μόνο να σπείρει τον πανικό μεταξύ των καταναλωτών και των πελατών του. Όπως αναφέρθηκε ήδη, είναι πολύ καλύτερο να συμπεριλαμβάνονται άλλοι παράγοντες κινδύνου στους υπολογισμούς. Ο τρόπος ζωής είναι κρίσιμης σημασίας για το προσδόκιμο επιβίωσης. Από μελέτες στις ΗΠΑ γνωρίζουμε ότι το 86% εξ ημών ζει το ίδιο χρονικό διάστημα. Όπως κανείς δεν σκέφτεται να κάνει διακρίσεις λόγω εθνικής προέλευσης, έτσι δεν πρέπει να υπάρχουν διακρίσεις λόγω φύλου. Ιδιαίτερα τώρα, που επίκειται η έγκριση ενός Ευρωπαϊκού Συντάγματος, θα ήταν τραγελαφικό να μην μπορέσουμε να προωθήσουμε την ισότητα, η οποία –όπως έχει ήδη αναφερθεί– συνιστά κομβική αξία του Ευρωπαϊκού Συντάγματος. Παρόλο που θεωρώ την πρόταση της Επιτροπής για την προοδευτική απομάκρυνση των διακρίσεων ένα είδος παραδοχής της ανεπάρκειάς της –εμείς θα θέλαμε κάτι περισσότερο από αυτό– εντούτοις, πιστεύω ότι, όταν θα ψηφίσουμε, θα πρέπει να στείλουμε ένα σαφές και απερίφραστο μήνυμα υπέρ της πολιτικής ισότητας και κατά των διακρίσεων. Η αρχή της ισότητας πρέπει να έχει μεγαλύτερη αξία. Εν τελική αναλύσει, δεσμεύει έως και τις ιδιωτικές ασφαλιστικές εταιρείες, και είναι αφόρητο οι εταιρείες αυτές να χρησιμοποιούν απαράδεκτες μορφές διακρίσεων για να διασφαλίσουν το ανταγωνιστικό τους πλεονέκτημα επί των συστημάτων επαγγελματικής ασφάλισης.
<SPEAKER ID="117" LANGUAGE="NL" NAME="Blokland (EDD )." AFFILIATION="">
<P>
    Κύριε Πρόεδρε, η πρόταση αυτή αφορά την ίση μεταχείριση ανδρών και γυναικών στην πρόσβαση σε αγαθά και υπηρεσίες και την παροχή αυτών, και πρωτίστως αφορά τα αναλογιστικά προβλήματα των ασφαλιστικών υπηρεσιών. Συνεπώς, δεν είναι λογικό ότι ανατέθηκε η έκθεση αυτή στην Επιτροπή Δικαιωμάτων των Γυναικών και Ίσων Ευκαιριών. Αντικατέστησε την αρχή της ίσης μεταχείρισης από την ισότητα ανδρών και γυναικών, αλλά δεν είναι αυτό το θέμα. Ως συνέπεια αυτής της αλλαγής, το κείμενο δεν έχει συνοχή. Για παράδειγμα, η τροπολογία αριθ. 19 ορίζει ότι δεν πρέπει να υπάρχουν διακρίσεις λόγω φύλου, συμπεριλαμβανομένης της λιγότερο ευνοϊκής μεταχείρισης, ως αποτέλεσμα και της πατρότητας.
<SPEAKER ID="118" LANGUAGE="NL" NAME="Thyssen (PPE-DE )." AFFILIATION="">
<SPEAKER ID="119" LANGUAGE="PT" NAME="Figueiredo (GUE/NGL )." AFFILIATION="">
<P>
    Κύριε Πρόεδρε, σε αυτήν τη συζήτηση πρέπει να τεθούν τέσσερα βασικά ζητήματα. Το πρώτο είναι η καθυστέρηση για την κατάθεση μιας πρότασης οδηγίας, όπως έχει ήδη αναφερθεί, για την απαγόρευση των διακρίσεων λόγω φύλου και σε τομείς εκτός της απασχόλησης. Η θέσπιση αυτής της οδηγίας είχε αναγγελθεί στην ατζέντα για την κοινωνική πολιτική, τον Ιούνιο του 2002, και έκτοτε έχουμε επανειλημμένα ζητήσει την παρουσίαση μιας τέτοιας πρότασης οδηγίας στο πλαίσιο διαφόρων εκθέσεων που εγκρίθηκαν από το Κοινοβούλιο. Καταδικάζουμε το γεγονός ότι η αντίδραση και οι πιέσεις που ασκήθηκαν από διάφορα ενδιαφερόμενα μέρη, και συγκεκριμένα από τους τομείς των ασφαλειών και των μέσων μαζικής ενημέρωσης, καθυστέρησαν την ψήφισή της.
<SPEAKER ID="120" LANGUAGE="" NAME="Δήμας," AFFILIATION="Επιτροπή">
<P>
    Κύριε Πρόεδρε, κυρίες και κύριοι, παρακολούθησα τις ομιλίες αυτές με μεγάλο ενδιαφέρον και θα ήθελα να ευχαριστήσω την Επιτροπή Δικαιωμάτων των Γυναικών καθώς και την Επιτροπή Νομικών Θεμάτων και Εσωτερικής Αγοράς, την Επιτροπή Πολιτικών Ελευθεριών και την Επιτροπή Απασχόλησης και Κοινωνικών Υποθέσεων για τη συμβολή τους σχετικά με την υπό συζήτηση έκθεση. Θα ήθελα να συγχαρώ την κυρία Prets για την εξαίρετη έκθεσή της, η οποία προτείνει πολλές βελτιώσεις στην πρότασή μας και της προσδίδει μεγαλύτερη σαφήνεια και μεγαλύτερη συνοχή με προηγούμενες κοινοτικές οδηγίες. Ειδικότερα, καλωσορίζουμε τις τροπολογίες που ευθυγραμμίζουν την πρόταση της Επιτροπής με την οδηγία 2000/43 σχετικά με τις φυλετικές διακρίσεις ή την οδηγία 2002/73 σχετικά με την ισότητα των φύλων στην απασχόληση. Πρόκειται για τις τροπολογίες αριθ. 3, 4, 5 τρίτο και τέταρτο μέρος, 6, 7, 8, 12, 17, 20, 23 πρώτο τμήμα, 25 πρώτο τμήμα, 27, 30, 31, 32, 33 και 43. Θα ήθελα επίσης να ευχαριστήσω την Επιτροπή Δικαιωμάτων των Γυναικών για την προτεινόμενη τροπολογία υπ’ αριθμόν 15, η οποία αποσαφηνίζει τη διαχωριστική γραμμή μεταξύ ιδιωτικών συντάξεων και συντάξεων στον τομέα της απασχόλησης που καλύπτονται από τις ισχύουσες οδηγίες για την απασχόληση.
<P>
Οι παραπάνω τροπολογίες συνάδουν επίσης με τις συζητήσεις που πραγματοποιήθηκαν στο Συμβούλιο. Ορισμένες άλλες τροπολογίες δεν μπορούμε να τις υποστηρίξουμε, παρά το ότι είναι εποικοδομητικές, επειδή αποκλίνουν από παρόμοιες διατάξεις των ισχυουσών οδηγιών και επειδή πιστεύουμε ότι θα ήταν προτιμότερο να διατηρηθεί η ίδια προσέγγιση για λόγους συνοχής. Αναφέρομαι κυρίως στις τροπολογίες αριθ. 16, 19, 21, 24, 25, 28, 29, 34, 40. Ούτε συμφωνούμε με τη διαγραφή των εξαιρέσεων που προβλέπει το άρθρο 1, παράγραφος 3, δεδομένου ότι είναι αναγκαίο να διατηρηθεί ένας περιορισμένος αριθμός εξαιρέσεων προκειμένου να είναι η οδηγία εφαρμόσιμη. Πρόκειται για τις τροπολογίες αριθ. 9 και 13. Δεν μπορούμε επίσης να υποστηρίξουμε τις τροπολογίες που επεκτείνουν την πρόταση στους τομείς της εκπαίδευσης, των μέσων μαζικής επικοινωνίας και της διαφήμισης. Η πρόταση της Επιτροπής επικεντρώνεται σε ένα συγκεκριμένο τομέα, τον τομέα των αγαθών και υπηρεσιών. Ως εκ τούτου, πρόκειται για μια βήμα προς βήμα προσέγγιση σχετικά με ένα τομέα όπου ο καθένας γνωρίζει ότι υπάρχουν πολλές διακρίσεις με βάση το φύλο, οι οποίες μπορούν να εξαλειφθούν με μια δεσμευτική νομοθετική πράξη.
<P>
Συνεπώς, η Επιτροπή κρίνει ότι για την αντιμετώπισή τους δεν είναι κατάλληλη μια δεσμευτική νομοθετική πράξη στην παρούσα φάση. Αναφέρομαι στις τροπολογίες αριθ. 38 και 39. Τέλος, όσον αφορά τις τροπολογίες αριθ. 35 και 36, στο άρθρο 4 της πρότασης, δεν μπορούμε να συμφωνήσουμε με τροπολογίες οι οποίες έχουν σκοπό να επιτρέψουν τη χρήση αναλογιστικών παραγόντων με βάση το φύλο. Η χρήση αναλογιστικών παραγόντων με βάση το φύλο δεν είναι συμβατή με την αρχή της ίσης μεταχείρισης και ως εκ τούτου δεν μπορεί να αιτιολογηθεί αντικειμενικά. Τέτοιοι αναλογιστικοί παράγοντες πραγματοποιούν ευρείες γενικεύσεις σχετικά με όλους τους άνδρες και όλες τις γυναίκες και δεν μπορούν να αιτιολογηθούν. Αντικατοπτρίζουν στατιστικές σχετικές με το μέσο πληθυσμό, αλλά οι στατιστικές αυτές είναι παραπλανητικές επειδή υποκρύπτουν το γεγονός ότι άλλοι παράγοντες σχετικά με τον τρόπο ζωής είναι σημαντικότεροι από το φύλο. Πράγματι, οι μελέτες έχουν δείξει ότι το 86% των ανδρών και γυναικών έχουν το ίδιο προσδόκιμο ζωής. Σε αυτήν την ομάδα του 86% μια γυναίκα υφίσταται διαφορετική μεταχείριση από ό,τι ένας άνδρας υπό τις ίδιες συνθήκες, απλώς και μόνο επειδή γίνεται μια ανακριβής γενίκευση σχετικά με το προσδόκιμο ζωής όλων των γυναικών. Η πρακτική αυτή παραβιάζει την αρχή της ίσης μεταχείρισης και ως εκ τούτου δεν μπορεί να αιτιολογηθεί με μια γενίκευση που βασίζεται σε στατιστικές. Ωστόσο, χαιρετίζουμε το γεγονός ότι η προτεινόμενη τροπολογία αναγνωρίζει ότι το κόστος της εγκυμοσύνης στις ασφάλειες ζωής θα πρέπει να βαρύνει εξίσου τους άνδρες και τις γυναίκες, προκειμένου να υπάρχει συμμόρφωση με την αρχή της ίσης αντιμετώπισης.
<P>
Όσον αφορά τις τροπολογίες αριθ. 10, 22 και 41, οι οποίες προτείνουν αφενός τη μείωση της μεταβατικής περιόδου των έξι ετών που προβλέπεται στο άρθρο 4 σε σχέση με τους αναλογιστικούς παράγοντες που βασίζονται στο φύλο και, αφετέρου, αυστηρότερες υποχρεώσεις σχετικά με την παρακολούθηση κατά τη διάρκεια αυτής της περιόδου, δεν συμφωνούμε με αυτές, επειδή πιστεύουμε ότι δεν είναι δυνατόν να αναμένουμε από τον ασφαλιστικό τομέα να προσαρμοστεί από τη μια μέρα στην άλλη, και επειδή εκτιμούμε ότι χρειάζεται μια πρόσθετη περίοδος έξι ετών που προβλέπει το άρθρο 4 προκειμένου να αναπτυχθούν μέθοδοι εργασίας για τη χρήση άλλων ακριβέστερων παραγόντων αντί για το φύλο.
<P>
Σχετικά με τις τροπολογίες που προτείνουν την αντικατάσταση του όρου “εφαρμογή της αρχής της ίσης μεταχείρισης ανδρών και γυναικών” από τον όρο “εφαρμογή της ισότητας μεταξύ γυναικών και ανδρών” σε ολόκληρη την πρόταση, δεν μπορούμε να υποστηρίξουμε τις τροπολογίες αυτές, επειδή αυτό θα υπερέβαινε τη νομική βάση του άρθρου 13 της Συνθήκης. Το άρθρο 13 παρέχει στην Κοινότητα την αρμοδιότητα να καταπολεμά τις διακρίσεις, με άλλα λόγια να εξασφαλίζει την ίση μεταχείριση ανδρών και γυναικών. Δεν της παρέχει ευρύτερη αρμοδιότητα να προάγει την ισότητα ή να εγγυάται την πλήρη ισότητα στην πράξη. Μολονότι το άρθρο 3, παράγραφος 2, της Συνθήκης προβλέπει το στόχο της Κοινότητας να προάγει την ισότητα μεταξύ ανδρών και γυναικών σε όλες τις δραστηριότητές της, η διάταξη αυτή δεν μπορεί να αλλάξει τη φύση της νομικής βάσης του άρθρου 13 της Συνθήκης. Πρόκειται για τις τροπολογίες αριθ. 1, 5 πρώτο και δεύτερο μέρος, 11, 18, 23 δεύτερο μέρος και 42.
<P>
Τέλος, κύριε Πρόεδρε, σχετικά με την τελευταία κατατεθείσα τροπολογία, την υπ’ αριθ. 45, που προτείνει τα κράτη μέλη να διεξάγουν διάλογο όχι μόνο με τις μη κυβερνητικές οργανώσεις που εμπλέκονται στην καταπολέμηση των διακρίσεων, αλλά και με τους κοινωνικούς εταίρους, είμαστε καταρχήν σύμφωνοι αλλά πιστεύουμε ότι πρέπει να υιοθετηθεί μια ευρύτερη διατύπωση, που να καλύπτει όλους τους εμπλεκόμενους φορείς, διότι υπάρχουν και άλλες οργανώσεις που εκπροσωπούν κοινωνικούς φορείς, όπως οργανώσεις καταναλωτών, κοινωνικές οργανώσεις κλπ.
<SPEAKER ID="121" LANGUAGE="" NAME="Πρόεδρος. –" AFFILIATION="">
<SPEAKER ID="122" LANGUAGE="FR" NAME="Lulling (PPE-DE )." AFFILIATION="">
<P>
    Κύριε Πρόεδρε, ο κ. Επίτροπος είπε ότι δεν μπορεί να αποδεχτεί τις τροπολογίες μας αριθ. 35 και 36. Ο Επίτροπος γνωρίζει ασφαλώς ότι υπάρχει μια οδηγία με τίτλο “Ασφάλειες”, η οποία αφορά ειδικά τις ασφάλειες, και ότι το άρθρο 18 αυτής της οδηγίας απαιτεί από τους ασφαλιστές να καθορίζουν το ύψος των ασφαλίστρων με επαρκή προσοχή, λαμβάνοντας υπόψη και τις μελλοντικές υποχρεώσεις. Θα ήθελα να ρωτήσω τον κ. Επίτροπο εάν η Επιτροπή έχει ελέγξει, από κοινού με τη νομική υπηρεσία, εάν οι προτάσεις που έχουμε ενώπιόν μας είναι συμβατές με αυτήν την οδηγία περί ασφαλειών. 
<SPEAKER ID="123" LANGUAGE="" NAME="Δήμας," AFFILIATION="Επιτροπή">
<P>
    Κύριε Πρόεδρε, σχετικά με τα επιχειρήματα αυτά, ήθελα να πω ότι στόχος της οδηγίας είναι η εφαρμογή της αρχής της ίσης μεταχείρισης ανδρών και γυναικών. Η χρήση αναλογιστικών παραγόντων με βάση το φύλο δεν είναι συμβατή με την αρχή της ίσης μεταχείρισης και, συνεπώς, θα πρέπει να καταργηθεί στο πλαίσιο της οδηγίας. Γι' αυτό το λόγο, η παρούσα οδηγία βασίζεται στο άρθρο 13 της Συνθήκης, με στόχο την καταπολέμηση των διακρίσεων με βάση το φύλο.
<P>
Ο στόχος της οδηγίας δεν είναι να ρυθμίσει νομοθετικά τους όρους λειτουργίας της εσωτερικής αγοράς και, ως εκ τούτου, το άρθρο 95 δεν είναι η κατάλληλη νομική βάση. 
<SPEAKER ID="124" LANGUAGE="" NAME="Πρόεδρος. –" AFFILIATION="(Η συνεδρίαση λήγει στις 21.54)">
<P>
Η ψηφοφορία θα διεξαχθεί αύριο, στις 12.00.
<P>
(1) 
<SPEAKER ID="125" LANGUAGE="" NAME="" AFFILIATION="Ημερήσια διάταξη της επόμενης συνεδρίασης:"/>
<SPEAKER ID="126" LANGUAGE="" NAME="" AFFILIATION="Έκθεση Skinner">
<P>
Η Επιτροπή μπορεί να δεχθεί τις εξής τροπολογίες: 2, 3, 4, 7, 9, 12, 15, 16, 17, 18, 19, 20, 21, 23, 24, 25, 26, 27, 29, 31, 32, 33, 34, 35, 36, 37, 38, 39, 40, 41, 42, 44, 45, 46, 47, 48, 49, 52, 53, 54, 55, 56, 57, 58, 60, 61, 62, 63, 64, 65, 66, 71, 72, 73, 74, 77, 78, 80, 81, 82, 83, 84, 85, 86, 87, 88, 90, 94, 95, 96, 97, 99, 100, 101, 102, 103, 104, 106, 107, 108, 111, 112, 114, 115, 118, 119, 120, 121, 122, 123, 124, 125, 126, 128, 137, 139, 140, 141, 142, 143, 144, 145, 146, 147, 148, 149, 150, 151, 152, 153, 154, 155, 157, 158 και 164 έως 209.
<P>
Η Επιτροπή δεν μπορεί να δεχθεί τις εξής τροπολογίες: 1, 5, 6, 8, 10, 11, 13, 14, 22, 28, 30, 31, 43, 50, 51, 59, 67, 68, 69, 70, 75, 76, 79, 89, 91, 92, 93, 98, 105, 109, 110, 113, 116, 117, 127, 129, 130, 131, 132, 133, 134, 135, 136, 138, 156, 159, 160, 161, 162 και 163. 
