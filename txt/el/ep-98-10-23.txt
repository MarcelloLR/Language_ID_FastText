<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Eisma">
Κύριε Πρόεδρε, δεν αναφέρομαι στα πρακτικά, τα οποία με ικανοποιούν απολύτως. Χθες, όμως, κατά την ψηφοφορία της έκθεσης Viola απορρίφθηκε για ακατανόητους λόγους μια τροπολογία της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών. Στόχος της τροπολογίας ήταν να εναρμονισθούν τα θεσμικά όργανα με τους περιβαλλοντικούς στόχους. Στο πλαίσιο αυτό θα ήθελα να υποβάλω ένα αίτημα: εάν θέλετε να προωθήσετε τη χρήση του ποδηλάτου στο Στρασβούργο, πρέπει να φροντίσετε για την επάρκεια κλειστών χώρων στάθμευσης ποδηλάτων. Ρίχνοντας, όμως, μια ματιά στο γκαράζ, διαπιστώνω την καταφανή ανεπάρκεια χώρων για να σταθμεύουν τα ποδήλατά τους οι βουλευτές και οι συνεργάτες του Ευρωπαϊκού Κοινοβουλίου. Θα ήθελα να σας παρακαλέσω να φροντίσετε ώστε να αυξηθούν οι θέσεις στάθμευσης ποδηλάτων κάτω στο γκαράζ, ενδεχομένως θυσιάζοντας δύο θέσεις στάθμευσης αυτοκινήτων.
<P>
(Χειροκροτήματα)

<SPEAKER ID=3 NAME="Πρόεδρος">
Ευχαριστώ πολύ, κύριε Eisma. Λαμβάνω υπόψη μου την παρατήρησή σας και θα την διαβιβάσω στο Προεδρείο, και ιδιαίτερα στο Σώμα των Κοσμητόρων, ώστε να εξετάσουν πιο συγκεκριμένα το γεγονός που μόλις μας εκθέσατε.

<SPEAKER ID=4 NAME="Kerr">
Κύριε Πρόεδρε, θα ήθελα να θίξω ένα σημείο όσον αφορά τα πρακτικά για τη χθεσινή παρέμβασή μου. Ανέφερα στο τέλος της παρέμβασής μου για τον στρατηγό Pinochet τον ενδοιασμό μου μήπως η βρετανική κυβέρνηση ετοιμάζεται να συμφωνήσει να αφεθεί ελεύθερος. Στο σημερινό φύλλο της εφημερίδας Guardian αναφέρεται ότι αυτό ακριβώς πρόκειται να συμβεί. Θέλω, επομένως, απλά να επιβεβαιώσω ότι η πρόβλεψή μου ήταν σωστή.

<SPEAKER ID=5 NAME="Πρόεδρος">
Κύριε Kerr, γνωρίζετε την ευμένεια της Προεδρίας, κυρίως την Παρασκευή το πρωί, που είναι ημέρα ησυχίας. Ωστόσο, αυτό δεν έχει καμία σχέση με τα συνοπτικά πρακτικά.
<P>
Διαπιστώνω πως δεν υπάρχει καμία παρατήρηση σχετικά με τα συνοπτικά πρακτικά.
<P>
(Εγκρίνονται τα συνοπτικά πρακτικά)

<SPEAKER ID=6 LANGUAGE="EN" NAME="Hallam">
Κύριε Πρόεδρε, θα ήθελα να αναφερθώ σε ένα διαδικαστικό θέμα. Αρκετές Παρασκευές έχω θέσει το θέμα ότι για τις συνεδριάσεις αυτής της ημέρας, οι οποίες είναι συχνά πολύ καλές, δεν υπάρχουν τηλεοπτικές λήψεις, και, επομένως, δεν μπορούν να χρησιμοποιηθούν από την τηλεόραση, ούτε είναι διαθέσιμες για το αρχείο. Θα ήθελα να διαμαρτυρηθώ και πάλι και να ρωτήσω πότε θα υπάρξουν γι' αυτές τις συνεδριάσεις κατάλληλες τηλεοπτικές λήψεις, όπως συμβαίνει και με όλες τις υπόλοιπες συνεδριάσεις.

<SPEAKER ID=7 NAME="Πρόεδρος">
Κύριε Hallam, κρατώ υπό σημείωση την ανησυχία σας, την οποία και συμμερίζομαι, καθώς, εφόσον προεδρεύω της συνεδρίασης, θα μπορούσα να υποστηρίξω περισσότερο την τηλεοπτική κάλυψη, αλλά, εν πάση περιπτώσει, κύριε Hallam, δεν θα παραλείψω να διαβιβάσω το ζήτημα στην αρμόδια αρχή.

<CHAPTER ID=2>
Ψηφοφορίες
<SPEAKER ID=8 NAME="Santini">
Κύριε Πρόεδρε, ζήτησα τον λόγο για να προβώ σε μία προκαταρκτική διευκρίνιση, ένα tantum , σχετικά με τις τροπολογίες που υπεβλήθησαν. Η έκθεση αυτή εκρίθηκε ομόφωνα στο πλαίσιο της Επιτροπής Γεωργίας κατόπιν συμβιβασμού με ορισμένες πολιτικές ομάδες που είχαν υποβάλει τροπολογίες επί ενός βασικού θέματος. Η έκθεση σχετικά με τη στρατηγική για τις ορεινές ζώνες αποτελεί εμβάθυνση σε μία έκθεση γενικού περιεχομένου η οποία εγκρίθηκε κατά την προηγούμενη κοινοβουλευτική περίοδο και αφορά τις μειονεκτικές περιοχές, υπό την ευρεία έννοια του όρου. Σε μερικές ημέρες η συνάδελφος κ. Anttila θα παρουσιάσει ενώπιον του Σώματος μία έκθεση σχετικά με τις αρκτικές ζώνες. Κατά την προσεχή κοινοβουλευτική περίοδο ένας βουλευτής θα παρουσιάσει μία εμπεριστατωμένη έκθεση, η οποία παρουσιάσθηκε ήδη πριν από πολλά χρόνια, σχετικά με τις ερημικές και άγονες ζώνες.
<P>
Τώρα βλέπω ότι υποβάλλονται τροπολογίες από μία μόνο πολιτική ομάδα, την Ομάδα των Ανεξαρτήτων για την Ευρώπη των Εθνών, οι ίδιες τροπολογίες για τις οποίες συμφωνήσαμε στο κείμενο της έκθεσης και οι οποίες στοχεύουν στη γενίκευση, για μία ακόμη φορά, του θέματος, δηλαδή στην πραγματοποίηση ενός βήματος προς τα πίσω. Σήμερα μας δίδεται η ευκαιρία να εμβαθύνουμε στο θέμα προς μία κατεύθυνση, ενώ θα ακολουθήσουν άλλες εκθέσεις που θα εμβαθύνουν το εν λόγω θέμα προς άλλες κατευθύνσεις: τελικά, δηλαδή, έχουμε τη δυνατότητα να προχωρήσουμε στην ουσία των διαφόρων προβλημάτων, χωρίς να σταματάμε κάθε φορά σε μεγαλεπήβολες δηλώσεις αρχής, με τις οποίες συμφωνούμε, αλλά που είναι ελάχιστα σαφείς και πολύ μακριά από την πράξη. Αυτός είναι ο λόγος για τον οποίο μπορώ να αποδεχθώ μόνο ένα μέρος των τροπολογιών, αυτές που δεν αλλοιώνουν τον σαφή και πραγματιστικό χαρακτήρα αυτής της έκθεσης και που, κυρίως, δεν προδίδουν τον τίτλο της.
<P>
(Το Σώμα εγκρίνει το ψήφισμα)

<SPEAKER ID=9 NAME="Πρόεδρος">
Μου ζητά τον λόγο ο κ. Wijsenbeek επί διαδικαστικού θέματος.

<SPEAKER ID=10 LANGUAGE="FR" NAME="Wijsenbeek">
Κύριε Πρόεδρε, δεδομένου ότι αυτή η εβδομάδα περιελάμβανε τρεις συνεδριάσεις ψηφοφορίας και ήταν πολύ δύσκολη, δεν σας ζητώ μυστική ψηφοφορία, σύμφωνα με το άρθρο 121, αλλά μια πιο αθόρυβη ψηφοφορία.

<SPEAKER ID=11 NAME="Πρόεδρος">
Κυρίες και κύριοι, επικαλούμαι τον Κανονισμό και σας ζητώ να τηρήσετε απόλυτη σιωπή χάριν ηρεμίας του κ. Wijsenbeek, αλλά και της παρούσας προεδρίας.

<SPEAKER ID=12 NAME="Santini">
Κύριε Πρόεδρε, νομίζω ότι πρέπει να σχολιάσω το αποτέλεσμα της ψηφοφορίας, η οποία υπήρξε αναμφίβολα μια καλή άσκηση κοινοβουλευτικής δημοκρατίας. Είχε δίκιο ο συνάδελφος FabreAubrespy: ψηφίσαμε αποκλειστικά για την προσθήκη τριών λέξεων, πάντα των ίδιων, σε όλες τις τροπολογίες. Πρόκειται για τις τρεις αυτές λέξεις που προδίδουν την αρχική μορφή αυτής της έκθεσης, στόχος της οποίας ήταν να ασχοληθεί μόνο με τις ορεινές ζώνες, αφού - το επαναλαμβάνω - ήδη έγινε λόγος για τις άγονες και θα ακολουθήσει σε ένα μήνα συζήτηση στο Κοινοβούλιο για τις αρκτικές.
<P>
Τώρα θα μπορούσα να επανυποβάλω όλες τις τροπολογίες μου για τις ορεινές ζώνες σε ένα μήνα στην έκθεση της συναδέλφου Anttila. Πρόκειται για μια ακόμα επίδειξη δηλώσεων, αλλά αποδεικνύουμε για μια ακόμα φορά την απόλυτη αδυναμία μας να ασχοληθούμε με τα συγκεκριμένα προβλήματα. Τίποτα δεν αλλάζει, η έκθεση είναι απολύτως έγκυρη - γι' αυτό και δεν ζήτησα από τον επικεφαλής της Ομάδας μου να την καταψηφίσει - αλλά ακόμα μια φορά πουλάμε φούμαρα. Δεν είμαστε ικανοί να εκπονήσουμε συγκεκριμένους νόμους που να εκφράζουν τον πολίτη.

<SPEAKER ID=13 NAME="Πρόεδρος">
Κύριε Santini, η προεδρία δεν σας αφαίρεσε τον λόγο διότι δεν το συνηθίζει, αλλά πρέπει να λάβετε υπόψη σας ότι η παρέμβασή σας θυμίζει μάλλον αιτιολόγηση ψήφου και ανοίγει μια νέα συζήτηση. Δεν πρόκειται, όμως, να ξαναρχίσω αυτή τη συζήτηση. Έχουμε ήδη ψηφίσει γι' αυτό το ζήτημα, και η ψηφοφορία αντιπροσωπεύει τη δημοκρατικότερη ακριβώς έκφραση του Ευρωπαϊκού Κοινοβουλίου.

<SPEAKER ID=14 NAME="Souchet">
Η πολιτική μας ομάδα υπερψήφισε την έκθεση Iversen σχετικά με την προώθηση των μεθόδων γεωργικής παραγωγής που συμμορφώνονται με την προστασία του περιβάλλοντος και τη διατήρηση του φυσικού χώρου, έχοντας πλήρη επίγνωση των προβλημάτων που ανακύπτουν από την εφαρμογή της ΚΓΠ και των διεθνών συμφωνιών, είτε στο πλαίσιο του ΠΟΕ, είτε στο πλαίσιο των συμφωνιών ελευθέρων συναλλαγών της Ευρωπαϊκής Ένωσης.
<P>
Πράγματι, κύριε Πρόεδρε, υπενθυμίζω ότι οι προτάσεις της Επιτροπής σχετικά με τη μεταρρύθμιση της ΚΓΠ στο πλαίσιο της «Ατζέντα 2000» υποχρεώνουν τους γεωργούς να επιζητούν μέγιστη παραγωγικότητα από το μέσο παραγωγής τους. Η αύξηση της εντατικοποίησης και της εξειδίκευσης της γεωργίας σε ορισμένες περιοχές της Ευρωπαϊκής Ένωσης δεν είναι παρά τα αποτελέσματα των ανορθόδοξων προτροπών της ΚΓΠ. Οι προτάσεις μεταρρύθμισης στη σημερινή τους μορφή το μόνο που μπορούν να κάνουν είναι να εντατικοποιήσουν αυτές τις τάσεις, και μάλιστα παραβιάζοντας την κοινοτική νομοθεσία σχετικά με την προστασία του περιβάλλοντος και τη διατήρηση του φυσικού χώρου.
<P>
Τέλος, κ. Πρόεδρε, οφείλω να υπενθυμίσω ότι στις συμφωνίες της ΓΣΔΕ δεν περιλαμβάνεται η κοινωνική και η περιβαλλοντική διάσταση. Ο πολλαπλασιασμός των συμφωνιών ελευθέρων συναλλαγών ευνοεί τη γεωργική παραγωγή σε χαμηλή τιμή και, συνεπώς, με μικρό κόστος παραγωγής. Προκειμένου να είναι ανταγωνιστικοί, οι Ευρωπαίοι γεωργοί υποχρεούνται να επιζητούν τη μέγιστη παραγωγικότητα, με κίνδυνο να μην είναι σε θέση να ανταποκριθούν στις ευρωπαϊκές απαιτήσεις σε θέματα περιβάλλοντος.
<P>
Συμπερασματικά, κύριε Πρόεδρε, η πολιτική μας ομάδα θα ήθελε να υπενθυμίσει ότι η κοινοτική πολιτική, τόσο στον τομέα των εξωτερικών υποθέσεων, όσο και στον τομέα της γεωργίας, συγκρούεται με την ευρωπαϊκή πολιτική για το περιβάλλον και την προστασία των ζώων. Οι Ευρωπαίοι γεωργοί είναι στην πραγματικότητα πιασμένοι σε μια μέγκενη από την οποία δεν μπορούν να ξεφύγουν και η οποία ευνοεί την εξαφάνισή τους. Δεν μπορούν να ανταποκριθούν ταυτόχρονα στις περιβαλλοντικές απαιτήσεις και στις απαιτήσεις για επιδίωξη υψηλής παραγωγικότητας σε όλο και χαμηλότερες τιμές λόγω της κατάργησης της κοινοτικής προτίμησης.
<P>
Έκθεση Otila (A4-0346/98)
<SPEAKER ID=15 NAME="Lindqvist">
Είναι σημαντικό να μπορούν αυτοί που ασχολούνται με τη γεωργία και τη δασοκομία να έχουν εισοδήματα όταν τροποποιείται η χρήση των γαιών, όπως π.χ. μέσω της μετάβασης από τη γεωργία στη δασοκομία. Ταυτόχρονα, πρέπει οι γεωργικές γαίες, ο φυσικός αυτός πόρος, να διατηρείται σε βαθμό που να καθιστά δυνατή την παραγωγή ικανοποιητικών ποσοτήτων τροφίμων. Η αλλαγή της χρήσης των γαιών πρέπει να συνοδεύεται από αναλύσεις των περιβαλλοντικών και φυσικών πόρων, καθώς και από πιστοποίηση για το δάσος, ώστε να δημιουργηθεί μια βιώσιμη δασοκομία. Σε αυτό το έργο πρέπει να συμμετέχουν ενεργά οι κλαδικές οργανώσεις του τομέα της γεωργίας και της δασοκομίας, και θα πρέπει να γίνει αξιολόγηση των δαπανών, των μεταβολών στο εισόδημα και των περιβαλλοντικών επιπτώσεων. Υπερψήφισα την έκθεση.

<SPEAKER ID=16 NAME="Τitley">
Yπερψήφισα την έκθεση αυτή με ανάμεικτα συναισθήματα υπερηφάνειας και ανησυχίας.
<P>
Υπερηφάνεια γιατί η Βρετανία συγκαταλέγεται μεταξύ των τεσσάρων καλύτερων ως προς την υλοποίηση του προγράμματος της ΕΕ για την προαγωγή της δενδροφύτευσης ως εναλλακτικό τρόπο χρήσης των γεωργικών γαιών, αλλά ανησυχία επειδή η παρούσα έκθεση αναφέρει ότι σε ολόκληρη την ΕΕ γενικά το πρόγραμμα ενίσχυσης των δασών δεν έχει επιφέρει μείζονες αλλαγές, και συγκεκριμένα δεν έχει οδηγήσει σε δενδροφύτευση αντί περαιτέρω αύξησης των καλλιεργειών ως προσθήκης στον μεγάλο όγκο των τροφίμων στην Ευρώπη.
<P>
Οι υπόλοιποι προβληματισμοί της έκθεσης σχετικά με το υψηλό κόστος ανά εκτάριο του προγράμματος δενδροφύτευσης προκαλούν επίσης αμφιβολίες σχετικά με τον τρόπο πρακτικής εφαρμογής του.
<P>
Δεδομένης της σημασίας της ενθάρρυνσης της δασοκομίας, κατά το παράδειγμα της πολύ επιτυχημένης φιλοδασικής κίνησης της βρετανικής κοινότητας, την οποία γνωρίζω πολύ καλά από το Red Rose Forest στην εκλογική μου περιφέρεια, είναι σημαντικό να δοθούν απαντήσεις στις ανησυχίες αυτής της έκθεσης σχετικά με άλλους χρήστες της δασοκομίας της ΕΕ. Γι' αυτό και υποστηρίζω την έκθεση κι ελπίζω ότι η Επιτροπή θα ανταποκριθεί με μια έγκαιρη αξιολόγηση του προγράμματος της ΕΕ για ενίσχυση των μέτρων αναδάσωσης.
<P>
Έκθεση Santini (A4-0368/98)
<SPEAKER ID=17 NAME="Εφραιμίδης">
Παρά τη διαφορετικότητα, την ποικιλομορφία και την ιδιαιτερότητά τους, οι ορεινές περιφέρειες της Ένωσης έχουν ένα κοινό χαρακτηριστικό: δυσχερείς συνθήκες ανάπτυξης. Εκεί όπου συγκεντρώνονται η μεγαλύτερη οικολογική κληρονομιά και βιοποικιλότητα της Ένωσης, ένας ανεκτίμητος περιβαλλοντικός πλούτος και παραδοσιακές δραστηριότητες, διογκώνονται ταυτόχρονα συνεχώς οξύτατα προβλήματα απομόνωσης, υπανάπτυξης, εγκατάλειψης και μαρασμού.
<P>
Οι ορεινές περιοχές υφίστανται συνέπειες εγκληματικών πολιτικών επιλογών που επιταχύνουν την υποβάθμιση τους. Τα φυσικά, δημογραφικά και οικονομικά προβλήματα των περιοχών αυτών αντιμετωπίστηκαν και αντιμετωπίζονται με δύσκαμπτες, αποσπασματικές και κυρίως «συμπτωματολογικές» πολιτικές. Για παράδειγμα, όταν εφαρμόζονται - μέσω ΚΑΠ, ΓΚΑΤΤ - πολιτικές συνεχούς συρρίκνωσης της γεωργικής δραστηριότητας, από τους βασικότερους τομείς απασχόλησης και διατήρησης πληθυσμού στην ύπαιθρο και τις ορεινές περιφέρειες, δραστηριότητα απαραίτητη για τη διαφύλαξη του φυσικού περιβάλλοντος, συνεργάτη της διατήρησης του φυσικού χώρου και τοπίου, πώς είναι δυνατό να διατηρηθεί και να ενισχυθεί η ανάπτυξη της υπαίθρου, των ορεινών περιοχών και περιφερειών;
<P>
&#x02BC;Οταν επιβάλλονται συνεχώς ποσοτικοί περιορισμοί στην παραγωγή βασικών ορεινών αγροτικών και κτηνοτροφικών προϊόντων, πρόβλημα ιδιαίτερα οξυμένο για τα προϊόντα του νότου, που δεν μπορούν να αντικατασταθούν από άλλες δραστηριότητες του πρωτογενή τομέα για εδαφικούς και κλιματολογικούς παράγοντες, η συγκράτηση πληθυσμού, και ιδιαίτερα των νέων, στις περιοχές αυτές είναι αδύνατη, ελλείψει εξασφάλισης απασχόλησης, ικανοποιητικών μέσων και αξιοπρεπών συνθηκών διαβίωσης. Δεν είναι τυχαίο ότι η Ήπειρος στην Ελλάδα, κατ΄εξοχήν ορεινή περιοχή, αποτελεί τη φτωχότερη περιφέρεια της Ε.Ε., θλιβερή πρωταγωνίστρια τους στόχου 1. Και όλα αυτά, τη στιγμή που οι προτάσεις της «Ατζέντα 2000» προετοιμάζουν περαιτέρω μείωση της αγροτικής οικονομίας και προωθούν σημαντικές αλλαγές περιορισμού των ενισχύσεων των Διαρθρωτικών Ταμειών.
<P>
Ταυτόχρονα, η κατά κανόνα μεγάλη απόσταση των περιοχών αυτών από τα αστικά κέντρα, οι ιδιαίτερα αντίξοες κλιματολογικές συνθήκες, η έλλειψη υποδομών και κατάλληλης τεχνικής στήριξης, η ανεπάρκεια και ακαταλληλότητα του οδικού δικτύου, οδηγούν στην απομόνωση των περιοχών αυτών, περιορίζουν τις δυνατότητες αξιοποίησης των τοπικών προϊόντων και επαρκούς λειτουργίας των τοπικών αγορών, την ανάπτυξη νέων οικονομικών δραστηριοτήτων, τη διαμόρφωση ικανοποιητικού επιπέδου υγείας, παιδείας, πολιτιστικής δραστηριότητας.
<P>
Τα προβλήματα αυτά όχι μόνο δεν αντιμετωπίζονται αλλά εντείνονται. Τείνουν δε να αντιμετωπίζονται ως μόνιμα, σύμφυτα, μέχρι και «γραφικά» φυσικά μειονεκτήματα. Χρειάζεται άμεσα αναπροσανατολισμός των ισχυουσών πολιτικών και σχεδιασμός άλλων, ικανών να αντιμετωπίσουν, να αντιστρέψουν τους επικίνδυνους ρυθμούς εγκατάλειψης και ερήμωσης των ορεινών περιοχών της Ένωσης και να δώσουν πραγματικά κίνητρα ανάπτυξης των περιοχών αυτών. Κίνητρα διατήρησης του πληθυσμού, απασχόλησης και εισοδήματος, ανάπτυξης της πρωτογενούς και δευτερογενούς παραγωγής. Αναβάθμιση των υποδομών, βελτίωση του οδικού δικτύου και των μεταφορών, οργάνωση και παροχή υψηλού επιπέδου υπηρεσιών υγείας, παιδείας.

<SPEAKER ID=18 NAME="Souchet">
H πολιτική ομάδα μας υπέβαλε 31 τροπολογίες γι' αυτή την έκθεση πρωτοβουλίας σχετικά με τις ορεινές ζώνες, επειδή θελήσαμε να ευαισθητοποιήσουμε την Επιτροπή και το Συμβούλιο όσον αφορά την κατάσταση σε όλες τις μειονεκτούσες και οικολογικά ευαίσθητες περιοχές, που, μαζί με τις ορεινές ζώνες, αποτελούν τις πλέον ευάλωτες αγροτικές περιοχές έναντι της ΚΓΠ και κυρίως έναντι των προτάσεων μεταρρύθμισης της ΚΓΠ στο πλαίσιο των προτάσεων της «Ατζέντα 2000».
<P>
Εδώ και πολλές δεκαετίες στις περιοχές αυτές παρουσιάζεται αισθητή τάση ερήμωσης, επειδή η απόδοση της γεωργικής παραγωγής είναι πολύ μικρή και είναι πιο δύσκολο, συγκριτικά με άλλες περιοχές, να αντισταθμιστούν οι συχνές πτώσεις των τιμών των γεωργικών προϊόντων.
<P>
Μέσα από τις διάφορες γεωπονικές, εδαφολογικές, κλιματικές και περιβαλλοντικές δυσκολίες που αντιμετωπίζουν αυτές οι περιοχές, η ανάπτυξη της γεωργικής δραστηριότητας εκφράσθηκε με διάφορους τρόπους: σε ορισμένες περιοχές η αύξηση της γεωργικής παραγωγής επιχειρήθηκε μέσω εκτατικοποίησης των γεωργικών εκμεταλλεύσεων, ενώ σε άλλες περιοχές η γεωργία διαφοροποιήθηκε ενσωματώνοντας η ίδια συμπληρωματικές δραστηριότητες, όπως, για παράδειγμα, ο αγροτουρισμός. Οι εξελίξεις αυτές καθορίζουν ιδιαίτερες ανάγκες εκ μέρους των παραγόντων του αγροτικού κόσμου (ανάγκες σε δημόσιες υπηρεσίες και ανάγκες σε έργα υποδομής, προκειμένου να ενισχυθούν οι επικοινωνίες και να αποφευχθούν περιπτώσεις αποκλεισμού...). Είναι φυσικά απαραίτητο οι ανάγκες αυτές να μπορέσουν να ληφθούν υπόψη στο πλαίσιο των διαρθρωτικών ταμείων, αλλά, όσον αφορά την κατεξοχήν γεωργική δραστηριότητα, αυτή απαιτεί ειδικές ενισχύσεις, που είναι ουσιαστικά αποζημιώσεις αντιστάθμισης μειονεκτημάτων.
<P>
Η διαφορά παραγωγής μεταξύ των μειονεκτουσών και των πεδινών περιοχών πρέπει να αντισταθμίζεται, εφόσον πρόκειται για το μέλλον αυτών των περιοχών και για το μέλλον της χωροταξιακής πολιτικής.
<P>
Όσον αφορά τις οικολογικά ευαίσθητες περιοχές, όπως οι κατακλυζόμενες ζώνες, πρέπει να ληφθούν υπόψη οι ιδιαίτερες περιβαλλοντικές δυσκολίες που αντιμετωπίζουν, καθώς ζημιώνουν και αυτές την παραγωγή των γεωργικών εκμεταλλεύσεων. Στις κατακλυζόμενες ζώνες, για παράδειγμα, οι γεωργοί πρέπει να λαμβάνουν υπόψη τους τα κανάλια που οριοθετούν τη γη τους, αλλά είναι επίσης υποχρεωμένοι, ας μην το ξεχνάμε, να συντηρούν ολόκληρη την υποδομή, όπως κατασκευάσθηκε, συχνά εδώ και πολλούς αιώνες. Ο αφανισμός της γεωργίας στις περιοχές αυτές θα προκαλούσε τον αφανισμό κάθε οικονομικής δραστηριότητας διατήρησης του φυσικού τοπίου, κυρίως, όμως, τον αφανισμό μιας περιβαλλοντικής ισορροπίας που αποτελεί τμήμα του πολιτισμού αυτών των περιοχών.
<P>
Συμπερασματικά, ζητούμε από την Επιτροπή και το Συμβούλιο μια ουσιαστική πολιτική στήριξης των αγροτικών περιοχών, η οποία να επιτρέπει την αντιστάθμιση των μειονεκτημάτων που αντιμετωπίζουν οι μειονεκτούσες και οικολογικά ευαίσθητες περιοχές των κρατών μελών της Ευρωπαϊκής Ένωσης. Στη γεωργική πολιτική της Ευρωπαϊκής Ένωσης πρέπει να λαμβάνονται υπόψη οι αγροτικές περιοχές και η ποικιλομορφία των γεωπονικών, εδαφολογικών, γεωμορφολογικών, κλιματικών και περιβαλλοντικών συνθηκών.
<P>
Έκθεση Rehder (A4-0298/98)
<SPEAKER ID=19 NAME="Lindqvist">
Οι οικονομικές ενισχύσεις προς τη γεωργία είναι πολύ άνισα κατανεμημένες. Μεγάλα αγροκτήματα και εκμεταλλεύσεις που βρίσκονται σε ευημερούσες αγροτικές περιοχές λαμβάνουν μεγάλη ενίσχυση, ενώ μικρά αγροκτήματα και εκμεταλλεύσεις που βρίσκονται σε απομακρυσμένες και πολύ αραιοκατοικημένες περιοχές λαμβάνουν μικρή ενίσχυση.
<P>
Το σύστημα των ενισχύσεων είναι περίπλοκο και απαιτεί πολύ χρόνο και πόρους από τον κάθε γεωργό, όπως και από την κοινωνία στο σύνολό της. Συνεπώς, πρέπει να τροποποιηθεί σταδιακά ώστε να καταβάλλονται περισσότερα χρήματα για το παραγόμενο προϊόν, καθώς και να περιορισθούν οι ρυθμίσεις και οι έλεγχοι. Η περαιτέρω επέκταση των ελέγχων που ήδη διενεργούνται από τα κράτη μέλη με κοινοτικούς ελέγχους, όπως προτείνεται στην έκθεση, είναι προφανώς λανθασμένη ενέργεια. Στο σύνολό της η τακτική των αυξημένων ελέγχων και της αύξησης των ποινικών διώξεων για αδικήματα που αφορούν το «κοινοτικό δίκαιο» οδηγεί σε εσφαλμένη κατεύθυνση, και το μόνο που θα καταφέρει είναι να αυξήσει ακόμη περισσότερο τη δυσπιστία τόσο απέναντι στην ΕΕ, όσο και απέναντι στις υπεύθυνες για τον αγροτικό τομέα εθνικές διοικήσεις.
<P>
Αντ' αυτού, πρέπει να ακολουθήσουμε την αντίθετη κατεύθυνση, του περιορισμού των ρυθμίσεων και των ελέγχων, καθώς και της μεγαλύτερης διείσδυσης στην αγορά με την καταβολή πληρωμής βάσει της ποιότητας.

<SPEAKER ID=20 NAME="Van Dam">
Υπάρχουν διάφοροι λόγοι για τους οποίους δε μπορέσαμε να υποστηρίξουμε την έκθεση Rehder. Ο σημαντικότερος είναι η δήλωση για τις πιστώσεις του προϋπολογισμού του ΕΓΤΠΑ που «δεν χρησιμοποιήθηκαν». Ο εισηγητής προτείνει να διερευνηθεί αν είναι δυνατό οι πιστώσεις αυτές να μην επιστρέφονται στα κράτη μέλη, αλλά να διατίθενται για την ευρωπαϊκή γεωργική πολιτική. Αν ο εισηγητής χρησιμοποιούσε τη φράση «δεν χρησιμοποιήθηκαν» για τις πιστώσεις που έχουν προβλεφθεί στον προϋπολογισμό ενός συγκεκριμένου έτους και δεν έχουν διατεθεί κατά τη διάρκεια αυτού, θα το δεχόμουνα. Αυτό όμως δεν συμβαίνει στην έκθεση Rehder. Από την αιτιολογική σκέψη προκύπτει ότι με τη φράση πιστώσεις του προϋπολογισμού που «δεν χρησιμοποιήθηκαν» εννοεί τη διαφορά μεταξύ των κατευθυντήριων γραμμών για τη γεωργία και των γεωργικών δαπανών. Ο Rehder θέλει να χρησιμοποιήσει τα περιθώρια αυτά για την ευρωπαϊκή γεωργική πολιτική. Στην ουσία, αυτό σημαίνει ότι το ανώτατο όριο των γεωργικών δαπανών εκλαμβάνεται ως στόχος, πρόταση με την οποία δεν είναι δυνατό να συμφωνήσουμε.
<P>
Επιπλέον, δηλώσεις αυτού του είδους δεν πρέπει να γίνονται σε μια έκθεση σαν αυτή, η οποία περιλαμβάνει και άλλες δηλώσεις, που προχωρούν ακόμη περισσότερο, σχετικά με τη χρηματοδότηση της ευρωπαϊκής γεωργικής πολιτικής στο μέλλον. Επαναλαμβάνω ότι δηλώσεις αυτού του είδους δεν πρέπει να γίνονται σε μια έκθεση σαν αυτή, αλλά να εξετάζονται στα πλαίσια των προτάσεων για την ατζέντα 2000.
<P>
Τέλος, μας προβληματίζει ο τρόπος που παρουσιάζεται το θέμα των πιθανών ανισορροπιών της γεωργικής πολιτικής. Σύμφωνα με τον εισηγητή, το σημερινό γεωργικό σύστημα δεν είναι ισορροπημένο από κοινωνική άποψη, επειδή 80 % των ενισχύσεων πηγαίνει στο 20 % των γεωργών. Η άποψη αυτή προξενεί την εντύπωση ότι ο στόχος της γεωργικής πολιτικής είναι να δοθεί η ίδια ενίσχυση σε όλους τους γεωργούς. Αυτό δεν είναι δυνατό. Ένας τομέας μπορεί εύκολα να λειτουργεί αποδοτικά στους κόλπους μιας ελεύθερης αγοράς, τη στιγμή που άλλοι τομείς χρειάζονται οπωσδήποτε κρατικές ενισχύσεις.

<CHAPTER ID=3>
Ο ρόλος των βιβλιοθηκών
<SPEAKER ID=21 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0248/98) της κυρίας Ryynδnen, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με τον ρόλo τωv βιβλιoθηκώv στη σύγχρovη κoιvωvία.
<P>
Κυρίες και κύριοι, πριν δώσω τον λόγο στην κυρία Ryynδnen, επιτρέψτε μου να σας θυμίσω τη σύσταση του κυρίου Wijsenbeek. Κυρίες και κύριοι, παρακαλώ να κάνετε ησυχία γιατί η Προεδρία επιθυμεί να ακούσει την παρέμβαση της κυρίας Ryynδnen.
<P>
Η κυρία Ryynδnen, ως εισηγήτρια, έχει τον λόγο για πέντε λεπτά.

<SPEAKER ID=22 NAME="Ryynδnen">
Αξιότιμε κύριε Πρόεδρε, αξιότιμε κύριε Επίτροπε, στην κοινωνία της πληροφόρησης η γνώση αποτελεί κεντρικό κεφάλαιο και η πληροφορία σημαντική πρώτη ύλη. Επομένως, είναι πλέον καιρός να φέρουμε στο επίκεντρο της συζήτησης τις βιβλιοθήκες, η σημασία και οι δυνατότητες των οποίων ως σημείων σύγκλισης πολλών φαινομένων σε σχέση με την κοινωνία της πληροφόρησης δεν έχουν ακόμα κατανοηθεί επαρκώς.
<P>
Μία από τις μεγαλύτερες απειλές για την κοινωνία της πληροφόρησης είναι η αύξηση της ανισότητας. Οι βιβλιοθήκες μπορούν ακριβώς να εξασφαλίσουν σε όλους την πρόσβαση στη γνώση και στα πολιτιστικά αγαθά, ανεξαρτήτως της μορφής στην οποία διατίθεται το υλικό, από την παραδοσιακή γραπτή έως την πλέον σύγχρονη δικτυακή. Καθώς όλο και ευρύτερα η γνώση μεταφέρεται μέσω των δικτύων, ο ρόλος των βιβλιοθηκών μεταβάλλεται, χωρίς να περιορίζεται. Με αυτά τα δεδομένα, οι βιβλιοθήκες θα διαδραματίζουν ιδιαίτερα σηματικό ρόλο στην ταξινόμηση της δικτυακής γνώσης. Στην πλημύρα των πληροφοριών ο κόσμος έχει ανάγκη από καθοδήγηση και σηματοδότηση, προκειμένου ο καθένας να λάβει απάντηση στις δικές του ερωτήσεις. Η δημοκρατία, η διαφάνεια και η ενεργός ιθαγένεια μπορούν να υλοποιηθούν μόνο σε περίπτωση που όλοι θα έχουν πρόσβαση σε υλικά όπως οι νομοθετικές διατάξεις, λοιπές διοικητικές αποφάσεις, συμπεριλαμβανομένου υλικού της ΕΕ, καθώς και σε περιοδικά, για παράδειγμα, που ενημερώνουν τον κόσμο για την επικαιρότητα. Οι εμπειρίες από την εγκατάσταση σημείων παροχής πληροφοριών για τη δραστηριότητα της Ευρωπαϊκής Ένωσης στις βιβλιοθήκες υπήρξαν θετικές. Θα έπρεπε να εξασφαλιστεί γενικότερα η διάθεση και η δωρεάν παροχή υλικού που έχει παραχθεί με πόρους από τα φορολογικά έσοδα του δημοσίου. Η μεταφορά καταλόγων, χαρτιών και στατιστικών στοιχείων σε δικτυακή μορφή ενδέχεται να διευκολύνει ουσιαστικά τη γενική πρόσβαση, επειδή αυτό μπορεί να πραγματοποιηθεί με πολύ περιορισμένες δαπάνες διανομής.
<P>
Η αρχή της δωρεάν παροχής των βασικών υπηρεσιών των δημοσίων βιβλιοθηκών συμπεριλαμβάνεται ακόμα και στο μανιφέστο της UNESCO για τις δημόσιες βιβλιοθήκες, οι δε εμπειρίες από την καταβολή αντιτίμου για τον δανεισμό δεν υπήρξαν πουθενά πολύ καλές. Αποτέλεσμα αυτής της πρακτικής υπήρξε η μείωση της χρήσης των βιβλιοθηκών, με άλλα λόγια μειωμένος βαθμός χρήσης του συσσωρευμένου πολιτιστικού κεφαλαίου, ενώ δεν είναι δυνατόν να επιλυθούν τα οικονομικά προβλήματα των βιβλιοθηκών με περιορισμένα έσοδα. Θα πρέπει, επομένως, να αναθεωρηθεί εκ βάθρων η χρηματοδότηση των βιβλιοθηκών σε όλη την Ευρώπη. Με τους πόρους που διατίθενται επί του παρόντος δεν θα μπορούν να αντεπεξέλθουν ούτε στα πολύπλευρα παραδοσιακά καθήκοντα τους ως φορείς παροχής πολιτισμού και πληροφόρησης, ούτε στις νέες προκλήσεις της κοινωνίας της πληροφόρησης. Ωστόσο, στην κοινωνία της πληροφόρησης και της δια βίου εκπαίδευσης ο θεσμός της βιβλιοθήκης αντιμετωπίζει όλο και μεγαλύτερες απαιτήσεις, προκειμένου να αξιοποιήσει αποτελεσματικότερα το ποικίλο υλικό και τις επαγγελματικές ικανότητες που διαθέτει. Ως εκ τούτου, η μετεκπαίδευση και η επαγγελματική επιμόρφωση στον τομέα των βιβλιοθηκών και της πληροφόρησης θα αποτελέσει κεντρική πρόκληση, στην οποία η ευρωπαϊκή συνεργασία ενδέχεται να επιφέρει καλά αποτελέσματα. Οι επενδύσεις των βιβλιοθηκών στον τομέα της τεχνολογίας της πληροφόρησης θα πρέπει να αντιμετωπιστούν ως κεντρικό τμήμα της βασικής υποδομής στην κοινωνία της πληροφόρησης. Όταν η πληροφόρηση μετατρέπεται σε όλο και σημαντικότερο παραγωγικό μέσο, αξίζει να επενδυθούν κοινοί πόροι για την εξάπλωσή της. Οι οικονομικές εξελίξεις ασκούν πιέσεις στις βιβλιοθήκες λόγω, για παράδειγμα, της ανάγκης καταβολής πληρωμών για τις άδειες χρήσης του ηλεκτρονικού υλικού και λόγω της ανάγκης μεταφοράς σε ψηφιακή μορφή των καταλόγων και πρωτοτύπων εκδόσεων, δηλαδή όλης της μεγάλης πολιτιστικής κληρονομιάς.
<P>
Η αποτελεσματικότερη λειτουργία των βιβλιοθηκών προϋποθέτει τη δικτύωσή τους πέρα από κάθε σύνορο και σε παγκόσμιο επίπεδο. Η διαδικασία της δικτύωσης στην Ευρώπη εξακολουθεί να παραμένει ημιτελής σε μεγάλο βαθμό. Ως εκ τούτου, είναι σημαντικό να συνεχιστεί και μέσω του πέμπτου προγράμματος πλαισίου δράσεων έρευνας, τεχνολογικής ανάπυξης και επίδειξης το πρόγραμμα τηλεματικής για τις βιβλιοθήκες, το οποίο τέθηκε σε ισχύ το 1990 και στο πλαίσιο του οποίου έχουν ξεκινήσει εξαιρετικές διαδικασίες συνεργασίας. Είναι ανάγκη να ιδρυθεί μια κεντρική υπηρεσία βιβλιοθηκών στην ΕΕ, προκειμένου να συντονίσει την ανάπυξη του τομέα των βιβλιοθηκών στην Ευρώπη, καθώς και να προάγει τις δυνατότητες έρευνας και επιμόρφωσης στον τομέα αυτόν. Στην παρούσα φάση υπάρχει και έλλειψη συγκρίσιμων στοιχείων σχετικά με τις υπηρεσίες που παρέχουν οι βιβλιοθήκες σε διάφορες χώρες της Κοινότητας. Η συνεργασία μεταξύ των βιβλιοθηκών θα διαδραματίσει πολύ σημαντικό ρόλο και στη διαδικασία καθορισμού της στρατηγικής για την κοινωνία της πληροφόρησης των Χωρών της Κεντρικής και της Ανατολικής Ευρώπης, καθώς και στην ενίσχυση της δημοκρατίας.
<P>
Στην επίκαιρη συζήτηση που διεξάγεται σήμερα σχετικά με τα δικαιώματα του δημιουργού, οι βιβλιοθήκες, τα αρχεία και τα μουσεία απηχούν τις απόψεις των πολιτών και των χρηστών. Η κατοχύρωση των δικαιωμάτων του δημιουργού και η αποτροπή της παράνομης διάδοσης υλικού αποτελεί έναν δίκαιο και σημαντικό στόχο και από την πλευρά των βιβλιοθηκών. Η υφιστάμενη ισορροπία μεταξύ των δικαιωμάτων των δικαιούχων και των χρηστών πρέπει να διατηρηθεί. Γι' αυτόν τον λόγο είναι σημαντικό να διατυπωθούν με σαφήνεια οι εξαιρέσεις που κατοχυρώνουν τα δικαιώματα των χρηστών και των βιβλιοθηκών έναντι των δικαιωμάτων του ίδιου του δημιουργού. Δεν θα πρέπει να αυξηθεί το όριο για τη χρήση πληροφοριών και πολιτιστικών προϊόντων σε ψηφιακή μορφή. Ο πέραν του δέοντος αυστηρός περιορισμός της χρήσης των βιβλιοθηκών, με τον αποκλεισμό, για παράδειγμα, της δυνατότητας για μελέτη που ξεκινά από προσωπική πρωτοβουλία, έρχεται σε αντίφαση με τις αρχές της δια βίου εκπαίδευσης. Η πέραν του δέοντος αυστηρή νομοθεσία σχετικά με τα δικαιώματα του δημιουργού ενδέχεται, παρά τους αντίθετους στόχους της, να μειώσει την αποδοτικότητα της πνευματικής εργασίας στην Ευρώπη.
<P>
Εύχομαι η Επιτροπή, στην προετοιμασία της Πράσινης Βίβλου σχετικά με τον ρόλο των βιβλιοθηκών στην κοινωνία της πληροφόρησης, να λάβει υπόψη της τις κατευθυντήριες γραμμές αυτής της έκθεσης και να ενεργήσει σύμφωνα με αυτές, προκειμένου να αναπυχθεί η δημοκρατική κοινωνία της πληροφόρησης των πολιτών.

<SPEAKER ID=23 LANGUAGE="FI" NAME="Paasilinna">
Αξιότιμε κύριε Πρόεδρε, κυρία Ryynδnen, ευχαριστώ για τη γλαφυρή έκθεση. Το βασικό μέλημά μας στην κοινωνία της πληροφόρησης είναι ότι χωριζόμαστε σε αυτούς που διαθέτουν τα μέσα για πρόσβαση στη γνώση και σε αυτούς που δεν τα διαθέτουν, δηλαδή στους πληροφοριακά πλούσιους και τους πληροφοριακά φτωχούς. Αυτός ο διαχωρισμός επιβάλλεται να περιορισθεί με κάθε τρόπο. Στη χώρα μας, τη Φινλανδία, και σε μερικές άλλες χώρες, έχουμε κάνει προσπάθειες προκειμένου να γεφυρωθεί αυτό το χάσμα μέσω του θεσμού της βιβλιοθήκης, και τα αποτελέσματα υπήρξαν καλά. Στην χώρα μας η ικανότητα γραφής και ανάγνωσης βρίσκεται στα υψηλότερα επίπεδα παγκοσμίως. Η ουσιαστική αποστολή της «λαϊκής» βιβλιοθήκης συνίσταται στη διασφάλιση του πολιτιστικού συστήματος και ο ρόλος της καθίσταται ιδιαίτερα σημαντικός στις μικρές γλωσσικές ομάδες, κάτι το οποίο οι μεγάλες γλωσσικές ομάδες δυσκολεύονται να κατανοήσουν.
<P>
Σύμφωνα με την οδηγία για τα δικαιώματα του δημιουργού, απαγορεύεται στους πελάτες των βιβλιοθηκών, δηλαδή στον απλό κόσμο, η πρόσβαση στο ηλεκτρονικό υλικό μέσω της οθόνης του υπολογιστή χωρίς τη σύναψη ξεχωριστής συμφωνίας με τους παραγωγούς. Αυτό συνιστά απειλή για τις σύγχρονες υπηρεσίες των βιβλιοθηκών και αποτελεί μεγάλο πρόβλημα, τόσο από την άποψη της ισότητας, όσο και από την άποψη του πολιτισμού στην κοινωνία της πληροφόρησης. Θεωρώ αυτόν τον όρο παράλειψη, σφάλμα ή ανεξήγητη πράξη, με την οποία απειλείται να καταστραφεί η λειτουργία ενός θεσμού που έχει αποδείξει πως λειτουργεί με μια εξαιρετικά καλή σχέση κόστους-οφέλους στον τομέα του πολιτισμού. Αν αυτό ισχύσει, η βιβλιοθήκη θα αδυνατεί να εκπληρώνει το καθήκον της ως φορέας μεταβίβασης γνώσεων. Η βιβλιοθήκη παρέχει δωρεάν υπηρεσίες σε όλους τους πολίτες. Προσφέρει βοήθεια σε αυτούς ακριβώς τους ανθρώπους που δεν έχουν τη δυνατότητα να αγοράσουν όλα τα σχετικά προϊόντα. Ο κόσμος το έχει συνηθίσει. Η βιβλιοθήκη έχει καταστεί ένα είδος εκκλησίας του πολιτισμού. Ο κόσμος χρειάζεται τις βιβλιοθήκες και τις χρησιμοποιεί. Εάν τώρα, με το πρόσχημα λόγων που έχουν σχέση με το ψηφιακό σύστημα και την αναπαραγωγή, παρεμποδιστούν αυτές οι λειτουργίες, συζητάμε για μια θλιβερή και δυσάρεστη οπισθοδρόμηση στην πορεία εξέλιξης του πολιτισμού, τον οποία θα έπρεπε, αντιθέτως, όλοι να επιδιώκουν να αναπύξουν με τρυφερότητα και με διάθεση απόδοσης δικαιοσύνης. Δεδομένου ότι πιστεύω πως όλες αυτές οι ενέργειες βασίζονται στην άγνοια, βασίζομαι στο γεγονός ότι θα τροποποιήσουμε την οδηγία για τα δικαιώματα του δημιουργού, ούτως ώστε να καταστεί δυνατόν και στην αναπτυσσόμενη κοινωνία της πληροφόρησης να συνεχίσει η βιβλιοθήκη να αυξάνει τα δικά της σοφά και δίκαια πολιτιστικά καθήκοντα που βελτιώνουν την κατάσταση της ισότητας.

<SPEAKER ID=24 LANGUAGE="ES" NAME="Valverde Lσpez">
Κύριε Πρόεδρε, θέλω να εκφράσω την πλήρη υποστήριξη της Ομάδας του Ευρωπαϊκού Λαϊκού Κόμματος προς την εισηγήτρια, την κυρία Ryynδnen, για την εξαιρετική έκθεση που συνέταξε, και θα αναφερθώ μόνο σε ένα ζήτημα: τις Παρασκευές ανακοινώνουμε συνήθως ευχάριστα νέα, ιδιαίτερα δε όταν πρόεδρος της αντιπροσωπείας της Ευρωπαϊκής Επιτροπής είναι ο Επίτροπος Fischler, αλλά σήμερα, κύριε Πρόεδρε, ως προς το θέμα των βιβλιοθηκών, πρέπει να ενημερώσουμε την κοινή γνώμη πως οι βιβλιοθήκες μας αργοπεθαίνουν.
<P>
Εκατομμύρια βιβλία καταστρέφονται αργά αργά στις βιβλιοθήκες μας, οι οποίες είναι βαριά άρρωστες, ιδιαίτερες οι πιο καινούριες. Χωρίς καμία δόση υπερβολής, έχουμε υποχρέωση να τις σώσουμε.
<P>
Κύριε Πρόεδρε, θυμίζω στο Σώμα κάτι πολύ γνωστό: το ένα τρίτο των βιβλίων που έχουν εκδοθεί τα τελευταία 150 χρόνια αυτοκαταστρέφεται. Το πρόβλημα είναι το είδος του χαρτιού που χρησιμοποιείται. Μέχρι το 1803 το χαρτί κατασκευαζόταν με βάση ίνες λινού ή βάμβακος, οι οποίες του προσέδιδαν σταθερότητα και μεγάλη διάρκεια ζωής. Στα μέσα του 19ου αιώνα η μεγάλη ζήτηση σε χαρτί οδήγησε στην εισαγωγή του λεγόμενου όξινου χαρτιού, με βάση τον πολτό κυτταρίνης προερχόμενο από το ξύλο. Η πείρα μας δείχνει πως αυτό το είδος χαρτιού έχει διάρκεια ζωής μόνο κάποιες δεκαετίες. Η έκταση της φθοράς των συλλογών των βιβλιοθηκών είναι ανησυχητική. Υπολογίζεται πως στις συλλογές των μεγάλων βιβλιοθηκών σχεδόν το ένα τρίτο των βιβλίων έχουν φθαρεί.
<P>
Μιλάμε για βιβλιοθήκες, όπως αυτή του Κογκρέσου των Ηνωμένων Πολιτειών ή την Εθνική Βιβλιοθήκη των Παρισίων, με 11 εκατομμύρια τόμους. Πρόκειται, επομένως, για σοβαρό πρόβλημα.
<P>
Το πρόβλημα βέβαια δεν είναι καινούριο. Από το 1990 ζητάμε από την Επιτροπή τη λήψη αποφάσεων και τη θέσπιση κανόνων κοινής εφαρμογής για τη χρήση αναλλοίωτου χαρτιού και την ενημέρωση των καταναλωτών.
<P>
Κύριε Επίτροπε, θα θέλαμε να γνωρίζουμε τί συμβαίνει με αυτά τα έργα τα οποία ζητάμε από την Επιτροπή εδώ και οκτώ χρόνια.

<SPEAKER ID=25 LANGUAGE="FI" NAME="Virrankoski">
Αξιότιμε κύριε Πρόεδρε, η υπό συζήτηση έκθεση της κυρίας Ryynδnen δίνει μια εξαιρετική εικόνα για τον ρόλο της βιβλιοθήκης στη σύγχρονη κοινωνία και συγχρόνως σκιαγραφεί με εκπληκτικό τρόπο τις ποικίλες δυνατότητες και προκλήσεις που έχει να αντιμετωπίσει κατά τα επόμενα χρόνια ο θέσμος της βιβλιοθήκης. Η εν λόγω έκθεση έχει συνταχθεί με επιμέλεια και δεξιοτεχνία, σύμφωνα με τις καλύτερες παραδόσεις για την προαγωγή του πολιτιστικού επιπέδου του λαού, και θέλω γι' αυτό να συγχαρώ και να ευχαριστήσω τη συνάδελφο κυρία Ryynδnen.
<P>
Ο πολιτισμός αποτελεί προϋπόθεση για την ανάπυξη, και τον μόνο παράγοντα ασφάλειας των μικρών χωρών. Όταν η ΕΕ, για παράδειγμα, καταρτίζει αναπτυξιακά προγράμματα, ενδέχεται συχνά αυτά να ανατραπούν εξαιτίας του μειωμένου πολιτιστικού επιπέδου του λαού στις χώρες που λαμβάνουν βοήθεια. Οι βιβλιοθήκες έχουν επιτελέσει ένα σημαντικό έργο ως θεματοφύλακες του έργου της προαγωγής του πολιτιστικού επιπέδου του λαού. Έχουν επιτρέψει σε ολόκληρο τον λαό να απολαμβάνει όλο το φάσμα του ανθρώπινου πολιτισμού και τους καλύτερους καρπούς του. Έχουν μεταδώσει με έναν κατανοητό και πολύπλευρο τρόπο και τις νέες αποκαλύψεις στον τομέα της γνώσης και των δεξιοτήτων, καθώς και τις εφαρμογές στους διάφορους τομείς. Η σημασία των βιβλιοθηκών στην ανάπυξη του δυτικού πολιτισμού και στην προαγωγή του βιοτικού επιπέδου υπήρξε τεράστια.
<P>
Από την άλλη μεριά η γνώση είναι και δύναμη. Η διαχείριση της γνώσης σημαίνει πως κάποιος διαθέτει ισχύ, και η έλλειψη γνώσεων απουσία δυνατότητας να επηρεάζει. Έαν δεν μεριμνήσουμε για την προαγωγή του πολιτιστικού επιπέδου του λαού, το αποτέλεσμα θα είναι η επιδείνωση των κοινωνικών ανισοτήτων. Ο καθορισμός των δικαιωμάτων του δημιουργού αποτελεί το κλειδί για την ανάπτυξη των βιβλιοθηκών και τα δικαιώματα του δημιουργού αποτελούν μια πολύ σημαντική πτυχή του δυτικού συστήματος δικαίου: με αυτά κατοχυρώνονται τα δικαιώματα των δημιουργών στον τομέα της επιστήμης και των τεχνών, και αυτά εξασφαλίζουν την εξέλιξη σε πολλούς τομείς. Από αυτήν την άποψη, ο τρόπος προσέγγισης της κυρίας Ryynδnen είναι ορθός: εξασφαλίζει την ανάπυξη του θεσμού της βιβλιοθήκης ως φορέα φιλικού προς τους χρηστές του και ως του καλύτερου μορφωτικού θεσμού και για τους φτωχούς στη σημερινή κοινωνία, ενώ αντιμετωπίζει συχρόνως με κατάλληλο τρόπο και τη μελλοντική ανάπτυξη των δικαιωμάτων του δημιουργού.

<SPEAKER ID=26 NAME="Αλαβάνος">
Κύριε Πρόεδρε, θέλω και εγώ πραγματικά να συγχαρώ την κ. Ryynδnen γι' αυτή την έκθεση πρωτοβουλίας, που νομίζω ότι ανοίγει τις μεγάλες δυνατότητες που έχει η Ευρωπαϊκή Ένωση να πάρει πρωτοβουλία σε μια σειρά από ζητήματα γνώσης και πολιτισμού, σήμερα και στο μέλλον. Υποστηρίζουμε πλήρως τις θέσεις τής κ. Ryynδnen. Εγώ θα ήθελα να βάλω δύο σημεία, δύο διαστάσεις, αν θέλετε, που έχουν σχέση και με τη δικιά μας εθνική πραγματικότητα.
<P>
Πρώτον, η δυνατότητα να προσφέρει κανείς τις βιβλιοθήκες δεν είναι μόνο θέμα οικονομικής διάστασης. Πολλές φορές το εκπαιδευτικό σύστημα συντελεί, ωθεί τους νέους ή και τους μεγαλύτερους να προσφεύγουν στις βιβλιοθήκες, πολλές φορές τους αιχμαλωτίζει και τους θέτει απαγορευτικούς περιορισμούς στην χρήση της μεγάλης αυτής τράπεζας δεδομένων των ανθρωπίνων γνώσεων. Χαρακτηριστική τέτοια περίπτωση είναι η Ελλάδα και ομολογώ ότι αισθάνθηκα κάποια ζήλεια ακούγοντας τί γίνεται στη Φινλανδία. Είναι χαρακτηριστικό ότι οι μαθητές του Λυκείου, προκειμένου να συμμετάσχουν στις εξετάσεις για να μπούνε στην τριτοβάθμια εκπαίδευση, στα πανεπιστήμια, πρέπει να έχουν απομνημονεύσει σε κάθε μάθημα ένα μόνο βιβλίο, ένα μόνο βιβλίο! Εάν τυχόν ένας μαθητής, στις εξετάσεις αυτές, γράψει από άλλο βιβλίο, ή και από άλλο βιβλίο, τότε είναι σίγουρο ότι θα αποτύχει. Εάν ένας μαθητής μπορέσει να έχει όλα τα κόμματα και όλες τις τελείες και όλες τις παύλες που έχει το σχολικό βιβλίο, είναι ο αριστούχος. Η χαρακτηριστική εικόνα στις ελληνικές οικογένειες των μαθητών που τελειώνουν το Λύκειο είναι το βράδυ όταν ο πατέρας ή η μητέρα γυρνάνε από την εργασία, να κάθεται το παιδί 17-18 χρονών και να τους λέει την απομνημόνευση του βιβλίου. Διότι το ίδιο δεν πρέπει να ελέγξει. Επομένως για τη χρήση των βιβλιοθηκών μπορεί να συμβάλει πολύ και το εκπαιδευτικό σύστημα, θετικά όπως, πιστεύω, στη Φινλανδία, ή αρνητικά όπως, πιστεύω, στην Ελλάδα.
<P>
Το δεύτερο σημείο που θα ήθελα να θέσω έχει σχέση με την ειδική προσπάθεια που πρέπει να κάνουμε για να προωθήσουμε βιβλιοθήκες στις μεγάλες πόλεις της Ευρωπαϊκής Ένωσης που έχουν σχέση με την κουλτούρα, τον πολιτισμό, τις γνώσεις άλλων λαών και άλλων γλωσσών της Ευρωπαϊκής Ένωσης. Το λέω αυτό γιατί, δυστυχώς, εμείς βλέπουμε για παράδειγμα ότι πολλές έδρες σε πανεπιστήμια, που συνοδεύονται από βιβλιοθήκες, από όλο αυτό το απόθεμα γνώσεων, για παράδειγμα νεοελληνικών σπουδών σε μεγάλες πόλεις, στο Βερολίνο, στο Μόναχο, σε άλλες πόλεις της Γερμανίας, σήμερα παρακμάζουν, φυτοζωούνε και βρίσκονται μπροστά σε κίνδυνο πλήρους, θα μπορούσε να πει κανείς, εξάτμισης. Μ' αυτή την έννοια, νομίζω, μια τέτοια γενική ώθηση στην υπόθεση των βιβλιοθηκών που θα δίνει ειδικό βάρος σε βιβλιοθήκες που έχουν σχέση με γλώσσες και κουλτούρες άλλων χωρών της Ευρωπαϊκής Ένωσης θα είναι κάτι το πολύ θετικό.

<SPEAKER ID=27 LANGUAGE="EN" NAME="Κerr">
Kύριε Πρόεδρε, ένας από τους προηγούμενους Φινλανδούς ομιλητές είπε ότι οι βιβλιοθήκες είναι πολύ σημαντικές στη Φινλανδία. Διστάζω να πω ότι αυτό οφείλεται στους μακρείς σκοτεινούς χειμώνες, κατά τη διάρκεια των οποίων δεν υπάρχει τίποτε άλλο να κάνεις παρά να διαβάζεις βιβλία. Από τις επισκέψεις μου στη Φινλανδία με την κυρία Ryynδnen γνωρίζω ότι στην πραγματικότητα υπάρχουν πολλά άλλα να κάνεις, και κυρίως να επισκεφθείς το υπέροχο φεστιβάλ όπερας της πόλης Σάβονλινα. Με εξέπληξε πολύ ο αριθμός των διαθέσιμων βιβλιοθηκών και η σημασία τους στη Φινλανδία, και επιδοκιμάζω την έκθεση της κ. Ryynδnen. Πρόκειται για εξαιρετική έκθεση που εκπονήθηκε από ένα εξαιρετικό μέλος της Επιτροπής Πολιτισμού, Νεότητας, Παιδείας και Μέσων Ενημέρωσης. Στο πλαίσιο της εν λόγω επιτροπής είχαμε πολλές ωραίες συζητήσεις για την έκθεση αυτή, που ελπίζω ότι θα ληφθεί δεόντως υπόψη από την Ευρωπαϊκή Επιτροπή όταν προτείνει την οδηγία της, καθώς αποτελεί εξαιρετική βάση για την Πράσινη Βίβλο.
<P>
Οι βιβλιοθήκες είναι εξαιρετικά σημαντικές για τον ευρωπαϊκό πολιτισμό, και προσωπικά έχω ωφεληθεί πάρα πολύ από αυτές. Σταμάτησα το σχολείο στα 15 και φοίτησα στο πανεπιστήμιο στα 20, όντας ενήλικος, κι αυτό το κατάφερα επειδή είχα έναν φίλο βιβλιοθηκάριο, ο οποίος μου παραχώρησε χώρο στην τοπική βιβλιοθήκη, μου παρείχε βιβλία, μου βρήκε εκθέσεις και με βοήθησε να ξαναρχίσω τις σπουδές μου. Αυτός με βοήθησε να συνεχίσω, να πάρω αρκετά πτυχία και να γίνω τελικά καθηγητής πανεπιστημίου. Στη Σκωτία θα θέσω υποψηφιότητα με το νέο Σκωτικό Σοσιαλιστικό Κόμμα - νόμιζα ότι θα γινόταν σχετική μνεία στα πλήρη πρακτικά, καθώς το παρουσιάσαμε τον περασμένο μήνα - και εξασφάλισα την ανάληψη σημαντικής δέσμευσης για ανάπτυξη δημοσίων βιβλιοθηκών στο πλαίσιο των πολιτικών του κόμματος.
<P>
Πρόκειται για σημαντικό θέμα στη Βρετανία, επειδή κατά τα τελευταία 18 χρόνια η κυβέρνηση των Συντηρητικών προέβη σε περικοπές των πόρων και του εξοπλισμού των βιβλιοθηκών, κατάσταση που οφείλω να αναφέρω ότι συνεχίζεται στο πλαίσιο της πολιτικής του Νέου Εργατικού Κόμματος, το οποίο δίνει ψεύτικες υποσχέσεις για γνώσεις και μόρφωση, εξακολουθώντας να περικόπτει τους πόρους της τοπικής αυτοδιοίκησης για βιβλιοθήκες. Οι βιβλιοθήκες δέχονται εξαιρετικά ισχυρές πιέσεις στο Ηνωμένο Βασίλειο. Ελπίζω, λοιπόν, η έκθεση αυτή να αποδειχθεί σημαντική.
<P>
Χαριτολογώντας, θα ολοκληρώσω λέγοντας ότι οι κάρτες βιβλιοθήκης είναι μερικές φορές πολύ χρήσιμα στοιχεία αναγνώρισης ταυτότητας. Ο Σκωτσέζος συνάδελφός μου Hugh McMahon μου είπε ότι κάποτε έφθασε στην Ουγγαρία χρησιμοποιώντας την κάρτα του της βιβλιοθήκης ως στοιχείο αναγνώρισης ταυτότητας. Ωστόσο, η αλήθεια είναι ότι τον συνόδευε τότε ο Otto von Habsburg, και αυτό μπορεί να βοήθησε.
<P>
(Γέλια)

<SPEAKER ID=28 NAME="Πρόεδρος">
Ευχαριστώ, κύριε Kerr. Μια που μόλις αναφέρατε τον κύριο Otton von Habsburg, θα ήθελα να πω ότι σήμερα, κατ' εξαίρεση, δεν βρίσκεται μαζί μας διότι είναι άρρωστος. Επωφελούμαι του γεγονότος ότι τον αναφέρατε για να του ευχηθώ, εξ ονόματος του Σώματος, καλή ανάρρωση. Τις Παρασκευές τον χρειαζόμαστε εδώ.

<SPEAKER ID=29 LANGUAGE="NL" NAME="Maes">
Κύριε Πρόεδρε, συμφωνώ με τις συστάσεις που περιλαμβάνονται στην έκθεση γιατί πιστεύω ότι εκφράζουν πλήρως τα σημερινά προβλήματα. Παρακολουθώντας τη συζήτηση στο Σώμα διαπιστώνω ότι η κατάσταση στα κράτη μέλη διαφέρει σημαντικά και οφείλω να παραδεχθώ, κατόπιν όλων αυτών των παρατηρήσεων, ότι τα κείμενα του ψηφίσματος με απογοητεύουν κάπως. Πρέπει να ομολογήσω ότι συγκαταλέγομαι στους υπέρμαχους της αρχής της επικουρικότητας. Πιστεύω, συνεπώς, ότι το Ευρωπαϊκό Κοινοβούλιο δεν πρέπει να επεισέρχεται και πολύ εκεί όπου δεν έχει ούτε τα μέσα, αλλά ούτε και την αρμοδιότητα να δράσει.
<P>
Φυσικά ο τόνος που χρησιμοποιείται στις συστάσεις προς την Επιτροπή είναι κάτι εντελώς διαφορετικό. Είμαι δε υποχρεωμένη να παραδεχθώ ότι δεν προκύπτουν και πολλά συγκεκριμένα πράγματα. Θα ήθελα να ρωτήσω τον Επίτροπο Πολιτισμού τί γίνεται με την εναρμόνιση των συγγραφικών δικαιωμάτων, δεδομένων των ανησυχιών μας που εκφράζονται στην έκθεση, και εφόσον γνωρίζουμε ότι οι βιβλιοθήκες έχουν εξελιχθεί. Δεν πρόκειται πλέον για χώρους αποθήκευσης βιβλίων, πρόκειται για χώρους πληροφόρησης με συνδέσεις διαδικτύου για το κοινό, χώρους όπου αποδίδεται μεγάλη σημασία στην κοινωνία της δια βίου εκπαίδευσης, την κοινωνία των πληροφοριών στην οποία θα ζούμε όλοι αύριο. Είμαι, λοιπόν, πλήρως ικανοποιημένη με την έκθεση και τις συστάσεις, εκφράζω, όμως, παράλληλα μια μικρή επιφύλαξη για ορισμένους σχολαστικισμούς που υποδηλώνουν ότι στην ουσία τα πράγματα δεν είναι πουθενά όπως θα έπρεπε. Πιστεύω ότι μάλλον θα πρέπει να υπάρξει μια ανταλλαγή πληροφοριών από τις οποίες να προκύπτει πού βρισκόμαστε στα διάφορα κράτη μέλη.

<SPEAKER ID=30 LANGUAGE="NL" NAME="Blokland">
Κύριε Πρόεδρε, ο ρόλος των βιβλιοθηκών στη σύγχρονη κοινωνία έχει αλλάξει ριζικά. Στο παρελθόν, όταν έμπαινε κανείς σε βιβλιοθήκες, έμενε εντυπωσιασμένος βλέποντας τις μακριές σειρές από ράφια με βιβλία από όπου μπορούσε να διαλέξει ένα και να το πάρει, αρκεί να σφραγιζόταν ώστε να φαίνεται η ημερομηνία. Σήμερα, στις σύγχρονες πανεπιστημιακές βιβλιοθήκες δεν βρίσκονται πλέον βιβλία, αλλά υπολογιστές, όπου μπορεί κανείς να αναζητήσει το βιβλίο που θέλει χρησιμοποιώντας λέξεις-κλειδιά. Μετά από 15 λεπτά μπορεί να πάρει το βιβλίο και να φύγει. Στο άμεσο μέλλον οι περισσότερες βιβλιοθήκες θα είναι εικονικές και θα προσφέρουν στους ενδιαφερόμενους κάθε είδους πληροφορίες. Η εικόνα αυτή προβάλλεται με πάρα πολύ ικανοποιητικό και ενημερωτικό τρόπο στην έκθεση της κ. Ryynδnen. Θεωρώ ότι θα ήταν καλό να προτρέξουμε της εξέλιξης αυτής.
<P>
Συμφωνώ ότι είναι απαραίτητο να υπάρξει συνεργασία μεταξύ βιβλιοθηκών σε ευρωπαϊκή κλίμακα. Στην περίπτωση αυτή, το βασικότερο ερώτημα που έρχεται στο μυαλό μου είναι ποιός φορέας θα ασχοληθεί με αυτή τη διαδικασία σε ευρωπαϊκή κλίμακα. Από την έκθεση δεν μπορώ να κατανοήσω γιατί θα πρέπει να εμπλακούν στη διαδικασία η Επιτροπή και το Κοινοβούλιο. Δεν θα ήταν καταλληλότερο το Συμβούλιο της Ευρώπης και η UNESCO για να ασχοληθούν με το θέμα αυτό; Δεν τίθεται θέμα αλληλεπικάλυψης αρμοδιοτήτων; Για τον λόγο αυτό δεν με πείθει ιδιαιτέρως η επιχειρηματολογία για την εξέταση της εν λόγω έκθεσης πρωτοβουλίας στο Ευρωπαϊκό Κοινοβούλιο.
<P>
Εξάλλου η προσέγγιση και οι στόχοι του σχεδίου ψηφίσματος χαρακτηρίζονται από μετριοπάθεια. Προφανώς πρόκειται για έναν τομέα στον οποίο η «Ευρώπη» δεν επιθυμεί να δημιουργήσει υψηλές προσδοκίες.
<P>
Λόγω των προαναφερθέντων προβληματίζομαι ιδιαιτέρως με την παράγραφο του ψηφίσματος όπου καλείται η Επιτροπή να εκπονήσει σύντομα Πράσινη Βίβλο για τον ρόλο των βιβλιοθηκών.
<P>
Υπάρχουν βέβαια σημαντικά θέματα, όπως το δικαίωμα πνευματικής ιδιοκτησίας, οι άδειες και το ευρωπαϊκό δίκτυο βιβλιοθηκών, αλλά και αυτά εμπίπτουν, κατά τη γνώμη μου, στην αρμοδιότητα του Συμβουλίου της Ευρώπης και της UNESCO. Επιπλέον, η εξέταση των θεμάτων αυτών στο Συμβούλιο της Ευρώπης τους προσδίδει μια εντελώς διαφορετική εμβέλεια, δεδομένου του αριθμού των συμμετεχόντων χωρών. Όσον αφορά τα δικαιώματα πνευματικής ιδιοκτησίας, αυτό που λείπει από την έκθεση είναι μια παραπομπή στη σχετική συνθήκη του Παγκόσμιου Οργανισμού Πνευματικής Ιδιοκτησίας (ΠΟΠΙ).
<P>
Αναγνωρίζω το πρόβλημα του όξινου χαρτιού και θεωρώ εξαιρετική πρωτοβουλία τη θέσπιση ενός ευρωπαϊκού προτύπου προώθησης της χρήσης του αναλλοίωτου χαρτιού. Θα υποστήριζα, επομένως, σίγουρα μια σύσταση του Ευρωπαϊκού Κοινοβουλίου για το θέμα αυτό. Ωστόσο, θεωρώ επί του παρόντος υπερβολικό να καλείται η Επιτροπή να καταρτίσει οδηγία τη στιγμή που δεν έχει εκδοθεί καν ακόμη Πράσινη Βίβλος.
<P>
Κατά τη γνώμη μου, το Ευρωπαϊκό Κοινοβούλιο δεν χρειάζεται να δεσμεύσει μέσα για την προαγωγή της συνεργασίας. Συμφωνώ απολύτως με τη συνεργασία μεταξύ βιβλιοθηκών, πιστεύω όμως ότι τα σχετικά κίνητρα θα πρέπει να παρασχεθούν κατά κύριο λόγο από τα κράτη μέλη.
<P>
Παρ' όλα αυτά, στο ψήφισμα περιλαμβάνονται και πολλά άλλα αξιόλογα σημεία. Ορθώς τονίζεται στην έκθεση η σημασία των βιβλιοθηκών στην κοινωνία.Όπως προκύπτει από την έκθεση, οι βιβλιοθήκες είναι φορείς που συμβάλλουν δυναμικά στην εξέλιξη του πολιτισμού, ιδρύματα για τη μετάδοση γνώσεων και την παροχή ενημέρωσης, καθώς και κοινωνικά fora. Γι' αυτό, λοιπόν, πρέπει να δράσουμε με σύνεση.
<P>
Οι βιβλιοθήκες πρέπει και αυτές να εκσυγχρονίζονται. Η μετάβαση από τα βιβλία σε κάθε πιθανή μορφή πληροφόρησης, όπως κασέτες, οπτικοί δίσκοι και δίκτυα, είναι μεγάλο βήμα. Αμφιβάλλω ότι τα νέα μέσα πληροφόρησης δεν εκτοπίζουν τα παλαιά, όπως βεβαιώνει η αιτιολογική έκθεση. Προσωπικά θα ήθελα να τονίσω ιδιαίτερα τη σημασία του έντυπου βιβλίου. Αυτό έχει σχέση με τις απόψεις μου σχετικά με τη μετάβαση από την εποχή της βιβλιογραφίας στην εποχή της οπτικής ή εικονικής πραγματικότητας. Ο Αμερικανός φιλόσοφος Neil Postman έχει γράψει για το θέμα αυτό πολλά ενδιαφέροντα πράγματα στο βιβλίο του με τίτλο «Amusing to Death», το οποίο έχει μεταφραστεί στην ολλανδική γλώσσα με τον τίτλο «Wij amuseren ons kapot». Υπάρχει τίποτα πιο ευχάριστο από το να κάθεται κανείς κοντά στο τζάκι με ένα ποτήρι καλό κρασί κι ένα βιβλίο που έχει δανειστεί από τη βιβλιοθήκη; Το προτιμώ σαφώς από το να κάθομαι πίσω από το γραφείο και να βλέπω σε μια οθόνη υπολογιστή διάφορα ηλεκτρονικά έγγραφα. Ωστόσο, όπως είπα ήδη: οι βιβλιοθήκες πρέπει και αυτές να εκσυγχρονίζονται.
<P>
Κύριε Πρόεδρε, το συμπέρασμά μου είναι ότι η έκθεση είναι καλή και περιέχει σημαντικές πληροφορίες, αλλά ότι το θέμα θα πρέπει μάλλον να εξετασθεί από το Συμβούλιο της Ευρώπης και όχι από το Ευρωπαϊκό Κοινοβούλιο.

<SPEAKER ID=31 LANGUAGE="DE" NAME="Sichrovsky">
Κύριε Πρόεδρε, η έκθεση αυτή συνιστά μία σημαντική και λεπτομερή εργασία σχετικά με τον ρόλο των βιβλιοθηκών. Ως μέλος της λέσχης ΡΕΝ χαίρομαι πάντα, όταν το Κοινοβούλιο ασχολείται με τέτοια θέματα που βρίσκονται στο περιθώριο της μείζονος διεθνούς πολιτικής. Δεν μπορώ, ωστόσο, να μην αναζητήσω και τις ιστορικές ρίζες της δημιουργίας της ιδέας των βιβλιοθηκών. Υπήρχαν δύο σημαντικοί λόγοι: πρώτον, να δοθεί η δυνατότητα ανάγνωσης στο ευρύ κοινό, χωρίς να είναι απαραίτητο να αγορασθεί βιβλίο, και δεύτερον, να βρεθεί κάποιο βιβλίο που δεν ήταν εύκολο να αποκτηθεί σε ένα από τα πολλά μικρά βιβλιοπωλεία που υπήρχαν τότε. Και οι δύο όροι άλλαξαν. Σήμερα τα βιβλία είναι πολύ φθηνότερα και, μέσω των σύγχρονων αποκαλούμενων mega-stores, διατίθεται βασικά οποιοδήποτε βιβλίο. Γι' αυτόν τον λόγο δεν πρόκειται μόνον για ένα ποσοτικό αίτημα - εδώ μπορεί να διαπιστωθεί και η αδυναμία της έκθεσης - αλλά και για μία ποιοτική συμβολή στην επίλυση αυτού του προβλήματος. Μας λείπουν σχέδια ώστε να μπορέσουμε να ανταποκριθούμε στις ανάγκες των καταναλωτών.
<P>
Πρέπει να διερωτηθούμε γιατί πηγαίνει όλο και λιγότερος κόσμος στις βιβλιοθήκες. Όταν οι καταναλωτές δεν αισθάνονται πλέον την ανάγκη, τότε εναπόκειται αποκλειστικά στις βιβλιοθήκες να επαναπροσελκύσουν αυτούς τους καταναλωτές. Όπως αναφέρεται στην έκθεση, μία βιβλιοθήκη δεν θα αποτελέσει προφανώς ποτέ μία επικερδή επιχείρηση. Οι βιβλιοθήκες φέρουν, όμως, την ευθύνη να διεγείρουν το ενδιαφέρον των καταναλωτών, ούτως ώστε αυτοί να επιστρέψουν και να ασχοληθούν με την ανάγνωση. Ενδεχομένως να μην είναι μόνον η ανάγνωση, ίσως μία βιβλιοθήκη να αποτελέσει μελλοντικά μια τράπεζα δεδομένων διανόησης στη διάθεση του πληθυσμού. Μέσω των σύγχρονων τεχνικών της ηλεκτρονικής δικτύωσης οι σύγχρονες βιβλιοθήκες μπορούν να συνδέονται με όλες τις βιβλιοθήκες και όλα τα αρχεία του κόσμου, ώστε να υπάρξει μία διεθνής πρόσβαση στα έγγραφα, τα άρθρα και τα βιβλία, καθώς και σε άλλο διαθέσιμο υλικό. Αυτό θα αποτελούσε π.χ. μία παροχή υπηρεσιών που δεν θα μπορούσε να προσφέρει στον καταναλωτή κανένα βιβλιοπωλείο, ασχέτως μεγέθους, κι εδώ θα μπορούσε να υπάρξει και μια κάπως μεγαλύτερη ανταγωνιστικότητα. Επανειλημμένως αναφερόμαστε στο πρόβλημα της δια βίου εκπαίδευσης. Εδώ υπάρχει μία απαίτηση για την οποία πρέπει να προετοιμαστούμε. Σήμερα, οι οικονομικές διαφορές δεν συνίστανται πλέον στη δυνατότητα ή την αδυναμία μεμονωμένων ατόμων να αγοράσουν κάποιο βιβλίο. Αυτές οι εποχές έχουν περάσει προ πολλού. Το θέμα είναι μάλλον η πρόσβαση σε ηλεκτρονικά μέσα ενημέρωσης. Μέσω του εκδημοκρατισμού της εκμάθησης οι σύγχρονες βιβλιοθήκες μπορούν εδώ να συμβάλλουν ώστε να καταστεί εφικτή για όλους η δια βίου εκπαίδευση.

<SPEAKER ID=32 LANGUAGE="FI" NAME="Myller">
Αξιότιμε κύριε Πρόεδρε, κι εγώ θέλω να συγχαρώ την κυρία Ryynδnen για την εκθεσή της, η οποία κάλυψε πολλά θέματα. Ειδικά θέλω να την ευχαριστήσω διότι το σημείο εκκίνησής της ήταν το μέλλον και διότι, αν ο θεσμός της βιβλιοθήκης δεν αντιδράσει στα νέα δεδομένα, θα χάσει την αξία του. Οι βιβλιοθήκες πρέπει να ζούν στην επικαιρότητα, ή μάλλον να προσβλέπουν στο μέλλον. Θα πρέπει να διαθέτουν και τις πλέον πρόσφατες πληροφορίες και θα πρέπει όλοι οι ενδιαφερόμενοι να έχουν εύκολη πρόσβαση σε αυτές.
<P>
Στις βασικές αρχές λειτουργίας των δημοσίων βιβλιοθηκών θα πρέπει να συμπεριληφθεί η δωρεάν πρόσβαση των χρηστών στις υπηρεσίες. Διαφωνώ με τον προηγούμενο ομιλητή για το κατά πόσον η τιμή των βιβλίων θέτει σε πολλούς ανθρώπους προβλήματα σχετικά με την πρόσβαση στη γνώση. Τουλάχιστον στην Φινλανδία, τα βιβλία είναι τόσο ακριβά, ώστε πολλοί λίγοι άνθρωποι μπορούν να αγοράσουν όλα τα βιβλία που χρειάζονται για τις σπουδές τους ή, για παράδειγμα, για την ενασχόλησή τους με πολιτιστικά θέματα.
<P>
Η αντίληψη που επικρατεί για την βιβλιοθήκη, εξαιτίας του ονόματος της και μόνο, είναι ότι λειτουργεί ως χώρος αποθήκευσης και δανεισμού των βιβλίων, όμως ήδη εδώ και δεκαετίες διατίθενται καινούργιες μορφές καταγραφής και οι νέες ηλεκτρονικές υπηρεσίες και υπηρεσίες δικτύων αυξάνονται συνεχώς. Η γνώση κυκλοφορεί στα δίκτυα, και όχι πλέον τόσο πολύ στα ράφια των βιβλιοθηκών. Σε αυτήν τη μορφή γνώσης θα πρέπει να παρέχεται πρόσβαση σε όλους, με ισότιμο ακριβώς τρόπο, όπως και σε κάθε γνώση. Ούτε η οδηγία για τα δικαιώματα του δημιουργού, ούτε και άλλα αντίστοιχα συστήματα κατοχύρωσης δικαιωμάτων μπορούν να σταθούν εμπόδια στην πρόσβαση στη γνώση των πολιτών. Στη Φινλανδία π.χ., από την οποία έχουν αναφερθεί και άλλα παραδείγματα κατά την παρούσα συζήτηση, ισχύει στις βιβλιοθήκες ένα σύστημα για την καταβολή αντιτίμου, μέσω του οποίου καταβάλλεται ισότιμα στους δημιουργούς αποζημίωση για τη δημόσια διάθεση των προϊόντων τους. Θα άξιζε ενδεχομένως να εκτιμηθεί η δυνατότητα χρήσης αυτού του μέσου και η επέκταση της εφαρμογής του και σε άλλες μορφές γνώσης.
<P>
Ο θεσμός της βιβλιοθήκης έχει δημιουργηθεί για να ικανοποιεί τις ποικίλες ανάγκες των πολιτών για γνώση. Η βιβλιοθήκη είναι επίσης ένα μορφωτικό ίδρυμα το οποίο χρησιμοποιείται από τους πολίτες περισσότερο από τα υπόλοιπα ιδρύματα. Πρόκειται για ένα είδος τράπεζας δεδομένων για κάθε άνδρα και γυναίκα. Αυτός ο ρόλος της βιβλιοθήκης είναι πολύ σημαντικός για τους στόχους σχετικά με τα θέματα ισότητας και για την ανάπτυξη της δημοκρατίας στην κοινωνία.
<P>
Εύχομαι στο μέλλον να αυξηθεί η διασυνοριακή συνεργασία για την ανάπτυξη του θεσμού της βιβλιοθήκης, κάτι το οποίο απαιτείται από την εξέλιξη νέων τεχνικών μέσων και μόνο. Αυτή η συνεργασία θα πρέπει να βασιστεί κυρίως στην επιδίωξη εξεύρεσης πρακτικών που να μπορούν να εφαρμοστούν σε διάφορες χώρες.

<SPEAKER ID=33 LANGUAGE="ES" NAME="Habsburg-Lothringen">
Κύριε Πρόεδρε, θέλω κατ' αρχάς να σας ευχαριστήσω για τα ευγενικά σας λόγια για τον πατέρα μου. Σε λίγα λεπτά θα του τηλεφωνήσω και θα του μεταφέρω τους χαιρετισμούς σας και τους χαιρετισμούς ολοκλήρου του Σώματος.
<P>
Κι εγώ θα ήθελα να ευχαριστήσω θερμά την εισηγήτρια για την έκθεση που εκπόνησε σε μια χρονική στιγμή που πιστεύω ότι έχει ιδιαίτερη σημασία, επειδή αυτόν τον καιρό το Ευρωπαϊκό Κοινοβούλιο ασχολείται διεξοδικότερα με τις νέες τεχνολογίες και με ζητήματα πνευματικής ιδιοκτησίας. Φρονώ επίσης ότι είναι πολύ σημαντικό να εξετασθεί η έκθεση αυτή στο Κοινοβούλιο πριν από την παρουσίαση στην Ολομέλεια της έκθεσης Barzanti, προς τα τέλη του χρόνου, ή και της δικής μου έκθεση σχετικά με τον Παγκόσμιο Οργανισμό Πνευματικής Ιδιοκτησίας. Οι τροπολογίες που καταθέτω για την έκθεση Barzanti αναφέρονται ειδικά στα ζητήματα των βιβλιοθηκών. Πιστεύω πως σχετικά με αυτό δεν πρέπει να ξεχάσουμε τον απίστευτα μεγάλο ρόλο που διαδραμάτισαν οι βιβλιοθήκες στην Ιστορία. Εάν αναλογιστούμε το μέγεθος της απώλειας που σήμανε για την ανθρωπότητα η καταστροφή βιβλιοθηκών από την Αλεξάνδρεια μέχρι και το Σεράγιεβο, τελευταία, θα πρέπει να θεωρήσουμε επίσης δεδομένο τον πραγματικά πολύ σημαντικό ρόλο που θα διαδραματίσουν οι βιβλιοθήκες αυτές στο μέλλον. Νομίζω πως ο κ. Valverde Lσpez είχε απόλυτο δίκιο όταν μίλησε de facto για τον θάνατο των βιβλιοθηκών.
<P>
Νομίζω πως πρέπει να ξεκαθαρίσουμε κάτι: μία ετοιμοθάνατη βιβλιοθήκη δεν μπορεί να αναζωογονηθεί μόνο μέσω περισσότερων χρηματοδοτικών πόρων. Αυτό που χρειάζεται είναι καλύτερες ιδέες, και αυτές όντως υπάρχουν. Υπάρχει μια ολόκληρη σειρά μελετών, όπως π.χ. αυτές του Τεχνολογικού Ινστιτούτου της Μασαχουσέτης (ΜΙΤ) ή και του ΖΚΜ στην Καρλσρούη, χωρίς να ξεχνάμε και τη διάσκεψη που διοργάνωσε προς αυτήν την κατεύθυνση στο Σάλτσμπουργκ στα τέλη του περασμένου έτους το Ίδρυμα ARCH , που έδωσε τη δυνατότητα σε επιστήμονες αλλά και σύγχρονους καλλιτέχνες να εκφέρουν απόψεις σχετικά με τον τρόπο μετάδοσης των έργων του παρελθόντος στις επόμενες γενεές, τον τρόπο μιας καλύτερης διατήρησής τους και τον τρόπο προστασίας τους. Πιστεύω πως εδώ υπάρχουν αρκετές ιδέες, και η έκθεση της κ. Ryynδnen αποτελεί σίγουρα μία σημαντική συμβολή στο θέμα αυτό.

<SPEAKER ID=34 LANGUAGE="FI" NAME="Seppδnen">
Αξιότιμε κύριε Πρόεδρε, έχω μάθει στο Κοινοβούλιο από τους συναδέλφους των νοτίων χωρών ότι ο μισός χρόνος της αγόρευσης χρησιμοποιείται στα συγχαρητήρια για τον εισηγητή και ότι η κυρίως αγόρευση θα ξεκινήσει μετά με την λέξη «αλλά». Θα πράξω, λοιπόν, κι εγώ αυτή τη φορά το ίδιο, και θα εκφράσω τα συγχαρητήριά μου στην εισηγήτρια της έκθεσης κυρία Ryynδnen για την προσφορά της υπέρ του πολιτισμού. Στην κοινή μας μακρόχρονη θητεία στο εθνικό κοινοβούλιο έχω γνωρίσει την εισηγήτρια ως υπεύθυνο άτομο που εργάζεται για την προαγωγή του πολιτισμού.
<P>
Η μορφωτική παράδοση των βορείων χωρών συνίσταται στο ότι ο κόσμος ξέρει να διαβάζει και στο ότι υπάρχουν βιβλία για να διαβάσει κανείς. Οι βιβλιοθήκες βοηθούν στην πιο δίκαιη κατανομή του πολιτισμού ανάμεσα στους πολίτες. Ένα σηματικό στοιχείο είναι η δωρεάν πρόσβαση στις υπηρεσίες των βιβλιοθηκών. Αυτή η αρχή έρχεται, εντούτοις, σε αντίθεση με τη σημερινή οικονομική πολιτική της μοναδικής εναλλακτικής, δηλαδή με την ισχύουσα νεοφιλελεύθερη οικονομική θεωρία. Ο νεοφιλελευθερισμός αντιπροσωπεύει την βαρβαρότητα. Σύμφωνα με αυτόν, και στους τομείς της υγείας και του πολιτισμού πρέπει να εφαρμοστούν οικονομικά κριτήρια. Μια τέτοια οικονομική πολιτική εξολοθρεύει τις βιβλιοθήκες. Εντούτοις, οι βιβλιοθήκες μας βοηθούν στον αγώνα κατά της μοναδικής εναλλακτικής λύσης, καθώς και κατά της ηλεκτρονικής σύγχυσης. Προκειμένου να υλοποιηθεί το βασικό δικαίωμα των πολιτών για πρόσβαση στη γνώση, απαιτείται ο κόσμος να είναι σε θέση να διακρίνει από μόνος του ανάμεσα στην τάξη και τη σύγχυση. Ένα σημαντικό καθήκον του προσωπικού των βιβλιοθηκών συνίσταται στο να διδάσκει τους ανθρώπους να ξεχωρίζουν μεταξύ του πολιτισμού και της σύγχυσης.
<P>
Τα προλεχθέντα αποτελούσαν όλα συγχαρητήρια για την εισηγήτρια της έκθεσης. Τώρα ακολουθεί το «αλλά». Αλλά η εισηγήτρια ζητά να επεκταθούν οι εγκαταστάσεις σημείων παροχής πληροφοριών για τη δραστηριότητα της ΕΕ στις βιβλιοθήκες ολόκληρης της Ευρώπης. Κατά τη γνώμη μου αυτό δεν είναι σκόπιμο, καθώς κατ' αυτόν τον τρόπο επισημοποιείται η προπαγάνδα υπέρ της Ένωσης. Το Ευρωπαϊκό Κοινοβούλιο αποτελεί ένα παράδειγμα ενημέρωσης προσηλυτισμού. Στο Εuro News , για παράδειγμα, παρέχονται οικονομικές ενισχύσεις, με τη βοήθεια των οποίων γίνεται προπαγάνδα σε ηλεκτρονική μορφή υπέρ της Ένωσης. Παρακολουθώντας δε τις εκθέσεις του Κοινοβουλίου, μου φαίνεται πως ο Γενικός Γραμματέας είναι ο διευθυντής του τμήματος προπαγάνδας του Κοινοβουλίου.
<P>
Οι βιβλιοθήκες πρέπει να είναι ανεξάρτητες από την Ευρωπαϊκή Ένωση, από το Ευρωπαϊκό Κοινοβούλιο και από τα άλλα επίσημα ιδρύματα. Ο κόσμος πρέπει να έχει τη δυνατότητα να ανακαλύψει από μόνος του τις εναλλακτικές επιλογές.

<SPEAKER ID=35 LANGUAGE="DE" NAME="Elchlepp">
Κύριε Πρόεδρε, κύριε Επίτροπε, αγαπητοί συνάδελφοι, συμφωνώ με τις αναλύσεις της εισηγήτριας και των προηγούμενων αγορητών ότι οι δημόσιες βιβλιοθήκες θα συνεχίσουν φυσικά να κατέχουν και στο εγγύς μέλλον έναν κεντρικό ρόλο-κλειδί στην κοινωνία των πληροφοριών, τόσο από κοινωνικοπολιτική άποψη, όσο κι από άποψη πολιτικής πληροφόρησης, και πρέπει να υπενθυμίζουμε επανειλημμένα και να απαιτούμε να διατηρήσουν τον σκοπό τους της εξασφάλισης περισσότερης δημοκρατίας και πολιτικής εκπαίδευσης, να έχει ο οποιοσδήποτε δωρεάν πρόσβαση - πράγμα πολύ σημαντικό - και η ποιότητα να παραμείνει υψηλή και στις αγροτικές περιοχές.
<P>
Ως εκ τούτου ήταν πολύ σωστό ότι, κατά τη συζήτηση σχετικά με την οδηγία για τα δικαιώματα του δημιουργού, επιμείναμε να παραχωρηθούν σε αυτό το πλαίσιο αφειδώς δικαιώματα αναπαραγωγής στις βιβλιοθήκες. Σε αντίθεση με τον προηγούμενο αγορητή, θα ήθελα να τονίσω ιδιαίτερα δύο σημεία: οι βιβλιοθήκες θα έπρεπε να αναλάβουν και νέους ρόλους, και, αντιμετωπίζοντας το θέμα σχεδόν προσωπικά, θα ήθελα να πω ότι οι δημόσιες βιβλιοθήκες θα μπορούσαν να αναλάβουν πολύ δραστικότερα τον ρόλο της πληροφόρησης περί της ΕΕ, φυσικά ως ανεξάρτητα όργανα, και θα ήθελα εδώ να παραπέμψω στο άριστα οργανωμένο δίκτυο Public Information Relais στη Βρετανία, το οποίο συνδέει δημόσιες βιβλιοθήκες που προσφέρουν ειδικές πληροφορίες για την ΕΕ.
<P>
Κατά την πορεία της αποκέντρωσης των δημοσίων σχέσεων της ΕΕ ελπίζω να μπορέσουμε να παρακινήσουμε και τις βιβλιοθήκες να συμμετέχουν περισσότερο σε αυτό το έργο. Πέραν τούτου, πιστεύω πως οι βιβλιοθήκες θα μπορούσαν και τώρα να αναλάβουν δυναμικότερα τον ρόλο των υπηρεσιών μετάδοσης του σύγχρονου ευρωπαϊκού πολιτισμού, και, για να μιλήσουμε εντελώς πρακτικά, κατά την αμοιβαία παροχή συμβουλών, την αγορά βιβλίων και βιντεοσκοπημένου υλικού στο εξωτερικό, αλλά και κατά την απευθείας μεταξύ τους διασυνοριακή ανταλλαγή αποθεμάτων βιβλίων και υλικών πολυμέσων. Αυτό θα ήταν σημαντικό και θα ευνοούσε την εξάλειψη των προκαταλήψεων και την ανεκτικότητα.
<P>
Πιστεύω πως οι βιβλιοθήκες θα μπορούσαν κάλλιστα να αποτελέσουν μικρά κέντρα Διαδικτύου για μαθητές και νέους οι οποίοι επιθυμούν να οργανώσουν μικρά ευρωπαϊκά πολιτιστικά δίκτυα επικοινωνίας, και ακριβώς εδώ είναι που θα ήταν σημαντικό να υπάρξει δωρεάν πρόσβαση στα δίκτυα με σκοπό την εκπαίδευση. Tελειώνοντας, επιτρέψτε μου μία ακόμα μικρή παρατήρηση: προκειμένου οι βιβλιοθήκες να εξακολουθήσουν να παρέχουν την οικονομικά συμφέρουσα πρόσβαση στο πολιτισμικό αγαθό που λέγεται βιβλίο, είναι απαραίτητη η προστασία της ποικιλίας στην προσφορά βιβλίων μέσω της δοκιμασμένης μεθόδου της δέσμευσης των τιμών των βιβλίων σε ορισμένους γλωσσικούς χώρους. Και σας ερωτώ: δεν θα έπρεπε οι μελλοντικές ευρωπαϊκές μας βιβλιοθήκες να διαθέτουν και άλλα χαρτόδετα βιβλία, εκτός από αμερικανικά μπεστ-σέλλερ; Συνεπώς, παρακαλώ πολύ την Επιτροπή να μην περιπέσει σε έναν δογματισμό ελευθέρωσης και ανταγωνισμού που αντιτίθεται στα συμφέροντα των πολιτών, αλλά στις μελλοντικές της αποφάσεις να λάβει περισσότερο υπόψη της τους ιδιωτικούς μηχανισμούς αυτορρύθμισης.

<SPEAKER ID=36 NAME="Baldi">
Κύριε Πρόεδρε, αξιότιμοι συνάδελφοι, κατ' αρχάς επιθυμώ να συγχαρώ την κ. Ryynδnen για την άριστη εργασία της. Στην πολιτιστική στρατηγική της Ευρωπαϊκής Ένωσης, με ιδιαίτερη αναφορά στην κοινωνία των πληροφοριών, οι βιβλιοθήκες θα πρέπει ασφαλώς να αποτελούν αντικείμενο ιδιαίτερης προσοχής. Θα πρέπει να τους δοθεί η δυνατότητα να αναπτύξουν ενεργό ρόλο, έτσι ώστε να εξασφαλίζεται η πρόσβαση στις πληροφορίες και η μετάδοση της γνώσης.
<P>
Μεταξύ των βασικών αρμοδιοτήτων των βιβλιοθηκών είναι και η προσφορά σε οποιονδήποτε πολίτη των βασικών γνώσεων και πληροφοριών, με έργα τα οποία έχουν σκοπό να συνεισφέρουν στη γνώση της διαφορετικής ταυτότητας και καταγωγής, που θα καταστήσουν δυνατή την πολιτιστική ολοκλήρωση την οποία επιδιώκουμε σε αυτό το καταπληκτικό ευρωπαϊκό οικοδόμημα. Εξάλλου, οι βιβλιοθήκες συνεισφέρουν σημαντικά στη διατήρηση, την οργάνωση, τη συμβατότητα και τη μετάδοση της πληροφορίας, η οποία, στην εποχή των δικτύων πληροφόρησης, θα πρέπει να υποστηριχθεί με κάθε χρηματοοικονομικό μέσο από όλα τα κράτη μέλη.
<P>
Βέβαια, η δημιουργία του τηλεματικού δικτύου βρίσκεται ακόμα σε αρχικό στάδιο, αν και υπάρχει μια μορφή συνεργασίας μεταξύ των εθνικών και κοινοβουλευτικών βιβλιοθηκών, όπως επίσης μεταξύ των οργανώσεων των ευρωπαϊκών βιβλιοθηκών, όπως σαφώς προκύπτει από τη πρωτοβουλία «Τηλεματική για τις βιβλιοθήκες». Επομένως, είναι απαραίτητο να αναπτυχθεί αυτή η συνεργασία και να εξεταστούν οι δυνατότητες υπηρεσιών των βιβλιοθηκών διαφορετικής φύσης, ούτως ώστε να γνωρίσουμε τις πραγματικές δυνατότητες και τις πραγματικές προσφορές, ακόμα και με την παροχή κινήτρων στις μικρότερες βιβλιοθήκες, που διαδραματίζουν έναν ιδιαίτερο ρόλο και χαρακτηρίζονται από μια έντονη τοπική ταυτότητα: αποτελούν ένα σημείο συνάντησης για το κοινό, εάν λάβουμε υπόψη ότι στα πλαίσια τους είναι δυνατόν να αναπτυχθούν διάφορες κοινωνικές δραστηριότητες.
<P>
Στο πέμπτο πρόγραμμα πλαίσιο έρευνας και τεχνολογικής ανάπτυξης η Επιτροπή θα πρέπει να εξετάσει το ενδεχόμενο δημιουργίας ενός δικτύου ευρωπαϊκών βιβλιοθηκών, με σκοπό, μεταξύ των άλλων, την ανάπτυξη των σχέσεων σε τεχνικής φύσεως θέματα και την πραγματοποίηση, κατά κύριο λόγο, μιας έρευνας που θα στοχεύει στην κατασκευή ενός τύπου αμετάβλητου χαρτιού που δεν θα καταστρέφεται με την πάροδο του χρόνου, έτσι ώστε να διαφυλαχθεί στο μέλλον η σημερινή βιβλιογραφική κληρονομιά, πλούσια σε καταχωρήσεις και αρχεία.
<P>
Τέλος, είναι σημαντικό να ιδρυθεί ένα ευρωπαϊκό κέντρο βιβλιοθηκών επιφορτισμένο με τον συντονισμό των θεμάτων που αφορούν τον τομέα, το οποίο θα διαθέτει καλώς καταρτισμένο προσωπικό, γεγονός σημαντικό επίσης από την άποψη της δημιουργίας νέων θέσεων εργασίας.

<SPEAKER ID=37 LANGUAGE="EN" NAME="Cushnahan">
Kύριε Πρόεδρε, είναι μια καλή ευκαιρία να συζητήσουμε την έκθεση αυτή σχετικά με τη σημασία των βιβλιοθηκών στην Ευρωπαϊκή Ένωση. Συμφωνώ με την άποψη της εισηγήτριας ότι οι βιβλιοθήκες αποτελούν ένα από τα βασικότερα μέσα πρόσβασης στη γνώση και τον πολιτισμό. Η έκθεση περιέχει ορισμένες ενδιαφέρουσες προτάσεις, κάποιες πολύπλοκες, οι οποίες θα προκαλέσουν προφανώς προβλήματα, και άλλες περισσότερο σαφείς.
<P>
Υποστηρίζω ολόψυχα την πρόταση να ενσωματωθούν οι δημόσιες βιβλιοθήκες στις γενικές πρωτοβουλίες των κρατών μελών όσον αφορά την κοινωνία της πληροφορίας. Την πρακτική αυτή ακολουθούμε στην Ιρλανδία, και η Επιτροπή της Κοινωνίας της Πληροφορίας αναγνωρίζει ρητώς την αξία των δημοσίων βιβλιοθηκών.
<P>
Η πρόταση να λαμβάνονται σαφώς υπόψη από την Επιτροπή οι βιβλιοθήκες και ο ρόλος τους ως πηγής πληροφόρησης του κοινού κατά την επίλυση διαφωνιών σχετικών με τα δικαιώματα του δημιουργού μπορεί βέβαια να βρίσκει αντίθετα μερικά κράτη μέλη. Επίσης, η πρόταση για προσέγγιση της νομικής παρακαταθήκης σε πολυεθνικό επίπεδο μπορεί να προσκρούσει σε γλωσσικές δυσκολίες.
<P>
Ωστόσο, η πρόσκληση της Επιτροπής να προωθήσει περισσότερο τον τομέα των βιβλιοθηκών με την ίδρυση μιας κεντρικής υπηρεσίας που θα συντονίζει τις δραστηριότητές τους και θα επιβλέπει τις εξελίξεις θα γίνει ευχαρίστως δεκτή από όλους.
<P>
Συγχαίρω την εισηγήτρια για την έκθεσή της, για τη συζήτηση της οποίας είναι, βεβαίως, η κατάλληλη στιγμή, ιδιαίτερα εν όψει της Πράσινης Βίβλου της Επιτροπής σχετικά με το θέμα αυτό.

<SPEAKER ID=38 NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, πρώτα απ' όλα θα ήθελα να σας ευχαριστήσω θερμά, κυρία Ryynδnen, για την έκθεση πρωτοβουλίας που συντάξατε, για την οποία δεν έχω αντιρρήσεις. Η έκθεση δείχνει ότι έχουν γίνει πλήρως αντιληπτά τα τεχνικά, οικονομικά, πολιτιστικά και εκπαιδευτικής φύσεως προβλήματα που αντιμετωπίζουν οι βιβλιοθήκες. Ο ολοένα και σημαντικότερος ρόλος των βιβλιοθηκών για την οργάνωση της πρόσβασης στη γνώση πρέπει να τύχει της ιδιαίτερης προσοχής μας. Δεδομένου ότι η προσφορά πάσης φύσεως πληροφοριών αυξάνεται με ταχύ ρυθμό, διαπιστώνεται η μεγάλη ανάγκη να οργανωθούν οι δημόσιες βιβλιοθήκες σε ολόκληρη την Ευρώπη σε ένα δίκτυο εύκολης πρόσβασης για τον πολίτη που θα παρέχει - όπως π.χ. τα σχολεία ή άλλα ιδρύματα - γνώση και πολιτιστικό υλικό.
<P>
Όπως τονίζει η εισηγήτρια, η Επιτροπή είχε προωθήσει δραστικά την ανάπτυξη νέων υπηρεσιών στις βιβλιοθήκες, ειδικότερα στο πλαίσιο του προγράμματος «Τηλεματική για τις βιβλιοθήκες». Είναι ευχάριστο να βλέπουμε ότι, ως αποτέλεσμα εν μέρει μιας πανευρωπαϊκής συνεργασίας, πολλά κράτη μέλη αρχίζουν πλέον να εγκαθιδρύουν σύγχρονες, δικτυωμένες και εύκολης πρόσβασης για τους χρήστες τους υπηρεσίες παρεχόμενες από τις βιβλιοθήκες. Όπως δείχνει η ανάλυσή σας, κ. βουλευτή, είναι ευρύτατο το φάσμα των προβλημάτων που αντιμετωπίζουν οι βιβλιοθήκες. Στο πέμπτο πρόγραμμα πλαίσιο θα είμαστε σε θέση να ενισχύσουμε ερευνητικές εργασίες αναφορικά με πολλές από αυτές τις καταδειχθείσες τεχνικές πτυχές, ειδικότερα όσον αφορά την καθιέρωση κοινών προτύπων για την επεξεργασία, διατήρηση και μεταφορά των πληροφοριών και τη δημιουργία τεχνικών συνδέσεων μέσω κοινοτικών προγραμμάτων.
<P>
Κάποιες άλλες πτυχές, όπως παραδείγματος χάρη το ζήτημα των δικαιωμάτων του δημιουργού ή της παγκοσμίου κλίμακας πρόσβασης, πρέπει να ενταχθούν σε ένα ευρύτερο πλαίσιο. Το γεγονός π.χ. ότι η υπό συζήτηση οδηγία για τα δικαιώματα του δημιουργού συζητείται αυτή τη στιγμή ταυτόχρονα σε πολλές κοινοβουλευτικές επιτροπές θα πρέπει να συμβάλει στη διατήρηση της ισορροπίας κατά την εξέταση των δικαιωμάτων του δημιουργού μεταξύ των διαφόρων ομάδων συμφερόντων, όπως αυτό ζητείται και στην έκθεση.
<P>
Στην έκθεση η Επιτροπή καλείται να προωθήσει τις εργασίες για την εκπόνηση μιας Πράσινης Βίβλου σχετικά με τον ρόλο των βιβλιοθηκών στην κοινωνία των πληροφοριών. Από τον περασμένο Μάρτιο, όταν έγινε δεκτή η έκθεση Morgan, σημειώσαμε προόδους όσον αφορά τη συγκέντρωση και την καταχώρηση των σχετικών εξελίξεων στα κράτη μέλη και συγκεντρώσαμε βασικό υλικό για τα περισσότερα από τα αναφερθέντα θέματα. Για τον λόγο αυτό η Επιτροπή φρονεί ότι πρέπει ήδη από τώρα να συντάξει μία ανακοίνωση σχετικά με τον ρόλο των βιβλιοθηκών. Αυτή θα μπορούσε να χρησιμεύσει ως βάση για τη διεξαγωγή μίας ψηφοφορίας εφ' όλων των σημαντικών πτυχών που αφορούν τις σύγχρονες υπηρεσίες που παρέχονται στις βιβλιοθήκες και τις υπηρεσίες ενημέρωσης, καθώς και τη δυνατότητα πρόσβασης όλων των πολιτών σε αυτές. Ως εκ τούτου, η ανακοίνωση αυτή θα έπρεπε να θίγει μία σειρά ειδικών θεμάτων που είναι ιδιαίτερης σημασίας για τις βιβλιοθήκες, όπως, για παράδειγμα, η δια βίου εκπαίδευση, τα δικαιώματα του δημιουργού, η προώθηση της ανάγνωσης, οι περιφερειακές ενημερωτικές υπηρεσίες και μία ευρεία συνεργασία των δημοσίων βιβλιοθηκών όσον αφορά την πρόσβαση σε γνώση και πολιτιστικό υλικό. Πέραν τούτου, η ανακοίνωση αυτή θα μπορούσε να δώσει μία πρόσθετη νότα στη συμπερίληψη των βιβλιοθηκών στο κεφάλαιο «φιλική προς το χρήστη κοινωνία των πληροφοριών» του πέμπτου προγράμματος πλαισίου και να προετοιμάσει το πεδίο για μελλοντικές δράσεις με στόχο την παροχή βοήθειας σε πολίτες κάθε ηλικίας και όλων των κοινωνικών στρωμάτων, ώστε να είναι σε θέση να χρησιμοποιήσουν με λογικό τρόπο ψηφιακές πληροφορίες και υπηρεσίες.

<SPEAKER ID=39 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα)

<SPEAKER ID=40 NAME="Πρόεδρος">
Συγχαίρω την εισηγήτρια για την ομόφωνη έγκριση της έκθεσής της.

<SPEAKER ID=41 LANGUAGE="NL" NAME="Maes">
Κύριε Πρόεδρε, το ψήφισμα δεν μπορεί να έχει εγκριθεί ομόφωνα. Προσωπικά δεν συμμετείχα και η αποχή μου έχει συμβολικό χαρακτήρα.

<SPEAKER ID=42 NAME="Πρόεδρος">
Ευχαριστώ, κυρία Maes. Θα καταγραφεί πως δεν υπήρξε απόλυτη ομοφωνία.

<SPEAKER ID=43 LANGUAGE="SV" NAME="Lindholm">
Στην τελευταία ονομαστική ψηφοφορία είχα σκοπό να ψηφίσω «αποχή». Δεν γνωρίζω αν άργησα ή αν απλώς δεν λειτούργησε το σύστημα. Θα ήθελα να καταγραφεί αυτό στα πρακτικά.

<SPEAKER ID=44 NAME="Πρόεδρος">
Κυρίες και κύριοι, δεν χρειάζεται να εξηγήσουμε άλλο τις αποχές. Αρκεί να πούμε πως το ψήφισμα εγκρίθηκε με μεγάλη πλειοψηφία. Μείνετε ήσυχοι.

<SPEAKER ID=45 LANGUAGE="FR" NAME="Striby">
Κύριε Πρόεδρε, δεν υπήρξε ομοφωνία, αφού ψήφισα κατά.

<SPEAKER ID=46 NAME="Πρόεδρος">
Κυρίες και κύριοι, διόρθωσα τον αρχικό μου ενθουσιασμό και είπα πως το ψήφισμα εγκρίθηκε με μεγάλη πλειοψηφία, με τις δύο αποχές που αναφέρθηκαν και την αρνητική τους ψήφο.

<CHAPTER ID=4>
Μιμική γλώσσα
<SPEAKER ID=47 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης (Β4-0489/98) του κυρίου Hughes, εξ ονόματος της Επιτροπής Απασχόλησης και Κοινωνικών Υποθέσεων, προς την Επιτροπή, σχετικά με τη μιμική γλώσσα.

<SPEAKER ID=48 NAME="Schmidbauer">
Κύριε Πρόεδρε, όταν η συνάδελφός μας Eileen Lemas παρουσίαζε πριν από 10 χρόνια στην Ολομέλεια την έκθεσή της σχετικά με τη μιμική γλώσσα, φιλοξενούσε στο θεωρείο μία ομάδα επισκεπτών η οποία παρακολουθούσε τη συζήτησή μας με τη βοήθεια ενός διερμηνέα μιμικής γλώσσας. Επρόκειτο για μία πολύ εντυπωσιακή επίδειξη και θεμελίωσε τα αιτήματα της έκθεσης, δίνοντάς μας μια εμπειρική αντίληψη. Προσωπικά - πρέπει να το ομολογήσω - δεν έμαθα ακόμα τη μιμική γλώσσα, μολονότι το είχε προτείνει σε μας τους βουλευτές η Ευρωπαϊκή Ένωση Κωφών. Αυτό συνέβη σε συνάρτηση με ένα πρόγραμμα για τη μιμική γλώσσα που υλοποιήθηκε το 1996-1997 και που κορυφώθηκε με ένα συνέδριο τον Σεπτέμβριο του 1997, με την υποβολή μιας λεπτομερούς έκθεσης για τη μιμική γλώσσα στην Ευρωπαϊκή Ένωση. Παρεμπιπτόντως, το πρόγραμμα αυτό χρηματοδοτήθηκε από την ΕΕ στο πλαίσιο του προγράμματος HELIOS II, και το αποτέλεσμα, όπως και η υποδειγματική συγκέντρωση εκθέσεων από 16 χώρες, που καθιστούν δυνατή την απόκτηση μιας λεπτομερούς εικόνας, αποδεικνύει για μία ακόμη φορά πόσο σημαντικό και χρήσιμο ήταν το πρόγραμμα HELIOS. Καλώ και πάλι την Επιτροπή να χρησιμοποιήσει όλη τη φαντασία της και να βρει μία λύση, ή καλύτερα μία νομική βάση, στο πλαίσιο της νέας Συνθήκης του Αμστερνταμ, προκειμένου να μπορέσουν να προωθηθούν μελλοντικά και παρόμοια χρήσιμα προγράμματα ή σχέδια τα οποία δεν αφορούν μόνον στην απασχόληση.
<P>
Στον πρόλογο της έκθεσης για τη μιμική γλώσσα αναφέρεται στο τέλος επί λέξει: «είναι απαραίτητο να υπάρξει παρακολούθηση γι' αυτό το πρόγραμμα ώστε να μη χαθούν τα αποτελέσματα.» Το αίτημα να αναγνωρισθεί επισήμως η μιμική γλώσσα ως ανεξάρτητη γλώσσα έχει υποβληθεί εδώ και 10 χρόνια από το Ευρωπαϊκό Κοινοβούλιο. Στο διάστημα που μεσολάβησε έγιναν ορισμένες ενέργειες προς αυτή την κατεύθυνση, και η οικονομική ενίσχυση εκ μέρους της Επιτροπής για το πρόγραμμα αποτελεί σίγουρα ένα βήμα προόδου, το οποίο όμως δεν είναι αρκετό. Τίθεται το ερώτημα κατά πόσο αποτελεί καθήκον της Επιτροπής να εκπονήσει μία οδηγία για την επίσημη αναγνώριση της μιμικής γλώσσας κατά την πορεία της δράσης για την ισότητα μεταξύ όλων των πολιτών, ανδρών και γυναικών, της ΕΕ. Σε σχέση με αυτό δεν παραδέχομαι πλέον τον όρο επικουρικότητα. Αποτελεί, δυστυχώς, μια καλή δικαιολογία εκ μέρους μεγάλου μέρους των κρατών μελών μας για να παρεμποδίσουν την ευρωπαϊκή δράση με σκοπό τα ίδια να μην πράξουν τίποτα στη συνέχεια.
<P>
Επί τη ευκαιρία, διακρίνω μια αμυδρή ελπίδα στην πατρίδα μου, την Ομοσπονδιακή Δημοκρατία της Γερμανίας. Διότι εκεί ήταν και παραμένει εξαιρετικά δύσκολη η κατάσταση σχετικά με την αναγνώριση της μιμικής γλώσσας. Στη συμφωνία για τον συνασπισμό της μελλοντικής νέας γερμανικής κυβέρνησης υπάρχει τουλάχιστον μία πρόταση που λέει το εξής: «θα εξετασθούν οι τρόποι με τους οποίους θα μπορέσει να αναγνωρισθεί και να τύχει ίσης μεταχείρισης η γερμανική μιμική γλώσσα.» Η Επιτροπή θα μπορούσε κάλλιστα να επεκτείνει λίγο αυτή την καθαρά εξεταστική εντολή με μία οδηγία. Δεν θα λυθούν όμως όλα τα προβλήματα, έστω κι αν αναγνωρίζονταν οι μιμικές γλώσσες και διετίθετο παντού επαρκής αριθμός διερμηνέων. Το ευκολότερο θα ήταν να παρακινηθούν τότε οι τηλεοπτικοί σταθμοί να συνοδεύσουν έναν ελάχιστο αριθμό εκπομπών με τη μιμική γλώσσα. Η τηλεόραση, όμως, δεν αποτελεί, ως γνωστόν, το μοναδικό σύγχρονο σύστημα πληροφόρησης. Στα κράτη μέλη μας υπάρχουν 7 διαφορετικά συστήματα τηλεκειμενογραφίας που δεν είναι συμβατά. Η Επιτροπή θα μπορούσε να δραστηριοποιηθεί και εδώ με μία πράξη πλαίσιο. Γενικά, η Επιτροπή θα έπρεπε να μεριμνήσει ώστε όλες οι συσκευές πολυμέσων να διαμορφωθούν κατά τρόπο που να μην αποκλείονται από τη χρήση άτομα με προβλήματα ακοής.
<P>
Θα ήθελα να αναφέρω ένα παράδειγμα σχετικά με αυτό: τα κινητά τηλέφωνα. Στις ΗΠΑ τα κινητά τηλέφωνα είναι συμβατά με ακουστικά βοηθήματα χάρη στον εκεί ισχύοντα νόμο κατά της διάκρισης. Στην Ευρώπη, όμως, επιτρέπεται η χρήση συσκευών με τις οποίες τα ακουστικά βοηθήματα μετατρέπονται κατά τη χρήση του κινητού τηλεφώνου σε συσκευές εκπομπής ραδιοσημάτων παρενόχλησης. Πρέπει να αποφευχθούν τόσο τα τεχνικά, όσο και τα γραφειοκρατικά κωλύματα. Σκέπτομαι σχετικά π.χ. τη μείωση των εμποδίων που προκύπτουν από τη γραφειοκρατία κατά τη συμμετοχή σε προγράμματα της ΕΕ ατόμων με προβλήματα ακοής. Υπάρχει μεν μία οικονομική ενίσχυση για να μάθει κανείς τη γλώσσα μιας χώρας συναλλαγής, όμως κατά τη διάρκεια της συναλλαγής δεν χρηματοδοτείται κανένας διερμηνέας, και κανένας επομένως διερμηνέας μιμικής γλώσσας. Κάτι τέτοιο θα μπορούσε σίγουρα να ρυθμιστεί.
<P>
Το παράδειγμα αυτό δείχνει επίσης ότι απομένουν ακόμα πολλά να γίνουν για να περιορισθούν τα εμπόδια, και εννοώ τόσο τα πραγματικά εμπόδια, όσο και αυτά που υπάρχουν στο νου μας. Πρέπει να δουλέψουμε εμείς οι ίδιοι προς αυτή την κατεύθυνση. Καλούμε, όμως, την Επιτροπή να δραστηριοποιηθεί ώστε να καταστήσει δυνατή για όλους εμάς - ασχέτως αναπηρίας - η συμβίωση άνευ διακρίσεων, με την υποβολή νομικού πλαισίου και με την άρση των γραφειοκρατικών εμποδίων.
<P>
(Xειροκροτήματα)

<SPEAKER ID=49 NAME="Fischler">
Κύριε Πρόεδρε, αξιότιμοι κυρίες και κύριοι, η Επιτροπή έχει συνειδητοποιήσει πολύ καλά τη σημασία που έχει η μιμική γλώσσα για τους ανθρώπους με προβλήματα ακοής και υποστήριξε μάλιστα με έμφαση το ερευνητικό έργο συνεργασίας που διεξήγαγε το Πανεπιστήμιο του Birmingham μετά το ψήφισμα του Κοινοβουλίου. Η μελέτη αυτή έδειξε ότι υφίστανται σημαντικές διαφορές μεταξύ των κρατών μελών όσον αφορά το στάδιο εξέλιξης, τη διαθεσιμότητα και το επίσημο καθεστώς της μιμικής γλώσσας. Αναμφίβολα υπάρχει εδώ ένα μεγάλο περιθώριο για βελτιώσεις και η Επιτροπή θα εξακολουθήσει να δραστηριοποιείται πάντα εκεί όπου μπορεί να επιτευχθεί ένα πρόσθετο όφελος μέσω της λήψης κοινοτικών μέτρων. Ωστόσο, η Επιτροπή θεωρεί ότι η κύρια ευθύνη ανήκει στα κράτη μέλη, και γι' αυτό τον λόγο δεν σκοπεύει να υποβάλει η ίδια ειδικές προτάσεις σχετικά με το θέμα.
<P>
Ωστόσο, στον τομέα της εκπαίδευσης ενισχύθηκε, παραδείγματος χάριν, το πρόγραμμα Lingua-Surda στο πλαίσιο του παλαιότερου προγράμματος Lingua. Στο πλαίσιο του SOCRATES ή του LEONARDO θα μπορούσαν να αναπτυχθούν και περαιτέρω προγράμματα συνεργασίας που να είναι συναφή με τη γενική ή επαγγελματική εκπαίδευση των ανθρώπων με ειδικές εκπαιδευτικές ανάγκες. Όσον αφορά το ζήτημα των τηλεοπτικών εκπομπών, εφαρμόζονται αυτή τη στιγμή οι ισχύοντες στην Κοινότητα νομικοί όροι-πλαίσιο, των οποίων η νομική βάση ανάγεται ειδικότερα στην οδηγία «Τηλεόραση χωρίς σύνορα», άρθρο 57, παράγραφος 2, και στο άρθρο 66 της Συνθήκης ΕΕ, όπου προβλέπεται ο συντονισμός των νομοθετικών και διοικητικών διατάξεων των κρατών μελών σε περίπτωση που οι μεταξύ τους διαφορές αποβούν εμπόδιο για τις συναλλαγές στον τομέα της ελεύθερης παροχής υπηρεσιών. Κι αυτό δεν συμβαίνει προς το παρόν στις εθνικές διατάξεις σχετικά με τηλεοπτικά προγράμματα στη μιμική γλώσσα. Υπάρχουν πράγματι προβλήματα ασυμβατότητας στα διάφορα συστήματα τηλεκειμενογραφίας που χρησιμοποιούνται στην ΕΕ. Η Επιτροπή είναι της άποψης ότι τα κακώς κείμενα στο θέμα αυτό διορθώνονται ευκολότερα με τη θέσπιση κοινών προτύπων και υποστηρίζει, ως εκ τούτου, τις σχετικές εργασίες. Η Ευρωπαϊκή Ένωση Κωφών κατέστησε σαφή την άποψή της ότι θα έπρεπε να υπάρχει ένα ενιαίο πρότυπο για τους τηλεκειμενογράφους που να ισχύει σε ολόκληρη την ΕΕ. Ήδη διαπιστώθηκαν τα πλεονεκτήματα της αρχής «σχεδιασμός για όλους», σε συνάρτηση με τις εφαρμογές πολυμέσων στην ανακοίνωση που έκανε το 1996 η Επιτροπή αναφορικά με την ισότητα για τα άτομα με ειδικές ανάγκες. Προς το παρόν οι υπηρεσίες της Επιτροπής εκπονούν μία μελέτη σχετικά με το «σχεδιασμός για όλους» και την ένταξη των ηλικιωμένων ατόμων και των ατόμων με ειδικές ανάγκες στην κοινωνία των πληροφοριών, όπου περιλαμβάνεται και η προσπελασιμότητα των εφαρμογών των πολυμέσων.
<P>
Χαίρομαι που είμαι σήμερα σε θέση να σας ανακοινώσω ότι στις 22 Σεπτεμβρίου 1998 η Επιτροπή εξέδωσε έναν κώδικα συμπεριφοράς που θα εφαρμόσει η ίδια για την απασχόληση ατόμων με ειδικές ανάγκες. Οι όροι εφαρμογής αυτού του κώδικα περιλαμβάνουν, μεταξύ άλλων, την ευαισθητοποίηση του προσωπικού της Επιτροπής απέναντι στην προβληματική για τα άτομα με ειδικές ανάγκες, συμπεριλαμβανομένων και των ατόμων με προβλήματα ακοής. Οι διερμηνείς για τη μιμική γλώσσα θα διατίθενται στην ίδια βάση όπως και οι άλλοι διερμηνείς, ώστε να καταστούν προσιτές οι συνεδριάσεις και για τους κωφούς. Είναι, όμως, σαφές ότι μελλοντικά θα έχουμε τόσες ακριβώς μιμικές γλώσσες όσες και οι ομιλούμενες - επειδή ο καθένας μαθαίνει τη δική του γλώσσα. Θα αποτελούσε δε μία πρόσθετη διάκριση για τα άτομα με προβλήματα ακοής, εάν απαιτείτο από αυτά να συνεννοούνται εφεξής σε μία κοινή γλώσσα κωφών. Η Επιτροπή θα εξακολουθήσει πάντως να υποστηρίζει ένα ευρύ φάσμα μέτρων για την προστασία των συμφερόντων των κωφών, ειδικότερα με την προώθηση της Ευρωπαϊκής Ένωσης Κωφών.

<SPEAKER ID=50 LANGUAGE="DE" NAME="Mann, Thomas">
Κύριε Πρόεδρε, η κατάσταση στην οποία βρίσκεται μια κοινωνία διακρίνεται από τη μεταχείριση που τυγχάνουν σε αυτή τα αδύναμα και όχι τα ισχυρά μέλη της. Οι κωφοί, όπως και τόσοι άλλοι άνθρωποι με περιορισμένες ικανότητες, αναπτύσσουν έντονη δραστηριότητα, υπερβαίνουν όρια κι έχουν πολύ ανεπτυγμένες αισθήσεις. Συχνά παρατηρούν τα πράγματα με μεγαλύτερη προσοχή και γι' αυτόν τον λόγο είναι και ικανότεροι από πολλούς άλλους να βλέπουν τι κρύβεται πίσω από αυτά. Ανέκαθεν, όμως, δυσχεραίνετο η συμμετοχή τους στις τεχνικές μετεξελίξεις συσκευών επεξεργασίας κειμένων ή στην τεχνολογία εικονοτηλεφώνων, καθώς και στην εφαρμογή των πολυμέσων και σε μία μεγαλύτερη επικοινωνιακή ανταλλαγή.
<P>
Το Ευρωπαϊκό Κοινοβούλιο θα μπορούσε να προπορευθεί, δίνοντας ένα καλό παράδειγμα, και να μεταδώσει συζητήσεις για κωφούς ή και για άτομα με προβλήματα ακοής, ίσως μέσω της εγκατάστασης μιας ειδικής οθόνης στη θέση που βρίσκονται τα θεωρεία. Το πόσο ζωντανή είναι η μιμική γλώσσα το βλέπουμε όταν γίνεται διερμηνεία όσων λέγονται και δείχνονται σε τηλεοπτικές εκπομπές μέσω του split screen ή μέσω παρεμβληθέντων παραθύρων. Ωστόσο, οι εκπομπές αυτές περιορίζονται συνήθως σε κάποια απογεύματα με χαμηλό ποσοστό τηλεθέασης και σε ενημερωτικά προγράμματα. Ποιά είναι η γνώμη της Επιτροπής, κ. Fischler, για ένα σύστημα ποσοστώσεων με σαφώς υψηλότερη συχνότητα και πώς μπορεί αυτό να υλοποιηθεί στα κράτη μέλη;
<P>
Το γεγονός ότι κάποιοι άνθρωποι δεν μπορούν να ακούσουν δεν σημαίνει ότι είναι και άφωνοι. Γι' αυτόν τον λόγο η Ομάδα του Ευρωπαϊκού Λαϊκού Κόμματος καλεί την Επιτροπή να αναγνωρίσει πλήρως τη μιμική γλώσσα ως γλώσσα της ΕΕ και να εκπονήσει γι' αυτό μία πρόταση οδηγίας. Ο Επίτροπος μόλις επεσήμανε μερικές από τις δυσκολίες, όπως το γεγονός ότι πρέπει να λάβουμε υπόψη τις διαφορετικές μιμικές γλώσσες. Το γνωρίζω πολύ καλά αυτό, αλλά φρονώ πως το να κάνουμε την αρχή με μία γλώσσα θα αποτελέσει ίσως το λογικότερο δυνατό ξεκίνημα που μπορούμε να προσφέρουμε. Αυτό ακριβώς θα αποτελούσε κι ένα στοιχείο για να επιτύχουμε μεγαλύτερη ισοτιμία.
<P>
Με αυτό θα άνοιγε ο δρόμος για την εκπαίδευση περισσοτέρων και ειδικευμένων διερμηνέων για τη γλώσσα αυτή και για μία επαρκή προώθηση μέσω ευρωπαϊκών κονδυλίων. Τότε θα μπορούσαμε να αποδείξουμε για άλλη μία φορά την ύπαρξη μιας ευρωπαϊκής υπεραξίας η οποία θα πρέπει να αποβαίνει αυτονόητα προς όφελος και των εν λόγω μειονοτήτων.

<SPEAKER ID=51 LANGUAGE="SV" NAME="Schφrling">
Κύριε Πρόεδρε, αν δεν αναγνωριστεί επίσημα στα διάφορα κράτη μέλη η μιμική γλώσσα ως η γλώσσα των κωφαλάλων, αυτό συνεπάγεται κατ' επέκταση ότι ουσιαστικά δεν θεωρούμε ότι θα πρέπει να υπάρχει μία γλώσσα για τους κωφάλαλους. Δεν αρκεί, ωστόσο, η αναγνώριση, αλλά, πρέπει επίσης να δραστηριοποιηθούμε πολύ περισσότερο από ό, τι σήμερα. Πρέπει να δοθεί η δυνατότητα στους κωφάλαλους να συμμετέχουν στις κοινωνικές συζητήσεις και, για να μπορούν να το κάνουν αυτό, πρέπει αφενός να πληροφορούνται τι συμβαίνει, και αφετέρου να μπορούν να ενημερώνονται για τις ειδήσεις και τις συζητήσεις. Αυτό απαιτεί πρωτίστως περισσότερους εκπαιδευμένους δασκάλους και διερμηνείς της γλώσσας των κωφαλάλων.
<P>
Στη Σουηδία υπάρχουν σήμερα ειδησεογραφικά προγράμματα στη γλώσσα των κωφαλάλων. Πέραν αυτού, οι τηλεοπτικά μεταδιδόμενες σημαντικές πολιτικές συζητήσεις της σουηδικής βουλής μεταφράζονται συγχρόνως στη γλώσσα των κωφαλάλων, κάτι που είναι βέβαια πολύ καλό. Ωστόσο, θα ήταν δυνατόν να υπάρχουν περισσότερα προγράμματα, και φυσικά τα τηλεοπτικά κανάλια θα πρέπει να υποχρεούνται να μεταδίδουν πολιτικές συζητήσεις και ειδησεογραφικά προγράμματα στη γλώσσα των κωφάλαλων. Νομίζω ότι αυτό θα έπρεπε να συμπεριλαμβάνεται στην άδεια εκπομπής των διαφόρων καναλιών.
<P>
Πιστεύω πρωτίστως ότι η Επιτροπή θα πρέπει να στηρίζει τα κράτη μέλη και να τα ενθαρρύνει ως προς τη λήψη μέτρων, διότι η κύρια ευθύνη είναι βέβαια δική τους. Φυσικά, μπορούμε να κάνουμε πάρα πολλά από την πλευρά του Ευρωπαϊκού Κοινοβουλίου, και η Επιτροπή μπορεί να κάνει πάρα πολλά ως προς την παροχή ακριβώς στήριξης και ενθάρρυνσης, ώστε περισσότερες χώρες να αναγνωρίσουν πραγματικά τη γλώσσα των κωφάλαλων, να έχουν τηλεοπτικές εκπομπές και συζητήσεις στη γλώσσα αυτή και να εκπαιδεύσουν περισσότερους δασκάλους και διερμηνείς. Θα μπορούσαμε, όμως, να αρχίσουμε εδώ στο Ευρωπαϊκό Κοινοβούλιο και να δώσουμε το καλό παράδειγμα.

<SPEAKER ID=52 LANGUAGE="NL" NAME="Maes">
Κύριε Πρόεδρε, εξ ονόματος της πολιτικής μας ομάδας θα ήθελα να εκφράσω την υποστήριξή μας προς τις διάφορες ερωτήσεις που υπέβαλε η κυρία κατά την έναρξη της συνεδρίασης. Ακουσα με προσοχή τον Επίτροπο και πιστεύω ότι μπορούμε να συμφωνήσουμε ως προς το ότι την ευθύνη φέρουν κυρίως τα κράτη μέλη. Παρ' όλα αυτά, όμως, δηλώσατε κι εσείς ο ίδιος, κύριε Επίτροπε, ότι μπορούν να ληφθούν ορισμένα μέτρα που αφορούν τον συντονισμό, την ενιαιοποίηση και ιδιαίτερα την εναρμόνιση των συστημάτων τηλεκειμενογραφίας. Πιστεύω ότι θα ήταν πάρα πολύ χρήσιμο να προβείτε στις συγκεκριμένες αυτές ενέργειες. Ωστόσο, πιστεύω ότι αξίζει να καταστεί δυνατή η συμβολική αναγνώριση της μιμικής γλώσσας στην Ευρωπαϊκή Ένωση και εκ μέρους της Επιτροπής, έτσι ώστε τα άτομα με προβλήματα ακοής στο Ευρωπαϊκό Κοινοβούλιο να μην αισθάνονται πλέον ότι αποτελούν αντικείμενο διάκρισης, καθώς θα μπορούν να επικοινωνούν με το Κοινοβούλιο στη γλώσσα με την οποία έχουν εξοικειωθεί. Για πάρα πολύ μεγάλο χρονικό διάστημα η μιμική γλώσσα δεν θεωρείτο ανεξάρτητη γλώσσα. Τώρα που αλλάζουν επιτέλους τα πράγματα πρέπει να προωθήσουμε τη διαδικασία για την επίσημη αναγνώριση της γλώσσας αυτής και την πρακτική εφαρμογή της.

<SPEAKER ID=53 NAME="Πρόεδρος">
Ευχαριστώ πολύ, κυρία Maes.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη 18 Νοεμβρίου.

<CHAPTER ID=5>
Καθυστερημένες πληρωμές της Επιτροπής
<SPEAKER ID=54 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης (Β4-0490/98), του κυρίου Pex, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, προς την Επιτροπή, σχετικά με τις ζημίες πoυ πρoκλήθηκαν από τις καθυστερημένες πληρωμές της Επιτρoπής.

<SPEAKER ID=55 NAME="Pex">
Κύριε Πρόεδρε, ίσως είναι κάπως περίεργο το γεγονός ότι θέτω σήμερα την ερώτηση αυτή ενώπιον του Σώματος, επειδή ως πρόεδρος κοινοβουλευτικής επιτροπής μπορώ να ρυθμίζω ομαλά πάρα πολλά θέματα συνεργαζόμενος με την Επιτροπή. Ωστόσο, οι οργανώσεις που αντιμετωπίζουν προβλήματα είναι τόσες, που νομίζω ότι θα ήταν καλό να τεθεί το ερώτημα αυτό δημοσίως.
<P>
Κατά τη γνώμη μου, ο στόχος της παροχής επιχορηγήσεων είναι να καταστεί εφικτή η πραγματοποίηση δραστηριοτήτων που θεωρούμε σκόπιμες και όχι να απασχολήσουμε ορισμένους υπαλλήλους που θα δείχνουν τη γενναιοψυχία τους χορηγώντας στο τέλος του χρόνου κάποια ενίσχυση. Καθήκον των αρχών είναι να παράσχει νομική ασφάλεια και να τη διατηρεί. Στην προκειμένη περίπτωση, αυτό σημαίνει ότι οι επιχορηγήσεις πρέπει να λαμβάνονται εγκαίρως: μετά από την υποβολή της αίτησης και αφού εκδοθεί η απόφαση η πληρωμή θα πρέπει να ακολουθεί το συντομότερο δυνατόν.
<P>
Θα αναφέρω δύο παραδείγματα. Κατ' αρχάς ένα μικρό πρόγραμμα που εκτελέσθηκε στο Ηνωμένο Βασίλειο το 1997. Τον Δεκέμβριο του 1997 καταβάλλονται 15.000 Ecu με προσωπική μου παρέμβαση. Αυτό σημαίνει ότι οι ενδιαφερόμενοι δεν μπόρεσαν να εκτελέσουν το πρόγραμμά τους επειδή δεν είχαν τους πόρους για να το χρηματοδοτήσουν.
<P>
Αλλο ένα παράδειγμα: μία οργάνωση που απασχολεί ορισμένους υπαλλήλους επιχορηγείται για πολλά χρόνια. Το σχετικό ποσό ανέρχεται σε 500.000 Ecu. Η οργάνωση λαμβάνει την επιστολή, με την οποία της ανακοινώνεται ότι θα λάβει την επιχορήγηση, στις 30 Ιουλίου: αυτό σημαίνει ότι έχει περάσει ήδη ένα εξάμηνο, ότι η οργάνωση υποχρεώθηκε να προκαταβάλει η ίδια για 6 μήνες το ποσό για τη χρηματοδότησή της, ενώ η πρώτη δόση της επιχορήγησης της καταβλήθηκε μόλις στα τέλη Αυγούστου, και πάλι μετά από προσωπική μου παρέμβαση. Μετά από όλη αυτή την προσπάθεια, η δεύτερη δόση καταβλήθηκε μετά από σύντομο χρονικό διάστημα.
<P>
Οι τόκοι για το δεύτερο αυτό πρόγραμμα ανέρχονται σε 24.000 Ecu. Θα μπορούσα να αναφερθώ και σε δεκάδες άλλα παραδείγματα. Δεν γίνομαι πιο συγκεκριμένος γιατί οι οργανώσεις αυτές με παρακαλούν να μην αναφέρω το όνομά τους, γιατί φοβούνται ότι αυτό θα έχει επιπτώσεις στη μελλοντική θέση τους.
<P>
Όταν οι άνθρωποι υποχρεούνται να δανεισθούν για να χρηματοδοτήσουν δραστηριότητες, επειδή πιστεύουν ότι η Ευρωπαϊκή Επιτροπή θα τηρήσει τις υποσχέσεις της, θεωρώ ότι είναι σημαντικό να μπορούν να είναι βέβαιοι ότι όντως θα λάβουν τις επιδοτήσεις που τους υποσχέθηκαν. Αν υποχρεωθούν να πληρώσουν τόκους, πράγμα το οποίο απεύχομαι, πρέπει να γνωρίζουν ότι μπορούν να ζητήσουν αποζημίωση γι' αυτό. Φέτος, η κατάσταση είναι ακόμη σοβαρότερη από ό, τι τα προηγούμενα χρόνια και αυτό συμβαίνει επειδή, με αφορμή την απόφαση του Δικαστηρίου, η Επιτροπή αποφάσισε να μη διενεργήσει καμία πληρωμή. Φαντασθείτε τι συμβαίνει. Μια οργάνωση πηγαίνει στην τράπεζα μία επιστολή υπογεγραμμένη από την Ευρωπαϊκή Επιτροπή. Με βάση την επιστολή αυτή χορηγείται στην οργάνωση δάνειο. Μετά από μερικούς μήνες η τράπεζα αρχίζει να ανυπομονεί. Στη συνέχεια ζητά πληροφορίες από την ίδια την Ευρωπαϊκή Επιτροπή και ακούει ότι δεν διενεργούνται πλέον πληρωμές. Αυτό σημαίνει ότι οι οργανώσεις περιέρχονται σε πολύ δύσκολη θέση, όχι μόνο όσον αφορά τη ρευστότητά τους, αλλά και σε σχέση με τις τράπεζες. Μου είπαν και με διαβεβαίωσαν ότι ορισμένες οργανώσεις υποχρεώθηκαν να διακόψουν τις δραστηριότητές τους.
<P>
Θεωρώ ότι αυτό είναι σκανδαλώδες και καλώ την Επιτροπή - και γι' αυτό δεν χρειάζομαι πολλά λόγια - να εγγυηθεί κατά πρώτον στο Κοινοβούλιο ότι για το δημοσιονομικό έτος 1999, δηλαδή τον επόμενο χρόνο, θα συμβούν δύο πράγματα: πρώτον, οι εγκρίσεις από τον προϋπολογισμό θα γνωστοποιηθούν το πρώτο τρίμηνο, και δεύτερον, οι πληρωμές θα ακολουθήσουν αμέσως μετά, έτσι ώστε να μπορούν να αρχίσουν εγκαίρως οι δραστηριότητες. Υπάρχουν οι θέσεις του προϋπολογισμού, τις οποίες εγκρίνουμε στο Κοινοβούλιο. Οι ενδιαφερόμενες οργανώσεις γνωρίζουν ότι, μόλις τελειώσει η δεύτερη ανάγνωση, μπορούν να καταθέσουν την αίτησή τους για το τέλος του χρόνου και να προσδοκούν ότι θα μπορούν να αναλάβουν σύντομα δράση. Αναθέτουμε αυτές τις δραστηριότητες στις εν λόγω οργανώσεις, επειδή πιστεύουμε ότι πρέπει αυτές να εκτελέσουν την πολιτική μας. Στην ουσία, όμως, πρόκειται για τη δική μας πολιτική, που αφήνουμε να την εκτελούν ιδιώτες και ιδιωτικές οργανώσεις, ή ακόμη και επιχειρήσεις. Είναι αδιανόητο να ενεργούμε με τρόπο ο οποίος δεν επιτρέπει στους ενδιαφερόμενους να έχουν τη βεβαιότητα ότι τα σχέδιά μας θα υλοποιηθούν πράγματι κατά το προκαθορισμένο οικονομικό έτος.

<SPEAKER ID=56 NAME="Fischler">
Κύριε Πρόεδρε, κυρίες και κύριοι, η πληρωμή των επιχορηγήσεων για μέτρα στον πολιτιστικό τομέα, που ανέφερε ο κ. Pex στην προφορική του ερώτηση, έπρεπε όντως να αναβληθεί για τον Σεπτέμβριο. Εν όψει της παροχής αυτών των επιχορηγήσεων η Επιτροπή είχε δημοσιεύσει ήδη από τον Ιανουάριο μια πρόσκληση για την υποβολή προτάσεων. Εξαιτίας όμως της απόφασης του Ευρωπαϊκού Δικαστηρίου σχετικά με τις νομικές βάσεις, που εκδόθηκε τον Μάιο, η Επιτροπή έκρινε πως είναι αναγκασμένη να διακόψει τη διαδικασία.
<P>
Δεν είχε εκδοθεί η απαραίτητη νομική βάση για τη σχετική γραμμή του προϋπολογισμού που είχε δημιουργήσει η Επιτροπή, κάτι που επιβεβαιώθηκε παρεμπιπτόντως στη συνεδρίαση του πλαισίου των τριων θεσμικών οργάνων στα μέσα Ιουλίου. Σύμφωνα με τα ψηφίσματα του πλαισίου των τριων θεσμικών οργάνων, η Επιτροπή μπόρεσε να καταβάλει τους πόρους βάσει των νομίμων απαιτήσεων των δικαιούχων επιχορήγησης που είχαν ήδη επιλεχθεί πριν από τη γνωστοποίηση της απόφασης. Η Επιτροπή μπόρεσε, λοιπόν, να παράσχει αυτές τις επιχορηγήσεις χάρη στο ήδη πριν το τέλος του χρόνου εκδοθέν αίτημα υποβολής προτάσεων. Έχουμε σαφέστατη αντίληψη του γεγονότος ότι οι εν λόγω οργανισμοί αντιμετώπισαν δυσκολίες συνεπεία της δέσμευσης των πόρων. Κατά τα συμπεφωνημένα, οι πληρωμές καταβάλλονταν σε διάστημα 60 ημερών από την υπογραφή των συμβάσεων. Έτσι δεν δικαιολογείτο κάποια αποζημίωση. Εκτός αυτού δεν έχουν προβλεφθεί και οι πόροι γι' αυτό.
<P>
Στο προσεχές έτος, κ. βουλευτή, δεν θα τίθεται πλέον αυτό το πρόβλημα, διότι θέλουμε να ελπίζουμε πως δεν θα προκύψει πλέον δέσμευση των πόρων αυτής της μορφής. Κατά τη συνεδρίαση του πλαισίου των τριων θεσμικών οργάνων καθορίστηκε σαφώς υπό ποίους όρους δύνανται να εκτελεσθούν γραμμές προϋπολογισμού που στερούνται νομικής βάσης. Θα το τηρήσουμε αυτό.

<SPEAKER ID=57 LANGUAGE="DE" NAME="Rόbig">
Αξιότιμε κύριε Πρόεδρε, αξιότιμε Επίτροπε Fischler, αξιότιμοι κυρίες και κύριοι, ως μέλος της Επιτροπής Προϋπολογισμών επιδοκιμάζω την απόφαση του Ευρωπαϊκού Δικαστηρίου και της Επιτροπής. Το Ευρωπαϊκό Δικαστήριο (ΕΔ) διαδραμάτισε ένα σημαντικό ρόλο από τα πρώτα κιόλας στάδια της ευρωπαϊκής ολοκλήρωσης, διασφαλίζοντας και αναπτύσσοντας περαιτέρω το κοινοτικό δίκαιο. Τελικά ελήφθησαν πολλές αποφάσεις μεγάλης σημασία. Στις 12 Μαΐου, λοιπόν, το ΕΔ αποφάσισε, και μάλιστα βάσει μιας καταγγελίας που διατύπωσαν πολλά από τα κράτη μέλη και προπάντων η Μεγάλη Βρετανία, ότι - νομίζω πως είναι αξιοσημείωτο - οι χρηματοδοτικές ροές από τον προϋπολογισμό της ΕΕ χρήζουν ενός διπλού καθορισμού, της χρηματοδότησης, δηλαδή με δέσμευση και εξουσιοδότηση αφενός, και μίας επαρκούς νομικής βάσης αφετέρου. Μετά απ' αυτό η Επιτροπή σταμάτησε, όλως δικαίως κατά την άποψή μου, όλες τις πληρωμές που δεν ικανοποιούσαν αυτά τα κριτήρια.
<P>
Η Επιτροπή είχε δεσμεύσει 100 θέσεις του προϋπολογισμού ύψους 920 εκατ. ευρώ για να τις ελέγξει ως προς τις νομικές τους βάσεις. 56 θέσεις, δηλαδή 390 εκατ. ευρώ, ολοκληρώθηκαν, 19 θέσεις, με 170 εκατ. ευρώ, αποδεσμεύθηκαν εν μέρει, και 16 θέσεις, με 340 εκατ. ευρώ, βρίσκονταν «στον αγωγό», που σημαίνει ότι ψηφίσθηκαν από το Κοινοβούλιο. Αυτό αφορά προπάντων τα προγράμματα των μη κυβερνητικών οργανισμών στους τομείς οικογένεια, παιδιά, ηλικιωμένοι, αλλά και ειδικότερα στον τομέα του πολιτισμού. Τα συγχαρητήριά μου σε σχέση με αυτό απευθύνονται πρώτα στην αυστριακή προεδρία, αλλά και στην Επιτροπή, υπό την προεδρία της οποίας στις 17 Ιουλίου του τρέχοντος έτους κατέστη εφικτή η επίτευξη μιας διοργανικής συμφωνίας, μιας αποδέσμευσης των κονδυλίων και ενός υλοποιήσιμου ψηφίσματος που αφορούσε τις νομικές βάσεις.
<P>
Ας μην ξεχνάμε εδώ ότι το αίτημα για τη θέσπιση μιας τέτοιας διάταξης υποβαλλόταν εδώ και 16 χρόνια στο Ευρωπαϊκό Κοινοβούλιο, και ειδικότερα στην Επιτροπή Προϋπολογισμών. Όταν βλέπουμε πως ένα σημαντικό αίτημα εξετάζεται για 16 ολόκληρα χρόνια και ότι μπορεί έπειτα να εφαρμοσθεί σε διάστημα ολίγων ημερών, αντιλαμβανόμαστε ότι η απόφαση του ΕΔ συνέβαλε ουσιαστικά στο να τεθούν σε μια ανάλογη νομική βάση οι συμφωνίες, και σε τελική ανάλυση και οι αποφάσεις που λαμβάνονται μεταξύ των θεσμικών οργάνων.
<P>
Ασφαλώς και δεν ήταν εύκολη η θέση της Επιτροπής μετά από τη δημοσίευση της απόφασης και μέχρι τη συμβιβαστική λύση. Πολλά κονδύλια του προϋπολογισμού χωρίς επαρκείς νομικές βάσεις αφορούσαν τα ήδη αναφερθέντα προγράμματα στους τομείς του πολιτισμού, της εκπαίδευσης, της νεολαίας, αλλά και της οικογένειας. Εμείς οι βουλευτές λάβαμε πάρα πολλές παρεμβάσεις, διότι οι εν λόγω οργανισμοί δεν μπορούσαν, όπως ήταν φυσικό, να είναι πλέον σίγουροι εάν θα ελάμβαναν εγκαίρως τα χρήματα. Χαίρομαι όμως γιατί, ειδικότερα από τη σημερινή σκοπιά, είμαι σε θέση να πω ότι στο διάστημα που μεσολάβησε αποδεσμεύθηκαν οι περισσότεροι από τους χρηματοδοτικούς πόρους.
<P>
Η Επιτροπή δεν μπορεί όμως να είναι η μόνη που θα υποστεί τις συνέπειες λόγω της συμπεριφοράς της. Αυτό που έκανε δεν ήταν παρά να εφαρμόσει μία απόφαση του ανώτατου δικαστηρίου της Ένωσης με βάση το κοινοτικό δίκαιο. Όπως, άλλωστε, μας εξήγησε μόλις τώρα ο Επίτροπος Fischler, οι πληρωμές έγιναν τελικά στο διάστημα των 60 ημερών.
<P>
Επίσης είμαι της άποψης ότι η συζήτηση αυτή και η ταχεία επίλυση αποτελούν σημαντική πρόοδο για την Ευρωπαϊκή Κοινότητα. Παράλληλα συζητείται και μία οδηγία σχετικά με τις καθυστερήσεις πληρωμών. Το ζητούμενο στην οδηγία αυτή είναι να καθοριστούν τα χρονικά διαστήματα στα οποία θα γίνονται οι πληρωμές. Φρονώ πως η οδηγία αυτή θα ωφελούσε και την Ευρωπαϊκή Ένωση. Δεν θα έπρεπε να αποτελούμε υπόδειγμα μόνο σε ότι αφορά τα έσοδα, όπου επεμβαίνουμε πολύ γρήγορα με ποινικές διατάξεις και με πολύ σκληρά μέτρα. Ως Ευρωπαϊκή Ένωση θα έπρεπε να αποτελούμε υπόδειγμα όσον αφορά και τις πληρωμές, και να είμαστε ένας αξιόπιστος εταίρος που να αποτελεί πρότυπο για την Ευρώπη.
<P>
(Χειροκροτήματα)

<SPEAKER ID=58 LANGUAGE="EN" NAME="Kerr">
Κύριε Πρόεδρε, ως πρόεδρος των φίλων της μουσικής στο Ευρωπαϊκό Κοινοβούλιο, λαμβάνω τακτικά αιτήματα, επείγοντα τηλεφωνήματα και εκκλήσεις από μουσικές οργανώσεις που αναμένουν τις πληρωμές τους από την Επιτροπή. Η υπόθεση του Ευρωπαϊκού Δικαστηρίου επιδείνωσε την κατάσταση εφέτος, αλλά, με βάση την πείρα μου των 4 1/2 ετών στο Ευρωπαϊκό Κοινοβούλιο, πρέπει να πω ότι κάθε χρόνο γίνεται το ίδιο με την Επιτροπή. Κάθε χρόνο λαμβάνουμε τις αποφάσεις τον Νοέμβριο, στο πλαίσιο του προϋπολογισμού, ως προς ποιες οργανώσεις θα πρέπει να χρηματοδοτηθούν, και κάθε χρόνο οι δικαιούχοι λαμβάνουν τα χρήματα από την Επιτροπή τον Οκτώβριο του επόμενου έτους, εάν είναι τυχεροί.
<P>
Πρόκειται για εντελώς απαράδεκτη καθυστέρηση στις πληρωμές. Η λύση μάλλον συνίσταται στην ανάγκη να υπάρχουν περισσότερα πολυετή προγράμματα - τα οποία ελπίζω ότι θα καταρτισθούν εντός του νέου πολιτιστικού προγράμματος πλαισίου - ούτως ώστε σημαντικοί φορείς, όπως η Ευρωπαϊκή Ορχήστρα Νέων, το Ευρωπαϊκό Κέντρο Όπερας, κ.λπ., να λαμβάνουν τα χρήματα που τους οφείλονται βάσει προγραμματισμένων πληρωμών, με παρακολούθηση και αξιολόγηση εκ μέρους της Επιτροπής, καθώς και με σωστό λογιστικό έλεγχο και όλα τα συναφή, αλλά με αξιόπιστο και συστηματικό τρόπο στον οποίο να μπορούν να βασίζονται.
<P>
Σε περίπτωση καθυστερήσεων υπαιτιότητα της Επιτροπής, πρέπει να ζητούμε από την Επιτροπή να καταβάλλει τους τόκους που οφείλονται στις τράπεζες εξαιτίας της καθυστέρησης. Βλέπω εκεί πέρα τον Επίτροπο Fischler να γελά και αυτό το εκλαμβάνω ως θετική απάντηση.
<P>
(Γέλια)

<SPEAKER ID=59 LANGUAGE="DE" NAME="Rehder">
Κύριε Πρόεδρε, εδώ πρόκειται κατά κάποιον τρόπο για ένα θέμα του κανονισμού που αφορά την ηθική. Θα ήθελα να αναφέρω ένα παράδειγμα για το οποίο δεν υπήρξε απόφαση του ΕΔ κατά τη γνώμη μου. Πρόκειται για την σχεδόν ενός έτους καθυστέρηση μιας πληρωμής. Εθελοντές θέλησαν να χτίσουν ένα σχολείο στη Χιλή για τα άστεγα παιδιά και δραστηριοποιήθηκαν εδώ με στόχο να αποκτήσουν μια νομικά δεσμευτική έγκριση, και τώρα περιμένουν εδώ και ένα χρόνο τα χρήματα. Ευτυχώς μπόρεσαν να το χρηματοδοτήσουν προσωρινά. Όλα αυτά είναι ήδη απαράδεκτα από μόνα τους. Όμως, ακόμα πιο απαράδεκτο και ταυτόχρονα μια ένδειξη υπεροψίας και δυσκινησίας της Επιτροπής είναι βασικά το γεγονός ότι όλες οι επιστολές στις οποίες ζητήθηκαν εξηγήσεις, είτε δεν απαντήθηκαν, είτε οι απαντήσεις περιείχαν κάποιες κενολογίες ως απαντήσεις. Θα σας παρακαλούσα, κύριε Επίτροπε, να το μεταβιβάσετε αυτό στις αρμόδιες υπηρεσίες, διότι διαφορετικά θα το παρουσιάσω εγώ στον εντεταλμένο ευρωπαϊκών υποθέσεων. Δεν είναι τρόπος συμπεριφοράς προς Ευρωπαίους πολίτες αυτός!
<P>
(Χειροκροτήματα)

<SPEAKER ID=60 NAME="Πρόεδρος">
Κύριε Rehder, αυτό δεν είναι διαδικαστικό θέμα. Επρόκειτο για μια παρέμβαση. Θα σας παρακαλούσα στο μέλλον να κάνετε ότι είναι δυνατόν για να εγγράφεστε στον κατάλογο των ομιλητών.

<SPEAKER ID=61 NAME="Πρόεδρος">
Η συζήτηση έληξε.
<P>
Έχω λάβει μια πρόταση ψηφίσματος για να κηρύξω τη λήξη της συζήτησης.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα)

<CHAPTER ID=6>
Διακοπή της συνόδου
<SPEAKER ID=62 NAME="Πρόεδρος">
Το Κοινοβούλιο εξήντλησε την ημερήσια διάταξη. Τα συνοπτικά πρακτικά της παρούσας συνεδρίασης θα υποβληθούν στο Κοινοβούλιο για έγκριση στην αρχή της επόμενης συνεδρίασης.
<P>
Κυρίες και κύριοι, πριν τελειώσω, επιτρέψτε μου να εκφράσω, όπως πάντα, τις ευχαριστίες μου σε όλες τις υπηρεσίες του Σώματος. Αυτή την εβδομάδα υπήρξαν πολλές στιγμές έντασης, κάτι που προκαλεί η συζήτηση και η έγκριση των προϋπολογισμών και πρέπει να αναγνωρίσω πως όλα πήγαν πολύ καλά χάρη στις υπηρεσίες του Σώματος, χάρη στην ποιότητα των ομιλιών και, γιατί όχι, χάρη στην αξιοζήλευτη ικανότητα της κυρίας Fontaine να προΐσταται των ψηφοφοριών.
<P>
Κυρίες και κύριοι, αυτή η εβδομάδα ξεκίνησε με το σημάδι της ειρήνης. Τα πρώτα λόγια του Προέδρου μας, κυρίου Gil-Robles, ήταν λόγια χαιρετισμού για τη δίκαιη απονομή του βραβείου Νόμπελ σε δύο μεγάλες ηγέτες της ειρηνευτικής διαδικασίας στη Βόρεια Ιρλανδία. Και θα τελειώσει επίσης με το σημάδι της ειρήνης, γιατί αυτές οι πρωινές συνεδριάσεις της Παρασκευής είναι άκρως ήρεμες, τόσο που μπαίνω στον πειρασμό να υποβάλω ως υποψήφιο για το επόμενο βραβείο Νόμπελ τις πρωινές συνεδριάσεις της Παρασκευής. Ελπίζω να επιτύχει κυρίες και κύριοι.
<P>
(Χειροκροτήματα) Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 11.15)
