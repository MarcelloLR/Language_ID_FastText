<CHAPTER ID="011">
Μεταρρύθμιση της κοινής οργάνωσης αγοράς του αμπελοοινικού τομέα (συζήτηση) 
<SPEAKER ID="237" NAME="Πρόεδρος">
" ημερήσια διάταξη προβλέπει τη συζήτηση της έκθεσης της κ. Μπατζελή, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τη μεταρρύθμιση της κοινής οργάνωσης αγοράς του αμπελοοινικού τομέα.
<SPEAKER ID="238" NAME="Κατερίνα Μπατζελή " AFFILIATION="PSE">
εισηγήτρια. - Κυρία Πρόεδρε, όπως είπατε, η συζήτηση σήμερα στο Ευρωπαϊκό Κοινοβούλιο για την αναθεώρηση της ΚΟΑ αμπελοοινικών προϊόντων ανοίγει έναν κύκλο προβληματισμού για το μέλλον ενός από τους πιο σημαντικούς παραγωγικούς, οικονομικούς και εμπορικούς τομείς στην Ευρωπαϊκή Ένωση.
<P>
Εκείνο το οποίο πρέπει σήμερα να μας ενδιαφέρει στη μεταρρύθμιση είναι: η στόχευση ο ευρωπαϊκός τομέας να παραμείνει πρώτος σε παγκόσμιο επίπεδο, η απλοποίηση της κοινοτικής νομοθεσίας, η συμβατότητα με άλλες αναπτυξιακές ευρωπαϊκές πολιτικές, η αναγνωρισιμότητα του προϊόντος, η αναλογικότητα πολιτικών και η συνοχή όλων των αμπελουργικών περιοχών.
<P>
Αυτό ήταν άλλωστε και το μήνυμα των συζητήσεων στην Επιτροπή Γεωργίας, των γνωμοδοτήσεων των Επιτροπών Εξωτερικού Εμπορίου και Περιφερειακής Ανάπτυξης, αυτό απορρέει και από τις διαβουλεύσεις μας με τους φορείς του κλάδου σε εθνικό και ευρωπαϊκό επίπεδο.
<P>
" αναθεώρηση του τομέα οφείλει να λάβει υπόψη του τις ιδιαιτερότητες της παραγωγής του προϊόντος σε περιφερειακό και εθνικό επίπεδο, της δομής και οργάνωσης του κλάδου, της εξαγωγικής του δυναμικής αλλά και το γεγονός ότι είναι πιθανώς το μοναδικό προϊόν όπου η κοινοτική νομοθεσία εφαρμόζεται σε μεγάλο βαθμό επικουρικότητας.
<P>
" διάταξη των σημερινών πολιτικών και χρηματοδοτήσεων της ισχύουσας ΚΟΑ, που πολλές φορές στρέβλωσε την αγορά και την ανταγωνιστικότητα του προϊόντος, θα πρέπει να μετατραπεί έτσι ώστε ο κοινοτικός προϋπολογισμός των 1,3 δισ. ευρώ από τον πυλώνα 1 να διατεθεί σε πολιτικές που θα στοχεύουν μακροπρόθεσμα:
<P>
στη διατήρηση και ενίσχυση του ευρωπαϊκού αμπελώνα,
<P>
στην εμπορική ενίσχυση και ανταγωνιστικότητα του κλάδου σε ευρωπαϊκό και διεθνές επίπεδο,
<P>
στην εδαφική προσέγγιση όπου θα συνυπολογίζεται πλέον η προστασία του περιβάλλοντος και των φυσικών πόρων με χρηματοδοτούμενες γεωργικές καλλιεργητικές πρακτικές,
<P>
στην εξισορρόπηση της προσφοράς και της ζήτησης με τον έλεγχο της παραγωγής με το μηχανισμό αποστάξεων υποπροϊόντων και πόσιμης αλκοόλης και τον εκσυγχρονισμό του αμπελουργικού μητρώου,
<P>
στη συμβατότητα ή προσαρμογή των πολιτικών της ΚΟΑ με εκείνες της ΚΑΠ,
<P>
στη διασφάλιση σε διεθνές και διαπεριφερειακό επίπεδο της αναγνωρισιμότητας των ποιοτικών ευρωπαϊκών οίνων, των οίνων γεωγραφικών ενδείξεων και ονομασίας προέλευσης η ταξινόμηση των οποίων θα πρέπει να αποφασίζεται κατ' αρχήν από το Συμβούλιο, με επιστημονικές γνωμοδοτήσεις από τον Διεθνή Οργανισμό Αμπέλου και Οίνου,
<P>
στην ενίσχυση της συνεργασίας όλων των αμπελουργικών φορέων από το επίπεδο της παραγωγής μέχρι εκείνο της διακίνησης, διαμέσου επιχειρησιακών προγραμμάτων,
<P>
στην ενίσχυση της αμπελουργίας στην ύπαιθρο και στην περιφέρεια με συμπληρωματικές διαρθρωτικές παρεμβάσεις.
<P>
" Επιτροπή Γεωργίας, για την επίτευξη των στρατηγικών αυτών στόχων, προτείνει ορισμένα μέτρα μεταξύ των οποίων είναι:
<P>
Πρώτον, η μεταβατικότητα της μεταρρύθμισης ώστε να υπάρξει δυνατότητα προσαρμογής των παραγωγών, να εγκαταλείψουν τα μέτρα στήριξης της αγοράς και να περάσουν σε διαρθρωτικά μέτρα, σε καλλιεργητικές πρακτικές και σε εμπορικές δράσεις.
<P>
Δεύτερον, οι ενιαίες κοινοτικές πολιτικές να ενταχθούν στα εθνικά προγράμματα ανάπτυξης και στήριξης του τομέα, ανάλογα με τις προτεραιότητες και τους προσανατολισμούς που θα τεθούν από το κάθε κράτος μέλος κατόπιν διαβουλεύσεων με τους φορείς σε εθνικό και περιφερειακό επίπεδο.
<P>
" χρηματοδότηση των προγραμμάτων αυτών, δηλαδή των εθνικών φακέλων, θα πρέπει να αποφασισθεί σε κοινοτικό επίπεδο με ενιαία αντικειμενικά κριτήρια ώστε να μην υπάρχουν στρεβλώσεις και ανισότητες μεταξύ των κρατών μελών και των περιφερειών.
<P>
Κυρία Επίτροπε, η αγορά οίνου βρίσκεται στην πιο ευάλωτη και ευαίσθητη φάση. Βρίσκεται σε επικίνδυνη στροφή. Με τις προτάσεις σας όμως 'σπινάρατε' και βγάλατε το αυτοκίνητο εκτός δρόμου. Βγάζετε το ευρωπαϊκό κρασί και τους αμπελουργούς εκτός αγοράς.
<P>
Το Wine Spectator δημοσίευσε μελέτη που δείχνει ότι το 2010 οι "ΠΑ θα είναι ο μεγαλύτερος καταναλωτής ποιοτικών και ακριβών οίνων. Εσείς όμως, με τις επιθετικές σας λογιστικές παρεμβάσεις στις εκριζώσεις, στις αποστάξεις, στον εμπλουτισμό, όλα αυτά μέτρα βάσει των οποίων εξοικονομείτε 760 εκατ. ευρώ, ναι μεν θα μετρούσατε λογιστικά πολύ λιγότερες ποσότητες οίνου αλλά θα οδηγούσαμε τον ευρωπαϊκό οίνο εκτός αγοράς χωρίς αυτό να δικαιολογείται από την εξέλιξή της. Θα γινόταν στην ουσία μια ριζική αναδιανομή των κοινοτικών πόρων υπέρ των πλούσιων και αποδοτικών αμπελουργικών περιοχών εις βάρος των περιφερειακών και ορεινών αντίστοιχων περιοχών, εις βάρος της ποικιλομορφίας των ευρωπαϊκών οίνων, και μία αναδιανομή της αγοράς υπέρ των εισαγόμενων οίνων.
<P>
Θα ήθελα όμως, κυρία Πρόεδρε, να αναφέρω τις θέσεις μου για τις τροπολογίες που κατατέθηκαν στην ολομέλεια. Οι απόψεις των συναδέλφων είναι κατανοητές, και είμαι σίγουρη ότι επιθυμούν να εκφράσουν τοπικά και εθνικά συμφέροντα και αιτήματα.
<P>
" έκθεση αυτή, όπως ψηφίστηκε από την Επιτροπή Γεωργίας, είναι ισορροπημένη και ολοκληρωμένη, ενώ μπορεί να σταθεί στο τραπέζι των διαπραγματεύσεων για την προετοιμασία του νομοθετικού κειμένου. " αποδυνάμωση των θέσεων που εκφράζονται στην έκθεση αυτή θα σημάνει αποδυνάμωση της θέσης και της αξιοπιστίας του Ευρωπαϊκού Κοινοβουλίου. Δεν μπορεί να ζητάμε με τρανταχτή φωνή μία ριζική μεταρρύθμιση και, στην ουσία, να προτείνουμε ένα ριζικό status quo. Δεν μπορεί να κατακρίνουμε την επιτροπή για φιλελευθεροποίηση απόψεων και εμείς να απαντάμε με εθνικοποίηση.
<P>
Τέλος, κυρία Επίτροπε και αγαπητοί συνάδελφοι, οι προτάσεις μας θα πρέπει να στοχεύουν στην οργάνωση του μέλλοντος και όχι στην αποδιοργάνωση όλων όσων έχουν κατακτηθεί στο παρελθόν.
<P>
(Χειροκροτήματα)
<SPEAKER ID="239" NAME="Mariann Fischer Boel">
Μέλος της Επιτροπής. (EN) Κυρία Πρόεδρε, ευχαριστώ πολύ το Ευρωπαϊκό Κοινοβούλιο και ιδιαίτερα την εισηγήτρια, κ. Μπατζελή, και την Επιτροπή Γεωργίας και Ανάπτυξης της Υπαίθρου, την Επιτροπή Διεθνούς Εμπορίου και την Επιτροπή Περιφερειακής Ανάπτυξης για το έργο που επιτέλεσαν κατά την προετοιμασία μιας έκθεσης πρωτοβουλίας σχετικά με την ανακοίνωση της Επιτροπής με τίτλο "Προς έναν αειφόρο ευρωπαϊκό κλάδο του οίνου".
<P>
Γνώριζα πριν ξεκινήσω τη διαδικασία μεταρρύθμισης ότι θα ήταν δύσκολη και περίπλοκη. Οι τελευταίοι μήνες οπωσδήποτε επιβεβαίωσαν αυτήν την εντύπωση. Οι συζητήσεις μου στην Επιτροπή Γεωργίας και οι συζητήσεις μου με αρκετούς βουλευτές στη Διακομματική Ομάδα για το κρασί τόσο εδώ όσο και στις εκλογικές περιφέρειές τους μου απέδειξαν ότι είμαστε αντιμέτωποι με δύσκολα και ευαίσθητα ζητήματα.
<P>
Συνεπώς, χαιρετίζω την έκθεση. Είναι μια φιλόδοξη έκθεση που καλύπτει όλες τις πτυχές της ανακοίνωσης. Πιστεύω ότι δεν αποτελεί υπερβολή εάν επισημάνω ότι η κ. Μπατζελή αντιλήφθηκε τις πολυάριθμες αντικρουόμενες ανησυχίες που πρέπει να διευθετήσουμε κατά τη διάρκεια της μεταρρύθμισης. Πρόκειται για μια γενναία προσπάθεια, και θα μελετήσουμε τώρα προσεκτικά την έκθεση.
<P>
Θα κάνω απόψε ορισμένες αρχικές παρατηρήσεις με βάση την πρώτη ανάγνωση της έκθεσης. Καταρχάς, θα ήθελα να εκφράσω κάποια λύπη. " έκθεση δηλώνει αρχικά ότι η Επιτροπή, υπερασπιζόμενη την ανάγκη για μεταρρύθμιση στην Ευρωπαϊκή Ένωση, δεν δίνει τη δέουσα προσοχή στην εικόνα των ευρωπαϊκών οίνων. Ως εκ τούτου, επιτρέψτε μου να είμαι απολύτως σαφής. Ο αμπελοοινικός τομέας της Ευρωπαϊκής Ένωσης είναι αξεπέραστος: παράγει το καλύτερο κρασί του κόσμου, έχει εξαιρετική ποικιλία και αποτελεί σημαντικό μέρος της πολιτιστικής μας κληρονομιάς.
<P>
Ωστόσο, ορισμένα μέρη του τομέα αντιμετωπίζουν δυσκολίες. Εκατομμύρια εκατόλιτρα ετησίως υφίστανται απόσταξη κρίσης. Αυτό δεν αποτελεί ένδειξη της καλής κατάστασης ενός τομέα, στην οποία θέλω να βρίσκεται αυτός ο τομέας. Θέλω ο τομέας αυτός να είναι σε ανταγωνιστική θέση, ούτως ώστε η Ευρώπη να συνεχίσει να είναι ο μεγαλύτερος παραγωγός οίνου παγκοσμίως. Για τον λόγο αυτόν, το σημερινό καθεστώς πρέπει απλά να αλλάξει. Δεν είναι πλέον βιώσιμο.
<P>
Φρονώ ότι μπορούμε να συμφωνήσουμε ότι επέφερε μια διαρθρωτική ανισορροπία. Τα αποθέματα είναι υψηλά και, κατά συνέπεια, οι τιμές για πολλά κρασιά είναι χαμηλές και το εισόδημα των αμπελουργών έχει μειωθεί. Αυτές οι εξελίξεις, σε συνδυασμό με τη μείωση της κατανάλωσης, την αλλαγή του τρόπου ζωής και την αύξηση των εισαγωγών από τρίτες χώρες, προκάλεσαν αλλαγές που μας επηρέασαν. Πιστεύω ότι αυτό είναι ευρέως αποδεκτό.
<P>
" κατεύθυνση που όλοι θέλουμε να ακολουθήσουμε περιγράφεται στην αιτιολογική σκέψη ΙΑ της έκθεσής σας. Προτείνει ότι η μεταρρύθμιση του οινοποιητικού κλάδου πρέπει να στοχεύει κυρίως στο να καταστεί ο ευρωπαϊκός οινοποιητικός κλάδος περισσότερο ανταγωνιστικός και δυναμικός, χωρίς τούτο να συνεπάγεται απώλεια μεριδίων στη διεθνή αγορά, λαμβάνοντας συγχρόνως υπόψη τα συμφέροντα των ευρωπαίων οινοπαραγωγών και των καταναλωτών οίνου, τον σεβασμό στην παράδοση, καθώς και την ποιότητα και την αυθεντικότητα.
<P>
Αναμφίβολα επικρίνετε ορισμένα σημεία της ανακοίνωσης, συμπεριλαμβανομένων ζητημάτων όπως η πρόβλεψη και οι προειδοποιήσεις για την κατανάλωση, καθώς και η αντίφαση μεταξύ των πολιτικών της εκρίζωσης και της ανταγωνιστικότητας.
<P>
" Επιτροπή συμφωνεί ότι μία από τις κύριες προκλήσεις είναι η αναζωογόνηση της ζήτησης, αλλά η κεδροφορία είναι ακόμη πιο σημαντική, και αυτό που πρέπει να σταματήσει καταρχάς είναι ο τύπος του διαρθρωτικού πλεονάσματος που οδηγεί σε χαμηλότερες τιμές, καθώς και τα αρνητικά εισοδήματα. " κερδοφορία δεν είναι ζήτημα συγκέντρωσης της παραγωγής σε λίγους ανθρώπους και, εν συνεχεία, τυποποίησης του οίνου. Υπάρχουν μικροί παραγωγοί που παράγουν κρασί εξαιρετικής ποιότητας και έχουν επίσης μεγάλα κέρδη, και δεν καταλαβαίνω γιατί αυτό δεν θα πρέπει να εξακολουθήσει να συμβαίνει και στο μέλλον. Ωστόσο, η εκρίζωση επιτρέπει στους οινοπαραγωγούς εκείνους που δεν θα μπορέσουν ποτέ να είναι ανταγωνιστικοί και δεν μπορούν να ανταποκριθούν στις απαιτήσεις των καταναλωτών να αποσυρθούν με αξιοπρέπεια και να λάβουν αποζημίωση. Σίγουρα κανείς εδώ δεν θέλει να αναγκάσει τους παραγωγούς που δεν έχουν ένα επικερδές, προβλέψιμο μέλλον στον τομέα να παραμείνουν απλά και μόνον επειδή δεν έχουν την οικονομική δυνατότητα να αποχωρήσουν. Κατανοώ πλήρως ότι η εκρίζωση είναι ένα ευαίσθητο θέμα. Συνεπώς, εκτιμώ ιδιαίτερα το εποικοδομητικό πνεύμα που έχει ήδη επιδείξει το Ευρωπαϊκό Κοινοβούλιο επί του θέματος αυτού. Χαιρετίζω το γεγονός ότι αναγνωρίζετε πως η απόφαση για εκρίζωση πρέπει να ανήκει στον παραγωγό και, τούτου λεχθέντος, μελέτησα επίσης τις διάφορες προτάσεις σας με μεγάλη προσοχή.
<P>
Δηλώνετε επίσης πολύ ξεκάθαρα ότι η απόφαση εκρίζωσης δεν μπορεί, και δεν θα πρέπει, να λαμβάνεται μεμονωμένα. Συμφωνώ πλήρως. Κάνατε προτάσεις για τον τρόπο με τον οποίο θα διασφαλιστεί ότι η εκρίζωση συνάδει με ορισμένες κοινωνικές και περιβαλλοντικές πτυχές, και μπορώ να σας διαβεβαιώσω ότι αυτές θα χρησιμεύσουν ως έμπνευση για την εξεύρεση ενός καλύτερου τρόπου ένταξης της εκρίζωσης στη νομοθετική μας πρόταση.
<P>
Σημείωσα επίσης ότι προτείνετε τη λειτουργία της μεταρρύθμισης σε δύο στάδια. Θα έχουμε άφθονο χρόνο για να συζητήσουμε για τον συγχρονισμό και τον τρόπο ρύθμισης των διαφόρων μέσων στα διάφορα στάδια, αλλά συμφωνώ με την άποψη ότι πρέπει αρχικά να αντιμετωπίσουμε τις διαρθρωτικές ανισορροπίες που προκαλούν σοβαρά προβλήματα σήμερα στον τομέα μας.
<P>
Ένα θέμα στο οποίο επανέρχεστε στην έκθεση, και το οποίο υπήρξε επίσης σημαντικό κατά τις προηγούμενες συζητήσεις μας, είναι η έντονη προτίμησή σας για τη διατήρηση του προϋπολογισμού του οίνου στο πλαίσιο του πρώτου πυλώνα. Καταρχάς, πιστεύω ότι αυτό δεν συνάδει με την κοινοτική θέση σύμφωνα με την οποία τα μέτρα για την ανάπτυξη της υπαίθρου μπορούν να συμβάλουν ουσιαστικά στις απαιτούμενες βελτιώσεις στις οινοποιητικές περιοχές. Ας μην λησμονούμε ότι μπορούμε να διαχωρίσουμε τα κονδύλια για τις οινοποιητικές περιοχές στον προϋπολογισμό για την ανάπτυξη της υπαίθρου. Όμως, πιστεύω επίσης ότι η θέση σας επί του θέματος αυτού βασίζεται στην εσφαλμένη αντίληψη ότι θέλω να περικόψω σημαντικά κονδύλια από τον πρώτο πυλώνα, και αυτό δεν ισχύει. Έχω πει επανειλημμένως και θα επαναλάβω απόψε ότι στο μέλλον το μεγαλύτερο μέρος της χρηματοδότησης του τομέα θα συνεχίσει να προέρχεται από τον πρώτο πυλώνα, αλλά αυτό δεν θα πρέπει να μας εμποδίσει να αποκομίσουμε τα προφανή οφέλη της δυνατότητας προσφυγής και στον δεύτερο πυλώνα.
<P>
Γνωρίζω ότι στο Κοινοβούλιο υπάρχει ισχυρή ώθηση για περισσότερες κοινοτικές προσπάθειες όσον αφορά την προώθηση. Είναι πράγματι σημαντικό να βελτιώσουμε την ενημέρωση σχετικά με τα πλεονεκτήματα της λογικής και υπεύθυνης κατανάλωσης οίνου και να προωθήσουμε πολύ πιο ενεργά τις ευκαιρίες σε τρίτες χώρες. Φρονώ ότι θα συμφωνήσετε μαζί μου ότι χρειαζόμαστε μια πιο προοδευτική και μοντέρνα προσέγγιση. Είναι κάτι στο οποίο σίγουρα θα δώσω τη δέουσα προσοχή στη νομική πρόταση.
<P>
Τέλος, θα ήθελα να πω ότι συνεργάστηκα με το Κοινοβούλιο για δυόμισι χρόνια. Επιδείξατε ξεκάθαρα την ικανότητά σας να είστε προοδευτικοί και δημιουργικοί, ακόμη και σε ευαίσθητα ζητήματα όπως η μεταρρύθμιση του τομέα της ζάχαρης, αναζητώντας ισορροπημένες μεταρρυθμιστικές λύσεις που θα προετοιμάσουν κατάλληλα τη γεωργία της Ευρωπαϊκής Ένωσης να αντιμετωπίσει τις σημερινές και μελλοντικές προκλήσεις της. Όμως, εξετάζοντας αρκετές από τις θέσεις σας, κυρίως όσον αφορά τον εμπλουτισμό, την απόσταξη και την ιδιωτική αποθεματοποίηση, πρέπει να παραδεχτώ ότι σας βρίσκω λίγο πιο άτολμους από ό,τι συνήθως ως προς τον ζήλο σας για μεταρρύθμιση. Δεν αναμένω να συμφωνήσουμε τώρα επί των θεμάτων αυτών, αλλά είναι τομείς όπου πιστεύω ότι θα πρέπει να είμαστε καινοτόμοι και δημιουργικοί.
<P>
Συνεπώς, έχουμε μπροστά μας ένα δύσκολο έργο, αλλά αναμένω τη συνεχή και πολύτιμη συνεισφορά σας. Χαιρετίζω αυτήν την ευκαιρία που έχουμε απόψε να συζητήσουμε. Ζητώ συγγνώμη από την Πρόεδρο για τη μεγαλύτερη διάρκεια της ομιλίας μου από ό,τι συνήθως, αλλά πρόκειται για ένα πολύ σημαντικό θέμα που βρίσκεται στο επίκεντρο της προσοχής σε όλες τις περιφέρειες της Ευρώπης, και, για τον λόγο αυτόν, πήρα το θάρρος να μιλήσω λίγο περισσότερο από ό,τι συνήθως.
<SPEAKER ID="240" NAME="Béla Glattfelder " AFFILIATION="PPE-DE">
συντάκτης της γνωμοδότησης της Επιτροπής Διεθνούς Εμπορίου. - (HU) Στη γνωμοδότησή της, η Επιτροπή Διεθνούς Εμπορίου υπογράμμισε ότι κατά τη μεταρρύθμιση του οινοπαραγωγικού τομέα, εκείνο που έχει τη μεγαλύτερη σημασία είναι να καταστεί ο ευρωπαϊκός οινοποιητικός κλάδος περισσότερο ανταγωνιστικός στις διεθνείς καθώς και στις εσωτερικές αγορές. Αυτό δεν είναι καθόλου εύκολο, δεδομένου ότι η ρύθμιση της αγοράς οίνου είναι εξαιρετικά σύνθετη, ενώ οι ευρωπαίοι οινοπαραγωγοί αντιμετωπίζουν πολυάριθμες δυσκολίες.
<P>
Μία από τις πολύ σημαντικές πτυχές των συστάσεων της Επιτροπής Διεθνούς Εμπορίου είναι ότι η παροχή ενισχύσεων για εκριζώσεις δεν μπορεί να αποτελέσει κεντρικό στοιχείο της μεταρρύθμισης. Απαιτούνται πολύ πιο σύνθετες ρυθμίσεις. Κατά τη γνώμη μου, στον βαθμό που πρόκειται να δοθούν ενισχύσεις για εκριζώσεις, αυτές πρέπει να συγκεντρώνονται στις περιφέρειες οι οποίες εμφανίζουν επί του παρόντος υπερπαραγωγή.
<P>
Διότι είναι εμφανές ότι στις περιφέρειες στις οποίες η παραγωγή είναι ελλειμματική -στις οποίες, με άλλα λόγια, η κατανάλωση υπερβαίνει την παραγωγή- ή στις οποίες υπάρχει ισορροπία, η αύξηση των εισαγωγών δεν οφείλεται πρωτίστως σε κρασιά τα οποία προέρχονται από άλλα κράτη μέλη της Ευρωπαϊκής Ένωσης, αλλά σε κρασιά από τρίτες χώρες. Ως εκ τούτου, εφόσον πραγματοποιηθούν εκριζώσεις σε περιοχές οι οποίες μέχρι στιγμής επιτυγχάνουν επίπεδο παραγωγής ικανό για την κάλυψη της κατανάλωσής τους, ενώ εφεξής δεν θα έχουν αυτή τη δυνατότητα, δεν είναι καθόλου βέβαιο ότι αυτό θα οδηγήσει σε μείωση του πλεονάσματος που παράγεται εντός της Ευρωπαϊκής Ένωσης. Είναι πολύ πιο πιθανό να οδηγήσει σε αύξηση των εισαγωγών από τρίτες χώρες.
<P>
Εκτός αυτών των παραμέτρων, η γνώμη της Επιτροπής Διεθνούς Εμπορίου είναι ότι πρέπει να δράσουμε αποφασιστικά σε διεθνή φόρα, στο πλαίσιο του ΠΟΕ, δηλαδή, στο πλαίσιο διμερών εμπορικών συμφωνιών, με στόχο τη διασφάλιση της προστασίας των γεωγραφικών ενδείξεων.
<SPEAKER ID="241" NAME="Iratxe García Pérez " AFFILIATION="PSE">
συντάκτρια της γνωμοδότησης της Επιτροπής Περιφερειακής Ανάπτυξης. - (ES) Στη γνωμοδότησή μας, τα μέλη της Επιτροπής Περιφερειακής Ανάπτυξης, επιθυμούσαμε να υπογραμμίσουμε ορισμένα θέματα που πιστεύουμε ότι είναι σημαντικά για την εδαφική συνοχή, όσον αφορά την εφαρμογή μιας μεταρρύθμισης που θα έχει σημαντικές επιπτώσεις σε ορισμένες ευρωπαϊκές περιφέρειες.
<P>
Οι αμπελώνες και η οινοπαραγωγή διαδραματίζουν κρίσιμο διαρθρωτικό ρόλο σε ορισμένες περιφέρειες ως κινητήρια δύναμη για την ανάπτυξη της υπαίθρου και, επομένως, όταν εξετάζεται η προσαρμογή των κανόνων που διέπουν τον κλάδο του οίνου, πρέπει να λαμβάνονται υπόψη πτυχές όπως η αυξανόμενη ερήμωση που απειλεί πολλές ευρωπαϊκές περιφέρειες.
<P>
Επομένως, επιθυμούμε να επιστήσουμε την προσοχή στο σύστημα εκρίζωσης που προτείνεται από την Επιτροπή, το οποίο θα ζημίωνε σοβαρά την οικονομική και κοινωνική κατάσταση ορισμένων περιοχών στις οποίες ο κλάδος του οίνου είναι η κύρια πηγή απασχόλησης και ευημερίας. Πιστεύουμε ότι η Επιτροπή πρέπει να προτείνει μέτρα για τον εκσυγχρονισμό των τεχνικών παραγωγής οίνου και των μεθόδων εμπορίας και προώθησης.
<P>
Τέλος, αυτή η μεταρρύθμιση πρέπει να εφαρμοστεί σταδιακά και να περιλαμβάνει μεταβατικές περιόδους και συνεχή αξιολόγηση των επιπτώσεων της μεταρρύθμισης στην οικονομική και κοινωνική κατάσταση των περιφερειών της Ευρωπαϊκής Ένωσης.
<SPEAKER ID="242" NAME="Elisabeth Jeggle">
εξ ονόματος της Ομάδας PPE-DE. - (DE) Κυρία Πρόεδρε, κυρία Επίτροπε, κυρίες και κύριοι, θα ήθελα καταρχάς να υπογραμμίσω και πάλι ότι αυτό που συζητάμε εδώ είναι μια έκθεση πρωτοβουλίας που συνιστά την απάντηση του Ευρωπαϊκού Κοινοβουλίου στην ανακοίνωση της Επιτροπής για τη μεταρρύθμιση της κοινής οργάνωσης αγοράς οίνου. Ως εισηγήτρια της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, μπορώ να πω ότι η Επιτροπή δικαίως θεωρεί πρωταρχικό στόχο αυτής της μεταρρύθμισης την ενίσχυση της καινοτομίας και της ανταγωνιστικότητας του τομέα του οίνου στην Ευρώπη και παγκοσμίως. Σε αυτό συγκαταλέγονται και εκστρατείες προώθησης και ενημέρωσης με σκοπό την ενθάρρυνση της υπεύθυνης κατανάλωσης οίνου.
<P>
Για την εντατική επιδίωξη αυτών των στόχων θεωρούμε απαραίτητο να παραμείνει το σύνολο της χρηματοδότησης του τομέα του οίνου στον πρώτο πυλώνα. Σε αυτό το πλαίσιο, επιδοκιμάζουμε θερμά το γεγονός ότι οι νέοι κανόνες θα εφαρμοστούν σύμφωνα με την αρχή της επικουρικότητας με τη μεταφορά τους σε εθνικά προγράμματα που θα εγκρίνει η Επιτροπή. " εκρίζωση και η οριστική εγκατάλειψη αμπελώνων μπορεί να αποτελέσει μέρος, όχι όμως και επίκεντρο της μεταρρύθμισης αυτής. Επίσης, πριν παραχωρηθούν δικαιώματα νέας καλλιέργειας, πρέπει να εξετάζεται σε κάθε οινοπαραγωγική περιφέρεια η κατάσταση ως προς τις παράνομες καλλιέργειες.
<P>
Αν θέλουμε να επιτύχουμε μια φιλόδοξη, μελλοντοστραφή πολιτική εμπορίας οίνου, πρέπει να προβούμε σε μια διαφοροποιημένη εξέταση της σημερινής χρηματοδότησης. " σημερινή απόσταξη, που αντιστοιχεί σε 600 εκατ. ευρώ επί συνόλου 1,4 δισ. ευρώ, ασφαλώς δεν είναι η κατάλληλη επιλογή για το μέλλον. Παρ' όλ' αυτά, θεωρούμε ότι πρέπει να διατηρηθεί η ενίσχυση για την απόσταξη παραπροϊόντων οίνου και πόσιμης οινικής αλκοόλης.
<P>
Ο συμβιβασμός ως προς τις παραδόσεις οινοπαραγωγής στα επιμέρους κράτη μέλη συνίσταται στον σεβασμό των διαφόρων παραδόσεων - και ο εμπλουτισμός με σακχαρόζη συγκαταλέγεται επίσης στις παραδοσιακές πρακτικές παρασκευής οίνου. Πέρα από την οικονομική της σημασία, η παρασκευή οίνου συγκαταλέγεται στην πολιτιστική κληρονομιά των διαφόρων περιφερειών της ΕΕ. Οι νέες προκλήσεις καθιστούν απαραίτητη την ύπαρξη κανόνων που θα δώσουν τη δυνατότητα βιωσιμότητας καθώς και βιώσιμης ανταγωνιστικότητας. Πρέπει να κάνουμε στόχο μας τα πράγματα αυτά.
<SPEAKER ID="243" NAME="Rosa Miguélez Ramos">
εξ ονόματος της Ομάδας PSE. - (ES) Κυρία Πρόεδρε, θέλω καταρχάς να συγχαρώ την εισηγήτρια, κ. Μπατζελή, για το σημαντικότατο έργο που έχει επιτελέσει.
<P>
Δεύτερον, θέλω να πω στην κ. Επίτροπο ότι, σύμφωνα με τη δική της ανάλυση, η κατανάλωση οίνου μειώνεται στην Ευρωπαϊκή Ένωση, το εμπορικό ισοζύγιό μας με τρίτες χώρες επιδεινώνεται και έχουμε πλεόνασμα παραγωγής το οποίο η Επιτροπή υπολογίζει στο 15% του συνόλου για το 2011.
<P>
Ωστόσο, ενώ συμφωνώ με την κ. Επίτροπο ότι αυτή η μεταρρύθμιση είναι απαραίτητη, ελπίζω ότι έχει καταλάβει το μήνυμα του Κοινοβουλίου, που είναι ότι η εκρίζωση δεν μπορεί να αποτελεί τον κεντρικό άξονα γύρω από τον οποίο περιστρέφεται η μεταρρύθμιση, αλλά μάλλον ένα ακόμη μέσο διαρθρωτικής προσαρμογής, το οποίο υπόκειται στον έλεγχο των κρατών μελών.
<P>
Χρειαζόμαστε μια μεταρρύθμιση που να διατηρεί τα καλύτερα στοιχεία μας. Δεν τίθεται θέμα μείωσης της παραγωγής προκειμένου να αφήσουμε χώρο για τρίτες χώρες, αλλά υλοποίησης των απαραίτητων αλλαγών ώστε να βελτιωθούν οι δομές παραγωγής και μεταποίησης και πάνω απ' όλα, όπως απαιτεί ο τομέας, οι δομές εμπορίας.
<P>
Όσον αφορά τη χρηματοδότηση, το Ευρωπαϊκό Κοινοβούλιο υποστηρίζει αναμφίβολα τη διατήρηση του τρέχοντος προϋπολογισμού, στο πλαίσιο του πρώτου πυλώνα της ΚΓΠ. " εκ των προτέρων κατανομή της χρηματοδότησης μεταξύ των παραγωγών κρατών, σύμφωνα με τα ιστορικά δεδομένα, μέσω των λεγόμενων "εθνικών πακέτων", θα προωθήσει τους καταλληλότερους τρόπους εφαρμογής της μεταρρύθμισης.
<P>
Όσον αφορά την ελευθέρωση των δικαιωμάτων καλλιέργειας, φρονώ ότι πρέπει να εκτελεστεί με σύνεση και πάντα υπό την επίβλεψη και τον έλεγχο των κρατών μελών.
<P>
Θέλω επίσης να εκφράσω ανοιχτά την υποστήριξή μου στην τροπολογία της κ. Fraga, η οποία συνιστά ότι, για τον εμπλουτισμό, πρέπει να χρησιμοποιούνται γλεύκη που παράγονται στην Ευρωπαϊκή Ένωση.
<SPEAKER ID="244" NAME="Anne Laperrouze">
εξ ονόματος της Ομάδας ALDE. - (FR) Κυρία Επίτροπε, κυρία Μπατζελή, κυρίες και κύριοι βουλευτές, ο αμπελοοινικός τομέας της Ευρωπαϊκής Ένωσης αντιπροσωπεύει μια άκρως σημαντική οικονομική δραστηριότητα, ιδίως όσον αφορά τις εξαγωγές. " Ευρωπαϊκή Ένωση είναι ο μεγαλύτερος αμπελώνας του κόσμου. " παγκόσμια κατανάλωση κρασιού βαίνει αυξανόμενη· ωστόσο, ο ευρωπαϊκός αμπελοοινικός τομέας διέρχεται κρίση: πρόκειται για μια λίαν παράδοξη κατάσταση.
<P>
Εμείς εδώ στο Κοινοβούλιο εργαζόμαστε με πάθος για το πλαίσιο της μεταρρύθμισης της κοινής οργάνωσης της αγοράς οίνου. Οι οινοπαραγωγοί χρησιμοποιούν την τεχνογνωσία τους για να διατηρήσουν τις παραδόσεις στη σύγχρονη αμπελουργία. Αυτοί οι άνδρες και γυναίκες έχουν πάθος για τη δουλειά τους και είναι ευθύνη μας να τους υπερασπιζόμαστε με ανάλογο πάθος, να τους συνδράμουμε ώστε να αντεπεξέλθουν στην οικονομική πραγματικότητα και να τους προσφέρουμε την υποστήριξή μας. " απάντηση της Επιτροπής στο πάθος, όμως, είναι μια ψυχρή "μεγάλης κλίμακας εκρίζωση, ελευθέρωση των δικαιωμάτων φύτευσης και κατάργηση των μηχανισμών απόσταξης".
<P>
Κατά τη γνώμη μου, αυτή η έκθεση, η οποία θα τεθεί σε ψηφοφορία την Πέμπτη, δείχνει ότι το Κοινοβούλιο απαντά με μια πρόταση για μεταρρυθμίσεις, ομολογουμένως, αλλά προοδευτικές μεταρρυθμίσεις. Πιστεύω ότι πρέπει να αφήσουμε στα κράτη μέλη και ιδίως στις περιφέρειες σημαντικά περιθώρια ελιγμών σε αυτόν τον τομέα: κανείς δεν μπορεί να αρνηθεί ότι σε ορισμένες περιφέρειες δεν φύεται τίποτε άλλο παρά μόνον αμπέλια· ούτε μπορεί κανείς να αρνηθεί τη συμβολή των οινοπαραγωγών στη διάρθρωση της υπαίθρου.
<P>
Μέσω των αρμοδιοτήτων τους σε θέματα πολεοδομικού σχεδιασμού και σχεδιασμού της υπαίθρου, τα κράτη μέλη και οι περιφέρειες έχουν, επομένως, τις αναγκαίες δεξιότητες να αξιολογούν τις πολιτικές φύτευσης ή εκρίζωσης, σε στενή συνεργασία με τους παραγωγούς και τους εκπροσώπους του κλάδου.
<P>
Είναι γεγονός ότι ορισμένα μέσα της τρέχουσας κοινής οργάνωσης της αγοράς τώρα αντενδείκνυνται, ή δεν χρησιμοποιούνται κατά τον ενδεδειγμένο τρόπο, ωστόσο αναμένω από την Επιτροπή να βρει τον χρόνο να εργαστεί με τα κράτη μέλη για την ανάλυση των συνεπειών της κατάργησης ή της αντικατάστασης αυτών των μέσων, ιδίως των μηχανισμών απόσταξης. Αναμένω από την Επιτροπή να προτείνει μέσα για τη ρύθμιση της αγοράς και τη διαχείριση δυνητικών κρίσεων.
<P>
" συνταγή είναι απλή: ποιοτικό κρασί και προώθηση. " παγκόσμια κατανάλωση οίνου βαίνει αυξανόμενη και η οικονομική και πολιτιστική άνθιση σε ορισμένες χώρες συνοδεύεται από ενδιαφέρον για την οινοποσία. Είναι σημαντικό ο αμπελοοινικός τομέας της Κοινότητας να καταστεί ανταγωνιστικότερος, μέσω δράσεων που θα προβλέπονται σε όλα τα στάδια παραγωγής και εμπορικής προώθησης. Σε ό,τι αφορά τις οινολογικές πρακτικές, οι νέες οινοπαραγωγοί χώρες έχουν περισσότερο ευέλικτους κανονισμούς. Πιστεύω ότι χρειάζεται να μεριμνήσουμε ώστε να αποφύγουμε το ενδεχόμενο τα κρασιά μας να γίνουν παγκοσμιοποιημένα. Πρέπει βεβαίως να χαλαρώσουμε τους περιορισμούς οι οποίοι επιβάλλονται στους ευρωπαίους παραγωγούς και να τους επιτρέψουμε να προσαρμοστούν στη ζήτηση και να βελτιώσουν την ανταγωνιστικότητά τους. Υποστηρίζω την απαγόρευση της οινοποίησης εισαγόμενου γλεύκους και της ανάμειξής του με το κοινοτικό γλεύκος.
<P>
Θέλω, εν κατακλείδι, να σας υπενθυμίσω, κυρία Επίτροπε, ότι τα κρασιά έχουν το άρωμα της γης όπου αναπτύσσονται, το χρώμα των εποχών και το πνεύμα των οινοπαραγωγών. Έχουν το άρωμα της υπαίθρου, της Ευρωπαϊκής Ένωσης. Μου θυμίζει τη ρήση ενός ανωνύμου: "για να φτιαχτεί ένα σπουδαίο κρασί, χρειάζεται ένας παθιασμένος ανόητος για να καλλιεργήσει τα κλήματα, ένας σοφός για να τα ρυθμίσει, ένας διαυγής καλλιτέχνης για να φτιάξει το κρασί, ένας εραστής για να το πιει και ένας ποιητής για να υμνήσει τη δόξα του".
<SPEAKER ID="245" NAME="Sergio Berlato">
εξ ονόματος της Ομάδας UEN. - (IT) Κυρία Πρόεδρε, κυρία Fischer Boel, κυρίες και κύριοι, το κρασί, πέρα από γεωργικό και οικονομικό προϊόν, αντιπροσωπεύει την ιστορία, τον πολιτισμό και τις παραδόσεις μας. Δεν μπορούμε, επομένως, να αποδεχθούμε μια μεταρρύθμιση η οποία έχει ως πρωταρχικό της στόχο την αναδιαμόρφωση ενός τομέα ο οποίος χρησιμοποιεί επί του παρόντος μόνο το 3% των κονδυλίων του προϋπολογισμού, σε σύγκριση με μια παραγωγή προστιθέμενης αξίας της τάξεως του 7%.
<P>
" Επιτροπή προτείνει τη μείωση της παραγωγής και την εκρίζωση περίπου 400 000 εκταρίων αμπελώνων σε διάστημα πέντε ετών, με την αιτιολογία ότι είναι ανάγκη να μειωθούν οι δαπάνες διαχείρισης των πλεονασμάτων παραγωγής και να βελτιωθεί η ευρωπαϊκή ανταγωνιστικότητα μέσω της αρχής "μόνον ο ισχυρότερος θα παραμείνει στην αγορά". Είναι παράξενο να παρατηρεί κανείς ότι, ενώ η Ευρώπη προωθεί την πολιτική της εκρίζωσης αμπελώνων, άλλες χώρες, όπως οι χώρες της Νότιας Αμερικής και της μεσημβρινής Αφρικής, προάγουν τη φύτευσή τους.
<P>
Δεδομένου ότι η παγκόσμια ζήτηση δεν παρουσιάζει πτωτικές αλλά ανοδικές τάσεις, φαίνεται ότι η Επιτροπή σκοπεύει να αποκαταστήσει στην εσωτερική αγορά της Ευρωπαϊκής Ένωσης μια ισορροπία, χωρίς να λαμβάνει υπόψη της την παγκόσμια ζήτηση και την ισορροπία της παγκόσμιας αγοράς και χωρίς να συνεκτιμά ότι με τη βιαστική μείωση της ευρωπαϊκής παραγωγής κρασιού ελλοχεύει ο κίνδυνος εξαφάνισης ορισμένων αμπελώνων οι οποίοι, αν και δεν παράγουν προϊόντα πολύ ισχυρά για την αγορά, αποτελούν τοπικές εκμεταλλεύσεις ποιότητας, με βαθιά ριζωμένες ιστορικές παραδόσεις που ακόμη και σήμερα λειτουργούν ως κοινωνικός ιστός για ολόκληρες περιοχές.
<P>
" αλήθεια είναι ότι τα κρασιά του Νέου Κόσμου κερδίζουν έδαφος στην αγορά, χάρη στην αυξανόμενη βελτίωση της ποιότητας του προϊόντος, σε συνδυασμό με την ανταγωνιστικότητα των τιμών τους. Οι νέες μέθοδοι παρέμβασης θα έπρεπε να παρέχουν σε ολόκληρο τον τομέα τη δυνατότητα να ανταποκριθεί στις νέες προκλήσεις που θέτει η ολοένα και περισσότερο παγκοσμιοποιημένη αγορά. " συνταγή της επιτυχίας εξακολουθεί να είναι η επένδυση στην ποιότητα και στα ιδιαίτερα χαρακτηριστικά των ευρωπαϊκών κρασιών, στη μείωση του κόστους και στην προώθηση του κρασιού προκειμένου να διευρυνθεί η αγορά του, και φοβόμαστε ότι η διάδοση των νέων οινολογικών πρακτικών μπορεί να οδηγήσει σε επιδείνωση της εικόνας του κρασιού και, κατά συνέπεια, να θέσει σε κίνδυνο τη σχέση εμπιστοσύνης μεταξύ του καταναλωτή και του προϊόντος, με σοβαρότατες συνέπειες για την κατανάλωση.
<P>
Κυρία Fischer Boel, ο αμπελοοινικός τομέας χρειάζεται μια μεταρρύθμιση που να προάγει τη μεγαλύτερη ανταγωνιστικότητα των ευρωπαϊκών κρασιών, συνεχίζοντας την αναδιάρθρωση των αμπελώνων προκειμένου να τους καταστήσει περισσότερο ανταγωνιστικούς και προωθώντας τη διατήρηση της αμπελοκαλλιέργειας, ώστε να λειτουργήσει προστατευτικά για τη γη και το περιβάλλον. Οι γεωγραφικές ενδείξεις και οι ονομασίες προέλευσης πρέπει να γίνονται αντιληπτές ως ζωτικής σημασίας εργαλεία για τη διασφάλιση και την προστασία των ευρωπαίων παραγωγών.
<P>
Εν κατακλείδι, αυτό που ζητάμε, κυρία Fischer Boel, από τη νέα ευρωπαϊκή αμπελοοινική πολιτική είναι η ανάκαμψη και ανάπτυξη του τομέα στην παγκόσμια αγορά.
<SPEAKER ID="246" NAME="Friedrich-Wilhelm Graefe zu Baringdorf">
εξ ονόματος της Ομάδας Verts/ALE. - (DE) Κυρία Πρόεδρε, κυρία Επίτροπε, η εισηγήτρια είναι πραγματικά μια πιστή αγωνίστρια υπέρ του ευρωπαϊκού οίνου. Διαφωνώ μαζί της από πολλές απόψεις, όμως πρέπει κανείς να την επαινέσει πραγματικά για τον ζήλο της. Μολονότι τείνω να επιδοκιμάσω τις προτάσεις της Επιτροπής, πρέπει να επισημάνω ότι πολλές περιφέρειες αντιλαμβάνονται την ελευθέρωση που διεξάγεται εκεί με προσοχή ως μια κάπως σκληρόκαρδη πολιτική των Βρυξελλών. Αυτό θα πρέπει να ληφθεί σοβαρά υπόψη και το υπογραμμίζει και η εισηγήτρια. Όταν μας προσκάλεσε σε μια βραδιά ελληνικού κρασιού, συμφώνησα μαζί της -και ελπίζω πως δεν ήμουν ο μόνος- πως κανένας δεν θα σκεφτόταν να κάνει το κρασί που μας προσφέρθηκε καθαρό οινόπνευμα. Αυτό ακριβώς είναι το πρόβλημα. Πρέπει να διαθέτουμε το κρασί στο εμπόριο ως ποιοτικό προϊόν και πρέπει επίσης να δώσουμε τη δυνατότητα στους παραγωγούς να το κάνουν αυτό.
<P>
Σχετικά με την εκρίζωση -για την οποία πρέπει να επισημανθεί και πάλι ότι δεν πρέπει να είναι υποχρεωτική, αλλά αντίθετα θα πρέπει να συνίσταται στην προσφορά μιας δυνατότητας προς τους καλλιεργητές να παύσουν τη δραστηριότητά τους αν θεωρούν ότι δεν έχουν μέλλον στην αγορά κρασιών- η Επιτροπή πρέπει να λάβει μέτρα για να διαμορφώσει ένα καλύτερο μέλλον για την αγορά. Πρέπει δηλαδή πρώτα να γίνει προσφορά στους καλλιεργητές και ύστερα, αν δεν μπορεί να γίνει τίποτα, να ενημερωθούν ότι μπορούν να εγκαταλείψουν την αμπελουργία με τη βοήθεια δημοσίων πόρων.
<P>
Έπειτα υπάρχει και το θέμα των περιφερειών. Κυρία Επίτροπε, είναι θέμα χρημάτων. Οι περιφέρειες λάμβαναν χρήματα και τώρα θα σταματήσει ένα συγκεκριμένο μέτρο και θα χάσουν τα χρήματα αυτά. Επομένως, ο αγώνας αφορά αμιγώς υλικά ζητήματα. Πρέπει να δοθεί στις περιφέρειες η διαβεβαίωση ότι θα τους διατίθενται και μελλοντικά οι πόροι αυτοί -σύμφωνα με συγκεκριμένα κοινωνικά και περιβαλλοντικά κριτήρια και σε συνάρτηση με την αγορά- προκειμένου να μπορούν οι περιφέρειες αυτές να συνεχίσουν την παραγωγή κρασιού. Αν γίνει έτσι, θα εκτονωθεί σε μεγάλο βαθμό η ένταση και θα καταστεί επίσης δυνατή η συμφωνία με την εισηγήτρια.
<SPEAKER ID="247" NAME="Διαμάντω Μανωλάκου">
εξ ονόματος της Ομάδας GUE/NGL. - Κυρία Πρόεδρε, η τελευταία αναθεώρηση της ΚΑΠ έχει βάλει σαν στόχο τη γρηγορότερη μείωση του γεωργικού τομέα και της στήριξής του προκειμένου να εξοικονομηθούν πόροι για άλλες αντιλαϊκές πολιτικές.
<P>
Ταυτόχρονα, προωθείται το ξεκλήρισμα της μικρομεσαίας αγροτιάς ώστε να συγκεντρωθεί γη, παραγωγή και εμπορία σε λίγα χέρια. Απ' αυτόν το στόχο δεν εξαιρείται ούτε το κρασί.
<P>
Τι κι' αν η Ευρώπη είναι πρώτη σε παραγωγή, κατανάλωση και εξαγωγές στον κόσμο χάρη στα καλά ποιοτικά κρασιά που παράγει; Για την Επιτροπή, το κύριο είναι ο ανταγωνισμός και η απελευθέρωση των εισαγωγών κρασιού και μούστου σε βάρος της ευρωπαϊκής παραγωγής, υποβαθμίζοντας μάλιστα και την ποιότητα.
<P>
Γι' αυτό επιβάλλονται μαζικές εκριζώσεις με ισχυρά κίνητρα και πώληση των δικαιωμάτων των μικρομεσαίων αμπελουργών στους επιχειρηματίες του κλάδου, ευνοώντας έτσι τη δημιουργία καρτέλ. Ως άλλοθι, χρησιμοποιούνται τα διαρθρωτικά πλεονάσματα και η ανάγκη εξισορρόπησης της προσφοράς με τη ζήτηση στην κοινοτική αγορά που θα εξασφαλίζουν και καλύτερες τιμές.
<P>
Είναι κοροϊδία το άλλοθι αυτό. Γιατί η απελευθέρωση των εισαγωγών από τρίτες χώρες μούστου και κρασιού και η νομιμοποίηση της ανάμειξής τους με κοινοτικά, μαζί με την αναγνώριση οινολογικών πρακτικών που χρησιμοποιούν ξένες ύλες στην οινοποίηση μετατρέποντας με τον τρόπο αυτόν το κρασί από γεωργικό σε βιομηχανικό προϊόν, σημαίνει διευκόλυνση στις εισαγωγές φθηνών κρασιών και υποβάθμιση της ποιότητας.
<P>
Το σίγουρο είναι ότι ο ευρωπαϊκός αμπελώνας θα συρρικνωθεί, οι μικρομεσαίοι αμπελουργοί θα ξεκληριστούν και οι εισαγωγές θα θριαμβεύσουν. Εξάλλου, το μέτρο εκρίζωσης είχε εφαρμοστεί και στο παρελθόν, πριν από μια δεκαετία.
<P>
Στην Ελλάδα ξεριζώθηκαν πάνω από 200.000 στρέμματα. Προσωρινά μειώθηκαν τα πλεονάσματα, με τις αθρόες όμως εισαγωγές επανεμφανίστηκε το πρόβλημα και, μάλιστα, οδηγήθηκαν στην απόσταξη και κρασιά ανώτερης ποιότητας.
<P>
Όμως, ξεκληρίστηκαν χιλιάδες μικρομεσαίοι αμπελουργοί. Γι' αυτό η πρόταση της Επιτροπής δεν μπορεί να αποτελέσει βάση για συζήτηση, γιατί δεν αντιμετωπίζει το πρόβλημα της αμπελουργίας.
<P>
Όπως επίσης, δεν θα συμφωνήσω και με τη σημερινή έκθεση, γιατί ουσιαστικά προτείνει μεγαλύτερη μεταβατική περίοδο εφαρμογής του νέου κανονισμού με ορισμένες τροποποιήσεις στα προτεινόμενα μέτρα για να αμβλυνθούν κάπως οι συνέπειες.
<SPEAKER ID="248" NAME="Hélène Goudin">
εξ ονόματος της Ομάδας IND/DEM. - (SV) Κυρία Πρόεδρε, οι παραγωγοί σε άλλες περιοχές του κόσμου έχουν επιτύχει την παραγωγή κρασιών τα οποία ανταποκρίνονται στις προτιμήσεις των ευρωπαίων καταναλωτών, ενώ είναι φθηνότερα από το ευρωπαϊκό κρασί. Κατά την εισηγήτρια, πρέπει να αντισταθμίσουμε αυτή την κατάσταση προσφέροντας περισσότερα χρήματα στη γεωργική πολιτική, εφαρμόζοντας συγχρόνως διάφορες εκστρατείες ενημέρωσης.
<P>
Δεν υπάρχει αμφιβολία ότι η Ευρώπη παράγει ορισμένα εξαιρετικά κρασιά. Το ενδιαφέρον ερώτημα είναι καταρχήν το εάν οι φτωχότερες χώρες πρέπει να περιθωριοποιηθούν προκειμένου να ευνοηθεί η ευρωπαϊκή οινική παραγωγή.
<P>
Ασφαλώς, ο Νέος Κόσμος δεν αποτελείται μόνον από οικονομικούς γίγαντες όπως οι "νωμένες Πολιτείες και η Αυστραλία, αλλά και από χώρες οι οποίες εκβιομηχανίστηκαν προσφάτως, όπως η Νότια Αφρική, η Χιλή και η Αργεντινή, όπου τα κρασιά παράγονται συχνά σε περιοχές φτωχές και παραμελημένες. Τα δίκτυα κοινωνικής προστασίας που απαντώνται στα κράτη μέλη της ΕΕ δεν υπάρχουν με τον ίδιο τρόπο στις προαναφερθείσες χώρες. Εάν η παραγωγή οίνου σε αυτές τις περιοχές εμποδιστεί, οι πληθυσμοί τους θα υποστούν πολύ σοβαρές συνέπειες.
<P>
Είναι σημαντικό να προσεγγίσουμε το θέμα συνολικά, και ως εκ τούτου να λάβουμε επίσης υπόψη την πτυχή της δημόσιας υγείας, κατά τη συζήτηση του θέματος. Μακροπρόθεσμα, τα προστατευτικά χαρακτηριστικά αυτής της έκθεσης θα αποβούν εις βάρος των οινοπαραγωγών τόσο της ΕΕ όσο και του Νέου Κόσμου. Εξάλλου, το κρασί είναι οινοπνευματώδες ποτό, και η ΕΕ δεν πρέπει, συνεπώς, να χρηματοδοτεί εκστρατείες οι οποίες ενθαρρύνουν την αύξηση της κατανάλωσής του.
<SPEAKER ID="249" NAME="Jean-Claude Martinez">
εξ ονόματος της Ομάδας ITS. - (FR) Κυρία Πρόεδρε, κυρία Επίτροπε, από τις 22 Ιουλίου 1993, την ημερομηνία των πρώτων σχεδίων μεταρρύθμισης του αμπελοοινικού τομέα, μας λένε ότι πρέπει να εκριζώσουμε τους αμπελώνες μας, παραθέτοντας και ποσοτικά στοιχεία.
<P>
Το 1993, λόγου χάρη, μας είπαν ότι η κατανάλωση το 2000 θα έπεφτε στα 115 εκατομμύρια εκατόλιτρα, στην πράξη όμως ήταν 127 εκατομμύρια - η Επιτροπή έπεσε έξω κατά 12 εκατομμύρια. Μας λένε επίσης ότι υπάρχει υπερπαραγωγή, πού όμως; Στην παγκόσμια αγορά πόσιμης οινικής αλκοόλης. Υπήρχε έλλειψη 9 εκατομμυρίων εκατόλιτρων το 2002 και 11 εκατομμυρίων το 2003. Και γνωρίζουμε πολύ καλά ότι ήλθε πλέον η ώρα των οινοπαραγωγών στην Κίνα, ιδίως, όπου ο Πρόεδρος Μάο είπε "αφήστε τον κόσμο να πιει κρασί".
<P>
Επομένως, τι καραδοκεί πίσω από αυτές τις μεταρρυθμίσεις σχετικά με την ελεύθερη φύτευση, την προσθήκη ξηράς ζάχαρης, την απόσταξη, τις εγχύσεις ρινισμάτων ξύλου, τις εισαγωγές μούστου και, βεβαίως, τις εκριζώσεις; Στην πραγματικότητα, η Επιτροπή επιδιώκει δύο στόχους με αυτή την εκρίζωση 400 000 εκταρίων, το πλέον βίαιο επεισόδιο στην παγκόσμια ιστορία του οίνου, διότι πρέπει να ανατρέξει κανείς στον Αυτοκράτορα Δομιτιανό το 92 για να βρει κάτι ανάλογο: καταρχάς, η εγκατάλειψη των εξαγωγών μας στο νότιο ημισφαίριο μέχρι το 2015, σε αντάλλαγμα για την αγορά των υπηρεσιών του· και, δεύτερον, ώστε οι συνταξιούχοι της βόρειας Ευρώπης να εγκατασταθούν βαθμιαία στη νότια Ευρώπη. " Ευρώπη, επομένως, χρειάζεται μια δεσμευμένη περιοχή, και αυτή η περιοχή μπορεί να βρεθεί στα 400 000 εκτάρια τα οποία θα εκριζωθούν και θα αντικατασταθούν με σπίτια - τέσσερα εκατομμύρια σπίτια σε τέσσερα δισεκατομμύρια τετραγωνικά μέτρα, με απόδοση χίλια δισεκατομμύρια ευρώ.
<P>
Αυτό το πράγμα, αυτή η αρπαγή γης, αυτή είναι η πραγματική τραγωδία, διότι το κρασί δεν είναι μόνο μια κοινή οργάνωση αγοράς: είναι κάτι περισσότερο από γεωργία, κάτι περισσότερο ακόμη και από καλλιέργεια, παρά τους ζωγράφους, τους 275 ποιητές του κρασιού, και τη διάρθρωση των 5 000 οινοπαραγωγών χωριών της Ευρώπης - το κρασί είναι η διεπαφή με το θείο. Στον γάμο της Κανά, το πρώτο θαύμα του Ιησού ήταν να μετατρέψει το νερό όχι σε ουίσκι και κόκα κόλα, ή σε κινητά τηλέφωνα Nokia, αλλά σε κρασί. Επομένως, αν το εγκαταλείψουμε, δεν είναι σαν να εγκαταλείπουμε τα πρόβατα Νέας Ζηλανδίας ή τα κοτόπουλα Βραζιλίας - εγκαταλείπουμε την ταυτότητα της Ευρώπης.
<P>
Αυτός, κυρία Επίτροπε, είναι ο λόγος για τον οποίο πρέπει να κρατηθούμε γερά από το κρασί, το οποίο ο αργεντινός Jorge Luis Borges αποκάλεσε τον βαθύ πατριαρχικό ποταμό που ρέει διαμέσου της ιστορίας του κόσμου.
<SPEAKER ID="250" NAME="Giuseppe Castiglione" AFFILIATION="PPE-DE">
(IT) Κυρία Πρόεδρε, κυρία Επίτροπε, κυρίες και κύριοι, θέλω να ευχαριστήσω τη συνάδελφο κ. Μπατζελή για το έργο που επιτέλεσε, καθώς και την Επίτροπο κ. Fischer Boel, η οποία αποδείχθηκε ικανότατη ακροάτρια κατά την επικοινωνία. Ελπίζουμε ότι η νομοθετική πρόταση που θα μας παρουσιαστεί θα συνάδει με τις διάφορες επιθυμίες που έχουν εκφράσει τόσο το Κοινοβούλιο όσο και οι ευρωπαίοι παραγωγοί. Πρόκειται για μια πολύ σημαντική πρόκληση: να θέσουμε, δηλαδή, την ευρωπαϊκή αμπελοκαλλιέργεια σε τέτοια θέση ώστε να αναζωογονηθεί η αγορά, να ανακτηθεί η ανταγωνιστικότητα και, προπάντων, να επιτραπεί στα κρασιά μας να ανταγωνιστούν με μη ευρωπαϊκές χώρες, ανακτώντας τις παλιές αγορές αλλά και κατακτώντας νέες.
<P>
Ορισμένες προτάσεις δεν μας πείθουν καθόλου, κυρία Fischer Boel, και, προπάντων, ο θεμέλιος λίθος της μεταρρύθμισης δεν μπορεί να είναι η οριστική εκρίζωση. Το μέτρο αυτό θα μεταφραζόταν σε ολοκληρωτική και ανεξέλεγκτη εγκατάλειψη των δύσκολων εκμεταλλεύσεων, οι οποίες, εκτός του ότι επιτελούν παραγωγική λειτουργία, διαδραματίζουν επίσης ρόλο στην προστασία του περιβάλλοντος και της υπαίθρου. Επομένως, οι εκριζώσεις, τη στιγμή ακριβώς που τα νέα κράτη παραγωγοί προβαίνουν σε φυτεύσεις, θα σήμαινε ότι παραχωρούμε σε αυτά νέα, μεγάλα μερίδια της αγοράς. Πρόκειται για μια επιλογή σφαιρών επιρροής και η επιλογή μας δεν μπορεί παρά να είναι το κρασί υψηλής ποιότητας και όχι ένα μέτριο ποτό. Κατά την προώθηση των κρασιών μας, πρέπει να προαγάγουμε και τις παραδόσεις μας, τη γη μας, τον πολιτισμό μας, την προστιθέμενη αξία μας, καθώς και την έκφραση μιας μεγάλης ιστορικής και πολιτιστικής κληρονομιάς.
<P>
Για τον λόγο αυτόν, δεν έχω πεισθεί καθόλου από την πρόταση να επιτρέψουμε τη χρήση εισαγόμενου γλεύκους για τον εμπλουτισμό των κρασιών μας ή να τα εξομοιώσουμε με τα κρασιά μη ευρωπαϊκών χωρών. Πολύ λιγότερο έχω πεισθεί από την ιδέα του να αναφέρεται στην επισήμανση των κρασιών που δεν φέρουν γεωγραφική ένδειξη η σοδειά της ποικιλίας, επιτρέποντας τη χρήση ποικιλιών που συνδέονται με το έδαφος και, προπάντων, διατρέχοντας τον μέγιστο κίνδυνο να παραπλανηθούν οι καταναλωτές.
<P>
Όσον αφορά το ζήτημα της ελευθέρωσης, οφείλουμε, αντιθέτως, να προστατεύσουμε τις προσπάθειες και τις επενδύσεις των αμπελοκαλλιεργητών, να προωθήσουμε τις γεωγραφικές μας ενδείξεις διεθνώς και να εμποδίσουμε την οικονομική τους υποβάθμιση. Δύο είναι οι λέξεις που πρέπει να θυμόμαστε: ευελιξία και προσανατολισμός στην αγορά. "Ευελιξία", όμως, δεν σημαίνει αιφνίδια, ολοκληρωτική και αδιάκριτη κατάργηση όλων των ισχυόντων μέτρων διαχείρισης. Επιπλέον, κυρία Fischer Boel, θεωρώ ότι οι πόροι πρέπει να διανέμονται βάσει ιστορικών κριτηρίων, ακολουθώντας δηλαδή το ίδιο κριτήριο που χρησιμοποιήθηκε σε όλες τις άλλες μεταρρυθμίσεις που υιοθετήθηκαν έως σήμερα.
<SPEAKER ID="251" NAME="Vincenzo Lavarra" AFFILIATION="PSE">
(IT) Κυρία Πρόεδρε, κυρία Επίτροπε, κυρίες και κύριοι, πιστεύω ότι η έκθεση Μπατζελή σχετικά με την ΚΟΑ του αμπελοοινικού τομέα αποτελεί το προπαρασκευαστικό στάδιο για τη διεξαγωγή ενός διαλόγου που θα μας οδηγήσει στη νομοθετική έκθεση και, κατά συνέπεια, σε οριστικές αποφάσεις κατά τη διάρκεια του τρέχοντος έτους. Ωστόσο, νομίζω ότι θα ήταν καλή ιδέα να λάβει το Κοινοβούλιο κάποιες αποφάσεις σχετικά με ορισμένα από τα κύρια συμπεράσματα της πρότασης, μεταξύ των οποίων περιλαμβάνονται, βεβαίως, και οι εκριζώσεις.
<P>
Όπως και άλλοι συνάδελφοι βουλευτές, δεν θεωρώ ότι η εν λόγω πρόταση αποτελεί τη μοναδική και αποκλειστική επιλογή για την αποκατάσταση της ισορροπίας της αγοράς. Πρέπει να ανταγωνιστούμε ο ένας τον άλλον στην παγκόσμια αγορά και η δύναμη του ευρωπαϊκού κρασιού έγκειται στην προώθηση της ποιότητας και των παραδοσιακών πρακτικών, καθώς και στη σύνδεσή του με τη γη και τις πρακτικές αιώνων που χρησιμοποιούνται στον τομέα αυτόν.
<P>
Ως εκ τούτου, είμαι επίσης αντίθετος στην εισαγωγή γλευκών: ως η Σοσιαλιστική Ομάδα στο Ευρωπαϊκό Κοινοβούλιο, καταθέσαμε σχετική τροπολογία. Φρονώ ότι ο διάλογος, περιλαμβανομένων των σημερινών ανταλλαγών απόψεων, θα οδηγήσει σε θετικά αποτελέσματα -ακόμη και κατά τις μεταβατικές περιόδους- σε σχέση με μέτρα τα οποία, όπως η απόσταξη, αν καταργούνταν αμέσως, θα αφαιρούσαν το δίχτυ προστασίας πολλών οινοπαραγωγών. Νομίζω ότι, αν ακούσουμε προσεκτικά ο ένας τον άλλον, θα κατορθώσουμε να διατηρήσουμε την ευρωπαϊκή παραγωγή κρασιού στην παγκόσμια σκηνή.
<SPEAKER ID="252" NAME="Marie-Hélène Aubert" AFFILIATION="Verts/ALE">
(FR) Κυρία Επίτροπε, κυρίες και κύριοι συνάδελφοι, έχουν περάσει λίγοι μόνο μήνες αφότου συλληφθήκαμε εξαπίνης από τη συμφωνία για το κρασί με τις "νωμένες Πολιτείες, λόγω της οποίας αναγκαστήκαμε να ζητήσουμε κατεπείγουσα συζήτηση, και η οποία συμφωνία περιείχε μερικά από τα κακά συστατικά της μεταρρύθμισης την οποία προτείνετε σήμερα: αποδυνάμωση των ευρωπαϊκών κριτηρίων για την ποιότητα του κρασιού, σύγχυση για τις γεωγραφικές ενδείξεις και τις ονομασίες προέλευσης, αποδοχή λίαν αμφίβολων οινολογικών πρακτικών, μεγαλύτερο άνοιγμα της αγοράς, το οποίο θα ωφελήσει τα τυποποιημένα προϊόντα, τα οποία θεωρείται ότι ικανοποιούν το γούστο του εξίσου τυποποιημένου παγκόσμιου καταναλωτή.
<P>
Αναμφίβολα, θα ωφεληθούν έμποροι και εξαγωγείς, σίγουρα όμως όχι η ανάπτυξη προϊόντων με εγγενείς πολιτισμικούς δεσμούς με τον τόπο όπου παράγονται· ούτε θα ωφεληθεί η ποικιλία και οι πολύ πλούσιες γεύσεις των ευρωπαϊκών κρασιών, ούτε ο καταναλωτής, ο οποίος σύντομα θα βρεθεί αναγκασμένος να πίνει συνονθυλεύματα που μετά βίας αξίζουν να ονομάζονται κρασί, και σίγουρα όχι οι οινοπαραγωγοί, οι οποίοι εργάζονται σκληρά, ενίοτε σε αντίξοες περιοχές και σε μικρούς τόπους, για να διατηρήσουν μια υψηλή ποιότητα κρασιού και την απόλαυση που συνοδεύει την κατανάλωσή του.
<P>
Ωραία λοιπόν, ας θέσουμε τέρμα στους πιο παράλογους μηχανισμούς, οι οποίοι ενθαρρύνουν την υπερπαραγωγή και έχουν υπερβολικά πολλές στρεβλές συνέπειες· σας παρακαλώ όμως, κυρία Επίτροπε, να αγωνιστείτε μαζί μας και να διαθέσετε τους πόρους για την προώθηση ποιοτικών κρασιών, για να αξιοποιήσουμε στον μέγιστο βαθμό την ποικιλία των γεύσεων και των εδαφών, για να διαφυλάξουμε το έδαφος και τη βιοποικιλότητα και για να μιλήσουμε σε ολόκληρο τον κόσμο για την υπέροχη αλχημεία του ευρωπαϊκού κρασιού, το οποίο υπάρχει για πάνω από 2 000 χρόνια.
<SPEAKER ID="253" NAME="Vincenzo Aita" AFFILIATION="GUE/NGL">
(IT) Κυρία Πρόεδρε, κυρίες και κύριοι, πιστεύω ότι τα στοιχεία είναι εύγλωττα: τα τελευταία χρόνια η Ευρώπη έχει δει την παραγωγή της να μειώνεται, ενώ άλλες μη ευρωπαϊκές χώρες βλέπουν να αυξάνονται συνεχώς τα μερίδια παραγωγής τους. Σήμερα, ξεκινώντας τη μεταρρύθμιση της ΚΟΑ του αμπελοοινικού τομέα, η Ευρώπη πρέπει να λάβει υπόψη της το γεγονός ότι αυτή αφορά περίπου 3 400 000 εκτάρια και 3 000 000 εργαζομένους. Το να αντιμετωπίζουμε τις εκριζώσεις ως μέσο εξισορρόπησης της αγοράς σημαίνει ότι πρέπει να ακολουθήσουμε την πορεία των προηγούμενων μεταβολών στις ΚΟΑ του καπνού και της ζάχαρης. Δεν μπορούμε να συνεχίσουμε προς την κατεύθυνση αυτή, η οποία συνεπάγεται τη μείωση των επιπέδων απασχόλησης και την εγκατάλειψη ολόκληρων γεωργικών εδαφών, τα οποία βρίσκονται συχνά σε ευαίσθητες από υδρογεωλογική άποψη περιοχές.
<P>
Επομένως, οποιαδήποτε μεταρρύθμιση πρέπει να λαμβάνει υπόψη προπάντων τις επιχειρήσεις, τους εργαζομένους και τις περιβαλλοντικές συνθήκες, μόνον αν προστατεύσουμε και διατηρήσουμε ένα ευρωπαϊκό σύστημα γεωργικής παραγωγής θα μπορέσουμε να διασφαλίσουμε για τους καταναλωτές την ποιότητα και την ασφάλεια. Φυσικά, οι προσπάθειες που κατέβαλε η εισηγήτρια, κ. Μπατζελή, επέφεραν βελτιώσεις σε σύγκριση τις θέσεις της Επιτρόπου. Παρ' όλα αυτά, πιστεύω ότι εξακολουθούν να υπάρχουν λόγοι ανησυχίας.
<P>
Κατά βάση, πρέπει να εγκαταλείψουμε το σενάριο των εκριζώσεων και να χρησιμοποιήσουμε για όσες εκμεταλλεύσεις αντιμετωπίζουν δυσκολίες στην αγορά την εισφορά για τη μετατροπή των καλλιεργειών, προκειμένου να επιτύχουμε παραγωγή υψηλής ποιότητας. Όπως καταδεικνύουν τα τελευταία στοιχεία για τις ευρωπαϊκές εξαγωγές, πρέπει να δώσουμε έμφαση στην ποιότητα και, κατά συνέπεια, στην παραγωγή, η οποία πρέπει να ταυτίζεται με τη γη και τις παραδόσεις μας. Αυτόν τον δρόμο πρέπει να ακολουθήσουμε και όχι τον δρόμο της μετατροπής του κρασιού σε ένα συνηθισμένο βιομηχανικό προϊόν. Ως εκ τούτου, πρέπει να πούμε όχι στην προσθήκη ζάχαρης ως μέσο εμπλουτισμού του κρασιού και να καθορίσουμε ακριβείς κανόνες για την οινοποίηση.
<P>
Στο πλαίσιο αυτό, δεν πρέπει να επιβάλουμε κυρώσεις στη χρήση γλευκών ευρωπαϊκής προέλευσης για τον εμπλουτισμό, καθώς πρόκειται για μια παραδοσιακή πρακτική της ευρωπαϊκής παραγωγής κρασιού, η οποία δεν θίγει την ποιότητα του ίδιου του κρασιού. Για τον λόγο αυτόν, είναι σημαντικό να διατηρηθεί η υποστήριξη για τη χρηματοδότηση του γλεύκους. Σε τελευταία ανάλυση, είναι ουσιώδες να λαμβάνονται υπόψη σε κάθε μεταρρύθμιση οι τρέχουσες κλιματικές μεταβολές που θα έχουν τραγικές επιπτώσεις σε ορισμένες περιοχές της νότιας Ευρώπης, ανατρέποντας τα γεωργικά τους συστήματα. Είναι πλέον καιρός να υπερασπιστεί η Ευρώπη τη γη, τον πολιτισμό και τις παραδόσεις της.
<SPEAKER ID="254" NAME="Esther Herranz García" AFFILIATION="PPE-DE">
(ES) Ο οίνος δεν παρασκευάζεται· αναπτύσσεται και καλλιεργείται. " διαφορά είναι λεπτή, αλλά σημαντική, διότι είναι αποκαλυπτική του ατόμου που μιλάει, της άποψής του και της ευαισθησίας του απέναντι στον τομέα. Ο ευρωπαϊκός οινικός τομέας έχει προβλήματα. Το βασικό πρόβλημα που αντιμετωπίζει αυτή τη στιγμή είναι η δυσκολία που δημιουργείται από την αύξηση στην εσωτερική ζήτηση, επειδή η κατανάλωση εξακολουθεί να αυξάνεται σε διεθνές επίπεδο.
<P>
Αυτό το πρόβλημα πρέπει, ωστόσο, να επιλυθεί και, κατά την επίλυσή του, πρέπει να ληφθούν υπόψη οι πολλές επιπλοκές του, διότι ο ευρωπαϊκός τομέας είναι αντιμέτωπος με αυξανόμενες εισαγωγές. Το πρόβλημα δεν είναι επομένως τι παράγουμε, αλλά η τιμή στην οποία το πουλάμε. Γιατί πουλάμε σε διαφορετικές τιμές; Βασικά, επειδή οι ευρωπαίοι παραγωγοί δεν οφείλουν να πληρούν τις ίδιες απαιτήσεις όπως οι παραγωγοί τρίτων χωρών· οφείλουν, αντιθέτως, να πληρούν πολύ περισσότερες, πράγμα που σημαίνει ότι δεν ανταγωνίζονται επί ίσοις όροις.
<P>
Πρέπει να κάνουμε τον κλάδο ανταγωνιστικό, όχι εκριζώνοντας 400 000 εκτάρια αμπελιών, αλλά ελέγχοντας· όχι ελευθερώνοντας αδιακρίτως, αλλά, αντιθέτως, ελέγχοντας, προωθώντας και διασφαλίζοντας την καλλιέργεια, την παράδοση και την ποιότητα των ευρωπαϊκών οίνων, διότι ο οίνος δεν κατασκευάζεται, καλλιεργείται και αναπτύσσεται. Επομένως πρέπει να υποστηρίξουμε αυτή την κουλτούρα και να προωθήσουμε τη γνώση μεταξύ των καταναλωτών για το είδος οίνου που καταναλώνουν και πότε ένας οίνος είναι vino de crianza ή vino de reserva, ή gran reserva, επιτραπέζιος οίνος, vino de la tierra, vino de añada ή όπως αλλιώς θέλουμε να τον περιγράψουμε. Πρέπει να βελτιώσουμε και να συμπληρώσουμε όλες τις ποιότητες του κρασιού, ελέγχοντας τις οινοποιητικές πρακτικές, προωθώντας την υπεύθυνη κατανάλωση και πάνω απ' όλα ερευνώντας, εξελίσσοντας και καινοτομώντας. Όχι παρασκευάζοντας, αλλά αναπτύσσοντας τον οίνο στο πλαίσιο μιας κουλτούρας, μιας παράδοσης και μιας ποιότητας που αντιπροσωπεύει τους ευρωπαϊκούς οίνους, σεβόμενοι τις παραδόσεις μας και, κυρίως, αυξάνοντας τις απαιτήσεις προκειμένου να εναρμονιστεί η ποιότητα προς τα πάνω, και όχι προς τα κάτω.
<P>
Επομένως, ελπίζουμε ότι η πρόταση της Επιτροπής θα καταδεικνύει τουλάχιστον ηγετικό πνεύμα και φαντασία και θα διασφαλίζει πραγματικά την ανταγωνιστικότητα του κλάδου.
<SPEAKER ID="255" NAME="Luis Manuel Capoulas Santos" AFFILIATION="PSE">
(PT) Θέλω καταρχάς να συγχαρώ την κ. Μπατζελή για το εξαιρετικό έργο που επιτέλεσε υπό δύσκολες συνθήκες και να ευχαριστήσω την κ. Fischer Boel για μια ακόμη φορά για την παρουσία της στο Σώμα.
<P>
Όλες οι πολιτικές συζητήσεις, οι ακροάσεις, οι συναντήσεις με εκπροσώπους του κλάδου, οι επισκέψεις τις οποίες πραγματοποιήσαμε στις οινοπαραγωγούς περιφέρειες διαφόρων κρατών μελών και οι εκατοντάδες τροπολογίες είναι πολύ χαρακτηριστικές του ενδιαφέροντος των βουλευτών για την ανάλυση αυτού του σημαντικού για την ευρωπαϊκή γεωργία θέματος.
<P>
Επικρατεί συναίνεση ως προς την ανάγκη μεταρρύθμισης, ενώ είναι εύλογη η επισήμανση ότι δεν έχουν προταθεί εναλλακτικές λύσεις αντί του αρχικού προτύπου της Επιτροπής. Υπάρχουν, ωστόσο, μεγάλες διαφορές μεταξύ του Κοινοβουλίου και της Επιτροπής όσον αφορά το χρονοδιάγραμμα, την ένταση και τον τρόπο εφαρμογής των βασικών μέτρων. Είναι, ασφαλώς, αναγκαία η εκρίζωση αμπελώνων χαμηλής ποιότητας, όμως αυτό πρέπει να εφαρμοστεί πρώτα για τους παράνομους αμπελώνες. Επιπλέον, η τελική απόφαση σχετικά με τις εκριζώσεις πρέπει οπωσδήποτε να εναπόκειται στα κράτη μέλη. Είναι, ασφαλώς, αναγκαίος ο τερματισμός των ενισχύσεων υπέρ της απόσταξης, όμως επιβάλλεται η διατήρηση των ενισχύσεων υπέρ της απόσταξης πόσιμης οινικής αλκοόλης· οι αλκοολωμένοι οίνοι, οι οποίοι είναι πολύ σημαντικοί για τις ευρωπαϊκές εξαγωγές, χρήζουν επίσης τέτοιων ενισχύσεων.
<P>
Είναι παράλογο να προωθούμε την αυθεντικότητα και την παράδοση των ευρωπαϊκών κρασιών ενώ συγχρόνως υποστηρίζουμε την ελεύθερη εισαγωγή συμπυκνωμένου γλεύκους από τρίτες χώρες. Αυτή η έκθεση είναι ενδεικτική της καλής πίστης και του αμέριστου ενδιαφέροντος του Κοινοβουλίου. Ευελπιστώ ότι η Επιτροπή θα χαιρετίσει τις προτάσεις μας, έτσι ώστε να μπορέσουμε να εφαρμόσουμε ικανοποιητικές μεταρρυθμίσεις σε αυτόν τον τομέα.
<SPEAKER ID="256" NAME="Ilda Figueiredo" AFFILIATION="GUE/NGL">
(PT) Όπως επιβεβαιώθηκε από την ομιλία της κ. Fischer Boel, βασικός στόχος της μεταρρύθμισης της κοινής οργάνωσης αγοράς του αμπελοοινικού τομέα την οποία προτείνει είναι η χρησιμοποίηση των εκριζώσεων αμπελώνων ως μέσο εξισορρόπησης της οινοποιητικής αγοράς. Αυτό σημαίνει ότι οι λιγότερο ανεπτυγμένες περιφέρειες, και ειδικότερα οι οικογενειακές εκμεταλλεύσεις και οι γεωργοί με χαμηλά εισοδήματα, θα πληγούν σε μεγαλύτερο βαθμό, πράγμα που θα επιφέρει καταστροφικές κοινωνικές και περιβαλλοντικές επιπτώσεις και θα οδηγήσει σε αυξημένη απερήμωση και, στη συνέχεια, σε εγκατάλειψη των αγροτικών περιοχών.
<P>
Για τεράστιες εκτάσεις χωρών του Νότου, χωρών όπως η Πορτογαλία, οι συνέπειες ενδέχεται να είναι καταστροφικές, αντίστοιχες της τραγωδίας των θερινών δασικών πυρκαγιών. Για τον λόγο αυτόν, δίνουμε έμφαση στην προστασία των αμπελώνων και της αμπελοκαλλιέργειας, η οποία έχει διαδραματίσει κεντρικό ρόλο στον ευρωπαϊκό, και ειδικότερα στον μεσογειακό, πολιτισμό. Επιθυμούμε οι καλλιεργητές μας να παράγουν όλο και καλύτερης ποιότητας οίνο και να διατηρήσουν την απόσταξη πόσιμης οινικής αλκοόλης. Τασσόμαστε κατά της υποβάθμισης της παραγωγής κρασιού από σταφύλια και της αντικατάστασής του από βιομηχανικά κρασιά τα οποία παράγονται από γλεύκος το οποίο εισάγεται από τρίτες χώρες. Κυρία Επίτροπε, τα υψηλής ποιότητας κρασιά μας πρέπει να προστατευθούν.
<SPEAKER ID="257" NAME="Christa Klaß" AFFILIATION="PPE-DE">
(DE) Κυρία Πρόεδρε, κυρία Fischer Boel, κυρίες και κύριοι, όπως είπε η Πρόεδρος του Συμβουλίου Angela Merkel στην ομιλία της εδώ στο Σώμα στις 17 Ιανουαρίου, "αυτό που διακρίνει την Ευρώπη, αυτό που συνιστά την ψυχή της, είναι ο τρόπος με τον οποίο χειρίζεται την πολυμορφία της" και "η ψυχή της Ευρώπης είναι η ανοχή".
<P>
Τις τελευταίες εβδομάδες και μήνες κάναμε πολλές συζητήσεις για τις προτάσεις μεταρρύθμισης της αγοράς οίνου. Εκπροσωπήθηκαν οι απόψεις του Βορρά και του Νότου, των επιμέρους οινοπαραγωγών περιοχών -μια μεγάλη ποικιλία απόψεων και συμφερόντων. Ο καθένας από εμάς θεωρεί ότι αν μπορούσε να συντάξει ο ίδιος την έκθεση Μπατζελή, θα την έγραφε διαφορετικά, πιο συγκεκριμένα, πιο λιτά. Παρ' όλ' αυτά, καταφέραμε να συμβιβάσουμε όλα τα συμφέροντα προκειμένου να μπορεί η έκθεση να υποστηριχθεί από όλους.
<P>
Είναι λοιπόν ένας συμβιβασμός που δεν ανέχεται μόνο, αλλά και σέβεται την πολυμορφία του ευρωπαϊκού κλάδου του οίνου και τον μετεξελίσσει, έστω και με μικρά βήματα.
<P>
" Επίτροπος μπήκε στον κόπο να επισκεφθεί τους τελευταίους μήνες πολλές οινοπαραγωγούς περιφέρειες και την ευχαριστώ γι' αυτό. Είδε πόσο διαφέρουν οι περιφέρειες αυτές. Ειδικά στον τομέα του οίνου χρειαζόμαστε μεγαλύτερα περιθώρια αποφάσεων σε εθνικό και περιφερειακό επίπεδο. Χρειαζόμαστε επίσης εθνικούς προϋπολογισμούς στον πρώτο πυλώνα, βάσει των οποίων θα μπορούν να επιλεγούν και να εφαρμοστούν στις περιφέρειες τα κατάλληλα μέτρα από έναν κοινοτικό κατάλογο μέτρων για το κρασί.
<P>
Συμφωνούμε πως δεν θέλουμε την εγκατάλειψη, ούτε την εκρίζωση 400 000 εκταρίων. Θέλουμε να αγωνιστούμε για μερίδια της αγοράς, για τις θέσεις εργασίας μας, για το πολιτιστικό μας τοπίο και τον ευρωπαϊκό τρόπο ζωής. Το κρασί είναι μέρος της Ευρώπης και πρέπει να διατηρήσουμε τις παραδόσεις και συνακόλουθα και τις παραδοσιακές οινολογικές πρακτικές. Οι ανταγωνιστές μας ανά τον κόσμο περιμένουν να προσφέρουν αυτό που θα σταματήσουμε να παράγουμε.
<P>
Από τη συζήτηση φάνηκε ξεκάθαρα το εξής: ότι η Ρώμη δεν χτίστηκε μέσα σε μια μέρα, και πρέπει να έχουμε αντοχή. " πολιτική πρέπει να είναι αξιόπιστη, μακροπρόθεσμα όμως πρέπει να προσαρμόσουμε τα μέτρα μας έτσι ώστε να ανταποκρίνονται στην αγορά.
<SPEAKER ID="258" NAME="Béatrice Patrie" AFFILIATION="PSE">
(FR) Κυρία Επίτροπε, κυρίες και κύριοι συνάδελφοι, το έργο μας δεν ήταν μάταιο. Θέλω καταρχάς να ευχαριστήσω την κ. Μπατζελή για την έκθεσή της, με την οποία προτείνονται μακρόπνοες και λίαν θετικές τροπολογίες στις υπέρμετρα φιλελεύθερες προτάσεις τις οποίες παρουσίασε το περασμένο καλοκαίρι η Επιτροπή.
<P>
Πράγματι, πρέπει να στείλουμε ένα ισχυρό μήνυμα σε ολόκληρο τον αμπελοινικό τομέα, ο οποίος διέρχεται σοβαρή κρίση. Γνωρίζουμε ότι η μείωση της κατανάλωσης στην Ευρώπη σε συνδυασμό με τις αυξανόμενες εισαγωγές από τρίτες χώρες, είχε ως αποτέλεσμα τη μείωση των τιμών και τη μείωση των εσόδων των οινοπαραγωγών και ότι μόνο μια πολιτική προορατικής ρύθμισης, όχι ολοκληρωτικής ελευθέρωσης, θα μας βοηθήσει να βγούμε από την κρίση.
<P>
Θέλουμε να προωθήσουμε την ποιοτική οινοπαραγωγή, η οποία σέβεται τη φύση και τις παραδόσεις των οινοπαραγωγών περιοχών μας και την ποικιλία των κτημάτων, ιδίως των οικογενειακών κτημάτων. " μαζική, αδιάκριτη εκρίζωση 400 000 εκταρίων, η οποία θεωρείται διαρθρωτική λύση, πρέπει σαφέστατα να απορριφθεί. Πρέπει να διαφυλαχθούν τα δικαιώματα φύτευσης, ταυτόχρονα όμως πρέπει να κλιμακωθούν οι έλεγχοι για την πρόληψη της παράνομης φύτευσης. " εκχώρηση νέων δικαιωμάτων καταχωρημένων στο προσαρμοσμένο αμπελοκομικό μητρώο πρέπει να ωφελήσει πρωτίστως τους νέους παραγωγούς ποιοτικών κρασιών.
<P>
Οι εμπορικές οργανώσεις διαδραματίζουν μείζονα ρόλο στην ανταγωνιστικότητα του τομέα και πρέπει να ενισχυθούν μέσω εθνικών επιχειρησιακών προγραμμάτων. Τέλος, η προώθηση της λογικής κατανάλωσης κρασιού μαζί με μια δυναμική πολιτική εξαγωγών, περιλαμβανομένης της απλουστευμένης σήμανσης, θα απαιτήσει πραγματική διάθεση σημαντικών δημοσιονομικών πόρων.
<SPEAKER ID="259" NAME="Ιωάννης Γκλαβάκης" AFFILIATION="PPE-DE">
Κυρία Πρόεδρε, κυρία Επίτροπε, βρισκόμαστε στο σημείο να εγκρίνουμε την έκθεση για την ανακοίνωση της Επιτροπής σχετικά με την κοινή οργάνωση της αγοράς των αμπελοοινικών προϊόντων μαζί με μια σειρά από τροπολογίες.
<P>
Ποιο είναι το βασικό νόημα που θέλουμε να δώσουμε στην Επιτροπή:
<P>
Πρώτον, όχι στις ανεξέλεγκτες εκριζώσεις που μπορούν να οδηγήσουν στην εξαφάνιση παραγωγικών αξιόλογων περιοχών που παράγουν αξιόλογης ποιότητας οίνους.
<P>
Δεύτερον, διατήρηση ορισμένων παρεμβατικών μέτρων -και εδώ αναφέρομαι στην απόσταξη- που θα αποσκοπούν στην εξισορρόπηση της αγοράς και εμμέσως στη στήριξη του εισοδήματος των παραγωγών.
<P>
Τρίτον, δημιουργία εθνικών φακέλων που θα περιλαμβάνουν διάφορες δράσεις από τις οποίες θα μπορούν να επιλέξουν τα κράτη μέλη. Όμως, για να είναι αποτελεσματικοί αυτοί οι φάκελοι θα πρέπει να έχουν επαρκή χρηματοδότηση.
<P>
Τέταρτον, θα πρέπει φυσικά να αποφύγουμε τη μεταφορά πόρων από τον πρώτο στο δεύτερο πυλώνα που στην ουσία θα αποδυναμώσει την ΚΟΑ.
<P>
" προσοχή μας πρέπει να στραφεί σε δραστικές λύσεις και αναφέρω δύο από αυτές:
<P>
Πρώτον, πρώτα και πάνω απ' όλα πρέπει να επιδιώξουμε τη διατήρηση υψηλής ποιότητας της κοινοτικής οινοπαραγωγής. Εδώ θα μπορέσουμε να βασιστούμε.
<P>
Δεύτερον και σοβαρότερο, πρέπει να επιδιωχθεί μια πιο εντατική προβολή των κοινοτικών κρασιών. Το μερίδιο στην αγορά δεν αυξάνει με ευχολόγια. Μόνο μια επιθετική πολιτική μπορεί να επιτύχει την αύξηση της κατανάλωσης εντός και εκτός της Ευρωπαϊκής Ένωσης.
<P>
Σαφώς και υπάρχουν διαφορετικές απόψεις σε διάφορα θέματα της ανακοίνωσης. Όπως , για παράδειγμα, ο εμπλουτισμός των κρασιών. Για μας -για μένα- δεν θεωρείται κρασί αυτό που έχει παραχθεί προσθέτοντας ζάχαρη και νερό. Το κρασί είναι προϊόν σταφυλής και όχι προϊόν ζαχαρότευτλου.
<P>
Ξέρω ότι θα αποφασισθεί η προσθήκη ζάχαρης. Εάν αποφασισθεί η προσθήκη ζάχαρης τότε αυτό πρέπει να αναγράφεται στην ετικέτα. Πρέπει να είμαστε έντιμοι και να προστατεύσουμε και τον καταναλωτή αλλά και τον παραγωγό.
<SPEAKER ID="260" NAME="Bogdan Golik" AFFILIATION="PSE">
(PL) Κυρία Πρόεδρε, θέλω καταρχάς να σας συγχαρώ για την εκλογή σας και για τον συντονισμό αυτής της συζήτησης και να σας ευχαριστήσω εξ ονόματος όλων μας για τη μεγάλη υπομονή σας όταν υπερβαίνουμε τα όρια ομιλίας, τα οποία είναι αναγκαία προς όφελος όλων μας.
<P>
Κυρία Πρόεδρε, κυρία Επίτροπε, θα ξεκινήσω την ομιλία μου συγχαίροντας την εισηγήτρια, την κ. Μπατζελή, για το έργο που επιτέλεσε τους τελευταίους μήνες κατά την εκπόνηση της έκθεσής της σχετικά με τη μεταρρύθμιση του αμπελοοινικού τομέα και για τον θαυμάσιο συντονισμό της επεξεργασίας αυτού του εγγράφου στους κόλπους της Επιτροπής Γεωργίας και Ανάπτυξης της Υπαίθρου.
<P>
Συμφωνώ με την ανάγκη δραστικής μεταρρύθμισης της κοινής οργάνωσης αγοράς του αμπελοοινικού τομέα και προσαρμογής της διάρθρωσης της οινικής παραγωγής, έτσι ώστε να διασφαλιστεί η ανταγωνιστικότητα και η ισορροπία του ευρωπαϊκού αμπελοοινικού τομέα. Πρέπει να ληφθούν μέτρα τα οποία να ενθαρρύνουν την εξισορρόπηση της αγοράς το ταχύτερο δυνατόν, καθότι η απουσία ισορροπίας θα κατατείνει στην απομύζηση όλο και περισσότερων κοινοτικών πόρων.
<P>
Θέλω να επιστήσω την προσοχή σας στην ανάγκη στήριξης της ανάπτυξης αγροτικών περιοχών σε περιφέρειες στις οποίες η οινική παραγωγή, ενώ είναι αμελητέα στο πλαίσιο της Κοινότητας συνολικά, είναι σημαντική για τον τοπικό τουρισμό και τη διαφοροποίηση της γεωργίας σε περιοχές της υπαίθρου. Οι περιοχές αυτές θα επηρεαστούν εξίσου από τις μεταρρυθμίσεις. Πρέπει, συνεπώς, να υιοθετήσουμε λύσεις μεταρρύθμισης του αμπελοοινικού τομέα οι οποίες δεν θα επιβάλλουν δυσανάλογους οικονομικούς περιορισμούς στην αμπελοκαλλιέργεια σε αγροτικές περιοχές των νέων κρατών μελών. Επιπλέον, η τοπική καινοτομία όσον αφορά την αμπελοκαλλιέργεια σε αγροτικές περιοχές των νέων κρατών μελών δεν συνδέεται άμεσα με την ευρωπαϊκή αγορά οίνου και, ως εκ τούτου, δεν χρήζει ρύθμισης με βάση αυστηρές αρχές της αγοράς. Οι περιφέρειες αυτές ποτέ δεν δημιούργησαν δαπανηρές λίμνες κρασιού, οπότε η λήψη μέτρων τα οποία αποσκοπούν στον περιορισμό μελλοντικής υπερπαραγωγής δεν πρέπει να ισχύουν για περιοχές με μειωμένη οινική παραγωγή.
<SPEAKER ID="261" NAME="Carmen Fraga Estévez" AFFILIATION="PPE-DE">
(ES) Κυρία Πρόεδρε, κυρία Επίτροπε, η απουσία συμφωνίας επί μιας συναινετικής θέσης πριν από την έγκριση αυτής της έκθεσης οδήγησε σε μια σειρά από λάθη και αντιφάσεις που ελπίζω ότι θα επιλυθούν κατά την ψηφοφορία στην Ολομέλεια.
<P>
Από αυτά τα λάθη, θέλω να επισημάνω εκείνο που εντοπίζεται στην παράγραφο 18, σχετικά με την απόσταξη υποπροϊόντων, καθώς ζητείται το οινόπνευμα που λαμβάνεται μέσω αυτού του είδους απόσταξης να διοχετεύεται, τουλάχιστον εν μέρει, στην αγορά της πόσιμης οινικής αλκοόλης.
<P>
Αυτό καταδεικνύει έλλειψη γνώσης των διαφορετικών ειδών απόσταξης και των οινοπνευμάτων που παράγονται από αυτές, καθώς η πόσιμη οινική αλκοόλη, που προορίζεται αποκλειστικά για την παραγωγή μπράντι, πόρτο και λικέρ, είναι προϊόν υψηλής ποιότητας, κάτι που δεν μπορεί σε καμία περίπτωση να επιτευχθεί μέσω αλκοόλης από την απόσταξη υποπροϊόντων.
<P>
Για όλους αυτούς τους λόγους, πιστεύω ότι πρέπει να καταψηφίσουμε αυτή την παράγραφο προκειμένου να αποτρέψουμε περαιτέρω σύγχυση σχετικά με τα είδη απόσταξης και τα οινοπνεύματα που παράγονται από αυτές.
<P>
Δεύτερον, θέλω να υπογραμμίσω κάτι που είναι κρίσιμο σε οποιαδήποτε μεταρρύθμιση ΚΟΑ: τις δημοσιονομικές πτυχές. Μέχρι στιγμής, σε όλες τις μεταρρυθμίσεις ΚΟΑ έχει εφαρμοστεί η κατανομή των πόρων βάσει ιστορικών στοιχείων. Παραδόξως, στην περίπτωση της μεταρρύθμισης του οίνου, η πρόθεση είναι να στραφούμε προς άλλες μεθόδους, οι οποίες δεν είναι πολύ σαφείς ακόμη, αλλά οι οποίες δημιουργούν μεγάλη αβεβαιότητα στον κλάδο.
<P>
Επομένως, προκειμένου να επιτευχθεί μεγαλύτερη σαφήνεια στην έκθεση της κ. Μπατζελή, προτείνω επίσης να υπερψηφίσουμε τις τροπολογίες σχετικά με την εφαρμογή του ιστορικού κριτηρίου για την κατανομή των πόρων.
<SPEAKER ID="262" NAME="Csaba Sándor Tabajdi" AFFILIATION="PSE">
(HU) Αγαπητή κυρία Fischer Boel, πιστέψτε με, κι εμείς επιθυμούμε τις μεταρρυθμίσεις: εκτεταμένες και δραστικές μεταρρυθμίσεις, και σε αυτό το θέμα η Επιτροπή και το Ευρωπαϊκό Κοινοβούλιο πρέπει να είναι σύμμαχοι. Το σημείο επί του οποίου διαφωνούμε με την κ. Επίτροπο είναι ότι δεν επιθυμούμε να δώσουμε την ίδια βαρύτητα στις εκριζώσεις, καθώς όλες οι πλευρές συμφωνούν ότι οι αλλαγές στη διάρθρωση της παραγωγής και ο εκσυγχρονισμός είναι τουλάχιστον εξίσου σημαντικές με τις εκριζώσεις.
<P>
Θέλω να επιστήσω την προσοχή της Επιτρόπου στο γεγονός ότι υπάρχει σοβαρός κίνδυνος ότι οι φτωχοί αμπελοκαλλιεργητές στα νέα κράτη μέλη θα εκριζώσουν πολύ μεγάλο μέρος των καλλιεργειών, επιτείνοντας έτσι τα προβλήματα των νέων κρατών μελών. Για τον λόγο αυτόν, όλες οι καταβολές ενισχύσεων πρέπει να διοχετεύονται στους εθνικούς φακέλους· θέλω δε να συγχαρώ την κ. Επίτροπο γι' αυτό, διότι η δημιουργία του εθνικού φακέλου μπορεί να εξασφαλίσει το μέλλον όχι μόνο του αμπελοοινικού τομέα αλλά και του συνόλου της κοινής γεωργικής πολιτικής: πρέπει να θεσπίσουμε τους γενικούς περιορισμούς και στη συνέχεια να χρησιμοποιήσουμε τον εθνικό φάκελο, σύμφωνα με την αρχή της επικουρικότητας.
<P>
" λύση αυτή είναι θαυμάσια, όμως τα κριτήρια με τα οποία ορίζουμε τους εθνικούς φακέλους είναι προβληματικά, κυρία Επίτροπε, αν αληθεύει ότι θα τα στηρίξουμε κατά 20% σε εδαφικά και κατά 80% σε ιστορικά στοιχεία. Κάτι τέτοιο θα συνιστούσε σοβαρή διάκριση εις βάρος των νέων κρατών μελών. Ως εκ τούτου, για τα νέα κράτη μέλη μόνο μια κατανομή του εθνικού φακέλου με βάση εδαφικά κριτήρια μπορεί να είναι αποδεκτή, εφόσον αληθεύει αυτή η πληροφορία - ελπίζω πάντως ότι δεν αληθεύει.
<P>
Όσον αφορά την πέμπτη πτυχή, την απόσταξη, έχετε δίκιο: πρέπει να τερματιστεί οριστικά. Τέλος, σχετικά με την ανάπτυξη της υπαίθρου, πρέπει να επιτρέψουμε τη χρήση πρόσθετων πόρων για την ανάπτυξη της υπαίθρου προς όφελος της ανάπτυξης των οινοπαραγωγών περιοχών, επιπλέον των κονδυλίων που προβλέπονται για τον οινοποιητικό τομέα.
<SPEAKER ID="263" NAME="Astrid Lulling" AFFILIATION="PPE-DE">
(DE) Κυρία Πρόεδρε, κυρία Επίτροπε, πρώτα απ' όλα, χαίρομαι πολύ διότι στη συζήτηση αυτή πρωταγωνιστούν γυναίκες. Δυστυχώς, η παρούσα έκθεση ήταν από την αρχή κακότυχη. Είναι αλήθεια ότι βελτιώθηκε κάπως, παρ' όλ' αυτά όμως θεωρώ ότι εξακολουθεί να είναι υπερβολικά ασαφής και δεν στέλνει το επιθυμητό ξεκάθαρο μήνυμα προς την Επιτροπή προκειμένου να συνειδητοποιήσει και αυτή ότι τα πράγματα δεν είναι τόσο άσχημα όσο φαίνονται στην ανακοίνωσή της. Θα υποστηρίξω τα μέρη της έκθεσης που εξακολουθούν να θεωρούν απαραίτητη μια ειδική οργάνωση της αγοράς οίνου. Κατά τη γνώμη μου, ωστόσο, είναι κυριολεκτικά πρόκληση το ότι η Επιτροπή τώρα ασχολείται επιφανειακά με προτάσεις για μια ενιαία οργάνωση αγοράς για όλα τα γεωργικά προϊόντα, ενώ εμείς εδώ προβληματιζόμασταν για μήνες για τη μεταρρύθμιση της κοινής οργάνωσης των αγορών οίνου, φρούτων και λαχανικών.
<P>
Πόσο σοβαρά μας παίρνει στην πραγματικότητα η Επιτροπή; Τι υπάρχει στο πίσω μέρος του μυαλού της; Για την οργάνωση της ΚΟΑ οίνου χρειαζόμαστε χρηματοδότηση από τον πρώτο πυλώνα. Χρειαζόμαστε καλύτερη χρήση των πόρων για να μπορέσουμε να διατηρήσουμε και να βελτιώσουμε το δυναμικό παραγωγής, να ανακτήσουμε παλιές αγορές και να κατακτήσουμε καινούργιες, και να προαγάγουμε τη συνετή και υγιή κατανάλωση κρασιού. Χρειαζόμαστε περισσότερη επικουρικότητα και μεγαλύτερη επαγγελματική υπευθυνότητα προκειμένου οι πόροι να μπορούν να δαπανηθούν πιο επιλεκτικά σε περιφερειακό επίπεδο. Παρ' όλ' αυτά, δεν πρέπει οι περιφέρειες που κατέβαλαν τις μικρότερες προσπάθειες για την παραγωγή και διάθεση οίνου καλής ποιότητας να ανταμειφθούν άλλη μια φορά βάσει "ιστορικών κριτηρίων" κατά την κατανομή των εθνικών πόρων για το ότι διέθεσαν εκατοντάδες εκατομμύρια ευρώ για την απόσταξη κρασιού που δεν μπορεί να διατεθεί στην αγορά. Αυτό είναι απαράδεκτο. Επίσης, είναι αδιανόητο να απαγορευτεί στις βόρειες περιφέρειες, που διέθεσαν τα ποιοτικά κρασιά τους χωρίς ευρωπαϊκή χρηματοδότηση, να τα παράγουν σύμφωνα με παραδοσιακές μεθόδους. Αυτό δεν αποτελεί λύση για τα διαρθρωτικά προβλήματα των περιφερειών που δεν προέβησαν σε διαρθρωτικές μεταρρυθμίσεις επαναπαυμένες στα εκατομμύρια της απόσταξης.
<P>
Βασικά, η Ευρώπη δεν έχει διαρθρωτικό πλεόνασμα οίνου, αλλά ένα πλεόνασμα που αντιστοιχεί απόλυτα στις ποσότητες που καλλιεργούνται παράνομα. Αν οι αμπελουργοί θέλουν να εγκαταλείψουν πρόωρα τη δραστηριότητά τους, πρέπει να μπορούν να το κάνουν και πρέπει να γίνεται απόσβεση των κοινωνικών επιπτώσεων, χωρίς όμως να προκαλείται ανεπανόρθωτη ζημία στο περιβάλλον από την εκρίζωση στο πλαίσιο της παραγωγής ποιοτικών οίνων. Πρέπει να είναι δυνατός ο ανταγωνισμός με δίκαιους όρους για αγορές σε ολόκληρο τον κόσμο. Τα ευρωπαϊκά κρασιά δεν πρέπει να παράγονται με χρησιμοποίηση νερού από την Ευρώπη ή γλεύκος εισαγόμενο από τρίτες χώρες. Επίσης, δεν τίθεται θέμα ανάμιξης ευρωπαϊκών και εισαγόμενων οίνων. Τι είχε στον νου της η Επιτροπή;
<P>
(" Πρόεδρος διακόπτει την ομιλήτρια.)
<SPEAKER ID="264" NAME="Margrietus van den Berg" AFFILIATION="PSE">
(NL) Κυρία Πρόεδρε, θα προσπαθήσω να ακολουθήσω μια διαφορετική προσέγγιση. Θα ήταν κοντόφθαλμο να νομίσουμε ότι, σε αυτή την εποχή της παγκοσμιοποίησης, η ευρωπαϊκή πολιτική έχει αντίκτυπο μόνο στους συμπολίτες μας. Εάν η Ευρώπη μεταβάλει την πολιτική την οποία εφαρμόζει στον αμπελοοινικό της τομέα, αυτή η μεταβολή θα επηρεάσει τεράστιο αριθμό ανθρώπων εκτός της Ευρώπης, ανθρώπων τα έσοδα των οποίων θα πληγούν εξαιτίας του αθέμιτου ανταγωνισμού από τον ευρωπαϊκό αμπελοοινικό τομέα. Γι' αυτό είναι αναγκαία η ενσωμάτωση της πολιτικής σε διάφορους τομείς. Οι προτάσεις της Επιτροπής για τη μεταρρύθμιση του αμπελοοινικού τομέα αποτελούν ένα βήμα προς τη σωστή κατεύθυνση. Ως αντιπρόεδρος της Επιτροπής Ανάπτυξης και ως Σοσιαλδημοκράτης, αισθάνομαι βαθιά απογοήτευση για το γεγονός ότι στην έκθεση της Επιτροπής Γεωργίας και Ανάπτυξης της Υπαίθρου αγνοείται η ευρωπαϊκή πολιτική για την ανάπτυξη και το θεμιτό εμπόριο. Σύμφωνα με τα όσα γράφονται στην έκθεση, είναι αναγκαίο να παραμείνει ο αμπελοοινικός τομέας εκτός του γύρου διαπραγματεύσεων για το παγκόσμιο εμπόριο.
<P>
Εξάλλου, σύμφωνα με την έκθεση, οι δυσχέρειες που αντιμετωπίζει ο αμπελοοινικός τομέας οφείλονται στην περαιτέρω αύξηση των εισαγωγών από τρίτες χώρες. Εν τω μεταξύ, η Επιτροπή καλείται να λάβει πληθώρα μέτρων για την προστασία του αμπελοοινικού μας τομέα. Γιατί πρέπει να παίρνουμε από τις αναπτυσσόμενες χώρες με το ένα χέρι αυτό που τους δίνουμε μέσω της ευρωπαϊκής πολιτικής για την ανάπτυξη; Γιατί θέλουμε να αποκλείσουμε τις αγορές μας από τον θεμιτό ανταγωνισμό; Γιατί να μην αφήσουμε τον πελάτη να αποφασίσει ποιο κρασί θέλει να καταναλώσει, είτε αυτό είναι γαλλικό μπορντώ, νοτιοαφρικανικό σαρντονέ ή χιλιανό μερλό; Το θεμιτό εμπόριο με άλλες χώρες επιτρέπει την ύπαρξη ενός ανταγωνιστικού ευρωπαϊκού αμπελοοινικού τομέα· απεναντίας, οι πολιτικές προστατευτισμού στον αμπελοοινικό τομέα δεν επιτρέπουν σε δεκάδες χιλιάδες ανθρώπους οι οποίοι εξαρτώνται από το θεμιτό εμπόριο οίνου να κερδίσουν τον επιούσιο. Συνεπώς, ευχαρίστως θα πιω ένα ποτήρι νοτιοαφρικανικού "Groot geluk" με την εξής πρόποση: "Πίνω υπέρ μιας συνεπούς ευρωπαϊκής πολιτικής· η Επιτροπή έχει τη στήριξή μου. Εις υγείαν!"
<SPEAKER ID="265" NAME="Oldřich Vlasák" AFFILIATION="PPE-DE">
(CS) Κυρία Πρόεδρε, κυρία Επίτροπε, κυρίες και κύριοι, ο αμπελοοινικός τομέας πλήττεται τα τελευταία χρόνια από πλεονάσματα, τα οποία η τρέχουσα πολιτική σχετικά με τον κοινή οργάνωση αγοράς του αμπελοοινικού τομέα δεν κατάφερε να αντιμετωπίσει ικανοποιητικά. " παροχή ενισχύσεων, λόγου χάρη, για την απόσταξη οίνου συνιστά, κατά τη γνώμη μου, απαράδεκτη σπατάλη περιορισμένων πόρων. Ο μεταρρυθμισμένος αμπελοοινικός τομέας δεν ενθαρρύνει σήμερα τους παραγωγούς επιτραπέζιων οίνων κατώτερης ποιότητας να στραφούν στην παραγωγή οίνων υψηλότερης ποιότητας. Γι' αυτό είναι τόσο σημαντική η μεταρρύθμιση της αγοράς.
<P>
Αυτό που απαιτείται είναι η σημαντική προώθηση της ανταγωνιστικότητας του ευρωπαϊκού αμπελοοινικού τομέα. Σε αυτό το πλαίσιο, η έκθεση της κ. Μπατζελή προσφέρει πολλές προτάσεις, και εγώ τουλάχιστον θεωρώ ότι είναι πολύ ισορροπημένη.
<P>
Ο βασικός τομέας στον οποίο πρέπει να εστιάσουμε την προσοχή μας είναι η δημοσιονομική μεταρρύθμιση. Οι ενισχύσεις πρέπει να είναι ανάλογες της έκτασης που χρησιμοποιείται για την αμπελοκαλλιέργεια, καθώς και της αξίας της οινικής παραγωγής. Δεν πρέπει να χορηγείται χρηματοδότηση για εκριζώσεις αμπελώνων οι οποίες καταστρατηγούν το κεκτημένο. Οι εξαγωγικές επιδοτήσεις για επιτραπέζιους οίνους είναι εντελώς ανοργάνωτες και ασφαλώς δεν συμβάλλουν στη βελτίωση της καλής εικόνας των ευρωπαϊκών οίνων.
<P>
Κυρίες και κύριοι, τελευταίο αλλά όχι έσχατο, πρέπει να κατανοήσουμε ότι, αν ενδιαφερόμαστε για τη στήριξη της ανταγωνιστικότητας των ευρωπαϊκών προϊόντων, δεν μπορούμε να διώκουμε τους ευρωπαίους παραγωγούς. Οι γεωγραφικές συνθήκες στις χώρες του Βορρά είναι εκ διαμέτρου αντίθετες με τις συνθήκες που επικρατούν στον Νότο. " γλύκανση των ζαχαρότευτλων είναι τμήμα της παράδοσης στις χώρες του Βορρά, όπως ακριβώς και η αύξηση της οξύτητας του οίνου στις χώρες του Νότου. " απαγόρευσή της θα σημάνει το τέλος για πολλές αξιόλογες οικογένειες οινοπαραγωγών στις χώρες μας, ανατρέποντας παραδόσεις και εν τέλει ανατρέποντας επίσης τα αποτελέσματα των λύσεων που εφαρμόζονται για την αντιμετώπιση των προβλημάτων της αγροτικής παραγωγής. Σας ευχαριστώ για την προσοχή σας.
<SPEAKER ID="266" NAME="Françoise Castex" AFFILIATION="PSE">
(FR) Κυρία Πρόεδρε, κυρία Επίτροπε, η ευρωπαϊκή αμπελουργία χρειάζεται μια φιλόδοξη μεταρρύθμιση. Όπως θα μαντέψατε, επιδιώκουμε αυτή η μεταρρύθμιση να σέβεται την ευρωπαϊκή αμπελοοινική παράδοση και να σέβεται τους άνδρες και τις γυναίκες που εργάζονται σε αυτόν τον τομέα.
<P>
Θέλω, ωστόσο, να επιστήσω την προσοχή σας στη γνωμοδότηση της Επιτροπής Διεθνούς Εμπορίου, η οποία περιλαμβάνεται στην έκθεση της κ. Μπατζελή. " μεταρρύθμιση της κοινής οργάνωσης της αμπελοοινικής αγοράς πρέπει στην πράξη να συνεκτιμήσει τα εμπορικά διακυβεύματα. " Ευρώπη παραμένει ο μεγαλύτερος εξαγωγέας κρασιού στον κόσμο, και ενώ είναι αναγκαίο να καταστεί πιο ανταγωνιστική έναντι του αυξανόμενου ανταγωνισμού από τα κρασιά του Νέου Κόσμου, η ζωτικότητα των εξαγωγών αυτού του τομέα έγκειται πρωτίστως στην ποιότητα και την αυθεντικότητα που αναγνωρίζονται παντού στον κόσμο.
<P>
Απαιτείται, επομένως, μια επιθετική εμπορική πολιτική για την προώθηση της ποιότητας των ευρωπαϊκών κρασιών. Θα ήταν, λοιπόν, παράλογο και αντιπαραγωγικό, λόγου χάρη, να επιτρέψουμε την οινοποίηση εισαγόμενου γλεύκους και την ανάμειξη ευρωπαϊκών κρασιών με κρασιά τρίτων χωρών.
<P>
" έκθεση του Ευρωπαϊκού Κοινοβουλίου αντιτίθεται, επομένως, σφόδρα σε αυτό. Κατά τον ίδιο τρόπο, είναι ανάγκη να διασφαλιστεί καλύτερη προστασία για τις προστατευόμενες γεωγραφικές ενδείξεις (ΠΓΕ) και τις ελεγχόμενες ονομασίες προέλευσης (ΕΟΠ) στο πλαίσιο των διαπραγματεύσεων του ΠΟΕ και των διμερών συμφωνιών. Θέλουμε να προασπίσουμε την οινοπαραγωγή που συνδέεται με τοπικές περιοχές από κρασιά τα οποία σε πολύ μεγάλο βαθμό δεν διέπονται από ρυθμιστικό πλαίσιο.
<P>
Ελπίζω, κυρία Επίτροπε, ότι η Ευρωπαϊκή Επιτροπή θα σεβαστεί τις απόψεις που καταγράφονται στην έκθεση της κ. Μπατζελή, το έργο της οποίας τιμώ και την οποία σήμερα συγχαίρω.
<SPEAKER ID="267" NAME="Armando Veneto" AFFILIATION="PPE-DE">
(IT) Κυρία Πρόεδρε, κυρία Επίτροπε, κυρίες και κύριοι, γνωρίζουμε ότι η μεταρρύθμιση που επιχειρούμε να εφαρμόσουμε πρέπει να ανταποκρίνεται επαρκώς στην πρόκληση της ανταγωνιστικότητας της ευρωπαϊκής αγοράς οίνου παγκοσμίως. Συμφωνούμε ότι η Ευρώπη μπορεί να ανταποκριθεί σε αυτή την πρόκληση μόνον εφόσον διαφυλάξει και βελτιώσει την ποιότητα του κρασιού της, βελτιώνοντας την ιδιαιτερότητά του. Ωστόσο, όλες οι λύσεις που έχουμε βρει δεν συμβαδίζουν απόλυτα με τον τελικό στόχο. Επομένως, μπορούμε να πούμε ότι το κείμενο που υιοθετήθηκε στην Επιτροπή Γεωργίας και Ανάπτυξης της Υπαίθρου είναι το καλύτερο δυνατό, χρειάζεται όμως περαιτέρω βελτιώσεις.
<P>
Είναι, λοιπόν, σκόπιμο να προβούμε σε μια συνετή μεταρρύθμιση, κατά στάδια, την οποία να μπορούμε να διαχειριστούμε κατάλληλα, βάσει της αρχής της επικουρικότητας και με στόχο τον σεβασμό των εθνικών και τοπικών ιδιαιτεροτήτων. Για όλους αυτούς τους λόγους, η χρηματοδότηση της γεωργίας πρέπει να παραμείνει στο πλαίσιο του πρώτου πυλώνα: είναι ανάγκη να πραγματοποιήσουμε εκπαιδευτικές εκστρατείες προκειμένου να προαγάγουμε την υπεύθυνη κατανάλωση, να διατηρήσουμε, για την ώρα τουλάχιστον, τα μέτρα απόσταξης ως δίχτυ ασφαλείας για τους παραγωγούς και να επιτρέψουμε στα κράτη μέλη να περιορίσουν τις εκριζώσεις αμπελώνων, βάσει αυστηρών περιβαλλοντικών και κοινωνικών κριτηρίων, ευνοώντας την προστασία της μικρής παραγωγής υψηλής ποιότητας.
<P>
Όσον αφορά τη διατήρηση των ισχυόντων κανόνων σχετικά με τις αποδεκτές πρακτικές οινοποίησης, την προσθήκη ζάχαρης και το γλεύκος, θέλω να επισημάνω ότι η σθεναρή υπεράσπιση των εν λόγω πρακτικών από ορισμένες αντιπροσωπείες θέτει το πρόβλημα των εθνικών συμφερόντων σε σχέση με τα συμφέροντα της Ένωσης συνολικά και τονίζει την ανάγκη ενίσχυσης της ιδέας της ενωμένης Ευρώπης, αποφεύγοντας τις στρεβλώσεις της αγοράς που συνεπάγεται ο υπερβολικός εθνικισμός. Αν αυτό που διακυβεύεται είναι η βελτίωση της ανταγωνιστικότητας των ευρωπαϊκών κρασιών, η πρόταση να στηρίξουμε την πρακτική της προσθήκης σακχαρόζης και της χρήσης γλεύκους αντιτίθεται σε αυτόν τον στόχο, καθώς η χρήση τέτοιων προσθετικών υποβαθμίζει το επίπεδο της ποιότητας και μειώνει τις διαφορές, οι οποίες αποτελούν στην πραγματικότητα την καλύτερη έκφραση της καλλιέργειας του κρασιού.
<P>
Ίσως θα μπορούσαμε να έχουμε καταβάλει μεγαλύτερη προσπάθεια προς αυτή την κατεύθυνση, θέτοντας το ζήτημα των κοινοτικών συμφερόντων και καλώντας, όπως κάνω και εγώ, όλες τις χώρες της ΕΕ -μηδεμιάς εξαιρουμένης- να συμφωνήσουν ότι είναι ανάρμοστο και πολιτικά λανθασμένο να θέτουν τα εθνικά συμφέροντα πάνω από τα ευρωπαϊκά και ότι είναι ζωτικής σημασίας να βρεθεί η κατάλληλη ισορροπία μεταξύ αυτών των απαιτήσεων.
<SPEAKER ID="268" NAME="Christine De Veyrac" AFFILIATION="PPE-DE">
(FR) Κυρία Πρόεδρε, θέλω καταρχάς να συγχαρώ την κ. Μπατζελή, την εισηγήτρια, η οποία, όπως ακούσαμε, εκφράζει μια άποψη η οποία είναι ευρέως αποδεκτή εδώ στο Σώμα.
<P>
Ας το πούμε για μια ακόμα φορά, οι προτάσεις της Επιτροπής δεν μπορούν να γίνουν αποδεκτές ως έχουν. Αυτό σε καμία περίπτωση δεν σημαίνει ότι αρνούμαστε την ύπαρξη του προβλήματος· η ευρωπαϊκή κατανάλωση μειώνεται, οι εξαγωγές μας είναι στάσιμες, την ίδια όμως στιγμή αυξάνονται οι εισαγωγές μας σε κρασί. " απάντηση της Επιτροπής σε αυτό είναι να προτείνει ένα σχέδιο μαζικής εκρίζωσης, το οποίο πραγματικά σημαίνει ότι παραπετάμε στα σκουπίδια τους αμπελουργούς μας.
<P>
Μας λένε ότι υπάρχει υπερπαραγωγή· έστω, αρνούμενοι όμως να λάβουμε μέτρα για τις εισαγωγές σημαίνει ότι χρησιμοποιούμε την ευρωπαϊκή παραγωγή ως "βαλβίδα ασφαλείας" της αγοράς. Αυτό είναι απαράδεκτο. Δεν μπορούμε παρά να συμφωνήσουμε με την εκρίζωση αμπελιών, αν αυτή πραγματοποιηθεί σε εθελούσια βάση, πράγμα που σημαίνει σημαντική χρηματική αποζημίωση και εφόσον θεσπίσουμε την ιδέα της προσωρινής εκρίζωσης.
<P>
Το δεύτερο σημείο που θέλω να σχολιάσω είναι ότι η μείωση στον προϋπολογισμό για την κοινή οργάνωση της αμπελοοινικής αγοράς επίσης δεν μπορεί να γίνει αποδεκτή. " Επιτροπή αναφέρει τη δυνατότητα μεταφοράς μέρους του προϋπολογισμού για την ανάπτυξη της υπαίθρου. Χωρίς όμως να θέλω να αμφισβητήσω την ίδια την αρχή μιας συγκεκριμένης κοινής οργάνωσης της αμπελοοινικής αγοράς, δυσκολεύομαι να δω με ποιον τρόπο μπορεί να μειωθούν τα ήδη χαμηλά επίπεδα πιστώσεων, ιδίως όταν μόλις υποδεχθήκαμε δύο νέα κράτη μέλη, τα οποία είναι τα ίδια οινοπαραγωγοί χώρες. Όπως προανέφεραν αρκετοί από εμάς, τασσόμαστε λοιπόν εναντίον της μεταφοράς, της όποιας μεταφοράς, πιστώσεων από τον πρώτο στον δεύτερο πυλώνα της ΚΓΠ.
<P>
Το τρίτο σημείο, με το οποίο και θα ολοκληρώσω την παρέμβασή μου, είναι πως, σε ό,τι μας αφορά, πιστεύουμε πραγματικά ότι η ευρωπαϊκή αμπελουργία έχει μέλλον. Δεν πιστεύουμε ότι παρήλθε η εποχή των αμπελουργών. Το μέλλον δεν βρίσκεται στη συγκέντρωση κτημάτων, όπως προτείνει το σχέδιο μαζικής εκρίζωσης. Πρέπει να οικοδομήσουμε αυτό το μέλλον καθιστώντας τα κρασιά μας περισσότερο ανταγωνιστικά, ιδίως στο εξωτερικό. Γι' αυτό θεωρούμε ότι η ύψιστη προτεραιότητα για μια μεταρρύθμιση της κοινής οργάνωσης της αμπελοοινικής αγοράς πρέπει να είναι να καταστήσουμε ελκυστικότερα τα κρασιά μας μέσω ενός μείζονος σχεδίου για την προώθηση και την εμπορία τους στον κόσμο.
<P>
Χάρηκα που σας άκουσα να τα λέτε όλα αυτά, κυρία Επίτροπε· τώρα θέλουμε να δούμε δράση.
<SPEAKER ID="269" NAME="Γιώργος Δημητρακόπουλος" AFFILIATION="PPE-DE">
Κυρία Πρόεδρε, θα ήθελα να συγχαρώ θερμά τη συνάδελφο κυρία Μπατζελή για την εξαίρετη εργασία της και να εκφράσω την ικανοποίησή μου διότι την έκθεση αυτή ανέλαβε η Ελληνίδα συνάδελφος αφού η καλλιέργεια των αμπελιών έχει στη χώρα μας ιστορία αιώνων.
<P>
Το κρασί, ως αγροτικό προϊόν, έχει διαχρονικά κεντρική θέση στη ζωή μας, στα έθιμά μας, στις συνήθειές μας, στην ιστορία μας, στις χαρές και στις λύπες μας. Αποτελεί δηλαδή αναπόσπαστο τμήμα του πολιτισμού μας.
<P>
Είναι λοιπόν πολύ θετικό το γεγονός ότι στην έκθεση αυτή αντικατοπτρίζονται σε μεγάλο βαθμό και οι απόψεις του ελληνικού αμπελοοινικού τομέα. Ταυτόχρονα, η έκθεση της κυρίας Μπατζελή συνιστά μια ξεκάθαρη άποψη του Κοινοβουλίου ενόψει της σχεδιαζόμενης από την Επιτροπή νέας κοινής οργάνωσης αγοράς στον αμπελοοινικό τομέα αντιπαραθέτοντας τη σύνεση και τη λογική στις βιαστικές και απλουστευμένες, κατά την άποψή μου, πρώτες σκέψεις της Επιτροπής.
<P>
Ζητώ να υπερψηφίσουμε την έκθεση ως έχει.
<SPEAKER ID="270" NAME="Agnes Schierhuber" AFFILIATION="PPE-DE">
(DE) Κυρία Πρόεδρε, κυρία Επίτροπε, κυρίες και κύριοι, θα ήθελα να ευχαριστήσω και εγώ την εισηγήτρια και όλους τους σκιώδεις εισηγητές για την εργασία τους. Αυτή είναι η τρίτη μεταρρύθμιση του τομέα του οίνου μέσα σε 12 χρόνια και χαίρομαι διότι τώρα μια ανακοίνωση της Επιτροπής καθιστά δυνατή την προσέγγιση των πολύ διαφορετικών θέσεων και στόχων. Οι αρχικές μας απόψεις διέφεραν τόσο πολύ διότι το κρασί είναι ένα θέμα που αντιμετωπίζεται πολύ συναισθηματικά. Εγώ λέω πάντα πως το κρασί είναι ένα από τα πιο κομψά γεωργικά προϊόντα. " διαφορά απόψεων φαίνεται επίσης από την υποβολή σχεδόν 600 τροπολογιών. Κατά τη γνώμη μου, μεγάλο μέρος της έκθεσης μπορεί να θεωρηθεί πολύ θετικό. Περιλαμβάνει πολλούς συμβιβασμούς. Θα ήθελα να υπογραμμίσω ιδιαίτερα ότι οι παραδοσιακές οινολογικές πρακτικές ελήφθησαν πραγματικά υπόψη. Πρέπει ωστόσο να διασαφηνιστεί ότι δεν υπάρχει καμία απολύτως δυνατότητα διπλής αντισταθμιστικής πληρωμής ή ενίσχυσης για τις περιφέρειες, γιατί αυτό δεν μπορούμε να το δικαιολογήσουμε στους ευρωπαίους φορολογουμένους.
<P>
Εξακολουθεί να υπάρχει ένα πρόβλημα που είναι σημαντικό για την Αυστρία. Μέχρι τώρα δεν ελήφθη ακόμα δεόντως υπόψη το θέμα της σήμανσης των επιτραπέζιων οίνων. Εμείς θέλουμε οπωσδήποτε να είναι η σήμανση των επιτραπέζιων οίνων διαφορετική από εκείνη των οίνων ποιότητας. " διάκριση πρέπει να είναι σαφής για τους καταναλωτές.
<P>
Τελειώνοντας, θα ήθελα να παρακαλέσω την Επίτροπο να διαβάσει προσεκτικά αυτήν την έκθεση πρωτοβουλίας. Είμαι βέβαιη ότι θα το κάνει και εκείνη και οι συνεργάτες της. " έκθεση περιλαμβάνει ορισμένες καλές προτάσεις που ελπίζω ότι η Επιτροπή θα συμπεριλάβει στην πρότασή της για τη νέα κοινή οργάνωση αγοράς οίνου που θα μας παρουσιάσει το καλοκαίρι.
<SPEAKER ID="271" NAME="Mariann Fischer Boel">
Μέλος της Επιτροπής. (EN) Κύριε Πρόεδρε, θα ήθελα απλώς να θίξω ορισμένα από τα κύρια θέματα που ετέθησαν από πολλούς εξ υμών σε αυτήν την πολύ σημαντική συζήτηση.
<P>
Σχεδόν όλοι αναφέρατε την εκρίζωση. Δεν είμαι βέβαιη ότι ακούσατε προσεκτικά όσα είπα στις εισαγωγικές παρατηρήσεις μου, ότι δηλαδή πρέπει να διασφαλίσουμε ότι η εκρίζωση δεν θα προκαλέσει σημαντικές και εύλογες κοινωνικές και περιβαλλοντικές ανησυχίες. Ακούστε προσεκτικά, και θα το λάβω αυτό υπόψη κατά την κατάθεση των νομικών προτάσεων.
<P>
Ο κ. Graefe zu Baringdorf είπε ξεκάθαρα ότι οι οινοπαραγωγοί μας δεν θα πρέπει να εξαναγκάζονται να προβαίνουν σε εκριζώσεις. Ακριβώς. Δεν θα πρέπει να συμβεί κάτι τέτοιο, διότι η απόφαση εκρίζωσης ανήκει στους οινοπαραγωγούς και μόνον. Δεν είναι απόφαση των κρατών μελών ή της Επιτροπής, αλλά αποκλειστικά των οινοπαραγωγών. Όμως, δεν θα πρέπει να αναγκάσουμε τους παραγωγούς που σήμερα προσπαθούν να επιτύχουν στον οινοπαραγωγικό κλάδο να παραμείνουν σε μια επιχείρηση όπου κάθε χρόνο δεν μπορούν να έχουν κέρδη. Ας τους δώσουμε, λοιπόν, την ευκαιρία να εγκαταλείψουν τον κλάδο με αξιοπρέπεια.
<P>
Όσον αφορά την απόσταξη, δεν έχω ακόμη συναντήσει κάποιον που να είναι πρόθυμος να μου πει, ανεπίσημα, ότι η απόσταξη κρίσης θα είχε ποτέ νόημα. Αντιθέτως, φρονώ ότι δίνει στους πολίτες μας τη δικαιολογία να περιγράφουν την κοινή γεωργική πολιτική με τον πιο αρνητικό τρόπο, αναφερόμενοι σε παλιομοδίτικες μεθόδους και μέσα που χρησιμοποιούσαμε κατά το παρελθόν. Δεν μπορούμε να υπερασπιστούμε τη δαπάνη μισού δισεκατομμυρίου ευρώ ετησίως για να απαλλαγούμε από ένα κρασί που δεν θέλει κανείς να πιει. Αυτό δεν έχει αποτέλεσμα, και ελπίζω ότι θα με στηρίξετε επ' αυτού.
<P>
Συνεπώς, χρειαζόμαστε προώθηση. Είναι κάτι που το Ευρωπαϊκό Κοινοβούλιο έχει τονίσει επανειλημμένως, και είμαι έτοιμη να το προωθήσω. Όμως, η προώθηση σε ευρωπαϊκό επίπεδο δεν πρέπει να αποτελέσει προστασία για τον οινοποιητικό κλάδο. Ο ίδιος ο οινοποιητικός κλάδος πρέπει να είναι πολύ πιο ενεργός.
<P>
Στην Ιρλανδία αυξήθηκε η κατανάλωση οίνου. Και σήμερα το 70% του οίνου που καταναλώνεται στην Ιρλανδία εισάγεται από χώρες εκτός της ΕΕ. Συνεπώς, απλά δεν καταλαβαίνω γιατί στο πρόσφατο Παγκόσμιο Πρωτάθλημα Οργώματος που διοργανώθηκε στην Ιρλανδία, το οποίο προσέλκυσε 250 000 επισκέπτες, συμμετείχαν μόνο δύο οινοπαραγωγοί, και κανείς εκ των δύο δεν ήταν από την Ευρώπη. Απλά ρωτώ "γιατί".
<P>
Όσον αφορά τα εισαγόμενα γλεύκη προς οινοποίηση, δήλωσα ξεκάθαρα εξαρχής ότι πρέπει να τα θέσουμε όλα επί τάπητος και σημείωσα τις αντιδράσεις του Ευρωπαϊκού Κοινοβουλίου, των διαφόρων κρατών μελών και των ενδιαφερομένων φορέων.
<P>
" Christa Klaß ανέφερε ότι υπάρχουν τεράστιες διαφορές μεταξύ των διαφόρων περιφερειών. Μπόρεσα να το διαπιστώσω αυτό ιδίοις όμμασι και, συνεπώς, φρονώ ότι πρέπει να τονίσουμε τη σημασία που έχει η ιδέα των εθνικών φακέλων στην ανακοίνωση της Επιτροπής. Θεωρώ ότι αυτό δίνει μια εξαιρετική ευκαιρία στα κράτη μέλη και τις περιφέρειες να κατανείμουν τα διάφορα μέσα και τα χρήματα ως μέρος ενός εθνικού φακέλου ο οποίος θα είναι κατάλληλα κομμένος και ραμμένος για την κάθε περιφέρεια ξεχωριστά. Πιστεύω ότι αυτό είναι σημαντικό.
<P>
Αρκετοί από εσάς τόνισαν ότι πρέπει να βασίσουμε το μέλλον του οινοποιητικού κλάδου μας αποκλειστικά και μόνο στην ποιότητα, και συμφωνώ απολύτως με αυτό.
<P>
Αναμένω τη μελλοντική διεξαγωγή συζητήσεων μαζί σας σχετικά με τη μεταρρύθμιση του οινοποιητικού κλάδου που θα παρουσιάσω στο Συμβούλιο, ελπίζω λίγο πριν από τη θερινή διακοπή, και, εν συνεχεία, με χαρά θα έρθω εδώ στο Ευρωπαϊκό Κοινοβούλιο για να την παρουσιάσω ταυτόχρονα ως τη βάση των μελλοντικών μας συζητήσεων.
<SPEAKER ID="272" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί την Πέμπτη, στις 12.00.
<P>
Γραπτές δηλώσεις (άρθρο 142)
<SPEAKER ID="273" NAME="Zita Pleštinská " AFFILIATION="PPE-DE">
γραπτώς. - (SK) Ο αμπελοοινικός τομέας της ΕΕ παράγει ορισμένα από τα καλύτερα κρασιά παγκοσμίως και διαθέτει τεράστιες δυνατότητες οι οποίες πρέπει να αναπτυχθούν περαιτέρω κατά τρόπο βιώσιμο. " συνεχής ανάπτυξη της αγοράς στην Κίνα, η οποία αρχίζει τώρα να παράγει με δυναμικό τρόπο κρασιά, παράλληλα με την ανάπτυξη της παραγωγής σε άλλες χώρες όπως η Αυστραλία, η Νέα Ζηλανδία, οι "ΠΑ, ο Καναδάς και η Νότια Αφρική, επέτρεψε στα κρασιά από τον "Νέο Κόσμο" να κατακτήσουν σημαντικό μερίδιο της αγοράς εις βάρος των ευρωπαϊκών κρασιών.
<P>
Συμφωνώ με τη θέση της Επιτροπής ότι η προσφορά και η ζήτηση δεν είναι ισορροπημένες στον αμπελοοινικό τομέα, ενώ οι όλο και μεγαλύτερες προκλήσεις που αντιμετωπίζουν οι ευρωπαϊκές και διεθνείς αγορές οίνου καταδεικνύουν την ανάγκη μεταρρυθμίσεων και σε αυτόν τον τομέα. Εντούτοις, διαφωνώ πλήρως με ορισμένες από τις λύσεις που προτείνονται στην ανακοίνωση της Επιτροπής της 22ας Ιουνίου 2006. Τα σχέδια για μαζικές και αδιάκριτες εκριζώσεις αμπελώνων συνιστούν ιδιαίτερη απειλή για το περιβάλλον, ενώ αποτελούν, κατά τη γνώμη μου, αδικαιολόγητη επίθεση κατά της ευρωπαϊκής οινικής κληρονομιάς. " αμπελοκαλλιέργεια, η οποία στηρίζεται πρωτίστως σε φυσικούς πόρους, έχει θετικές συνέπειες όσον αφορά την προστασία του εδάφους από τη διάβρωση. Ως κινητήρια δύναμη της ανάπτυξης της υπαίθρου, η αμπελοκαλλιέργεια προσφέρει επίσης προοπτικές ευημερίας σε πολλές περιφέρειες της Ευρώπης.
<P>
Με την παράδοσή τους στην αμπελοκαλλιέργεια, οι περιφέρειες της Σλοβακίας έχουν στραφεί στην προαγωγή του οινοτουρισμού, εκμεταλλευόμενες τις δυνατότητες των δρόμων του κρασιού που περνούν από τα Μικρά Καρπάθια και τις περιοχές Kamenínska, Hontianská και Tokaj, και προσδοκούν τώρα από τη μεταρρύθμιση της ΚΟΑ στον αμπελοοινικό τομέα να διασφαλίσει τη δυναμική ανάπτυξη και την ανταγωνιστικότητα του ευρωπαϊκού αμπελοοινικού τομέα, προσφέροντας επαρκείς χρηματοδοτικούς πόρους και, πάνω από όλα, προάγοντας την καινοτομία.
<SPEAKER ID="353" NAME="Alessandro Battilocchio " AFFILIATION="NI">
γραπτώς. - (IT) Συμφωνώ με την Επιτροπή ως προς τη σημασία της απλούστευσης και εναρμόνισης των νομοθετικών μέτρων, καθώς και της ενίσχυσης της ανταγωνιστικότητας του ευρωπαϊκού αμπελοοινικού τομέα, διασφαλίζοντας ταυτόχρονα την περιβαλλοντική βιωσιμότητα. Ωστόσο, ενώ είναι, αφενός, ανάγκη να μειωθούν σταδιακά η στήριξη προς τους ευρωπαίους αγρότες και ο δαπανηρός γεωργικός προϋπολογισμός για χάρη άλλων πολιτικών, η ΕΕ πρέπει, αφετέρου, να προστατεύσει τους βασικούς τομείς της οικονομίας της. Ο αμπελοοινικός τομέας συγκαταλέγεται οπωσδήποτε σε αυτούς, με παραγωγή που το 2005 απέφερε περίπου 2 εκατομμύρια ευρώ και που μόνο στην Ιταλία αφορά περισσότερες από 2 500 000 επιχειρήσεις. Δεν πρέπει να αφεθεί εξ ολοκλήρου στους κανόνες της ελεύθερης αγοράς: ο ελεύθερος ανταγωνισμός θα μπορούσε να έχει αρνητική επίδραση στην ποιότητα και την ποικιλία της παραγωγής μας, η οποία βασίζεται κυρίως στη δραστηριοποίηση μικρών επιχειρήσεων, οι οποίες δεν είναι σε θέση να ανταγωνιστούν σε διεθνές επίπεδο. Λυπούμαι επίσης για την απόπειρα -η οποία δυστυχώς έχει ολοκληρωθεί- των χωρών της βόρειας Ευρώπης να μεταβάλουν τις συνθήκες ανταγωνισμού στο εσωτερικό της ΕΕ, προσφέροντας ενίσχυση σε όσους χρησιμοποιούν σακχαρόζη ως μέσο αύξησης της περιεκτικότητας του κρασιού σε αλκοόλη και χωρίς να διατηρούν την ενίσχυση για την παραγωγή γλευκών, κάτι που αποτελεί συνηθισμένη πρακτική στην Ιταλία και σε άλλες μεσογειακές χώρες και το οποίο διασφαλίζει την καλύτερη ποιότητα της παραγωγής μας.
