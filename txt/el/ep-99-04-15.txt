<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Janssen van Raay">
Επικαλούμαι τα άρθρα 2, 5 και 119 του Κανονισμού. Συμμετέχω στη συνεδρίαση, αλλά δεν θα συμμετάσχω στις κυρίως ψηφοφορίες ως ένδειξη διαμαρτυρίας, διότι οι κοσμήτορες δεν παρέλαβαν μία δικαστική απόφαση για την οποία έχει ασκηθεί προσφυγή στο Λουξεμβούργο, την οποία ζήτησα γραπτώς ήδη από τον Αύγουστο, σχετικά με την παράτυπη κράτηση της γενικής μου αποζημίωσης εκ μέρους του κ. Chamier.

<SPEAKER ID=3 NAME="Πρόεδρος">
Η παρέμβασή σας θα καταχωρηθεί στα πρακτικά της συνεδρίασης.

<SPEAKER ID=4 NAME="Αλαβάνος">
Κύριε Πρόεδρε, χθες είχαμε τον μεγαλύτερο αριθμό θυμάτων στον πόλεμο της Γιουγκοσλαβίας. Εβδομήντα αθώοι αλβανόφωνοι πολίτες της Γιουγκοσλαβίας, ανάμεσά τους και παιδιά, σκοτώθηκαν από νατοοκές βόμβες. Δεν ξέρω εάν θα έπρεπε να εκδηλώσουμε τον σεβασμό μας σ'αυτούς. Θα το κρίνετε εσείς.

<SPEAKER ID=5 NAME="Πρόεδρος">
Πιστεύω ότι το Κοινοβούλιο έχει εκφράσει και συνεχίζει να εκφράζει καθημερινά τη βαθιά θλίψη του για τα θύματα, για όλα τα θύματα αυτής της σύγκρουσης.

<SPEAKER ID=6 LANGUAGE="EN" NAME="Balfe">
Κύριε Πρόεδρε, επί θέματος διαδικασίας. Θα κάνω μία μάλλον κοινότυπη και ελάσσονος σημασίας παρατήρηση. Θα μπορούσε να προστεθεί το όνομά μου στον κατάλογο των παρόντων; Θα διαπιστώσετε ότι ήμουν παρών γιατί συμμετείχα σε όλες τις ψηφοφορίες δι' ονομαστικής κλήσεως, αλλά δεν είμαι στον κατάλογο.

<SPEAKER ID=7 NAME="Πρόεδρος">
Ασφαλώς και θα προστεθεί, κύριε Balfe.

<SPEAKER ID=8 LANGUAGE="EN" NAME="McMahon">
Κύριε Πρόεδρε, και εγώ έχω να κάνω μία μάλλον κοινότυπη παρατήρηση. Χθες, κατά τη διεξαγωγή της ψηφοφορίας για την έκθεσή μου και την έκθεση του κ. Chanterie, ο κ. Collins ανέφερε στο Σώμα ότι στα θεωρεία υπήρχε ένας φωτογράφος που φωτογράφιζε τα έγγραφα και τους καταλόγους ψηφοφορίας μεμονωμένων βουλευτών. Θα ήθελα να ενημερωθώ για την έκβαση αυτών των ερευνών, κυρίως λόγω του όγκου των παρασκηνιακών πιέσεων που μου ασκήθηκαν για την έκθεσή μου. Αναρωτιέμαι αν αυτοί που προσπαθούν να ρίξουν μία ματιά στους καταλόγους ψηφοφορίας των Σοσιαλιστών είναι οι αντιπρόσωποι των πετρελαϊκών εταιρειών ή οι εταιρείες λεωφωρείων. Θα μπορούσε, παρακαλώ, το Προεδρείο να μας ενημερώσει για την έκβαση των ερευνών του επί του θέματος;

<SPEAKER ID=9 NAME="Πρόεδρος">
Όπως ξέρετε, κύριε McMahon, μετά την καταγγελία αυτού του γεγονότος από το συνάδελφο Collins, επενέβησαν οι υπηρεσίες του Κοινοβουλίου που απομάκρυναν το φωτογράφο αυτόν. Φυσικά και είμαστε σε θέση να παράσχουμε τις πληροφορίες που μας ζητήσατε και, αν το επιθυμείτε, θα τις παράσχουμε και γραπτώς.

<SPEAKER ID=10 LANGUAGE="IT" NAME="Dell'Alba">
Κύριε Πρόεδρε, χθες το πρωί, στη διάρκεια της ψηφοφορίας επί του ψηφίσματος σχετικά με την ευρωπαϊκή Σύνοδο Κορυφής του Βερολίνου, το Σώμα αυτό ψήφισε δύο τροπολογίες, την αριθ. 18 και την αριθ. 19. Θα ήθελα να σας ζητήσω, πριν από την έγκρισή τους και διαβίβασή τους στα θεσμικά όργανα για τα οποία προορίζονται, να καλέσετε τις αρμόδιες υπηρεσίες να εξακριβώσουν ποια είναι η σχέση μεταξύ ενός ψηφίσματος για τη Σύνοδο Κορυφής του Βερολίνου και των τροπολογιών υπ' αριθ. 18 και 19 που ψηφίσαμε.

<SPEAKER ID=11 NAME="Πρόεδρος">
Φαντάζομαι ότι αναφέρεστε στη νομική υπηρεσία του Κοινοβουλίου. Θα γίνει ό, τι ζητήσατε.

<SPEAKER ID=12 LANGUAGE="ES" NAME="Bru Purσn">
Κύριε Πρόεδρε, κατά την επιστροφή μου σε αυτή την αίθουσα παρατήρησα ότι είναι αξιοσημείωτο το πρόβλημα κυκλοφορίας στους διαδρόμους αυτού του Κοινοβουλίου, πρωτίστως όταν καλούν για τις ψηφοφορίες. Προφανώς, δεν πιστεύω ότι πρέπει να επιβληθεί μονοδρόμηση, ή να πηγαίνουν οι βουλευτές κουβαλώντας ένα ηλεκτρικό κουδούνι, θα θεωρούσα όμως προσήκον, οι εξαιρετικά πολλοί επισκέπτες να αφήνουν να περνούν οι βουλευτές που θέλουν να φθάσουν στο ημικύκλιο, όπως είναι λογικό, εγκαίρως.

<SPEAKER ID=13 NAME="Πρόεδρος">
Και αυτό ασφαλώς είναι πρόβλημα. Θα πρέπει να βρούμε μια ισορροπία ανάμεσα σε ό, τι γινόταν στο παρελθόν, που έπρεπε να παρακαλέσουμε κάποιον να έρθει να μας επισκεφτεί, και σήμερα, που οι επισκέπτες είναι πάρα πολλοί επειδή το Κοινοβούλιο έγινε πιο σημαντικό, χάρη μάλιστα στις εργασίες μας.

<SPEAKER ID=14 NAME="Chichester">
Κύριε Πρόεδρε, μου δόθηκε να καταλάβω ότι ο Πρόεδρος επρόκειτο να προεδρεύει αυτή τη στιγμή σήμερα το πρωί· ελπίζω να μην έχει ανειλημμένες υποχρεώσεις.

<SPEAKER ID=15 NAME="Πρόεδρος">
Δεν καταλαβαίνω σε τί αναφέρεστε, κύριε, ωστόσο είχε ήδη προβλεφθεί εδώ και καιρό ότι εγώ θα προήδρευα στην αρχή της συνεδρίασης αυτής. Δεν ξέρω πού ανάγονται οι πληροφορίες σας.

<SPEAKER ID=16 LANGUAGE="EN" NAME="Chichester">
Είχα ένα ραντεβού να δω τον Πρόεδρο σήμερα το πρωί στις 9.30. Με πληροφόρησε ότι δεν μπορούσε να τηρήσει αυτή τη συνάντηση γιατί επρόκειτο να προεδρεύει εκείνη τη στιγμή. Επομένως, απλώς εξέφρασα την ανησυχία μου και το ενδιαφέρον μου που δεν είναι σε θέση αυτή τη στιγμή να προεδρεύει.

<SPEAKER ID=17 NAME="Πρόεδρος">
Ορίστε, όπως βλέπετε, καλέσατε τον Πρόεδρο και ο Πρόεδρος ήρθε!

<SPEAKER ID=18 LANGUAGE="DE" NAME="Konrad">
Κύριε Πρόεδρε, οι κοσμήτορες ανακοίνωσαν στους βουλευτές ότι τον Μάιο θα είμαστε για τελευταία φορά στα γραφεία μας και μετά θα γίνει η μετακόμιση. Σήμερα το πρωί όμως διαπίστωσα ότι ήδη ξεναγούνται στα νέα κτίρια ομάδες επισκεπτών. Πρέπει να πω ότι αισθάνομαι πως είμαι ως βουλευτής εξαιρετικά κακώς ενημερωμένος, εφ' όσον δεν είχαμε την ευκαιρία να δούμε από πριν τα νέα κτίρια, πόσο δε μάλλον τα πρότυπα γραφεία. Θεωρώ ότι αυτό είναι μεγάλο λάθος και παρακαλώ να βρεθεί το συντομότερο δυνατόν μια διαδικασία για το συγκεκριμένο ζήτημα.

<SPEAKER ID=19 NAME="Πρόεδρος">
Μάλλον θα σας διαψεύσω όσον αφορά το σημείο αυτό, κύριε Konrad. Όλες οι Ομάδες είχαν τη δυνατότητα να επιτρέψουν στους βουλευτές τους να επισκεφθούν το κτίριο: το έκαναν σε διαφορετικές ημέρες, με διαφορετικούς τρόπους, ωστόσο αυτή η δυνατότητα τους δόθηκε. Όπως γνωρίζετε, υπάρχουν προβλήματα όσον αφορά την ολοκλήρωση του κτιρίου και την πραγματική ημερομηνία της μετακόμισής μας.

<SPEAKER ID=20 LANGUAGE="IT" NAME="Bianco">
Κύριε Πρόεδρε, επιτρέψτε μου να αναφερθώ σε ένα κάπως διαφορετικό θέμα. Κυκλοφορούν πληροφορίες ότι, κατά πάσα πιθανότητα, θα μπορέσει να εγκριθεί από το Σώμα αυτό, κατά την προσεχή περίοδο συνόδου, το καθεστώς του ευρωβουλευτή. Εγώ πιστεύω τώρα ότι, αν συμβεί αυτό, θα είναι η τελευταία ευκαιρία και ότι πιθανόν να δημιουργηθούν δυσχέρειες στην περίπτωση που δεν γίνει σεβαστό το καθεστώς του ευρωβουλευτή στις μεμονωμένες χώρες. Θα ήταν ίσως σκόπιμο να αποστείλει η προεδρία σημείωμα στις διάφορες κυβερνήσεις, στα διάφορα εθνικά κοινοβούλια, για να επισημάνει αυτή τη δυσκολία που θα μπορούσε να δημιουργηθεί, δηλαδή μια δυσκρασία μεταξύ των αποφάσεων του Ευρωπαϊκού Κοινοβουλίου και ενδεχόμενων αποφάσεων για το ασυμβίβαστο που θα μπορούσαν να διαφέρουν από εκείνες που εμείς λάβαμε.

<SPEAKER ID=21 NAME="Πρόεδρος">
Όπως ξέρετε, το θέμα αυτό εξετάζεται προσεκτικά από την Προεδρία του Συμβουλίου. Είμαι βέβαιος ότι ο Πρόεδρος του Κοινοβουλίου μας θα ενημερώσει όλους τους βουλευτές σχετικά με τις τελευταίες εξελίξεις στην εξέταση αυτού του φακέλου, προκειμένου μάλιστα να αξιολογηθούν οι πιθανές επιπλοκές που επισημάνατε.
<P>
Το Σώμα εγκρίνει τα συνοπτικά πρακτικά

<CHAPTER ID=2>
Ετήσιες εκθέσεις 1998
<SPEAKER ID=22 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εκθέσεων:
<P>
Α4-0119/99 της κ. De Esteban Martνn, εξ ονόματος της Επιτροπής Αναφορών, σχετικά με την ετήσια έκθεση για τις δραστηριότητες του Ευρωπαίου Διαμεσολαβητή κατά το έτος 1998 (C4-0138/99)·-A4-0117/99 του κ. Newman, εξ ονόματος της Επιτροπής Αναφορών, σχετικά με τις εργασίες της Επιτροπής Αναφορών κατά το κοινοβουλευτικό έτος 1998-1999.Πριν προχωρήσουμε στην κοινή συζήτηση, ο Ευρωπαίος Διαμεσολαβητής, τον οποίο για άλλη μια φορά καλωσορίζω στο Κοινοβούλιο, θα παρουσιάσει την έκθεση δραστηριοτήτων του και την ειδική έκθεσή του.
<P>
Το λόγο έχει ο Ευρωπαίος Διαμεσολαβητής, κ. Sφderman.

<SPEAKER ID=23 NAME="Sφderman">
Κύριε Πρόεδρε, επιτρέψτε μου να αρχίσω εκφράζοντας την ευγνωμοσύνη μου για την ευκαιρία που μου δίνετε να μιλήσω ενώπιον του Ευρωπαϊκού Κοινοβουλίου σχετικά με την ετήσια έκθεσή μου για το 1998. Πρόκειται για την τέταρτη ετήσια έκθεση του Ευρωπαίου Διαμεσολαβητή και την τελευταία που πρόκειται να παρουσιαστεί κατά την παρούσα κοινοβουλευτική θητεία.
<P>
Όταν το Κοινοβούλιο ασχολήθηκε με την έτησια έκθεση για το 1997, μερικές επικριτικές φωνές υποδήλωσαν ότι ο Διαμεσολαβητής σημείωσε επιτυχία μόνο σε έναν πολύ μικρό αριθμό περιπτώσεων. Κατέληξαν σε αυτήν την άποψη επί της βάσης όλων των καταγγελιών που λάβαμε, συμπεριλαμβανομένων εκείνων που δεν ενέπιπταν στο πεδίο αρμοδιότητας μου. Δεν πιστεύω ότι είναι δίκαιο να κρίνονται κατά αυτόν τον τρόπο τα αποτελέσματα ενός Διαμεσολαβητή. Δεν μπορούν να γίνουν και πολλά πράγματα για μία καταγγελία που δεν εμπίπτει στο πεδίο αρμοδιοτήτων μας, πέρα από την παροχή συμβουλών στον καταγγέλοντα ή τη μεταφορά της καταγγελίας στα αρμόδια όργανα. Αυτό το πράξαμε σχεδόν στο 80 % τέτοιων περιπτώσεων, ούτως ώστε οι πολίτες συνήθως να μην μας αφήνουν με άδεια χέρια.
<P>
Σε πολλές περιπτώσεις αυτές οι καταγγελίες θα μπορούσαν να αντιμετωπιστούν αποτελεσματικά από έναν Διαμεσολαβητή ή από ένα συναφές όργανο σε εθνικό επίπεδο. Επομένως, προσπαθούμε να προωθήσουμε σταθερά την ιδέα ενθάρρυνσης αυτών των μη δικαστικών οργάνων και ενίσχυσής τους στην αντιμετώπιση καταγγελιών για το κοινοτικό δίκαιο που υποβάλλουν οι Ευρωπαίοι πολίτες. Αν και υπήρξαν εκκλήσεις για διεύρυνση του πεδίου αρμοδιοτήτων του Ευρωπαίου Διαμεσολαβητή, ώστε να επιλαμβάνεται καταγγελιών κατά των εθνικών αρχών, κυρίως σε περιπτώσεις που αφορούν την ελεύθερη κυκλοφορία, πιστεύω εντούτοις ότι είναι προτιμότερο να δημιουργηθεί ένα αποτελεσματικό σύστημα συνεργασίας με τον εθνικό Διαμεσολαβητή και συναφή όργανα.
<P>
Κατά τη διάρκεια του 1998, το γραφείο του Διαμεσολαβητή έλαβε 1372 νέες καταγγελίες σε σύγκριση με τις 1181 που έλαβε το 1997 και τις 842 το 1996. Επίσης κλείσαμε 185 έρευνες με αιτιολογημένη απόφαση σε σύγκριση με 101 το 1997. Στο 45 % αυτών των περιπτώσεων το θεσμικό όργανο διευθέτησε το ζήτημα· επιτεύχθη φιλικός διακανονισμός ή η υπόθεση έκλεισε με μία επικριτική παρατήρηση. Το 1997 και το 1996 τα στοιχεία ήταν 40 % και 35 % αντίστοιχα. Κατά τη διάρκεια του 1998 δεν εντοπίστηκε καμία κακή διοίκηση στο 52 % των περιπτώσεων για τις οποίες διεξήχθη έρευνα. Ο μη εντοπισμός κακής διοίκησης δεν έχει πάντοτε αρνητικό αποτέλεσμα για τον καταγγέλοντα. Το θεσμικό όργανο ή το σώμα πρέπει να εξηγήσει τη συμπεριφορά του στον καταγέλλοντα και σε ορισμένες περιπτώσεις μπορεί ακόμα και να κατορθώσει να πείσει τον καταγγέλλοντα ότι ενήργησε σωστά.
<P>
Σήμερα είναι η σωστή στιγμή να προσπαθήσουμε να συνοψίσουμε αυτά που έχουμε επιτύχει μέχρι τώρα σε συνεργασία με την Επιτροπή Αναφορών και το Ευρωπαϊκό Κοινοβούλιο. Πρώτον, επιτύχαμε μία πρακτική συνεργασίας στην αντιμετώπιση καταγγελιών και αναφορών που έχουν περιγραφεί στις ετήσιες εκθέσεις και των δύο οργάνων. Επιπλέον, έχουμε αναπτύξει έναν καρποφόρο διάλογο μέσω των εκθέσεων της επιτροπής σχετικά με τις ετήσιες εκθέσεις του Διαμεσολαβητή, ξεκινώντας με την πρώτη έκθεση της κ. Ahern, τις εκθέσεις του κ. Παπακυριαζή, του κ. Newman και φέτος της κ. De Esteban Martνn. Για παράδειγμα, η έκκληση στην έκθεση Παπακυριαζή για έναν σαφή ορισμό του όρου «κακή διοίκηση» με οδήγησε στο να δώσω έναν ορισμό στην ετήσια έκθεση του 1997. Μετά την έκθεση του κ. Newman, το Ευρωπαϊκό Κοινοβούλιο ενέκρινε ένα ψήφισμα που καλοσώριζε τον εν λόγω ορισμό. Η πρακτική της ομαλής και αποτελεσματικής ενασχόλησης με τις εκθέσεις του Διαμεσολαβητή στο Ευρωπαϊκό Κοινοβούλιο έχει καθιερωθεί σωστά και επίσημα χάρη στο γεγονός ότι ο Κανονισμός του Κοινοβουλίου συμφωνεί με το Καταστατικό του Διαμεσολαβητή και υπάρχει η ρητή πρόβλεψη ότι η αρμόδια επιτροπή - η Επιτροπή Αναφορών - θα επιλαμβάνεται της ετήσιας έκθεσης του Διαμεσολαβητή και πιθανών ειδικών εκθέσεων.
<P>
Δεύτερον, μία έρευνα εξ ιδίας πρωτοβουλίας σχετικά με τη πρόσβαση σε δημόσια έγγραφα, που υποστηρίζεται από την επιτροπή με την έκθεση της κ. Thors και από το Ευρωπαϊκό Κοινοβούλιο, οδήγησε όλα τα ενδιαφερόμενα κοινοτικά θεσμικά όργανα και σώματα να εγκρίνουν κανόνες σχετικά με τη πρόσβαση σε δημόσια έγγραφα, με εξαίρεση το Ευρωπαϊκό Δικαστήριο. Πρόσφατα ζητήσαμε γραπτώς από την Ευρωπαϊκή Κεντρική Τράπεζα να ερευνήσει αν έχει ήδη εγκρίνει κανόνες που αφορούν την πρόσβαση σε δημόσια έγγραφα.
<P>
Τρίτον, θα ήθελα να αναφερθώ στην ιδέα ενός κώδικα καλής διοικητικής συμπεριφοράς, που αναφέρθηκε για πρώτη φορά στην έκθεση Perry σχετικά με τις δραστηριότητες της Επιτροπής Αναφορών για το 1996-1997 και υποστήριξε η έκθεση Newman για την ετήσια έκθεση του Διαμεσολαβητή για το 1997. Φαίνεται ότι κατά πάσα πιθανότητα αυτός ο κώδικας θα καταστεί σύντομα πραγματικότητα, γιατί η Ευρωπαϊκή Επιτροπή ενέκρινε το σχέδιο κατά την πρώτη του ανάγνωση πριν από την παραίτηση των Επιτρόπων. Η νέα Επιτροπή μπορεί ενδεχομένως ακόμα και να βελτιώσει το σχέδιο πριν το εγκρίνει.
<P>
Τέταρτον, κατορθώσαμε να βελτιώσουμε τη διοικητική διαδικασία που χρησιμοποιεί η Ευρωπαϊκή Επιτροπή στον ρόλο της ως θεματοφύλακας των Συνθηκών, όταν ασχολείται με καταγγελίες ή αναφορές που καταθέτουν ευρωπαίοι πολίτες. Ως αποτέλεσμα η διαδικασία είναι περισσότερο ανοιχτή και αποτελεσματική.
<P>
Θα ήθελα επίσης να πω μερικά λόγια σχετικά με τις πρόσφατες αποκαλύψεις και κατηγορίες για απάτη και διαφθορά στην ευρωπαϊκή διοίκηση, κυρίως στους κόλπους της Ευρωπαϊκής Επιτροπής. Μία περισσότερο ανοιχτή διοίκηση καθιστά ιδιαίτερα δύσκολες τις περιπτώσεις απάτης και διαφθοράς και περισσότερο εύκολο τον εντοπισμό τους. Μία κλειστή διοίκηση, ωστόσο, που διεξάγει τις δραστηριότητες της με μυστικές συνεδριάσεις και κρατά μυστικούς φακέλους και έγγραφα, δημιουργεί ακριβώς τις μυστηριώδεις εκείνες συνθήκες που επιτρέπουν την άνθηση της απάτης και της διαφθοράς. Επομένως, ο ανοιχτός χαρακτήρας αποτελεί ένα αποτελεσματικό όπλο για την πρόληψη και την καταπολέμηση της απάτης και της διαφθοράς.
<P>
Στην παρούσα διοικητική πρακτική, υπάρχει ακόμα μία παραδοσιακή αρχή υπερβολικής ιεραρχίας. Η εφαρμογή αυτής της αρχής οδηγεί σε μία έλλειψη παροχής κινήτρων στο προσωπικό εκείνο που αλληλεπιδρά με τους πολίτες. Αυτό καθιστά ευκολότερη όλων των ειδών την κακή διοίκηση γιατί το προσωπικό που ενεργεί σωστά δεν μπορεί να εκφράσει τις ανησυχίες του για τις δραστηριότητες του θεσμικού οργάνου. Αν οι δημόσιοι υπάλληλοι δεν μπορούν να μιλούν και να γράφουν για την καθημερινή τους εργασία χωρίς την έγκρισή των προϊσταμένων τους, αυτό δεν ενθαρρύνει μία υγιή ατμόσφαιρα στον χώρο εργασίας που παρέχει κίνητρα. Επομένως περισσότερη διαφάνεια και λιγότερη παραδοσιακή ιεραρχία θα παρέχουν περισσότερα κίνητρα στο προσωπικό και θα γλυτώσουν την Ευρωπαϊκή Ένωση από πολλά προβλήματα της.
<P>
Βελτιώνοντας τη διαφάνεια έχει θεμελιώδη σημασία να εγκριθεί το συντόμοτερο δυνατόν ο νέος κανονισμός για την πρόσβαση σε δημόσια έγγραφα στο πλαίσιο της Συνθήκης του Αμστερνταμ. Πρέπει να περιέχει σύγχρονες και περιεκτικές αρχές για τον εν λόγω τομέα.
<P>
Έχει εξίσου θεμελιώδη σημασία το Καταστατικό του Ευρωπαίου Διαμεσολαβητή να περιέχει μία σαφή διάταξη, προκειμένου να παρέχει στον Διαμεσολαβητή το δικαίωμα να επιθεωρεί όλους τους απαραίτητους φακέλους και έγγραφα, προκειμένου να είναι δυνατόν να αποφευχθούν άσκοπες και χρονοβόρες διαμάχες με τα θεσμικά όργανα.
<P>
Χαίρομαι που η Επιτροπή Αναφορών εν προκειμένω υποστηρίζει την πρωτοβουλία μου στην έκθεση De Esteban. Ελπίζω το Ευρωπαϊκο Κοινοβούλιο να επιβεβαίωσει αυτήν τη θέση.
<P>
Θα ήθελα να εκμεταλλευτώ αυτήν την ευκαιρία για να ευχαριστήσω όλα τα κοινοτικά θεσμικά όργανα και οργανισμούς για ένα ακόμα έτος εποικοδομητικής συνεργασίας. Επιθυμώ ειδικότερα να απευθυνθώ στην Επιτροπή και στην αρμόδια Επίτροπο, την κ. Gradin, και να την ευχαριστήσω για τη δέσμευσή της προς μία ανοιχτή διοίκηση. Οφείλω επίσης να ευχαριστήσω τον πρόεδρο της Επιτροπής Αναφορών, τον κ. Fontana, και όλα τα μέλη της Επιτροπής για την υποστήριξη που παρήχαν στις επαφές τους με το γραφείο του Διαμεσολαβητή. Ευχαριστώ ιδιαιτέρως την κ. De Esteban για την επαγγελματική και αποδοτική εργασία της κατά τη σύνταξη της έκθεσης που βρίσκεται σήμερα ενώπιον σας. Σας ευχαριστώ για την προσοχή σας.
<P>
Χειροκροτήματα

<SPEAKER ID=24 NAME="Πρόεδρος">
Ευχαριστώ πολύ, κύριε Sφderman.
<P>
Δίνω το λόγο στην εισηγήτρια κ. De Esteban Martνn.

<SPEAKER ID=25 NAME="De Esteban Martνn">
Κύριε Πρόεδρε, κυρίες και κύριοι συνάδελφοι, καταρχάς, θέλω να συγχαρώ τον Διαμεσολαβητή και τις υπηρεσίες του για τη διαφάνεια και την ταχύτητα με την οποία υπέβαλαν αναφορά των δραστηριοτήτων τους, όχι μόνο ενώπιον αυτού του Κοινοβουλίου και της Επιτροπής Αναφορών, αλλά άμεσα στους πολίτες και τα σωματεία από τα κράτη μέλη.
<P>
Από αυτό το Κοινοβούλιο έχουμε υπερασπιστεί ανέκαθεν το θεσμό του Διαμεσολαβητή ως θεματοφύλακα της προστασίας των δικαιωμάτων των πολιτών, όταν αυτοί καταγγέλουν κρούσματα ενδεχόμενης κακοδιοίκησης από πλευράς των θεσμικών και κοινοτικών οργάνων, καθώς και την ανάγκη να συσφίξουμε τις σχέσεις μεταξύ των εν λόγω θεσμικών οργάνων και των πολιτών. Αυτή όμως η προστασία των δικαιωμάτων των κοινοτικών πολιτών δεν θα επαρκούσε, εάν δεν προωθούσαμε μια στενή σύμπραξη και συνεργασία μεταξύ αυτού του Κοινοβουλίου, συγκεκριμένα δε της Επιτροπής Αναφορών, αρμόδιας για αυτά τα θέματα, και του Διαμεσολαβητή.
<P>
Δεν αποτελεί σύμπτωση ότι και τα δύο θεσμικά όργανα θέτουμε ως βασικό στόχο την υπεράσπιση των δικαιωμάτων των πολιτών και γι'αυτό, αυτή η σύμπραξη πρέπει να εξακολουθήσει να εγγυάται, κατά τρόπο που να τα συνδυάζει, αυτά τα δικαιώματα και το δημοκρατικό έργο της Ένωσης, παρέχοντας στη διοίκησή μας μεγαλύτερη αξιοπιστία.
<P>
Όχι εις μάτην, ο θεσμός του Διαμεσολαβητή συνιστά ένα από τα πλέον σημαντικά στοιχεία για τους ευρωπαίους πολίτες και για τη βελτίωσης του δημοκρατικού ελέγχου επί της κοινοτικής διοίκησης, δημοκρατικού ελέγχου που μπορεί να εκχωρηθεί σε αυτό το Σώμα, ως οργάνου που αντιπροσωπεύει άμεσα τον κοινοτικό πολίτη.
<P>
Πρέπει να διακρίνουμε, σε σχέση με την ετήσια έκθεση που μας παρουσίασε ο Διαμεσολαβητής, την αύξηση - όπως αυτός ο ίδιος ανέφερε - των καταγγελιών. Φέτος, κατατέθηκαν συνολικά 1.372.191 περισσότερες από ότι τον προηγούμενο χρόνο. Αυτό το γεγονός δείχνει ότι οι πολίτες θεωρούν αναγκαία τη δραστηριότητα του Διαμεσολαβητή, προκειμένου να διορθωθούν οι τυχόν ανωμαλίες που ενδεχομένως ενσκήψουν στη διοίκηση της Ευρωπαϊκής Ένωσης.
<P>
Από αυτό το Κοινοβούλιο, κατά τη διάρκεια αυτών των ετών, μπορέσαμε να εξακριβώσουμε πόσο ενδιαφερόντουσαν οι πολίτες, κάθε φορά και πιο πολύ, για τους ευρωπαϊκούς θεσμούς, και πόσο οι αποφάσεις που λαμβάνονται εδώ επηρεάζουν την καθημερινή ζωή τους.
<P>
Η διαφάνεια και η προσέγγιση της διοίκησης στον πολίτη είναι ένας από τους βασικούς στόχους όλων των δημόσιων διοικήσεων στα κράτη μέλη μας. Γι'αυτό, η κοινοτική διοίκηση δεν θα πρέπει να περιοριστεί, θα πρέπει δε να διασφαλίσει ώστε αυτή η προσέγγιση να γίνει πραγματικότητα.
<P>
Σε αυτό το Σώμα, ψηφίσαμε διάφορες εκθέσεις αναφορικά με τη διαφάνεια ή την απλοποίηση του κοινοτικού Δικαίου, που μας επέτρεψαν να προσεγγίσουμε αυτό τον στόχο. Υπ'αυτή την έννοια, ένα σημαντικό βήμα που πρέπει να κάνουμε για να επιτύχουμε αυτό τον συντονισμό μεταξύ των κοινοτικών θεσμικών οργάνων και των πολιτών, θα ήταν ακριβώς η επεξεργασία ενός κώδικα συμπεριφοράς που να διευκολύνει τις σχέσεις εμπιστοσύνης μεταξύ των υπαλλήλων και του κοινού, όλοι δε οι πολίτες να έχουν πρόσβαση και να κατανοούν αυτόν τον κώδικα.
<P>
Οφείλουμε όμως να αντιληφθούμε ότι αυτός ο κώδικας δεν μπορεί να παραγνωρίζει τις ιδιαιτερότητες του κάθε κοινοτικού θεσμικού οργάνου. Για παράδειγμα, μέσα στο Ευρωπαϊκό Κοινοβούλιο, λόγω της φύσης του θεσμικού μας οργάνου, αυτός ο κώδικας - κατά τη γνώμη μου - θα πρέπει να αποτελέσει αντικείμενο διαπραγμάτευσης με τις διαφορετικές πολιτικές Ομάδες.
<P>
Υπό την αυτή έννοια της συνεργασίας μεταξύ θεσμικών οργάνων και πολιτών είναι σημαντικό να υπογραμμίσουμε τη συμμετοχή αυτών των ίδιων κατά την προδικαστική φάση που ορίζεται στο άρθρο 169 της Συνθήκης.
<P>
Ομοίως, θεωρώ βασική για το έργο του Διαμεσολαβητή - έτσι το σημειώνω στην έκθεση - την τροποποίηση του καθεστώτος του, προκειμένου να πετύχουμε ώστε η πρόσβαση του Διαμεσολαβητή σε όλα τα έγγραφα, σχετικά με τις διαδικασίες που αυτός ακολουθεί, να γίνεται κατά τον πλέον αποτελεσματικό τρόπο.
<P>
Αναφορικά με το ρόλο του γραφείου του Διαμεσολαβητή σε θέματα ενημέρωσης και επικοινωνίας, πιστεύω ότι ο εν λόγω ρόλος είναι ένα καλό παράδειγμα για άλλα ευρωπαϊκά θεσμικά όργανα, ειδικά σε ό, τι αναφέρεται στη χρησιμοποίηση των νέων τεχνολογιών της επικοινωνίας, όπως για παράδειγμα, στην προσέγγιση των ευρωπαίων πολιτών σε αυτό το θεσμικό όργανο μέσα από το Διαδίκτυο (Internet).
<P>
Εντούτοις, - και όπως επίσης αντικατοπτρίζεται στην έκθεση - πρέπει ακόμα να προσπαθήσουμε να εκλαϊκεύσουμε περισσότερο τα δικαιώματα των πολιτών, ώστε κανείς να μην παραιτείται από την άσκηση των δικαιωμάτων του λόγω άγνοιας του τρόπου που γίνεται αυτό.
<P>
Αυτή η δράση εκλαΐκευσης πρέπει να περατώνεται από τα κοινοτικά θεσμικά όργανα μέσω των επικοινωνιακών και οπτικοακουστικών μέσων, και κατ'αυτό τον τρόπο θα αποφεύγαμε, μεταξύ των άλλων συνεπειών, για παράδειγμα, το 69 % των καταγγελιών που υποβάλλονται στον Διαμεσολαβητή τα τελευταία χρόνια, να είναι εκτός του πεδίου αρμοδιότητάς του, όπως για παράδειγμα, ο μεγάλος αριθμός καταγγελιών που γίνονται κατά των περιορισμών στην ελεύθερη διακίνηση, και που υποβάλλονται κάθε χρόνο στον Διαμεσολαβητή.
<P>
Υπ'αυτή την έννοια, θα ήθελα να αναγνωρίσω την προσπάθεια του Διαμεσολαβητή στις σχέσεις του με άλλους Διαμεσολαβητήες σε εθνικό και περιφερειακό επίπεδο. Είναι προφανές ότι αυτή η συνεργασία θα ενισχύσει το ρόλο αυτών των αρχών, συνεργασία που μπορεί να χρησιμεύσει για τη θέσπιση αμοιβαίας παραπομπής εκείνων των υποθέσεων για τις οποίες κάποιος εξ αυτών δεν θα είναι κατάλληλος για την αποτελεσματική επίλυσή τους.
<P>
Προκειμένου να εκπληρωθούν όλοι αυτοί οι στόχοι που απαριθμήσαμε, είναι απαραίτητο το γραφείο του Ευρωπαίου Διαμεσολαβητή να δίνει απαντήσεις στους ευρωπαίους πολίτες μας κατά τρόπο αποτελεσματικό, και γι'αυτό, συγχαίρουμε στην έκθεση τον κ. Sφderman, για το ενδιαφέρον που επέδειξε ώστε η γραμματεία του να λειτουργεί ως προσήκει.
<P>
Αν και εκτιμούμε αυτή την προσπάθεια, είναι προφανές ότι για την ορθή λειτουργία αυτής της γραμματείας απαιτούνται καταρχάς επαρκείς χρηματοδοτικοί πόροι και από την άλλη πλευρά, απαιτείται να καταστεί δυνατή η επεξεργασία επίσης ενός καθεστώτος για τους υπαλλήλους που βοηθούν τον Διαμεσολαβητή.
<P>
Χειροκροτήματα

<SPEAKER ID=26 NAME="Newman">
Κύριε Πρόεδρε, το δικαίωμα υποβολής αναφοράς αποτελεί μία σημαντική πτυχή της ευρωπαϊκής ιθαγένειας. Όλοι οι κάτοικοι και όχι μόνο οι πολίτες της Ευρωπαϊκής Ένωσης, καθώς και οργανισμοί που εδρεύουν στην Ευρωπαϊκή Ένωση έχουν το δικαίωμα να υποβάλλουν αναφορά. Οι αναφορές είναι παραδεκτές αν εμπίπτουν στο πεδίο δραστηριοτήτων της Ευρωπαϊκής Κοινότητας. Ο εν λόγω ορισμός είναι αρκετά ευρύς, ώστε η Επιτροπή Αναφορών να κάνει χρήση κοινής λογικής και πολιτικής κρίσης, όταν αποφασίζει κατά πόσο μία αναφορά είναι παραδεκτή ή όχι.
<P>
Κατά τα πέντε χρόνια που διαρκεί αυτή η εντολή 10 εκατομμύρια άτομα από τα 15 κράτη μέλη της Ευρωπαϊκής Ένωσης υπέγραψαν περισσότερες από 6 500 αναφορές. Αυτές εμπίπτουν σε δύο ευρείες κατηγορίες: αυτές που θέτουν μεμονωμένα προβλήματα και εκείνες που θέτουν ευρύτερα ζητήματα πολιτικής. Οι τομείς που αναφέρονται περισσότερο είναι αυτοί που αφορούν τα προβλήματα κοινωνικής ασφάλισης και συντάξεων που προκύπτουν από την μετακίνηση εργαζομένων, την ελεύθερη κυκλοφορία των ατόμων, την αναγνώριση προσόντων, τη φορολόγηση, συμπεριλαμβανομένου του ΦΠΑ, τα περιβαλοντολογικά ζητήματα και τα ζητήματα που αφορούν την προστασία των ζώων.
<P>
Ωστόσο, η Επιτροπή Αναφορών παρέχει μόνο διοικητική και γραμματειακή υποστήριξη. Δεν διαθέτει προσωπικό για έρευνες. Επομένως, οι έρευνες μας για τα παράπονα των αναφερόντων στηρίζονται σε αξιωματούχους της Επιτροπής και των αντιπροσωπειών των κρατών μελών στην Ευρωπαϊκή Ένωση. Οι αξιωματούχοι της Επιτροπής συνεργάζονται στο έργο μας σε πολύ μεγάλο βαθμό και τους ευχαριστούμε για αυτό. Ωστόσο, για τον μικρό εκείνο αριθμό αναφορών που κάνουν λόγο για σφάλματα της Επιτροπής, δεν είναι προφανώς καλή πρακτική να στηριζόμαστε τόσο πολύ σε προσωπικό της Επιτροπής.
<P>
Σε ό, τι αφορά τις κυβερνήσεις των κρατών μελών - που δεν φαίνεται να αντιπροσωπεύονται εδώ σήμερα - διαμέσου των αντιπροσωπειών τους στην Ευρωπαϊκή Ένωση ή συλλογικά ως Συμβούλιο, η συνεργασία τους με την επιτροπή είναι μόνο στο ελάχιστο δυνατό επίπεδο και δεν είναι προετοιμασμένοι να στείλουν αξιωματούχους στην επιτροπή, για να υποστηρίξουν το περιεχόμενο των αναφορών στα μέλη της επιτροπής. Τα κράτη μέλη πρέπει να έχουν μία περισσότερο θετική στάση και να ανταποκρίνονται πλήρως και εγκαίρως στα αιτήματα για πληροφορίες και δράσεις που απευθύνει σε αυτά η Επιτροπή σχετικά με τις αναφορές.
<P>
Φυσικά κατά τη διάρκεια των συνεδριάσεων μας, τα μέλη της επιτροπής διαδραματίζουν και ασκούν τον πλέον ζωτικό ρόλο τους, θέτοντας ερωτήσεις και παρακινώντας τους αξιωματούχους της Επιτροπής, καθώς και στις αποφάσεις που λαμβάνουν. Μάλιστα, αν φανεί ότι οι αναφέροντες αντιμετωπίζονται με άδικο τρόπο ή εξαπατούνται, τους υπερασπιζόμαστε σθεναρά. Σε αρκετές περιπτώσεις κάθε χρόνο, αναφορές οδηγούν στην έναρξη επίσημων διαδικασιών για παράβαση σύμφωνα με το άρθρο 169 της Συνθήκης κατά των κρατών μελών για λανθασμένη εφαρμογή της κοινοτικής νομοθεσίας σε βάρος των πολιτών μας.
<P>
Η ανάλυση των διαδικασιών περί παραβάσει από το 1996 και μετά παρουσιάζει έναν ελάχιστο αριθμό 97 υποθέσεων συνολικά που συνδέονται με αναφορές απο τις 535 υποθέσεις, που συνδέονται με άμεσες καταγγελίες, για τις οποίες η Επιτροπή απέστειλε επιστολές επίσημης γνωστοποίησης, κινώντας έτσι διαδικασίες επί παραβάσει. Αυτά τα στοιχεία δείχουν ότι, οι αναφορές διαδραματίζουν έναν σηματνικό ρόλο στον εντοπισμό και χειρισμό υποθέσεων για παραβάσεις. Η Επιτροπή στην ετήσια έκθεσή της για την εφαρμογή της κοινοτικής νομοθεσίας, θα πρέπει να αναγνωρίζει με σαφήνεια τις υποθέσεις που έθεσαν σε κίνηση τις διαδικασίες για παράβαση στο πλαίσιο του άρθρου 169 διαμέσου αναφορών. Αυτό υποτιμάται αυτή τη στιγμή. Τα κράτη μέλη πρέπει να βελτιώσουν την ανάληψη δράσεων σε περιπτώσεις αναφοράς παραβάσεων.
<P>
Το ενημερωτικό φυλλάδιο του Ευρωπαϊκού Κοινοβουλίου για το κοινό, σχετικά με το δικαίωμα υποβολής αναφοράς, δηλώνει ότι η υποβολή αναφορών συχνά αποκαλύπτει πρακτικές σε ένα κράτος μέλος που αντιβαίνουν στο γράμμα ή το πνεύμα της κοινοτικής νομοθεσίας. Σε ορισμένες περιπτώσεις, η ανάμειξη των κοινοτικών αρχών ανάγκασε τις εθνικές αρχές να εφαρμόσουν σωστότερα την κοινοτική νομοθεσία. Χάρη στην υποβολή αναφορών, το Ευρωπαϊκό Κοινοβούλιο είχε μία θετική επίδραση στη καθημερινή ζωή των πολιτών και ήταν σε θέση να βρεί λύσεις σε πραγματικές υποθέσεις που αφορούσαν ζητήματα στο πλαίσιο της Κοινότητας. Αυτό το φυλλάδιο πρέπει να κυκλοφορήσει ευρύτερα περισσότερο από ό, τι κυκλοφορεί σήμερα.
<P>
Θα ήθελα να ολοκληρώσω λέγοντας ότι, ως ο μόνος ευρωβουλευτής με συνεχή πλήρη και ενεργή θητεία στην Επιτροπή Αναφορών του Ευρωπαϊκου Κοινοβουλίου από την ημέρα της σύστασής της τον Ιανουάριο του 1987 πριν από δωδεκάμιση χρόνια, ελπίζω ότι οι ευρωβουλευτές που θα εκλεγούν στο νέο Κοινοβούλιο θα διασφαλίσουν ότι θα εξακολουθούν να λαμβάνουν σοβαρά υπόψη το δικαίωμα των ευρωπαίων πολιτών και κατοίκων να υποβάλλουν αναφορές στο Ευρωπαϊκό Κοινοβούλιο.
<P>
Καθώς φαίνεται ότι αυτός θα είναι κατά πάσα πιθανότητα ο τελευταίος μου λόγος κατά τη συνεδρίαση της Ολομέλειας του Ευρωπαϊκού Κοινοβουλίου, θα ήθελα να ευχαριστήσω όλους εκείνους τους ανθρώπους με τους οποίους εργάστηκα με θητεία άνω των δεκαπέντε ετών στο Ευρωπαϊκό Κοινοβούλιο και κυρίως τους καλούς ανθρώπους στο Great Manchester Central, που στο πλαίσιο του θαυμάσιου συστήματος μεμονωμένων εκλογικών περιφερειών, είχα την τιμή να εκπροσωπώ από το 1984 και μετά. Εκφράζω τις ευχαριστίες μου προς εσάς και αυτούς.

<SPEAKER ID=27 NAME="Πρόεδρος">
Κύριε Newman, είμαι σίγουρος ότι όλοι οι συνάδελφοι θα ήθελαν να σας ευχαριστήσουν για τη δουλειά που κάνατε σε αυτό το Κοινοβούλιο· συγκεκριμένα έχω πλήρη επίγνωση του τεραστίου όγκου εργασίας που έχετε εκπονήσει στην Επιτροπή Αναφορών. Την πρώτη φορά που ήρθα στο Κοινοβούλιο είχα την ευκαιρία να σας συναντήσω στην εν λόγω επιτροπή και είχαμε την ευκαιρία να συνεργαστούμε από κοινού για τους πολίτες μας, που πάντοτε αποτελούσαν το κύριο πεδίο ενδιαφέροντος σας. Το Σώμα σάς ευχαριστεί για το έργο σας.

<SPEAKER ID=28 LANGUAGE="DE" NAME="Schmidbauer">
Κύριε Πρόεδρε, θα ήθελα να ευχαριστήσω κι εγώ τον κ. Newman. Λέει ότι είναι μέλος της Επιτροπής Αναφορών από τη σύστασή της τον Ιανουάριο. Εγώ μπήκα τον Μάρτιο στο Κοινοβούλιο και από τότε είμαι επίσης στην Επιτροπή Αναφορών, όπου είχα την ευκαιρία να παρακολουθήσω την εργασία και τη δράση του υπέρ των πολιτών. Θέλω να τον ευχαριστήσω θερμά γι' αυτά, καθώς και για την παρούσα ετήσια έκθεση, και την κ. De Esteban Martνn για την έκθεση επί της ετήσιας έκθεσης του Ευρωπαίου Διαμεσολαβητή. Και οι δύο, όπως και ο ίδιος ο κ. Sdermann, υπέβαλαν αιτήσεις που δείχνουν αναλυτικά ότι ο διάλογος με τους πολίτες είναι και θα παραμείνει ένα απαραίτητο συστατικό μιας δημοκρατικής Ευρώπης.
<P>
Αυτό για μας σημαίνει ότι η Επιτροπή Αναφορών είναι ο συνδετικός κρίκος μεταξύ του ευρωπαϊκού πληθυσμού και του Κοινοβουλίου προκειμένου να επιβληθεί το κοινοτικό δίκαιο. Αυτό δυστυχώς πολλές φορές το παραβλέπουν οι εθνικές, περιφερειακές και δημοτικές αρχές, είτε από άγνοια είτε από γραφειοκρατική εξουσία μαζί με εθνικό εγωϊσμό. Έτσι, μπορέσαμε σε ορισμένες περιπτώσεις, π.χ. στους τομείς της αναγνώρισης διπλωμάτων ή τίτλων σπουδών, στην καταβολή κοινωνικών παροχών και σε περιβαλλοντικούς κινδύνους, να βοηθήσουμε και να λύσουμε τα προβλήματα εκείνων που είχαν υποβάλει αναφορές.
<P>
Προκειμένου να διασφαλιστεί και μελλοντικά η άμεση επαφή με τους πολίτες, υποστηρίζουμε ομόφωνα στην επιτροπή τη διατήρηση μιας ανεξάρτητης Επιτροπής Αναφορών. Προκειμένου να αρθεί το γενικό έλλειμμα ως προς την πληροφόρηση του πληθυσμού της ΕΕ για τα δικαιώματά του, καλούμε τις υπηρεσίες του Κοινοβουλίου και της Επιτροπής να συστήσουν τηλεφωνικές υπηρεσίες παροχής συμβουλών στα κράτη μέλη και κυρίως να επεκτείνουν τις δυνατότητες της τηλεματικής και της τεχνολογίας των πληροφοριών.
<P>
Η συνεργασία με τον Διαμεσολαβητή βασικά ήταν πάντα πολύ καλή. Θέλω να ευχαριστήσω ξανά γι' αυτό τον κ. Sdermann, καθώς και για το ότι ποτέ δεν άφησε να τον αποθαρρύνουν οι πρώτες αρνητικές απαντήσεις όταν υπήρχε διαφωνία με τις ευρωπαϊκές διοικήσεις, παρά εξακολουθούσε να επιμένει. Στις δικές του πρωτοβουλίες και έρευνες το οφείλουμε ότι αυξάνεται η διαφάνεια και ο ανοιχτός χαρακτήρας της ευρωπαϊκής γραφειοκρατίας. Γιατί το σχέδιο ενός κώδικα δεοντολογίας της καλής διοικητικής πρακτικής που υπέβαλε η Επιτροπή τον Ιανουάριο εκπονήθηκε με δική του πρωτοβουλία, μαζί με την πρωτοβουλία του κ. Perry.
<P>
Για τον λόγο αυτόν, ζητούμε να αποκτήσει ο Διαμεσολαβητής κατά τις έρευνές του πρόσβαση σε όλα τα έγγραφα και να του παρέχονται πληροφορίες από όλα τα άτομα στις διοικήσεις χωρίς ιεραρχικά εμπόδια, ώστε να εργάζεται χωρίς άχρηστα προσκόμματα.
<P>
Πιστεύω ότι η συνεργασία μεταξύ της Επιτροπής Αναφορών με τις δυνατότητες που έχει και του Διαμεσολαβητή με τον κύκλο καθηκόντων του υπέρ της δημοκρατίας στην ΕΕ και της επιβολής των δικαιωμάτων των πολιτών θα λαμβάνει όλο και μεγαλύτερη θέση και αξία.

<SPEAKER ID=29 LANGUAGE="EN" NAME="Perry">
Κύριε Πρόεδρε, αυτήν την εβδομάδα το Κοινοβούλιο έχει θέσει προς συζήτηση πολλά και σημαντικά ζητήματα, όπως ο πόλεμος και η ειρήνη στο Κοσσυφοπέδιο. Ακούσαμε ομιλίες από τον νέο Πρόεδρο της Επιτροπής, κ. Prodi, και τον Προεδρεύοντα του Συμβουλίου Υπουργών, τον Γερμανό Καγκελάριο κ. Schroeder. Η πρωινή συζήτηση είναι πιθανόν να φαίνεται ασήμαντη δίπλα σε αυτά τα σημαντικά γεγονότα της εβδομάδας - όμως, δεν είναι.
<P>
Όλα τα κοινοβούλια έχουν τέσσερις ρόλους: να νομοθετούν, να ελέγχουν τα οικονομιά, να ελέγχουν τη διοίκηση και να εκπροσωπούν τους πολίτες. Ο τελευταίος όμως είναι ο σπουδαιότερος ρόλος από όλους. Ύψιστη ευθύνη μας είναι να εκπροσωπούμε και να προστατεύουμε τα δικαιώματα των 370 εκατομμυρίων Ευρωπαίων πολιτών.
<P>
Καμία επιτροπή αυτού του Κοινοβουλίου δεν εκτελεί αυτόν τον ρόλο περισσότερο άμεσα για τον πολίτη από την Επιτροπή Αναφορών και κανένας ευρωπαίος κάτοχος αξιώματος δεν τοποθετεί τα συμφέροντα του μεμονωμένου πολίτη υψηλότερα στον κατάλογο των αρμοδιοτήτων του από τον Ευρωπαίο Διαμεσολαβητή.
<P>
Με δεδομένη την αξία του δικαιώματος που έχει ο κάθε πολίτης να υποβάλλει αναφορά, υποοστηρίζω εξ ολοκλήρου τις συστάσεις της έκθεσης Newman. Όπως ήδη είπαμε σήμερα το πρωί, ο κ. Newman έχει εργαστεί πολύ σκληρά για την Επιτροπή Αναφορών. Αυτός και εγώ προερχόμαστε από διαφορετικές πολιτικές παραδόσεις, αλλά πιστεύουμε και οι δύο στη σημασία της προστασίας των δικαιωμάτων των πολιτών. Η Ομάδα μου θα ήθελε να τον ευχαριστήσει για το έργο που έχει κάνει στην Επιτροπή Αναφορών εδώ και πολλά χρόνια.
<P>
Θα εκμεταλλευτώ τον λόγο αυτόν για να τονίσω ένα τμήμα της εν λόγω έκθεσης. Στην παράγραφο 8 εκφράζουμε τη λύπη μας, όπως έκανε και ο κ. Newman, για τη συνεχιζόμενη απουσία εκπροσώπων από το Συμβούλιο Υπουργών που συμμετέχουν στην Επιτροπή Αναφορών. Τα τελευταία χρόνια, οι Προεδρίες της Βρετανίας, της Γερμανίας και της Αυστρίας μποϋκοτάρισαν αυτήν την επιτροπή. Ελπίζω ότι η φινλανδική Προεδρία, που προέρχεται από τη σκανδιναβική δημοκρατική παράδοση, θα θέσει ένα καλύτερο παράδειγμα. Ωστόσο, δεδομένου ότι ο ίδιος ο Γενικός Γραμματέας του Κοινοβουλίου σε κάποια φάση είχε προτείνει την κατάργηση της Επιτροπής Αναφορών - και από ότι έχω καταλάβει, μόλις την τελευταία στιγμή ορισμένες από τις μεγάλες Ομάδες υποχώρησαν από προτάσεις για την κατάργηση της Επιτροπής Αναφορών - ίσως μπορούμε να καταλάβουμε γιατί το Συμβούλιο Υπουργών υιοθετεί αυτήν τη στάση. Αλλά εμείς, η Ομάδα του Ευρωπαϊκού Λαϊκού Κόμματος, δεν παρατηθήκαμε ποτέ από την πρόθεσή μας να κρατήσουμε την Επιτροπή Αναφορών.
<P>
Όπως την έκθεση Newman, υποστηρίζω και την έκθεση της κ. De Esteban για τον Διαμεσολαβητή. Δεν ψήφισα υπέρ της ανάληψης του αξιώματος του Ευρωπαίου Διαμεσολαβητή από τον κ. Jacob Sφderman. Έκανα λάθος. Υπάρχει μία λέξη σε αυτήν την έκθεση που ξεχωρίζει, και αυτή είναι η λέξη «άψογη», που χρησιμοποιείται για να περιγράψει τη συνεργασία μεταξύ του Διαμεσολαβητή και του Κοινοβουλίου. Η λέξη άψογος δεν χρησιμοποιείται συχνά σε ό, τι αφορά τις συναλλαγές με τα ευρωπαϊκά θεσμικά όργανα, αλλά χαίρομαι που τη βλέπω και χρησιμοποιήθηκε πολύ σωστά για να περιγράψει το έργο του Διαμεσολαβητή και τις σχέσεις του με αυτό το Κοινοβούλιο.
<P>
Τον υποστηρίζω στην έκκλησή του για μεγαλύτερη διαφάνεια. Αυτό είναι σίγουρα απαραίτητο. Τον ευχαριστώ που συνεχίζει την έκκλησή μου να φροντίσει ώστε να έχουμε έναν κώδικα καλής διοικητικής συμπεριφοράς. Θα έλεγα το εξής σε αυτό το Κοινοβούλιο: αν θέλουμε ο Ευρωπαίος Διαμεσολαβητής να εργάζεται σωστά, πρέπει να σιγουρευτούμε ότι έχει τις εξουσίες και τους πόρους για αυτή τη δουλειά. Θα πρέπει να του παρέχουμε πλήρη υποστήριξη για να το επιτύχει.

<SPEAKER ID=30 LANGUAGE="SV" NAME="Thors">
Κύριε Πρόεδρε, κύριε Διαμεσολαβητή, μας χαροποιεί το γεγονός ότι σήμερα μπορούμε όλοι να επικυρώσουμε ένα γεγονός, συγκεκριμένα ότι ο θεσμός του Ευρωπαίου Διαμεσολαβητή αποδείχθηκε, μέχρι στιγμής, ότι είναι ένας πολύ σημαντικός θεσμός για την ΕΕ και ένας ιδιαίτερα σημαντικός θεσμός για την αύξηση της δημοσιότητας στην Ένωση. Θέλω να αναφερθώ σε κάποιες από τις πολλές πρωτοβουλίες που ανέλαβε όσον αφορά αυτή την πτυχή.
<P>
Κατ' αρχάς, η με δική του πρωτοβουλία έκθεση αναφορικά με την πρόσβαση στα έγγραφα, η οποία είχε ως αποτέλεσμα να έχουν, τώρα εν πάσει περιπτώσει, όλα τα θεσμικά όργανα κανονισμούς. Δεύτερον: υπεβλήθη ερώτηση για το ίδιο θέμα προς την Ευρωπαϊκή Κεντρική Τράπεζα για τα δικά τους έγγραφα. Τρίτον: τα έγγραφα του Συμβουλίου Υπουργών θεωρείται ότι περιέχουν επίσης έγγραφα της Προεδρίας. Τέταρτον: η έλλειψη αρχείων για τα έγγραφα στην Επιτροπή αποτελεί κακοδιαχείριση. Πέμπτον: το Συμβούλιο έχει έναν κατάλογο των μέτρων που έχουν ληφθεί στον τρίτο πυλώνα.
<P>
Όλα αυτά τα μέτρα και πρωτοβουλίες αποτελούν ένα εξαιρετικά σημαντικό πλαίσιο που συναρτάται με τον νέο κανονισμό περί δημοσιότητας, τον οποίον θα πρέπει να έχουμε αμέσως μόλις συγκροτηθεί μία λειτουργική Επιτροπή. Δυστυχώς, όμως, πρέπει κανείς να συμπεράνει ότι η παραίτηση της Επιτροπής καθυστερεί αυτό το έργο σε σημαντικό βαθμό.
<P>
Παρομοίως, εκφράζω τη λύπη μου για το γεγονός ότι, οι αποφάσεις που αφορούν τη δημοσιότητα στον τρίτο πυλώνα που το Συμβούλιο μέχρι στιγμής έχει λάβει είναι σχετικά ασήμαντες. Τι όφελος έχουμε ως πολίτες από το γεγονός ότι έχουν δημοσιοποιηθεί και ευρίσκονται στο Internet οι κανονισμοί που έχουν ήδη εγκριθεί; Πρέπει να γνωρίζουμε επίσης αυτά που προγραμματίζονται. Τις τελευταίες ημέρες έχει δικαιολογημένα εστιαστεί έντονα η προσοχή στο λεγόμενο έγγραφο της Enfopol, δηλαδή το προσχέδιο του εγγράφου που θα ρυθμίζει την παρακολούθηση των νέων μέσων και το προσχέδιο της Συνθήκης για την αρωγή μεταξύ των κρατών μελών σε υποθέσεις ποινικού δικαίου. Η επεξεργασία τους έχει γίνει εν κρυπτώ και εδώ δεν βοήθησαν καθόλου οι νέες υποσχέσεις του Συμβουλίου. Δεν αρκεί, επομένως, να ενημερωθούμε πότε θα πραγματοποιηθούν οι συναντήσεις στον τρίτο πυλώνα και ποιά μέτρα έχουν ληφθεί. Πρέπει να μπορούμε επίσης να ενημερωθούμε όσον αφορά το ποιές εκκρεμότητες υπάρχουν, ποιά πρωτοβουλία έχει παρουσιαστεί, τόσο από ομάδες εργασίας, από την Προεδρία, όσο και από τα κράτη μέλη. Η συζήτηση για τα λεγόμενα αυστριακά έγγραφα στρατηγικής κατέδειξε μεγάλες ελλείψεις όσον αφορά τη δημοσιότητα από πλευράς Συμβουλίου.
<P>
Στα θέματα που υπάγονται στον τρίτο πυλώνα, στον τομέα της συνεργασίας των αστυνομικών υπηρεσιών και της συνεργασίας σε θέματα δικαίου, υπάρχουν πολλά πράγματα που αφορούν τα θεμελιώδη δικαιώματα των πολιτών. Γι' αυτό, προσβλέπω με ικανοποίηση στο γεγονός ότι ο Ευρωπαίος Διαμεσολαβητής θα μπορεί π.χ. να επιβλέπει, με τη στήριξη της Συνθήκης του Αμστερνταμ, το έργο της Europol.
<P>
Εχθές ακούσαμε ότι η Γερμανική Προεδρία θέλει να διαμορφώσει γρήγορα ένα χρονοδιάγραμμα τη Διακυβερνητικής Διάσκεψης. Είναι σημαντικό να εξεταστεί εκεί η θέση του Ευρωπαίου Διαμεσολαβητή και αυτή η θέση να ενισχυθεί κατά τον τρόπο που ζητείται στην έκθεση De Esteban Martνn.
<P>
Σημαντικό, επίσης, είναι να συνεχίσουμε να έχουμε καλή συνεργασία, όπως αυτή που είχαμε, μεταξύ της Επιτροπής Αναφορών και του Ευρωπαίου Διαμεσολαβητή, καθώς και να είναι επιτυχημένη η συνεργασία του με τους εθνικούς συνηγόρους του πολίτη, ή των αντίστοιχων θεσμικών οργάνων, ώστε να μπορούν έτσι να καταπολεμούν τις παραβιάσεις των δικαιωμάτων των πολιτών που λαμβάνουν χώρα ακριβώς στο κοινοτικό δίκαιο.
<P>
Τέλος, λίγα λόγια για την Επιτροπή Αναφορών για την οποία θα ψηφίσουμε σήμερα. Είναι σημαντικό να μπορεί να συνεχίσει αυτή η επιτροπή, ελπίζω, όμως, ότι η Επιτροπή προτίθεται να δώσει τις ίδιες υποσχέσεις για την ταχύτερη επεξεργασία των αναφορών, όπως έκανε με το άρθρο 169 της Συνθήκης της ΕΕ, για τις καταγγελίες. Χαίρομαι ιδιαίτερα για το γεγονός ότι εδώ παρευρίσκεται ο Επίτροπος κ. Monti, ο οποίος ενδιαφέρεται γι' αυτό το άρθρο και ότι θα θέσει το θέμα της ταχύτερης επεξεργασίας των καταγγελιών. Δυστυχώς, μάθαμε ότι η Επιτροπή άκουσε τα κράτη μέλη και καθυστέρησε την επεξεργασία των αναφορών εντός της Επιτροπής.
<P>
Πιστεύω επίσης ότι, είναι σημαντικό να αναθεωρήσει η επόμενη σύνθεση της Επιτροπής Αναφορών την εσωτερική της διοίκηση, έστω κι αν η τωρινή έκανε πολλά για την επίσπευση της επεξεργασίας των αναφορών, διότι σήμερα υπάρχει υπερβολική καθυστέρηση πριν φθάσει μία καταγγελία στην Επιτροπή Αναφορών.
<P>
Τέλος, θέλω και εγώ, όπως όλοι οι άλλοι, να εκφράσω τις εγκάρδιες ευχαριστίες μου στον προηγούμενο Πρόεδρό μας, κ. Newman, που έκανε μία εξαιρετική δουλειά για να καταδειχτεί η σημασία αυτής της επιτροπής. Όπως ανέφερε, 18 εκατομμύρια πολίτες απευθύνθηκαν στην Επιτροπή Αναφορών κατά τη διάρκεια της τρέχουσας κοινοβουλευτικής περιόδου.

<SPEAKER ID=31 LANGUAGE="ES" NAME="Gonzαlez Αlvarez">
Κύριε Πρόεδρε, πιστεύω ότι δεν πρόκειται να σπαταλήσω πέντε λεπτά, διότι δεν είμαι συνηθισμένη να διαθέτω τόσα λεπτά και συνηθίζω να τοποθετούμαι επιγραμματικά.
<P>
Θα ήθελα να αρχίσω εκφράζοντας τη χαρά μου, διότι η πρόταση της Διάσκεψης των Προέδρων που πρόκειται να ψηφισθεί σήμερα το μεσημέρι θα συμπεριλαμβάνει, ανάμεσα στις επιτροπές της - τις 17 που απέμειναν -, την Επιτροπή Αναφορών και όχι ως υπαγόμενη σε άλλη επιτροπή. Μου φαίνεται ότι η Επιτροπή Αναφορών, σε σχέση με την παρουσία των πολιτών στην Ευρώπη, είναι βασική. Είμαι απόλυτα σύμφωνος με τον εισηγητή, τον κ. Newman, υπό την έννοια ότι αυτή η επιτροπή έχει συνταγματικό χαρακτήρα και δεν θα έπρεπε ποτέ να λείψει από τις επιτροπές του Ευρωπαϊκού Κοινοβουλίου.
<P>
Πριν από λίγο καιρό, συγκεκριμένα ο κ. Newman, προήδρευσε μιας αντιπροσωπείας της Επιτροπής Αναφορών - στην οποία συμμετείχαν οι κυρίες συνάδελφοι Laura de Esteban και Bαrbara Schmidbauer - στην Doρana, σε ένα ταξίδι που στόχευε να δείξει ότι λαμβάνει σοβαρά υπόψη την ανησυχία των πολιτών, όπως είχε εκφραστεί σε πολυάριθμες αναφορές στην Επιτροπή Αναφορών, για τον φυσικό χώρο, που είναι εξασφάλιση της βιόσφαιρας, της Doρana. Εκεί δε, μπορέσαμε να δούμε όχι μόνο τα θεσμικά όργανα - που μας εξήγησαν σε τί κατάσταση βρισκόταν η Doρana - αλλά επίσης τις οικολογικές ομάδες και τους πολίτες που είχαν εκφράσει την ανησυχία τους για τα όσα συνέβαιναν.
<P>
Γι'αυτό, μου φαίνεται ότι η προσέγγιση των ευρωπαϊκών θεσμικών οργάνων στους προβληματισμούς των πολιτών είναι μια υποδειγματική μέθοδος. Ποτέ δεν πρέπει να εγκαταλείπεται. Πιστεύω ότι αυτό είναι ένα από τα διδάγματα όχι μόνο του έργου αυτής της Επιτροπής Αναφορών, αλλά επίσης του έργου του κ. Newman, με τον οποίο είχαμε τη μεγάλη χαρά να συνταξιδέψουμε στην Doρana.
<P>
Μιλώ ακριβώς γι'αυτό το θέμα, διότι η σχέση μου με την Επιτροπή Αναφορών βασίζεται στο έργο μου στην Επιτροπή Περιβάλλοντος. Οι τρεις τομείς όπου λαμβάνονται οι περισσότερες αναφορές στην Επιτροπή Αναφορών είναι: η κοινωνική ασφάλιση, η εσωτερική αγορά και το περιβάλλον. Το γεγονός δε ότι ένας από αυτούς τους τομείς όπου λαμβάνονται αναφορές είναι το περιβάλλον δείχνει με παραδειγματικό τρόπο το πόσο οι πολίτες και οι μη κυβερνητικές οργανώσεις, απ'όπου εκτοξεύονται οι καταγγελίες, νοιάζονται εξαιρετικά για τη διατήρηση του φυσικού περιβάλλοντος.
<P>
Ποιό πρόβλημα υπάρχει κατά τη διαδικασία των αναφορών; Το πρόβλημα που ήδη ανέφερε ο εισηγητής και άλλοι συνάδελφοι που παρενέβησαν εδώ: ο βραδύς ρυθμός των διαδικασιών. Στο φυσικό περιβάλλον - δεν ξέρω για άλλους τομείς - ο βραδύς ρυθμός στη διαδικασία μπορεί να έχει αναπότρεπτες συνέπειες. Όταν καταγγέλεται ότι θα διανοιχθεί ένας δρόμος σε ένα φυσικό χώρο και δεν παίρνονται αποφάσεις άμεσα, ο δρόμος μπορεί να έχει γίνει όταν αποφασιστεί ότι αυτός ο δρόμος είναι παράνομος. Γι' αυτό, είναι σε αυτό το χώρο που παρατηρείται περισσότερο ο βραδύς ρυθμός στις διαδικασίες.
<P>
Για το λόγο αυτό, στην επόμενη κοινοβουλευτική περίοδο ενδεχομένως να χρειαστεί να βρούμε μια πιο ευέλικτη μέθοδο μεταξύ της Επιτροπής Αναφορών, της Ευρωπαϊκής Επιτροπής και των κρατών μελών, να απαιτήσουμε δε από τα κράτη μέλη να δίνουν άμεση απάντηση στις απαιτήσεις του Κοινοβουλίου και της Ευρωπαϊκής Επιτροπής και να μη ζαλίζουν την πέρδικα - όπως λέμε στην Ισπανία - με υπερβολικά μακρές προθεσμίες, διότι αυτό μπορεί να έχει άσχημες συνέπειες.
<P>
Πιστεύω ότι πρέπει επίσης να χαιρετίσουμε τον καλό συντονισμό που υπήρξε μεταξύ του Ευρωπαίου Διαμεσολαβητή και της Επιτροπής Αναφορών. Πρέπει να απαιτήσουμε να διαθέτουν ανεξάρτητο προϋπολογισμό που να χρησιμοποιούν λελογισμένα, να διαθέτουν επαρκές προσωπικό, τόσο η Επιτροπή Αναφορών, όσο και ο Διαμεσολαβητής, που είναι δύο θεσμικά όργανα που πραγματικά διαφυλάττουν τα δικαιώματα των ευρωπαίων πολιτών.
<P>
Πιστεύω επίσης ότι πρέπει να επεξεργαστούμε και να συντάξουμε αυτό τον κώδικα καλής διοικητικής συμπεριφοράς που θα βοηθούσε τόσο την Επιτροπή Αναφορών, όσο και τον Διαμεσολαβητή, στο έργο τους. Το να βοηθούμε τον Διαμεσολαβητή και την Επιτροπή Αναφορών στο έργο τους δεν είναι τίποτα άλλο από το να βοηθούμε προκειμένου το ευρωπαϊκό οικοδόμημα να είναι πιο αξιόπιστο για τους Ευρωπαίους πολίτες.
<P>
Πιστεύω κύριε Πρόεδρε ότι έχοντας πει αυτά δεν χρειάζεται να πω τίποτε άλλο, και όπως βλέπετε, διαθέτω ένα λεπτό ακόμα. Είναι αδύνατο να σπαταλά κανείς πέντε λεπτά όταν συνηθίζει να διαθέτει μόνο ένα.

<SPEAKER ID=32 LANGUAGE="DE" NAME="Ullmann">
Κύριε Πρόεδρε, κύριε Διαμεσολαβητή, κύριε Επίτροπε, σπάνια η ποιότητα μιας εισήγησης μας δίνει την ίδια χαρά με το περιεχόμενό της. Εδώ αυτό συμβαίνει. Η ετήσια έκθεση του Ευρωπαίου Διαμεσολαβητή για το 1998 δείχνει οτι ο θεσμός του ανήκει στο μεταξύ στους πιο αποτελεσματικούς και σ' εκείνους που λειτουργούν πιο καλά στην ΕΕ. Αυτό ισχύει κυρίως σχετικά με την εγγύτητα προς τον πολίτη που είναι, ως γνωστόν, μία από τις βασικές αρχές της ΕΕ. Η κ. De Esteban Martνn στην έκθεσή της το παρουσιάζει αυτό τόσο πειστικά, ώστε εύχεται κανείς να κοινοποιηθεί η συγκεκριμένη έκθεση ευρύτατα κυρίως σε εκείνους που είναι υπεύθυνοι για την εκπλήρωση του αιτήματος του καθηγητή Sφderman να έχει ιδιαίτερο προϋπολογισμό προκειμένου να συνεχίσει την εργασία του και για την τροποποίηση του καταστατικού που εισηγείται.
<P>
Με την παραίτηση της Επιτροπής, το αίτημα του Διαμεσολαβητή για έναν κώδικα δεοντολογίας καλής διοικητικής πρακτικής που θα είναι προσιτός στους πολίτες γίνεται εξαιρετικά επίκαιρο. Στους υπεύθυνους που αναφέρθηκαν συγκαταλέγεται πρωτίστως το Ευρωπαϊκό Κοινοβούλιο, γιατί ο Ευρωπαίος Διαμεσολαβητής είναι εντεταλμένος του Κοινοβουλίου. Είναι καθήκον της Επιτροπής Αναφορών να εκτελέσει την ευθύνη αυτήν. Πώς να το κάνει όμως αν δεν έχει τα απαραίτητα για την εργασία της εφόδια; Με αυτό το πνεύμα, η Επιτροπή Αναφορών απευθύνθηκε ήδη στη διοίκηση του Κοινοβουλίου, χωρίς όμως να βρει μεγάλη ανταπόκριση στο αίτημά της. Κάθε μέλος του Σώματος θα έπρεπε να εξετάσει κυρίως τα προσαρτήματα της έκθεσης του κ. Newman για να καταλάβει πόσο ανόητη είναι η άποψη ότι η εργασία της επιτροπής αυτής θα μπορούσε να κατανεμηθεί σε άλλες επιτροπές.
<P>
Δυστυχώς, πρέπει να τελειώσω απευθύνοντας σε ορισμένες πλευρές του Σώματος την ερώτηση τί σκέφτονται για τα δικαιώματα των εκλογέων τους, όταν θέλουν να μειώσουν τη σημασία του δικαιώματος υποβολής αναφορών με την κατάργηση της επιτροπής ή να αλλάξουν το όνομα της Επιτροπής Θεσμικών Θεμάτων και Δικαιωμάτων των Πολιτών κάνοντάς την Επιτροπή Θεσμικών Θεμάτων και Δικαιωμάτων των Καταναλωτών. Οι πολίτες της Ένωσης είναι πρώτα πολίτες και ύστερα καταναλωτές και τα δικαιώματά τους ως καταναλωτών είναι εξασφαλισμένα τότε μόνον, όταν έχουν δικαιώματα ως πολίτες.
<P>
Επιτρέψτε μου, κ. Πρόεδρε, να ευχαριστήσω τον συνάδελφο Newman όχι μόνο για την διδακτική και περιεκτική του έκθεση, αλλά και για την εργασία του στη σημαντική αυτή επιτροπή. Εγώ ήμουν μόνο για λίγο στην επιτροπή αυτή, μπόρεσα όμως να δω κι εγώ όλα αυτά, για τα οποία τον ευχαρίστησαν οι συνάδελφοι. Ευχαριστώ πολύ κύριε Newman!

<SPEAKER ID=33 LANGUAGE="NL" NAME="Maes">
Κύριε Πρόεδρε, θα θέλαμε να προσθέσουμε και εμείς τα συγχαρητήριά μας στο διαμεσολαβητή και στον πρόεδρο της επιτροπής αιτήσεων της οποίας είμαι μέλος και της οποίας το έργο εκτιμώ ιδιαιτέρως καθώς αφορά τα δικαιώματα των πολιτών. Βρισκόμαστε εδώ για να υπερασπίσουμε τα δικαιώματα αυτά, διότι εμείς εκπροσωπούμε τους πολίτες και θα πρέπει να ακούμε όλο και περισσότερο τι έχουν αυτοί να μας πουν. Ο θεσμός του Διαμεσολαβητή εξαρτάται από το Κοινοβούλιο, κάτι πολύ καλό, διότι έτσι εξασφαλίζεται η ανεξαρτησία του, της οποίας ο ίδιος κάνει έντονα χρήση. Αυτό φάνηκε και σήμερα στην έκθεση την οποία υπέβαλε στο Κοινοβούλιο. Χαίρομαι για το γεγονός ότι συνηγόρησε τόσο θερμά υπέρ μιας διαφανούς διοίκησης. Στα πλαίσια αυτά έχω υπόψη μου το δικαίωμα έκφρασης των δημοσίων υπαλλήλων, το οποίο υπερασπιζόμαστε στα διάφορα κράτη μέλη, ενώ μοιάζει να είναι ακόμα ταμπού εδώ στα ευρωπαϊκά όργανα. Αναφέρομαι συγκεκριμένα στον κ. Van Buitenen.
<P>
Κύριε Πρόεδρε, ο κ. Van Buitenen αποκαταστάθηκε αναγκαστικά εκ των πραγμάτων, αν και η Ευρωπαϊκή Επιτροπή επιμένει στις πειθαρχικές διαδικασίες κατά του, ενώ ο ίδιος έχει απομακρυνθεί από τη θέση του ως υπεύθυνος λογιστικού ελέγχου, όπου διακρίθηκε για το έργο που πραγματοποίησε. Χάρη σ' αυτό ακριβώς το έργο μπορέσαμε εμείς στο Κοινοβούλιο, με τη βοήθεια της επιτροπής δημοσιονομικού ελέγχου και στη συνέχεια και της επιτροπής των Σοφών, να καταλήξουμε σε αυτά τα δραματικά αποτελέσματα. Ζητώ λοιπόν να ασκηθεί κάθε δυνατή πίεση για να επανέλθει στη θέση του ο κ. Van Buitenen.
<P>
Πιστεύω, κύριε Πρόεδρε, ότι ο Διαμεσολαβητής επαρκώς υπεραμύνθηκε της διαφάνειας και της πληροφόρησης και ζητώ κι εγώ με τη σειρά μου να στείλουμε ένα μήνυμα ότι η Ευρώπη απορρίπτει την αδιαφάνεια και τη γραφειοκρατία και επιζητεί τη δημοκρατία και τη διαφάνεια.

<SPEAKER ID=34 LANGUAGE="FR" NAME="Stirby">
Κύριε Πρόεδρε, κύριε Διαμεσολαβητή, όπως κάθε χρόνο, η συζήτηση των εκθέσεων για τις δραστηριότητες της Επιτροπής Αναφορών και του Διαμεσολαβητή μάς υπενθυμίζει τη σπουδαιότητα των δύο αυτών θεσμών στη θεμελίωση σχέσεων εμπιστοσύνης μεταξύ των κοινοτικών θεσμικών οργάνων και των πολιτών των κρατών μελών.
<P>
Η προσφάτως αποκτηθείσα εμπειρία έδειξε, και επί τη ευκαιρία υπενθύμισε σε όσους το είχαν ξεχάσει, ότι η απαμάκρυνση και η αδιαφάνεια προκαλούν ανευθυνότητα και απάτη. Το κοινό καλό πρέπει να διατηρείται διαρκώς σε επαφή με την καθημερινή πραγματικότητα. Διαφορετικά, υπάρχει κίνδυνος να μεταμορφωθεί σε συγκεχυμένη έκφραση μεμονωμένων συμφερόντων.
<P>
Τα κοινοτικά θεσμικά όργανα είναι, από την ίδια τους τη φύση, τα πιο απομακρυσμένα από την καθημερινότητα. Υπάλληλοι, χαμένοι στους ατελείωτους διαδρόμους των γραφείων στις Βρυξέλλες, είναι αυτοί που υποτίθεται ότι καταρτίζουν, σε όλους τους τομείς, ενιαίους κανόνες, οι οποίοι εφαρμόζονται στις ποικίλες εθνικές παραδόσεις. Στις χειρότερες περιπτώσεις, το μόνο που κάνουν τα κείμενα αυτά είναι να προσθέτουν στις υπάρχουσες εθνικές νομοθεσίες κανόνες χωρίς καμία ευρωπαϊκή διάσταση. Δεν πρέπει επομένως να μας προκαλεί έκπληξη το γεγονός ότι η εφαρμογή όλων αυτών των παράλογων κοινοτικών κανόνων προκαλεί τη συσσώρευση δυσχερειών, οι οποίες αποτελούν αιτία των προσφυγών ενώπιον της Επιτροπής Αναφορών και του Διαμεσολαβητή. Βέβαια, πρέπει να διαθέσουμε στα δύο αυτά όργανα τα μέσα για τη σωστή λειτουργία τους, αλλά, δεν επείγει κυρίως η μεταρρύθμιση του ευρωπαϊκου οικοδομήματος, προκειμένου να αποφευχθούν οι παρεκκλίσεις του και οι διαμαρτυρίες που αυτές προξενούν; Η κατάληξη όλων των τεχνητών αυτοκρατοριών είναι η κατάρρευση, επειδή λησμονούν πολύ συχνά τον άνθρωπο.
<P>
Η Επιτροπή Αναφορών και ο Διαμεσολαβητής δεν θα επαρκούν στο μέλλον, όσα κι αν είναι τα προτερήματά τους, για να αποσοβήσουν τους παραλογισμούς και τις υπερβολές μιας τεχνοκρατικής μηχανής, μιας μηχανής που θα δημιουργήσει, αναπόφευκτα, όλο και μεγαλύτερη δυσφορία, όλο και περισσότερες διαμαρτυρίες στους πολίτες, οι οποίοι κατανοούν με δυσκολία ότι οι κανονισμοί αυτοί δεν είναι χρήσιμοι, ρεαλιστικοί και εφαρμόσιμοι.

<SPEAKER ID=35 NAME="Παπακυριαζής">
Κύριε Πρόεδρε, μιλώντας σήμερα εδώ, 58 ημέρες πριν από τις ευρωεκλογές, στις τελευταίες ημέρες λειτουργίας αυτού του Ευρωπαοκού Κοινοβουλίου, αισθάνομαι ότι η κοινή συζήτηση για την Επιτροπή Αναφορών και τον Ευρωπαίο Διαμεσολαβητή έχει ιδιαίτερη σημασία και έρχεται, εκ των πραγμάτων, ως απολογισμός μιας ολόκληρης πενταετούς θητείας, να δώσει ένα μήνυμα σ' αυτές τις εκλογές που επέρχονται. Έρχεται επίσης να δώσει μια παρακαταθήκη στο επόμενο Ευρωπαοκό Συμβούλιο που θα διαδεχθεί το σημερινό. Επομένως, πιστεύω ότι είναι ξεχωριστή η τιμή που έχουμε όλοι να συμμετέχουμε στη σημερινή συζήτηση. Είναι κοινή η συζήτηση, διότι κοινή είναι η λειτουργία του θεσμού της Επιτροπής Αναφορών με τον θεσμό του Ευρωπαίου Διαμεσολαβητή. Κοινή αλλά διακριτή, συμπληρωματική αλλά χωρίς να συγχέονται και να επικαλύπτονται οι αρμοδιότητες και με πλήρη σεβασμό της ανεξαρτησίας του Ευρωπαίου Διαμεσολαβητή.
<P>
Θα ήθελα να ευχαριστήσω και να συγχαρώ τους εισηγητές μας, την κ. De Esteban Martνn και τον κ. Newman για τις εκθέσεις τους οι οποίες, όπως πάντα σ' αυτή την επιτροπή, είναι τελικό προοόν μιας συλλογικής συμβολής και εργασίας όλων των μελών της.
<P>
Κυρία De Esteban Martνn, επιτρέψτέ μου να κάνω μια μικρή παρένθεση και να ευχαριστήσω θερμά τον κ. Newman για τη βοήθεια που παρέσχε σε όλους μας με το παράδειγμά του, αλλά περισσότερο στη λειτουργία αυτής της επιτροπής και όχι μόνο, για τη δεκαπενταετία που υπηρέτησε στο Ευρωπαοκό Κοινοβούλιο.
<P>
Επίσης χαίρομαι που σήμερα - και δεν είναι ίσως σύμπτωση - θα κληθούμε σε λίγο να ψηφίσουμε για τη συνέχιση της λειτουργίας της Επιτροπής Αναφορών. Έχω την αίσθηση ότι η Επιτροπή Αναφορών βγήκε αναβαπτισμένη απ' αυτή την αμφισβήτηση, ακριβώς διότι έγινε κατανοητό στο Ευρωπαοκό Κοινοβούλιο το μέγεθος της προσφοράς της.
<P>
Ο κ. Perry ανέφερε, και εγώ θα συμπληρώσω επίσης, κύριε Sφderman, ότι είχα την ευχαρίστηση και την τύχη να σας ψηφίσω κατά την εκλογή σας. Χαίρομαι που επιβεβαιώθηκε η επιλογή μου αυτή. Θεωρώ ότι ο κ. Sφderman, ως θεσμικό πρόσωπο, ως πρόσωπο που εκπροσώπησε τη λειτουργία του θεσμού, έχει προσφέρει στην Ευρώπη και την Ευρωπαοκή Ένωση πραγματικά μία νέα δημιουργία, ένα νέο όργανο.

<SPEAKER ID=36 NAME="Banotti">
Κύριε Πρόεδρε, προτείνω να μιλήσουμε για το παράρτημα της έκθεσης του κ. Newman σχετικά με την εργασία μου ως μεσολαβητής του Προέδρου για τα τέκνα που έχουν απαχθεί εκτός επικρατείας κράτους. Αλλά, πρώτα από όλα, θα ήθελα να αποτίσω φόρο τιμής στον κ. Newman. Ήταν ένα αληθινό «βρετανικό μπουλντόγκ» στην εν λόγω επιτροπή, ανεβάζοντας συνεχώς τον τόνο της φωνής του στο όνομα των πολιτών της Κοινότητας. Πραγματικά, Eddy, θα μας λείψεις.
<P>
Ήλπιζα επίσης ότι θα είχα την ευκαιρία να ευχαριστήσω προσωπικά τον Πρόεδρο Gil-Robles, γιατί με υποστηρίζει συνεχώς στην εργασία μου ως μεσολαβητή για τα τέκνα που έχουν απαχθεί. Επίσης εκφράζω τις ευχαριστίες μου στον κ. Sφderman για την εξαίρετη εργασία του ως Ευρωπαίος Διαμεσολαβητής.
<P>
Θα παρατηρήσατε στην έκθεση ότι το προηγούμενο έτος ασχολήθηκα ως μεσολαβητής με 29 αναφορές. Όταν λαμβάνουμε μία αναφορά για τέκνα που έχουν απαχθεί, ερχόμαστε αμέσως σε επαφή με τον αναφέροντα. Τα τέκνα που έχουν απαχθεί αποτελούν πάντοτε κατάσταση επείγουσας ανάγκης και πρέπει να αντιμετωπίζονται ως τέτοια. Δεν μπορούν να περιμένουν να τηρηθεί η μακρά διοικητική διαδικασία.
<P>
Υπάρχει καλή νομοθεσία για την αντιμετώπιση του προβλήματος τέκνων που έχουν απαχθεί εκτός της επικράτειας χώρας. Αλλά δεν εφαρμόζεται πάντοτε σωστά. Εξαιτίας αυτού του γεγονότος έχω έναν βαρύ φόρτο εργασίας που αυξάνεται συνεχώς σχετικά με το εν λόγω ζήτημα. Το Συμβούλιο Υπουργών θα πρέπει να φροντίσει να το συζητήσει το συντομότερο δυνατόν, ώστε να θεσπίσουμε ορισμένους βασικούς κανόνες για να ανταποκριθούμε στο πρόβλημα. Πρόκειται για ένα πρόβλημα που συνεχώς αυξάνει.
<P>
Η Σύμβαση της Χάγης προορίζεται για ένα και μόνο πράγμα. Δεν πρόκειται για μία ακρόαση που αφορά την επιμέλεια. Πρόκειται για μία νομοθεσία που απαιτεί την επιστροφή των τέκνων στο κράτος όπου συνήθως κατοικούν, ώστε να γίνουν συζητήσεις και να ληφθούν αποφάσεις για το ζήτημα της επιμέλειας τους. Υπάρχει σημαντική άγνοια διεθνώς σχετικά με το οικογενειακό δίκαιο και για αυτό που συμβαίνει στην περίπτωση συζυγικής ρήξης και στην περίπτωση που τα τέκνα επιστρέφουν σε μία χώρα όπου συνήθως δεν κατοικούν.
<P>
Εξακολουθούμε να έχουμε σοβαρά προβλήματα με τις χώρες που δεν έχουν υπογράψει τη Σύμβαση της Χάγης και όπου υπάρχουν ακόμα ορισμένες περιπτώσεις απαγωγής. Αντιμετωπίζουμε τα μεγαλύτερα προβλήματά μας κυρίως σε χώρες που έχουν θρησκευτικά δικαστήρια - άλλα όχι αποκλειστικά και μόνο. Πολλά ευρωπαϊκά κράτη έχουν σημειώσει σημαντική επιτυχία σε ό, τι αφορά γαλλίδες μητέρες και γερμανούς πατέρες. Με χαροποιεί πάρα πολύ η απόφαση των γερμανικών δικαστηρίων. Αλλά πάρα πολύ συχνά αυτές οι υποθέσεις παρουσιάζονται για ακρόαση ενώπιον δικαστών που είτε έχουν άγνοια είτε είναι πολύ κακώς πληροφορημένοι σχετικά με το δίκαιο που αφορά την απαγωγή τέκνων.
<P>
Χρειαζόμαστε ειδικά δικαστήρια που θα επιλαμβάνονται των εν λόγω ζητημάτων το συντομότερο δυνατόν, για να αποτρέπουν αναπόφευκτες διαταραχές, κυρίως στα παιδιά, αλλά επίσης και στους δύο γονείς. Οι περισσότερες υποθέσεις αυτού του είδους αντιμετωπίζονται μόνο από τις κεντρικές εθνικές αρχές. Αναπόφευκτα, αναλαμβάνω τις υποθέσεις που δεν είχαν αποτέλεσμα με αυτόν τον τρόπο. Όλες οι χώρες μας χρειάζονται τη Σύμβαση της Χάγης.
<P>
Εκτός από την εργασία μου στην Επιτροπή, έχω επίσης συμμετάσχει εξ ονόματος του Κοινοβουλίου σε πάρα πολλές διεθνείς διασκέψεις. Όλα τα κράτη μέλη εκφράζουν μία αυξανόμενη ανησυχία σχετικά με την αύξηση των συμβάντων απαγωγής τέκνων. Θα ήθελα να ευχαριστήσω το Κοινοβούλιο για τη βοήθεια του σε αυτό το ζήτημα.

<SPEAKER ID=37 LANGUAGE="SV" NAME="Sjφstedt">
Κυρία Πρόεδρε, σκέφτηκα να πώ λίγα λόγια για την ετήσια έκθεση του Ευρωπαίου Διαμεσολαβητή, καθώς επίσης και για την έκθεση De Esteban Martνn, για την οποία δεν μπορεί κανείς να πεί τίποτα άλλο πέραν του ότι είναι καλή&#x02D9; σε γενικές γραμμές συμφωνώ με όλα τα σκέλη.
<P>
Όσον αφορά τον θεσμό του Ευρωπαίου Διαμεσολαβητή, είναι προφανές ότι παίζει έναν ολοένα και πιο σημαντικό ρόλο και ότι παίζει επίσης έναν πολύ θετικό ρόλο για το κοινοτικό σύστημα στο σύνολό του. Έχω έλθει προσωπικά ο ίδιος σε απευθείας επαφή με τον Ευρωπαίο Διαμεσολαβητή και έχω συναντήσει πολλούς που είχαν επαφή με τον θεσμό του Διαμεσολαβητή. Σε γενικές γραμμές, έχουν αρκετά θετικές εμπειρίες από τον τρόπο με τον οποίο αντιμετωπίστηκαν, από τον τρόπο που έλαβαν απάντηση και από τον χρόνο που μεσολάβησε μέχρι να λάβουν απάντηση. Το γεγονός ότι, αυτοί που απευθύνονται ευθέως στον Διαμεσολαβητή και υποβάλλουν καταγγελίες θεωρούν ότι αντιμετωπίστηκαν σωστά και έλαβαν βοήθεια είναι ο υψηλότερος ίσως βαθμός που μπορεί κανείς να λάβει. Αυτό είναι σημαντικό, ιδιαίτερα αν ληφθεί υπόψη το γεγονός ότι είναι πολλοί αυτοί που αισθάνονται ανίσχυροι ενώπιον των θεσμικών οργάνων της ΕΕ και τώρα μπορούν να απευθυνθούν κάπου. Πιστεύω ότι ο απολύτως μεγαλύτερος ρόλος που έχει παίξει και συνεχίζει να παίζει ο θεσμός του Ευρωπαίου Διαμεσολαβητή είναι η προώθηση της μεγαλύτερης διαφάνειας στην ΕΕ στο σύνολό της, κάτι που έχει μεγάλη σημασία.
<P>
Η κρίση στην οποία βρέθηκε η Επιτροπή αφορά πολλές διαφορετικές πτυχές και στην πραγματικότητα σοβούσε επί μακρόν. Ο πυρήνας της κρίσης και ο λόγος της παραίτησης της Επιτροπής είναι φυσικά η κακοδιαχείρηση της οικονομίας και το γεγονός ότι χάθηκε εν μέρει ο έλεγχος επί των δαπανών. Υπαρχει όμως και κάτι άλλο το οποίο πιστεύω ότι δεν θα πρέπει να υποτιμηθεί, συγκεκριμένα η έλλειψη διαφάνειας και η διαχειριστική κουλτούρα που υπήρχε στην Επιτροπή. Ένας πολύ μεγάλος αριθμός ανθρώπων, «οι μέσοι πολίτες», αντιλαμβάνονται την Επιτροπή ως ισχυρή, αλλά και ερμητικά κλειστή, αναίσθητη και μερικές φορές ακόμη και αλαζονική. Πολλοί θεωρούν ότι είναι δύσκολο να λάβουν απάντηση και να ενημερωθούν όταν απευθύνονται ευθέως στην Επιτροπή. Πιστεύω ότι αυτή είναι - είτε αληθεύει είτε όχι - μία σημαντική εξήγηση για τον τρόπο με τον οποίο οι πολίτες βλέπουν την Επιτροπή. Όταν μία διοίκηση γίνεται αντιληπτή κατ' αυτόν τον τρόπο, τότε είναι αναχρονιστική και πρέπει να τροποποιηθεί. Γι' αυτό είναι τόσο σημαντική η πρωτοβουλία που ελήφθη τώρα αναφορικά με τον κώδικα καλής διαχείρησης, διότι μπορεί να το αντιμετωπίσει με κάποιον τρόπο αυτό και να βελτιώσει τις συνθήκες.
<P>
Επίσης, είναι προφανές ότι πρέπει να τροποποιηθεί ο υπηρεσιακός κανονισμός των υπαλλήλων. Οι υπάλληλοι στα διάφορα θεσμικά όργανα της ΕΕ πρέπει να αισθάνονται ότι μπορούν και δημοσίως να καταγγείλουν τις ατασθαλίες και να ασκήσουν κριτική χωρίς να υφίσταται κίνδυνος αντιποίνων. Αλλοιώς, το σύστημα θα είναι πολύ δυσάρεστο. Τέτοιες αλλαγές, σε συνδυασμό με νέους κανονισμούς αναφορικά με τη διαφάνεια και την πρόσβαση στα έγγραφα, θα μπορούσε να συνεπάγεται μία πραγματική αλλαγή του τρόπου λειτουργίας της διοίκησης.
<P>
Αυτό που είναι σημαντικό τώρα είναι η ενίσχυση του θεσμού του Ευρωπαίου Διαμεσολαβητή. Δύο, κυρίως, πράγματα θα ήθελα να τονίσω. Το ένα είναι οι οικονομικές προϋποθέσεις. Πρέπει να υπάρχει ένας προϋπολογισμός και ένας μακροπρόθεσμος προγραμματισμός που θα καθιστούν δυνατή την αντιμετώπιση όλων των καταγγελιών που λαμβάνονται, την σωστή επεξεργασία τους και τη διάθεση κονδυλίων γι' αυτό. Το δεύτερο είναι ότι έπρεπε να είναι αυτονόητο ότι ο θεσμός του Ευρωπαίου Διαμεσολαβητή έχει πρόσβαση σε όλα εκείνα τα έγγραφα στα οποία χρειάζεται να έχει πρόσβαση. Αυτή η δυνατότητα είναι εκ των ουκ άνευ για να φέρει κανείς σε πέρας ένα καλό έργο. Όσον αφορά αυτό λοιπόν χρειαζόμαστε άμεσες ενισχύσεις.
<P>
Είμαι ένας βουλευτής του Ευρωπαϊκού Κοινοβουλίου που επικρίνω αρκετά πράγματα στην ΕΕ. Ωστόσο, δεν έχω τίποτε επικριτικό να αναφέρω όσον αφορά τον Ευρωπαίο Διαμεσολαβητή της ΕΕ&#x02D9; αντιθέτως, θέλω να ευχαριστήσω τον κ. Jacob Sφderman και όσους εργάζονται μαζί του για το καλό έργο που προσφέρουν.

<SPEAKER ID=38 LANGUAGE="FI" NAME="Hautala">
Aξιότιμη κυρία Πρόεδρε, αξιότιμε κύριε Διαμεσολαβητή, αξιότιμε κύριε Επίτροπε, συγκαταλέγομαι και εγώ μεταξύ εκείνων οι οποίοι θεωρούν ότι ο Διαμεσολαβητής αποτελεί τον καλύτερο θεσμό της Ευρωπαϊκής Ένωσης. Έχει επίσης αναπτύξει προς θετική κατεύθυνση τις θεσμικές δομές της Ένωσης. Είναι επίσης σημαντικό να αναπτυχθούν οι αρμοδιότητες, ενώ στην έκθεση γίνεται λόγος για την ελεύθερη κυκλοφορία. Συνάντησα η ίδια τώρα τελευταία, μεταξύ άλλων και έναν Ιρλανδό οδοντίατρο, ο οποίος αντιμετωπίζει δυσκολίες στην άσκηση του επαγγέλματός του στην Ελλάδα. Όλα τα ζητήματα αυτού του είδους θα έπρεπε να έρχονται στο φως και μέσα από τις αρμοδιότητες του Διαμεσολαβητή.
<P>
Η δημοσιοποίηση των εγγράφων έχει αναπτυχθεί στην Ευρωπαϊκή Ένωση, κυρίως χάρη στις προσπάθειες του Διαμεσολαβητή και του Δικαστηρίου. Τα νομοθετικά όργανα δεν έχουν προλάβει να κάνουν πάρα πολλά πράγματα. Φοβάμαι ότι η Επιτροπή έχει καθυστερήσει στην προετοιμασία του μελλοντικού κανονισμού περί διαφάνειας. Θα ήθελα να ρωτήσω επίσης τον Επίτροπο κ. Monti με ποιον τρόπο προετοιμάζει η Επιτροπή τον κανονισμό για τη διαφάνεια βάσει της Συνθήκης του Αμστερνταμ, διότι η προετοιμασία του συνιστά επίσης ουσιαστικό μέρος για την επίλυση αυτής της θεσμικής κρίσης που προκάλεσε η παραίτηση της Επιτροπής.
<P>
Η σωστή διαχείριση αποτελεί ουσιαστικό παράγοντα για την επίλυση αυτής της κρίσης. Έχω σημειώσει με ικανοποίηση τις τοποθετήσεις του Διαμεσολαβητή σχετικά με την ελευθερία λόγου και έκφρασης των υπαλλήλων. Είναι πολύ σημαντικό να εξετασθεί προσεκτικά ο κανονισμός υπηρεσιακής κατάστασης των υπαλλήλων και να αλλαχθούν τα απαραίτητα σημεία, ώστε να αποτελεί άμεση υποχρέωση των υπαλλήλων να αναφέρουν τις αδυναμίες που παρατηρούν στη λειτουργία των θεσμικών οργάνων και στη δουλειά τους.
<P>
Επίσης, η δημιουργία αρχείου εγγράφων σε όλα τα θεσμικά όργανα συνιστά πολύ μεγάλη και σημαντική ανανέωση. Θα ήθελα να τονίσω ότι, και το Ευρωπαϊκό Κοινοβούλιο θα πρέπει να ενώσει τις δυνάμεις του σε αυτό το έργο ανανέωσης και να ξεκινήσει την ανάπτυξη της σωστής διαχείρισης στη δική του λειτουργία.

<SPEAKER ID=39 LANGUAGE="DA" NAME="Sandbζk">
Κυρία Πρόεδρε, συμφωνώ απολύτως με τον κ. Sφderman ότι, εάν η ΕΕ είχε μια νοοτροπία διαφάνειας στη διαχείριση, μέσα από την οποία οι πολίτες θα μπορούσαν να έχουν πρόσβαση στις υποθέσεις των δημόσιων υπαλλήλων όταν έχουν περατωθεί, θα μπορούσαμε να αποφύγουμε πολλές απάτες και πολλές ατασθαλίες. Οι δημόσιοι υπάλληλοι που ξέρουν ότι οι υποθέσεις τους μπορούν ανά πάσα στιγμή να διερευνηθούν από το κοινό θα νιώθουν κατά πάσα πιθανότητα μεγαλύτερη προθυμία να τις επεξεργαστούν σωστά. Τέτοια νοοτροπία διαφάνειας η ΕΕ δεν έχει, και αυτό αντανακλάται και στην ετήσια έκθεση του Διαμεσολαβητή, η οποία ας σημειωθεί είναι άριστη, σαφής και σχολαστική. Προκαλεί χαρά ότι πρόκειται για την εμπέδωση ενός θεσμικού οργάνου που ακόμη είναι πάρα πολύ νέο, αλλά ήδη ευρέως γνωστό και εκτιμούμενο. Παρ' όλ' αυτά, υπάρχει έλλειμμα πολιτικής βούλησης να δημιουργηθούν καλές συνθήκες εργασίας για τον Διαμεσολαβητή. Όσο απίστευτο κι αν ακούγεται αυτό, από την ετήσια έκθεση προκύπτει ότι ακόμη και ο ίδιος, που πρέπει να είναι ο εγγυητής των πολιτών απέναντι στη διοίκηση της ΕΕ, πολύ απλά δεν έχει πλήρη πρόσβαση στα διοικητικά έγγραφα της Επιτροπής και του Συμβουλίου. Γι' αυτό είναι σκόπιμο το άρθρο 3, παράγραφος 2 του Καταστατικού του Διαμεσολαβητή φυσικά να αλλάξει, ώστε ο Διαμεσολαβητής να έχει πλήρη και απρόσκοπτη πρόσβαση σε όλα τα σχετικά έγγραφα μηδενός εξαιρουμένου. Το να υπάρχουν διατάξεις που ορίζουν ότι, τα θεσμικά όργανα της Κοινότητας μπορούν να αρνούνται να επιτρέψουν στον Διαμεσολαβητή την πρόσβαση σε έγγραφα βάσει επαρκώς αιτιολογημένης επίκλησης του απορρήτου, ή επειδή οι υπάλληλοι και οι υπόλοιποι εργαζόμενοι μιλούν εξ ονόματος ή κατόπιν οδηγίας των διοικήσεών τους, όχι μόνο είναι αχρείαστο αλλά και άκρως ανάρμοστο. Έφτασε η ώρα επιτέλους να αναθεωρηθεί η νομική βάση εργασίας των δημόσιων υπαλλήλων. Ειδάλλως το θεσμικό όργανο δίνει στους πολίτες της ΕΕ μια εντελώς ψευδή αίσθηση ασφάλειας δικαίου. Γι' αυτό λοιπόν είναι άκρως σημαντικό να στηρίξουμε το σημείο 6 της πρότασης ψηφίσματος της κ. Esteban.

<SPEAKER ID=40 LANGUAGE="IT" NAME="Monti">
 Κυρία Πρόεδρε, κύριε Διαμεσολαβητή, κυρίες και κύριοι, δυνάμει της Συνθήκης για την Ευρωπαϊκή Ένωση, το Κοινοβούλιο, και όχι η Επιτροπή, είναι ο αποδέκτης της ετήσιας έκθεσης του Ευρωπαίου Διαμεσολαβητή. Επιτρέψτε μου ωστόσο να πω δυο λόγια εξ ονόματος της Επιτροπής.
<P>
Η Επιτροπή είναι πεπεισμένη ότι η ευρωπαϊκή ιθαγένεια εμπλουτίστηκε σημαντικά με τη θέσπιση του Ευρωπαίου Διαμεσολαβητή και ότι η καλή διοίκηση των ευρωπαϊκών θεσμικών οργάνων, η διαφάνεια και η δίκαιη λειτουργία τους αποτελούν θεμελιώδη δικαιώματα όλων των ευρωπαίων πολιτών.
<P>
Το 1998, η Επιτροπή έγινε, για άλλη μία φορά, το κυριότερο αντικείμενο των ερευνών που διεξήγαγε ο Διαμεσολαβητής και προσπάθησε με προθυμία να απαντήσει ικανοποιητικά σε όλες τις ερωτήσεις, τηρώντας κατά το δυνατόν τις καθορισθείσες προθεσμίες. Ο έλεγχος που μπορούν να ασκούν οι πολίτες μέσω του Διαμεσολαβητή επί της λειτουργίας της διοίκησής μας δεν μπορεί παρά να μας ενθαρρύνει να εργαστούμε καλύτερα, να διορθώσουμε τα λάθη μας, να αυξήσουμε τη διαφάνεια των ενεργειών μας. Για το λόγο αυτόν, συμφωνούμε με την εξαίρετη έκθεση της κ. Esteban Martνn στην οποία καλεί όλα τα ευρωπαϊκά θεσμικά όργανα να ευαισθητοποιήσουν περισσότερο τους πολίτες, με όλα τα δυνατά μέσα, γύρω από τις δυνατότητες που διαθέτουν για να προασπίσουν τα δικαιώματά τους και φυσικά γύρω από το δικαίωμα αναφοράς στο Διαμεσολαβητή.
<P>
Ένα άλλο σημείο που επισημάνθηκε από το Κοινοβούλιο, την Επιτροπή Αναφορών του και τον Ευρωπαίο Διαμεσολαβητή αφορά τον κώδικα χρηστής διοικητικής συμπεριφοράς για τα θεσμικά όργανα και τους ευρωπαϊκούς οργανισμούς. Η Επιτροπή συμφώνησε κατ'αρχήν στη θέσπιση αυτού του κώδικα, ξεκίνησε τη διαδικασία σύνταξής του, σε συνεννόηση με το Διαμεσολαβητή, και έλαβε μια πρώτη απόφαση επί του θέματος. Η Επιτροπή σκόπευε εξάλλου να αναγάγει αυτόν τον κώδικα συμπεριφοράς σε έναν από τους τρεις άξονες μιας πιο φιλόδοξης μεταρρύθμισης του συνόλου των εσωτερικών και εξωτερικών μεθόδων της, δεν έχει μπορέσει όμως ακόμη να φέρει σε πέρας αυτή την πρωτοβουλία για λόγους που γνωρίζει καλά αυτό το Κοινοβούλιο. Από την άλλη πλευρά, βελτίωση των σχέσεων μεταξύ πολιτών και διοίκησης σημαίνει επίσης κυρίως ενίσχυση της διαφάνειας και διευκόλυνση της δημόσιας πρόσβασης στα έγγραφα.
<P>
Η Επιτροπή συμφωνεί με το γεγονός ότι διαφάνεια δεν σημαίνει μόνο ότι τα έγγραφα είναι κατά το δυνατόν προσβάσιμα στο κοινό, αλλά και ότι κάθε άρνηση παροχής αυτών των εγγράφων πρέπει να είναι αιτιολογημένη βάσει των καθορισμένων κανόνων. Η Συνθήκη του Αμστερνταμ - όπως μας υπενθύμισε η κ. Hautala - επικύρωσε αυτή την έννοια της διαφάνειας δίνοντας στους πολίτες πραγματικό δικαίωμα πρόσβασης στα έγγραφα του Κοινοβουλίου, του Συμβουλίου και της Επιτροπής. Δεδομένου ότι είναι καθήκον της Επιτροπής, δυνάμει του άρθρου 255, να προετοιμάσει νομοθετική πρόταση σχετικά με τις γενικές αρχές και τα όρια που διέπουν την άσκηση αυτού του δικαιώματος, το θεσμικό μας όργανο θα υποβάλει εν ευθέτω χρόνω την πρότασή του εν προκειμένω και το Σώμα σας θα έχει έτσι τη δυνατότητα να εκφράσει, στο πλαίσιο της συναπόφασης, τη θέση του.
<P>
Όσον αφορά ένα παρεμφερές, αν και ξεχωριστό, θέμα, η Επιτροπή συμμερίζεται τη γνώμη της εισηγήτριας ότι ο Διαμεσολαβητής πρέπει να έχει όσο το δυνατόν ευρύτερη πρόσβαση σε πρακτικές και έγγραφα των θεσμικών οργάνων που απαιτούνται για τις έρευνές του. Πρόκειται για θέμα υψίστης σημασίας τόσο για την αποστολή του ίδιου του Διαμεσολαβητή όσο και για την εμπιστοσύνη των πολιτών στο πρόσωπό του. Όσον αφορά την τροποποίηση του καθεστώτος του Διαμεσολαβητή ως προς το ζήτημα αυτό ή ως προς τις καταθέσεις των υπαλλήλων, εναπόκειται προφανώς στο Σώμα σας να αναλάβει την πρωτοβουλία σύμφωνα με το άρθρο 138 Ε. Στη συνέχεια, θα πρέπει η Επιτροπή - η προσεχής Επιτροπή ασφαλώς - να διατυπώσει τη γνώμη της επί του θέματος.
<P>
Η Επιτροπή συμμερίζεται επίσης τη σημασία που δίνουν η εισηγήτριά σας και ο Διαμεσολαβητής στην ενίσχυση της εμπιστοσύνης των πολιτών στα ευρωπαϊκά θεσμικά όργανα, ιδίως όταν οι πολίτες καταγγέλλουν καταστάσεις που θεωρούν ότι δεν συμβιβάζονται με τις ευρωπαϊκές διατάξεις. Για το λόγο αυτόν, η Επιτροπή, δίνοντας συνέχεια στην έρευνα πρωτοβουλίας που ξεκίνησε ο Διαμεσολαβητής για τις διαδικασίες επί παραβάσει, δεσμεύτηκε να γνωστοποιεί επίσης, την ίδια στιγμή που ενημερώνει τον καταγγέλλοντα ότι προτίθεται να αρχειοθετήσει την καταγγελία του - όταν αυτή είναι η πρόθεσή της - τους λόγους για τους οποίους εκτιμά ότι δεν παραβιάστηκε το κοινοτικό δίκαιο. Ωστόσο, η εκχώρηση στους πολίτες πραγματικού δικαιώματος στις διαδικασίες του άρθρου 169 επιβάλλει προφανώς την τροποποίηση της Συνθήκης.
<P>
Θα ήθελα να ευχαριστήσω τον κ. Sφderman για την εξαιρετική δουλειά του και για την εποικοδομητική συνεργασία που μας επέτρεψε να αναπτύξουμε μαζί του. Πέρα από τη διερεύνηση των υποθέσεων που σας διαβιβάστηκαν, κύριε Διαμεσολαβητή, αναλάβατε την πρωτοβουλία να διατυπώσετε πολυάριθμες προτάσεις στον τομέα της διαφάνειας και των δικαιωμάτων των πολιτών. Πολλοί ήδη υπενθύμισαν στη συνεδρίαση αυτή την προσήλωσή σας στα ζητήματα σχετικά με το ρόλο των πολιτών στις διαδικασίες του άρθρου 169, τη σύνταξη κώδικα καλής συμπεριφοράς των υπαλλήλων, την πρόσβαση στα έγγραφα των θεσμικών οργάνων και των ελεγχόμενων εξ αυτών οργανισμών. Θα ήθελα μόνο να υπογραμμίσω ακόμη την προσήλωσή σας στην επίτευξη μεγαλύτερης διαφάνειας στις διαδικασίες διαγωνισμού και την τροποποίηση του ορίου ηλικίας στο πλαίσιό τους. Και στους δύο τομείς σημειώθηκε σημαντική πρόοδος, χάρη και στη συνεργασία σας με το Κοινοβούλιο και την Επιτροπή, προς τη βελτίωση της σχέσης μεταξύ πολιτών και θεσμικών οργάνων.
<P>
Θα ήθελα, κυρία Πρόεδρε, να προσθέσω δυο λόγια για την έκθεση του κ. Newman. Ο απολογισμός που εκπονεί κάθε χρόνο αυτό το Κοινοβούλιο, σχετικά με την εξέταση των αναφορών που καταθέτουν οι πολίτες, προσφέρει πράγματι μια πολύτιμη ευκαιρία προβληματισμού. Αυτή η σχέση μεταξύ του πολίτη και των θεσμικών οργάνων ήταν ένα από τα κυριότερα θέματα του προβληματισμού της Επιτροπής σχετικά με τα θεσμικά όργανα.
<P>
Το δικαίωμα αναφοράς αποτελεί μια κατάκτηση εξαιρετικής σημασίας στον τομέα των πολιτικών δικαιωμάτων των πολιτών και θεωρώ σκόπιμο να υπενθυμίσουμε, για άλλη μία φορά, όπως υπενθύμισε και ο εισηγητής, ότι αυτό το δικαίωμα έχει αναγνωριστεί πλήρως στη Συνθήκη για την Ευρωπαϊκή Ένωση.
<P>
Η γρήγορη και αποτελεσματική διεκπεραίωση των αναφορών είναι πράγματι άλλο ένα σημαντικό μέσο για την εδραίωση της εμπιστοσύνης των πολιτών στα θεσμικά όργανα. Όταν ο πολίτης υποβάλει αναφορά στο Ευρωπαϊκό Κοινοβούλιο, δεν καταγγέλλει μόνο κάτι που, κατά την κρίση του, αποτελεί κακή εφαρμογή της κοινοτικής νομοθεσίας αλλά ταυτόχρονα εκφράζει την εμπιστοσύνη του στο Κοινοβούλιο και τα άλλα θεσμικά όργανα, πιστεύοντας ότι θα επανορθώσουν την αδικία. Κατά συνέπεια, η Επιτροπή θεωρεί πολύ σημαντικό, στο τέλος αυτής της κοινοβουλευτικής περιόδου, να ενημερωθεί ως προς τη διεκπεραίωση των αναφορών ούτως ώστε να μπορέσει να εξετάσει, με την ευκαιρία των δύο τελευταίων συνεδριάσεων της Επιτροπής Αναφορών σας που προεδρεύεται από τον κ. Fontana, το μεγαλύτερο μέρος των φακέλων που παραμένουν ανοικτοί.
<P>
Η προσεκτική εξέταση όλου του φάσματος των αναφορών παρουσιάζει επίσης ενδιαφέρον. Η Επιτροπή Αναφορών πρέπει να εκλαμβάνεται ως το κυριότερο κοινοβουλευτικό βήμα του πολίτη, ως βαρόμετρο, ως ευαίσθητος σηματοδότης των συγκεκριμένων ανησυχιών του. Ο εισηγητής σας πολύ σωστά τόνισε φέτος τη σημαντική αποστολή της Επιτροπής Αναφορών όσον αφορά τη συνέχεια που δίνεται στις διαδικασίες επί παραβάσει. Πράγματι, όπως είναι γνωστό, οι διαδικασίες του άρθρου 169 κινούνται συνεπεία πολυάριθμων αναφορών των πολιτών.
<P>
Όσον αφορά τις διαδικασίες του άρθρου 169, όπως ξέρει καλά η κ. Thors, η Επιτροπή ανέλαβε μια μεγάλη δέσμευση και σίγουρα θα συνεχίσει στην κατεύθυνση αυτή από άποψη ταχύτητας και διαφάνειας.
<P>
Το Ευρωπαϊκό Κοινοβούλιο εκπλήρωσε μια σημαντική αποστολή και σε έναν άλλο τομέα: αναφέρομαι στον κώδικα χρηστής συμπεριφοράς της διοίκησης στις σχέσεις της με τους πολίτες. Ο κ. Perry, εισηγητής της Επιτροπής Αναφορών για το 1996, είχε ήδη ζητήσει με επιμονή τον κώδικα αυτόν και ανάλογο αίτημα είχε εκφράσει και ο Διαμεσολαβητής. Όπως υπενθύμισα, η Επιτροπή έλαβε μια πρώτη απόφαση εν προκειμένω.
<P>
Η σκέψη με την οποία θα ήθελα να κλείσω και στην οποία εγώ προσωπικά αποδίδω τη μεγαλύτερη σπουδαιότητα είναι ότι μια υγιής σχέση μεταξύ πολιτών και θεσμικών οργάνων βασίζεται υποχρεωτικά στη διαφάνεια: τη διαφάνεια με την ευρύτερη έννοια, που προϋποθέτει πάνω από όλα ότι οι πολίτες είναι καλά ενημερωμένοι για τα δικαιώματα που έχουν. Στο πνεύμα αυτό, θα ήθελα να ευχαριστήσω το Κοινοβούλιο για την υποστήριξη που πάντα έδωσε στην Επιτροπή στη δρομολόγηση αυτής της τεράστιας ενημερωτικής προσπάθειας που αντιπροσωπεύει η πρωτοβουλία «Πρώτα οι Πολίτες» - Citizens First - που επέτρεψε, όπως δεν είχε συμβεί ποτέ στο παρελθόν, στους πολίτες να ενημερωθούν επαρκώς για τα δικαιώματά τους.
<P>
Τέλος, κυρία Πρόεδρε, επιτρέψτε μου να ευχαριστήσω την κ. Banotti για τις δραστηριότητές της ως μεσολαβητή του Προέδρου για τις απαγωγές παιδιών σε διεθνή κλίμακα. Η δραστηριότητα αυτή είναι σχετική με την επεξεργασία, με την ευρεία έννοια του όρου, των αναφορών και επιθυμώ να εκφράσω την ευγνωμοσύνη της Επιτροπής για τις δραστηριότητες που τόσο καλά έφερε σε πέρας η κ. Banotti.
<P>
(Χειροκροτήματα)

<SPEAKER ID=41 NAME="Πρόεδρος">
Ευχαριστώ τον Επίτροπο κ. Monti, καθώς και τον Διαμεσολαβητή, όπως επίσης και την κ. Banotti.
<P>
Νομίζω ότι το Σώμα μας επέδειξε ιδιαίτερο ενδιαφέρον, Επίτροπε Monti, για όσα είπατε προηγούμενως σχετικά με την κ. Banotti.
<P>
Η συζήτηση έληξε.
<P>
Η ψηφοφορία θα διεξαχθεί στις 11.30

<CHAPTER ID=3>
Πρόγραμμα «Τελωνεία 2000»
<SPEAKER ID=42 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0136/99) της κ. Peijs, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά την τροποποίηση της απόφασης της 19ης Δεκεμβρίου 1996 σχετικά με τη θέσπιση προγράμματος δράσης για τα Τελωνεία στην Κοινότητα (»Τελωνείο 2000») [COM(98)0644 - C4-0639/98-98/0314(COD)].

<SPEAKER ID=43 LANGUAGE="NL" NAME="Peijs">
Κυρία Πρόεδρε, πέρυσι το Νοέμβριο η Ευρωπαϊκή Επιτροπή υπέβαλε πρόταση παράτασης του τρέχοντος προγράμματος «Τελωνεία 2000» κατά δύο χρόνια. Το Σεπτέμβριο του 1999 η Επιτροπή ήθελε να διαθέσει 35 εκατομμύρια επιπλέον στο πρόγραμμα αυτό. Το Ευρωπαϊκό Κοινοβούλιο δεν έκανε δεκτή την πρόταση της Ευρωπαϊκής Επιτροπής, διότι για μία αύξηση των κονδυλίων του προϋπολογισμού και μόνο δεν χρειάζεται η διαδικασία της συναπόφασης. Το πρόβλημα αποδείχθηκε ωστόσο ότι δεν ήταν μόνο δημοσιονομικό. Υπήρχαν προβλήματα που αφορούσαν τον πυρήνα των τελωνειακών δραστηριοτήτων όπως η δημιουργία ενός μηχανογραφημένου συστήματος διαμετακόμισης. Κανένας δεν τηρούσε τις προθεσμίες, ενώ τα συμβαλλόμενα μέρη δεν προσέφεραν την συμφωνημένη ποιότητα των προϊόντων.
<P>
Το Κοινοβούλιο πραγματοποίησε μία δική του μελέτη, η οποία κατέληξε στο συμπέρασμα ότι ήταν απαραίτητο να γίνουν ουσιαστικές αλλαγές στην ακολουθούμενη πολιτική. Στην έκθεση σχετικά με τη χορήγηση απαλλαγής για το 1996, η οποία κατέληξε στην πτώση της Ευρωπαϊκής Επιτροπής, υπογραμμίσθηκε η βαρύτητα των προβλημάτων που αφορούσαν το σύστημα μηχανογράφησης. Εν τω μεταξύ, η Επιτροπή ξανάρχισε από την αρχή. Υποβλήθηκε ένα νέο σχέδιο για ένα μηχανογραφημένο σύστημα διαμετακόμισης. Το σχέδιο αυτό είναι λογικότερο και κυρίως πιο ρεαλιστικό, χωρίς να είναι ιδιαίτερα φιλόδοξο. Το Ευρωπαϊκό Κοινοβούλιο είναι ικανοποιημένο με τις απαιτήσεις που εκφράζει σήμερα η Επιτροπή. Με την τελευταία πρότασή της η Επιτροπή αποσκοπεί στην ενσωμάτωση σε μία γραμμή του προϋπολογισμού όλων των δραστηριοτήτων στον τομέα των τελωνείων, της κατάρτισης υπαλλήλων και των προγραμμάτων πληροφορικής, καθώς επίσης στη σύσταση μιας επιτροπής από αντιπροσώπους των κρατών μελών με στόχο την στενότερη συμμετοχή των κρατών μελών στο πρόγραμμα και τέλος στη δυνατότητα συμμετοχής στο πρόγραμμα και των συνδεδεμένων χωρών.
<P>
Το Ευρωπαϊκό Κοινοβούλιο εξέφρασε διάφορες αντιρρήσεις για την πρόταση αυτή. Απορρίπτει καταρχήν τις αρχικές προτάσεις της Επιτροπής σχετικά με την επιτροπή. Η Επιτροπή θέλει, πέρα από την υφιστάμενη επιτροπή των γενικών διευθυντών των τελωνειακών αρχών από τα κράτη μέλη, να ιδρύσει μία νέα επιτροπή για την εκτέλεση του προγράμματος. Το Κοινοβούλιο θέλει να υπάρχει μία μόνον επιτροπή. Θα μπορούσε ενδεχομένως να βρεθεί μία λύση, εφόσον η επιτροπή των γενικών διευθυντών αναθέσει την εκτέλεση του προγράμματος σε μία επιτροπή αντιπροσώπων της - δηλαδή, θα πρόκειται στην ουσία για δύο επίπεδα εντός μίας και της αυτής επιτροπής - όπου, ωστόσο, θα παραμένουν υπεύθυνοι οι γενικοί διευθυντές. Αυτό θα αυξήσει την αναγκαία συμμετοχή των κρατών μελών, όπως ακριβώς θέλει και η Επιτροπή.
<P>
Η Επιτροπή Οικονομικής, Νομισματικής και Βιομηχανικής Πολιτικής έκανε δεκτές, εκτός από τις δικές μου τροπολογίες, και πολλές τροπολογίες των συντακτών γνωμοδότησης, κ.κ. Bardong και Brinkhorst, που αφορούν τη διαφάνεια κατά την εκτέλεση του προγράμματος, τόσο για το Κοινοβούλιο όσο και για τη βιομηχανία. Η Ευρωπαϊκή Επιτροπή θα ωφεληθεί τα μάλα από την εντονότερη συμμετοχή των παραγόντων της αγοράς στο πρόγραμμα. Συχνά λησμονούμε τις γνώσεις που αυτοί διαθέτουν, γνώσεις οι οποίες θα μπορούσαν να διευκολύνουν το έργο της Επιτροπής. Οι επιχειρήσεις ταχέων μεταφορών, για παράδειγμα, χρησιμοποιούν εδώ και χρόνια μηχανογραφημένα συστήματα που καλύπτουν το σύνολο του πλανήτη.
<P>
Παρακολουθήσαμε πρόσφατα, κύριε Πρόεδρε, μία επίδειξη του νέου μηχανογραφημένου συστήματος και μας φάνηκε πολλά υποσχόμενο. Φυσικά θα πρέπει να αποδείξει τη χρησιμότητά του και στην πράξη, συνδεδεμένο με τα τερματικά των 3000 τελωνειακών γραφείων και με τις επιχειρήσεις που θα μπορούσαν να κάνουν χρήση του συστήματος.
<P>
Σε μία από τις τροπολογίες σημείωσα ότι το Κοινοβούλιο επιθυμεί να ενημερώνεται για οιαδήποτε καθυστέρηση παρατηρηθεί κατά την εφαρμογή του νέου μηχανογραφημένου συστήματος. Θα παρακαλούσα τον επίτροπο να λάβει την τροπολογία αυτή απολύτως σοβαρά.
<P>
Υπάρχει και ένα δημοσιονομικό πρόβλημα στο Συμβούλιο. Η Επιτροπή πιστεύει ότι θα χρειασθούν 142 εκατ. ευρώ μέχρι το έτος 2002 για το πρόγραμμα. Στα πλαίσια της Διάσκεψης του Βερολίνου εξέφρασαν αμφιβολίες κυρίως η Γερμανία και οι Κάτω Χώρες σχετικά με το ύψος του ποσού, αμφιβολίες για τις οποίες μάλιστα δεν προέβαλαν ουσιαστικά επιχειρήματα. Και οι δύο αυτές χώρες είναι αποφασιστικής σημασίας για τη λειτουργία των ευρωπαϊκών τελωνειακών υπηρεσιών. Ούτε ένα δέμα δεν μπορεί να σταλεί από το Ρότερνταμ, το μεγαλύτερο λιμάνι της Ευρώπης, στην υπόλοιπη Ευρώπη χωρίς να διασχίσει το έδαφος της Γερμανίας. Ελπίζω να έχουν ικανοποιηθεί οικονομικά επαρκώς οι δύο αυτές χώρες κατά τη Διάσκεψη Κορυφής του Βερολίνου. Τότε θα επανέλθω στο ζήτημα αυτό και ίσως μπορέσουμε να βρούμε γρήγορα μία λύση.
<P>
Θα υπερψηφίσουμε όλες τις τροπολογίες, κύριε Πρόεδρε. Ωστόσο η τροπολογία 5 είναι εντελώς ιδιαίτερη, και μάλιστα πολύ επίκαιρη μετά τη Διάσκεψη του Βερολίνου. Πρόκειται για ένα ζήτημα αρχών για την Ευρώπη, το οποίο έθεσε ο κ. Brinkhorst ως εισηγητής της γνωμοδότησης. Ως Ολλανδός έχω αντιρρήσεις απέναντι στις θέσεις του, ωστόσο ως εισηγητής οφείλω να πω ότι έχει 100 % δίκιο. Είναι άδικο να χάνονται όλο και περισσότερα κονδύλια των έτσι κι αλλιώς έντονα περιορισμένων ιδίων πόρων της Ένωσης στις τσέπες των κρατών μελών. Το Ελεγκτικό Συνέδριο έκρινε ότι η αποζημίωση του 10 % προς αντιστάθμιση των δαπανών είσπραξης είναι πολύ υψηλή. Τώρα το ποσό αυτό αυξάνεται στο 25 %. Πρόκειται στην ουσία για μία κεκαλυμμένη επιδότηση στην οποία αντιτιθέμεθα για λόγους αρχών. Όταν δεν θίγονται τα ίδια, κύριε Πρόεδρε, τότε και τα κράτη μέλη απορρίπτουν καταρχήν πάντα τέτοιες αυξήσεις, κάτι που δεν συμβαίνει τώρα.

<SPEAKER ID=44 NAME="Brinkhorst">
Το κοινό δασμολόγιο είναι μία από τις πλέον στέρεες ενδείξεις της κοινής ταυτότητας της Ευρωπαϊκής Ένωσης. Υπάρχουν περίπου 120 000 αξιωματούχοι στις διοικήσεις των κρατών μελών. Η Ευρωπαϊκή Επιτροπή έχει περίπου 120 - το ένα τοις χιλίοις αυτού του ποσού - που ακόμα μία φορά δείχνει πόσο παράλογη είναι η αξίωση ότι εργαζόμαστε με μία υπερ-συγκεντρωτική γραφειοκρατία στις Βρυξέλλες.
<P>
Με ένα τέτοιο υπόβαθρο το πρόγραμμα «Τελωνεία 2000» είναι απολύτως απαραίτητο. Είναι ένας θεμελιώδης τρόπος να επιδείξουμε ότι είμαστε κάτι παραπάνω από μία απλή ομάδα μεμονωμένων χωρών που εργάζονται σε έναν γενικό χώρο. Ελλείψη μίας κοινής διοίκησης, το πρόγραμμα «Τελωνεία 2000» είναι ένα εξαιρετικά σημαντικό εργαλείο διαχείρισης των εναρμονισμένων κανόνων, αυτοματισμού κοκ. Είναι σημαντικό το γεγονός ότι τα κράτη μέλη αντιμετωπίζουν μερικές φορές δυσκολίες στη βελτίωση της αποτελεσματικότητας του προγράμματος «Τελωνεία 2000». Αναφέρομαι στην εξέταση της διαμετακόμισης που του έδωσε κάποια ώθηση.
<P>
Μιλώντας εξ ονόματος της Επιτροπής Προϋπολογισμών, είμαι πολύ ευχαριστημένος από τη συνεργασία με την κ. Peijs, την εισηγήτρια, και πολύ ευχαριστημένος που ανέλαβε τις τροπολογίες μας. Οι εν λόγω τροπολογίες επιχειρούν να βελτιώσουν τις δράσεις κατά της απάτης και αυτή έχει τονίσει την πλέον σημαντική, το ζήτημα που αφορά τον τρόπο συσχετισμού των δαπανών είσπραξης με τα κριτήρια επιδόσεων. Πράγματι, μετά το Ευρωπαϊκό Συμβούλιο, 25 % επιστρέφει στις τσέπες των κρατών μελών. Αλλά η ιδέα κοινών κριτηρίων επιδόσεων παραμένει απολύτως ουσιώδης και με αυτό το υπόβαθρο θα ζητούσα από τον Επίτροπο να μιλησει για τον αντίκτυπο που πιστεύει ότι έχει το Ευρωπαϊκό Συμβούλιο στη συμπεριφορά των κοινών τελωνειακών αρχών και κατά πόσο τώρα θα είναι περισσότερο χαλαρές από ό, τι παλαιότερα.
<P>
Με αυτό το υπόβαθρο εγκρίθηκαν και οι τροπολογίες της Επιτροπής Προϋπολογισμών για την εναρμόνιση της Επιτροπής Κοινών Τελωνείων, για την ύπαρξη μίας συνολικής επιτροπής που θα λειτουργεί το δασμολόγιο. Πρέπει να απλοποιήσουμε και πρέπει να εναρμονίσουμε τα πράγματα. Αυτήν την κατεύθυνση ακολούθησε ο Επίτροπος Monti, τον οποίο καλωσορίζω σήμερα εδώ, ο οποίος εκτελεί αυτό που υποθέτω ότι θα είναι ένα από τα τελευταία επίσημα καθήκοντά του, γιατί υποστήριξε αυτήν την ιδέα και χαίρομαι που θα είναι σε θέση να την υποστήριξει ενώπιον του Συμβουλίου.

<SPEAKER ID=45 NAME="Bardong">
Κυρία Πρόεδρε, αγαπητοί συνάδελφοι, τα κράτη μέλη στην Σύνοδο Κορυφής του Βερολίνου έβαλαν πραγματικά το χέρι βαθιά στην τσέπη της Ευρωπαϊκής Ένωσης ως προς τα έσοδα από τους δασμούς. Από το 2001 δεν θέλουν να κρατήσουν μόνο το 10 %, αλλά το 25 %, μολονότι πρόκειται για παραδοσιακούς ίδιους πόρους της ΕΕ. Αυτό δεν το θεωρώ δικαιολογημένο, αφού τα κράτη μέλη λίγο μόνο συμβάλλουν στην οικοδόμηση κοινοτικών τελωνείων. Όμως, χρειαζόμαστε τις σχετικές προσεγγίσεις, π.χ. μέσω των κοινών δασμών κλπ. Αυτός παραμένει ο στόχος μας, ακόμη κι αν το Κοινοβούλιο κατά τη διαδικασία διαμεσολάβησης σχετικά με την προηγούμενη πρόταση δεν ζήτησε τη δημιουργία μιας κοινής τελωνειακής διοίκησης.
<P>
Κατά τις διαβουλεύσεις τέθηκε επανειλημμένα το ερώτημα αν τα κράτη μέλη αξίζουν καν το 10 % που κρατούν για τις διοικητικές δαπάνες των τελωνείων, δηλαδή αν αυτά τα 10 % είναι καν δικαιολογημένα. Σήμερα έχουμε να εξετάσουμε μία ακόμη τροπολογία που στηρίζεται στην πεποίθηση ότι το ποσοστό είναι υπερβολικά υψηλό. Επιπλέον, έχει υποβληθεί και άλλη μία, όπου ζητείται να υποβάλει η Επιτροπή κριτήρια απόδοσης για την περιφρούρηση της είσπραξης των δασμών από τα κράτη μέλη.
<P>
Αυτήν την έλλειψη ενδιαφέροντος των κρατών μελών τη διαπιστώσαμε ήδη κατά τη διαδικασία διαμεσολάβησης για την πρώτη πρόταση Τελωνείο 2000. Ούτε στην ενδιάμεση έκθεσή της του Ιουλίου 1998 μπόρεσε η Επιτροπή να καταγράψει μεγάλες προόδους. Ο συντονισμός με τα κράτη μέλη και η ανάπτυξη της τεχνικής ανάλυσης κινδύνων εξακολουθεί να παραμένει ανεπαρκής. Βέβαια, στη συγκεκριμένη έκθεση η Επιτροπή επαινεί τον εαυτό της, όμως αυτό είναι αντίθετο με την έκθεση του Ελεγκτικού Συνεδρίου του 1997. Πρέπει να παραδεχτούμε ότι αυτό είναι μια μεγάλη απογοήτευση, έξι χρόνια μετά την έναρξη της εσωτερικής αγοράς και 29 χρόνια μετά τη θέση σε ισχύ της τελωνειακής ένωσης. Η Επιτροπή Ελέγχου του Προϋπολογισμού δεν είναι ικανοποιημένη από αυτό. Παρ' όλα αυτά, δεν υπέβαλε άλλες τροπολογίες, προκειμένου να μπορέσει να υπάρξει εδώ επιτέλους πρόοδος. Οι αρνητικές επιπτώσεις παρατυπιών, καθυστερήσεων και απάτης στον συγκεκριμένο τομέα είναι σημαντικές και είναι ιδιαίτερα ορατές στα έσοδα. Πραγματικά, ο καιρός δεν είναι κατάλληλος για να κάνουν τα κράτη μέλη της ΕΕ τόσο μεγάλες παραχωρήσεις ως προς τους ιδίους πόρους.

<SPEAKER ID=46 LANGUAGE="PT" NAME="Mendes Bota">
Κυρία Πρόεδρε, η πραγμάτωση της εσωτερικής αγοράς, με την κατοχύρωση ευρείας ελευθερίας διακίνησης και ενός θεμιτού ανταγωνισμού μεταξύ των οικονομικών παραγόντων μέσα στο χώρο της Ένωσης, δεν είναι εφικτή εφόσον συνεχίζουν να λειτουργούν δεκαπέντε διαφορετικά, ασυνάρτητα και ασύνδετα μεταξύ τους, τελωνειακά συστήματα. Με τί τρόπο θα μπορούσαμε να αντιμετωπίσουμε τα κρούσματα φορολογικής απάτης, πώς θα καταπολεμήσουμε το οργανωμένο έγκλημα, πώς θα διαφυλάξουμε τα οικονομικά και τα δημοσιονομικά συμφέροντα της Ένωσης, όταν τα διάφορα συστήματα μηχανοργάνωσης των τελωνείων συνεχίζουν να μη συνδέονται μεταξύ τους, παρά τις δυνατότητες εισαγωγής της μηχανοργάνωσης στον τελωνειακό τομέα που παρέχουν το Πρόγραμμα «Τελωνεία 2000» και το Πρόγραμμα IDA;
<P>
Έξι χρόνια μετά την έναρξη λειτουργίας της ενιαίας αγοράς, οφείλουμε να παραδεχθούμε ότι τα αποτελέσματα είναι απογοητευτικά. Δεν υπάρχει συνεργασία μεταξύ των κρατών μελών. Σε πολλές χώρες οι τελωνειακές υπηρεσίες δουλεύουν ακόμη με χαρτί και μολύβι, δίχως καμία μηχανοργάνωση, μία κατασταση εντελώς απροσάρμοστη τεχνολογικώς έναντι των απαιτήσεων της σύγχρονης κοινωνίας. Ακόμη και η συγκαταβατική στάση της εισηγήτριας, όταν προτείνει την παράταση μέχρι τις 30 Ιουνίου του 2003 της ημερομηνίας εγκαθίδρυσης της μηχανοργάνωσης του καθεστώτος διαμετακόμισης, του συστήματος TRANSIT, αντικατοπτρίζει μία ιδιαίτερα αρνητική αξιολόγηση των μέχρι τούδε επιτευχθέντων αποτελεσμάτων σε αυτό τον τομέα.
<P>
Η αλματώδης αύξηση του όγκου των εμπορικών συναλλαγών που θα σηματοδοτήσει τον πλανήτη τα επόμενα χρόνια δεν συμβιβάζεται με αυτές τις καθυστερήσεις, που κινδυνεύουν να βλάψουν σε σημαντικό βαθμό τα ταμεία της Ένωσης, εφόσον τους αφαιρούν ένα μεγάλο μέρος εκ των σημαντικότερων ιδίων πόρων τους: τα τελωνειακά τέλη και τις γεωργικές εισφορές. Πώς εξηγείται η αναποτελεσματικότητα της προώθησης μίας συνεκτικής κατάρτισης των υπάλληλων των διαφόρων τελωνειακών διοικήσεων, παρά το γεγονός ότι το Πρόγραμμα MATTHAEUS έχει τεθεί σε εφαρμογή εδώ και πάνω από επτά χρόνια; Όταν γίνεται λόγος για τελωνειακές διεκπεραιώσεις, αυτό που μας έρχεται στη μνήμη είναι μία αρνητική εικόνα της γραφειοκρατίας, είναι η έλλειψη αποτελεσματικότητας και η επικάλυψη των δράσεων. Αυτός είναι ο λόγος γιατί δεν μπορούμε να συμφωνήσουμε με την πρόταση της Επιτροπής να συσταθεί άλλη μία επιτροπή διαχείρισης της οποίας τα καθήκοντα θα είναι παρεμφερή με αυτά της επιτροπής τελωνειακής πολιτικής. Φτάνει πια με τις επικαλύψεις!

<SPEAKER ID=47 NAME="Monti">
Κύριε Πρόεδρε, θα ήθελα να ευχαριστήσω θερμά την εισηγήτρια, κ. Peijs, για τη συμβολή της και την υποστήριξη που πρόσφερε στην πρόταση αυτή της Επιτροπής που τροποποιεί το πρόγραμμα «Τελωνεία 2000». Η εμβέλεια και η σπουδαιότητα της πρότασης επισημάνθηκαν σαφέστατα από την εισηγήτρια, από τους βουλευτές Brinkhorst και Bardong, καθώς και από άλλους, και για το λόγο αυτόν δεν θα αναφερθώ στο ίδιο θέμα. Θα περιοριστώ να διευκρινίσω τη θέση της Επιτροπής όσον αφορά τις τροπολογίες.
<P>
Καταρχάς, η Επιτροπή μπορεί να δεχτεί μεγάλο αριθμό τροπολογιών - αναφέρομαι στις τροπολογίες αριθ. 2, 4, 6, 7, 10, 12-17 και 19 - στις οποίες δεν θα επεκταθώ. Όσον αφορά την τροπολογία αριθ. 1, η Επιτροπή εκτιμά ότι υπάρχει ήδη μια γενική διάταξη, υπό μορφή κώδικα συμπεριφοράς. Συνεπώς, αυτή η διάταξη δεν φαίνεται να συνδέεται με την εν λόγω πρόταση.
<P>
Όσον αφορά την τροπολογία αριθ. 3, το πρώτο μέρος μπορεί να γίνει αποδεκτό, με εξαίρεση την τελική φράση που λέει: «ότι, λόγω αυτού, θα προκληθεί καθυστέρηση 4 ετών εν σχέσει με την ημερομηνία που είχε αρχικά τεθεί ως στόχος». Η Επιτροπή όχι μόνο κατανοεί πλήρως την ανησυχία του Κοινοβουλίου για την καθυστέρηση στη μηχανοργάνωση του διαμετακομιστικού συστήματος, αλλά μπόρεσε μάλιστα να εξηγήσει τα συγκεκριμένα μέτρα που λαμβάνει για να φέρει σύντομα σε πέρας αυτό το σχέδιο και είμαι ευγνώμων στους βουλευτές Peijs, Kellett-Bowman και Herman οι οποίοι, στις 31 Μαρτίου, μας έκαναν την τιμή να παραστούν σε μια πρώτη συγκεκριμένη επίδειξη της λειτουργίας του συστήματος. Συνεπώς, η τελευταία φράση της τροπολογίας αριθ. 3 είναι ακατάλληλη για ένα κείμενο νομοθετικής φύσης. Μπορώ, ωστόσο, να εγγυηθώ τη σταθερή προσήλωσή μου και των υπηρεσιών μου στη μέριμνα τήρησης των προθεσμιών.
<P>
Η τροπολογία αριθ. 5 παραπέμπει στην τροπολογία αριθ. 16. Το τελευταίο τμήμα του κειμένου, που αφορά τα αποτελέσματα των κρατών μελών, τα κριτήρια επιδόσεως, μπορεί να γίνει αποδεκτό και το θεωρώ πολύ σημαντικό. Αν και η Επιτροπή κατανοεί το λόγο της τροποποίησης, το πρώτο τμήμα του κειμένου, που επαναλαμβάνει έναν ευρύτερο συλλογισμό στον τομέα των ιδίων πόρων, θα εντασσόταν καλύτερα στο πλαίσιο της νομοθεσίας για τους ιδίους πόρους από ό, τι στην παρούσα πρόταση. Επιπλέον, το κείμενο υπερβαίνει το πεδίο εφαρμογής του άρθρου στο οποίο αναφέρεται η τροπολογία αριθ. 16.
<P>
Η τροπολογία αριθ. 8 μπορεί να γίνει αποδεκτή επί της ουσίας, στο μέτρο που η εν λόγω επιτροπή θα αναλάβει τα καθήκοντα της επιτροπής τελωνειακής πολιτικής. Θα επανέλθω στο σημείο αυτό σε λίγο.
<P>
Η τροπολογία αριθ. 9 γίνεται αποδεκτή σε ό, τι αφορά το αίτημα διαφάνειας απέναντι στο Κοινοβούλιο και τις τελωνειακές διοικήσεις. Είναι ωστόσο αυτονόητο ότι είναι απαραίτητη κάποια μυστικότητα έναντι των οικονομικών φορέων, ιδίως για λόγους που συνδέονται με την καταπολέμηση της απάτης.
<P>
Η τροπολογία αριθ. 11 γίνεται κατ'αρχήν αποδεκτή από την Επιτροπή, με την προϋπόθεση ότι, η επιτροπή που θα συσταθεί για τη διαχείριση του προγράμματος «Τελωνείο 2000» θα αναλάβει τα σημερινά καθήκοντα της επιτροπής τελωνειακής πολιτικής. Πράγματι, αυτή η επιτροπή συστάθηκε, βάσει του άρθρου 3 της αρχικής απόφασης του προγράμματος «Τελωνείο 2000», ως μέσο συνεργασίας μεταξύ της Επιτροπής και των κρατών μελών. Αυτή η τροπολογία πρέπει επίσης να εξεταστεί σε συνάρτηση με την τροπολογία αριθ. 18, της οποίας η πρώτη παράγραφος μπορεί να γίνει αποδεκτή από την Επιτροπή, μόνο όμως αν ενσωματωθεί στο κείμενο του άρθρου 3 της αρχικής πρότασης για το «Τελωνεία 2000», όπου βρίσκει και λόγο ύπαρξης. Το άρθρο 3, στο οποίο αναφέρεται η τροπολογία αριθ. 11, αφορά την εφαρμογή του προγράμματος και τη συνεργασία μεταξύ της Επιτροπής και των κρατών μελών. Θεωρούμε λοιπόν σκόπιμη τη συγχώνευση των δύο προτεινόμενων κειμένων.
<P>
Η δεύτερη παράγραφος της τροπολογίας αριθ. 18 δεν γίνεται αποδεκτή. Όσον αφορά την πρώτη φράση του κειμένου, λαμβάνοντας υπόψη την πολυμορφία των θεμάτων προς συζήτηση στο πλαίσιο του «Τελωνεία 2000», η Επιτροπή προτιμά να αφήσει στα κράτη μέλη την ευχέρεια να συμμετέχουν με περισσότερους από έναν αντιπροσώπους, προκειμένου να μπορούν να συζητηθούν συγκεκριμένα θέματα. Αυτή είναι άλλωστε η πάγια γραμμή που ακολουθείται σε επίπεδο επιτροπολογίας, που δεν μπορεί να επιβάλλει ενιαία οργανωτική μορφή σε κράτη μέλη με διαφορετικές διοικητικές παραδόσεις. Σε κάθε περίπτωση, όσον αφορά τις δαπάνες, η κοινοτική χρηματοδότηση θα διασφαλίζεται από έναν μόνο εκπρόσωπο.
<P>
Η Επιτροπή δεν μπορεί να αποδεχθεί το δεύτερο μέρος του κειμένου, δεδομένου ότι η συμμετοχή των υποψηφίων προς ένταξη χωρών στις συνεδριάσεις δεν επιτρέπεται βάσει των ισχυουσών διατάξεων στον τομέα της επιτροπολογίας. Ωστόσο, το σημείο αυτό πρέπει να ενταχθεί στο πλαίσιο του άρθρου 19 της νέας πρότασης, που προβλέπει γενικά το άνοιγμα του προγράμματος «Τελωνεία 2000» στις υποψήφιες προς ένταξη χώρες. Οι συγκεκριμένες διατάξεις για το άνοιγμα του προγράμματος θα αποφασιστούν στο πλαίσιο των αρμόδιων συμβουλίων σύνδεσης και η συμμετοχή των υποψηφίων χωρών στις συνεδριάσεις θα αποτελέσει μέρος αυτών των αποφάσεων. Η τελευταία παράγραφος της τροπολογίας αριθ. 18 δεν γίνεται αποδεκτή. Όπως είπα και προηγουμένως, η μυστικότητα ορισμένων θεμάτων προς συζήτηση δεν επιτρέπει στην Επιτροπή να δεχτεί να είναι δημόσιες οι συνεδριάσεις.
<P>
Τέλος, η δεύτερη παράγραφος της τροπολογίας αριθ. 20 δεν είναι σύμφωνη με τις γενικές αρχές που υιοθέτησαν η Επιτροπή, το Συμβούλιο και το Κοινοβούλιο στη δήλωσή τους της 6ης Μαρτίου 1995 σχετικά με την ενσωμάτωση των δημοσιονομικών διατάξεων στις νομοθετικές πράξεις και, για το λόγο αυτόν, η παράγραφος δεν μπορεί να γίνει αποδεκτή.
<P>
Τα παραπάνω συνοψίζουν, κυρία Πρόεδρε, την άποψη της Επιτροπής σε αυτή τη φάση της νομοθετικής διαδικασίας. Θα ήθελα να ευχαριστήσω και πάλι τις επιτροπές, την εισηγήτρια και τους συντάκτες γνωμοδότησης και το Κοινοβούλιο γενικότερα για το σημαντικό και εποικοδομητικό έργο που πρόσφεραν στον συγκεκριμένο αυτόν τομέα και το οποίο έχει, συγχρόνως, μεγάλη συμβολική, πέρα από απτή, σπουδαιότητα για τη λειτουργία της Ευρωπαϊκής Ένωσης.

<SPEAKER ID=48 NAME="Peijs">
Θα μπορούσαμε να λάβουμε υπόψη αρκετές από τις παρατηρήσεις του Επιτρόπου εάν δεν ήταν να ψηφίσουμε σε δέκα λεπτά, οπότε και είναι εκ των πραγμάτων αδύνατον να αλλάξουμε πλέον το παραμικρό. Οι μέχρι τώρα συζητήσεις μας ήταν πολύ καλές και γι' αυτό δεν νομίζω ότι χρειαζόμαστε τη διαδικασία συνδιαλλαγής, καθώς θεωρώ ότι πολλές από τις αντιρρήσεις που ακούστηκαν είναι ελάσσονος σημασίας και οι συνάδελφοι του Κοινοβουλίου δεν θα έχουν πρόβλημα να τις δεχθούν. Θα πρέπει να συζητήσουμε μαζί τους, για να καταλήξουμε σε ένα κοινώς αποδεκτό σύνολο, εκτός από ορισμένα ουσιαστικά σημεία, τα οποία μπορούμε να δούμε αργότερα.

<SPEAKER ID=49 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 11.30

<CHAPTER ID=4>
Κόστος υποδομής των μεταφορών
<SPEAKER ID=50 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0111/99) της κ. Schmidbauer, εξ ονόματος της Επιτροπής Μεταφορών και Τουρισμού, σχετικά με την Λευκή Βίβλο της Επιτροπής με τίτλο «Δίκαιη πληρωμή για τη χρήση της υποδομής: μια σταδιακή θέσπιση ενός κοινού πλαισίου για τη χρέωση του κόστους της υποδομής των μεταφορών στην ΕΕ» (COM(98)0466 - C4-0514/98).

<SPEAKER ID=51 LANGUAGE="DE" NAME="Schmidbauer">
Κυρία Πρόεδρε, αγαπητοί συνάδελφοι, τον Σεπτέμβριο του περασμένου έτους η Επιτροπή μας υπέβαλε τη Λευκή Βίβλο με τον κάπως πολύπλοκο τίτλο: «Δίκαιες τιμές για τη για τη χρήση της υποδομής: Μια σταδιακή θέσπιση ενός κοινού πλαίσιου για τη χρέωση του κόστους της υποδομής των μεταφορών στην ΕΕ». Ο τίτλος αυτός είναι κάπως πολύπλοκος. Πρόκειται όμως για ένα νέο σύστημα μεταφορών μέσω του καταλογισμού του κόστους έναντι των χρηστών της υποδομής με τη βοήθεια της τηλεματικής, προκειμένου να διασφαλιστεί μια κινητικότητα που θα είναι βιώσιμη.
<P>
Το θέμα αυτό δεν είναι κάτι νέο. Ήδη το 1997 είχαμε ψηφίσει τη σχετική έκθεση για την Πράσινη Βίβλο της Επιτροπής, της οποίας ήμουν επίσης εισηγήτρια. Τώρα φθάνει ο καιρός να δημιουργήσουμε τις αντίστοιχες δυνατότητες δράσης. Στην Ευρώπη, απειλούμαστε από κυκλοφοριακή συμφόρηση μεταξύ άλλων επειδή στις αγορές των μεταφορών υπάρχει το θεμελιώδες πρόβλημα της στρέβλωσης του ανταγωνισμού. Οι δαπάνες για τις μεταφορές δεν καλύπτονται από εκείνους που τις δημιουργούν, αλλά από όλους. Συνέπεια είναι οι στρεβλώσεις του ανταγωνισμού μεταξύ των μεταφορικών φορέων και μεταξύ των διαφόρων κρατών μελών. Σήμερα υπάρχουν στην Ευρώπη εννέα διαφορετικά συστήματα τελών για τη χρήση της υποδομής των σιδηροδρόμων, όπου ο βαθμός ανάκτησης κόστους είναι από 0 % έως 100 %. Ο φόρος των αυτοκινήτων και τα συστήματα διοδίων παρουσιάζουν τεράστιες διαφορές. Στον φόρο αυτοκινήτων για παράδειγμα υπάρχουν διαφορές έως 3000 ευρώ ετησίως. Εκτός τούτου, σπάνια τα τέλη εισπράττονται στο σημείο όπου γίνεται η χρήση. Τις περισσότερες φορές, δεν είναι ανάλογα με το περιβαλλοντικό κόστος ή άλλα εξωτερικά στοιχεία κόστους.
<P>
Συνεπώς, δεν υπάρχει σήμερα κανένα κίνητρο για τους χρήστες να αλλάξουν τη συμπεριφορά τους ως προς τις μεταφορές. Με τη Λευκή Βίβλο, η Επιτροπή προτείνει να πληρώνει ο χρήστης της υποδομής κυρίως το εσωτερικό και τα εξωτερικά στοιχεία κόστους που δημιουργεί. Τα τέλη πρέπει να εισπράττονται σε όλα τα κράτη μέλη στην ίδια βάση, και συγκεκριμένα να υπολογίζονται σύμφωνα με το επονομαζόμενο οριακό κοινωνικό κόστος. Αυτά είναι τα μέσα μεταβλητά κόστη της υποδομής συν τα εξωτερικά στοιχεία κόστους.
<P>
Στην έκθεσή μου υποστηρίζω την προσέγγιση αυτή της Επιτροπής. Πρέπει να ακολουθήσουμε την προτεινόμενη κατεύθυνση, αν θέλουμε να καταλήξουμε σε μια καλύτερη κατανομή των μεταφορών στους διάφορους φορείς. Το χρονοδιάγραμμα έως το 2004 και η δημιουργία επιτροπών με συμμετοχή κυβερνητικών πραγματογνωμόνων κάνουν να φαίνεται ρεαλιστική η υλοποίηση αυτού του σχεδίου, κυρίως επειδή με τον τρόπο αυτόν δεν επιβάλλουμε σε κανένα ένα έτοιμο σχέδιο παρά γίνεται επεξεργασία λύσεων από κοινού από τα 15 κράτη.
<P>
Ακόμη, στην έκθεσή μου προτείνω τη δυνατότητα συμπλήρωσης του συστήματος τελών επί τη βάσει του οριακού κοινωνικού κόστους με μέτρα που αφορούν τους φόρους που σχετίζονται με τις μεταφορές, πράγμα που σημαίνει τον συντονισμό και ενδεχομένως τη μείωση των φόρων αυτών σε ευρωπαϊκό επίπεδο. Έτσι θα καταλήγαμε σε ένα αποδεκτό σύστημα τιμών με πολλά επίπεδα. Η Επιτροπή στη Λευκή Βίβλο έλαβε υπ' όψιν μόνο τις επαγγελματικές μεταφορές και εξαίρεσε τα επιβατικά αυτοκίνητα από το σύστημα είσπραξης τελών. Εγώ αντίθετα είμαι της γνώμης ότι η αρχή «ο χρήστης πληρώνει» μπορεί μόνο τότε να εφαρμοστεί αποτελεσματικά στις μεταφορές, αν συμπεριλάβει πραγματικά όλους τους χρήστες. Αλλωστε, η κυκλοφορία των επιβατικών δημιουργεί συμφόρηση, ατυχήματα και βλάπτει το περιβάλλον όπως και η κυκλοφορία των επαγγελματικών οχημάτων.
<P>
Θα ήθελα να παρακαλέσω επειγόντως την Επιτροπή να εξετάσει μήπως θα μπορούσε τελικά να συμπεριληφθεί και η κυκλοφορία των επιβατικών. Εδώ είναι σημαντικό να γίνουν ενημερωτικές εκστρατείες που θα τονίζουν στον πληθυσμό ότι πρόκειται για την καθιέρωση ενός φιλικού προς το περιβάλλον και βιώσιμου συστήματος μεταφορών και ότι το ζητούμενο δεν είναι να κληθούν και πάλι αδικαιολόγητα οι οδηγοί να πληρώσουν.
<P>
Παρέμβαση
<P>
Όχι, δεν είναι έτσι! Και δεν βοηθάει καθόλου να γίνεται παραπληροφόρηση ακόμη και από εδώ, από τις τάξεις του Κοινοβουλίου. Ο συνάδελφος Ferber στην αρχή της εβδομάδας έκανε δήλωση στον τύπο με τον τίτλο «Αρμεγμα και τίποτε άλλο». Τέτοια πράγματα τα θεωρώ ανεύθυνα, γιατί δηλώσεις σαν κι αυτήν είτε έγιναν παρ' όλο που ο κ. Ferber ήξερε την πραγματικότητα, είτε πάλι επειδή δεν έχει διαβάσει ούτε τη Λευκή Βίλβο ούτε την έκθεση που ψηφίστηκε στην επιτροπή!
<P>
Τελειώνοντας επιτρέψτε μου να πω ότι δεν μπορώ να δεχθώ τις τροπολογίες που υπέβαλε μέσω του κ. Jarzembowski το ΕΛΚ, γιατί στην πράξη θα σήμαιναν την απόρριψη της Λευκής Βίβλου στο σύνολό της.
<P>
Κατά την εκπόνηση της έκθεσης έγινε πολύ εποικοδομητική συνεργασία με άλλες πολιτικές ομάδες. Θέλω να τις ευχαριστήσω γι' αυτό. Επίσης, καλή ήταν η συνεργασία με τον Επίτροπο Kinnock και την Γενική Διεύθυνση VII. Ευχαριστώ γι' αυτό και παράλληλα παρακαλώ να προσπαθήσει τώρα η Επιτροπή με αποφασιστικότητα να μεταφέρει τη Λευκή Βίβλο, για να μπορέσει να πραγματοποιηθεί όντως το σχέδιο που υποστηρίζουμε η παράταξή μου και εγώ. Γιατί πιστεύω ακράδαντα ότι αυτή η Λευκή Βίβλος ανοίγει τον δρόμο για τη δημιουργία μιας βιώσιμης κινητικότητας στην Ευρώπη.

<SPEAKER ID=52 LANGUAGE="EN" NAME="Simpson">
Κυρία Πρόεδρε, πρώτον θα ήθελα να συγχαρώ την εισηγήτρια μας, κ. Schmidbauer για την σημαντική της έκθεση. Γνωρίζω ότι έχει εργαστεί πολύ σκληρά εδώ και αρκετούς μήνες για αυτό το δύσκολο θέμα. Ενώ η εν λόγω έκθεση δεν είναι νομοθετικού περιεχομένου, υπό την έννοια της πολιτικής μεταφορών, πρόκειται για την κορύφωση αρκετής εργασίας που καλύπτει πολλές πτυχές και αναμφίβολα θα δώσει το πράσινο φως σε μία πρόταση νομοθετικού περιεχομένου στο μέλλον.
<P>
Η έκθεση της κ. Schmidbauer πρόκειται να είναι ευπρόσδεκτη γιατί ασχολείται με την ανάτπυξη μίας σταδιακής προσέγγισης προς ενά κοινό πλαίσιο για τη χρέωση του κόστους υποδομής μεταφορών στο πλαίσιο της Ευρωπαϊκής Ένωσης, καθώς και μία σταδιακή εναρμόνιση αρχών χρέωσης του κόστους σε όλους τους κύριους τρόπους μεταφοράς. Η Ομάδα μου καλωσορίζει επίσης τις αρχές που περιγράφει η κ. Schimdbauer, ότι οι χρήστες υποδομής θα πρέπει να καταβάλλουν το κόστος, συμπεριλαμβανομένου του περιβαλλοντολογικού κόστους, και το κόστος άλλων εξωτερικών επιδράσεων που επιβάλλονται στο σημείο χρήσης.
<P>
Πρόκειται για ένα πολύπλοκο ζήτημα, κυρίως σε ό, τι αφορά το θέμα των οδικών διοδίων. Αλλά οι βουλευτές θα κάνουν καλά να θυμούνται ότι πολλά κράτη μέλη έχουν ήδη θεσπίσει συστήματα για τα οδικά διόδια, ενώ άλλα επιζητούν να τα εισάγουν. Επομένως, είναι αναγκαίο να προσπαθήσουμε να διαρθρώσουμε και να εναρμονίσουμε το σύστημα. Η εισηγήτρια δεν έχει εργαστεί μόνο σκληρά για την εν λόγω έκθεση, αλλά έχει επίσης αναγνωρίσει την πολυπλοκότητα του ζητήματος, τις ευαισθησίες που το περιβάλλουν και έχει παρουσιάσει μία πολύ προσεκτικά διατυπωμένη έκθεση που δικαιούται την υποστήριξη από όλο το Σώμα.

<SPEAKER ID=53 LANGUAGE="DE" NAME="Jarzembowski">
Κυρία Πρόεδρε, θέλω να μιμηθώ τον συνάδελφο Brian Simpson και να ευχαριστήσω την κ. Schmidbauer για την καλή συνεργασία. Δυστυχώς, κατέληξε σε εσφαλμένα συμπεράσματα, πράγμα που πρέπει τώρα να αναλύσω εξ ονόματος της Ομάδας μου. Ως Ομάδα του ΕΛΚ είμαστε αναγκασμένοι να απορρίψουμε το σχέδιο της Επιτροπής να θεσπιστεί ένα ενιαίο για όλους σύστημα υπολογισμού τελών επί τη βάσει του επονομαζομένου οριακού κοινωνικού τέλους. Διότι το σύστημα του οριακού κοινωνικού τέλους που προτάθηκε από τον σοσιαλιστή Επίτροπο για θέματα μεταφορών Neil Kinnock, όπως απέδειξε η ακρόαση επιστημόνων και εμπειρογνωμόνων στην Επιτροπή Μεταφορών και Τουρισμού στις 17 Φεβρουαρίου 1999, είναι αντικειμενικά ακατάλληλο για τον καταλογισμό του κόστους χρήσης της υποδομής, εφ' όσον από τη μια δεν λαμβάνει επαρκώς υπ' όψιν τις δαπάνες κατασκευής, κεφαλαίου και συντήρησης της υποδομής των μεταφορών και από την άλλη ο καταλογισμός των αποκαλουμένων εξωτερικών στοχείων κόστους όπως εκείνα που αφορούν το περιβάλλον, την κυκλοφοριακή συμφόρηση και τα ατυχήματα είναι εντελώς αδιαφοροποίητος.
<P>
Είμαστε διατεθειμένοι να συζητήσουμε για τα εξωτερικά στοχεία κόστους. Για τον λόγο αυτόν, ως Κοινοβούλιο καλέσαμε ήδη τον Ιανουάριο του 1997 την Επιτροπή να μας υποβάλει επιστημονικά θεμελιωμένους υπολογισμούς των εξωτερικών στοχείων κόστους και του καταλογισμού τους, και μάλιστα χωριστά για κάθε φορέα. Η Επιτροπή απέφυγε να ικανοποιήσει το αίτημά μας. Δεν μας έφερε αποδείξεις για τα εξωτερικά στοχεία κόστους, δεν μας παρουσίασε καμία διαδικασία, παρά δημιούργησε μια νέα μαγική έκφραση λέγοντας: «Τώρα θα τα κάνουμε όλα βάσει του οριακού κοινωνικού κόστους.» Όμως αυτή η μαγική έκφραση δεν είναι η κατάλληλη, όπως απέδειξε η ακρόαση επιστημόνων και εμπειρογνωμόνων. Γι' αυτό, η βάση του συγκεκριμένου σχεδίου είναι απρόσφορη.
<P>
Κατά δεύτερον, το συγκεκριμένο σχέδιο σχέδιο της Επιτροπής πρέπει να απορριφθεί, επειδή πρόκειται, εντελώς συνειδητά, να εκπονηθεί και να μεταφερθεί σε τρία στάδια και έτσι διατηρεί συνειδητά τη στρέβλωση του ανταγωνισμού μεταξύ των φορέων και μεταξύ των επιχειρήσεων στα διάφορα κράτη μέλη. Δηλαδή η υφιστάμενη στρέβλωση του ανταγωνισμού δεν αίρεται, μολονότι ουσιαστικά αυτό θα έπρεπε να είχε ήδη γίνει από την 1η Ιανουαρίου 1993, γιατί τότε έπρεπε να είναι έτοιμη η εσωτερική αγορά. Στην πραγματικότητα όμως εξακολουθούμε να έχουμε εντελώς διαφορετικούς φόρους για τα ορυκτέλαια, για τα οχήματα και λοιπά. Αυτό δημιουργεί στρέβλωση του ανταγωνισμού και το σχέδιο της Επιτροπής στοχεύει στη διατήρηση αυτών των διαφορών για αρκετά ακόμη χρόνια. Αυτό το απορρίπτουμε.
<P>
Κυρία Schmidbauer, αυτό που συνιστά στο Κοινοβούλιο μια κοκκινοπράσινη πλειοψηφία στην Επιτροπή Μεταφορών και Τουρισμού είναι επεισοδιακό - ούτε καν η Επιτροπή δεν φθάνει τόσο μακριά. Καλεί δηλαδή την Επιτροπή να συμπεριλάβει τα ΙΧ στο νέο, ξεχωριστό σύστημα μέσω του κοινοτικού δικαίου και όχι, όπως γενικά είθισται, σε εθνικό επίπεδο.
<P>
Κυρία Schmidbauer, ο συνάδελφός μου Ferber είχε τελικά δίκιο. Το σύστημα αυτό - αν το φανταστεί κανείς ολοκληρωμένο - δεν σημαίνει τίποτε άλλο από το ότι στη Γερμανία θα πρέπει να καταβάλλουν και τα επιβατικά αυτοκίνητα τέλη κυκλοφορίας. Θεωρώ ότι το αυστριακό παράδειγμα δεν είναι προς μίμηση. Κατά τη γνώμη μου, είναι σαφές το εξής: Αν στηριχθεί κανείς στο σύνολο των ερευνών, ο ιδιώτης οδηγός ΙΧ ήδη σήμερα, μέσω των γενικών φόρων, των φόρων για τα καύσιμα και των φόρων για το αυτοκίνητό του, πληρώνει και τα τέλη για τη χρήση υποδομής που θέλουν να του καταλογίσουν. Αυτό το άνοιγμα στο σύστημα, κυρία Schmidbauer, δεν είναι τίποτε άλλο από μια προσπάθεια να δοθεί στα κράτη μέλη η ευκαιρία να ζητήσουν από την κυκλοφορία ΙΧ αυτοκινήτων ακόμη περισσότερα χρήματα.
<P>
Στην έκθεσή σας αναφέρεται ακόμη ότι παράλληλα με τη συμπερίληψη των ΙΧ στο νέο σύστημα τελών ο οδηγός ΙΧ θα επιβαρυνθεί ακόμη περισσότερο στις ευαίσθητες περιοχές - πρόκειται για ορεινές περιοχές, αλλά επίσης για όλες τις μεγαλουπόλεις όπως το Παρίσι, το Αμβούργο, τη Φρανκφούρτη. Το σχέδιό σας δεν μπορεί να λειτουργήσει, όμως αν λειτουργούσε, θα οδηγούσε σε ορισμένα κράτη μέλη μόνο στο να κληθεί να πληρώσει ο οδηγός, όπως είπε ο συνάδελφος Ferber. Αυτό το απορρίπτουμε!
<P>
Χειροκροτήματα από την Ομάδα του ΕΛΚ

<SPEAKER ID=54 LANGUAGE="NL" NAME="Wijsenbeek">
Κυρία Πρόεδρε, ακούω εδώ πολλές προεκλογικές φωνασκίες εξ αμφοτέρων των πλευρών, τόσο από την κυρία Schmidbauer - όσο και από τον κ. Jarzembowski. Είναι απολύτως προφανές ότι αυτά που αναφέρονται στη Λευκή Βίβλο είναι πραγματικά εξαιρετικά σημαντικά για την πραγματοποίηση της εσωτερικής αγοράς, ένα σύστημα στο οποίο οι δαπάνες μετατρέπονται από σταθερές σε μεταβλητές. Κάτι τέτοιο το υποστηρίζουμε όλοι μας.
<P>
Σωστά υπογράμμισε η κυρία Schmidbauer ότι θα πρέπει να προσέξουμε να μην καταλήξουμε πάλι σε μία αυτόνομη αύξηση των δαπανών. Αυτό το τονίζω κι εγώ σε μία τροπολογία με την οποία θα πρέπει επομένως να συμφωνεί και η κυρία Schmidbauer. Φυσικά τονίζει πολύ σωστά ότι θα πρέπει να βρούμε τρόπους να καλύψουμε και τα ιδιωτικής χρήσης οχήματα. Και βέβαια θα πρέπει να βρούμε τέτοιους τρόπους. Αντιμετωπίζουμε το φάσμα μίας πλήρους κυκλοφοριακής συμφόρησης. Γι' αυτό και θα πρέπει οπωσδήποτε να αντιμετωπίσουμε τον περιορισμένο χώρο που παρέχει το οδικό σύστημα ως εμπορεύσιμο αγαθό. Είναι δυνατό κάτι τέτοιο. Οι φιλελεύθεροι δεν έχουν καμία απολύτως αντίρρηση, παρά το γεγονός ότι στη χώρα μου ακούγονται διάφορες αντιρρήσεις από πολλές πλευρές. Λένε για παράδειγμα ότι ακόμα και αν δεν υπάρχει άλλη εναλλακτική λύση δεν θα πρέπει να επιβληθούν περισσότερες επιβαρύνσεις για τη χρήση του οδικού δικτύου. Λάθος! Πρόκειται για ένα αγαθό εν ανεπαρκεία. Γι' αυτό και θα πρέπει οι χρήστες του να πληρώνουν, αν και βέβαια δεν θα πρέπει να επιβάλλονται περιττές επιβαρύνσεις.
<P>
Τέλος, θεωρώ εξαιρετικά σημαντικό να δημιουργήσουμε ένα ευρωπαϊκό σύστημα. Κάτι τέτοιο δεν υπάρχει σήμερα με κανένα τρόπο. Κάθε κράτος μέλος προσπαθεί τη στιγμή αυτή να ανακαλύψει μόνο του τον τροχό. Ειρήσθω εν παρόδω ότι το πολυσυζητημένο παράδειγμα της Νορβηγίας, η οποία λένε ότι έχει ρυθμίσει τόσο καλά την αστική πρόσβαση στο Όσλο, το Trondheim και το Bergen, δεν είναι τόσο καλό απ' ότι φαίνεται. Γίνονται καταγγελίες για μεγάλης κλίμακας καταχρήσεις, σημαντικές απάτες και χαοτικές καταστάσεις. Ας μην προτείνουμε λοιπόν αρνητικά παραδείγματα. Δεν θα πρέπει να καθόμαστε με σταυρωμένα χέρια και να περιμένουμε πότε θα έλθει αυτή η συμβατότητα, στην οποία αναφέρθηκα σε ένα έγγραφο εργασίας που εκπόνησα για την επιτροπή μεταφορών, διότι μπορεί να περάσουν δέκα ολόκληρα χρόνια πριν αυτή επιτευχθεί και γι' αυτό θα πρέπει να υπολογίσουμε τώρα το πραγματικό κόστος της χρήσης του οδικού δικτύου.
<P>
Συνοψίζοντας, θα ήθελα να εκφράσω την ολόθερμη υποστήριξή μου στην έκθεση της κυρίας Schmidbauer. Ως φιλελεύθεροι προτείναμε βέβαια κάποιες, ας πω, μικροβελτιώσεις σ' αυτή, θελήσαμε να βάλουμε κάποιες τελικές πινελιές, παρόλο που συμφωνούμε και επιβεβαιώνουμε τους στόχους της έκθεσης. Συμφωνούμε με την κυρία Schmidbauer ότι εάν γίνουν δεκτές οι τροπολογίες του ΕΛΚ, τότε η έκθεση δεν θα έχει πλέον κανένα νόημα, διότι είναι πραγματικά αρνητικές οι τροπολογίες αυτές, αν και περιέχουν βέβαια κάποια πολύ θετικά στοιχεία με τα οποία συμφωνούμε κι εμείς.

<SPEAKER ID=55 NAME="Πρόεδρος">
Η συζήτηση διακόπτεται για την Ώρα των Ψηφοφοριών. Θα συνεχιστεί στις 15.00.

<SPEAKER ID=56 LANGUAGE="FR" NAME="Caudron">
Κύριε Πρόεδρε, μια υπενθύμιση σχετικά με τον Κανονισμό. Αυτή τη στιγμή, συνωστίζεται στους διαδρόμους του Κοινοβούλιου μια ομάδα άνω των εκατό επισκεπτών. Κρίνω ότι αυτό δεν είναι σύμφωνο με τον Κανονισμό μας. Προσθέτω ότι η ομάδα αυτή τραγουδούσε, στο ισόγειο, θρησκευτικά άσματα για αρκετά μεγάλο χρονικό διάστημα, γεγονός που με προσέβαλε, καθώς ανήκω στους μη θρησκευόμενους.

<SPEAKER ID=57 NAME="Πρόεδρος">
Κύριε Caudron, θα ζητήσω αμέσως από τις υπηρεσίες να διευκολύνουν τους συναδέλφους να φτάσουν στην αίθουσα.

<CHAPTER ID=5>
Ψηφοφορίες
<SPEAKER ID=58 LANGUAGE="DE" NAME="Hδnsch">
Κύριε Πρόεδρε, το θέμα είναι το εξής: Στον κατάλογο που έχουμε εδώ δεν αναφέρονται ορισμένες επιτροπές, μολονότι ξέρουμε ότι έχουν όλες σχέση με τον προϋπολογισμό.Ουσιαστικά δηλαδή προτείνουμε να μη γίνει επιλογή επιτροπών αλλά ίσως, αν επιτρέπετε κι αν συμφωνήσει το Κοινοβούλιο, να δεχθούμε με μια προφορική τροπολογία όλες τις επιτροπές που έχουν κάποια σχέση με τον προϋπολογισμό. Πιστεύω ότι αυτό είναι επίσης δίκαιο απέναντι στις επιτροπές που δεν αναφέρονται εδώ. Θα μπορούσαμε να συμφωνήσουμε σε αυτό;

<SPEAKER ID=59 NAME="Πρόεδρος">
Δεδομένου ότι δεν υπάρχει αντίρρηση, τίθεται σε ψηφοφορία η τροπολογία 40, με τις διευκρινίσεις του κ. Hδnsch.
<P>
Μετά την ψηφοφορία επί της τροπολογίας 5

<SPEAKER ID=60 LANGUAGE="FR" NAME="Herman">
Κύριε Πρόεδρε, ίσως να απατώμαι, αλλά νόμιζα ότι η τροποποίηση τέτοιου είδους κατανομής αρμοδιοτήτων απαιτούσε απόλυτη πλειοψηφία.

<SPEAKER ID=61 NAME="Πρόεδρος">
Κύριε Herman, είστε συνήθως ένας από τους μεγάλους ειδήμονες των πρακτικών αυτού του Σώματος, αλλά φοβάμαι ότι αυτή τη φορά έχετε άδικο. Η απλή πλειοψηφία αρκεί.
<P>
Πριν από την ψηφοφορία επί της τροπολογίας 1

<SPEAKER ID=62 LANGUAGE="FI" NAME="Hautala">
Αξιότιμε κύριε Πρόεδρε, θα ήθελα να υποβάλω μία μικρή προφορική τροπολογία η οποία να σημειώνει ότι η γενική ευθύνη του νέου άρθρου 13 εναντίον των διακρίσεων εξακολουθεί να αποτελεί αρμοδιότητα της Επιτροπής Πολιτικών Ελευθεριών και Εσωτερικών Υποθέσεων, όμως, εφόσον με αυτή την τροπολογία θέλουμε να αποσαφηνίσουμε ότι και η Επιτροπή Απασχόλησης και Κοινωνικών Υποθέσεων θα έχει αρμοδιότητα επί του θέματος, θέλω συνεπώς να προβώ σε μία προφορική τροπολογία επ' αυτού, η οποία να επιβεβαιώνει ότι και από την πλευρά της Επιτροπής για τα Δικαιώματα της Γυναίκας θα υπάρχει μία μικρή αποσαφήνιση, δηλαδή θα καταλήγει ως εξής: «εξαιρούνται τα μέτρα που αφορούν τα σημεία VIIΙ και XVI». Από όσο ξέρω ο Πρόεδρος της Επιτροπής Απασχόλησης, ο κ. Hughes, δεν έχει αντίρρηση σε αυτό.

<SPEAKER ID=63 NAME="Πρόεδρος">
Υπάρχει αντίρρηση να ληφθεί υπ'όψη η τροπολογία της κ. Hautala;
<P>
Περισσότεροι των δεκατριών βουλευτών εγείρονται, εκφράζοντας την αντίθεσή τους
<P>
Μετά την ψηφοφορία επί της τροπολογίας 11

<SPEAKER ID=64 LANGUAGE="FR" NAME="Fabre-Aubrespy">
Κύριε Πρόεδρε, ο συνάδελφός μας, κ. Herman, σας έθεσε προ ολίγου μια ερώτηση, στην οποία μου φαίνεται ότι απαντήσατε κάπως εσπευσμένα.
<P>
Θέλω πολύ να πιστέψω ότι η πρακτική μάς οδηγεί στο να εγκρίνουμε αυτό το παράρτημα με απλή πλειοψηφία, αλλά δεν νομίζω ότι αυτό είναι σύμφωνο με τον κανόνα.
<P>
Το άρθρο 135 προβλέπει ότι οι αρμοδιότητες των επιτροπών καθορίζονται σε παράρτημα, αλλά δεν αποκλείει με κανέναν τρόπο την απόλυτη πλειοψηφία και, καθώς πρόκειται για κείμενο που καθορίζει τις αρμοδιότητες των κοινοβουλευτικών επιτροπών, θα ήταν παράδοξο, πράγμα που μόλις έγινε, η σύσταση μιας επιτροπής αρμόδιας για έναν σημαντικό τομέα να καθορίζεται με διαφορά μερικών μόνο ψήφων.
<P>
Ζητώ επομένως να εξετάσουμε επισταμένα το θέμα αυτό. Μου φαίνεται ότι επιβάλλεται η απόλυτη πλειοψηφία, καθώς πρόκειται για την τροποποίηση ενός σημαντικού σημείου του Κανονισμού μας.

<SPEAKER ID=65 NAME="Πρόεδρος">
Κύριε Fabre-Aubrespy, άκουσα με πολύ προσοχή την παρατήρησή σας. Είναι μια θεωρία που μπορούμε να λάβουμε υπόψη μας, αλλά πρέπει να σας πω ότι απήντησα πολύ γρήγορα και για να κερδίσουμε χρόνο, αλλά και γιατί είχα ερευνήσει το θέμα πριν εισέλθω στην αίθουσα. Πέραν του άρθρου αυτού, υπάρχει και η παράδοση αυτού του Σώματος, το οποίο πάντοτε αποφάσιζε για τα θέματα αυτά κατά τον τρόπο που αποφασίζουμε σήμερα. Εάν, από εκεί και πέρα, νομίζετε ότι υπάρχει και άλλο θέμα, μπορούμε να το δούμε. Δεν έχω, όμως, κανένα λόγο αυτήν την ώρα να αλλάξω αυτήν την πρακτική και τον τρόπο που εφαρμόζουμε αυτό το άρθρο.

<SPEAKER ID=66 LANGUAGE="FR" NAME="Dell'Alba">
Κύριε Πρόεδρε, έχετε απόλυτο δίκιο και νομίζω ότι εφαρμόζετε ορθά τον Κανονισμό.
<P>
Θα κάνω στον κ. Fabre-Aubrespy την παρατήρηση ότι ερμηνεύει τον κανονισμό κατά περίεργο τρόπο. Όταν τον βολεύει η απόλυτη πλειοψηφία, ενώ αρκεί η απλή πλειοψηφία, διαμαρτύρεται. Όταν ο Κανονισμός προβλέπει την απόλυτη πλειοψηφία, όπως στην περίπτωση της απαλλαγής, θα ήθελε να υπήρχε απλή πλειοψηφία. Ωστόσο, δεν μπορούμε να έχουμε έναν Κανονισμό που να προσαρμόζεται ανάλογα με τα ιδιαίτερά του συμφέροντα!
<P>
Επί της τροπολογίας 74

<SPEAKER ID=67 LANGUAGE="DE" NAME="Gόnther">
Κύριε Πρόεδρε, θα ήθελα να προτείνω να προσθέσουμε στην τροπολογία αριθ. 74 στο σημείο 1 γ) μετά από το «...της ανθρωπιστικής βοήθειας, της άμεσης βοήθειας και της επισιτιστικής βοήθειας» «στις αναπτυσσόμενες χώρες», έτσι ώστε τελικά το κείμενο να είναι «...της ανθρωπιστικής βοήθειας, της άμεσης βοήθειας και της επισιτιστικής βοήθειας στις αναπτυσσόμενες χώρες».

<SPEAKER ID=68 NAME="Πρόεδρος">
Κυρία Gόnther, δεν βλέπω να υπάρχει αντίρρηση από το Σώμα, και επομένως θα θέσω σε ψηφοφορία την τροπολογία μαζί με αυτή την προσθήκη.
<P>
Πριν την ψηφοφορία επί της τροπολογίας 9

<SPEAKER ID=69 LANGUAGE="DE" NAME="Lulling">
Κύριε Πρόεδρε, η Πρόεδρος της Επιτροπής για τα Δικαιώματα της Γυναίκας κ. Hautala προσπάθησε να υποβάλει μια προφορική τροπολογία για τις τροπολογίες 1 και 2 προκειμένου να συγκεκριμενοποιήσει για ποιές διακρίσεις βάσει του φύλου είναι αρμόδιες οι επιτροπές 1 και 8. Φυσικά, δεν μπορεί να είναι αρμόδιες για τις διακρίσεις που αφορούν την Επιτροπή για τα Δικαιώματα της Γυναίκας. Δυστυχώς, μια σειρά συναδέλφων σηκώθηκε και εμπόδισε να γίνει δεκτή αυτή η λογική τροπολογία. Πιστεύω ότι οι συνάδελφοί μου δεν μπόρεσαν να καταλάβουν περί τίνος επρόκειτο.
<P>
Γέλια
<P>
Δεν με είδαν, μολονότι είχα ζητήσει τον λόγο για να τους το εξηγήσω πριν σηκωθούν. Θέλω να διασαφηνίσω τώρα - επειδή ψηφίζουμε για την Επιτροπή για τα Δικαιώματα της Γυναίκας - ότι πρέπει, φυσικά, να είναι σαφές και στις τροπολογίες 1 και 2 που αφορούν την Επιτροπή Πολιτικών Ελευθεριών και Εσωτερικών Υποθέσεων και την Επιτροπή Απασχόλησης και Κοινωνικών Υποθέσεων πως αυτές δεν μπορεί βέβαια να είναι αρμόδιες για διακρίσεις βάσει του φύλοι, οι οποίες αφορούν την Επιτροπή για τα Δικαιώματα της Γυναίκας.

<SPEAKER ID=70 NAME="Πρόεδρος">
Κυρία Lulling, το Σώμα δεν δέχθηκε να τεθεί σε ψηφοφορία η τρπολογία της κ. Hautala. Εάν θέλετε να υποβάλετε μια άλλη τροπολογία, και όχι να κάνετε κριτική γιατί οι συνάδελφοι δεν αποδέχθηκαν την τροπολογία τής κ. Hautala, έχετε όλο το δικαίωμα να την υποβάλετε.
<P>
Πριν από την ψηφοφορία επί των τροπολογιών 23 και 24

<SPEAKER ID=71 LANGUAGE="ES" NAME="Gutiιrrez Dνaz">
Κύριε Πρόεδρε, επιτρέψατέ μου, υπό την ιδιότητά μου ως πρώην προέδρου της Επιτροπής Περιφερειακής Πολιτικής και ως ενεργού μέλους της ίδιας, να επιστήσω την προσοχή σε αυτή την τροπολογία. Όπως γνωρίζετε, δεν πρόκειται για αλλαγή κάποιου ουσιαστικού πράγματος, αλλά κατά την αντίληψή μας, προκειμένου να βάλουμε τα πράγματα στη θέση τους. Δηλαδή, σύμφωνα με την αρχική πρόταση, αυτή η επιτροπή θα ονομαζόταν «Επιτροπή Μεταφορών, Περιφερειακής Πολιτικής και Τουρισμού». Εμείς προτείνουμε - και μου φαίνεται σχεδόν αυτονόητο - να ονομαστεί καταρχάς «Περιφερειακής Πολιτικής», χωρίς αυτό να σημαίνει ότι μειώνεται η σημασία των δύο άλλων θεμάτων, συνιστά όμως, κυρίες και κύριοι συνάδελφοι, μια πολύ πιο ολοκληρωμένη θέση. Γι'αυτό, θα σας ζητούσα να ψηφίσετε υπέρ αυτής της τροπολογίας.

<SPEAKER ID=72 LANGUAGE="ES" NAME="Colino Salamanca">
Κύριε Πρόεδρε, είμαι ο πρώτος υπογράφων αυτής της τροπολογίας. Επιθυμώ απλά να πω ότι η Ένωση έχει αναλάβει, ως έναν από τους στόχους, την προαγωγή της οικονομικής και κοινωνικής προόδου μέσα από, μεταξύ των άλλων πολιτικών, την ενίσχυση της οικονομικής και κοινωνικής συνοχής. Μόλις πρόσφατα εγκρίναμε ότι μια από τις αρμοδιότητες αυτής της επιτροπής θα είναι ακριβώς η κοινοτική περιφερειακή πολιτική και η κοινωνική και οικονομική συνοχή. Είμαστε παρόντες σε μια οριζόντια πολιτική απέναντι σε μια τμηματική πολιτική· ακόμη περισσότερο, μεταξύ των αρμοδιοτήτων που έχουν πρόσφατα ανατεθεί σε αυτή την επιτροπή εμφανίζονται: «Οι σχέσεις με τους οργανισμούς τοπικής και περιφερειακής αυτοδιοίκησης», που αντιπροσωπεύουν τα μεσαία επίπεδα κάθε αρχής, κάθε θεσμικής πολιτικής δομής· εν τέλει, με αυτούς συμμεριζόμαστε τον επιλεκτικό χαρακτήρα μας. Γι'αυτό, ζητώ από το Σώμα να ψηφίσει υπέρ της διατήρησης, καταρχάς, αυτής της Επιτροπής ως Επιτροπής Περιφερειακής Πολιτικής.
<P>
Χειροκροτήματα

<SPEAKER ID=73 LANGUAGE="DE" NAME="Jarzembowski (PPE).">
Κύριε Πρόεδρε, συνάδελφοι, το ζήτημα εδώ δεν είναι αν είμαστε υπέρ της κοινωνικής συνοχής. Όλοι είμαστε υπέρ της κοινωνικής συνοχής. Το ζήτημα είναι ο Κανονισμός και το τί περιλαμβάνει. Μόλις ψηφίσαμε ομόφωνα τον κατάλογο αρμοδιοτήτων: πρώτες είναι οι μεταφορές και δεύτερη η περιφερειακή πολιτική. Δεν έχει νόημα να το αντιστρέφουμε αυτό μετά από δέκα λεπτά.
<P>
Αυτό που είναι ακόμη πιο σημαντικό, είναι το γεγονός ότι οι σοφοί κύριοι και κυρίες του Σώματος δικαιολόγησαν τη συγχώνευση των επιτροπών λέγοντας ότι τα επόμενα δύο χρόνια δεν θα απαιτηθούν ουσιαστικές νομοθετικές πράξεις στην περιφερειακή πολιτική. Όλα αυτά συνηγορούν υπέρ του να αφήσουμε τα πράγματα όπως προτάθηκαν: περιβάλλον, περιφερειακή πολιτική και τουρισμός.
<P>
Χειροκροτήματα

<SPEAKER ID=74 LANGUAGE="EN" NAME="Green">
Κύριε Πρόεδρε, δεδομένης της εν λόγω συζητήσεως - και όπως φαίνεται είναι πολύ σημαντική - ίσως ένας συμβιβασμός θα ήταν να θέσουμε πρώτο τον τουρισμό.
<P>
Γέλια

<SPEAKER ID=75 LANGUAGE="FR" NAME="Bazin">
Κύριε Πρόεδρε, αγαπητοί συνάδελφοι, θα πω μία λέξη μόνο. Όπως συνήθως, όταν υπάρχει τέτοια ένταση σε μια συζήτηση, αυτό σημαίνει ότι οι βασικές αρχές που προβάλλουμε για να τροφοδοτήσουμε τη συζήτηση αυτή δεν έχουν, στην πραγματικότητα, σχέση με τον ουσιαστικό λόγο της συζήτησης. Τυγχάνει να υπάρχουν εδώ δύο επιτροπές, η Επιτροπή Περιφερειακής Πολιτικής και η Επιτροπή Μεταφορών, που θα συγχωνευτούν και, κατά συνέπεια, καθένας προσπαθεί να επιβάλει την ονομασία της επιτροπής από την οποία προέρχεται. Δεν υπάρχει κάτι άλλο που διακυβεύεται στη συζήτηση αυτή.
<P>
Κατόπιν τούτου, θα ήθελα απλώς να επιστήσω την προσοχή του Σώματος στο γεγονός ότι το σύνολο σχεδόν των αρμοδιοτήτων της Συνέλευσής μας σε θέματα μεταφορών, μετά τη συνθήκη του Αμστερνταμ, θα μεταβιβαστεί στον τομέα της συναπόφασης και αυτό μου φαίνεται ότι είναι αρκετό για να έρθει σε πρώτη θέση η ονομασία «Επιτροπή Μεταφορών».
<P>
Το Σώμα εγκρίνει την πρόταση απόφασης

<SPEAKER ID=76 LANGUAGE="FR" NAME="Fabre-Aubrespy">
Κύριε Πρόεδρε, θέλω μόνο να σας ζητήσω να υποβάλετε την ερώτηση που μόλις σας έθεσα στην Επιτροπή Κανονισμού, Ελέγχου της Εντολής και Ασυλιών. Θα ήθελα μόνο να πω ότι αυτό που ενέπνευσε την ερώτησή μου δεν είναι το προσωπικό συμφέρον. Υπάρχουν τροπολογίες που εγκρίθηκαν χωρίς απόλυτη πλειοψηφία, γεγονός έναντι του οποίου ήμουν ευνοϊκός. Η ερώτησή μου αφορά αποκλειστικά ένα άρθρο της Συνθήκης, το άρθρο 142, που ορίζει: «Το Ευρωπαϊκό Κοινοβούλιο ψηφίζει τον κανονισμό του αποφασίζοντας με την πλειοψηφία των μελών του». Νομίζω λοιπόν ότι, βάσει της σημαντικής αυτής διάταξης, θα αρκούσε να προσφύγουμε στην Επιτροπή Κανονισμού, Ελέγχου της Εντολής και Ασυλιών για να αποφανθεί. Το παράρτημα για τις αρμοδιότητες των επιτροπών μπορεί, ναι ή όχι, να εγκριθεί με απλή πλειοψηφία;

<SPEAKER ID=77 NAME="Πρόεδρος">
Κύριε Fabre-Aubrespy, είχατε υποβάλει αυτό το αίτημα και σας απάντησα ότι επιφυλάσσομαι να το μελετήσω. Δεν χρειάζεται να το υποβάλετε εκ νέου.

<SPEAKER ID=78 LANGUAGE="EN" NAME="Green">
Κύριε Πρόεδρε, όλοι όσοι έχουν συμμετάσχει σε όλο αυτό το ζήτημα τον τελευταίο χρόνο συνειδητοποιούν την τεράστια πίεση που έχουμε ασκήσει στις υπηρεσίες του Κοινοβουλίου τις τελευταίες λίγες ημέρες. Προσωπικά, εξ ονόματος της Ομάδας μου, θα ήθελα να εκφράσω τις ευχαριστίες μου στις υπηρεσίες σας για την τεράστια βοήθεια που έχουν παράσχει για την εξασφάλιση της εύκολης διεξαγωγής αυτής της ψηφοφορίας, όπως και έγινε.
<P>
Χειροκροτήματα

<SPEAKER ID=79 LANGUAGE="NL" NAME="Martens">
Όσον αφορά τις υπηρεσίες, συμφωνώ με την κυρία Green. Ωστόσο, σχετικά με την πλειοψηφία, βάσει της οποίας θα πρέπει να λαμβάνονται οι αποφάσεις, θεωρώ απαραίτητο να γνωρίζει το Κοινοβούλιο ποια θα είναι αυτή. Νομίζω ότι έχετε δίκιο, κύριε Πρόεδρε, ότι το πρόβλημα δεν είναι κάποιοι κανόνες, το πρόβλημα έχει να κάνει με τις αρμοδιότητες, και γι' αυτό θα έπρεπε πιστεύω να ισχύει εδώ η συνήθης πλειοψηφία.

<SPEAKER ID=80 LANGUAGE="NL" NAME="Wijsenbeek">
Πιστεύω καταρχήν, κύριε Πρόεδρε, ότι ο κ. Fabre-Aubrespy έχει απόλυτο δίκιο. Απαιτείται πλειοψηφία των κρατών μελών για τροποποίηση του Εσωτερικού Κανονισμού. Δεύτερον: δεν συμφωνώ πλήρως με την κυρία Green ότι ήταν απλή η διεξαγωγή αυτής της ψηφοφορίας. Μία ώρα τώρα συζητούμε μία έκθεση, τη στιγμή που μένουν άλλες 19 προς συζήτηση. Χρειαζόμαστε δηλαδή 19 ώρες ακόμα. Μήπως θα πρέπει να σας αντικαταστήσει κάποιος άλλος, για να προχωρήσουμε γρηγορότερα;

<SPEAKER ID=81 LANGUAGE="FR" NAME="Dell'Alba">
Κύριε Πρόεδρε, καταρχάς, θέλω να σας επαινέσω για τον τρόπο με τον οποίο εκτελείτε την προεδρία των ψηφοφοριών αυτών και σας καλώ να συνεχίσετε. Νομίζω ότι, όπως είπε και ο προέδρος κ. Martens, ασχοληθήκαμε για μεγάλο χρονικό διάστημα με το ζήτημα αυτό. Τα παραρτήματα είναι παραρτήματα και ο κανονισμός είναι κανονισμός. Πιστεύω επομένως ότι ενεργείτε όπως πρέπει. Δεν χρειάζεται να ζητήσουμε από την Επιτροπή Κανονισμού, Ελέγχου της Εντολής και Ασυλιών να μας πει ότι το παράρτημα δεν αποτελεί μέρος του κανονισμού.

<SPEAKER ID=82 LANGUAGE="NL" NAME="Van Dam">
Κύριε Πρόεδρε, διαπιστώνω ότι για τον καθορισμό των καθηκόντων της θεσμικής επιτροπής λάβαμε υπόψη την παράγραφο 1 και τις τροπολογίες που προτάθηκαν πριν και μετά από αυτή. Σημαίνει μήπως αυτό ότι ο καθορισμός των καθηκόντων της επιτροπής θεσμικών θεμάτων περιορίζεται στην παράγραφο 1 και ότι εκπίπτει το υπόλοιπο του προταθέντος κειμένου;

<SPEAKER ID=83 NAME="Πρόεδρος">
Όλα τα μικρόφωνα έχουν βλάβη.
<P>
Θα διακόψω για ένα λεπτό τη συνεδρίαση, μέχρι να επιδιορθωθούν.
<P>
Η συνεδρίαση διακοπείσα στις 12.45, επαναλαμβάνεται στις 13.00

<SPEAKER ID=84 NAME="Πρόεδρος">
Λόγω του προχωρημένου της ώρας, θα ήθελα να προτείνω στο Σώμα, μετά την έκθεση του κ. Valverde Lσpez, να προχωρήσουμε στην ψηφοφορία για το Κόσοβο, ώστε να εκφραστεί η θέση του Σώματος πάνω στο πολύ σημαντικό αυτό θέμα.
<P>
Το Σώμα εγκρίνει την πρόταση

<SPEAKER ID=85 LANGUAGE="FR" NAME="Duhamel">
Κύριε Πρόεδρε, με όλο το σεβασμό που σας οφείλω, δεν μπορούμε να ζητάμε έλεγχο κάθε φορά που το Ευρωπαϊκό Λαϊκό Κόμμα αποτελεί τη μειοψηφία κατά 50 ή κατά 100 ψήφους.

<SPEAKER ID=86 NAME="Πρόεδρος">
Κύριε Duhamel, σημειώνω την παρατήρησή σας, αλλά πρέπει να λάβετε υπόψη σας ότι, εάν το ζητήσουν οι συνάδελφοι, ο προεδρεύων είναι υποχρεωμένος να διεξαγάγει ηλεκτρονικό έλεγχο, οποιοιδήποτε και αν το ζητήσουν.

<SPEAKER ID=87 NAME="Killilea">
Κύριε Πρόεδρε, θα ήθελα να λάβετε υπόψη το γεγονός ότι υπάρχουν πολλοί βουλευτές που θα πρέπει να φύγουν γιατί η πτήση τους είναι νωρίς. Η τεχνική βλάβη του συστήματος δεν θα πρέπει να αποβεί σε βάρους τους, όταν έρθει η ώρα υπολογισμού του χρόνου που αφιέρωσαν για να ψηφίσουν στο Σώμα.
<P>
Το Σώμα εγκρίνει το ψήφισμα νομοθετικού περιεχομένου

<SPEAKER ID=88 LANGUAGE="FR" NAME="Pinel">
Κύριε Πρόεδρε, μόλις σκοτώθηκαν 80 πρόσφυγες από έναν τυφλό βομβαρδισμό του ΝΑΤΟ. Πρέπει να τεθεί τέρμα στις βολές που δεν είναι περισσότερο «χειρουργικές επεμβάσεις» από ό, τι ήταν στο Ιράκ. Νομίζω ότι έφθασε η ώρα να επανεξετάσουμε την πολιτική μας στην πρώην Γιουγκοσλαβία.

<SPEAKER ID=89 NAME="Πρόεδρος">
Αγαπητέ μου συνάδελφε, δεν θα ξεκινήσουμε τώρα συζήτηση!

<SPEAKER ID=90 LANGUAGE="IT" NAME="Castagnetti">
Κύριε Πρόεδρε, θα ήθελα να διευκρινίσω ότι, αν και θα παραμείνω στην αίθουσα, θα συμμετάσχω μόνο στην τελική ψηφοφορία επί του ψηφίσματος και θα προβώ σε αιτιολόγηση ψήφου δυνάμει του άρθρου 122.
<P>
Επί της τροπολογίας 7

<SPEAKER ID=91 LANGUAGE="FR" NAME="Aelvoet">
Κύριε Πρόεδρε, όσον αφορά την τροπολογία αριθ. 7, πρέπει να επισημάνω ότι υπάρχει κάποιο λάθος στη μετάφραση, μεταξύ των άλλων, στα ολλανδικά. Η μετάφραση του κειμένου είναι τελείως κακή. Το βασικό κείμενο ήταν αγγλικό, αλλά η γαλλική μετάφραση είναι καλή και γι' αυτό το αναφέρω.
<P>
Η τροπολογία αυτή λέει: «παροτρύνει το Συμβούλιο να καταβάλει κάθε προσπάθεια για να δημιουργήσει συνθήκες ευνοϊκές για μια σύντομη κατάπαυση των βομβαρδισμών». Λέγοντας «να δημιουργήσει τις συνθήκες», αυτό σημαίνει ότι αναμένουμε μια αντίδραση εκ μέρους του κ. Milosevic, πριν να καταστεί δυνατή η κατάπαυση. Και επομένως, θέλουμε να καταθέσουμε την εν λόγω τροπολογία υπό αυτό το πρίσμα, ώστε να την κατανοήσουν καλά όλοι.
<P>
Επί του σημείου αριθ. 5

<SPEAKER ID=92 LANGUAGE="DE" NAME="Mόller">
Κύριε Πρόεδρε, θέλω να συμφωνήσω με το σημείο 5 για να προστατεύσω τους πρόσφυγες. Παρακαλώ όμως τις Ομάδες που υποβάλουν την τροπολογία να μου εξηγήσουν πώς μπορεί να αποκλειστεί το γεγονός ότι με τη δημιουργία διαδρόμων προς την Αλβανία και τη Μακεδονία, που θα φρουρούνται από ανθρωπιστικές δυνάμεις, δεν θα δρομολογηθεί η διαίρεση του Κοσσυφοπεδίου. Αυτό είναι το πρόβλημά μου σχετικά με το σημείο 5.

<SPEAKER ID=93 NAME="Πρόεδρος">
Κυρία Mόller, νομίζω ότι δεν είσαστε η μόνη που έχετε προβλήματα με αυτήν την παράγραφο ή και με άλλες. Δεν συνηθίζουμε όμως να λύνουμε αυτά τα προβλήματα αυτήν την ώρα εδώ.
<P>
Επί του σημείου αριθ. 14

<SPEAKER ID=94 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, δεν πρόκειται για συμπληρωματική προφορική τροπολογία, αλλά αντίθετα αυτό ψηφίστηκε κατά τις διαπραγματεύσεις των συντονιστών. Πρόκειται εδώ αποκλειστικά για τον Δρ. Ibrahim Rugova, που έχει πάρει το βραβείο Ζαχάρωφ του Ευρωπαϊκού Κοινοβουλίου! Αυτό πρέπει να προστεθεί. Πραγματικά, το έχουμε ξεχάσει. Δεν πρόκειται για προφορική τροπολογία που θα μπορούσε να απορριφθεί, αλλά ψηφίστημε από όλους τους παρόντες.

<SPEAKER ID=95 LANGUAGE="FR" NAME="Dupuis">
Κύριε Πρόεδρε, θα ήθελα να υπενθυμίσω στο Κοινοβούλιο ότι το βραβείο Ζαχάρωφ απονεμήθηκε και στον κ. Demaηi, επομένως, είτε τους προσκαλούμε και τους αναφέρουμε και τους δύο, είτε αυτό δεν αξίζει τον κόπο.

<SPEAKER ID=96 LANGUAGE="DE" NAME="Pack">
Αυτή τη στιγμή μιλάμε για τον Ibrahim Rugova που διατρέχει μεγάλο κίνδυνο και πριν από τρεις μήνες τον βραβεύσαμε, κι όχι για τον κύριο Demaηi!
<P>
Ζωηρά χειροκροτήματα

<SPEAKER ID=97 LANGUAGE="DE" NAME="Swoboda">
Κύριε Πρόεδρε, θέλω να επιβεβαιώσω ρητά ότι κατά τις συνομιλίες για τη συμβιβαστική πρόταση αναφέραμε ιδιαίτερα τον Rugova ως κάτοχο του βραβείου Ζαχάρωφ και κανέναν άλλον. Αυτή ήταν η συμφωνία μας.
<P>
Χειροκροτήματα
<P>
(Το Σώμα εγκρίνει την κοινή πρόταση ψηφίσματος)

<SPEAKER ID=98 NAME="Cars">
Ψήφισα υπέρ της πρότασης, αλλά σίγουρα θα προτιμούσα αν η επιτροπή που σήμερα ονομάζεται «Επιτροπή για τα Δικαιώματα της Γυναίκας και των Ίσων Ευκαιριών», ονομαζόταν «Επιτροπή για την ενσωμάτωση των ίσων ευκαιριών και την ισότητα των δύο φύλων».

<SPEAKER ID=99 NAME="Hager">
Μολονότι συμφώνησα στις περισσότερες ξεχωριστές ψηφοφορίες, θέλω να εξηγήσω με τον τρόπο αυτόν ότι βασικά δεν επιδοκιμάζω την ανακατανομή των αρμοδιοτήτων των επιτροπών. Όσα διαφέρουν βασικά πρέπει να εξακολουθήσουν να εξετάζονται σε διαφορετικές επιτροπές. Γι' αυτό στην τελική ψηφοφορία καταψήφισα την πρόταση της Διάσκεψης των Προέδρων.
<P>
επί της έκθεσης d'Aboville (Α4-0181/99)
<SPEAKER ID=100 NAME="McKenna">
Η Ομάδα των Πρασίνων καταψήφισε την προτεινόμενη συμφωνία για την αλιεία με τις Σεϋχέλες, όπως καταψηφίσαμε και άλλες συμφωνίες αλιείας, όχι γιατί είμαστε κατ'αρχήν αντίθετοι στις συμφωνίες για την αλιεία, αλλά γιατί αισθανόμαστε ότι η προσέγγιση της ΕΕ χρειάζεται μεταρρύθμιση.
<P>
Οι συμφωνίες πρέπει να τίθενται σε διαπραγμάτευση σε μία περισσότερο ισόνομη βάση, ώστε τόσο η ΕΕ όσο και η τρίτη χώρα να αποκομίζουν ίσα οφέλη. Μεταξύ των βελτιώσεων που χρειάζονται είναι μία περιφερειακή προσέγγιση στη διαχείριση της αλιείας, που θα περιλαμβάνει όλα τα παράκτια κράτη και κράτη των οποίων οι ναύτες αλιεύουν τόνο στον Ινδικό Ωκεανό. Η πρόσφατα συσταθείσα Επιτροπή Τόνου του Ινδικού Ωκεανού βρίσκεται ένα βήμα προς τη σωστή κατεύθυνση, αλλά ακόμα δεν έχει αρχίσει να αναλαμβάνει τον διαχειριστικό της ρόλο. Η Συμφωνία των Ηνωμένων Εθνών για τα αποθέματα ιχθύων που ισχύουν για τον τόνο και άλλα αποθέματα ιχθύων που μεταναστεύουν, θέτει άλλες προϋποθέσεις, συμπεριλαμβανομένης μίας αναλυτικής περιγραφής της προληπτικής προσέγγισης. Αυτό απουσιάζει τελείως από τη συμφωνία με τις Σεϋχέλλες (παροτρύνουμε επίσης τα κράτη μέλη να επικυρώσουν πολύ γρήγορα αυτήν τη σύμβαση - μέχρι τώρα μόνο η Ιταλία το έχει κάνει). Η ΕΕ πρέπει επίσης να αναλάβει μία μεγαλύτερη ευθύνη για τις δραστηριότητες των πλοίων της. Ενώ αυτή η συμφωνία θα περιλαμβάνει ένα σύστημα παρακολούθησης από δορυφόρο, γεγονός που αποτελεί μία ευχάριστη βελτίωση, τέτοια συστήματα από μόνα τους δεν αποτελούν εγγύηση ότι οι αλιείς θα σέβονται τους κανόνες. Υπάρχουν σοβαρά ζητήματα που αφορούν την πρόσβαση σε πραγματικό χρόνο στα στοιχεία που προκύπτουν απο τις Σεϋχέλλες. Τέλος, η αλίευση του τόνου μπορεί να περιλαμβάνει τυχαία αλίευση μεγάλης ποσότητας ειδών ιχθύων που δεν αποτελούν τον στόχο της αλίευσης και η ΕΕ πρέπει να αναπτύξει τεχνικές αλίευσης του τόνου που δεν καταλήγουν σε απόρριψη μεγάλων ποσοτήτων.
<P>
Σε ό, τι αφορά την τροπολογία της Ομάδας των Φιλευλεθέρων, που θα χρησιμεύσει στην εξάλειψη της ουσιαστικής επιδότησης που αυτές οι συμφωνίες παρέχουν στους αλιείς, η Ομάδα των Πρασίνων την υποστήριξε, γιατί νιώθουμε ότι οι αλιευτικοί στόλοι των κρατών που απέχουν πολύ δεν θα πρέπει να λαμβάνουν τόσες πολλές επιδοτήσεις, κυρίως όταν υπάρχουν τόσα πολλά προβλήματα με τους όρους των συμφωνιών στο πλαίσιο των οποίων λειτουργούν.
<P>
επί της έκθεσης Valverde Lσpez (A4-0139/99)
<SPEAKER ID=101 LANGUAGE="DE" NAME="Schleicher">
Κύριε Πρόεδρε, το Κοινοβούλιο με την πρόταση της Επιτροπής για την έκθεση Valverde Lσpez βασικά αποσκοπεί σε μια πιο εύκολα εφαρμόσιμη λύση του περιβαλλοντολιγικού ελέγχου. Πολλές τροπολογίες άλλωστε σκοπεύουν στη βελτίωσή του. Όμως υπάρχουν 9 τροπολογίες που είναι αντίθετες σε αυτό και έτυχαν πλειοψηφίας στο Σώμα. Για τον λόγο αυτόν, εγώ και οι συνάδελφοί μου του CSU, καθώς και μια σειρά άλλων συναδέλφων, δεν συμφώνησαν. Αυτό ήθελα μόνο να γραφτεί στα πρακτικά.
<P>
επί του ψηφίσματος για το Κοσσυφοπέδιο
<SPEAKER ID=102 NAME="McKenna">
Κύριε Πρόεδρε, καταψήφισα αυτό το ψήφισμα γιατί αισθάνομαι ότι το Κοινοβούλιο διστάζει σε εξαιρετικό βαθμό να ασκήσει κριτική στο ΝΑΤΟ και στις ενέργειες του. Πιστεύω ότι το ΝΑΤΟ κατά βάση αγνόησε το διεθνές δίκαιο στις ενέργειες που ανέλαβε και ότι δεν κατέβαλε τις κατάλληλες προσπάθειες για την εξέρευση μίας ειρηνικής λύσης. Δεν πρόκειται για μία ανθρωπιστική προσπάθεια, κυρίως αφού είδατε τι συνέβη χθες το βράδυ, όταν σκοτώθηκαν πολίτες ως συνέπεια της δραστηριότητας του ΝΑΤΟ.
<P>
Επίσης, το Κοινοβούλιο δίστασε να αναφερθεί στο γεγονός ότι το ΝΑΤΟ πλήττει πολιτικούς στόχους στη Γιουγκοσλαβία και το γεγονός ότι χρησιμοποιεί βόμβες θραυσμάτων και μη επανεμπλουτισμένο ουράνιο στα πυρομαχικά του. Πρέπει να τεθούν αυτά τα ζητήματα. Πρέπει να εξετάσουμε τον σεβασμό όλων των ανθρώπινων ζωών. Όλες οι ανθρώπινες ζωές είναι πολύτιμες. Δεν μπορούν να θέσουμε μία ανθρώπινη ζωή πάνω από μία άλλη.
<P>
Σήμερα στο Κοινοβούλιο καταψηφίσαμε την υποστήριξη στην ειρηνευτική πρόταση που παρουσίασε η Γερμανία. Νομίζω ότι και οι Βρετανοί μπλοκάρουν αυτήν την πρόταση. Αν μπορούμε να βρούμε μία ειρηνευτική λύση, κανείς δεν θα πρέπει να ασκεί πιέσεις για το δικαίωμα να διεξάγει πόλεμο και να βομβαρδίζει. Δύο λάθη δεν κάνουν κάτι σωστό. Το Κοινοβούλιο έχει το δικαίωμα να εκφράζει τη δυσαρέσκειά του για ορισμένες από τις ενέργειες του ΝΑΤΟ, κυρίως τον βομβαρδισμό πολιτικών στόχων και τη χρήση όπλων που από ορισμένους ανθρώπους θεωρούνται όπλα μαζικής καταστροφής.

<SPEAKER ID=103 LANGUAGE="DE" NAME="Posselt">
Κύριε Πρόεδρε, το ψήφισμα περιλαμβάνει πολλά ιδιαίτερα καλά σημεία. Παρ' όλα αυτά, απείχα της ψηφοφορίας επειδή έγινε δεκτή μια τροπολογία των Πρασίνων με την οποία επιχειρείται να δεσμευθούμε για μια λύση αυτονομίας του Κοσσυφοπεδίου εντός των συνόρων της Γιουγκοσλαβίας. Πριν από μερικές εβδομάδες ή μήνες, τέτοιες φόρμουλες ασφαλώς θα μπορούσαν να αποτελούν βάση συζήτησης. Σήμερα όμως έχουν ξεπεραστεί εξ αιτίας των εξελίξεων. Αν δεν φύγει το καθεστώς του Milosevic, δεν θα υπάρξει καμία δυνατότητα τέτοιας λύσης. Αλλωστε, ούτε γενικά βλέπω μια τέτοια δυνατότητα. Δεν μπορεί κανείς να εξαναγκάσει κάποιον να μένει στο ίδιο σπίτι, στην ίδια πόλη με τον δολοφόνο της οικογένειάς του. Γι' αυτό πιστεύω ότι η προσέγγιση αυτή είναι εντελώς εξωπραγματική. Δεν έπρεπε να δεσμευτούμε στο ζήτημα αυτό.
<P>
Καλό είναι ότι υποστηρίζεται ανεπιφύλακτα η στρατιωτική επέμβαση του ΝΑΤΟ, που είναι αναγκαία, σωστή και καλή, καθώς και η ενίσχυση των γειτονικών κρατών. Όμως βρίσκω ότι λείπει το εξής: Θα έπρεπε επιτέλους να στείλουμε ένα σαφές μήνυμα και στην Κροατία, που αποτελεί σημαντικό σταθεροποιητικό παράγοντα στην περιοχή, εμείς όμως την τιμωρούμε κυριολεκτικά αγνοώντας την με μονόπλευρο τρόπο. Ζητώ επειγόντως την σύναψη μιας εμπορικής συμφωνίας και συμφωνίας συνεργασίας με την Κροατία.

<SPEAKER ID=104 LANGUAGE="DE" NAME="Ceyhun">
Κύριε Πρόεδρε, ως μέλος των Πρασίνων που υποστήριξε σήμερα εδώ την πρόταση συμβιβασμού θα ήθελα να εκφράσω την εκτίμησή μου σε όλα τα μέλη του ΝΑΤΟ που αυτόν τον καιρό υπερασπίζονται τα ανθρώπινα δικαιώματα στα γειτονικά στο Κοσσυφοπέδιο κράτη.

<SPEAKER ID=105 NAME="Αυγερινός, Καραμάνου, Κατηφόρης, Κληρονόμος, Κοκκόλα, Λαμπράκη, Παναγόπουλος, Παπακυριαζής, Ρουμπάτης και Τσάτσος">
Οι Ευρωβουλευτές του ΠΑΣΟΚ, καταψηφίζουμε το ψήφισμα του Ευρωπαοκού Κοινοβουλίου για το Κόσοβο επειδή θεωρούμε ότι δεν προσφέρει θετικές υπηρεσίες στην κατεύθυνση της εξεύρεσης λύσης του προβλήματος.
<P>
Καταδικάζουμε με τον εντονότερο τρόπο την πολιτική της εθνικής κάθαρσης και της παραβίασης των ανθρωπίνων δικαιωμάτων που ακολουθεί το καθεστώς Μιλόσεβιτς. Εκφράζουμε τη συμπαράστασή μας σε όλους ανεξαιρέτως τους πληθυσμούς της περιοχής που βιώνουν τη σκληρή δοκιμασία ενός παράλογου πολέμου.
<P>
Είμαστε όμως ταυτόχρονα αντίθετοι στη λογική της συνεχιζόμενης και αυξανόμενης χρήσης βίας που, όχι μόνο δεν οδηγεί σε λύση, αλλά αντίθετα δυσχεραίνει την επίλυση του προβλήματος. Είναι πλέον σαφές ότι οι βομβαρδισμοί όχι μόνο δεν εμπόδισαν την εθνική κάθαρση στο Κόσοβο αλλά συνέβαλαν στη δημιουργία του τεράστιου κύματος προσφύγων και στη γενικότερη αποσταθεροποίηση της περιοχής. Είναι αμφίβολο αν η στρατιωτική δράση έχει φέρει μέχρι στιγμής οποιοδήποτε αποτέλεσμα και είναι συνεπώς επιβεβλημένο να δοθεί το ταχύτερο δυνατό πολιτική λύση στο πρόβλημα.
<P>
Τον πρωταγωνιστικό ρόλο σε αυτή την προσπάθεια πρέπει ασφαλώς να έχει η Ευρωπαοκή «Ενωση που σε συνεργασία με τον Γενικό Γραμματέα και το Συμβούλιο Ασφαλείας των Ηνωμένων Εθνών θα προβεί στις απαραίτητες ενέργειες που θα οδηγήσουν στη λύση του αδιεξόδου. Θεωρούμε επίσης ότι βασικότατη προϋπόθεση για την επίλυση του προβλήματος είναι ο σεβασμός των υπαρχόντων συνόρων και της εδαφικής ακεραιότητας των κρατών της περιοχής, ώστε να μην οδηγηθεί ολόκληρη η Βαλκανική Ευρώπη σε νέες περιπέτειες.
<P>
Παράλληλα με την πολιτική λύση του προβλήματος θεωρούμε σκόπιμο να τεθεί άμεσα σε εφαρμογή ένα νέο σχέδιο πολιτικής, οικονομικής και ανθρωπιστικής πρωτοβουλίας για τα Βαλκάνια. Τέλος, κάτω από τις παρούσες τραγικές συνθήκες είναι επιβεβλημένη η σύγκληση μιας διεθνούς διάσκεψης με στόχο τον καλύτερο συντονισμό της ανθρωπιστικής βοήθειας.
<P>
Οι Ευρωβουλευτές του ΠΑΣΟΚ εκπροσωπούμε μία χώρα η οποία υφίσταται άμεσα τις συνέπειες του πολέμου και η οποία από την πρώτη στιγμή της κρίσης στάθηκε αρωγός στο δράμα των αλβανόφωνων του Κοσσυφοπεδίου που υποχρεώθηκαν να εγκαταλείψουν τις εστίες τους.
<P>
Θεωρούμε ότι καθώς ανατέλλει ο νέος αιώνας, εμείς οι ευρωπαίοι δεν πρέπει να επιτρέψουμε τη συνέχιση αυτής της τραγικής κατάστασης. «Ηρθε η στιγμή η Ευρώπη να πάρει συγκεκριμένες πρωτοβουλίες για την πολιτική επίλυση του προβλήματος για το καλό όλων των λαών της περιοχής.

<SPEAKER ID=106 NAME="Barros Moura">
Ο Μιλόσεβιτς είναι ένας ανυπόφορος δικτάτορας εμπνεόμενος από τον εθνικοκομμουνισμό, μία ιδιότυπη μορφή φασισμού, που προέκυψε ως αποτέλεσμα της κατάρρευσης του κομμουνισμού, δίχως ταυτόχρονα να αναδυθεί ένα βιώσιμο δημοκρατικό πολίτευμα. Η κατασταλτική και διχαστική πολιτική που εφαρμόζει, η πολιτική των διώξεων και της εθνοκάθαρσης, αντίκειται σε κάθε έννοια ανθρωπιστικών αρχών, ηθικών επιταγών και θεμελιωδών ελευθεριών, αρχές που αποτελούν το βάθρο της δημοκρατίας στην Ευρώπη.
<P>
Οι εξελίξεις που προηγήθηκαν της σημερινής σύρραξης (ο διαμελισμός της πρώην Γιουγκοσλαβίας, η μονομερής αναγνώριση της Κροατίας και της Σλοβενίας, τα κρούσματα εθνοκάθαρσης και οι πράξεις βαρβαρότητας που διεπράχθησαν από Σέρβους κατά Κροατών και Βοσνίων, από Κροάτες κατά των Σέρβων και ούτω καθ' εξής, όπως και η παραμονή του Μιλόσεβιτς στην εξουσία), καταδεικνύουν τη βαθύτατη ανικανότητα της ΕΕ να ενεργήσει με μία και μοναδική φωνή χρησιμοποιώντας δικά της μέσα, συμπεριλαμβανομένων των στρατιωτικών μέσων. Όμως η παρούσα επέμβαση του ΝΑΤΟ, που αποφασίστηκε στο περιθώριο του ΟΗΕ και που δρομολογείται με μέσα ακατάλληλα για την επίτευξη του διακηρυγμένου στόχου εξουδετέρωσης της ικανότητας των Σέρβων να προωθούν με στρατιωτικά μέσα τη λεγόμενη εθνοκάθαρση, όχι μόνο δεν επέλυσε το ζήτημα αλλά, αντιθέτως, οδήγησε στην όξυνση όλων των επιμέρους προβλημάτων. Εξάλλου, το δόγμα του «δικαιώματος ανάμειξης για ανθρωπιστικούς σκοπούς» - το οποίο τραβάει μεν το δρόμο του αλλά δεν έχει αναγνωρισθεί από τα Ηνωμένα Έθνη - δεν μπορεί να επιβάλλεται διά της βίας με τη χρήση ενός πανίσχυρου και εξεζητημένου στρατιωτικού εξοπλισμού που, εκτός από τους στρατιωτικούς στόχους, καταστρέφει και ισοπεδώνει όλη την οικονομική υποδομή μίας χώρας. Εντούτοις, η εγκαθίδρυση μίας νέας παγκόσμιας έννομης τάξης, η οποία θα προέβλεπε τα ενδεδειγμένα μέσα «ανάμειξης για ανθρωπιστικούς σκοπούς», προσκρούει στην κατηγορηματική αντίθεση μεγάλων δυνάμεων, όπως οι ΗΠΑ αλλά και άλλες δυνάμεις, όσον αφορά τη μεταρρύθμιση του ΟΗΕ, και στην αντίθεση των ΗΠΑ, της Ρωσίας, της Γαλλίας ή της Κίνας, όσον αφορά τη θέσπιση υποχρεωτικής δικαιοδοσίας του Διεθνούς Ποινικού Δικαστηρίου.
<P>
Ταυτόχρονα, η επιδρομή του ΝΑΤΟ, αντί να απομονώσει τον δικτάτορα Μιλόσεβιτς και το καθεστώς του, επιφέρει το ανεπιθύμητο αποτέλεσμα να διευρύνει την εθνικιστική συσπείρωση γύρω του κατά της ξένης επέμβασης. Και το χειρότερο είναι ότι η εν λόγω επιδρομή οδηγεί σε ταπείνωση της Ρωσίας, κάτι που συνιστά ένα επικίνδυνο σφάλμα.
<P>
Μία κοινή γνώμη πεπεισμένη ότι δεν θα υπάρξουν παρά μόνον πυραυλικές και αεροπορικές επιθέσεις - αλλά καμία εμπλοκή χερσαίων στρατιωτικών δυνάμεων στο θέατρο των επιχειρήσεων, με ενδεχόμενες ανθρώπινες απώλειες - θα μπορούσε ίσως, για κάποιο χρονικό διάστημα, να ταχθεί υπέρ των βομβαρδισμών, κινούμενη από την καταδίκη του άδικου και αποτρόπαιου καθεστώτος του Μιλόσεβιτς και των πράξεων βαρβαρότητας που διαπράττει κατά των Κοσοβάρων. Ωστόσο, και ανεξαρτήτως του γεγονότος ότι χρησιμοποιούνται δυο μέτρα και δυο σταθμά - γιατί όχι στην Τουρκία, στην Ινδονησία, στην Τσετσενία, κ.λπ κ.λπ. -, δεν είναι αυτή η ενδεδειγμένη μέθοδος διευθέτησης παρόμοιων ζητημάτων.
<P>
Εκτός από την ανάγκη διευθέτησης της κατάστασης που διαμορφώθηκε χωρίς απώλεια του κύρους του ΝΑΤΟ και της ΕΕ και δίχως να διαφανεί μια στάση συγκατάβασης με τις πράξεις βαρβαρότητας που διαπράττει ο Μιλόσεβιτς - προς το σκοπό αυτό επιβάλλεται μία διπλωματική λύση με την παρέμβαση του ΟΗΕ και της Ρωσίας -, προβάλλει κυρίως η αναγκαιότητα σταθεροποίησης όλης της περιοχής. Γι' αυτό, οφείλουμε να επισημάνουμε ότι η ενδεδειγμένη λύση δεν συνίστατο - όπως έχει ήδη αποδειχθεί - στη διεύρυνση του ΝΑΤΟ προς ανατολάς, αλλά μάλλον στη διεύρυνση της ίδιας της ΕΕ και στην προώθηση μίας πολιτικής σύναψης εταιρικών σχέσεων και παροχής οικονομικής βοήθειας, η οποία θα συνέβαλλε στην οικονομική και πολιτική ολοκλήρωση και θα απέτρεπε την έξαρση του εθνικισμού και του αλυτρωτισμού. Με ποιά λογική αντιπαλεύουμε την ΕΤΑ, ή τους τρομοκράτες της Κορσικής ή του ΙΡΑ, και συγχρόνως καλούμαστε να υποστηρίξουμε τον UCK; Η Ευρωπαϊκή Ένωση θα πρέπει να σταθεί ικανή να εφαρμόσει στα Βαλκάνια, αλλά και γενικότερα στις ΧΚΑΕ, τη μέθοδο που βοήθησε να αποτραπεί, στους κόλπους της, ο πόλεμος μεταξύ Γερμανίας και Γαλλίας και συνάμα διεσφάλισε πάνω από μισόν αιώνα ειρηνικής συνύπαρξης: τη συγχώνευση των οικονομιών και την πολιτική ολοκλήρωση. Εκεί βρίσκεται το ζήτημα.
<P>
Πέραν τούτου, προκύπτει ένα άλλο, εξίσου σημαντικό ζήτημα: η απόφαση για έναρξη στρατιωτικών επιχειρήσεων με πρωτοκαθεδρία τις δυνάμεις των ΗΠΑ δεν κάνει παρά να υποβοηθά τις ηγεμονικές τάσεις αυτής της χώρας και να θέτει την ΕΕ σε κατάσταση πολιτικής υποταγής. Με αυτό τον τρόπο, η ΕΕ δεν πρόκειται ποτέ να αποκτήσει μία ΚΕΠΠΑ, ούτε μια κοινή αμυντική πολιτική. Αυτή η επιθυμητή, ή τουλάχιστον αποδεκτή πρωτοκαθεδρία των ΗΠΑ συνιστά μια σοβαρή απειλή κατά της Ευρωπαϊκής Ένωσης, κατά της εδραίωσης του ευρώ, κατά της δυνατότητας της ΕΕ να σταθεί ίση προς ίσον έναντι των ΗΠΑ στο πλαίσιο του ΠΟΕ. Αυτό ακριβώς δείχνει, εξάλλου, και ο «πόλεμος της μπανάνας». Αντί να εφαρμόζουμε αυτή την απερίσκεπτη πολιτική, εκείνο που χρειαζόμαστε είναι να θέσουμε τα θεμέλια για την επίτευξη μίας ισότιμης εταιρικής σχέσης με τις ΗΠΑ, πράγμα που προϋποθέτει την πολιτική αυτονομία της ΕΕ έναντι των ΗΠΑ.
<P>
Για όλους τους λόγους που προανέφερα, τάχθηκα εναντίον της συμβιβαστικής πρότασης ψηφίσματος σχετικά με το Κοσσυφοπέδιο, και ειδικότερα καταψήφισα την υποκρισία ολκής που ενέχει η αιτιολογική σκέψη Η - όπου καταλογίζονται ευθύνες στον ΟΗΕ για το γεγονός ότι το ΝΑΤΟ παραβίασε το Χάρτη των Ηνωμένων Εθνών - καθώς και το σημείο 2, όπου προσδοκάται η νομιμοποίηση των βομβαρδισμών, κάνοντας σαν αυτοί να μη μας αφορούν διόλου. Παρά το γεγονός ότι ενέκρινα τα επιμέρους σημεία όπου καταδικάζεται το καθεστώς Μιλόσεβιτς, εκφράζεται η υποστήριξή μας προς τους πρόσφυγες και ζητείται η λήψη μέτρων με σκοπό τη σταθεροποίηση της περιοχής, καταψήφισα το κείμενο, παρά τις βελτιώσεις που εισήχθησαν με τις τροπολογίες των Πρασίνων ή της συναδέλφου μου Theorin.

<SPEAKER ID=107 NAME="Berthu">
Δεν ψήφισα το ψήφισμα του Ευρωπαϊκού Κοινοβουλίου σχετικά με το Κοσσυφοπέδιο, επειδή αντανακλά μια αυτοϊκανοποίηση και μια πλήρη έλλειψη ερωτηματικών που δεν μου φαίνεται ότι έχουν σχέση με τη σοβαρότητα της υπόθεσης.
<P>
Χωρίς να επανέλθω στο παρελθόν - ποιος να γνωρίζει άραγε αυτόν που έκανε την αρχή - θα ήθελα, προσωπικά, να αποκομίσω τέσσερα μαθήματα για την Ευρώπη του αύριο.
<P>
Καταρχάς, δεν ξέρω αν η ιδέα ενός πολυεθνικού Κοσσυφοπεδίου υφίστατο κάποτε, αλλά, εν πάση περιπτώσει, είμαι βέβαιος ότι σήμερα είναι νεκρή, την συνέθλιψαν οι βόμβες του ΝΑΤΟ. Κακώς φανταζόμαστε ότι οι Σέρβοι και οι Αλβανοί στο Κοσσυφοπέδιο θα μπορούσαν να συνυπάρξουν μέσα σε σύντομο χρονικό διάστημα. Υπό τις συνθήκες αυτές, δεν καταλαβαίνω με ποιον τρόπο θα ήταν δυνατό να αποφευχθεί η διάσπαση της επαρχίας αυτής, γεγονός που, στο κάτω κάτω, θα μας επαναφέρει απλώς στην πιο παλιά λύση του κόσμου για την αποκατάσταση της ειρήνης: να στήσουμε σύνορα ανάμεσα στους λαούς.
<P>
Κατά δεύτερον, η Ευρώπη του αύριο θα πρέπει να σέβεται τις εθνικές κυριαρχίες. Βεβαιώς, μπορούμε να θεωρήσουμε ότι πρόκειται για ένα ατελές σύστημα, αλλά είναι γεγονός ότι έχει επιβληθεί στην ιστορία ως το μόνο ικανό να αποτρέψει μια χαώδη και αυθαίρετη κατάσταση, ακόμα πιο σοβαρή από αυτές που επιρρίπτονται, ενδεχομένως, σε αυτή ή στην άλλη συγκεκριμένη κυριαρχία. Η Ευρώπη που, μα την αλήθεια, ξεχνά τα πάντα, θα το ανακαλύψει πάλι με πικρία. Ίσως να θυμηθούμε ότι το σερβικό καθεστώς, όσο αξιόμεμπτο και αν είναι, δεν είχε επιτεθεί σε κανέναν από τους γείτονές του, ούτε σε κάποιον από τους συμμάχους μας (αντίθετα με το ιρακινό καθεστώς).
<P>
Τρίτον, αν η Ευρώπη θέλει να καθιερώσει την κυριαρχία του δικαίου, πρέπει η ίδια να το σέβεται. Στο σημείο αυτό, είμαστε υποχρεωμένοι να υπενθυμίσουμε ότι το ΝΑΤΟ παρέβλεψε εντολή του Συμβουλίου Ασφαλείας του ΟΗΕ για να παρέμβει και ότι το γαλλικό κοινοβούλιο ήρθε αντιμέτωπο με ένα τετελεσμένο γεγονός. Οι διαδικασίες αυτές είναι πιθανώς ενοχλητικές για κάποιους, αλλά σίγουρα θα είχαν καταστήσει δυνατή την επιβράδυνση των γεγονότων, την περαιτέρω συζήτηση και τη συνειδητοποίηση ότι οι βομβαρδισμοί συνιστούσαν, στην προκειμένη περίπτωση, μια απλοϊκή μέθοδο, η οποία θα συνεπάγετο τεράστιο κόστος σε επίπεδο ανθρωπιστικό, ηθικό και οικονομικό, συμπεριλαμβανομένων των παράλληλων ζημιών, των οποίων και εμείς θα είμαστε θύματα - αυτό είναι το αποκορύφωμα - χωρίς να επιφέρουν, ωστόσο, βιώσιμη λύση.
<P>
Τέλος, πρέπει να εκφράσουμε αμφιβολίες ως προς την ίδια την αρχή μιας ευρωπαϊκής άμυνας, η οποία θα συνίστατο στην καθιέρωση, στον στρατιωτικό τομέα, του μαζικού ελιγμού όλων των κρατών μελών. Αυτό συνέβη, de facto κατά κάποιον τρόπο, με την επέμβαση στη Γιουγκοσλαβία. Είναι τα αποτελέσματα τόσο καλά, ώστε να πρέπει να καταλήξουμε στην αναγκαιότητα να συστηματοποιήσουμε την εμπειρία αυτή; Όχι, πιστεύω αντιθέτως ότι κάθε λαός πρέπει να παραμένει αυτεξούσιος, στα πλαίσια του σεβασμού της κυριαρχίας και του δικαίου που ανέφερα προ ολίγου. Εάν η Ευρώπη δεχθεί επίθεση, η κοινή αντίδραση θα είναι αυτομάτη! Αλλά αν δεν υπάρξει επίθεση, γιατί οι χώρες θα πρέπει να δεχθούν την εκ των προτέρων επιστράτευσή τους σε μάχες που δεν θα έχουν επιλέξει;
<P>
Χρειάζονται συμμαχίες και συνεργασίες, οι οποίες να επιτρέπουν μια «από κοινού άμυνα», αλλά σίγουρα όχι μια ενοποιημένη «κοινή άμυνα».

<SPEAKER ID=108 LANGUAGE="IT" NAME="Castagnetti">
 Απόσχα από την ψηφοφορία επί του κοινού ψηφίσματος για το Κοσσυφοπέδιο γιατί, από την αρχή, εκδήλωσα τη διαφωνία μου με τη στρατιωτική επέμβαση του ΝΑΤΟ, την οποία θεωρώ λάθος και που θα μπορούσε, ως επί το πλείστον, να είχε αποφευχθεί. Πράγματι, στο Ραμπουγιέ, επί τη βάσει, μεταξύ άλλων, δηλώσεων από ορισμένους συμμετέχοντες αναγνωρισμένου κύρους, είχαν καθοριστεί πολιτικοί όροι που ενθάρρυναν άλλες, κατά τη γνώμη μου, αποτελεσματικές πρωτοβουλίες που θα μπορούσαν να είχαν εμποδίσει το θάνατο τόσων αθώων και το δραματικό εκτοπισμό εκατοντάδων χιλιάδων κοσοβάρων πολιτών, θυμάτων του παρανοϊκού εθνικισμού του Μιλόσεβιτς.
<P>
Αντιλαμβάνομαι απολύτως το καθήκον της πολιτικής και των οργανισμών να λάβουν μέρος στις καταστάσεις που διαμορφώνονται και, για το λόγο αυτόν, επιβεβαιώνοντας την άποψή μου για τη σύγκρουση, υποστηρίζω σήμερα κάθε πρωτοβουλία που αποβλέπει στην εξεύρεση θετικής λύσης σε πολιτικό και ηθικό επίπεδο καθώς και σε επίπεδο δικαίου, που θα βασίζεται κυρίως στο ρόλο που μπορούν και πρέπει να παίξουν ο ΟΗΕ, η ΕΕ, το ΝΑΤΟ και η Ρωσία.

<SPEAKER ID=109 NAME="Caudron">
Δεν υπήρξα ποτέ και δεν είμαι φιλοπόλεμος, δεν είμαι από αυτούς που λένε «πήγαινε να πολεμήσεις». Για μένα, ο πόλεμος αποτελεί πάντα αποτυχία του πνεύματος, του ανθρώπου και της ευφυΐας.
<P>
Γνωρίζω όμως, και το δηλώνω επίσης, ότι πρέπει να ξέρει κανείς να διεξάγει πόλεμο, όταν ο «συνομιλητής-αντίπαλος» δεν καταλαβαίνει ότι η ισχύς συνίσταται κυρίως στο να θέλει κανείς να δώσει εκ νέου κάθε ευκαιρία στη διπλωματία, αμέσως και γρήγορα.
<P>
Δεν πρέπει, πράγματι, να ξεχνάμε ότι η διπλωματία συνίσταται στο να οδηγήσουμε, μέσω του διαλόγου, το ένα ή το άλλο από τα αντιμαχόμενα μέρη να δεχτεί να αποποιηθεί κάποιες από τις αρχικές του διεκδικήσεις, απαιτήσεις, και μάλιστα δικαιωμάτα. Αυτό το μέρος δεν θα δεχτεί κάτι τέτοιο, παρά αν γνωρίζει ότι διατρέχει τον κίνδυνο να υποστεί τα αποτελέσματα μιας επίδειξης ισχύος, σε περίπτωση άρνησης εκ μέρους του της αποδοχής αυτής.
<P>
Για το λόγο αυτό, στην προκειμένη περίπτωση, όσον αφορά τη Σερβία και το Κοσσυφοπέδιο, μετά από διαπραγματεύσεις δέκα ετών, οι οποίες διακόπτονταν από παραβιάσεις των δικαιωμάτων του ανθρώπου, βιασμούς, σφαγές, καταστροφές και απελάσεις, γεγονότα πίσω από τα οποία συναντάμε πάντα τον Milosevic, δεν υπήρχε δυστυχώς άλλη λύση από το να χρησιμοποιήσουμε τη βία για να θέσουμε ένα τέλος στα εγκλήματα αυτά!
<P>
Κατά συνέπεια, επιδοκιμάζω τη στρατιωτική ενέργεια του ΝΑΤΟ. Επιδοκιμάζω επίσης τις κυβερνητικές, μη κυβερνητικές και ευρωπαϊκές ανθρωπιστικές ενέργειες. Βεβαίως, επιθυμώ να υπάρξει μια διπλωματική ευρωπαϊκή διέξοδος, με τη στήριξη των Ηνωμένων Πολιτειών και της Ρωσίας, μια διέξοδος όμως χωρίς να αποποιηθούμε καμία από τις αρχές της δημοκρατίας και κανένα από τα ανθρώπινα δικαιώματα.
<P>
Με αυτόν και μόνο τον τρόπο θα εγγυηθούμε τη διαρκή και δίκαιη ειρήνη!
<P>
Τελειώνω συγχαίροντας τη γερμανική προεδρία για τη δράση της στην κρίση αυτή. Θέλω, τέλος, να συγχαρώ την κ. Emma Bonino, ευρωπαία επίτροπο, για την εθελοντική και γενναία ανάμιξή της και για το ανθρωπιστικό της πάθος. Η παρέμβασή της στην ολομέλεια, κατά τη λήξη της συζήτησης, το απόγευμα της Τετάρτης, αποτέλεσε μια από τις πιο έντονες στιγμές της ημέρας.

<SPEAKER ID=110 NAME="Delcroix">
Ενώπιον μιας απαράδεκτης και απάνθρωπης κατάστασης, το ψήφισμά μας σημαίνει κάτι ουσιαστικό. Αυτό δεν πρέπει να μας εμποδίσει να θέσουμε το ερώτημα σχετικά με την απουσία, η οποία κάθε μέρα καθίσταται όλο και πιο επιζήμια, μιας πραγματικής «κοινής εξωτερικής πολιτικής και πολιτικής ασφαλείας» (ΚΕΠΠΑ) στην Ευρώπη και, ιδιαίτερα, σχετικά με την ανικανότητά μας να υποστηρίξουμε τους δημοκράτες που μάχονται εναντία σε βάρβαρες πολιτικές, χθες στην πολιτική του Radovan Karadzic και σήμερα στην πολιτική του Slobodan Milosevic.
<P>
Η Ευρώπη δεν μπόρεσε, παρά τις υποσχέσεις της, να βοηθήσει χρηματικά και ηθικά τους δημοκράτες του Βελιγραδίου, τη στιγμή που είχαν τη μεγαλύτερη ανάγκη, όταν μάχονταν ενάντια στην εσωτερική και εξωτερική πολιτική του Milosevic. Σήμερα, οι δημοκράτες αυτοί είναι αναγκασμένοι να σιωπούν και να κρύβονται. Με θλίβει η διαπίστωση ότι, τη στιγμή που όλα τα πολιτικά κόμματα, με εξαίρεση την άκρα δεξιά, αναγνωρίζουν στη σύλληψη του Πινοσέτ τις νέες αξίες της διεθνούς δικαιοσύνης, συνεχίσαν να διεξέγουν διάλογο με τον Milosevic, ο οποίος έχει ωστόσο βάψει με περισσότερο αίμα τα χέρια του και του οποίου τη συνείδηση βαρύνουν περισσότερα «εγκλήματα κατά της ανθρωπότητας». Μπορούμε να κατανοήσουμε ότι το Διεθνές ποινικό δικαστήριο, με έδρα τη Χάγη, δεν μπορεί να κρίνει αναδρομικά όλα τα εγκλήματα που διαπράττονται στην εποχή μας. Έπρεπε όμως να αγνοήσουμε τα εγκλήματα του Milosevic, από τη στιγμή που υπογράφηκαν οι συνθήκες του Ντέιτον για τη Βοσνία το 1995;
<P>
Μπορούμε σήμερα να διαπραγματευθούμε με τον Milosevic, όταν το ίδιο αυτό Διεθνές Δικαστήριο τον κατηγορεί (όχι ακόμα δημοσίως), όπως μαθαίνουμε, για εγκλήματα κατά της ανθρωπότητας; Λόγω του ότι το Δικαστήριο της Χάγης ασχολείται με τα εγκλήματα που διαπράχθησαν στην πρώην Γιουγκοσλαβία, ο Karadzic έχει εξαφανιστεί από την πολιτική σκηνή και είναι αναγκασμένος να κρύβεται. Συγκλονίστηκα βλέποντας στα μέσα μαζικής ενημέρωσης τις χειραψίες που αντάλλαξαν ο κ. Primakov και ο Σεβασμιότατατος Tauron, απεσταλμένος του Βατικανού, με τον εγκληματία Milosevic, τη στιγμή που χιλιάδες Κοσσοβάροι είχαν εκδιωχθεί από την πατρίδα τους και εκπατρισθεί με τη βία.
<P>
Το ψήφισμά μας, που αναφέρει πέντε ή έξι φορές τον Milosevic, δεν περιέχει ούτε μια λέξη σχετικά με τον Ibrahim Rugova, αρχηγό της Δημοκρατικής Ένωσης του Κοσσυφοπεδίου, στον οποίο απονεμήθηκε το βραβείο Ζαχάρωφ του Ευρωπαϊκού Κοινοβουλίου το 1998 και ο οποίος ήταν ένας από τους διαπραγματευτές στο Rambouillet. Βέβαια, τρεις φορές, οι τηλεοπτικές κάμερες της Γιουγκοσλαβίας μας τον παρουσίασαν ενώ «διαπραγματευόταν» με τον Milosevic. Βλέποντας αυτές τις εικόνες, όλοι αναρωτήθηκαν ποια ελευθερία διέθετε ένας Rugova που «προστατευόταν» από τη σερβική αστυνομία, σε μια χώρα που είχε εκκενωθεί από τους κατοίκους της. Θα επιθυμούσα το ψήφισμά μας να ζητούσε τον ερχομό του Rugova στις Βρυξέλλες ή στο Βερολίνο, προκειμένου να εκθέσει - ελεύθερα - την άποψή του σχετικά με την τρέχουσα κατάσταση και τις λύσεις που διαβλέπει.
<P>
Αναρωτιέμαι επίσης σχετικά με το γεγονός ότι, χωρίς να προβάλλουμε αντίδραση, επιτρέπουμε στον UCK και στον σερβικό στρατό να επιδίδονται σε απανωτές εχθροπραξίες, στα σύνορα μεταξύ Αλβανίας και Κοσσυφοπεδίου, με κίνδυνο να δούμε να παίρνουν φωτιά οι γειτονικές χώρες του Κοσσυφοπεδίου και, στο τέλος, όλα τα Βαλκάνια. Μπορεί το ΝΑΤΟ να διατηρήσει την αξιοπιστία του, αν από την μια πλευρά βομβαρδίζει τις σερβικές στρατιωτικές και οικονομικές υποδομές και από την άλλη αφήνει ένα από τα διαμαχόμενα μέρη να κηρύσσει ελεύθερα επιστράτευση; Το ΝΑΤΟ δεν μπορεί να είναι ταυτόχρονα πρωταγωνιστής σε μια διαμάχη και, σύμφωνα με την εφημερίδα Le Monde, εταίρος του UCK, ο οποίος τον πληροφορεί σχετικά με τις σερβικές θέσεις που πρέπει να καταστραφούν, νέα διεθνής δύναμη αστυνόμευσης που εκτελεί ένα καθήκον παρέμβασης και ανθρωπιστικός οργανισμός... Πρέπει να επιλέξει και να παραμείνει συνεπές στις ενέργειές του.

<SPEAKER ID=111 NAME="Grossetκte, Jean-Pierre και Verwaerde">
Επιθυμούμε σήμερα, αντικρύζοντας τους σπαραγμούς, τις συμφορές και τις δυσχέρειες που υφίσταται ο πληθυσμός του Κοσσυφοπεδίου, θύμα των εγκληματικών ενεργειών που προετοίμαζε εδώ και καιρό το καθεστώς του Milosevic, να εκφράσουμε ένα αίσθημα εξέγερσης.
<P>
Βέβαια, δεν μπορέσαμε να εκμεταλλευτούμε την ευκαιρία που μας πρόσφερε η πτώση του τείχους του Βερολίνου για να εγκαινιάσουμε την πολιτική και δημοκρατική οικοδόμηση μιας μεγάλης Ευρώπης. Είναι σίγουρο ότι δεν μπορούμε παρά να λυπόμαστε για την αποτυχία των διπλωματικών προσπαθειών που εκτυλίχθηκαν στο Rambouillet και στο Παρίσι. Ωστόσο, ακόμα και αν έχουμε την καλύτερη θέληση στον κόσμο, δεν θα μπορέσουμε να επαναλάβουμε την ιστορία.
<P>
Προασπίζουμε αξίες που απαιτούσαν κάποια παρέμβαση. Προασπίζουμε τα δικαιώματα της ανθρώπινης προσωπικότητας ενάντι των δικαιωμάτων ενός βάρβαρου και απολυταρχικού κράτους που ωθεί στο δρόμο της εξορίας έναν πληθυσμό τρομοκρατημένο, που καταστρέφει σπίτια, που απειλεί και σκοτώνει γυναίκες και παιδιά. Προασπίζουμε την ελευθερία και επιθυμούμε να τιμωρηθούν οι εγκληματίες, γι' αυτό υποστηρίζουμε ανεπιφύλακτα τη γενναία απόφαση των ευρωπαίων αρχηγών κρατών και κυβενήσεων.
<P>
Παρ' όλα αυτά, λυπόμαστε που δεν εξετάστηκε το ενδεχόμενο παρουσίας μιας ευρωπαϊκής χερσαίας δύναμης συγχρόνως με τις εναέριες δυνάμεις άμυνας, και που παράλληλα δεν προγραμματίστηκε μια ανθρωπιστική δράση ευρύτατης κλίμακας, για την υποδοχή του πλήθους στερημένων και καταδιωγμένων προσφύγων. Σήμερα, είναι απαραίτητο να υλοποιήσουμε τις ενέργειες αυτές, προκειμένου να υποστηρίξουμε την Αλβανία, να σκεφτούμε τον καλύτερο δυνατό τρόπο για να συμμετάσχουμε στην ανοικοδόμηση του Κοσσυφοπεδίου και να ενισχύσουμε, σε γενικότερες γραμμές, την ανάπτυξη των χωρών των Βαλκανίων.

<SPEAKER ID=112 NAME="Hory">
Ψήφισα κατά του σχεδίου ψηφίσματος σχετικά με την κατάσταση στο Κοσσυφοπέδιο, ένα σχέδιο που αποτελεί απάρνηση του διεθνούς δικαίου, σφάλμα ενώπιον της Ιστορίας και σοβαρό πολιτικό λάθος.
<P>
Ποτέ άλλοτε ένα κράτος που έχει υπογράψει το Χάρτη των Ηνωμένων Εθνών δεν έχει γνωρίσει μια τέτοια επίθεση από τη διεθνή κοινότητα, όπως αυτή που διαπράχθηκε εδώ και οκτώ έτη εναντίον της Γιουγκοσλαβίας, με την παρότρυνση των Ηνωμένων Πολιτειών και της Γερμανίας. Ένα άνευ προηγουμένου κύμα πραπαγάνδας που προβλήθηκε από τα μέσα μαζικής ενημέρωσης επέβαλε, αναντίρρητα, μια τελείως λανθασμένη όψη της κρίσης στα Βαλκάνια.
<P>
Η Ευρωπαϊκή Ένωση - με πρώτο το Ευρωπαϊκό Κοινοβούλιο - αντί να εντάξει στους κόλπους της την πρώην Γιουγκοσλαβία και να προωθήσει με τον τρόπο αυτό τον πολιτικό εκδημοκρατισμό της και την οικονομική και κοινωνική της πρόοδο, ενθάρρυνε το διαμελισμό της και δημιουργήσε, τουλάχιστον έμμεσα, τις συνθήκες των πολέμων της Κροατίας και της Βοσνίας στο παρελθόν και, σήμερα, της Σερβίας.
<P>
Αγιοποιήσαμε τα σύνορα της Βοσνίας και απογορεύσαμε στους Σερβοβόσνιους να επανασυνδεθούν με τη Σερβία. Τώρα, διεξάγουμε πόλεμο κατά της Σερβίας για να επιτρέψουμε στους Αλβανούς του Κοσσυφοπεδίου να επανασυνδεθούν με την Αλβανία. Ας καταλάβει όποιος μπορεί...
<P>
Θελήσαμε να θέσουμε τη διεθνή κοινωνία υπό την κυριαρχία του δικαίου και σήμερα δίνουμε τη συγκατάθεσή μας, με τον πιο ταπεινωτικό τρόπο, σε μια αμερικανική πραξικοπηματική ενέργεια που διεξάχθηκε χωρίς καμία εντολή του ΟΗΕ.
<P>
Θέλοντας να παίξουμε με τα διεθνή σύνορα - με τα σύνορα της Γιουγκοσλαβίας από το 1991, με τα σύνορα της Μακεδονίας και της Αλβανίας σήμερα - να αψηφήσουμε τα μαθήματα της ιστορίας, να προσποιηθούμε ότι αγνοούμε το ρόλο της Ρωσίας στην εν λόγω περιοχή, να αναζητήσουμε ένα στρατιωτικό KO αντί για μια πολιτική λύση, θέλοντας κυρίως να διασπάσουμε τον σερβικό λαό αυτής της Ευρώπης για την οποία έχει κάνει τόσα, είναι σίγουρο ότι θα προκαλέσουμε τη σύρραξη που προσποιούμαστε ότι επιθυμούμε να αποφύγουμε. Όταν έρθει η στιγμή, όσοι εργάζονται συνειδητά στο εγχείρημα αυτό θα πρέπει να αναλάβουν τις ευθύνες τους.

<SPEAKER ID=113 NAME="Novo">
Το ότι οι βομβαρδισμοί και η στρατιωτική επιδρομή του ΝΑΤΟ στη Γιουγκοσλαβία συνεχίζουν να μαίνονται, προκαλώντας την καταστροφή μίας χώρας και το θάνατο αδιευκρίνιστου αριθμού ατόμων, τόσο Σέρβων όσο και Κοσοβάρων, ανδρών και γυναικών, ηλικιωμένων και παιδιών, όπως συνέβη μόλις εχθές, όταν θρηνήσαμε το θάνατο άνω των πενήντα προσφύγων, αυτό ολίγον ενδιαφέρει την πλειοψηφία των μελών αυτού του Κοινοβουλίου, που αρκούνται απλώς στο να εκφράζουν τη λύπη τους για την απώλεια ανθρώπινων ζωών και τις «παράπλευρες ζημίες».
<P>
Η προοπτική αποκατάστασης της ειρήνης, ώστε να ανοίξει ο δρόμος για πολιτικές διαπραγματεύσεις και τον άμεσο τερματισμό της στρατιωτικής επιδρομής ενάντια σε ένα κυρίαρχο κράτος, δεν φαίνεται να εντάσσεται μεταξύ των προσδοκιών αυτής της πλειοψηφίας, η οποία μάλλον προτιμά να δικαιολογεί την επέμβαση του ΝΑΤΟ, την στάση υποτέλειας της ΕΕ και των κρατών μελών της μπροστά στα αμερικανικά στρατηγικά συμφέροντα, την κατάφωρη παραβίαση κάθε έννοιας διεθνούς δικαίου και έννομης τάξης, αλλά και του ίδιου του Χάρτη των Ηνωμένων Εθνών, που μάλλον προτιμά να γίνεται υπέρμαχος της κλιμάκωσης του πολέμου και της επιλογής πολιτικών κατευθύνσεων, οι οποίες δεν κάνουν παρά να υποσκάπτουν το ενδεχόμενο εξεύρεσης λύσεων κατόπιν διαπραγματεύσεων και διευθέτησης των κεντρικών ζητημάτων που συνδέονται με την αυτονομία συγκεκριμένων περιφερειών και τις εθνικές μειονότητες που κατοικούν σε αυτές.
<P>
Το γεγονός ότι η στρατιωτική επιδρομή του ΝΑΤΟ αποτελεί τη βασική αιτία της δραματικής επιδείνωσης της ανθρωπιστικής κατάστασης στην περιοχή των Βαλκανίων, υπονομεύει τη μελλοντική πολιτική σταθερότητα αυτής της περιοχής και θέτει σε σοβαρό κίνδυνο την παγκόσμια ειρήνη, καθόλου δεν φωτίζει την πολιτική εθελοτυφλία της εν λόγω πλειοψηφίας των μελών του Κοινοβουλίου, η οποία προτιμά να εμμένει σε συμφωνίες που ουδέποτε έγιναν αποδεκτές από τους διαπραγματευτές, που δεν είναι τίποτα άλλο από διαπραγματευτικές επιταγές του ΝΑΤΟ οι οποίες θέτουν υπό αίρεση εθνικές κυριαρχίες, σύνορα και πανάρχαιες πραγματικότητες.
<P>
Το ψήφισμα που ενέκρινε σήμερα το Κοινοβούλιο θα καταγραφεί στην πολιτική ιστορία αυτού του Σώματος ως ένα χαρακτηριστικό βασικό τεκμήριο παντελούς απουσίας πολιτικής μνήμης, που καθορίζει την πολιτική υστερία, η οποία επιβάλλεται από τη χειραγώγηση μέσων μαζικής ενημέρωσης, που είναι ταγμένα στην υπηρεσία πολεμοχαρών και επιθετικών συμφερόντων, παραπαίοντας στη λήθη τις αξίες της ειρήνης, του δικαίου και της κυριαρχίας των εθνών.

<SPEAKER ID=114 LANGUAGE="SV" NAME="Olsson (ELDR), Eriksson, Sjφstedt και Svensson (GUE/NGL)">
Είχαμε ως σκοπό να υπερψηφίσουμε την πρόταση τροπολογίας 19, στην υποβολή της οποίας, εξάλλου, συμμετείχαμε και να απόσχουμε από την ψηφοφορία για την παράγραφο 5.

<SPEAKER ID=115 NAME="Παπαγιαννάκης">
Δεν θα ψηφίσω υπέρ του σχεδίου ψηφίσματος που παρουσιάζεται ως συμβιβαστικό και που είναι στην ουσία μια μονομερής και, σε αρκετά σημεία, ανακριβής ανάλυση της κατάστασης, ενώ οι θέσεις και προτάσεις του ελάχιστα εξυπηρετούν μιαν ειρηνική, πολιτική και βιώσιμη λύση στην κρίση, ούτε καν στο κατ' εξοχήν τραγικό πρόβλημα των προσφύγων.
<P>
Επιπλέον το σχέδιο ψηφίσματος ισχυρίζεται ότι ο ΟΗΕ και το Συμβούλιο Ασφαλείας «δεν μπόρεσαν» (!) να μετάσχουν στην απόφαση του ΝΑΤΟ για τις αεροπορικές επιδρομές, ενώ είναι σαφές ότι η απόφαση αυτή πάρθηκε κατά παράβαση των αρχών του ΟΗΕ, ο οποίος σε αυτήν την περίπτωση ταπεινώθηκε και τσαλακώθηκε ανεπανόρθωτα. Ο ισχυρισμός ότι αυτή η μεταχείριση του ΟΗΕ έγινε διότι δύο μέλη του Συμβουλίου Αασφαλείας παρεμπόδιζαν (όπως έχουν το δικαίωμα να το κάνουν με βάση το καταστατικό του ΟΗΕ...) τη δράση του ΝΑΤΟ, είναι μνημείο αυθαιρεσίας και επικίνδυνο δείγμα ολοκληρωτικής σκέψης: δηλαδή ο ΟΗΕ είναι χρήσιμος μόνο όταν συμφωνεί με το ΝΑΤΟ;
<P>
Μετά από αυτά, είναι περιττή και απαράδεκτη κάθε αναφορά στην έννοια μιας κάποιας «Διεθνούς Κοινότητας», αρκεί η αναφορά στην Ατλαντική Κοινότητα. Και είναι έως και γελοίο να ζητεί το σχέδιο ψηφίσματος (στο σημείο 3) την εφαρμογή των αποφάσεων του ΟΗΕ ή να χαιρετίζει (σημείο 4) την «πρωτοβουλία του Γενικού Γραμματέα του ΟΗΕ κ. Κ. Ανάν, χωρίς καν να αναφέρεται έστω και με δύο λέξεις στο περιεχόμενό της!
<P>
Το σχέδιο ψηφίσματος ζητεί να έχουν την προτεραιότητα τα δικαιώματα του ανθρώπου έναντι της εθνικής κυριαρχίας. Αυτήν την πολύ σωστή αρχή ποιός θα την ερμηνεύει και ποιος θα την εφαρμόζει; Το ΝΑΤΟ με την ίδια αναξιοπιστία και με την ίδια ιδιοτέλεια με τις οποίες ερμήνευσε και «εφάρμοσε» τις αρχές του ΟΗΕ; Το κάθε κράτος ανάλογα με τις κατά καιρούς ανάγκες και επιδιώξεις του; Πρόκειται για επικίνδυνες τοποθετήσεις ελαφρόμυαλων συμβούλων για τη σύνταξη του σχεδίου ψηφίσματος που ευτελίζουν κάθε σοβαρή προσπάθεια να οικοδομηθεί μια πραγματικά διεθνής τάξη και κοινότητα που θα μπορεί να εφαρμόζει αξιόπιστα και βιώσιμα τέτοιες αρχές, χωρίς επιλεκτικές επεμβάσεις και άλογη χρήση βίας. Και είναι επιλεκτικές οι επεμβάσεις του ΝΑΤΟ και οι προτιμήσεις των συντακτών του σχεδίου ψηφίσματος, αλλιώς θα έχει πέσει φόβος και τρόμος στην Τουρκία, την Ινδονησία, τη Λατινική Αμερική και την Αφρική μετά την ανάγνωσή του...

<SPEAKER ID=116 LANGUAGE="IT" NAME="Ripa di Meana">
 Ψηφίζω κατά του ψηφίσματος της πλειοψηφίας του Ευρωπαϊκού Κοινοβουλίου που υποστηρίζει τον πόλεμο στην Γιουγκοσλαβία. Οι κυβερνήσεις της Ευρωπαϊκής Ένωσης, με απερίγραπτη επιπολαιότητα, με παντελή έλλειψη ιστορικής κουλτούρας και ανακρίβεια, έμπλεξαν τις χώρες μας στον πόλεμο αυτόν, από τον οποίο δεν ξέρουν πια σήμερα πώς να βγούν.
<P>
Είναι λυπηρό το γεγονός ότι το Ευρωπαϊκό Κοινοβούλιο, υπό την πίεση των εθνικών κυβερνήσεων, ενέδωσε και αυτό σε αυτή την επικινδυνότατη περιπέτεια.
<P>
Ο πόλεμος που εξαπέλυσε το ΝΑΤΟ δεν μπορεί να βασιστεί σε δικαιολογίες. Δεν υπάρχει καμία δικαιολογία από άποψη δικαίου. Αγνοήθηκαν οι διεθνείς κανόνες, παρακάμφθηκαν οι διεθνείς οργανισμοί. Βρισκόμαστε λοιπόν μπροστά σε έναν ηθικό πόλεμο. Έπρεπε να εφευρεθεί η αρχή της επιλεκτικής ανθρωπιστικής επέμβασης, αφού χτυπάει το Μιλόσεβιτς για την εθνοκάθαρση αλλά αγνοεί το Κουρδικό στην Τουρκία και ανοίγει ανησυχητικά σενάρια για τις θερμές ζώνες της Ευρώπης: Κορσική, Ιρλανδία, βασκικές επαρχίες στην Ισπανία.
<P>
Ένας «ανθρωπιστικός» πόλεμος που τελικά, όμως, μόνο αντιανθρωπιστικούς στόχους εκπλήρωσε, ευνοώντας την επιχείριση εθνοκάθαρσης και σκοτώνοντας ανυπεράσπιστους αμάχους στη Σερβία και το Κοσσυφοπέδιο.
<P>
"Παρεμπίπτουσες ζημιές», αυτός είναι ο όρος που χρησιμοποιεί το ΝΑΤΟ για να χαρακτηρίσει τις απώλειες αμάχων: για ολόκληρους αιώνες θα υφίστανται τα Βαλκάνια τις λεγόμενες collateral damages , αφού τα πυρομαχικά με ουράνιο που χρησιμοποιεί το ΝΑΤΟ έχουν ήδη μολύνει τα γιουγκοσλαβικά εδάφη, εμποδίζοντας εκ των πραγμάτων την επιστροφή των Κοσοβάρων στη χώρα τους, μια επιστροφή με τίμημα ασθένειες, δυσπλασίες και θανάτους από την έκθεση στη ραδιενέργεια.
<P>
Από την άποψη αυτή, καμία ευρωπαϊκή χώρα δεν είναι ασφαλής: αρκεί να φυσήξει αέρας για να μεταφέρει την ελαχιστότατη ποσότητα ουρανίου στην Ιταλία, τη Γερμανία, την Ουγγαρία και σε όλη την Ευρώπη, προκαλώντας τους ίδιους θανάτους που είδαμε στη Σαουδική Αραβία εξαιτίας της μόλυνσης που προκάλεσε στο Ιράκ ο πόλεμος του Κόλπου.

<SPEAKER ID=117 NAME="Souchet">
Ο πόλεμος που διεξάγει το ΝΑΤΟ στη Σερβία είναι μια αποτυχία.
<P>
Ορισμένοι ισχυρίζονται ότι πρόκειται για αποτυχία της «Ευρώπης». Το ξέσπασμα του πολέμου υπό τη σημαία του ΝΑΤΟ θα σήμαινε την «έλλειψη Ευρώπης». Οι ίδιοι λοιπόν κατηγορούν αποκλειστικά «τον αμερικανικό ιμπεριαλισμό», ο οποίος θα παρέσυρε τους συμμάχους και θα τους κρατούσε υπό την εξουσία του.
<P>
Σίγουρα, η στρατιωτική επέμβαση των Ηνωμένων Πολιτειών δεν στερείται υστεροβουλίας. Γνωρίζουμε την ανησυχία της Ουάσιγκτον να βασίσει την αξιοπιστία της Ατλαντικής Συμμαχίας πέρα από την εξαφάνιση του κοινού αντιπάλου που τη γέννησε. Και η συμπεριφορά των Αμερικανών κατά τις εργασίες στο Rambouillet μας κάνει να σκεφτούμε ότι δεν έκαναν τα πάντα για να επιτευχθεί συμφωνία.
<P>
Αλλά, το να παραμείνουμε σε αυτήν μόνο την ανάλυση, σημαίνει ότι ξεχνάμε ότι η στρατιωτική επέμβαση του ΝΑΤΟ ενάντια στη Γιουγκοσλαβία πηγάζει, αρχικά, από την ομόφωνη ευρωπαϊκή βούληση, η οποία εκδηλώθηκε κατά τη διάσκεψη κορυφής του Βερολίνου και η οποία χαιρετίστηκε και εορτάστηκε από τους οπαδούς του ομοσπονδιακού συστήματος ως η γνήσια ληξιαρχική πράξη γέννησης της ΚΕΠΠΑ.
<P>
Η ανάμιξη στον πόλεμο, υπό την κάλυψη του ΝΑΤΟ, δεν μεταφράζεται επομένως ως έλλειψη ευρωπαϊκής πολιτικής αλλά ως εσφαλμένη ευρωπαϊκή πολιτική.
<P>
Δεν πρόκειται για μια μεμονωμένη ενέργεια. Το πολιτικό αυτό σφάλμα εντάσσεται σε μια λογική που ανάγεται στην επιλογή μιας ολόκληρης γενιάς ευρωπαίων ιθυνόντων και υπευθύνων, την επαύριο της πτώσης του τείχους του Βερολίνου. Η επιλογή αυτή ήταν μια μικρή Ευρώπη της Δύσης, άκαμπτη και απροσπέλαστη, της οποίας τα χαρακτηριστικά καθορίστηκαν από τις Συνθήκες του Μάαστριχτ και του Αμστερνταμ, και όχι μια μεγάλη Ευρώπη, ελαστική και φιλόξενη, που περιμένει όλους αυτούς οι οποίοι, στην κεντρική και στην ανατολική Ευρώπη, μόλις ανακάλυψαν την κυριαρχία τους, μετά από δεκαετίες απολυταρχικών καθεστώτων.
<P>
Αντί να επινοήσουν μια Ευρώπη με μεταβλητή γεωμετρία, η οποία να προσφέρει νέες προοπτικές συγκατοίκησης και συνεργασίας σε όλα τα κράτη της ηπείρου, οι εν λόγω ευρωπαίοι υπεύθυνοι ακολούθησαν πεισματικά τη μέθοδο Monnet, η οποία είχε καθιερωθεί ως δόγμα, χωρίς να αντιλαμβάνονται ότι δεν ήταν πλέον κατάλληλη για να ενώσει τις πολύ διαφορετικές χώρες της νέας ευρωπαϊκής ηπείρου.
<P>
Από την πλευρά της Ένωσης, δεν θελήσαμε να παραδεχτούμε ότι ήταν απαραίτητο να αναλογιστούμε εκ νέου και εις βάθος τους στόχους και τις μεθόδους της ευρωπαϊκής οικοδόμησης. Επιμείναμε στη «μέθοδο Monnet», βασιζόμενοι στην ιδέα ότι πρέπει να ενοποιήσουμε τις οικονομίες για να παροτρύνουμε με ανεπαίσθητο τρόπο παραιτήσεις από την πολιτική κυριαρχία. Εφαρμοζόμενη στις χώρες της Ανατολής, αναβάλλει επ' αόριστον την ένταξή τους στην ομάδα. Επομένως, το μόνο που προσφέραμε στις ΧΚΑΕ ήταν μια αίθουσα αναμονής, μια προθεσμία αποδοχής που απομακρυνόταν διαρκώς σαν πλάνη, προκαλώντας αποκλεισμό, διάκριση, απογοητεύσεις και ταπεινώσεις. Η εμμονή σε αυτήν την παλαιά αντίληψη της Ευρώπης είχε αποτέλεσμα την αποθάρρυνση, την αποδυνάμωση και την περιθωριοποίηση, μέσα στις ΧΚΑΕ, των ιθυνόντων και των υπευθύνων που είχαν αναδυθεί από τη διχόνοια, των μεταρρυθμιστών που είχαν στραφεί προς εμάς και την επιστροφή του κύρους σε αυτούς που προέρχονταν από απολυταρχικά καθεστώτα, των οποίων αρχέτυπο αποτελεί ο Milosevic.
<P>
Λόγω του ότι δεν μπορέσαμε να δημιουργήσουμε το μόνιμο φόρουμ της μεγάλης Ευρώπης, που θα περιλάμβανε προοπτικές συνεργασίας οι οποίες θα ανοίγονταν από την πρώτη στιγμή στις ΧΚΑΕ, για θέματα τόσο ζωτικά όπως η ασφάλεια και η εξωτερική πολιτική, βιώνουμε πάλι τη διάσπαση της ηπείρου μας.
<P>
Ο πόλεμος της Γιουγκοσλαβίας είναι ο ίδιος δραματικό σύμβολο της εν λόγω διάσπασης της Ευρώπης: την ενσαρκώνει και την επιδεινώνει. Πράγματι, βλέπουμε μια σλαβική Ευρώπη που επιδιώκει να οργανωθεί πέρα από εμάς. Βλέπουμε μια Ουκρανία που αποφασίζει να είναι πυρηνική δύναμη, αφού το είχε αρνηθεί. Βλέπουμε τη Γιουγκοσλαβία να υιοθετεί ένα σχέδιο ένωσης των Σλάβων με τη Ρωσία και τη Λευκορωσία. Βλέπουμε τους Σέρβους που απέρριπταν μαζικά τον Milosevic να συσπειρώνονται γύρω του, στο όνομα της πατρίδας που δέχεται επίθεση, και να εκδηλώνεται μια ορθόδοξη αλληλεγγύη σε αποδοκιμασία της ατλαντικής στρατιωτικής δράσης.
<P>
Οι καρποί της στρατιωτικής επέμβασης του ΝΑΤΟ είναι σήμερα ιδιαιτέρως πικροί. Ο σλαβικός και ορθόδοξος κόσμος απομακρύνεται, ενώ πρέπει να αποτελεί σημαντική συνιστώσα της ηπειρωτικής Ευρώπης που πρέπει σήμερα να οικοδομήσουμε. Η νομιμότητα των συνόρων επανεξετάζεται. Τα Βαλκάνια αιματοκυλούνται. Βλέπουμε να επανεμφανίζονται δύο Ευρώπες.
<P>
Πρέπει επομένως, με κάθε τίμημα, και όσο το δυνατόν συντομότερα, να θέσουμε ένα τέλος σε αυτήν την ασυγκράτητη επικράτηση της αποσταθεροποίησης. Για το λόγο αυτό, δεν πρέπει μόνο να σταματήσουμε τους βομβαρδισμούς που εμβαθύνουν τα μίση. Πρέπει επίσης να επινοήσουμε μια νέα έννοια της Ευρώπης, έγκυρη για το σύνολο της ηπείρου μας: την έννοια μιας οικογένειας εθνών που καλούνται να συγκατοικήσουν με εμπιστοσύνη, έχοντας επανακτήσει την ταυτότητά τους, η οποία τους αναγνωρίζεται, και με αμοιβαίο σεβασμό. Αυτός ο αναγκαίος επανακαθορισμός της αντίληψής μας για την Ευρώπη θα είναι η καλύτερη δυνατή προληπτική πολιτική.
<P>
Το σχέδιο ψηφίσματος που υποβλήθηκε από διάφορες ομάδες, ακόμα και αν περιέχει κάποιες χρήσιμες συστάσεις, δεν εντάσσεται στην προοπτική αυτή, η οποία είναι ωστόσο σημαντική. Αντιθέτως, προτείνοντας στην αιτιολογική σκέψη Ι την αποδυνάμωση και την περιθωριοποίηση της έννοιας της εθνικής κυριαρχίας που, όσο ατελής κι αν είναι, συνιστά παρ' όλα αυτά τη θεμελιώδη ρυθμιστική αρχή της διεθνούς μας κοινότητας, εισάγει έναν παράγοντα που δεν μπορεί παρά να έχει συνέπειες εξαιρετικά αποσταθεροποιητικές και ταραχοποιές για τη διεθνή ζωή. Αυτός είναι ο λόγος για τον οποίο δεν μπορέσαμε να ψηφίσουμε υπέρ του προτεινόμενου ψηφίσματος.

<SPEAKER ID=118 NAME="Spiers">
Υποστήριξα την Τροπολογία αριθ. 3 και πιστεύω ότι υπάρχει μία ισχυρή βάση για την ανάπτυξη χερσαίων δυνάμεων για την προστασία του Κοσσυφοπεδίου. Πιστεύω επίσης ότι είναι απαραίτητη η εξέταση της δημιουργίας ενός ανεξάρτητου Κοσυφοπεδίου.
<P>
Ωστόσο, αν και υποστήριξα την ανάληψη σταθερών δράσεων κατά της κυβέρνησης του Μιλόσεβιτς εδώ και περισσότερα από επτά χρόνια, ανησυχώ γιατί οι θάνατοι αθώων θα πρέπει να παραμείνουν στο ελάχιστο δυνατό επίπεδο. Επομένως, ψήφισα υπέρ της τροπολογίας αριθ. 10, εκφράζοντας ανησυχία για τη χρήση από το ΝΑΤΟ όπλων με μη επανεμπλουτισμένο ουράνιο. Αυτά εξακολουθούν να έχουν τρομακτικές επιπτώσεις στο Ιράκ, όπου ορισμένες εκθέσεις αναφέρουν αύξηση κατά 70 % του ποσοστού καρκίνων και των κακοήθων γεννήσεων στο Ιράκ.
<P>
Η παράγραφος 13 καλεί την ΕΕ «να επιταχύνει τις προσπάθειες για την παροχή πληροφόρησης σχετικά με τους πληθυσμούς της Σερβίας και του Μαυροβουνίου». Αν είχαν καταβληθεί περισσότερες προσπάθειες προς αυτήν την κατεύθυνση, όταν ο Milosevic είχε δηλώσει για πρώτη φορά τις επιθετικές του πολιτικές, η Σερβική αντιπολίτευση κατά του Milosevic θα είχε ενισχυθεί και πολλές ζωές θα είχαν σωθεί.

<SPEAKER ID=119 LANGUAGE="SV" NAME="Theorin και Wibe">
Η εθνοκάθαρση και οι μαζικές παραβιάσεις των δικαιωμάτων του Αλβανικού πληθυσμού δεν μπορούν να γίνουν αποδεκτά. Είναι σημαντικό να έχουν τα πρότυπα της παγκόσμιας κοινότητας, αναφορικά με τα ανθρώπινα δικαιώματα, προτεραιότητα έναντι της κυριαρχίας των εθνικών κρατών. Αυτό απαιτεί την τροποποίηση των διεθνών συμβάσεων, μεταξύ άλλων στον ΟΗΕ και αυτή είναι μία δυνατότητα που δεν την εκμεταλλεύτηκαν τα μόνιμα μέλη του Συμβουλίου Ασφαλείας. Η διεθνής κοινότητα επίσης πρέπει να βασίζεται σε διεθνείς συμβάσεις οι οποίοι θα γίνονται πλήρως σεβαστές. Γι' αυτόν τον λόγο, δεν μπορούμε να στηρίξουμε μία πρόταση για αποδοχή των βομβαρδισμών του ΝΑΤΟ, διότι αυτό θα οδηγούσε σε ένα προηγούμενο με σοβαρές συνέπειες για το μέλλον.
<P>
Η Ευρώπη έχει διολισθήσει σ' έναν πόλεμο με 1 εκατομμύριο πρόσφυγες και καμία πολιτική διεξόδου από την κρίση δεν έχει παρουσιαστεί. Τώρα, το σημαντικότερο καθήκον της ΕΕ πρέπει να είναι η επεξεργασία μίας πολιτικής λύσης, να αποτρέψει την εθνοκάθαρση, να στηρίξει τους πρόσφυγες, να θέσει τέλος στην αιματοχυσία και να ενεργήσει κατά τέτοιον τρόπο, ώστε η δυνατότητα επιστροφής των προσφύγων να καταστεί πραγματική. Η ΕΕ πρέπει να στηρίξει ενεργά την πρωτοβουλία μεσολάβησης και τερματισμού της σύγκρουσης του Γενικού Γραμματέα του ΟΗΕ κ. Kofi Annan. Καθήκον της ΕΕ πρέπει να είναι επίσης η αποκατάσταση του ρόλου του ΟΗΕ ως το σημαντικότερο όργανο της διεθνούς κοινωνίας του δικαίου.
<P>
Η ΕΕ πρέπει να ζητήσει τη σύσταση μίας δύναμης διατήρησης της ειρήνης του ΟΗΕ, η οποία θα περιλαμβάνει επίσης ρωσικές ειρηνευτικές δυνάμεις, ώστε να καταστεί δυνατόν να επιστρέψουν οι αλβανικής καταγωγής πρόσφυγες στις εστίες τους. Η επικύρωση του Διαρκούς Διεθνούς Δικαστηρίου πρέπει να επιτευχθεί ταχέως ώστε να μπορέσουμε να δημιουργήσουμε ένα εργαλείο που στο μέλλον θα αποτρέπει ενεργά τις παραβιάσεις των διεθνών συμβάσεων για τον πόλεμο.
<P>
Δεν μπορεί να είναι καθήκον της ΕΕ η επικύρωση των στρατιωτικών πρωτοβουλιών του ΝΑΤΟ για τις οποίες, εξάλλου, κανένα άμεσα εκλεγμένο Κοινοβούλιο δεν έχει κληθεί να λάβει θέση. Το καθήκον της ΕΕ είναι περισσότερο η διαμόρφωση εποικοδομητικών λύσεων, με πολιτικά, διπλωματικά και οικονομικά μέσα, γι' αυτήν και για άλλες συγκρούσεις.

<SPEAKER ID=120 LANGUAGE="IT" NAME="Trizza">
 Θα ήθελα να υπογραμμίσω τον επείγοντα χαρακτήρα και την αναγκαιότητα της επέμβασης του ΝΑΤΟ στην περιοχή, προκειμένου να διαφυλαχθούν τα θεμελιώδη δικαιώματα του πληθυσμού του Κοσσυφοπεδίου, και να σημειώσω ότι αυτή η τραγωδία θα μπορούσε ίσως να είχε αποφευχθεί αν η Ευρωπαϊκή Ένωση, πέρα από την υπόστασή της ως οικονομική και νομισματική οντότητα, είχε γίνει από καιρό ενιαία πολιτική πραγματικότητα.
<P>
Πράγματι, αν η Ευρώπη, από την αρχή της βαλκανικής κρίσης που χρονολογείται από τις αρχές της δεκαετίας του «90, είχε ενεργήσει διά κοινής συμφωνίας και είχε το θάρρος να λάβει ομόφωνες αποφάσεις αμέσως μετά τη διάλυση της Γιουγκοσλαβίας και αν η Ευρώπη, έστω και πρόσφατα, είχε συμμετάσχει με ενότητα και αλληλεγγύη στην πρόσφατη διάσκεψη του Ραμπουγιέ, ίσως να μην ζούσε τις σφαγές και τις εθνικές εκκαθαρίσεις αυτών των ημερών.
<P>
Ζητώ επίσης από το Κοινοβούλιο να προωθήσει μια πρωτοβουλία αλληλεγγύης, συμπεριλαμβανομένης της οικονομικής, υπέρ των κατοίκων της Πούλια, οι οποίοι όχι μόνο υποδέχτηκαν και συνεχίζουν να υποδέχονται γενναιόδωρα δεκάδες χιλιάδες αλβανούς και κοσοβάρους πρόσφυγες, αλλά επίσης πληρώνουν σκληρά το κόστος του πολέμου από άποψη επιμελητειακών δυσχερειών, με το κλείσιμο των αεροδρομίων της περιοχής και την επιβάρυνση ολόκληρου του τουριστικού τομέα της Πούλια, λόγω των ακυρώσεων των ξενοδοχειακών κρατήσεων στην περιοχή αυτή.

<SPEAKER ID=121 NAME="Πρόεδρος">
Η ώρα των ψηφοφοριών έληξε. Οι υπόλοιπες ψηφοφορίες θα διεξαχθούν μετά τις ψηφοφορίες επί των επικαίρων θεμάτων.
<P>
Η συνεδρίαση διακοπείσα στις 13.45, επαναλαμβάνεται στις 15.00

<CHAPTER ID=6>
Κόστος υποδομής των μεταφορών (συνέχεια)
<SPEAKER ID=122 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης (Α4-0111/99) της κ. Schmidbauer, εξ ονόματος της Επιτροπής Μεταφορών και Τουρισμού σχετικά με τη Λευκή Βίβλο της Επιτροπής με τίτλο «Δίκαιη πληρωμή για τη χρήση της υποδομής: μια σταδιακή θέσπιση ενός κοινού πλαίσιου για τη χρέωση του κόστους της υποδομής των μεταφορών στην ΕΕ» (COM(98)0466 - C4-0514/98).

<SPEAKER ID=123 LANGUAGE="FR" NAME="Donnay">
Κύριε Πρόεδρε, αγαπητοί μου συνάδελφοι, κανείς δεν θα αρνηθεί ότι οι συνέπειες της ανάπτυξης των μεταφορών στο περιβάλλον μας δεν είναι αμελητέες. Πράγματι, όλα τα κράτη αντιμετωπίζουν προβλήματα οχλήσεων, ρύπανσης ή ακόμα τη συμφόρηση των αστικών κέντρων. Από αυτή την άποψη είναι απόλυτα δικαιολογημένη η επιθυμία εσωτερίκευσης των εξωτερικών δαπανών που προκύπτουν από τα διάφορα μεταφορικά μέσα. Για τον λόγο αυτό το έγγραφο που παρουσίασε η Επιτροπή συγκεντρώνει τη συναίνεσή μας, αλλά, δεδομένου ότι πρόκειται για ένα σημαντικό ζήτημα με σοβαρές συνέπειες, πρέπει να το προσεγγίσουμε με μέτρο και ρεαλισμό. Πράγματι, καθένας μας έχει επίγνωση της σπουδαιότητας των μεταφορών, ιδιαιτέρως ως προς την οικονομική ανάπτυξη. Ας αποφύγουμε συνεπώς κάθε υπερβολή στο θέμα αυτό. Από την πλευρά μου, θα ήθελα να εκφράσω τη διαφωνία μας ως προς δύο σημεία της έκθεσης της κ. Schmidbauer, και αναφέρομαι στην πρόταση συμπερίληψης των ιδιωτικών επιβατικών αυτοκινήτων στο σύστημα καταλογισμού του κόστους και στη φορολόγηση της κηροζίνης.
<P>
Σχετικά με το πρώτο σημείο, δεν είμαι πράγματι πεπεισμένος για την καταλληλότητα αυτής της πρότασης, τουλάχιστον στο σύστημα καταλογισμού του κόστους, όπως αυτό προτείνεται στο έγγραφο της Επιτροπής. Δεν πιστεύω ότι τα προβλήματα που προκαλούνται από τα επιβατικά αυτοκίνητα άπτονται της Λευκής Βίβλου. Η τελευταία αφορά ειδικότερα τα μέσα μαζικής μεταφοράς, είτε πρόκειται για μεταφορά επιβατών είτε για μεταφορά εμπορευμάτων. Επίσης, νομίζω ότι θα ήταν προτιμότερο να εξετάσουμε το ζήτημα των ιδιωτικών επιβατικών οχημάτων σε ένα κατάλληλο πλαίσιο.
<P>
Όσον αφορά το δεύτερο σημείο της διαφωνίας μου, εκτιμώ ότι δεν θα πρέπει να νομοθετήσουμε πολύ πρόωρα σχετικά με τη φορολόγηση της κηροζίνης. Ας περιμένουμε όντως τη σύναψη της διεθνούς συμφωνίας σχετικά με τις εναέριες μεταφορές, προκειμένου να μπορέσουμε να τη λάβουμε υπόψη μας για κάθε μελλοντική ρύθμιση. Θεωρώ λογικότερο να μην προχωρήσουμε περισσότερο σε πρώτη φάση και να αρκεστούμε στις προτάσεις της Επιτροπής.

<SPEAKER ID=124 LANGUAGE="NL" NAME="Lagendijk">
Κύριε Πρόεδρε, δεν συνηθίζω να αφιερώνω τον πολύτιμο χρόνο μου για να συγχαίρω εισηγητές, καθώς κάτι τέτοιο έχει γίνει πλέον ρουτίνα. Ωστόσο, αυτή τη φορά θα κάνω μία εξαίρεση, παρά το γεγονός ότι η εισηγήτρια απουσιάζει δυστυχώς τη στιγμή αυτή, διότι η έκθεσή της με ικανοποιεί απολύτως. Πιστεύω ότι η Ευρωπαϊκή Επιτροπή υπέβαλε μία πάρα πολύ σημαντική πρόταση και ότι η κυρία Schmidbauer συνέταξε σχετικά μια εξαιρετική έκθεση.
<P>
Δύο είναι τα βασικά ζητήματα για την Ομάδα μου. Πρώτον, το ζήτημα των αρχών. Όπως γνωρίζετε, η Ομάδα των Πρασίνων στο Ευρωπαϊκό Κοινοβούλιο αγωνίζεται εδώ και χρόνια για να χρεωθεί στον καταναλωτή το κόστος χρήσης της υποδομής, διότι, όπως έχει σήμερα η κατάσταση, οι μεταφορές είναι υπερβολικά φθηνές, κάτι που συνεπάγεται υπερβολικά μεγάλη επιβάρυνση του περιβάλλοντος. Για πρακτικούς όμως λόγους χαίρομαι που έχει υποβληθεί η πρόταση αυτή, παρά το γεγονός ότι, όπως αναφέρει και η έκθεση της κυρίας Schmidbauer, είναι σαφές ότι δεν επαρκούν οι πόροι για να γίνουν επενδύσεις στην υποδομή. Οι συνολικές δαπάνες μειώνονται, τη στιγμή ακριβώς που είναι αναγκαία η αύξησή τους, ιδιαίτερα πιστεύουμε υπέρ των σιδηροδρόμων. Γι' αυτό χρειάζεται οπωσδήποτε να συμβάλουν οικονομικώς οι χρήστες των υφισταμένων υποδομών στη διεύρυνση του σιδηροδρομικού δικτύου. Βέβαια, κάτι τέτοιο συνεπάγεται πολλά πρακτικά προβλήματα, και φυσικά θα πρέπει να αναμένονται αντιδράσεις, όπως ήδη συνέβη στις Κάτω Χώρες, και μάλιστα εφόσον δεν καταστεί σε όλους σαφές ότι τα τέλη και οι επενδύσεις χρειάζονται για να καταστούν βιώσιμες και προσβάσιμες οι πυκνοκατοικημένες περιοχές.
<P>
Θα ήθελα ωστόσο να κάνω δύο σχόλια για την έκθεση της κυρίας Schmidbauer. Αναφέρεται εκεί ότι τα ιδιωτικής χρήσεως αυτοκίνητα θα πρέπει να ληφθούν ιδιαίτερα υπόψη στα μελλοντικά σχέδια, αλλά νομίζω ότι η διατύπωση αυτή είναι πολύ αδύναμη. Θεωρώ ότι κάτι τέτοιο είναι αναγκαίο. Η κυκλοφορία ακριβώς των ιδιωτικών αυτοκινήτων ευθύνεται για μεγάλο μέρος από το κόστος, το οποίο κάπου θα πρέπει να καταλογισθεί. Είναι απαράδεκτο να επιβαρύνεται μόνο η μεταφορά εμπορευμάτων για το κόστος αυτό.
<P>
Τέλος, κύριε Πρόεδρε, σχετικά με την παράγραφο 10 της έκθεσης, όπου προτείνεται η αντιστάθμιση του κόστους που οφείλεται στην κυκλοφορία ιδιωτικών επιβατικών αυτοκινήτων μέσω της μείωσης των φορολογικών επιβαρύνσεων στους άλλους τομείς μεταφορών, επισημαίνω ότι θεωρώ αρνητική μια τέτοια εξέλιξη. Εξακολουθώ να πιστεύω ότι οι μεταφορές είναι υπερβολικά φθηνές και ότι μέχρι σήμερα συμφέρει απολύτως η οδική μεταφορά εμπορευμάτων σε ολόκληρη την Ευρώπη. Θα θέλαμε να κάνουμε μια καλή αρχή στο σημείο αυτό και να μην υπολογίζουμε απλώς, τώρα ή στο μέλλον, το οικονομικό κόστος των υποδομών.

<SPEAKER ID=125 LANGUAGE="NL" NAME="Van Dam">
Κύριε Πρόεδρε, ο κανόνας που ισχύει στην οικονομία είναι ότι ο πελάτης οφείλει να πληρώνει για τις υπηρεσίες που του παρέχονται ή τα προϊόντα που αποκτά. Δεν υπάρχει εδώ τίποτα το μεμπτό: ο κανόνας αυτός είναι αποδεκτός από το κοινωνικό σύνολο. Η σχέση αυτή δεν είναι ωστόσο πάντοτε σαφής όσον αφορά τη χρήση των υποδομών. Το συνολικό κόστος των μεταφορών δεν συνάδει πολύ συχνά με τις τιμές που χρεώνονται για τη χρήση τους. Η πρόταση της Ευρωπαϊκής Επιτροπής αποτελεί μια αξιέπαινη προσπάθεια για τη βελτίωση της σχέσης αυτής.
<P>
Σχετικά με την προτεινόμενη μέθοδο υπολογισμού, και ιδιαίτερα όσον αφορά το κοινωνικό κόστος, τίθεται ωστόσο το ερώτημα εάν θα πρέπει να καλύπτει το σύνολο του προκύπτοντος κόστους. Φαίνεται ότι η Ευρωπαϊκή Επιτροπή εφαρμόζει εδώ μια προσέγγιση που χαρακτηρίζεται από αρκετά μεγάλη συνεπεια. Ορισμένοι συνάδελφοι υπογράμμισαν ότι η επιβολή τελών δεν θα πρέπει να οδηγήσει σε αύξηση του κόστους για τους χρήστες του οδικού δικτύου. Δεν θα συμφωνούσα απολύτως με την άποψη αυτή. Η αρχή «ο χρήστης πληρώνει» έχει το προβάδισμα, ακόμα κι αν αυτή έχει ως συνέπεια την αύξηση του κόστους. Βέβαια, θα πρέπει να υπάρξει μέριμνα, ούτως ώστε το κόστος να επιβαρύνει πραγματικά όσους χρησιμοποιούν τις μεταφορές και όχι να το επωμίζονται αποκλειστικά οι μεταφορείς.
<P>
Εφόσον ορισμένες κατηγορίες καταναλωτών εξαιρεθούν από τα τέλη, κάτι τέτοιο θα οδηγήσει αναπόφευκτα σε ατελή κάλυψη του συνολικού κόστους. Γι' αυτό και συμφωνώ πλήρως με την τροπολογία 7 του συναδέλφου Lagendijk.
<P>
Η προτεινόμενη μέθοδος υπολογισμού θα πρέπει να συντείνει στην αύξηση του ποσοστού των λιγότερο επιβλαβών για το περιβάλλον μέσων μεταφοράς στο σύνολο της αγοράς μεταφορών. Σε αυτά τα πλαίσια θα πρέπει να υπάρξει μια διόρθωση της αρχής «ο χρήστης πληρώνει».

<SPEAKER ID=126 LANGUAGE="SV" NAME="Stenmarck">
Κύριε Πρόεδρε, αποτελεί αναντίρρητο γεγονός ότι αυτό που αποκαλείται εξωτερικό κόστος στον τομέα των μεταφορών αυξάνει δραματικά. Γι' αυτό είναι φυσικά αναγκαίο να καταλογισθεί αυτό το κόστος στους αντίστοιχους μεταφορικούς κλάδους. Εν προκειμένω, πρόκειται κυρίως για τα ατυχήματα, το κόστος των οποίων αυξήθηκε σημαντικά τις τελευταίες δεκαετίες στους διάφορους κλάδους μεταφορών. Υπάρχουν διάφορες μορφές κόστους που μπορούν να αποδοθούν στην επιδείνωση της κατάστασης του περιβάλλοντος. Πρόκειται για την ηχορρύπανση, για τη ρύπανση του εδάφους, του αέρα και των υδάτων. Όλα αυτά συνιστούν ένα όλο και μεγαλύτερο πρόβλημα. Μεγάλες είναι επίσης οι δυσκολίες όσον αφορά τον υπολογισμό του μεγέθους αυτού του κόστους.
<P>
Σήμερα οι διαφορές μεταξύ των κρατών μελών της ΕΕ είναι μεγάλες, κάτι που προκύπτει επίσης τόσο από τη Λευκή Βίβλο, όσο και από την έκθεση. Η διαφορά π.χ. στη φορολόγηση των οχημάτων μπορεί να είναι της τάξης των 3000 ευρώ ετησίως, υπάρχουν 9 συστήματα τελών για τις σιδηρόδρομικές μεταφορές και ο βαθμός κάλυψης του κόστους μπορεί να ποικίλει από 0 έως και 100 %. Είναι επιθυμητό, ιδιαίτερα για λόγους αναταγωνιστικότητας, να υπάρχει μία κοινή στρατηγική κάλυψης του κόστους για τα διάφορα είδη μεταφορικών μέσων η οποία να ισχύσει σε ολόκληρη την Ένωση.
<P>
Πιστεύω ότι συμφωνούμε όλοι πως η επιδίωξη μιας αποδεκτής λύσης όσον αφορά τις πολύ διαφορετικές επιβαρύνσεις για τις ρυθμίσεις σήματος διοδίων, τα διόδια αυτοκινητοδρόμων, κ.ά. είναι ουσιαστική. Με την ανάπτυξη που σημειώθηκε τα τελευταία χρόνια υπάρχουν τώρα αυξημένες δυνατότητες να θεσπιστούν ενιαία τεχνικά συστήματα, μέσω π.χ. της τηλεματικής, με ισχύ σε όλα τα κράτη μέλη. Παλαιότερα δεν είχαμε σε μεγάλο βαθμό αυτή τη δυνατότητα.
<P>
Φυσικά όλα αυτά ακούγονται πολύ ωραία. Είναι αξιέπαινο βέβαια να καταβάλλονται προσπάθειες για την επίτευξη της εναρμόνισης των διαφόρων κανονισμών στον τομέα των μεταφορών, ειδικά αν πρόκειται να λειτουργεί η ενιαία αγορά με λιγότερα εμπόδια από ό, τι σήμερα. Είναι σημαντικό να επιδιώκεται ο θεμιτός ανταγωνισμός μεταξύ όλων των μεταφορικών μέσων, καθώς και ομοιογενείς προϋποθέσεις ανταγωνισμού για τα διάφορα κράτη μέλη. Αυτό μπορεί να επιτευχθεί εν μέρει μέσω της ΕΕ, πολλά όμως, ίσως μάλιστα τα περισσότερα, εξαρτώνται από τις αποφάσεις των ίδιων των κρατών μελών.
<P>
Ορισμένα κράτη μέλη - μεταξύ των οποίων και η χώρα μου - επιβάλλουν σε πολλούς τομείς πολύ υψηλότερους φόρους και επιβαρύνσεις από τις υπόλοιπες. Πριν οι ίδιες αυτές χώρες συνειδητοποιήσουν το γεγονός αυτό, δεν πρόκειται να έχουμε τις ίδιες προϋποθέσεις ανταγωνισμού.
<P>
Η πρόταση που υποστηρίζεται από την πλειοψηφία της Επιτροπής Μεταφορών και Τουρισμού κινδυνεύει να οδηγήσει σε μεγαλύτερη αύξηση των δαπανών οι οποίες επιβαρύνουν τον τομέα των μεταφορών. Αυτό ισχύει ιδιαίτερα για τα αυτοκίνητα, τουλάχιστον αν ακολουθήσουμε την πρόταση του εισηγητή, και είναι απαράδεκτο. Εμείς, ως βουλευτές της Ομάδας του Ευρωπαϊκού Λαϊκού Κόμματος, υποβάλαμε ορισμένες τροπολογίες για την αποτροπή αυτών των επιπτώσεων. Μέχρι στιγμής δεν έχουν τύχει στήριξης. Χωρίς αυτή τη στήριξη σήμερα δεν βλέπω καμία δυνατότητα να υποστηρίξω την πρόταση που υπέβαλε η κοινοβουλευτική επιτροπή.

<SPEAKER ID=127 LANGUAGE="PT" NAME="Mendes Bota">
Κύριε Πρόεδρε, επειδή ο συνάδελφός μου Manuel Porto δεν μπόρεσε να παραστεί εδώ σήμερα το απόγευμα, θα παρέμβω εγώ αντ' αυτού. Οφείλουμε να χαιρετίσουμε άλλη μία πρωτοβουλία της Επιτροπής, καθώς και την έκθεση της συναδέλφου Barbara Schmidbauer με θέμα τον καταμερισμό του κόστους της υποδομής των μεταφορών.
<P>
Πρόκειται για ένα θέμα το οποίο όλοι αντιλαμβανόμαστε πως θα πρέπει να εμπίπτει αναμφίβολα στις αρμοδιότητες της Ευρωπαϊκής Ένωσης, ιδίως εάν λάβουμε υπόψη μας τις στρεβλώσεις που εμφανίζονται, όταν τα κριτήρια που χρησιμοποιούνται διαφέρουν από χώρα σε χώρα, ανεξαρτήτως της μεγαλύτερης ή μικρότερης εγγύτητας των συνόρων, όταν σε ορισμένες χώρες το κόστος της υποδομής καταβάλλεται από τους χρήστες μέσω της φορολόγησης των καυσίμων και της επιβολής διοδίων, ενώ σε άλλες το κόστος αυτό χρηματοδοτείται από πόρους των κρατικών προϋπολογισμών.
<P>
Δεν μπορούμε παρά να εκφράσουμε τη συμφωνία μας με τη φιλοσοφία του κειμένου, που επιδιώκει επίσης την κάλυψη των εξωτερικών στοιχείων κόστους των μεταφορών. Από τη στιγμή που αυτά τα εξωτερικά στοιχεία κόστους είναι αυξημένα στην περίπτωση των οδικών μεταφορών, λόγω του θορύβου, της ατμοσφαιρικής ρύπανσης και των ατυχημάτων, έτσι όπως αποδεικνύεται από τους πίνακες που παρουσιάζει η εισηγήτρια, είναι λογικό να πληρώνουν περισσότερα τέλη οι χρήστες αυτού του τρόπου μεταφοράς, στο ίδιο πνεύμα άλλωστε με αυτό που ήδη συμβαίνει σήμερα όπου, μεταξύ φόρων επί των καυσίμων και των οχημάτων και διοδίων, οι χρήστες των αυτοκινητοδρόμων καταβάλλουν το διπλάσιο του κόστους υποδομής των οδικών μεταφορών, ενώ οι χρήστες των σιδηροδρόμων καταβάλλουν το 56 % του αντίστοιχου κόστους και οι χρήστες των εσωτερικών πλωτών μεταφορών μόλις το 18 %.
<P>
Εκτός του γεγονότος ότι μια τέτοια αντιμετώπιση είναι δίκαιη, παρέχεται έτσι και ένα επιθυμητό κίνητρο, ώστε η ζήτηση να μετατοπισθεί προς άλλους τρόπους μεταφοράς που προϋποθέτουν χαμηλότερα στοιχεία εξωτερικού κόστους. Για να αποφευχθεί όμως ο κίνδυνος αδικαιολόγητης επιβάρυνσης των πολιτών, θα πρέπει να προωθηθεί δίχως καθυστέρηση η αναβάθμιση των υπολοίπων τρόπων μεταφοράς, στη χώρα μου, επί παραδείγματι, με την κατασκευή γραμμών για τρένα μεγάλης ταχύτητας, τόσο για τις εσωτερικές διασυνδέσεις, όσο και για τη ζεύξη με τις άλλες χώρες της Ευρώπης.
<P>
Πέραν τούτου, είναι σημαντικό να υπάρξει ορθός καταμερισμός των τελών μεταξύ των διαφόρων μέσων μεταφοράς και μεταφορικών αξόνων, ένας δίκαιος καταμερισμός που να μην επιφέρει στρέβλωση του ανταγωνισμού. Εκφράζουμε συνεπώς την πλήρη συμφωνία μας με την πρόταση της εισηγήτριας να ληφθούν επίσης υπόψη στο πλαίσιο του καταμερισμού των τελών στις οδικές μεταφορές και οι μη εμπορικές μεταφορές με ιδιωτικά αυτοκίνητα. Έχει επίσης σημασία να μην υπάρχουν καταστάσεις όπως αυτή που παρατηρείται στη χώρα μου, όπου σε γέφυρες και δρόμους με πανομοιότυπα χαρακτηριστικά (αποτελούν τμήματα αυτοκινητοδρόμων) επιβάλλονται ή όχι διόδια (ή το ύψος των διοδίων διαφέρει αισθητά) ανάλογα με την πολιτική βαρύτητα των περιοχών που εξυπηρετούνται.
<P>
Υπό αυτή την έννοια είναι ιδιαίτερα εξωφρενικό το γεγονός ότι, για τους λόγους ακριβώς που προανέφερα, καταργούνται σταθμοί διοδίων που λειτουργούν σε περιμετρικές ζώνες πολεοδομικών συγκροτημάτων, όπου κατοικούν οι άνθρωποι με τα μεγαλύτερα εισοδήματα και όπου θα έπρεπε να δοθούν αντικίνητρα στη χρήση των Ι.Χ., ενώ συγχρόνως διατηρούνται διόδια σε περισσότερο μειονεκτικές περιοχές, στις οποίες, εφόσον δεν υπάρχουν εκδηλώσεις λαϊκής δυσαρέσκειας και δεν υπάρχει ενδιαφέρον από ψηφοθηρική άποψη, η επιβολή τελών αυξάνει χρόνο με τον χρόνο.
<P>
Ενδεχόμενα προβλήματα κυκλοφοριακής συμφόρησης θα μπορούσαν να αποφευχθούν με την εγκατάσταση συστημάτων αυτόματης είσπραξης, όπως γίνεται στην «Πράσινη Οδό» της Πορτογαλίας. Επίσης, κάτι που εντάσσεται σε άλλη λογική, αλλά που επιβάλλεται για προφανείς κοινωνικούς λόγους, θα μπορούσε να καθιερωθεί ένα ανώτατο όριο μηνιαίας καταβολής τελών προς όφελος εκείνων που χρειάζονται να χρησιμοποιούν καθημερινά τις υποδομές μεταφορών.

<SPEAKER ID=128 NAME="Van den Broek">
Κύριε Πρόεδρε, ευχαρίστως θα μιλήσω για την εν λόγω έκθεση εξ ονόματος του κ. Neil Kinnock και ξεκινώ χαιρετίζοντας την υποστήριξη της οποίας τυγχάνει αυτή η έκθεση και αναγνωρίζοντας επίσης τις ανησυχίες που εκφράζονται. Είμαι βέβαιος ότι θα είμαστε σε θέση να αντιμετωπίσουμε αυτές τις ανησυχίες κατά την εφαρμογή των αρχών και την κατάρτιση συγκεκριμένων προτάσεων. Εξ ονόματος του κ. Kinnock θα ήθελα να ευχαριστήσω ολόψυχα την κ. Schmidbauer για την πολύ εποικοδομητική της έκθεση και την υποστήριξη που παρείχε στην πρόσεγγιση της Λευκής Βίβλου εκ μέρους της Επιτροπής.
<P>
Επιτρέψτε μου να κάνω μερικά σχόλια για τα σημεία που προκαλούν ανησυχία. Πρώτον, ναι, το χρονοδιάγραμμα για την εφαρμογή είναι φιλόδοξο, αλλά έχουμε προχωρήσει αρκετά: βρισκόμαστε κοντά στη σύναψη συμφωνίας για το ευρωπαϊκό σήμα, οι οδηγίες για τις σιδηροδρομικές μεταφορές βρίσκονται ενώπιον του Συμβουλίου, η έρευνα του κόστους των λιμένων διενεργείται με τα κράτη μέλη, υπάρχουν προτάσεις για την επιβολή τελών αεροδρομίων, επανεξετάζονται τα τέλη αεροπλοΐας και η επιτροπή κρατικών εμπειρογνωμόνων ανέθεσε κατόπιν συνεδρίασής της σε μία ομάδα υψηλού επιπέδου να υποβάλει έκθεση για τις μεθόδους υπολογισμού του κόστους. Πράγματι, σχεδόν προηγούμαστε του χρονοδιαγράμματος!
<P>
Ενώ χρησιμοποιούμε ακόμα πιο συγκεκριμένες οδηγίες, η Επιτροπή θα εξασφαλίσει βεβαίως ότι δεν θα προκύψει από αυτή την προσέγγιση καμία ανακολουθία ή αντίξοοες επιπτώσεις.
<P>
Η Λευκή Βίβλος τονίζει επίσης την ανάγκη για μια ισόρροπη εφαρμογή, κυρίως μεταξύ των τομέων των οδικών και σιδηροδρομικών μεταφορών. Για αυτόν τον λόγο το πακέτο για τους σιδηρόδρομους προβλέπει ρητά επιδότηση των σιδηροδρόμων όπου υπάρχει απλήρωτο εξωτερικό κόστος ανταγωνισμού με άλλα μέσα μεταφοράς, όπως τα οδικά δίκτυα. Πρόκειται για ένα καλό παράδειγμα του τρόπου με τον οποίο η Επιτροπή αποφεύγει τις ανακολουθίες στη διαδικασία εφαρμογής, αναγνωρίζοντας σαφώς το πρόβλημα και προσφέροντας μια πρακτική λύση.
<P>
Η Λευκή Βίβλος ασχολήθηκε με ζητήματα που αφορούν την ισονομία και τη δίκαιη κατανομή, καθώς και τα προβλήματα που αντιμετωπίζουν οι περιφερειακές περιοχές. Το μεγαλύτερο μέρος αυτής της συζήτησης ισχύει και για τα θέματα που σχετίζονται με τη διεύρυνση και τις υποψήφιες χώρες, και είμαι σίγουρος ότι θα είμαστε σε θέση να εξετάσουμε αυτές τις πτυχές όταν αναπτύξουμε περαιτέρω τις εν λόγω προτάσεις.
<P>
Τα κράτη μέλη ενθαρρύνονται να ενσωματώσουν τις αρχές της Λευκής Βίβλου στα δικά τους συστήματα χρέωσης του κόστους για τις μεταφορές αυτοκινήτων ιδιωτικής χρήσης σύμφωνα με τις εξελίξεις σε ολόκληρη την Ευρωπαϊκή Ένωση. Ενώ μέρος της κοινοτικής νομοθεσίας ισχύει για τους χρήστες αυτοκινήτων ιδιωτικής χρήσης - όπως τα τέλη καυσίμων, οι ειδικοί φόροι κατανάλωσης, ο ΦΠΑ - η σημερινή μας προσέγγιση ως προς τη χρέωση του κόστους είναι επικεντρωμένη στις μεταφορές εμπορευμάτων, γιατί αυτό αποτελεί ένα πρόβλημα που μπορεί να αντιμετωπιστεί με επιτυχία μόνο από ένα κοινοτικό κανονιστικό πλαίσιο, διαφυλάσσοντας τη λειτουργία της εσωτερικής αγοράς μεταφορών και ενσωματώνοντας παράλληλα πλήρως τους περιβαλλοντικούς αντικειμενικούς στόχους.
<P>
Η χρήση ιδιωτικών αυτοκινήτων θέτει μια σειρά από περιφερειακά και τοπικά ζητήματα τα οποία, σύμφωνα με την αρχή της επικουρικότητας, απαιτούν μια κάπως διαφορετική προσέγγιση, την οποία αναπτύσσουμε κυρίως μέσω του προγράμματος δράσης για το δίκτυο των πολιτών.
<P>
Είμαι πεπεισμένος ότι σε αυτό το στάδιο της χάραξης κοινοτικής πολιτικής η διαφοροποιημένη προσέγγιση θα είναι η πλέον αποτελεσματική και θα σέβεται δεόντως τους νόμιμους ρόλους των φορέων χάραξης της πολιτικής μεταφορών σε άλλα πολιτικά επίπεδα.
<P>
Τέλος, θα ήθελα να σας ευχαριστήσω για την υποστήριξη που παρέχει η έκθεση. Όλοι γνωρίζουμε ότι σε αυτόν τον τομέα, τα ζητήματα τιμολόγησης - ανεξαρτήτως εάν αφορούν τους τομείς των οδικών, των σιδηροδρομικών, των αεροπορικών ή των ναυτιλιακών μεταφορών - υπάρχουν πάρα πολλά εμπόδια και η πρόοδος σε πολιτικό κυρίως επίπεδο μπορεί να είναι οδυνηρά αργή. Επομένως η υποστήριξη του Κοινοβουλίου σε τέτοια ζητήματα είναι ιδιαιτέρως ευπρόσδεκτη.

<SPEAKER ID=129 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=7>
Μέγιστες επιτρεπόμενες διαστάσεις στις διεθνείς μεταφορές
<SPEAKER ID=130 NAME="Πρόεδρος">
Η ημερήσια διάταξη προβλέπει τη συζήτηση της δεύτερης έκθεσης (Α4-0114/99) του κ. van Dam, εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Συμβουλίου περί τροποποίησης της οδηγίας 96/53/ΕΚ του Συμβουλίου σχετικά με τον καθορισμό, για ορισμένα οδικά οχήματα που κυκλοφορούν στην Κοινότητα, των μέγιστων επιτρεπόμενων διαστάσεων στις εθνικές και διεθνείς μεταφορές και των μέγιστων επιτρεπόμενων βαρών στις διεθνείς μεταφορές (COM(98)0414 - C4-0486/98-98/0227(SYN)).

<SPEAKER ID=131 LANGUAGE="NL" NAME="Van Dam">
Κύριε Πρόεδρε, κύριε Επίτροπε, καθώς ερχόμουν σήμερα στην αίθουσα αυτή άκουσα να με χαιρετούν συνάδελφοι λέγοντας ότι σήμερα είναι η μεγάλη ημέρα. Κανονικά είναι πράγματι μεγάλη τιμή και χαρά να βλέπεις μια έκθεσή σου στην ημερήσια διάταξη. Ωστόσο, δεν είναι ευχάριστα όλα αυτά τα ανάμικτα συναισθήματα που νοιώθω σήμερα βλέποντας να έχουμε περιπέσει σε ένα δυσάρεστο αδιέξοδο.
<P>
Πριν από δύο μήνες συζητήσαμε πάλι στην ίδια αυτή αίθουσα περί των συνδυασμένων μεταφορών. Η ψηφοφορία που ακολούθησε τη συζήτηση επιβεβαίωσε ότι το Ευρωπαϊκό Κοινοβούλιο αδυνατεί να υπερψηφίσει πρόταση της Ευρωπαϊκής Επιτροπής για εξαίρεση των συνδυασμένων μεταφορών από το γενικά αποδεκτό όριο των 40 τόνων, με αποτέλεσμα να παραπεμφθεί η πρόταση για περαιτέρω συζήτηση στην Επιτροπή Μεταφορών.
<P>
Λίγο αργότερα πραγματοποιήθηκαν διαβουλεύσεις μεταξύ μελών της Επιτροπής Μεταφορών και εκπροσώπων της Ευρωπαϊκής Επιτροπής. Μετά από συζήτηση που ακολούθησε στην Επιτροπή Μεταφορών διαπιστώνω ότι, η πλειοψηφία της επιτροπής δεν υποστηρίζει πλέον τη θέση που είχε υιοθετήσει πριν από δύο μήνες.
<P>
Τυπικά η θέση αυτή είναι σωστή. Ως γνωστόν, μετά από την απόρριψη της πρότασης της Ευρωπαϊκής Επιτροπής από το Κοινοβούλιο η Επιτροπή δεν υπέβαλε νέες, τροποποιημένες προτάσεις. Δεν υπάρχει επομένως τυπικά η βάση για να αναθεωρηθούν οι θέσεις που είχε υιοθετήσει το Κοινοβούλιο πριν από δύο μήνες.
<P>
Ως εισηγητής διαπιστώνω επίσης ότι η Ευρωπαϊκή Επιτροπή δεν κάθισε με σταυρωμένα τα χέρια. Τόσο κατά τις διαβουλεύσεις με τους εκπροσώπους του Κοινοβουλίου, όσο και κατά τη συνεδρίαση της Επιτροπής Μεταφορών, εμφανίσθηκε διατεθειμένη να επανεξετάσει εκείνα τα σημεία με τα οποία διαφωνούσε απολύτως το Κοινοβούλιο. Καθώς δεν είχε αρκετό χρόνο στη διάθεσή της, η Επιτροπή δεν υπέβαλε γραπτές προτάσεις. Κατέστη ωστόσο σαφές ότι η Επιτροπή διάκειται θετικά και σκοπεύει να λάβει υπόψη τις αντιρρήσεις του Κοινοβουλίου, υιοθετώντας τροποποιήσεις στην τελευταία της πρόταση.
<P>
Γνωρίζω επίσης ότι και το Συμβούλιο υποστηρίζει ομόφωνα την αύξηση του ανώτατου επιτρεπόμενου βάρους. Μόνο το Ηνωμένο Βασίλειο φαίνεται να προβάλλει αντιρρήσεις, αντιρρήσεις οι οποίες θα μπορούσαν να ικανοποιηθούν μέσω ειδικής παρέκκλισης για το κράτος αυτό, καθώς έχει καθεστώς νήσου.
<P>
Ούτως εχόντων των πραγμάτων, δυσκολεύομαι να υπερψηφίσω ή να καταψηφίσω τη στιγμή αυτή το ψήφισμα της Επιτροπής Μεταφορών. Δυσκολεύομαι να το καταψηφίσω, διότι υπήρξαν τροποποιήσεις σε σχέση με το κείμενο που υπεβλήθη πριν από δύο μήνες. Δεν μπορώ ωστόσο ούτε και να το υπερψηφίσω, διότι θεωρώ ότι η θέση της Επιτροπής αξίζει μια καλύτερη απάντηση αντί της στείρας αδιαλλαξίας εκ μέρους του Κοινοβουλίου. Δυσκολεύομαι πραγματικά όλο και περισσότερο να καταλάβω τη σκληρή γραμμή που ακολουθούν κάποιοι συνάδελφοι.
<P>
Το σίγουρο είναι ότι μέσω σωστών διαβουλεύσεων μπορούμε να βγούμε από το αδιέξοδο. Ως εισηγητής αναγκάστηκα να εκφράσω την άποψη της πλειοψηφίας της Επιτροπής Μεταφορών. Της απευθύνω ωστόσο έκκληση να ανταποκριθεί θετικά στη θέση του Συμβουλίου και στις τροποποιήσεις της Ευρωπαϊκής Επιτροπής. Ευελπιστώ ότι με την έναρξη της νέας θητείας του Κοινοβουλίου οι συζητήσεις για το ζήτημα αυτό θα ευοδωθούν και θα καταλήξουν σε μια κοινή αποδεκτή λύση.

<SPEAKER ID=132 LANGUAGE="DE" NAME="Piecyk">
Κύριε Πρόεδρε, πιστεύω ότι κατ' αρχάς πρέπει να ευχαριστήσουμε τον συνάδελφο van Dam που παρενέβη, γιατί εκείνος ανέλαβε την κοπιαστική εργασία συνέχισης αυτής της έκθεσης. Πιστεύω - αυτό άλλωστε ελέχθη ήδη - ότι εδώ δυστυχώς δεν αντιμετωπίζουμε την κλασική περίπτωση. Με τη θέσπιση δηλαδή ενός μέτρου προσφέρουμε κακή υπηρεσία σε μια υπόθεση που βασικά υποστηρίζουμε και κρίνουμε καλή: τις συνδυασμένες μεταφορές και τη στροφή τους από τις οδικές στις σιδηροδρομικές και στις πλωτές μεταφορές. Αυτή ήταν η κριτική την τελευταία φορά, και δυστυχώς τίποτα δεν άλλαξε ακόμη.
<P>
Δεν θεωρώ σκόπιμο να θεσπιστεί μια ρύθμιση η οποία στην πράξη να επιτρέπει γενικά την απαγόρευση της κυκλοφορίας τις Κυριακές και τη νύχτα. Εξίσου άσκοπο είναι να θεσπιστεί μια ρύθμιση στην οποία να περιλαμβάνονται χωρίς κανέναν άλλο περιορισμό οι 44 τόνοι. Αυτό το έχουμε επικρίνει επανειλημμένα και το απορρίψαμε εδώ στο Κοινοβούλιο. Το Συμβούλιο επιπλέον δεν ανταποκρίθηκε στην πρόταση του Κοινοβουλίου να συμπεριλάβει και φορολογικά κίνητρα για να προωθηθεί αυτός ο σκοπός.
<P>
Την τελευταία φορά λοιπόν το απορρίψαμε. Η Επιτροπή είχε τη δυνατότητα να αλλάξει κάτι - εδώ συμφωνώ με τον συνάδελφο van Dam - αφού από αυτή εκπορεύεται η διαδικασία και μπορεί να επιφέρει βελτιώσεις στις προτάσεις. Εμείς ως Κοινοβούλιο υπήρξαμε πολύ ειλικρινείς και είπαμε ότι απορρίπτουμε αυτή τη γενική λύση ζητώντας την υποβολής συγκεκριμένων, περιορισμένων προτάσεων. Στο σημείο αυτό πρέπει επίσης να πω στον Επίτροπο, ακόμη κι αν δεν είναι εδώ τώρα, ότι δεν αποτελεί πρόταση η αποστολή μιας επιστολής στην επιτροπή. Αυτό δεν φτάνει! Είμαι ειλικρινής - μια επιστολή ως ανακοίνωση δεν αρκεί.
<P>
Περιμένουμε συνεπώς από την Επιτροπή συγκεκριμένες προτάσεις. Πιστεύω ότι το Κοινοβούλιο είναι βασικά ανοιχτό στην προώθηση αυτής της υπόθεσης, αλλά αυτό δεν γίνεται χωρίς προτάσεις. Γι' αυτό δεν μπορούμε παρά να συμφωνήσουμε με το τέλος της έκθεσης, όπου αναγράφεται: «.. απορρίπτει την πρόταση της Επιτροπής και ζητεί από την Επιτροπή να αποσύρει την πρότασή της». Αυτή είναι η κατάσταση, και δεν μπορούμε να ενεργήσουμε διαφορετικά.
<P>
Ελπίζουμε ότι η Επιτροπή, η δράση της οποίας ίσως να περιορίζεται κάπως εξαιτίας της σημερινής κατάστασης, θα υποβάλει το συντομότερο δυνατόν κατά την επόμενη κοινοβουλευτική περίοδο λογικές προτάσεις, τις οποίες να μπορούμε να συζητήσουμε. Τότε το θέμα θα τελειώσει γρήγορα και δεν θα χρειάζεται να εξαντλήσουμε τον χρόνο ομιλίας μας, γιατί η υπόθεση θα προχωρεί σχεδόν από μόνη της.

<SPEAKER ID=133 LANGUAGE="NL" NAME="Wijsenbeek">
Κύριε Πρόεδρε, η έκθεση Van Dam, πρώην έκθεση Wijsenbeek, διατρέχει τον κίνδυνο να έχει την ίδια μοίρα με την παλαιότερη έκθεση Tolman για την υπόθεση της ισογλυκόζης, να της συμβεί δηλαδή κάτι πρωτοφανές στα χρονικά των θεσμικών οργάνων. Έχουμε εδώ κατ' αρχήν να κάνουμε με διαμετρικά αντίθετες απόψεις Κοινοβουλίου και Ευρωπαϊκής Επιτροπής, εγώ δε ως πρώην εισηγητής συμφωνούσα πλήρως με την Επιτροπή. Κατόπιν οφείλουμε να αναζητήσουμε κάποια λύση. Αν το ζήτημα τραβήξει μέχρι τις εκλογές, θα πρέπει να ακολουθηθεί η διαδικασία συναπόφασης. Είναι ωστόσο, κύριε Επίτροπε Kinnock, να απορεί κανείς ακόμη περισσότερο που, μολονότι οι Συνθήκες δεν αναφέρουν πουθενά κάτι τέτοιο, τρέχοντα ζητήματα επί των οποίων διίστανται οι απόψεις Κοινοβουλίου και Επιτροπής τίθενται, χωρίς καμία μάλιστα τροποποίηση, προς συζήτηση στο Συμβούλιο. Εάν υπήρχε δε ομοφωνία στο Συμβούλιο, και δεν μιλώ για ευρεία συμφωνία ούτε και για ομοφωνία μείον ένα, τότε θα μπορούσε να συμφωνήσει το Συμβούλιο με την Επιτροπή και να λάβει απόφαση παρά την αντίθετη θέση του Κοινοβουλίου.
<P>
Γι' αυτό πιστεύω ότι τη στιγμή αυτή χρειάζεται πρώτα από όλα να αναζητήσουμε κοινές λύσεις, ακολουθώντας την οδό του νηφάλιου διαλόγου. Όπως ακριβώς είπε και ο κ. Piecyk, όλοι συμφωνούμε ότι θα πρέπει να ενισχυθούν οι συνδυασμένες μεταφορές. Όλοι συμφωνούμε ότι θα πρέπει να ενισχυθούν οι εσωτερικές πλωτές μεταφορές και οι σιδηροδρομικές μεταφορές. Διαπιστώνουμε κατόπιν ότι δεν μπορούμε να συμφωνήσουμε ως προς μερικούς τόνους, παρόλο που όλοι γνωρίζουμε πόσο συχνά οι οδηγοί μεταφέρουν υπέρβαρο και πόσες εξαιρέσεις ισχύουν για τα σαββατοκύριακα. Στο ζήτημα αυτό οφείλουμε να βρούμε μια χρυσή τομή.

<SPEAKER ID=134 LANGUAGE="NL" NAME="Maes">
Κύριε Πρόεδρε, δεν είμαι κατά κανένα τρόπο ειδικός σε ζητήματα οδικών μεταφορών. Θα ήθελα ωστόσο να εκφράσω τη συμφωνία μου με τον προλαλήσαντα, τον κ. Wijsenbeek, καθώς κατά τις επαφές που πραγματοποίησα με τους επαγγελματικούς φορείς του κλάδου, αυτούς που καθημερινά εργάζονται στον τομέα, άκουσα φοβερές καταγγελίες. Πώς μπορεί άραγε η Ευρώπη να χαρακτηρίζεται Ευρώπη με ελεύθερη κυκλοφορία αγαθών, τη στιγμή που η επιβάρυνση π.χ. του άξονα που ισχύει για τα φορτηγά στις Κάτω Χώρες είναι διαφορετική από ό, τι στο Βέλγιο ή τη Γαλλία; Το επιτρεπόμενο ανά άξονα βάρος φορτίου διαφέρει τόσο πολύ από χώρα σε χώρα, ώστε ένα φορτηγό που διασχίζει τρία κράτη μέλη ή θα πρέπει να διαπράξει παράβαση σε κάποιο από αυτά ή να υποστεί οικονομική ζημία. Εάν δε το φορτηγό έχει εκφορτώσει το ήμισυ του φορτίου του, παύει να πληροί πλέον τους κανονισμούς που πληρούσε κατά την έναρξη της διαδρομής, για να μην αναφέρω καν τον επιτρεπόμενο χρόνο οδήγησης κατά τις Κυριακές και αργίες, ο οποίος επίσης διαφέρει πλήρως στα διάφορα κράτη.
<P>
Ζω σε μια χώρα την οποία διασχίζουν διαρκώς φορτηγά. Διαπιστώνω ότι στο Βέλγιο τα φορτηγά κυκλοφορούν χωρίς πρόβλημα, κάτι που δεν συμβαίνει πάντα στις γειτονικές μας χώρες, και ερωτώ: είναι Ευρώπη αυτό; Είναι εικόνα αυτή που δείχνουμε για την περίφημη συνεργασία και την εναρμόνισή μας; Σαν να μην έφταναν μάλιστα τα τόσα προβλήματα που αντιμετωπίζουν οι Ευρωπαίοι οδηγοί φορτηγών, έρχονται τώρα στη χώρα μας και πορτογαλικές εταιρείες μεταφορών, οι οποίες οδηγούν τα φορτηγά με τιμές κατά πολύ χαμηλότερες από τον μέσο όρο των αμοιβών που καταβάλλουν οι εταιρείες μεταφορών στους εργαζόμενους στη χώρα μου. Το ίδιο κάνουν και βρετανικές εταιρείες μεταφορών. Γι' αυτό, κύριε Πρόεδρε, ενώνω και εγώ τη φωνή μου με όσους ζητούν μία πραγματική εναρμόνιση, γιατί διαφορετικά δεν θα μπορούσα κατά την προεκλογική περίοδο να αναλάβω τις ευθύνες μου απέναντι στους ψηφοφόρους οι οποίοι θέτουν υπόψη μου αυτά τα προβλήματα.

<SPEAKER ID=135 LANGUAGE="NL" NAME="Van den Broek">
 Παρόλο που, δεδομένης της πολιτικής κατάστασης η Ευρωπαϊκή Επιτροπή μεριμνά μόνο για τις τρέχουσες υποθέσεις, επιτρέψτε μου να αναφερθώ κατ' εξαίρεση σε ένα «καυτό» ζήτημα εξ ονόματος του κ. Kinnock. Οι συζητήσεις που πραγματοποιήσαμε με τον εισηγητή και ορισμένους βουλευτές μετά από τη συζήτηση της έκθεσης Van Dam, πρώην έκθεση Wijsenbeek, ενίσχυσαν την πεποίθηση του κυρίου Kinnock και τη δική μου ότι, συμφωνούμε άπαντες σχετικά με την ανάγκη αύξησης του ρόλου και της ανταγωνιστικότητας των συνδυασμένων μεταφορών. Θέλουμε έτσι να συνεισφέρουμε σε μία στροφή στις μεταφορές εμπορευμάτων υπέρ των μη οδικών μέσων μεταφοράς, τα οποία είναι ασφαλέστερα, φιλικότερα προς το περιβάλλον και εξοικονομούν περισσότερη ενέργεια, αυξάνοντας συγχρόνως τις δυνατότητες επιλογής που διαθέτουν οι χρήστες των μεταφορικών μέσων. Ως σημαντικό τμήμα αυτών των κοινών προσπαθειών η Ευρωπαϊκή Επιτροπή προτείνει να επιτραπεί στις εταιρείες μεταφορών της Κοινότητας ανώτατο βάρος οχήματος 44 τόνων, αποκλειστικά ωστόσο για τις οδικές μεταφορές, εφόσον αυτές πραγματοποιούνται στα πλαίσια συνδυασμένων μεταφορών και μόνο για ένα σχετικά περιορισμένο τμήμα του οδικού δικτύου που θα αποτελεί τμήμα της διαδρομής της συνδυασμένης μεταφοράς.
<P>
Βέβαια, αυτός δεν είναι ο μόνος τρόπος για να ενισχυθεί η ανταγωνιστικότητα αυτού του πολλά υποσχόμενου τομέα μεταφορών. Πιστεύω ότι ο εν λόγω τομέας μπορεί να ενισχυθεί σημαντικά μέσω της βελτίωσης των συνθηκών υπό τις οποίες πραγματοποιείται το οδικό τμήμα των συνδυασμένων μεταφορών, καθώς και μέσω της μείωσης του συχνά δυσανάλογου κόστους για τη χρήση των σχετικά σύντομων οδικών τμημάτων των συνδυασμένων μεταφορών.
<P>
Εφόσον η μείωση αυτή ανέλθει στο 10 % της μεταφοράς βαρέων εμπορευμάτων, θα υπάρξει ένα σημαντικό κίνητρο για τους πιθανούς χρήστες των συνδυασμένων μεταφορών. Οι εμπειρίες που συγκεντρώσαμε στα διάφορα κράτη μέλη συντείνουν προς αυτή την κατεύθυνση. Σε επτά κράτη μέλη επιτρέπεται βάρος 44 τόνων ή και μεγαλύτερο για όλες τις οδικές μεταφορές, ενώ σε άλλα κράτη μέλη επιτρέπονται 44 τόνοι για ένα τμήμα των συνδυασμένων μεταφορών. Όπως θα γνωρίζουν σίγουρα οι αξιότιμοι βουλευτές, τα κράτη μέλη μπορούν να προβλέψουν ανώτατο βάρος 44 τόνων για τριαξονικά μηχανοκίνητα οχήματα που αποτελούν τμήμα συνδυασμού με πενταξονικά ή εξαξονικά οχήματα, για να αποφευχθεί η πρόκληση υπερβολικής βλάβης στο οδικό δίκτυο από τέτοιου είδους οχήματα.
<P>
Κύριε Πρόεδρε, προφανώς η πρόταση αυτή δεν αποσκοπεί στην παροχή αθέμιτων πλεονεκτημάτων στις οδικές μεταφορές. Αντιθέτως, η πρόταση αυτή έχει ως στόχο να αλλάξει η συμπεριφορά των επιχειρήσεων οδικών μεταφορών, ούτως ώστε να χρησιμοποιούν άλλες μορφές μεταφορών, και να αυξηθεί ο όγκος των εμπορευμάτων που διακινούνται μέσω σιδηροδρομικών και εσωτερικών πλωτών μεταφορών ή σύντομων οδικών μεταφορών. Όπως παρατήρησε ήδη ο κ. Kinnock στην επιστολή του της 11ης Μαρτίου προς τον κ. Van Dam, θα πρέπει να μεταφράσουμε την ομοφωνία που επιτύχαμε σχετικά με την ανάγκη ενίσχυσης των συνδυασμένων μεταφορών σε συγκεκριμένα και ρεαλιστικά μέτρα υπέρ αυτών. Διαπιστώνουμε ότι στην παρούσα φάση, όπως ανέφεραν και ορισμένοι προλαλήσαντες, θα πρέπει να αναζητήσουμε πιο περιορισμένα όρια βάρους για τα κράτη μέλη που είναι νήσοι, από ό, τι προέβλεπε η αρχική πρόταση της Επιτροπής, και αυτό εξαιτίας του γεγονότος ότι η σύνδεση με τις υπόλοιπες αγορές δεν πραγματοποιείται προφανώς αποκλειστικά μέσω του οδικού δικτύου.
<P>
Περαιτέρω, θα πρέπει σίγουρα να προσπαθήσουμε να αποφασίσουμε εάν μία οδική διαδρομή μπορεί πραγματικά να αποτελεί τμήμα μιας συνδυασμένης μεταφοράς. Κύριε Πρόεδρε, εκ μέρους του κυρίου Kinnock εκφράζω την ευχή να μπορέσουμε βάσει των συμβιβαστικών προτάσεων να βρούμε κοινά αποδεκτές λύσεις, και το λέω αυτό απευθυνόμενος και στον κ. Wijsenbeek.
<P>
Καταλήγοντας, θα ήθελα να ευχαριστήσω θερμά την Επιτροπή Μεταφορών και Τουρισμού, καθώς και τον εισηγητή κ. Van Dam, για τις προσπάθειες που κατέβαλαν προς εξεύρεση λύσεων σε αυτό το περίπλοκο ζήτημα.

<SPEAKER ID=136 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=8>
Ηλεκτρονικό χρήμα και χρήση του
<SPEAKER ID=137 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0156/99) της κ. Thors, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με: I. την πρόταση οδηγίας του Ευρωπαϊκού Κοινοβουλίου και του Συμβουλίου για την ανάληψη, την άσκηση και την προληπτική εποπτεία της δραστηριότητας επιχείρησης ηλεκτρονικού χρήματος (COM(98)0461 - C4-0531/98-98/0151(COD)), καιΙΙ. την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 77/780/ΕΟΚ για τον συντονισμό των νομοθετικών, κανονιστικών και διοικητικών διατάξεων που αφορούν την ανάληψη και την άσκηση δραστηριότητας πιστωτικού ιδρύματος (COM(98)0461 - C4-0532/98-98/0153(COD)).Συντάκτρια γνωμοδότησης (Διαδικασία Hughes): Torres Marques (Επιτροπή Οικονομικής, Νομισματικής και Βιομηχανικής Πολιτικής)

<SPEAKER ID=138 LANGUAGE="SV" NAME="Thors">
Κύριε Πρόεδρε, κύριε Επίτροπε, κυρίες και κύριοι, ως γνωστόν η έκθεση εξετάζει το ηλεκτρονικό χρήμα. Είναι σαφές ότι σήμερα δυσκολευόμαστε να δούμε συνολικά πόσο θα χρησιμοποιείται μελλοντικά αυτό το είδος χρήματος.
<P>
Σήμερα μπορούμε να πούμε ότι υπάρχουν δύο κυρίως μορφές μέσων πληρωμών αυτού του είδους. Αφενός οι λεγόμενες έξυπνες κάρτες, στις οποίες «αποθηκεύουμε» χρήματα, και αφετέρου διάφορα προγράμματα και συστήματα μέσω των οποίων μπορούμε να «αποθηκεύσουμε» χρήματα στους ηλεκτρονικούς υπολογιστές μας και κατόπιν να τα χρησιμοποιήσουμε μέσω του δικτύου.
<P>
Επιπλέον, μπορούμε να πούμε ότι η χρήση αυτών των μέσων πληρωμών δεν έχει λάβει την έκταση που προβλεπόταν πριν από μερικά χρόνια. Ελπίζω όμως ότι σύντομα θα έχουμε αυτό που ονομάζεται le grand bond en avant (το μεγάλο άλμα), για να χρησιμοποιήσω μία έκφραση της οποίας γίνεται ίσως κάποια κατάχρηση προς ανατολάς.
<P>
Πιστεύω, όπως και πολλοί άλλοι, ότι το ευρώ θα αποτελεί μια φανταστική δυνατότητα, όταν θα είναι απτή πραγματικότητα. Ωστόσο, μέσω αυτών των νέων μέσων πληρωμών μπορούμε όντως να χρησιμοποιούμε το ευρώ, που γίνεται τότε συγκεκριμένο για τους πολίτες.
<P>
Θέλω επιπλέον να δηλώσω ότι είναι φυσικό να χρειαζόμαστε ευρωπαϊκή νομοθεσία σε αυτόν τον τομέα. Χρειαζόμαστε εναρμόνιση, ειδικά για την ενιαία αγορά μας, και διότι αποτελούμε σε μεγάλο βαθμό ενιαίο νομισματικό χώρο. Αυτό πληροί από κάθε άποψη το κριτήριο της επικουρικότητας.
<P>
Το πλέον επίμαχο ζήτημα κατά την επεξεργασία της οδηγίας ήταν αν αυτό το ηλεκτρονικό χρήμα καθώς και η έκδοσή του θα περιοριστεί ή όχι στις τράπεζες. Γνωρίζουμε ότι ορισμένα κράτη μέλη επιθυμούσαν κάτι τέτοιο, να περιορίζεται δηλαδή η έκδοση ακριβώς στις τράπεζες, ενώ άλλα δεν ήθελαν να υπάρχουν καν κανονισμοί. Διαπιστώνω με ικανοποίηση ότι η μεγάλη πλειοψηφία της Επιτροπής Νομικών Θεμάτων και Δικαιωμάτων των Πολιτών δεν επιθυμεί τον περιορισμό αυτού του δικαιώματος. Θεωρώ ότι αυτό είναι σωστό, διότι έτσι μπορούμε να προαγάγουμε την ανάπτυξη νέων μέσων πληρωμών. Είναι πολλοί οι επιχειρηματικοί φορείς που τώρα μπαίνουν στην αγορά με νέα μέσα πληρωμών, π.χ. φορείς στον τομέα των τηλεπικοινωνιών, και οι οποίοι μπορούν να προσφέρουν στους κομιστές νέες δυνατότητες. Μπορεί επομένως να προκύψει ένας ανταγωνισμός που θα είναι προς όφελος των πολιτών.
<P>
Αυτή η οδηγία αφορά κυρίως τον τρόπο εποπτείας των επιχειρήσεων που εκδίδουν τα ηλεκτρονικά μέσα πληρωμών και στην εξασφάλιση ότι, οι σχετιζόμενες με ηλεκτρονικό χρήμα χρηματοοικονομικές υποχρεώσεις των επιχειρήσεων αυτών καλύπτονται ανά πάσα στιγμή από στοιχεία με χαμηλό κίνδυνο και υψηλή ρευστότητα. Η Επιτροπή Νομικών Θεμάτων και Δικαιωμάτων των Πολιτών δεν έχει πολλές προτάσεις τροπολογίας σε αυτό το σημείο. Ωστόσο, με απογοήτευση διαπιστώσαμε ότι σε αυτή την οδηγία δεν εξετάστηκαν οι απόψεις των καταναλωτών. Πράγματι, το Κοινοβούλιο έχει διαπιστώσει πολλές φορές ότι, όταν η Επιτροπή έχει υποβάλει θέματα που αφορούν οικονομικές υπηρεσίες, δεν έχουν εξεταστεί θέματα καταναλωτών. Απευθύνουμε σοβαρή έκκληση προς την Επιτροπή να παρακολουθεί στενά αυτό το θέμα που αφορά την προστασία των καταναλωτών και να παρακολουθήσει επίσης επισταμένως την τήρηση των συστάσεων, αναφορικά με την ασφάλεια και την προστασία σε σχέση με αυτά τα μέσα πληρωμών, καθώς και να λάβει το συντομότερο δυνατόν τα απαραίτητα μέτρα για την προστασία των καταναλωτών. Οδηγούμαστε δυστυχώς στη διαπίστωση ότι χρειάζονται ίσως περισσότεροι κανονισμοί, όσον αφορά π. χ. ποιός θα θεωρείται υπεύθυνος για τα αδικήματα και την κατάχρηση σε συνάρτηση με τα μέσα πληρωμών. Αυτό όμως μπορεί να αντιμετωπιστεί με μια οριζόντια οδηγία η οποία θα αναφέρεται γενικότερα στις ελλείψεις που υπάρχουν σε αυτόν τον τομέα.
<P>
Θέλω επιπλέον να αναφέρω ότι η Επιτροπή Νομικών Θεμάτων και Δικαιωμάτων των Πολιτών τάχθηκε με μεγάλη ομοφωνία υπέρ της πρότασης να έχουν οι καταναλωτές τη δυνατότητα επιστροφής του ηλεκτρονικού χρήματος, και ελπίζω η Επιτροπή να το λάβει υπόψη της.
<P>
Για να γίνει το ηλεκτρονικό χρήμα μέρος της καθημερινότητάς μας, πρέπει να υπάρχουν φυσικά δυνατότητες χρήσης. Αυτές δημιουργούνται μεταξύ άλλων με την αποδοχή του στα διάφορα μηχανήματα και συστήματα πληρωμών, σε διάφορες κάρτες και σε διάφορα προγράμματα. Πρόκειται για αυτό που επισήμως καλείται διαλειτουργικότητα και οι υγιείς επαγγελματικές προϋποθέσεις είναι ο μόνος τρόπος για να δημιουργηθεί. Είμαι πεπεισμένη ότι σύντομα ο κλάδος θα προωθήσει διάφορα μέτρα και τότε είναι καθήκον των αρχών να φροντίσουν ώστε να δημιουργηθούν ανοιχτά συστήματα, κάτι που μπορεί π.χ. η Επιτροπή να επιβλέπει με την ανάληψη αρμοδιοτήτων στον τομέα του ανταγωνισμού. Ζητάμε επίσης να φροντίσει η Επιτροπή, ώστε τα πρότυπα που ενδεχομένως θα θεσπιστούν γι' αυτόν τον τομέα να μην αποκλείουν διάφορους επιχειρηματικούς φορείς. Ωστόσο, η Ομάδα μου δεν μπορεί να στηρίξει αυτά που προτείνονται στις τροπολογίες 12 και 13, ότι δηλαδή θα χρειαστούν ειδικές οδηγίες για να διασφαλιστεί η διαλειτουργικότητα.
<P>
Θέλω επίσης να αναφέρω ότι υποβάλαμε κάποιες προτάσεις τροπολογίας τεχνικής φύσεως και ελπίζουμε ότι κατ' αυτόν τον τρόπο έχουμε αποσαφηνίσει τον τομέα εφαρμογής της οδηγίας και ότι στο μέλλον θα είναι απλούστερα τα πράγματα όσον αφορά την τροποποίηση της νομοθεσίας.

<SPEAKER ID=139 NAME="Torres Marques">
Κύριε Πρόεδρε, κύριε Επίτροπε, θα ήθελα κατ' αρχάς να πω ότι η Επιτροπή Οικονομικής και Νομισματικής Πολιτικής εκφράζει την ικανοποίησή της για την υποβολή των δύο υπό συζήτηση οδηγιών, διότι πιστεύουμε πως η επέκταση σε μη τραπεζικούς οργανισμούς του δικαιώματος έκδοσης ηλεκτρονικού χρήματος συνιστά ένα ορθό μέτρο προς την κατεύθυνση της τόνωσης του ανταγωνισμού στον συγκεκριμένο τομέα και επομένως για τη βελτίωση της ποιότητας των παρεχόμενων υπηρεσιών και τη μείωση των τιμών που θα εισπράττονται από τους καταναλωτές.
<P>
Θα ήθελα ακόμη να συγχαρώ την εισηγήτρια, την κυρία Thors, για την έκθεσή της και να εκφράσω την ικανοποίησή μου για το γεγονός ότι η Επιτροπή Νομικών Θεμάτων συμπεριέλαβε στην έκθεσή της το σύνολο σχεδόν των δικών μας τροπολογιών, των προτάσεων που υπέβαλε η Επιτροπή Οικονομικής και Νομισματικής Πολιτικής. Δεν χρειάζεται επομένως να αναφερθώ εκ νέου σε πολλά από τα ζητήματα που η ίδια η εισηγήτρια έχει ήδη προσεγγίσει και θα χρησιμοποιήσω τον χρόνο ομιλίας μου για να υπογραμμίσω κάποια προβλήματα που είχαμε να αντιμετωπίσουμε και μας δημιούργησαν σοβαρές ανησυχίες.
<P>
Πρώτο και κύριο, το πρόβλημα της διαλειτουργικότητας. Θεωρούμε ιδιαίτερα σημαντικό να κατοχυρωθεί η διαλειτουργικότητα της χρήσης του ηλεκτρονικού χρήματος ανάμεσα στις διάφορες χώρες. Όμως, μια τέτοια διαλειτουργικότητα προϋποθέτει μια κάρτα η οποία θα γίνεται αποδεκτή από όλους. Μόλις προσφάτως η κυρία Thors και εγώ προσωπικά ενημερωθήκαμε ότι η CIP κατέληξε σε συμφωνία για την καθιέρωση μιας κάρτας, όμως μάθαμε επίσης, κατά τη διάρκεια μιας ακρόασης που πραγματοποιήσαμε, ότι ίσως θα χρειαστούν 18 μήνες έως ότου μια τέτοια κάρτα τεθεί σε ισχύ.
<P>
Ωστόσο, κύριε Επίτροπε, εμείς στην Επιτροπή Οικονομικής και Νομισματικής Πολιτικής συμβαίνει να πιστεύουμε πως το ηλεκτρονικό χρήμα, με τις διάφορες παραλλαγές του, είναι εξαιρετικά σημαντικό για την όσο το δυνατόν συντομότερη καθιέρωση του ευρώ, προτού ακόμη τεθούν σε κυκλοφορία τα χαρτονομίσματα και τα κέρματα, είτε υπό τη μορφή εικονικού χρήματος που θα εμφανίζεται μόνο στους υπολογιστές στο πλαίσιο της διεξαγωγής του ηλεκτρονικού εμπορίου είτε υπό τη μορφή διαλειτουργικών καρτών πληρωμής. Η προτεινόμενη προθεσμία των 18 μηνών θα οδηγήσει για άλλη μια φορά στην αναβολή της χρήσης του ευρώ από τους πολίτες, κάτι που θεωρούμε ιδιαίτερα ανησυχητικό.
<P>
Επίσης θεωρούμε αρκετά ανησυχητικό να διαθέτει η κάθε χώρα το δικό της διατραπεζικό σύστημα και να μην υπάρχει συνεπώς εσωτερική αγορά όσον αφορά τα τραπεζικά συστήματα, καθώς και το γεγονός ότι οι πληρωμές που πραγματοποιούναι μέσα στους κόλπους της εσωτερικής αγοράς χαρακτηρίζονται ως διεθνείς, με συνέπεια να επιβαρύνονται με τα ανάλογα τέλη. Καταθέσαμε λοιπόν μια σειρά προτάσεων προς αυτή την κατεύθυνση, και συγκεκριμένα τις τροπολογίες αριθ. 12 και 13, που ήδη αναφέρθηκαν από την κυρία Thors, τις οποίες υποβάλαμε, κύριε Επίτροπε, επειδή θεωρούμε ουσιαστική την έκδοση εκ μέρους της Επιτροπής σχεδίων οδηγίας αναφορικά με αυτά τα θέματα, ούτως ώστε να καταλήξουμε σε έναν κανονισμό ο οποίος θα είναι αποδεκτός από όλους και θα παρέχει ασφάλεια στο σύνολο των πολιτών της Ευρώπης.

<SPEAKER ID=140 NAME="Oddy">
Κύριε Πρόεδρε, θα ήθελα να ευχαριστήσω την εισηγήτρια, κ. Thors, για την εξαίρετη έκθεσή της σχετικά με ένα σημαντικό θέμα.
<P>
Αυτή η έκθεση θα πρέπει να εξετασθεί σε συνδυασμό με την έκθεση του κ. Ullmann για τις ηλεκτρονικές υπογραφές και τη δική μου έκθεση για το ηλεκτρονικό εμπόριο, η οποία θα παρουσιαστεί τον επόμενο μήνα. Το Internet και οι μέθοδοι ηλεκτρονικής εργασίας αποτελούν πρόοδο για τον κόσμο και την Ευρωπαϊκή Ένωση. Πρόκειται για έναν τομέα ανάπτυξης που θα πρέπει να δημιουργήσει πολλές θέσεις εργασίας. Χθες, κατά τη διάρκεια ενημέρωσης ο Επίτροπος Flynn είπε ότι υπάρχουν 100 000 περίπου κενές θέσεις εργασίας στην Ευρωπαϊκή Ένωση σε αυτόν τον τομέα. Είναι σημαντικό να αποκτήσουμε λογικούς κανόνες που θα ενθαρρύνουν την ανάπτυξη του Internet και του ηλεκτρονικού εμπορίου.
<P>
Σήμερα το ηλεκτρονικό χρήμα δεν χρησιμοποιείται παρά πολύ, αλλά είμαι σίγουρη ότι θα καταστεί πολύ σημαντικό στο μέλλον. Η βάση της έκθεσης της κ. Thors θα ενθαρρύνει την εν λόγω ανάπτυξη. Θα χρειαστεί να εξασφαλίσουμε τη θέσπιση κανόνων σε ευρωπαϊκό επίπεδο που να ενθαρρύνουν τη χρήση υπολογιστών και να μην καταπνίγουν την οικονομική ανάπτυξη.
<P>
Ευχαριστώ την εισηγήτρια. Θα υποστηρίξω την έκθεσή της.

<SPEAKER ID=141 LANGUAGE="DE" NAME="Wolf">
Κύριε Πρόεδρε, νομίζω ότι στο ζήτημα αυτό δημιουργείται επανειλημμένα σύγχυση. Επειδή τα ηλεκτρονικά μέσα γενικά είναι ασυνήθιστα, πιστεύεται ότι υπάρχει κάτι σαν ιδεατό χρήμα. Αυτό δεν ισχύει. Στην πραγματικότητα έχουμε να κάνουμε με μια νέα μορφή πιστωτικού χρήματος. Όπως συνέβη και με τα χαρτονομίσματα που εκδόθηκαν στη γαλλική επανάσταση, η καθιέρωση για πρώτη φορά του πιστωτικού χρήματος συνεπάγεται νέες μορφές απάτης και δημόσιας παράβασης των ορίων του προϋπολογισμού. Εδώ πρέπει πραγματικά να βρούμε κοινές ρυθμίσεις. Ίσως είναι σημαντικό να επισημάνουμε ότι αυτό δεν μπορεί να αποτελέσει πρόσχημα για την επιστροφή σε ένα είδος ιδιωτικού χρήματος μεμονωμένων εμπορικών οίκων.
<P>
Στην ακμή του Μεσαίωνα ένα από τα σημαντικότερα μέσα για την προώθηση της οικονομικής ανάπτυξης που χρησιμοποιήθηκε για την έξοδο από τα προβλήματα του ιδιωτικού χρήματος ήταν η καθιέρωση σε ολόκληρη την Ευρώπη του ασημένιου πφέννιχ, που ήταν εγγυημένο από τον ηγεμόνα. Κατά την εκτίμησή μου, από αυτό συνάγονται τρεις απαιτήσεις, που περιλαμβάνονται και στην έκθεση: η καθολικότητα πρέπει να διασφαλίζεται βασικά με την μορφή της διαλειτουργικότητας, των δυνατοτήτων επιστροφής και της απουσίας κόστους. Κέρδος μπορεί κανείς να αποκομίσει από τις συνδεόμενες με αυτά οικονομικές υπηρεσίες. Όλα αυτά πρέπει να είναι οργανωμένα στη διάσταση του ευρώ και δεν πρέπει να προσανατολίζονται στην παροχή τραπεζικών και χρηματοοικονομικών υπηρεσιών, που εξακολουθούν να υφίστανται και παρουσιάζουν εικόνα διάσπασης.
<P>
Με αυτές τις προϋποθέσεις υπάρχουν εδώ σημαντικές δυνατότητες που πρέπει να αναπτυχθούν. Πρέπει όμως να εγκαταλείψουμε τη νοοτροπία του χρυσοθήρα που περιμένει εδώ μεγάλες οικονομικές ανόδους, όπως τότε με τις επιταγές. Το πιστωτικό σήμα δεν αποτελεί ακόμη πραγματική πίστωση ούτε η δέσμευση εξαργύρωσης είναι εξαργύρωση η οποία θα γίνει στο μέλλον. Γι' αυτό ολόκληρος ο τομέας της εποπτείας της φερεγγυότητας των επιχειρήσεων που εκδίδουν ηλεκτρονικό χρήμα αποτελεί επίσης σημαντικό στοιχείο, χωρίς το οποίο ο συγκεκριμένος τομέας δεν θα έχει μια ανάπτυξη για την οποία θα μπορούμε να αναλάβουμε την ευθύνη. Θέλω επίσης να υπενθυμίσω ότι υπάρχει επίσης ανάγκη επείγουσας δράσης στον τομέα της εποπτείας των τραπεζών.

<SPEAKER ID=142 LANGUAGE="IT" NAME="Monti">
 Κύριε Πρόεδρε, θα ήθελα κατ' αρχάς να ευχαριστήσω την εισηγήτρια της Επιτροπής Νομικών Θεμάτων, κ. Thors, και τη συντάκτρια γνωμοδότησης της Επιτροπής Οικονομικής, Νομισματικής και Βιομηχανικής Πολιτικής, κ. Torres Marques. Η συμβολή τους στην εξέταση των προτάσεων ήταν εξαιρετικά αξιόλογη.
<P>
Θα ήθελα να υπογραμμίσω ότι η έκδοση ηλεκτρονικού χρήματος είναι ένα μόνο στοιχείο του πολύ ευρύτερου πλαισίου του ηλεκτρονικού εμπορίου των συστημάτων πληρωμών και, στο πλαίσιο αυτών, των ηλεκτρονικών πληρωμών. Η Επιτροπή θεωρεί ορθό να αντιμετωπιστούν τα οριζόντια προβλήματα, που είναι κοινά στο ευρύτερο αυτό πλαίσιο, με δράσεις και παρεμβάσεις οριζόντιου χαρακτήρα παρά με μεμονωμένες λύσεις που περιορίζονται σε μία και μόνη υπηρεσία.
<P>
Οι προτάσεις οδηγίας τις οποίες συζητούμε αφορούν, αντίθετα, μια συγκεκριμένη πτυχή που παρουσιάζει τις δικές της ιδιαιτερότητες και απαιτεί συγκεκριμένη νομοθετική πρόταση. Πρόκειται για το πρόβλημα - το μοναδικό πρόβλημα - των ελάχιστων κανόνων προληπτικής εποπτείας οι οποίοι, διασφαλίζοντας τη σταθερότητα και την ευρωστία των ιδρυμάτων ηλεκτρονικού χρήματος, ανοίγουν τον δρόμο στην αμοιβαία αναγνώριση των αδειών και των ελέγχων και κατ' αυτόν τον τρόπο στην πραγματική ελεύθερη κυκλοφορία των φορέων και των υπηρεσιών. Είναι γνωστό ότι οι παραδοσιακοί πιστωτικοί οργανισμοί είναι οι κατεξοχήν εξουσιοδοτημένοι να εκδίδουν ηλεκτρονικό χρήμα, κατ'εφαρμογή του συνόλου των τραπεζικών οδηγιών, και γι' αυτή τη νέα υπηρεσία μπορούν ήδη να επωφελούνται από το ευρωπαϊκό διαβατήριο.
<P>
Αυτές οι δύο προτάσεις έχουν ως στόχο να ανοίξουν τη νέα αγορά της έκδοσης ηλεκτρονικού χρήματος σε άλλους τύπους φορέων, σε κανονιστικό πλαίσιο ουδετερότητας όσον αφορά τον ανταγωνισμό, λαμβάνοντας υπόψη αφενός τα οφέλη από την ανάπτυξη ενός σωστού ανταγωνισμού στον εν λόγω τομέα και αφετέρου τις ισχύουσες πραγματικότητες σε ορισμένα κράτη μέλη.
<P>
Η έκθεση της Επιτροπής Νομικών Θεμάτων εκφέρει γενικά θετική γνώμη επί των δύο προτάσεων και προτείνει τροπολογίες που βελτιώνουν τη σαφήνεια τους. Εκφράζω την ικανοποίηση και την ευγνωμοσύνη μου για αυτή τη στάση. Ωστόσο, δεν θεωρώ δυνατόν να αντιμετωπιστούν αποτελεσματικά στην οδηγία αυτή δύο άλλα διαφορετικά προβλήματα, παρόλο που είμαι ιδιαίτερα ευαισθητοποιημένος απέναντί τους. Πρόκειται για τις ανησυχίες που εκφράζονται στην έκθεση όσον αφορά τη διαλειτουργικότητα και την επιστροφή του εισπραχθέντος χρήματος.
<P>
Η Επιτροπή, όπως είπα, εξετάζει ήδη αυτά τα σημαντικά προβλήματα σε ένα ευρύτερο πλαίσιο και έχει δεσμευτεί να τα αντιμετωπίσει καταλλήλως, καλύπτοντας μεταξύ άλλων το σύνολο των προσδοκιών όσον αφορά την προστασία του κομιστή. Συνεπώς, εάν σήμερα δεν μπορώ να δεχτώ όλες τις σχετικές τροπολογίες, αυτό οφείλεται μόνο στο γεγονός ότι για την Επιτροπή οι δύο υπό εξέταση προτάσεις οδηγίας δεν αποτελούν την κατάλληλη βάση. Αυτό όμως δεν αλλάζει το γεγονός ότι συμφωνούμε με τις αναλύσεις των προβλημάτων και ότι αυτά θα επιλυθούν στο κατάλληλο πλαίσιο και με τον κατάλληλο τρόπο.
<P>
Θα αναφερθώ εν συντομία σε κάθε τροπολογία ξεχωριστά. Η Επιτροπή μπορεί να δεχτεί τις τροπολογίες αριθ. 1, 2, 14, 20, 21 και 22 της πρότασης οδηγίας για τα ιδρύματα ηλεκτρονικού χρήματος.
<P>
Η τροπολογία αριθ. 3 ζητεί από την Επιτροπή να προετοιμάσει ειδική οδηγία για τις συμβατικές σχέσεις μεταξύ εκδοτών και κομιστών ηλεκτρονικού χρήματος. Όπως γνωρίζει το Κοινοβούλιο, η Επιτροπή ενέκρινε το 1997 σχετική σύσταση και επί του παρόντος εξετάζει την εφαρμογή της. Θα ήταν συνεπώς πρόωρο να δεσμευτεί από τώρα να εγκρίνει πρόταση οδηγίας, από τη στιγμή που δεν θα μπορέσει να αξιολογήσει επαρκώς την κατάσταση παρά μόνο με το πέρας της εν εξελίξει εξέτασης. Για τον λόγο αυτό δεν μπορούμε να δεχτούμε αυτή την τροπολογία.
<P>
Οι τροπολογίες αριθ. 4 έως αριθ. 13, με εξαίρεση την τροπολογία αριθ. 10, αφορούν προβλήματα που συνδέονται με τα συστήματα πληρωμών, και ιδίως με την ύπαρξη και τη διαχείριση των διατραπεζικών συστημάτων, τη διαλειτουργικότητα και την πρόσβαση σε αυτά. Όπως ανέφερα, αυτά τα ζητήματα εξετάζονται σε οριζόντιο επίπεδο, πληρέστερα, στο πλαίσιο άλλων εν εξελίξει εργασιών της Επιτροπής, και συνεπώς δεν μπορούμε να δεχτούμε αυτές τις τροπολογίες.
<P>
Το ίδιο ισχύει και για τις τροπολογίες αριθ. 10, 18 και 19 επί της πρότασης οδηγίας σχετικά με τα ιδρύματα ηλεκτρονικού χρήματος και για τις τροπολογίες αριθ. 1 και 2 επί της άλλης πρότασης οδηγίας, οι οποίες αναφέρονται στο πρόβλημα επιστροφής του εισπραχθέντος ηλεκτρονικού χρήματος. Στο πλαίσιο της εξέτασης της εφαρμογής της σύστασης σχετικά με τις σχέσεις μεταξύ εκδοτών και κομιστών καρτών εξετάζεται και αυτό το πρόβλημα. Επίσης, η Επιτροπή έχει ήδη δεσμευτεί να επιδείξει συνέπεια στη συνέχεια που θα δώσει στο σύνολο των προβλημάτων που συνδέονται με την προστασία του κομιστή όσον αφορά το ηλεκτρονικό χρήμα, προβλήματα που ξεπερνούν φυσικά το μεμονωμένο πρόβλημα της επιστροφής. Θα ήθελα να επαναλάβω ότι η Επιτροπή είναι πολύ ευαισθητοποιημένη στις πτυχές αυτές και ανοικτή σε πολλές από τις λύσεις που προτάθηκαν στις τροπολογίες, αλλά η προσέγγιση και το νομοθετικό μέσο που χρησιμοποιούνται δεν είναι κατά τη γνώμη μας ενδεδειγμένα και μας οδηγούν στην απόρριψη αυτών των τροπολογιών.
<P>
Επιπλέον, η Επιτροπή συμφωνεί με όσα προτείνονται στην τροπολογία αριθ. 15, πρέπει όμως να εκφράσει κάποια επιφύλαξη όσον αφορά την ακριβή σύνταξη και τη θέση των επιμέρους σημείων. Η τροπολογία αριθ. 16 επίσης γίνεται αποδεκτή. Θα ήταν ωστόσο σκόπιμο να προταθεί η λέξη «μόνο» του όρου «παραπομπές», για να μη δημιουργηθεί ασάφεια με τις παραπομπές που περιέχονται σε άλλες πράξεις. Πιστεύω ότι αυτή ήταν η πρόθεση του συντάκη της τροπολογίας. Προφανώς η Επιτροπή δέχεται, από την ίδια οπτική, την τροπολογία αριθ. 17. Δέχεται επίσης την τροπολογία αριθ. 23, εξαιρουμένης της παραγράφου 2: από τεχνική άποψη δεν μπορεί να διαγραφεί, επειδή, σε περίπτωση παραβίασης της εφαρμογής της πρώτης και της δεύτερης τραπεζικής οδηγίας, δεν θα προσδιορίζονται πλέον ούτε οι αρμόδιες αρχές ούτε τα ίδια κεφάλαια.
<P>
Ολοκληρώνοντας, κύριε Πρόεδρε, ευχαριστώ ειλικρινά και πάλι για την ιδιαίτερα ευνοϊκή έκθεση που υποβλήθηκε και γι' αυτή την ευκαιρία που μου δόθηκε να εξηγήσω τη θέση της Επιτροπής επί των τροπολογιών που δεν μπορούμε να δεχτούμε και που ελπίζω ότι θα μπορέσουν να επανεξεταστούν υπό το φως όσων προείπα.

<SPEAKER ID=143 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=9>
Πλαίσιο δράσης για τις χρηματοπιστωτικές υπηρεσίες
<SPEAKER ID=144 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0175/99) του κ. Fayot, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής με θέμα «Χρηματοπιστωτικές Υπηρεσίες: οικοδόμηση ενός πλαισίου δράσης» (COM(98)0625 - C4-0688/98).

<SPEAKER ID=145 NAME="Fayot">
Κύριε Πρόεδρε, κύριε Επίτροπε, η Ευρώπη συμμετέχει σε μια διαδικασία που θα οδηγήσει σε μια εσωτερική αγορά χρηματοπιστωτικών υπηρεσιών, στόχος τον οποίο προώθησαν πολιτικώς οι αρχηγοί κρατών και κυβερνήσεων στις Διασκέψεις Κορυφής του Κάρντιφ και της Βιέννης. Στη Διάσκεψη Κορυφής της Κολωνίας η προώθηση αυτή πρέπει να καταλήξει σε μια έκθεση σχετικά με τα μέτρα που είναι αναγκαία για την καθιέρωση μιας ενιαίας χρηματοπιστωτικής αγοράς.
<P>
Ελπίζω ότι ο Επίτροπος κ. Monti θα συνεχίσει, για όσον καιρό υφίσταται η σημερινή Επιτροπή, να εργάζεται στο πλαίσιο της διαδικασίας αυτής, καθώς διαθέτει την εξουσία και την τεχνογνωσία για να την ολοκληρώσει. Προήδρευσε μιας ομάδας υψηλού επιπέδου από εκπροσώπους των Υπουργών Οικονομικών που εργάστηκε παράλληλα με την Επιτροπή και που μόλις περάτωσε τις εργασίες της. Ελπίζουμε ότι η μέθοδος αυτή θα έχει καλά αποτελέσματα σε επίπεδο κρατών μελών.
<P>
Χάρη στην εν λόγω έκθεση του Κοινοβουλίου και μετά από τις διαβουλεύσεις που διεξήγαγε η Επιτροπή με τους επαγγελματίες, ο κ. Monti είναι σε θέση να προτείνει έναν κατάλογο δράσεων στη Διάσκεψη Κορυφής της Κολωνίας. Παρά τους περιορισμούς που επιβλήθηκαν στην παραιτηθείσα Επιτροπή ως προς τις νέες νομοθετικές πρωτοβουλίες, είμαι της γνώμης ότι στον τομέα αυτό το έργο που έχει αναληφθεί εδώ και αρκετό καιρό πρέπει να περατωθεί κατά τη διάρκεια αυτού του Ευρωπαϊκού Συμβουλίου.
<P>
Η παρούσα ανακοίνωση της Επιτροπής έχει τίτλο «Οικοδόμηση ενός πλαισίου δράσης». Πρόκειται για ένα εξαιρετικά χρήσιμο έγγραφο σφαιρικής θεώρησης όλων των ζητημάτων που τίθενται σε σχέση με τις χρηματοπιστωτικές υπηρεσίες. Δυο λόγια για να ξεκινήσω με τη θεωρητική βάση της ανακοίνωσης. Η ανακοίνωση περιέχει τη διαβεβαίωση ότι, μια πραγματικά ενιαία χρηματοπιστωτική αγορά θα σήμαινε αυτόματα βελτιστοποίηση των πόρων και επομένως μείωση του κόστους του κεφαλαίου των επιχειρήσεων. Η μεγαλύτερη αυτή αποδοτικότητα θα οδηγήσει σε μεγαλύτερη ανάπτυξη και επομένως στη δημιουργία θέσεων απασχόλησης. Επιτρέψτε μου να είμαι εκ των προτέρων περισσότερο σκεπτικιστής. Πράγματι, οι συγχωνεύσεις και οι οικονομίες κλίμακας σε αυτόν τον τομέα, η τάση για δημιουργία μεγαλοτραπεζών και για συνενώσεις εταιρείων, οι τεχνολογικές εξελίξεις με στόχο τη βελτίωση της παραγωγικότητας και οι επακόλουθες πιέσεις στην απασχόληση ή και στους παράγοντες σε περιφερειακή κλίμακα έχουν τη δική τους λογική, που δεν συμπίπτει αναγκαστικά με τη λογική του γενικού συμφέροντος ή των στόχων απασχόλησης.
<P>
Κύριε Πρόεδρε, η ανακοίνωση παρουσιάζει τα μέτρα που πρέπει να ληφθούν στον τομέα της ενιαίας αγοράς και των χρηματοπιστωτικών υπηρεσιών. Εάν θέλουμε πραγματικά να προχωρήσουμε, πρέπει να θέσουμε πολιτικές προτεραιότητες. Σίγουρα δεν είναι εύκολο να κάνουμε σαφείς επιλογές. Έτσι, για παράδειγμα, είμαι της γνώμης ότι θα πρέπει να επανισορροπήσουμε την τρέχουσα στρατηγική, η οποία δίνει έμφαση στην προσφορά, με μια στρατηγική περισσότερο προσανατολισμένη στη ζήτηση. Πράγματι, όπως διαπιστώνουν για παράδειγμα οι οργανώσεις καταναλωτών, η ισχύουσα ευρωπαϊκή νομοθεσία που αφορά αυτόν τον τομέα ευνοεί την προσφορά, ενώ η ζήτηση που εξυπηρετεί τα συμφέροντα των καταναλωτών και των μικρών επιχειρήσεων βρίσκεται σε δευτερεύουσα θέση.
<P>
Από την άποψη αυτή είναι εντυπωσιακή η διαπίστωση ότι η εισαγωγή του ευρώ, ενάντια σε κάθε προσδοκία, δεν βελτίωσε την προσφορά των διασυνοριακών χρηματοπιστωτικών υπηρεσιών, αλλά, αντιθέτως, οδήγησε στην υπερτίμησή της. Τη στιγμή που οι εμπορικές συναλλαγές ή ακόμα και η διασυνοριακή κατανάλωση επιταχύνονται, έχουμε σαφέστατα την εντύπωση ότι οι χρηματοπιστωτικές υπηρεσίες δεν ακολουθούν, και μάλιστα δεν προσαρμόζονται στη νέα αυτή πραγματικότητα, αλλά είτε παραμένουν εγκλωβισμένες στην εθνική και τομεακή λογική τους είτε φαίνεται να θεωρούν ότι ο εν λόγω τομέας παρουσιάζει μικρότερο ενδιαφέρον. Είναι επίσης πιθανό η λογική αυτή να είναι απλώς η λογική του ευκολότερου κέρδους, αντί να λαμβάνει υπόψη τον χαρακτήρα υπηρεσίας γενικού ενδιαφέροντος που θα πρέπει να έχει η τράπεζα για μια ολόκληρη ομάδα καταναλωτών.
<P>
Είναι βέβαιο ότι αξίζει να δείξουμε ιδιαίτερο ενδιαφέρον για την αγορά λιανικής πώλησης. Αντί να δίνεται η δυνατότητα στους καταναλωτές να επωφελούνται από τον ανταγωνισμό, η τρέχουσα κατάσταση χαρακτηρίζεται από μεγάλες διαφορές τιμών για τις πιστωτικές κάρτες, τα ενυπόθηκα δάνεια και άλλες υπηρεσίες - η ανακοίνωση περιέχει πολύτιμα στοιχεία από αυτή την άποψη. Αλλά και η αγορά χονδρικής πώλησης χρειάζεται εξίσου προώθηση και κοινοτικά πλαίσια με τη λιανική αγορά, όπως αποδεικνύεται από τα παραδείγματα των συνταξιοδοτικών ταμείων και της αγοράς κεφαλαίων επιχειρηματικού κινδύνου. Η Επιτροπή Οικονομικής, Νομισματικής και Βιομηχανικής Πολιτικής υπογραμμίζει στην έκθεσή της τη σημασία που έχει για τις νεοσύστατες και τις καινοτόμες επιχειρήσεις του τομέα υψηλής τεχνολογίας ένας ρευστός και αποτελεσματικός τομέας κεφαλαιών επιχειρηματικού κινδύνου σε όλη την Ευρώπη. Ωστόσο, στην παρούσα φάση διαπιστώνουμε ότι σχεδόν κάθε κράτος μέλος προσπαθεί να αναπτύξει τη δική του αγορά κεφαλαίων επιχειρηματικού κινδύνου χωρίς κανένα να φτάνει στο κρίσιμο μέγεθος που είναι αναγκαίο για μια πραγματική απογείωση στον εν λόγω τομέα.
<P>
Επιμένουμε επίσης στην ανάγκη δημιουργίας μιας ενιαίας αγοράς συνταξιοδοτικών ταμείων. Όποια κι αν είναι εξάλλου η στάση που μπορούμε να κρατήσουμε έναντι αυτής της μορφής κοινωνικής ασφάλειας, είναι βέβαιο ότι η γήρανση του πληθυσμού δημιουργεί τεράστια ζήτηση, στην οποία θα πρέπει να ανταποκριθούν οι χρηματοπιστωτικές υπηρεσίες. Εντούτοις, ο τομέας αυτός θα μπορέσει να αναπτυχθεί μόνο μέσα σε μια μεγάλη εσωτερική αγορά. Γι' αυτό πρέπει να καταστήσουμε δυνατή την επένδυση των συλλεχθέντων κεφαλαίων σε διαφοροποιημένα και διεθνοποιημένα χαρτοφυλάκια, να σεβαστούμε την αρχή της ελεύθερης επιλογής και να εμποδίσουμε κάθε είδους διάκριση σε εθνική βάση, είτε φορολογικού είτε κανονιστικού χαρακτήρα.
<P>
Γενικότερα η Επιτροπή προτείνει οκτώ σημεία δράσης όσον αφορά τις αγορές χονδρικής πώλησης. Κατ' αυτόν τον τρόπο θα σχηματιστεί ένα νομοθετικό σύνολο νέων πράξεων και θα επιβληθεί επίσης η αναθεώρηση απαρχαιωμένων ή αναποτελεσματικών κανονιστικών κειμένων. Θα ήταν ενδιαφέρον να γνωρίσουμε τί εξέφρασε σχετικά με το θέμα αυτό η ομάδα υψηλού επιπέδου. Πρόκειται π.χ. να αντικατασταθούν οι έντεκα οδηγίες σχετικά με τις τραπεζικές δραστηριότητες, οι οκτώ οδηγίες σχετικά με τις επενδυτικές υπηρεσίες, οι είκοσι μία οδηγίες σχετικά με τις ασφαλιστικές δραστηριότητες καθώς και τα ερμηνευτικά κείμενα, και με τί θα αντικατασταθούν; Θα προσανατολιστούμε προς ένα συνολικό βασικό κείμενο για τις χρηματοπιστωτικές υπηρεσίες ή θα συνεχίσουμε, όπως κάναμε στο παρελθόν, να συσσωρεύουμε το ένα πάνω στο άλλο τα κείμενα που είναι απαραίτητα βάσει της εξέλιξης της αγοράς και των χρηματοπιστωτικών υπηρεσιών;
<P>
Κύριε Πρόεδρε, ένα από τα λεπτότερα ζητήματα του τομέα αφορά την εποπτεία και τον προληπτικό έλεγχο. Σήμερα αυτή η δραστηριότητα στηρίζεται ακόμα στα σύνορα και την εθνική αγορά. Η συζήτηση για τον έλεγχο της χώρας προέλευσης σε σχέση με τον έλεγχο της χώρας υποδοχής έχει εμποδίσει μέχρι σήμερα κάθε σημαντική εξέλιξη προς τα ευρωπαϊκά συστήματα ελέγχου ή προς μια ευρωπαϊκή αρχή εποπτείας. Ωστόσο, η διάδοση των ηλεκτρονικών τραπεζικών συναλλαγών, των εξ αποστάσεως πωλήσεων και του ηλεκτρονικού εμπορίου θα καταστήσει άνευ σημασίας τις διαφορές μεταξύ χώρας προέλευσης και χώρας υποδοχής. Ήδη από σήμερα η ταχύτητα με την οποία διεξάγονται οι κινήσεις κεφαλαίων αψηφά τις αρμοδιότητες των εθνικών αρχών εποπτείας. Πρέπει επομένως να αρχίσουμε να εξετάζουμε μια νέου τύπου διεθνή συνεργασία και για τον λόγο αυτό να σκεφτούμε, για παράδειγμα, να καθορίσουμε έναν κανόνα της Ευρωπαϊκής Ένωσης ως βάση των νέων κανονισμών και του νέου προληπτικού ελέγχου εντός της Ένωσης. Αντιλαμβάνομαι πολύ καλά, κύριε Πρόεδρε, ότι πρόκειται για προοπτικές μεσοπρόθεσμες, ή ακόμα και μακροπρόθεσμες, δεδομένης της παρούσας κατάστασης.
<P>
Κύριε Πρόεδρε, η Επιτροπή Οικονομικής, Νομισματικής και Βιομηχανικής Πολιτικής μερίμνησε πολύ για ένα υψηλό επίπεδο προστασίας των καταναλωτών όσον αφορά την αγορά λιανικής πώλησης. Προς αυτή την κατεύθυνση προτείνουμε να μελετηθεί ο διορισμός ενός Διαμεσολαβητή της Ευρωπαϊκής Ένωσης για τις χρηματοπιστωτικές υπηρεσίες που παρέχονται στις αγορές λιανικής πώλησης, ο οποίος θα είναι ανεξάρτητος από κάθε κοινοτικό ή εθνικό όργανο, καθώς και από τα συμφέροντα που διακυβεύονται. Πολλοί λόγοι συνηγορούν υπέρ ενός τέτοιου θεσμού. Δεν υπάρχει αυτή τη στιγμή πραγματική διασυνοριακή διαδικασία προσφυγής και αποζημίωσης. Πρόκειται να αναπτυχθούν προϊόντα ευρωπαϊκών διαστάσεων. Οι εθνικές διαδικασίες προσφυγής και αποζημίωσης είναι ποικίλες και συχνά δυσνόητες. Θα ήθελα να προσθέσω ότι επιβάλλεται μια νομοθεσία σχετικά με τους ενδιάμεσους χρηματοδοτικούς οργανισμούς στον τομέα της καταναλωτικής πίστωσης, της ενυπόθηκης πίστωσης καθώς και των ασφαλείων, προκειμένου να προστατευθούν οι καταναλωτές στις διασυνοριακές αγορές. Λυπάμαι που η επιτροπή δεν ακολούθησε τον εισηγητή της σε αυτό το σημείο, το οποίο συνιστά κατά τη γνώμη μου μια πολύ σαφή και σημαντική διεκδίκηση των Ευρωπαίων καταναλωτών.
<P>
Κύριε Πρόεδρε, το πολιτικό καθήκον είναι σαφές: η Επιτροπή πρέπει να παρουσιάσει στο Συμβούλιο των Υπουργών Οικονομικών ένα σχέδιο δράσης σχετικά με τις χρηματοπιστωτικές υπηρεσίες και το εν λόγω Συμβούλιο πρέπει να υποβάλει προς έγκριση το σχέδιο αυτό στο Ευρωπαϊκό Συμβούλιο της Κολωνίας. Εφοδιασμένοι με αυτή την ευλογία, ας μου επιτραπεί να πω, στο υψηλότερο επίπεδο, η Επιτροπή, όπως και το Συμβούλιο θα πρέπει να ενεργήσουν με σπουδή. Μπορώ να σας διαβεβαιώσω ότι δεν θα είναι το Κοινοβούλιο αυτό που θα καθυστερήσει τις αναγκαίες αποφάσεις για την καθιέρωση αυτής της ενιαίας αγοράς χρηματοπιστωτικών υπηρεσιών, την οποία λίγο πολύ όλοι επιθυμούμε.

<SPEAKER ID=146 NAME="Herman">
Κύριε Πρόεδρε, συμφωνούμε σε μεγάλο βαθμό με όσα είπε μόλις τώρα ο εισηγητής.
<P>
Όσον αφορά κατ' αρχάς την ανάγκη συνέχισης του αναληφθέντος έργου από μία Επιτροπή, έστω και παραιτηθείσα, νομίζουμε ότι η συνέχιση αυτού που έχει ήδη αρχίσει εντάσσεται στη διαχείριση των τρεχόντων θεμάτων. Αυτό μπορεί να φανεί τολμηρό σε σχέση με κάποιους ορισμούς που περιέχονται στα εθνικά συστήματα δημοσίου δικαίου, αλλά λαμβάνοντας υπόψη τόσο την υφιστάμενη επιτακτική ανάγκη, όσο και την πίεση που ασκείται από το Συμβούλιο για την ολοκλήρωση του έργου εντός των εκχωρηθέντων προθεσμιών - υπάρχουν χρονοδιαγράμματα - πρέπει να συνεχίσουμε τις εργασίες. Μας ικανοποιεί δε ακόμα περισσότερο το αίτημα που έχει υποβληθεί, υπό την έννοια ότι εμφανίσθηκε ενώπιον του Κοινοβουλίου ένας Επίτροπος που αποδεικνύει ότι κατέχει καλά τα εν λόγω ζητήματα, ότι ξέρει να ακούει τα αιτήματα του Κοινοβουλίου και ότι διαθέτει ταυτόχρονα εξουσία έναντι των κυβερνήσεων, και κυρίως του Συμβουλίου των Υπουργών Οικονομικών.
<P>
Πιστεύω λοιπόν ότι πληρούνται οι προϋποθέσεις για τη συνέχιση του έργου αυτού, και επιτρέψτε μου να εκφράσω την προσωπική ευχή ο κ. Prodi να συμπεριλάβει τον κ. Monti στη νέα του ομάδα, γεγονός που σίγουρα θα ωφελήσει και την Επιτροπή και το Κοινοβούλιο.
<P>
Ας επανέλθουμε σε κάποια δευτερεύοντα προβλήματα. Δεν έχω ακριβώς τις ίδιες αμφιβολίες με τον κ. Fayot για το συμφέρον που παρουσιάζει η ενιαία αγορά. Είναι αλήθεια ότι σήμερα δεν προσκομίζει σημαντικές αποδείξεις για τη χρησιμότητά της. Γιατί; Πολύ απλά γιατί οι εθνικές νομοθεσίες εξακολουθούν να παρουσιάζουν μεγάλη απόκλιση μεταξύ τους και γιατί ο βαθμός εναρμόνισης είναι ακόμα ελάχιστος. Έχουμε π.χ. 38 αγορές αξιών.
<P>
Κατά τη γνώμη μου το ουσιώδες είναι η προληπτική εποπτεία. Εν προκειμένω, μπορούμε να πούμε και να κάνουμε πολλά σε ευρωπαϊκό επίπεδο, γιατί η τιτλοποίηση έχει μεταβάλει τελείως τον χαρακτήρα της προληπτικής εποπτείας. Παλαιότερα δεν υπήρχαν παρά τράπεζες, οι οποίες είναι μέρη όπου μπορούμε πολύ εύκολα να εντοπίσουμε τη σύσταση, την κύρωση κ.λπ.. Η κατάσταση είναι τελείως διαφορετική όταν πρόκειται για τίτλους που μπορούν να κινούνται σε ολόκληρο τον κόσμο, γιατί αυτό δημιουργεί συστημικούς κινδύνους, η αντιμετώπιση των οποίων δεν είναι δυνατή από τη σημερινή οργάνωση. Επομένως, αυτό αποτελεί έναν επιπλέον λόγο για να δημιουργήσουμε σε ευρωπαϊκό επίπεδο μια προληπτική εποπτεία πιο αποτελεσματική από τη δική μας.

<SPEAKER ID=147 NAME="Κατηφόρης">
Κύριε Πρόεδρε, θα ήθελα και εγώ να επαναλάβω τις ευχαριστίες μου προς τον Επίτροπο, ο οποίος εμμένει εις το έργο το οποίο άρχισε σ' αυτόν τον σοβαρότατο τομέα της συγκροτήσεως και της ανανεώσεως της νομοθεσίας των χρηματοοικονομικών υπηρεσιών. Χαίρομαι ιδιαίτερα που, παρ'όλο το σοκ το οποίο υπέστη η Επιτροπή τώρα τελευταία -αν και ο ίδιος είναι υπεράνω αυτής της ιστορίας-, δεν σταμάτησε να προωθεί το χρησιμότατο αυτό έργο στον τομέα των χρηματοοικονομικών υπηρεσιών.
<P>
Επίσης, θα συμφωνήσω για μια φορά με τον αγαπητό συνάδελφο κ. Herman όσον αφορά τη χρησιμότητα των μεγάλων χρηματιστηρίων. Ένα από τα πράγματα που περιμένουμε από το ενιαίο νόμισμα είναι να ενοποιήσει τη χρηματιστηριακή αγορά στην Ευρώπη και να την φέρει στις διαστάσεις τής αμερικανικής χρηματαγοράς, ώστε να μπορέσουμε από εκεί να αντλήσουμε τις επενδύσεις που χρειάζονται για να αυξήσουμε τη δραστηριότητα της ευρωπαοκής οικονομίας και να απορροφήσουμε ένα μέρος της ανεργίας.
<P>
Βεβαίως τα μεγάλα χρηματιστήρια συνεπάγονται και μεγαλύτερους κινδύνους, μερικούς από τους οποίους πολύ σωστά ετόνισε ο εισηγητής μας, το έργο του οποίου θα ήθελα να επαινέσω. Σ' αυτούς τους κινδύνους θα έπρεπε να προσθέσουμε τον κίνδυνο του συστημικού κλονισμού που μπορεί να οδηγήσει και μέχρι την κατάρρευση των χρηματιστηρίων και οφείλεται στο υπερβολικό leveraging.
<P>
Επιτρέψτε μου να τελειώσω, κύριε Πρόεδρε, ανακοινώνοντας στην Ολομέλεια ότι την περασμένη εβδομάδα σημειώθηκε ένα ιστορικό -πιστεύω- γεγονός σε αυτόν τον τομέα. Το κοινοβούλιο του Καναδά, πρώτο απ' όλα τα κοινοβούλια στον κόσμο, έλαβε απόφαση υπέρ της εισαγωγής του φόρου εναντίον της κερδοσκοπίας, του περίφημου Tobin tax. Νομίζω ότι είναι κάτι το οποίο και εμείς σιγά-σιγά θα πρέπει να αρχίσουμε να αντιμετωπίζουμε.

<SPEAKER ID=148 LANGUAGE="IT" NAME="Monti">
 Κύριε Πρόεδρε, θα ήθελα κατά πρώτον να συγχαρώ τον εισηγητή, κ. Fayot, για την εξαίρετη εργασία του σε αυτή την περίπλοκη έκθεση. Ευχαριστώ τόσο τον κ. Fayot, όσο και τον κ. Herman και τον κ. Κατηφόρη, για τα τόσο γενναιόδωρα επαινετικά λόγια τους, λόγια τα οποία με συγκινούν φυσικά πάρα πολύ.
<P>
Η Επιτροπή εκφράζει την ικανοποίησή της που η έκθεση υποστηρίζει γενικά το πλαίσιο δράσης, το οποίο εξηγεί αυτό που εμείς πιστεύουμε ότι είναι απαραίτητο να γίνει. Η έκθεση του κ. Fayot συμμερίζεται σε γενικές γραμμές την ανάλυσή μας, και είμαι ευγνώμων για την υποστήριξη που εκφράζει, ιδίως όσον αφορά την επείγουσα ανάγκη πλήρωσης ορισμένων σημερινών νομοθετικών κενών, όπως π.χ. στον τομέα των επικουρικών συνταξιοδοτικών συστημάτων.
<P>
Η Επιτροπή συμφωνεί απολύτως με τον εισηγητή ότι, παρά τις μεγάλες προόδους που σημειώθηκαν στην ολοκλήρωση της ενιαίας αγοράς χρηματοπιστωτικών υπηρεσιών, οι διασυνοριακές πωλήσεις χρηματοπιστωτικών προϊόντων «λιανικής» στους μεμονωμένους καταναλωτές παραμένουν μάλλον η εξαίρεση παρά ο κανόνας εντός της Ευρωπαϊκής Ένωσης και υφίστανται ακόμη μεγάλες διαφορές στις τιμές μεταξύ των κρατών μελών.
<P>
Η άποψή μου αποκλίνει ελαφρά, τουλάχιστον σε επίπεδο τύπου, από εκείνη του κ. Fayot, υπό την έννοια ότι προσωπικά πιστεύω πως πρέπει πραγματικά να μεριμνήσουμε εδώ είτε για την οικονομία της προσφοράς είτε για την οικονομία της ζήτησης, που είναι στενά συνδεδεμένες. Πιστεύω ωστόσο ότι πρέπει να συμμεριστούμε πλήρως τις ανησυχίες που εκφράζει.
<P>
Η πολιτική της Ένωσης θα πρέπει να βασίζεται σε μια πραγματιστική προσέγγιση επικεντρωμένη σε τρεις τομείς-κλειδιά. Πρώτον, είναι σημαντικό να παρέχονται σαφείς και κατανοητές πληροφορίες στους αγοραστές χρηματοπιστωτικών υπηρεσιών. Δεύτερον, οι διαδικασίες προσφυγής είναι ουσιώδεις για την εμπιστοσύνη των καταναλωτών. Εν προκειμένω, ο εισηγητής προτείνει να εξεταστούν τα επιχείρηματα που συνηγορούν στη δημιουργία μιας θέσης Ombudsman (Διαμεσολαβητή) της ΕΕ για τις χρηματοπιστωτικές υπηρεσίες. Εγώ θα πρότεινα να προχωρήσουμε ακόμη παραπέρα και να εξετάσουμε σε ευρύτερο πλαίσιο τα μέτρα προσφυγής που διαθέτουν σήμερα οι χρήστες χρηματοπιστωτικών υπηρεσιών σε ολόκληρη την Ένωση. Τρίτον, η εναρμόνιση και η αμοιβαία αναγνώριση είναι έννοιες άρρηκτα συνδεδεμένες. Αν όλα τα κράτη μέλη διαθέτουν το ίδιο βασικό επίπεδο προστασίας, διευκολύνεται η αμοιβαία αποδοχή και αναγνώριση της παρεχόμενης προστασίας σε άλλα κράτη.
<P>
Ο εισηγητής προτείνει να δημιουργηθεί ολοκληρωμένο σύστημα πληρωμών «λιανικής». Έχει ήδη τεθεί σε λειτουργία μια πλήρως αποτελεσματική και ολοκληρωμένη δομή για τις συναλλαγές «χονδρικής» και τις διατραπεζικές συναλλαγές, ενώ η ανάπτυξη των υποδομών για την πραγματοποίηση διασυνοριακών πληρωμών μικρών εισαγωγών δεν εξελίχθηκε με ανάλογο ρυθμό.
<P>
Συμφωνώ με τον εισηγητή ότι είναι απολύτως απαραίτητο να ενισχυθούν οι προσπάθειες των χρηματοπιστωτικών ιδρυμάτων και των εθνικών διοικήσεων για να αρθούν αυτά τα εμπόδια. Δεν είναι ωστόσο δυνατόν να θεσπιστεί διά νόμου ενιαίος χρηματοπιστωτικός χώρος «λιανικής» με φθηνές και αποτελεσματικές βασικές τραπεζικές συναλλαγές, όπως συμβαίνει στα εθνικά συστήματα, αλλά το πλαίσιο δράσης δείχνει πώς μπορεί να προωθηθεί αυτή η διαδικασία.
<P>
Όσον αφορά τους κανόνες προληπτικής εποπτείας, σε σχέση με τους οποίους ο εισηγητής προτείνει να υποβάλει η Επιτροπή έκθεση για την αποτελεσματικότητα των εν ισχύι κανόνων, πιστεύω πως οι πρόσφατες αναταραχές και ο τρόπος με τον οποίο αντέδρασε συνολικά η Ευρωπαϊκή Ένωση σε αυτές δείχνουν την ουσιαστική αποτελεσματικότητα αυτών των κανόνων προληπτικής εποπτείας. Θα προτιμούσα συνεπώς να εστιάσουμε την προσοχή μας μάλλον στον τρόπο ολοκλήρωσης και βελτίωσής τους, παρά σε μια τρόπον τινά αναδρομική έκθεση.
<P>
Ο ρυθμός μεταβολής των αγορών και των πιστωτικών διαμεσολαβήσεων έφερε στο φως τα πιθανά όρια μιας τομεακής προσέγγισης, και αυτό το φαινόμενο εντείνεται με τη διαδικασία της παγκόσμιας οικονομικής ολοκλήρωσης. Συμφωνώ με τον εισηγητή ότι για τις κανονιστικές και τις εποπτικές αρχές αυτές οι εξελίξεις αντιπροσωπεύουν νέες προκλήσεις που μπορούν να αντιμετωπιστούν με την αποτελεσματική συνεργασία και τον συντονισμό μεταξύ των χρηματοπιστωτικών κανονιστικών και εποπτικών αρχών, με τον σαφή διαχωρισμό της εποπτικής ευθύνης και με αυστηρούς χρηματοοικονομικούς κανονισμούς, απαραίτητους για τη διαχείριση του παγκόσμιου θεσμικού και συστημικού κινδύνου. Θα ήθελα να υπογραμμίσω ότι, όσον αφορά το ενδεχόμενο καλύτερης εποπτείας επί των χρηματοπιστωτικών υπηρεσιών σε επίπεδο Ευρωπαϊκής Ένωσης, η προσοχή μας θα πρέπει να εστιαστεί στους σύνθετους χρηματοπιστωτικούς ομίλους.
<P>
Τέλος, το ερώτημα είναι πώς θα μπορέσουν η Επιτροπή, το Συμβούλιο και το Κοινοβούλιο να προωθήσουν αυτή τη διαδικασία. Το πλαίσιο δράσης απευθύνεται στο Ευρωπαϊκό Κοινοβούλιο. Το Κοινοβούλιο θα παίξει ρόλο-κλειδί στη διαδικασία εκσυγχρονισμού του πλαισίου των χρηματοπιστωτικών υπηρεσιών βάσει των αποτελεσμάτων της ομάδας στην οποία συμμετέχουν οι εκπρόσωποι των Υπουργών Οικονομικών και βάσει της έκθεσης του Κοινοβουλίου. Επί του παρόντος εργαζόμαστε εν όψει του Συμβουλίου ECOFIN της 25ης Μαΐου, και πρέπει να πω ότι τα λόγια σας αποτέλεσαν μεγάλη και πολύτιμη ενθάρρυνση για την αδιάλειπτη συνέχιση των εργασιών αυτών.
<P>
Θα ήθελα, τέλος, να πω ότι, όσον αφορά τις τελευταίες τροπολογίες που πρότεινε ο κ. Fayot, είμαι σύμφωνος, με τρεις εξαιρέσεις, δηλαδή τις τροπολογίες αριθ. 2, 5 και 7, και έχω ήδη εξηγήσει στον εισηγητή τους λόγους της μερικής αναποφασιστικότητάς μου. Πέραν τούτου, θα ήταν επίσης σκόπιμο να δώσω ορισμένες επεξηγήσεις σχετικά με την τροπολογία αριθ. 11.
<P>
Θα ήθελα να κλείσω λέγοντας ότι, όσον αφορά τον μεγάλο αριθμό των οδηγιών στον τομέα - έχει δίκιο ο κ. Fayot - στην πραγματικότητα η πλειονότητα των υφιστάμενων οδηγιών είναι οδηγίες που τροποποιούν προϋπάρχουσες οδηγίες, και για αυτό στην πραγματικότητα αντί για 22 τραπεζικές οδηγίες υπάρχουν ουσιαστικά μόνο 6. Εργαζόμαστε ωστόσο με στόχο την κωδικοποίηση αυτών των έξι οδηγιών σε μία ενιαία και, για να σας δώσω μια ιδέα, για τη μείωση του συνόλου της τραπεζικής νομοθεσίας στην Ευρωπαϊκή Ένωση από 360 σελίδες σε 80. Το ίδιο προσπαθούμε να κάνουμε για τις ασφάλειες και τους τίτλους.
<P>
Τέλος, θα ήθελα να συμφωνήσω με τον κ. Herman, και τον ευχαριστώ εκ νέου, για την παρατήρησή του όσον αφορά την τιτλοποίηση, άποψη την οποία συμμερίζομαι. Θα υποβάλουμε προτάσεις που να εξετάζουν την ευρύτερη πτυχή των κεφαλαιαγορών, παρακολουθώντας από κοντά τις εν εξελίξει εργασίες στη Βασιλεία.

<SPEAKER ID=149 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=10>
Πρόγραμμα «DAPHNE»
<SPEAKER ID=150 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0188/99) της κ. Bennasar Tous, εξ ονόματος της Επιτροπής για τα Δικαιώματα της Γυναίκας, σχετικά με την τροποποιημένη πρόταση απόφασης του Ευρωπαϊκού Κοινοβουλίου και του Συμβουλίου για τη θέσπιση προγράμματος κοινοτικής δράσης (Πρόγραμμα DAPHNE) (2000-2004) που αφορά μέτρα που αποσκοπούν στην πρόληψη της βίας εις βάρος παιδιών, εφήβων και γυναικών (COM(99)0082 - C4-0099/99-98/0192 (COD)).
<P>
Εξ ονόματος της κ. Bennasar Tous, τον λόγο έχει η κ. Colombo Svevo, που την αντικαθιστά.

<SPEAKER ID=151 LANGUAGE="IT" NAME="Colombo Svevo">
 Κύριε Πρόεδρε, κύριε Επίτροπε, επιτρέψτε μου κατ' αρχάς να ζητήσω συγγνώμη για την απουσία της κ. Bennasar Tous, που δεν μπορεί να συμμετάσχει στη συζήτηση της έκθεσης αυτής, την οποία εκπόνησε η ίδια, όπως άλλωστε και πολλών συναδέλφων που έλαβαν μέρος στη συζήτηση στο πλαίσιο της κοινοβουλευτικής επιτροπής και που σήμερα υποχρεούνται να παραστούν σε διεθνή διάσκεψη στο Παρίσι. Λυπάμαι που η κ. Bennasar Tous δεν παρίσταται για να μιλήσει, ιδίως επειδή θα θέλαμε - ή τουλάχιστον εγώ προσωπικά θα ήθελα - να της εκφράσουμε άμεσα τις ειλικρινείς ευχαριστίες μας για την εργασία της, αφού κατόρθωσε να επιτύχει την έγκριση αυτού του προγράμματος διατηρώντας μια καθόλου εύκολη ισορροπία μεταξύ αφενός του πνεύματος και του πολιτικού του νοήματος και αφετέρου της συρρίκνωσης της νομικής βάσης, που δυστυχώς θεωρούμε πολύ περιορισμένη σε σχέση με τους στόχους του ίδιου του προγράμματος.
<P>
Τα μέλη της Επιτροπής για τα Δικαιώματα της Γυναίκας αισθάνονται υπερήφανα για την έκθεση αυτή που παρουσιάζεται σήμερα, γιατί βασίζεται πραγματικά στην ευρεία συναίνεση και τη συνεργασία όλων των μελών της εν λόγω επιτροπής. Βέβαια, η αλλαγή της νομικής βάσης εκ μέρους του Συμβουλίου - όταν το πρώτο σχέδιο έκθεσης ήταν ήδη έτοιμο - περιέπλεξε σημαντικά τις εργασίες μας, όχι μόνο από άποψη διαδικασίας, αλλά και περιεχομένου. Αυτό προκάλεσε αρκετά προβλήματα, δεδομένου ότι δεν πρέπει να ξεχνάμε πως ύστερα από τρία χρόνια εργασιών αφενός το πρόγραμμα DAPHNE χρειαζόταν μια ισχυρή και στέρεη νομική βάση πριν από την 1η Ιανουαρίου 2000 και αφετέρου η νομική βάση που μας είχε προταθεί δεν μπορούσε να αποκηρύττει την πολιτική γραμμή που το είχε δημιουργήσει.
<P>
Η έκθεση που εκπονήσαμε και οι τροπολογίες που σας παρουσιάζουμε εκφράζουν τη συζήτηση εν συνεχεία της οποίας το Ευρωπαϊκο Κοινοβούλιο ενέκρινε ήδη τον Μάρτιο ψήφισμα σχετικά με τη βία εις βάρος των γυναικών. Κατά τη γνώμη μας οι τροπολογίες είναι συνεπώς αναπόσπαστα στοιχεία του ίδιου του προγράμματος.
<P>
Πρώτα από όλα υπάρχει η έννοια της δημόσιας υγείας, που ερμηνεύσαμε με ευρύ τρόπο, σύμφωνα με τον ορισμό της Παγκόσμιας Οργάνωσης Υγείας - η υγεία είναι μια κατάσταση πλήρους σωματικής, πνευματικής και κοινωνικής ευημερίας - και συνεπώς σύμφωνα με τη νομολογία του Δικαστηρίου. Ακολουθεί η ίδια η έννοια της βίας, που περιλαμβάνει ακριβώς αυτά τα χαρακτηριστικά που αναφέρθηκαν: η βία δεν αποτελεί μόνο παραβίαση της σωματικής και ψυχικής ακεραιότητας αυτών που την υφίστανται, αλλά και σοβαρή κοινωνική ζημία που πλήττει όλες τις πλευρές, το θύμα, τους δράστες και τους πολίτες. Αυτό ήταν το δεύτερο σημείο.
<P>
Ακόμη και στο πλαίσιο αυτής της νομικής βάσης - την οποία, δεν θα σταματήσω να το επαναλαμβάνω, θεωρούμε άκαμπτη και υπερβολικά περιορισμένη - η βία αποτελεί κυρίως, και το επιβεβαιώνουμε εδώ με σθένος, παραβίαση των ανθρωπίνων δικαιωμάτων και συνεπώς η δράση κατά της βίας πρέπει να βασίζεται σε πολυτομεακή προσέγγιση. Γι' αυτόν τον λόγο δεν μπορούμε να αφήσουμε κατά μέρος ορισμένα δικαιώματα που παραβιάζονται, δεν μπορούμε να δεχτούμε την κακομεταχείριση και τη βία στο πλαίσιο της οικογένειας ούτε τη σωματεμπορία, και οι τροπολογίες μας προσπαθούν να συμπεριλάβουν τη βία σε όλες τις μορφές της.
<P>
Το πρόγραμμα DAPHNE μάς έδειξε ότι έχει υψηλή προστιθέμενη αξία στην καταπολέμηση των προβλημάτων αυτών, κυρίως επειδή κατόρθωσε να εξασφαλίσει τη συμμετοχή των μη κυβερνητικών οργανώσεων και τη συνεργασία τους με τα θεσμικά όργανα. Εμείς επιβεβαιώνουμε ότι είναι απαραίτητο να συνδεθούν και να συντονιστούν τα διάφορα προγράμματα που ασχολούνται με αυτά τα προβλήματα, και ιδίως το πρόγραμμα STOP και το πρόγραμμα DAPHNE.
<P>
Όπως βλέπετε, επιχειρήσαμε να χαράξουμε μια ευρεία στρατηγική, γιατί μία Ευρώπη ικανή να δημιουργήσει μια ενιαία αγορά και ένα κοινό νόμισμα πρέπει να είναι σε θέση να βρει τρόπους και μορφές για να αντιμετωπίσει από κοινού ένα πρόβλημα αυτής της εμβέλειας. Έχουμε μπροστά μας ένα πενταετές πρόγραμμα και μας δίνεται συνεπώς η ευκαιρία - που αποτελεί ταυτόχρονα και πρόκληση - να προσδιορίσουμε τα πιο αποτελεσματικά μέσα και να προετοιμάσουμε μεσοπρόθεσμες και μακροπρόθεσμες δράσεις.
<P>
DAPHNE σημαίνει ακριβώς αυτό: προσπάθεια συνεργασίας όλων των εμπλεκόμενων μερών, από τα μέσα επικοινωνίας έως τις τοπικές, περιφερειακές και εθνικές αρχές και τις διεθνείς οργανώσεις. Μας ανακουφίζει κάπως το γεγονός ότι το πρόγραμμα θα ξεκινήσει υπό την αιγίδα της Συνθήκης του Αμστερνταμ και ότι το νέο άρθρο 152 για τη δημόσια υγεία επιτρέπει στην Ευρωπαϊκή Κοινότητα μια ευρύτερη και πιο δυναμική δράση με εντονότερο, ελπίζουμε, χαρακτήρα συνέργειας για την πρόληψη και την καταπολέμηση των ασθενειών, αλλά και για την πρόληψη της βίας. Τα στοιχεία που καταγράφονται στην έκθεση είναι ανατριχιαστικά.
<P>
Θα ήθελα να υπογραμμίσω ότι είναι αναγκαίο να ζητήσουμε αποφασιστικά από την Επιτροπή και το Συμβούλιο να εγκρίνουν το περιεχόμενο των τροπολογιών, προκειμένου να διαφυλαχθεί το πνεύμα του προγράμματος. Θα ήθελα να ευχαριστήσω ιδίως τον Επίτροπο που βρίσκεται εδώ σήμερα και την Επίτροπο Gradin για τη βοήθεια και την πρωτοβουλία τους στον τομέα αυτό.

<SPEAKER ID=152 NAME="Πρόεδρος">
Ευχαριστώ πολύ, κυρία Colombo Svevo.
<P>
Κυρίες και κύριοι συνάδελφοι, πρέπει να διορθώσω μια πληροφορία που σας είχα δώσει πρωτύτερα: το σημείωμα που είχα λάβει σχετικά με την έκθεση του κ. Fayot ανακοίνωνε ότι η ψηφοφορία θα διεξάγετο σήμερα το απόγευμα, αλλά τώρα με πληροφόρησαν ότι η εν λόγω ψηφοφορία θα διεξαχθεί κατά την περίοδο συνόδου του Μαΐου.

<SPEAKER ID=153 LANGUAGE="NL" NAME="Van Lancker">
 Κύριε Πρόεδρε, μιλώ εξ ονόματος της συναδέλφου κ. Zimmermann, η οποία δεν μπόρεσε δυστυχώς να παραστεί στη σημερινή συνεδρίαση. Θα ήθελα κατ' αρχάς να ευχαριστήσω την αναπληρώτρια εισηγήτρια κυρία Colombo Svevo για το σημαντικό έργο που πραγματοποίησε και την προθυμία με την οποία έκανε δεκτές τις τροπολογίες και προτάσεις της Επιτροπής Πολιτικών Ελευθεριών και Εσωτερικών Υποθέσεων.
<P>
Το Κοινοβούλιο εδώ και χρόνια πρωταγωνιστεί στον αγώνα κατά της βίας μέσω συγκεκριμένων προτάσεων, όπως η πρωτοβουλία που ανέλαβε για τη διεξαγωγή εκστρατείας κατά της βίας εις βάρος γυναικών, κυρίως όμως μέσω των κονδυλίων που διέθεσε, ούτως ώστε να είμαστε σε θέση να υποστηρίζουμε επί τόπου τις πολύ ενδιαφέρουσες πρωτοβουλίες διαφόρων ΜΚΟ. Χαιρόμαστε δε ιδιαίτερα που η Ευρωπαϊκή Επιτροπή συζητά την εκπόνηση ενός πολυετούς σχεδίου, του DAPHNE. Δυστυχώς ωστόσο, κύριε Πρόεδρε, η αλλαγή της νομικής βάσης που συζήτησε η ομάδα εργασίας του Συμβουλίου και την οποία αναγκαστήκαμε να δεχθούμε απρόθυμα και με πολλές επιφυλάξεις, δηλητηρίασε σε μεγάλο βαθμό τη χαρά που είχαμε αρχικά αισθανθεί. Διότι, όπως μόλις ανέφερε η Maria Colombo Svevo, η βία εις βάρος παιδιών και γυναικών δεν αποτελεί απλώς και μόνο κίνδυνο για την υγεία τους. Αποτελεί πραγματική παραβίαση των θεμελιωδών ανθρωπίνων δικαιωμάτων τους. Αποτελεί εμπόδιο στην ισότιμη μεταχείρισή τους, στην ειρήνη και στην ανάπτυξη και δεν μπορεί να αντιμετωπισθεί μόνο μέσω της περίθαλψης των θυμάτων. Θα πρέπει να ληφθούν και μέτρα πρόληψης και καταστολής απέναντι στους δράστες.
<P>
Η καταπολέμηση της βίας αποτελεί ιδιαίτερα περίπλοκο ζήτημα. Προϋποθέτει τη συνεργασία μεταξύ αστυνομίας και δικαιοσύνης, ενδεχομένως αλλαγή της νομοθεσίας, πληροφόρηση και ευαισθητοποίηση όχι μόνο της κοινής γνώμης, αλλά και των σχετικών δημοσίων υπηρεσιών. Χρειάζονται καταφύγια για τις γυναίκες, ειδικές υπηρεσίες ενίσχυσης των θυμάτων, χρειάζονται τόσα πολλά, ώστε είναι πραγματικά απαραίτητη μια πολυτομεακή προσέγγιση του προβλήματος.
<P>
Με αυτό ακριβώς το πνεύμα η επιτροπή μας υπέβαλε τις τροπολογίες της. Ευχαριστούμε και πάλι την εισηγήτρια για το δύσκολο έργο που πραγματοποίησε. Το μόνο θετικό στοιχείο της νέας νομικής βάσης είναι ότι το Κοινοβούλιο μπορεί να συμμετάσχει στη διαδικασία συναπόφασης. Ευελπιστώ ότι το Συμβούλιο θα καταλάβει το μήνυμα αυτό και θα τείνει ευήκοον ους στις προτάσεις μας.

<SPEAKER ID=154 NAME="Πρόεδρος">
Ευχαριστώ πολύ, κυρία Van Lacker.
<P>
Κυρίες και κύριοι συνάδελφοι, διακόπτουμε σε αυτό το σημείο τη συζήτηση της έκθεσης της κ. Bennasar Tous, για να προχωρήσουμε στη συζήτηση επικαίρων θεμάτων.

<CHAPTER ID=11>
Συζήτηση επί επικαίρων θεμάτων
<SPEAKER ID=155 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=156 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Β4-0380/99 του βουλευτή Pasty, εξ ονόματος της Ομάδας Ένωση για την Ευρώπη, -Β4-0381/99 των βουλευτών Wijsenbeek και Fassa, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -Β4-0396/99 του βουλευτή Florio και άλλων, εξ ονόματος της Ομάδας του Ευρωπαϊκού Λαϊκού Κόμματος, -Β4-0401/99 των βουλευτών Simpson, Cot και Bontempi, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0406/99 της βουλευτή Moreau και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/ Αριστεράς των Πρασίνων των Βορείων Χωρών, -Β4-0414/99 των βουλευτών Leperre-Verrier και Dell'Alba, εξ ονόματος της Ομάδας της Ευρωπαϊκής Ριζοσπαστικής Συμμαχίας, -Β4-0417/99 του βουλευτή Cohn-Bendit και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με το ατύχημα στο τούνελ του Λευκού Όρους.

<SPEAKER ID=157 LANGUAGE="FR" NAME="Cot">
Κύριε Πρόεδρε, αναφορικά με το ανθρώπινο δράμα στο Λευκό Όρος δεν θα κάνω λόγο μέσα σε ένα λεπτό για τα ανθρώπινα λάθη, τα οποία άπτονται της δικαιοσύνης. Αντιθέτως, θέλω να παραθέσω τις πολιτικές ευθύνες, γιατί μας αφορούν όλους.
<P>
Η κυκλοφορία στις οδικές σήραγγες που διασχίζουν τις Αλπεις δεκαπλασιάστηκε μέσα σε δεκαπέντε έτη. Μεγάλη υπόθεση αυτή η κυκλοφορία! Οι εταιρείες εκμετάλλευσης έκαναν κομπόδεμα, χωρίς να επενδύσουν εξίσου στην ασφάλεια, χωρίς καν να λάβουν τα στοιχειώδη μέτρα για την εκπαίδευση του προσωπικού. Οι οργανισμοί τοπικής αυτοδιοίκησης και τα Υπουργεία Οικονομικών ενθάρρυναν αυτή την παρεκτροπή, εισπράττοντας με πολύ μεγάλη χαρά πρόσθετα έσοδα με χαμηλό κόστος. Πιθανότατα γινόταν λόγος για εναλλακτικές λύσεις: το έργο της κυλιόμενης οδού Λυών-Τορίνου, που εντάσσεται στα μεγάλα έργα του πακέτου Delors.
<P>
Αυτή η προτεραιότητα που είχε εξαγγελθεί και την οποία ανακαλύπτουμε εκ νέου σήμερα στο υψηλότερο επίπεδο, δεν αποτέλεσε ποτέ αληθινή προτεραιότητα. Προτιμήσαμε άλλες υλοποιήσεις, περισσότερο εντυπωσιακές, περισσότερο συμβολικές, εδώ κοντά. Κυρίως όμως η ομάδα άσκησης πίεσης για τις οδικές μεταφορές καιροφυλακτούσε μέχρι που αμφισβήτησε τα μέτρα ασφαλείας που έλαβε αυτές τις ημέρες ο Γάλλος Υπουργός Μεταφορών, μέτρα που συνεπάγονται απώλεια πολύτιμων ωρών για τα ημιρυμουλκούμενα οχήματα στη διαδρομή Λονδίνο-Μιλάνο ή Αμστερνταμ-Μιλάνο, γιατί ο χρόνος είναι χρήμα, ως γνωστόν. Η ασφάλεια δεν έχει τιμή. Φυσικά και έχει κάποια τιμή, κατά πάσα πιθανότητα υπερβολική, εκτός εάν συμβαίνει κάτι τραγικό.

<SPEAKER ID=158 LANGUAGE="FR" NAME="Querbes">
Κύριε Πρόεδρε, αγαπητοί συνάδελφοι, θα ήθελα κατ' αρχάς να εκφράσω εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστέρας των Πρασίνων των Βορείων Χωρών τη συγκίνησή μας για την έκταση αυτής της καταστροφής στη σήραγγα του Λευκού Όρους, που προκάλεσε τον θάνατο 41 ατόμων. Θα ήθελα πρώτα από όλα να αποτίσω φόρο τιμής στα θύματα, στις οικογένειες τους και να τιμήσω το θάρρος των ομάδων διάσωσης.
<P>
Ωστόσο εδώ, σε μια κοινοβουλευτική συνέλευση, δεν μπορούμε να αρκεστούμε σε μία δήλωση κατά της εν λόγω καταστροφής. Θα πρέπει να συμβάλουμε, ώστε να δοθούν απαντήσεις στα ερωτήματα πώς μπόρεσε να συμβεί κάτι τέτοιο και πώς είναι δυνατή η πρόληψη μιας παρόμοιας τραγωδίας. Οι αριθμοί είναι διαφωτιστικοί. Μέσα σε τριάντα χρόνια ο αριθμός των βαρέων οχημάτων που χρησιμοποιούν τη σήραγγα του Λευκού Όρους αυξήθηκε οκτώ φορές ταχύτερα σε σχέση με την κυκλοφορία των αυτοκινήτων. Το ένα έκτο των ιταλικών εξαγωγών εκτελείται μέσω αυτής της σήραγγας, και μία έκθεση της Επιτροπής προβλέπει τον διπλασιασμό της κυκλοφορίας μεταξύ Γαλλίας - Ιταλίας εντός δέκα ετών.
<P>
Αναρωτηθήκαμε άραγε πραγματικά για τις επιπτώσεις αυτής της ιλιγγιώδους αύξησης στην ασφάλεια; Κατά πόσον η ασφάλεια αποτελεί προτεραιότητα της Επιτροπής, όταν ασκεί πιέσεις σε χώρες, όπως η Ελβετία, για την κατάργηση των περιορισμών στις οδικές μεταφορές ή όταν επιβάλλει τον ανταγωνισμό και την ελευθέρωση εις βάρος των σιδηροδρομικών μεταφορών, που είναι ωστόσο περισσότερο ασφαλείς και οικολογικές;
<P>
Για μένα, αντιθέτως, η τραγωδία του Λευκού Όρους απαιτεί δύο είδη μέτρων. Πρέπει να καθιερωθεί επειγόντως διάγνωση που να αφορά την «ασφάλεια» σε όλες τις σήραγγες και, εν αναμονή των συμπερασμάτων της έρευνας, να ληφθούν μέτρα ασφαλείας και περιορισμού του ρυθμού κυκλοφορίας των βαρέων οχημάτων. Μεσοπρόθεσμα όμως και μακροπρόθεσμα η Επιτροπή πρόκειται άραγε να προτείνει μια επίμονη δράση, για να εξασφαλιστεί η ασφάλεια, επεμβαίνοντας στις συνθήκες και στους τρόπους μεταφοράς των εμπορευμάτων, όπως προτείνει το κοινό ψήφισμα;
<P>
Πέρα από το ψήφισμα αυτό, θα επιμείνω σε τέσσερα σημεία. Το πρώτο αφορά τη διατήρηση των περιορισμών στην κυκλοφορία των βαρέων οχημάτων και την εναρμόνισή τους βάσει των περιορισμών που ισχύουν σήμερα ευρύτατα. Το δεύτερο αφορά μια πιο αυστηρή δράση μείωσης του χρόνου εργασίας και οδήγησης για τους οδηγούς οχημάτων, το τρίτο την επιβεβαίωση της προτεραιότητας των σιδηροδρομικών εμπορικών μεταφορών στις ορεινές και στις επικίνδυνες ζώνες και το τέταρτο μια καθορισμένη δράση για τη συνεργασία των σιδηροδρομικών οργανισμών, με στόχο τον εναρμονισμό των προτύπων, των υλικών και της εκπαίδευσης του προσωπικού.
<P>
Αγαπητοί συνάδελφοι, όλοι σήμερα εκφράζουμε μια εύλογη συγκίνηση η οποία θα πρέπει να οδηγήσει σε συγκεκριμένα κανονιστικά μέτρα για τη μεγαλύτερη εγγύηση της ασφάλειας των μεταφορών.

<SPEAKER ID=159 LANGUAGE="FR" NAME="Leperre-Verrier">
Κύριε Πρόεδρε, χρειάστηκε να πεθάνουν σαράντα άτομα στη σήραγγα του Λευκού Όρους κάτω από φρικτές συνθήκες, για να συνειδητοποιήσουν οι ευρωπαϊκές αρχές τις επιπτώσεις της ανεξέλεγκτης ανάπτυξης των οδικών μεταφορών στις ορεινές ζώνες. Εντούτοις, αυτό δεν οφείλεται στο ότι δεν τα είπαμε, ακόμα και μέσα σε αυτή την αίθουσα, αλλά μερικές φορές η λογική δυσκολεύεται να κυριαρχήσει, όταν πρόκειται για τη διαμετακόμιση διαμέσου των Αλπεων.
<P>
Συνεπώς, αν πρέπει σήμερα να αντιμετωπίσουμε γρήγορα και αποτελεσματικά τα προβλήματα που παρουσιάζονται, δηλαδή να αποζημιώσουμε τις οικογένειες των θυμάτων και να τους προσφέρουμε ηθική και υλική υποστήριξη, αλλά και να διοχετεύσουμε τη ροή της κυκλοφορίας η οποία, λόγω του κλεισίματος της σήραγγας του Λευκού Όρους, συγκεντρώνεται στη σήραγγα του Frιjus, πρέπει επίσης να εξετάσουμε το ζήτημα στο σύνολό του. Είναι προφανές ότι τα αποτελέσματα των ερευνών θα φωτίσουν τις συνθήκες της τραγωδίας, και ως προς αυτό θα πρέπει να συγχαρούμε τη γαλλική κυβέρνηση που ενήργησε με ταχύτητα και ανακοίνωσε δημοσίως τα πρώτα αποτελέσματα των ερευνών. Ωστόσο, ο εντοπισμός των ευθυνών και η ενίσχυση των μέτρων ασφαλείας σε όλες τις οδικές σήραγγες, και όχι μόνο στη σήραγγα του Frιjus, αποτελεί επιτακτική ανάγκη.
<P>
Ωστόσο, πρέπει να προχωρήσουμε περαιτέρω, γιατί, είτε το θέλουμε είτε όχι, είναι εξωφρενικό να υποχρεώσουμε φάλαγγες φορτηγών σαράντα τόνων να ανεβαίνουν σε υψόμετρο άνω των 1.200 μέτρων. Η απαραίτητη διάβαση των Αλπεων προϋποθέτει την ανάπτυξη κυλιόμενων οδών, μια λύση αναμφίβολα δαπανηρή, η οποία όμως δικαιολογείται από το όφελος που θα αποκομίσουμε σε ό, τι αφορά τον άνθρωπο και το περιβάλλον. Οι εκπρόσωποι της τοπικής αυτοδιοίκησης, οι ενώσεις για την προστασία της περιοχής και των κατοίκων της δεν περίμεναν αυτή την τραγωδία για να προωθήσουν τη διασυνοριακή συνεργασία και να κρούσουν τον κώδωνα του κινδύνου. Ίσως θα έπρεπε να τους είχαμε ακούσει νωρίτερα. Θα είχαμε γλυτώσει αρκετά θύματα.

<SPEAKER ID=160 LANGUAGE="IT" NAME="Tamino">
Κύριε Πρόεδρε, όπως και στο κοινό ψήφισμα, η Ομάδα των Πρασίνων θα ήθελε να εκφράσει τα θερμότερα συλληπητήριά της στις οικογένειες των θυμάτων. Είμαστε πεπεισμένοι ότι θα ήταν άσκοπο να συναγάγουμε αυτή τη στιγμή συμπεράσματα, δεδομένου ότι οι έρευνες συνεχίζονται, σίγουρα όμως μπορούμε να διατυπώσουμε κάποιες σκέψεις.
<P>
Πρώτον, το τούνελ αυτό δεν διέθετε πλευρική σήραγγα ασφαλείας και συνεπώς δεν πληρούσε τις κατάλληλες προδιαγραφές ασφαλείας για όσους το διέσχιζαν.
<P>
Το άλλο θέμα που μπορούμε να επισημάνουμε είναι ότι τα συστήματα διάσωσης δεν ήταν επαρκή, και οι πυροσβέστες της Ανω Σαβοΐας είχαν ήδη εκφράσει σχετικές προειδοποιήσεις από την αρχή του έτους.
<P>
Η τρίτη παρατήρηση είναι ότι, σε σχέση με την αρχική επιλογή της κατασκευής αυτής της σήραγγας για να εξασφαλιστεί η διαμετακόμιση μέσω των Αλπεων, η τεράστια αύξηση των βαρέων οχημάτων είχε ως αποτέλεσμα να μην επαρκεί πλέον η εν λόγω σήραγγα από άποψη μεγέθους. Τώρα είναι ανάγκη να επιβεβαιώσουμε ότι προτεραιότητα της Ευρωπαϊκής Ένωσης όσον αφορά το σύστημα μεταφορών πρέπει να είναι η στροφή μεγάλου μέρους των βαρέων μεταφορών από τους δρόμους στους σιδηροδρόμους. Μόνο στο πλαίσιο αυτό θα καταστεί στη συνέχεια δυνατός ο καθορισμός κριτηρίων ασφαλείας, και προφανώς όχι μόνο για τις σήραγγες οδικού τύπου, αλλά και για τις σιδηροδρομικές σήραγγες.
<P>
Είδαμε ότι προβλήματα ασφάλειας υπάρχουν και στις σιδηροδρομικές σήραγγες. Έχει επανειλημμένως αποδειχτεί ότι το τούνελ της Μάγχης - που είναι και υπερσύγχρονο - αντιμετωπίζει μεγάλες δυσκολίες. Πιστεύω πως πρέπει να αναθεωρηθεί η διεθνής πολιτική των μεγάλων σηράγγων στο πλαίσιο της λογικής των σηράγγων της βάσης. Πρέπει να αναθεωρηθεί η λογική της ασφάλειας. Προτεραιότητα της Ευρωπαϊκής Ένωσης πρέπει να είναι να επενδύσει επαρκώς για να διασφαλίσει την οδική ασφάλεια. Στο πλαίσιο αυτό πιστεύουμε πως η πολιτική για τις σήραγγες πρέπει να αναθεωρηθεί καταλλήλως.

<SPEAKER ID=161 LANGUAGE="IT" NAME="Florio">
Κύριε Πρόεδρε, η Ομάδα μου ταυτίζεται απόλυτα με αυτό το έγγραφο, που εκπονήθηκε με τη βοήθεια βουλευτών από όλες τις πολιτικές ομάδες. Θα ήθελα να υπογραμμίσω το γεγονός ότι το έγγραφο ζητεί μεταξύ άλλων από την Επιτροπή να εκπονήσει ευρωπαϊκή νομοθεσία, που σήμερα δυστυχώς δεν υπάρχει, η οποία να διασφαλίζει υψηλές προδιαγραφές ασφαλείας για τις οδικές και σιδηροδρομικές σήραγγες, και από το Συμβούλιο να εγκρίνει αμέσως την πρόταση οδηγίας για τους ελέγχους στα εμπορικά οχήματα.
<P>
Αξίζει να υπογραμμιστεί ότι το ψήφισμα ζητεί επίσης μια στενότερη διασυνοριακή συνεργασία μεταξύ των μονάδων προστασίας των πολιτών, ότι επισημαίνει στο πλαίσιο της συνεργασίας με τις ελβετικές αρχές την επιθυμητή λύση για να αντιμετωπιστούν βραχυπρόθεσμα τα προβλήματα που προκάλεσε το κλείσιμο της σήραγγας του Λευκού Όρους, ότι καλεί όλα τα ευρωπαϊκά κράτη μέλη να αξιολογήσουν την ανάγκη εξοπλισμού των τούνελ με σήραγγα ασφαλείας, την οποία εξακολουθούν να μη διαθέτουν και η οποία θα επιτρέπει την ταχεία εκκένωση σε περίπτωση ατυχημάτων, σήραγγα ασφαλείας που, όπως ξέρουμε, δεν υπήρχε κατά τραγικό τρόπο σε αυτή τη δύσκολη περίσταση.
<P>
Θα ήθελα όμως ακόμη να υπογραμμίσω, αξιότιμοι συνάδελφοι, την ανάγκη να προετοιμάσει η Επιτροπή ένα πρόγραμμα ενισχύσεων υπέρ των ιταλικών και των γαλλικών πληθυσμών που πρόκειται να ζημιωθούν ανεπανόρθωτα από το κλείσιμο της σήραγγας του Λευκού Όρους, τόσο λόγω της υπερβολικής κυκλοφορίας σε άλλες οδικές αρτηρίες, που πραγματικά υπερφορτώνονται, όσο και λόγω της μείωσης της κυκλοφορίας και του τουρισμού εξαιτίας του κλεισίματος της σήραγγας του Λευκού Όρους.
<P>
Θεωρώ επίσης σημαντικό να μεταβεί ο Επίτροπος Kinnock επιτόπου, είτε στο Λευκό Όρος είτε στο Frejus, για να διαπιστώσει προσωπικά τη σοβαρότητα της κατάστασης που έχει δημιουργηθεί. Σε κάθε περίπτωση, είναι βασικό να ξανανοίξει το τούνελ το συντομότερο δυνατόν σύμφωνα με προδιαγραφές ασφαλείας.

<SPEAKER ID=162 LANGUAGE="NL" NAME="Wijsenbeek">
Κύριε Πρόεδρε, εκφράζω φυσικά τη λύπη της Ομάδας μου για το δυστύχημα και τη συμπάθειά μας προς τα θύματα. Θα πρέπει ωστόσο να πω ότι θλίβομαι μετά από όσα άκουσα από τους δύο προλαλήσαντες. Και οι δύο έκαναν εκκλήσεις ενίσχυσης των σιδηροδρόμων και άλλων μη οδικών μέσων μεταφοράς, στην πραγματικότητα όμως τί συμβαίνει; Τίποτε! Ιδιαίτερα η Ιταλία και η Αυστρία, που το μόνο που κάνουν είναι να θέτουν εμπόδια, δεν κούνησαν ούτε το μικρό τους δακτυλάκι για να βοηθήσουν στην επίλυση του προβλήματος. Δεν έκαναν τίποτα από ό, τι όφειλαν να κάνουν, με αποτέλεσμα να έχουμε πολλές χιλιάδες φορτηγά, τα οποία αναγκαστικά κυκλοφορούν στο οδικό σύστημα και στις σήραγγες. Ζητούμε τώρα τη συνεργασία των Ελβετών. Αυτοί άρχισαν τα έργα στο Lutchberg και στη σήραγγα του Gothard, όπου εμείς δεν συνεισφέρουμε καθόλου οικονομικά. Θα έπρεπε ωστόσο να είχαμε αρχίσει και εμείς τα αναγκαία έργα. Δεν μπορούμε να φωνάζουμε υπέρ της αποσυμφόρησης του οδικού δικτύου από τη μία και συγχρόνως να καθόμαστε με σταυρωμένα χέρια, εμποδίζοντας την ανάπτυξη των υποδομών και την ελευθέρωση των σιδηροδρόμων. Δεν μπορούν να πάνε έτσι οι Πράσινοι στις εκλογές.

<SPEAKER ID=163 LANGUAGE="IT" NAME="Malerba">
Κύριε Πρόεδρε, θα ήθελα να αρχίσω εκφράζοντας, όπως επιβάλλεται, τη βαθιά θλίψη μου για τα θύματα του δυστυχήματος, καθώς και τη συγκίνησή μου για το κουράγιο των σωστικών συνεργείων και στη συνέχεια θα ήθελα να συμπληρώσω όσα ήδη είπε ο συνάδελφος Florio, επισημαίνοντας ένα σημείο που βρίσκεται επίσης στο επίκεντρο των ανησυχιών των τοπικών αρχών και των οικονομικών φορέων της περιοχής της Σαβοΐας και της Κοιλάδας της Αόστα (Valle d'Aosta). Ειδικά στην Κοιλάδα της Αόστα πολλαπλασιάστηκαν οι ακυρώσεις των ξενοδοχειακών κρατήσεων μετά από το κλείσιμο της σήραγγας. Υπάρχει συνεπώς και μια οικονομική πτυχή που συνδέεται με τον τουρισμό, ο οποίος είναι πολύ σημαντικός για την περιοχή αυτή, και που θα πρέπει να ληφθεί υπόψη.
<P>
Μπορώ να σας πω ότι οι εκπρόσωποι των ενδιαφερόμενων περιοχών θα συνεδριάσουν εντός των προσεχών εβδομάδων για να αξιολογήσουν, λαμβάνοντας υπόψη και αυτή τη συζήτησή μας, τα νέα μέτρα που μπορούν να ληφθούν τόσο για την παροχέτευση της κυκλοφορίας, όσο και για το πρόβλημα του τουρισμού. Θα ήθελα να ζητήσω από την Επιτροπή να δώσει προσοχή, στο μέτρο φυσικά των αρμοδιοτήτων της, και σε αυτά τα αιτήματα που συνδέονται με τον τουρισμό, που έχει ζωτική σημασία για τις περιοχές αυτές.

<SPEAKER ID=164 LANGUAGE="IT" NAME="Fassa">
Κύριε Πρόεδρε, κύριοι βουλευτές, η τραγωδία του Λευκού Όρους επιβάλλει, πέρα από όσα έχουν ήδη ειπωθεί, μια διευκρίνιση όσον αφορά την εφαρμογή των προγραμμάτων της Ευρωπαϊκής Ένωσης.
<P>
Η Ευρωπαϊκή Ένωση δημιουργήθηκε βάσει της ελεύθερης κυκλοφορίας των εμπορευμάτων, των προσώπων, των υπηρεσιών και των κεφαλαίων. Δεν μπορεί τώρα η ελεύθερη κυκλοφορία των εμπορευμάτων και των προσώπων να μην είναι, ακριβώς επειδή είναι ελεύθερη, και μια κυκλοφορία κυρίως ασφαλής. Πρέπει λοιπόν να λάβουμε όλα τα αναγκαία, χρήσιμα και κατάλληλα μέτρα και να εκφράσουμε τη λύπη μας για το γεγονός ότι αυτό δεν έχει γίνει ακόμη.
<P>
Επίσης, πολλές φορές μιλάμε για διασυνοριακές περιοχές, έχουμε προγράμματα για τις μεθοριακές ζώνες και ασχολούμαστε με τη δημιουργία μιας Ευρώπης των περιφερειών. Είναι σαφές ότι δεν μπορούμε να δεχτούμε τέτοια επεισόδια που έρχονται σε μεγάλη σύγκρουση με τη λογική των δράσεων της Ευρωπαϊκής Ένωσης. Η Ευρωπαϊκή Ένωση με την ελευθέρωση της διακίνησης των προσώπων αύξησε την κυκλοφορία και πρέπει να θέσει σε εφαρμογή τα προγράμματα και να διασφαλίσει την εφαρμογή τους, ώστε η κυκλοφορία να είναι ελεύθερη και, το επαναλαμβάνω, ασφαλής.

<SPEAKER ID=165 LANGUAGE="IT" NAME="Amadeo">
Κύριε Πρόεδρε, κατ' αρχάς κλίνουμε το κεφάλι σε ένδειξη σεβασμού στα θύματα και θα θέλαμε να εκφράσουμε τα συλλυπητήριά μας προς τις οικογένειές τους.
<P>
Η δημοσίευση μιας πρώτης έκθεσης εμπειρογνωμόνων σχετικά με την τραγωδία του τούνελ του Λευκού Όρους πρόσθεσε ένα κωμικό στοιχείο σε ένα δράμα που παίχτηκε εις βάρος της ζωής περισσότερων από σαράντα ανθρώπων - τόσα είναι τα θύματα που καταγράφησαν έως σήμερα - και άναψε τη συζήτηση σχετικά με τις ευθύνες που οι ιταλικές και οι γαλλικές αρχές αλληλοεπιρρίπτουν με παράλογες και υπεροπτικές δικαιολογίες.
<P>
Κανείς ακόμη δεν μας έχει πει πού βρίσκονται οι κασέτες που καταγράφουν τις διελεύσεις της σήραγγας και που μέχρι σήμερα δεν έχουν βρεθεί. Κανείς δεν μας έχει πει αν αληθεύει ότι το φορτηγό που μπήκε από τη γαλλική πλευρά είχε ήδη πιάσει φωτιά πριν από την είσοδό του στη σήραγγα, αλλά κολλάμε στον προσδιορισμό μιας μικρής διαφοράς λεπτών, ενός ή δύο, ανάμεσα στη γαλλική και την ιταλική επέμβαση. Διαβάζουμε ότι οι ιταλικές αρχές υπολόγισαν ότι την ημέρα εκείνη ο άνεμος φυσούσε από την Ιταλία προς τη Γαλλία και συνεπώς εμπόδιζε την είσοδο καθαρού αέρα. Διαβάζουμε ότι οι γαλλικές αρχές καταγγέλλουν από την πλευρά τους την έλλειψη ιταλικών σωστικών συνεργείων στην είσοδο της σήραγγας και το γεγονός ότι τα συνεργεία έπρεπε να φθάσουν σε περίπτωση ατυχήματος ούτε λίγο ούτε πολύ από την Αόστα.
<P>
Εμείς λέμε «αρκετά!». Επιβεβαιώνουμε ότι η ασφάλεια στον τομέα των μεταφορών πρέπει να αποτελεί προτεραιότητα της ευρωπαϊκής πολιτικής μεταφορών και συνεπώς, με ερώτηση που κατατέθηκε προς την Επιτροπή, ζητούμε τη θέσπιση εκ μέρους της ίδιας της Επιτροπής το συντομότερο δυνατόν, και μάλιστα επειγόντως, οδηγίας σχετικά με τα υποχρεωτικά συστήματα ασφαλείας για όλες τις σήραγγες και υπογραμμίζουμε την εξίσου αποφασιστική σημασία μιας οδηγίας που να καθορίζει τα πρωτόκολλα και τους ελέγχους επί των οδών ως προς την αξιοπιστία των εμπορικών οχημάτων που κυκλοφορούν στους ευρωπαϊκούς δρόμους.

<SPEAKER ID=166 LANGUAGE="FR" NAME="Grossetκte">
Κύριε Πρόεδρε, υπάρχουν τραγωδίες που θα μπορούσαν να είχαν αποφευχθεί, και αναμφίβολα μεταξύ αυτών και η τραγωδία στη σήραγγα του Λευκού Όρους. Η δικαιοσύνη θα αποφανθεί βεβαίως σχετικά με τις αιτίες.
<P>
Θέλω να εκφράσω την υποστήριξή μου στις οικογένειες των θυμάτων καθώς και στους εκπροσώπους της τοπικής αυτοδιοίκησης της κοιλάδας του Chamonix και στον δήμαρχο του Chamonix, ο οποίος βιώσε δυστυχώς κατά τους τελευταίους αυτούς μήνες πολλά τραγικά γεγονότα. Γνωρίζω ότι οι εκπρόσωποι της τοπικής αυτοδιοίκησης της κοιλάδας του Chamonix είχαν καταγγείλει πολλές φορές τη διέλευση χιλιάδων φορτηγών από τη στενή αυτή κοιλάδα και από αυτή τη σήραγγα που δεν ήταν προφανώς κατασκευασμένη για τόσο μεγάλη συχνότητα διέλευσης οχημάτων.
<P>
Πρέπει να υποστούμε τις συνέπειες της τραγωδίας αυτής, η οποία μπορούσε να είχε αποφευχθεί, και να ασκήσουμε πίεση όχι μόνο σε εσάς, κύριε Επίτροπε, αλλά και στο Συμβούλιο, ώστε να καταρτισθεί επιτέλους μια πραγματική πολιτική σιδηροδρομικών και οδικών εμπορευματικών μεταφορών τόσο στους δύσκολους τομείς, όσο και στο σύνολο της εθνικής επικράτειας.

<SPEAKER ID=167 LANGUAGE="IT" NAME="Santini">
Κύριε Πρόεδρε, αν και μιλώ τελευταίος, θα ήθελα και εγώ με τη σειρά μου να εκφράσω την αλληλεγγύη μου στις οικογένειες και φυσικά την ευχή να ρίξει η έρευνα φως στις ευθύνες γι' αυτό το δυστύχημα. Χρειάζεται ωστόσο να κοιτάξουμε μπροστά και θέλω να διατυπώσω δύο, ή μάλλον τρεις, προτάσεις.
<P>
Κατ' αρχάς να απαιτηθεί η εφαρμογή των κανόνων για τις μεταφορές επικίνδυνων εμπορευμάτων, αίτημα που εκφράστηκε έντονα κατ' επανάληψη και στη διάρκεια της τρέχουσας κοινοβουλευτικής περιόδου στο πλαίσιο της Επιτροπής Μεταφορών και Τουρισμού. Η δεύτερη πρόταση είναι να ενισχυθεί ο προσανατολισμός που αποβλέπει στη στροφή των επικίνδυνων εμπορευμάτων από «τη ρόδα στη σιδηροτροχιά» - για να χρησιμοποιήσω μια χιλιοειπωμένη φράση, που ποτέ όμως δεν εφαρμόστηκε επαρκώς - και συνεπώς να δοθούν νέα κίνητρα στις συνδυασμένες μεταφορές.
<P>
Έγινε λόγος για την Ελβετία. Όλοι συμφωνούμε ότι πρέπει να ζητήσουμε από τη χώρα αυτή μια προσωρινή συμφωνία, για να προσπαθήσουμε να λύσουμε το πρόβλημα των αλπικών περασμάτων, πρέπει όμως να υπενθυμίσουμε και τα οδικά χαρακτηριστικά της Ελβετίας, που είναι μια πραγματική γραβιέρα με τη σήραγγα του Γκοτάρ, μήκους 17 χιλιομέτρων, η οποία είναι στενότερη κατά τρία μέτρα από την αντίστοιχη του Λευκού Όρους. Ας ελπίσουμε ότι και αυτή η λύση θα μας οδηγήσει σε επαρκείς προδιαγραφές ασφαλείας.

<SPEAKER ID=168 LANGUAGE="FR" NAME="Donnay">
Κύριε Πρόεδρε, αγαπητοί συνάδελφοι, θα ήθελα κατ' αρχάς να εκφράσω, όπως και οι συνάδελφοί μου, και εξ ονόματος της Ομάδας του Ευρωπαϊκού Λαϊκού Κόμματος τη θλίψη μου, τη συμπάθειά μου και την αλληλεγγύη μου προς τα μέλη των οικογενειών των θυμάτων της τραγωδίας του Λευκού Όρους. Θα ήθελα επίσης να επαινέσω το θάρρος και τη συμμετοχή των συνεργείων διάσωσης που παρενέβησαν υπό συνθήκες ιδιαιτέρως δυσχερείς.
<P>
Το ατύχημα που έλαβε χώρα στις 24 Μαρτίου θέτει με οδυνηρό τρόπο το ζήτημα της ασφάλειας στον τομέα των μεταφορών. Το ζήτημα αυτό είναι μία από τις προτεραιότητες της Ευρωπαϊκής Ένωσης, γεγονός για το οποίο δεν μπορούμε παρά να εκφράσουμε την ικανοποίησή μας. Ωστόσο, όσον αφορά τα συμπεράσματα της έρευνας που ανέλαβαν οι γαλλικές αρχές, θα πρέπει να λάβουμε ορισμένα ειδικά μέτρα, ιδιαιτέρως όταν πρόκειται για την ασφάλεια των σημαντικών εγκαταστάσεων και των υποδομών στον τομέα των μεταφορών.
<P>
Για τον λόγο αυτό ζητάμε από την Επιτροπή να καταρτίσει μια έκθεση βάσει των πορισμάτων της ερευνητικής επιτροπής, έκθεση που θα συνοδεύεται από προτάσεις, κυρίως σε ό, τι αφορά την εναρμόνιση των συστημάτων ασφαλείας.
<P>
Η τραγωδία αυτή καταδεικνύει εξάλλου - λες και ήταν ανάγκη - ότι είναι απολύτως απαραίτητο να ελέγχεται η ροή της οδικής κυκλοφορίας, και ιδιαιτέρως τα βαρέα οχήματα, να προωθηθεί η σιδηροδρομική κυκλοφορία και να οριστούν κανόνες λειτουργίας, οι οποίοι να εξασφαλίζουν έναν μέγιστο βαθμό ασφάλειας στους κόλπους μιας επαρκώς διαφοροποιημένης ευρωπαϊκής αγοράς μεταφορών.

<SPEAKER ID=169 LANGUAGE="NL" NAME="Van den Broek">
 Κύριε Πρόεδρε, θα ήθελα κατ' αρχάς να εκφράσω την ειλικρινή συμπάθεια της Ευρωπαϊκής Επιτροπής προς τις οικογένειες των θυμάτων του φοβερού δυστυχήματος και συγχρόνως τον θαυμασμό και την εκτίμησή μας για την επακόλουθη θαρραλέα επέμβαση των σωστικών συνεργείων, μεταξύ των μελών των οποίων θρηνήσαμε επίσης θύματα. Εφόσον δεν έχουν γίνει ακόμα γνωστές οι λεπτομέρειες και οι αιτίες του δυστυχήματος, θα ήταν πρόωρο να αναζητήσουμε τρόπους με τους οποίους μπορούν να αποφευχθούν τέτοιες καταστροφές στο μέλλον. Γι' αυτό η Ευρωπαϊκή Επιτροπή θα περιμένει έως ότου λάβει τα αποτελέσματα της έρευνας και βάσει αυτών θα αναζητήσει μέτρα τα οποία θα πρέπει ενδεχομένως να ληφθούν σε ευρωπαϊκό επίπεδο για να βελτιωθεί η ασφάλεια στις σήραγγες.
<P>
Θα ήθελα ωστόσο να ενημερώσω με την ευκαιρία αυτή το Κοινοβούλιο για τις σημερινές δραστηριότητες της Ευρωπαϊκής Επιτροπής, οι οποίες μπορούν να συμβάλουν γενικά στον περιορισμό των κινδύνων στις σήραγγες. Η Ευρωπαϊκή Επιτροπή ξεκίνησε στο πλαίσιο του νομοθετικού της προγράμματος για έγκριση μηχανοκίνητων οχημάτων τύπου ΕΕ μία ευρεία νομοθετική προσπάθεια σχετικά με τις προδιαγραφές των οχημάτων, περιλαμβανομένων και ελαχίστων προδιαγραφών σχετικά με τη δυνατότητα αποφυγής πυρκαγιάς.
<P>
Επιπλέον, η υπεύθυνη για τις μεταφορές ΓΔ VΙΙ χρηματοδοτεί αυτή τη στιγμή από κοινού με τον ΟΟΣΑ μία μελέτη των κινδύνων που δημιουργεί η οδική μεταφορά επικίνδυνων υλικών μέσα από σήραγγες. Η Ευρωπαϊκή Επιτροπή είχε ήδη αποφασίσει την πραγματοποίηση έρευνας για την ασφάλεια των σηράγγων στα πλαίσια του πέμπτου προγράμματος πλαισίου για την έρευνα και ανάπτυξη. Ειδικά για τη σήραγγα του Λευκού Όρους η Επιτροπή αποφάσισε τη χρηματοδότηση σχεδίου βελτιώσεών της στα πλαίσια των διευρωπαϊκών δικτύων. Το σχέδιο αυτό αποσκοπούσε μεταξύ άλλων στον εκσυγχρονισμό του εξοπλισμού για τον εντοπισμό ατυχημάτων στη σήραγγα του Λευκού Όρους και στην αίθουσα ελέγχου, σκοπός για τον οποίο διατέθηκαν συνολικά 3, 7 εκατομμύρια ευρώ.
<P>
Το κλείσιμο αυτής της σημαντικής κυκλοφοριακής αρτηρίας θα δημιουργήσει βέβαια αναστάτωση και συμφόρηση. Ωστόσο, οι συνέπειές του δεν θα γίνουν αντιληπτές με τον ίδιο τρόπο από τους οδηγούς αυτοκινήτων και φορτηγών. Η κυκλοφορία των φορτηγών θα πληγεί εντονότερα, αφού 700.000 φορτηγά διέσχιζαν ετησίως τη σήραγγα του Λευκού Όρους. Για όλα αυτά τα οχήματα θα πρέπει τώρα να αναζητηθούν νέες εναλλακτικές διαδρομές ή τρόποι μεταφοράς.
<P>
Η φυσική εναλλακτική λύση για τη σήραγγα του Λευκού Όρους είναι η σήραγγα του Frιjus, στα νότια. Παρά τους νέους περιορισμούς υπέρ της αύξησης της ασφάλειας, η Ευρωπαϊκή Επιτροπή θεωρεί ότι η σήραγγα του Frιjus μπορεί να δεχθεί ένα μεγάλο μέρος της κυκλοφορίας φορτηγών από τη σήραγγα του Λευκού Όρους. Τα φορτηγά μπορούν επίσης να διέρχονται από τις νοτιότερες συνοριακές διαβάσεις μεταξύ Γαλλίας και Ιταλίας. Για τα φορτηγά που δεν υπερβαίνουν τους 28 τόνους δεν υπάρχει κανένας περιορισμός διέλευσης μέσω Ελβετίας. Αυτές είναι οι εναλλακτικές οδικές διαδρομές.
<P>
Η άλλη εναλλακτική λύση συνδέεται με την επιλογή διαφορετικού τρόπου μεταφοράς για τα φορτηγά. Ο σιδηρόδρομος και οι συνδυασμένες μεταφορές θα πρέπει να αδράξουν την ευκαιρία που παρέχει το κλείσιμο της σήραγγας του Λευκού Όρους για να δείξουν τί μπορούν να προσφέρουν. Οι σιδηροδρομικές μεταφορές θα πρέπει να αποδείξουν τις δυνατότητές τους με το υλικό και τις υποδομές που διαθέτουν. Τη στιγμή αυτή δεν γνωρίζουμε ακριβώς τις επιπλέον δυνατότητες μεταφοράς φορτίου που θα προσφέρουν οι σιδηρόδρομοι στις αλπικές διαδρομές. Η Επιτροπή πιστεύει ωστόσο ότι οι εταιρείες σιδηροδρόμων θα συνειδητοποιήσουν τις εμπορικές δυνατότητες που διανοίγονται.
<P>
Η Ευρωπαϊκή Επιτροπή αναγνωρίζει, τέλος, ότι θα πρέπει να εξαχθούν διδάγματα από αυτή την τραγωδία, ούτως ώστε να περιορισθεί στο μέτρο του δυνατού ο κίνδυνος επανάληψής της. Η Επιτροπή δεν θα υποκύψει ωστόσο στον πειρασμό των βεβιασμένων αντιδράσεων, προκειμένου να βελτιώσει την ασφάλεια στις μεταφορές. Όσον αφορά τις συνέπειες από το κλείσιμο της σήραγγας του Λευκού Όρους, η Επιτροπή θα καταβάλει κάθε προσπάθεια στα πλαίσια των περιορισμένων αρμοδιοτήτων που διαθέτει, προκειμένου να μην διαταραχθεί υπερβολικά η κυκλοφορία στην περιοχή. Θεωρούμε ωστόσο πρόωρο να προφητεύουμε κυκλοφοριακό χάος και κάνουμε έκκληση για ψυχραιμία, ώστε να αντιμετωπίσουμε νηφάλια την κατάσταση και να δούμε εάν οι οδικές ή οι σιδηροδρομικές μεταφορές μπορούν να λύσουν μόνες τους τα προβλήματα που θα δημιουργηθούν.

<SPEAKER ID=170 NAME="Πρόεδρος">
Ευχαριστώ πολύ, κύριε Van den Broek.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=171 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Β4-0383/99 του βουλευτή Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -Β4-0395/99 των βουλευτών Maij-Weggen και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, -Β4-0397/99 των βουλευτών Barros Moura και Marinho, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0405/99 του βουλευτή Miranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/ Αριστεράς των Πρασίνων των Βορείων Χωρών, -Β4-0413/99 των βουλευτών Dupuis και Maes, εξ ονόματος της Ομάδας της Ευρωπαϊκής Ριζοσπαστικής Συμμαχίας, -Β4-0415/99 των βουλευτών Hautala, Telkδmper και McKenna, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κατάσταση στην Ινδονησία και το Ανατολικό Τιμόρ.

<SPEAKER ID=172 LANGUAGE="NL" NAME="Bertens">
Κύριε Πρόεδρε, κύριε Eπίτροπε, δεν προλάβαμε καλά καλά να μάθουμε πού βρίσκεται το Ανατολικό Τιμόρ και το μεγαλύτερο ισλαμικό κράτος στον κόσμο, η Ινδονησία, καταρρέει. Αρκεί να σας αναφέρω τοπωνύμια όπως Ambon, Madura, Atjeh, Kalimantan. Με τον ρυθμό αυτό η Ινδονησία θα μεταβληθεί πολύ πιθανώς σε ένα απέραντο πεδίο μάχης. Στα πλαίσια αυτά είναι εξαιρετικά σημαντικές οι φετινές εκλογές του Ιουνίου/Ιουλίου. Πιστεύω ότι οι εκλογές αυτές και η ομαλή διεξαγωγή τους θα μπορέσουν να αποτελέσουν τη βάση για τη δημιουργία μιας διαφορετικής, ομοσπονδιακής Ινδονησίας, αν καταστεί ποτέ δυνατόν κάτι τέτοιο. Γι' αυτό ωστόσο πιστεύω ότι η Ευρωπαϊκή Ένωση, και φυσικά και τα Ηνωμένα Έθνη, θα πρέπει να καταβάλουν κάθε δυνατή προσπάθεια για να συμβάλουν στη διεξαγωγή αδιάβλητων και δημοκρατικών εκλογών στη χώρα αυτή. Βέβαια, οι προσπάθειες αυτές κοστίζουν χρήματα και ενέργεια. Για όνομα του Θεού, ας μην αφήσουμε αυτό το απέραντο κράτος, τη σμαραγδένια ζώνη όπως αποκαλείται, να μεταβληθεί σε ερείπια που επιπλέουν στον Ειρηνικό Ωκεανό.

<SPEAKER ID=173 LANGUAGE="NL" NAME="Maij-Weggen">
Κύριε Πρόεδρε, η κατάσταση στην Ινδονησία επιδεινώνεται κάθε εβδομάδα. Αυτό δημιουργεί δυσοίωνα προαισθήματα για τις εκλογές της 7ης Ιουνίου. Παρ' όλο που τα προβλήματα επικεντρώνονται στο αρχιπέλαγος των Μολούκων και στο Ανατολικό Τιμόρ, επικρατεί αναταραχή και σε άλλες περιφέρειες, όπως στην Irian Jaya, το Kalimantan και τη Βόρειο Σουμάτρα. Η τακτική που ακολούθησε η κυβέρνηση της Ινδονησίας κατά τα προηγούμενα χρόνια, ενισχύοντας την εξάπλωση των κατοίκων της Ιάβας σε όλη την επικράτεια της χώρας σαν μία δεσπόζουσα ομάδα, αποδεικνύεται τώρα καταστροφική. Δεν ευθύνονται βέβαια γι' αυτή την πολιτική οι κάτοικοι της Ιάβας, οι οποίοι χρησιμοποιήθηκαν ωστόσο σαν πιόνια σε ένα σχέδιο με δύο στόχους: καταπολέμηση της φτώχειας στην Ιάβα αφενός και εξασθένηση της ταυτότητας ορισμένων νησιωτικών πληθυσμών αφετέρου.
<P>
Δεν θα πρέπει εξάλλου να λησμονούμε και το πρόβλημα του Τιμόρ, όπου η κατάσταση επιδεινώθηκε πάλι, είχαμε μάλιστα και σφαγές στη Liquica. Επικρατεί απογοήτευση, διότι είχαν ήδη γίνει συμφωνίες για να βελτιωθεί η κατάσταση. Απευθύνουμε έκκληση στην Ευρωπαϊκή Επιτροπή να ασκήσει πίεση στην Ινδονησία προς βελτίωση της κατάστασης και καλούμε ιδιαίτερα την Ευρωπαϊκή Επιτροπή να συμβάλει στην ομαλή διεξαγωγή των εκλογών για να μην αγνοηθούν τα δικαιώματα των νησιωτικών κυρίως μειονοτήτων. Αξίζει να βγει η χώρα αυτή από την κρίση. Όπως είπε και ο κ. Bertens, πρόκειται για μία πανέμορφη, απέραντη χώρα, και θα ήταν κρίμα να καταρρεύσει, κάτι που θα αποτελούσε πλήγμα για τη δημοκρατία και τα ανθρώπινα δικαιώματα.

<SPEAKER ID=174 LANGUAGE="PT" NAME="Torres Marques">
Κύριε Πρόεδρε, όλοι ανησυχούμε πάρα πολύ για την κατάσταση που επικρατεί στην Ινδονησία και για την αντανάκλαση αυτής της κατάστασης, ειδικότερα στο Ανατολικό Τιμόρ. Καθώς πλησιάζει η ημέρα της διενέργειας των εκλογών της 7ης Ιουνίου και ενώ φθάνουμε σε ένα νευραλγικό στάδιο των διαπραγματεύσεων για το μέλλον του Ανατολικού Τιμόρ, που διεξάγονται ανάμεσα στην ινδονησιακή και την πορτογαλική κυβέρνηση υπό την αιγίδα των Ηνωμένων Εθνών, παρατηρούμε έξαρση των επιθέσεων τόσο εναντίον της συνοδείας του D. Ximenes Belo, του βραβευθέντος με Νόμπελ Ειρήνης, όσο και κατά άμαχων πολιτών που προσεύχονταν σε μια εκκλησία. Πρόκειται για επιθέσεις εναντίον ολόκληρου πληθυσμού, ο οποίος ζει σε κλίμα μεγάλου πανικού λόγω του πολλαπλασιασμού στρατιωτικών ταγμάτων που όχι μόνο δεν τον προστατεύουν αλλά, αντιθέτως, διαπράττουν επιθέσεις εναντίον του. Και αυτό συμβαίνει σε μια εποχή όπου ο Xanana Gusmγo δεν έχει ακόμη ανακτήσει την πλήρη ελευθερία του, παρά τις επανειλημμένες εκκλήσεις του Ευρωπαϊκού Κοινοβουλίου προς αυτή την κατεύθυνση. Για όλους τους λόγους που προανέφερα ζητούμε από το Ευρωπαϊκό Κοινοβούλιο να εγκρίνει ένα ψήφισμα στο οποίο εφιστάται η προσοχή των φορέων της Ινδονησίας στην ανάγκη αποκατάστασης της νομιμότητας, στην ανάγκη τερματισμού των σφαγών, στην ανάγκη να προστατεύουν οι ένοπλες δυνάμεις τον πληθυσμό αντί να του επιτίθενται, στην ανάγκη απελευθέρωσης του Xanana Gusmγo και στην ανάγκη να συνεχίσουν τα Ηνωμένα Έθνη να υποστηρίζουν τις προσπάθειες που καταβάλλει η Πορτογαλία με σκοπό την αποκατάσταση της ειρήνης στο Ανατολικό Τιμόρ και σε όλη την Ινδονησία.
<P>
Πρόκειται για μια περιοχή με κεντρική σημασία για την ασφάλεια όλου του πλανήτη, και επομένως πιστεύω ότι θα πρέπει να ψηφίσουμε υπέρ ενός ψηφίσματος με το οποίο να μεταφέρουμε για άλλη μια φορά την ένδειξη συμπαράστασης του Ευρωπαϊκού Κοινοβουλίου προς τον βασανισμένο λαό του Ανατολικού Τιμόρ, προς αυτόν τον λαό που υπήρξε θύμα γενοκτονίας.

<SPEAKER ID=175 LANGUAGE="NL" NAME="Van Bladel">
Κύριε Πρόεδρε, εκτός από την περίπλοκη γεωγραφική κατάσταση, η Ινδονησία αντιμετωπίζει και την οικονομική κρίση, το εξωτερικό χρέος, τον πληθωρισμό, τη μείωση των εξαγωγών της, και μάλιστα σε προεκλογική περίοδο. Δεν θα έλεγα, όπως ο κ. Bertens, ότι η χώρα αυτή απειλείται με κατάρρευση, ωστόσο ο κίνδυνος είναι υπαρκτός. Η κατάσταση στην Ιάβα φαίνεται ήρεμη, στο Atjeh η κυβέρνηση και ο στρατός αποκατέστησαν την τάξη και, κάτι πολύ σημαντικό, τιμώρησαν τους υπεύθυνους των ταραχών. Δυστυχώς σημειώνονται ακόμα σε τακτά διαστήματα συγκρούσεις μεταξύ διαφόρων εθνικών ομάδων.
<P>
Οι πρόσφατες εξελίξεις στην Τιμόρ είναι ιδιαίτερα λυπηρές, αν και σημειώθηκε ίσως κάποια πρόοδος, κύριε Πρόεδρε. Στην παρούσα φάση καταβάλλονται προσπάθειες σύστασης επιτροπής στην οποία να συμμετέχουν όλοι οι ηγέτες του Τιμόρ, περιλαμβανομένου και του Xanana Gusmγo. Φυσικά θα πρέπει να αφοπλισθούν οι ένοπλες ομάδες στο νησί, να συνεχισθούν οι διαπραγματεύσεις μεταξύ Πορτογαλίας και Ινδονησίας και να διεξαχθεί έρευνα σχετικά με τους υπεύθυνους της σφαγής. 48 κόμματα προετοιμάζονται, κύριε Πρόεδρε, να συμμετάσχουν στις εκλογές, στα περισσότερα από τα οποία διαγράφονται τάσεις ή ρεύματα που θα μπορούσαν να χαρακτηρισθούν ως ισλαμικά, εθνικιστικά, φιλελεύθερα, υπέρ του κρατικού σχεδιασμού ή της διατήρησης της σημερινής τάξης πραγμάτων. Πρόκειται λοιπόν για μια εξαιρετικά περίπλοκη χώρα, στην οποία κανένα πρόβλημα δεν μπορεί να επιλυθεί με απλές συνταγές τύπου άσπρο-μαύρο. Ευτυχώς η εκλογική επιτροπή, εάν πιστέψω τις πληροφορίες που έχω λάβει, έχει υιοθετήσει ανεξάρτητη στάση. Γνωρίζω, κύριε Πρόεδρε, ότι η Ευρωπαϊκή Επιτροπή και το Συμβούλιο έχουν διαθέσει σημαντικά κονδύλια υπέρ των εκλογών στην Ινδονησία. Απορώ ωστόσο που, ενώ το Κοινοβούλιο ζητεί κάθε χρόνο να ενισχυθεί η δημοκρατία στη χώρα αυτή και η αντιπολίτευση ζητεί την αποστολή παρατηρητών από το Κοινοβούλιο, εσείς, κύριε Πρόεδρε, καλείτε το Κοινοβούλιο και το Προεδρείο να αποσύρει το ψήφισμα αυτό. Αδυνατώ να καταλάβω γιατί. Τη στιγμή αυτή διακυβεύεται η αξιοπιστία του Κοινοβουλίου.

<SPEAKER ID=176 LANGUAGE="NL" NAME="Maes">
Συμφωνώ με τους προλαλήσαντες, καθώς συνυπογράψαμε το ψήφισμα αυτό, διότι θεωρούμε σημαντικό να θυμίσουμε τη στιγμή αυτή τη σημασία των διαπραγματεύσεων για την εξεύρεση λύσης στο πρόβλημα του Ανατολικού Τιμόρ. Καθώς η βία κλιμακώνεται εκεί, υπάρχει ο κίνδυνος διακοπής των συνομιλιών εξαιτίας της στρατιωτικής ή παραστρατιωτικής βίας. Θα πρέπει να πιέσουμε την κυβέρνηση της Ινδονησίας να πάψει να υποστηρίζει τις παραστρατιωτικές οργανώσεις, να περιορίσει την παρουσία του στρατού, να αποκαταστήσει το κράτος δικαίου και να τιμωρήσει πραγματικά τους ενόχους προσάγοντάς τους στη δικαιοσύνη.
<P>
Θεωρούμε ότι η Ινδονησία δικαιούται να υπερηφανεύεται για την ανεξαρτησία της. Αλλά, δεδομένων των μεγάλων διαφορών μεταξύ των διαφόρων εθνικών ομάδων που ζουν στο αρχιπέλαγος, θα περιμέναμε να επιδείξει η χώρα αυτή τον ανάλογο σεβασμό στη διαφοροποίηση της ινδονησιακής κοινωνίας, ιδιαίτερα στο Ανατολικό Τιμόρ, που παραμένει υπό παράνομη ινδονησιακή κατοχή. Προσυπογράφω την έκκληση της κυρίας Van Bladel για αποστολή παρατηρητών. Διαπιστώσαμε σε πολλές περιπτώσεις ότι αυξάνεται η βία σε προεκλογικές περιόδους, αλλά και ότι η παρουσία διεθνών παρατηρητών μπορεί να συμβάλει στην επικράτηση ηρεμίας. Δεν είναι ακόμα αργά. Ας κάνουμε κάτι τώρα.

<SPEAKER ID=177 LANGUAGE="NL" NAME="Lagendijk">
Κύριε Πρόεδρε, δυστυχώς, όπως ήδη ανέφεραν οι προλαλήσαντες, τα γεγονότα στο Ανατολικό Τιμόρ δεν αποτελούν μεμονωμένα επεισόδια. Σε πολλά ακόμα σημεία στην Ινδονησία ξέσπασαν συγκρούσεις ή δημιουργούνται άλλα προβλήματα, ενώ συχνά ή σχεδόν πάντοτε οι συγκρούσεις αυτές πραγματοποιούνται δυστυχώς μεταξύ των εθνικών ή θρησκευτικών ομάδων. Είχα κατά σύμπτωση την ευκαιρία να μιλήσω την προηγούμενη εβδομάδα με κάποιον που μόλις είχε επιστρέψει από το Ambon. Οι πληροφορίες που μου μετέφερε δεν είναι δυστυχώς τίποτα το καινούργιο: συστηματική παραβίαση των ανθρωπίνων δικαιωμάτων, φρικτές σφαγές και μεγάλες ομάδες εκτοπισθέντων. Ακριβώς επειδή πρόκειται για ένα παγκόσμιο φαινόμενο που το βλέπουμε σε Ευρώπη, Ασία και Αφρική στο τέλος του 20ού αιώνα, μικρής κλίμακας εθνικές ή θρησκευτικές συγκρούσεις, ακριβώς γι' αυτό χρειάζεται να μας απασχολεί διαρκώς το φαινόμενο αυτό εδώ στο Κοινοβούλιο, όσο κι αν μας απογοητεύει, ας το πω ανοικτά, το γεγονός ότι ελάχιστα μπορούμε να επιτύχουμε εμείς βραχυπρόθεσμα.
<P>
Ευτυχώς, η Ευρωπαϊκή Ένωση μπορεί να κάνει πολύ περισσότερα. Και συμμερίζομαι στο σημείο αυτό τα αιτήματα των κυρίων Van Bladel και Maes. Νόμιζα ότι η ΕΕ είχε εξασφαλίσει πόρους για την αποστολή εξήντα περίπου παρατηρητών στις εκλογές στην Ινδονησία. Θα ήθελα πρώτα απ' όλα να ρωτήσω τί είδους παρατηρητές θα είναι αυτοί και εάν η κυβέρνηση της χώρας έχει επιτρέψει την αποστολή τους. Θέτω αυτό το ερώτημα, γιατί δεν φαίνεται να εκτιμά ιδιαίτερα τους παρατηρητές, απ' όπου κι αν προέρχονται. Εφόσον δεν έχει δώσει η κυβέρνηση της Ινδονησίας το πράσινο φως, θα ήθελα να ρωτήσω τί πρόκειται να κάνει η Ευρωπαϊκή Ένωση για να εξασφαλισθεί τελικά η τόσο μα τόσο αναγκαία παρουσία τους στις εκλογές του Ιουνίου.

<SPEAKER ID=178 LANGUAGE="PT" NAME="Mendes Bota">
Κύριε Πρόεδρε, η σφαγή στο Liquiηα δεν αποτελεί παρά το τελευταίο αιματηρό επεισόδιο μιας σειράς κρουσμάτων που στρέφονται κατά του τιμοριανού λαού. Στις 6 και 7 Απριλίου 25 άμαχοι πολίτες υπέκυψαν στα πυρά της ένοπλης πολιτοφυλακής που αυτοαποκαλείται «Meraputi» και που έδρασε με την ενεργό σύμπνοια της κινητής διμοιρίας των επίλεκτων σωμάτων της αστυνομίας της Ινδονησίας.
<P>
Απαιτούμε τη διενέργεια ανάκρισης από διεθνή εξεταστική επιτροπή. Απαιτούμε τον καταλογισμό ευθυνών στους εγκληματίες και δεν αποδεχόμαστε το γεγονός ότι η έξαρση της βίας μπορεί να χρησιμοποιηθεί ως πρόσχημα για την αναβολή των συναντήσεων μεταξύ της Πορτογαλίας και της Ινδονησίας, που διεξάγονται υπό την αιγίδα του ΟΗΕ και αποβλέπουν στη σύνταξη ενός κειμένου το οποίο θα αποτελεί το υπόβαθρο του καθεστώτος αυτονομίας της εν λόγω εδαφικής έκτασης. Ο ΟΗΕ δεν μπορεί να γυρίζει την πλάτη στο πρόβλημα. Θα πρέπει να αναπτύξει επί τόπου μια δύναμη που θα εγγυάται την ειρήνη καθώς και τη διενέργεια του δημοψηφίσματος. Θέλουμε να καταγγείλουμε τον κυνισμό του καθεστώτος της Ινδονησίας, το οποίο, την ίδια στιγμή που ισχυρίζεται ότι είναι υπέρμαχος των ανθρωπίνων δικαιωμάτων, οπλίζει τις πολιτοφυλακές που σφαγιάζουν το λαό. Και από το βήμα αυτό εκφράζουμε την αλληλεγγύη μας στον Xanana Gusmγo, στον άνθρωπο που καταδικάστηκε το 1992 σε είκοσι χρόνια φυλάκιση, που καταδικάστηκε σε κάθειρξη μόνο και μόνο επειδή απηύθυνε έκκληση για αυτοάμυνα στον λαό του Τιμόρ. Γι' αυτό, εκφράζουμε την αγανάκτησή μας για όλα όσα συμβαίνουν, εκφράζουμε την αλληλεγγύη μας στον Xanana Gusmγo και στον τιμοριανό λαό και καλούμε τον ΟΗΕ και τους διεθνείς οργανισμούς να επέμβουν.

<SPEAKER ID=179 LANGUAGE="FR" NAME="Blot">
Κύριε Πρόεδρε, εκφράζω την ικανοποίησή μου που το Κοινοβούλιό μας ενδιαφέρεται για το ζήτημα του Ανατολικού Τιμόρ, μια πορτογαλική επικράτεια στην οποία πρέπει να υπενθυμίσουμε ότι εισέβαλε η Ινδονησία το 1975 και την προσάρτησε μονομερώς το 1979.
<P>
Προσωπικά θα ψηφίσω το κοινό ψήφισμα, με το οποίο συμφωνώ στο σύνολό του. Ωστόσο, δεν πρέπει να τρέφουμε καμία αυταπάτη ότι ένα κείμενο του Ευρωπαϊκού Κοινοβουλίου, όσο αυστηρό και καλοπροαίρετο κι αν είναι, θα είναι αυτό που θα βελτιώσει τη μοίρα των κατοίκων του Τιμόρ. Ο μικρός αυτός καθολικός λαός υφίσταται μια πραγματική απόπειρα γενοκτονίας εκ μέρους των αρχών της Ινδονησίας. Η σφαγή 25 πιστών σε μια εκκλησία της πόλης Liquica δεν αποτελεί, δυστυχώς, παρά μία μόνο σταγόνα αίματος ανάμεσα στις φρικαλεότητες που έχουν διαπραχθεί. Εδώ και 24 χρόνια έχουν εξοντωθεί ήδη 200 000 Τιμοριανοί, το ένα τρίτο δηλαδή του πληθυσμού. Η Τζακάρτα φαίνεται ότι θέλει να σβήσει από τον χάρτη αυτόν τον γενναίο μικρό καθολικό λαό που αντιστέκεται, για να μην αφανιστεί μέσα στην Ινδονησία των 150 εκατομμυρίων μουσουλμάνων.
<P>
Επιπλέον, η κυβέρνηση της Ινδονησίας επιχειρεί, όπως και η κυβέρνηση της Τουρκίας στην Κύπρο, να υποκαταστήσει τους καθολικούς με μουσουλμανικό πληθυσμό, αποστέλλοντας δεκάδες χιλιάδες αποίκους. Όπως και σε άλλες χώρες με μουσουλμανική εξουσία, στο Σουδάν, στην Τουρκία, στο Λίβανο που έχει καταληφθεί από τη Συρία, οι χριστιανοί εκδιώκονται, περιθωριοποιούνται, ταπεινώνονται ή και σφαγιάζονται.
<P>
Ωστόσο, είναι γεγονός ότι, εκτός των καλών προθέσεων, το Τιμόρ δεν ενδιαφέρει σχεδόν καθόλου τους ισχυρούς που μας κυβερνούν από την Ουάσιγκτον ή τις Βρυξέλλες. Παρ' όλο που η Ινδονησία παραβιάζει την κυριαρχία της Πορτογαλίας και το δικαίωμα αυτοδιάθεσης των λαών και παρ' όλο που διαιωνίζει ένα είδος γενοκτονίας, προφανώς αυτό δεν προκαλεί αγανάκτηση παρά μόνο στα λόγια. Προτιμάμε, αψηφώντας την αρχή της κυριαρχίας και με κίνδυνο να ξεσπάσει τρίτος παγκόσμιος πόλεμος, να βομβαρδίζουμε τον σερβικό λαό, ο οποίος προσπαθεί στην επαρχία του, το Κοσσυφοπέδιο, κοιτίδα του έθνους του, να διασώσει την εθνική και θρησκευτική του ταυτότητα.
<P>
Εφαρμόζουμε δύο μέτρα και δύο σταθμά. Μας προκαλεί αγανάκτηση αυτή η δήθεν νέα παγκόσμια τάξη που επιβάλλει τον νόμο της ζούγκλας: ταπεινή με τους ισχυρούς και ανελέητη με τους ανίσχυρους.

<SPEAKER ID=180 NAME="Van den Broek">
Κύριε Πρόεδρε, η Επιτροπή συμφωνεί με τους αξιότιμους προλαλήσαντες ότι η κατάσταση στην Ινδονησία επιδεινώνεται, δεδομένων των εθνικών και θρησκευτικών συγκρούσεων που αναφέρθηκαν. Ωστόσο, το Συμβούλιο στη δήλωσή του της 7ης Απριλίου 1999 πρόσθεσε σχετικά ότι η κυβέρνηση της Ινδονησίας έκανε ορισμένα βήματα τα οποία καλωσορίζουμε, όπως η προκήρυξη εκλογών, νέα νομοθεσία περί των πολιτικών κομμάτων, αλλά και ορισμένα οικονομικά μέτρα που ανακοινώθηκαν με στόχο τη σταθεροποίηση της οικονομίας, καθώς και ορισμένα κοινωνικά προγράμματα τα οποία εκπονήθηκαν με στόχο την αντιμετώπιση της κρίσης και οι κυβερνητικές δηλώσεις σχετικά με τη βελτίωση της κατάστασης στον τομέα των ανθρωπίνων δικαιωμάτων στη χώρα. Όλα αυτά περιέχονται στη δήλωση του Συμβουλίου της 7ης Απριλίου.
<P>
Εξάλλου, στις 31 Μαρτίου η Ευρωπαϊκή Επιτροπή θεώρησε ότι θα πρέπει να ληφθεί απόφαση για διάθεση επτά εκατ. ευρώ υπέρ των εκλογών στην Ινδονησία. Από αυτά τα επτά εκατ. πέντε θα διατεθούν σε ΜΚΟ για προεκλογική πληροφόρηση και διαφώτιση του πληθυσμού, δηλαδή εκπαίδευση και ενημέρωση με στόχο την ομαλή διεξαγωγή των εκλογών και δύο ακόμα εκατ. για την αποστολή 60 περίπου παρατηρητών από την Ένωση, οι οποίοι θα παραμείνουν στην Ινδονησία επί δύο εβδομάδες, στα πλαίσια βέβαια των ευρύτερων προσπαθειών που καταβάλλονται και από τον Οργανισμό Ηνωμένων Εθνών. Ο ίδιος ο ΟΗΕ θα αποστείλει 30 περίπου παρατηρητές για μεγαλύτερη περίοδο δύο μηνών. Μάλιστα και η Ινδονησία έκανε δεκτή την παρουσία παρατηρητών.
<P>
Σε σχέση με το Ανατολικό Τιμόρ η Επιτροπή συμμερίζεται τις ανησυχίες των βουλευτών του Κοινοβουλίου σχετικά με την πρόσφατη κλιμάκωση της βίας και συμφωνεί με τη δήλωση της Προεδρίας της 12ης Απριλίου. Η Επιτροπή υποστηρίζει επίσης την πρωτοβουλία των κρατών μελών σχετικά με τη σύσταση επιτροπής για την ειρήνη και τη συνδιαλλαγή με στόχο την αποκατάσταση της τάξης στο Ανατολικό Τιμόρ. Η Ευρωπαϊκή Επιτροπή θεωρεί ότι τα πρόσφατα επεισόδια καθιστούν αναγκαία την παρουσία των Ηνωμένων Εθνών και ζητά την ελεύθερη πρόσβαση της Διεθνούς Επιτροπής του Ερυθρού Σταυρού και άλλων ανθρωπιστικών οργανώσεων στο Ανατολικό Τιμόρ.
<P>
Η Ευρωπαϊκή Επιτροπή επικροτεί τη νέα πολιτική της κυβέρνησης της Ινδονησίας, η οποία αναγνωρίζει την ανάγκη άμεσης διεξαγωγής εκλογών στο Τιμόρ, για να διαπιστωθεί κατά πόσον ο πληθυσμός αποδέχεται τους όρους αυτονομίας που συζητήθηκαν στη Νέα Υόρκη. Υπογραμμίζουμε ότι θα πρέπει να υποστηριχθούν διεθνώς οι προσπάθειες του Γ.Γ. του ΟΗΕ προς εξεύρεση δίκαιης, συνολικής και διεθνώς αποδεκτής λύσης.
<P>
Η Ευρωπαϊκή Επιτροπή επαναλαμβάνει για πολλοστή φορά ότι υποστηρίζει τις συνομιλίες που διεξάγονται για το πρόβλημα του Ανατολικού Τιμόρ, οι οποίες πιστεύουμε ότι αποτελούν τη μοναδική δυνατότητα εξεύρεσης μιας ειρηνικής, δίκαιης και βιώσιμης λύσης που να εξασφαλίζει το δικαίωμα αυτοδιάθεσης του λαού του Ανατολικού Τιμόρ, σεβόμενη συγχρόνως τα συμφέροντα όλων των εμπλεκόμενων πλευρών.

<SPEAKER ID=181 NAME="Πρόεδρος">
Ευχαριστώ πολύ, κύριε Van den Broek.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=182 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Β4-0375/99 του βουλευτή Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, -Β4-0384/99 της βουλευτή Maij-Weggen, εξ ονόματος της Ομάδας του Ευρωπαϊκού Λαϊκού Κόμματος, -Β4-0389/99 των βουλευτών Pasty και Van Bladel, εξ ονόματος της Ομάδας Ένωση για την Ευρώπη, -Β4-0399/99 του βουλευτή Colajanni, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0410/99 του βουλευτή Dupuis και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, -Β4-0416/99 των βουλευτών Telkδmper και McKenna, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη Βιρμανία·
<P>
Β4-0374/99 του βουλευτή Bertens, εξ ονόματος της Ομάδας του Κόμματος των Ευρωπαίων Φιλελευθέρων Δημοκρατών και Μεταρρυθμιστών, και του βουλευτή Bourlanges και άλλων, εξ ονόματος της Ομάδας του Ευρωπαϊκού Λαϊκού Κόμματος, -Β4-0390/99 των βουλευτών Pasty και Van Bladel, εξ ονόματος της Ομάδας Ένωση για την Ευρώπη, -Β4-0400/99 του βουλευτή Harrison, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0407/99 του βουλευτή Vinci και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/ Αριστεράς των Πρασίνων των Βορείων Χωρών, -Β4-0422/99 των βουλευτών Telkδmper και McKenna, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την Καμπότζη·
<P>
Β4-0382/99 των βουλευτών Fassa και Andrι-Lιonard, εξ ονόματος της Ομάδας του Κόμματος των Ευρωπαίων Φιλελευθέρων Δημοκρατών και Μεταρρυθμιστών, -Β4-0394/99 του βουλευτή Pasty, εξ ονόματος της Ομάδας Ένωση για την Ευρώπη, -Β4-0409/99 των βουλευτών Hory και Castagnθde, εξ ονόματος της Ομάδας της Ευρωπαϊκής Ριζοσπαστικής Συμμαχίας, -Β4-0420/99 των βουλευτών Aelvoet και Telkδmper, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τον Νίγηρα·
<P>
Β4-0391/99 του βουλευτή Banotti και άλλων, εξ ονόματος της Ομάδας των Ευρωπαϊκού Λαϊκού Κόμματος, -Β4-0398/99 της βουλευτή Malone, εξ ονόματος της Ομάδας του Ευρωπαϊκού Σοσιαλιστικού Κόμματος, -Β4-0421/99 του βουλευτή McKenna και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη δολοφονία της Rosemary Nelson.
<P>
Βιρμανία

<SPEAKER ID=183 LANGUAGE="NL" NAME="Bertens">
Κύριε Πρόεδρε, είναι απογοητευτική η στάση των βιρμανικών αρχών, οι οποίες αγνοούν όλες τις ευκαιρίες που προσφέρονται για να επιδείξουν καλή θέληση. Η άρνηση παροχής άδειας εισόδου στη χώρα για τον ετοιμοθάνατο Michael Aris, σύζυγο της Aung San Suu Kyi, κατέδειξε ακριβώς την έλλειψη σεβασμού εκ μέρους τους. Ο απολύτως αδικαιολόγητος και άσκοπος πόνος που προξένησαν έτσι στην Aung San είναι χαρακτηριστικός για το ποιόν αυτής της κυβέρνησης. Ούτως εχόντων των πραγμάτων, δεν διαγράφεται καμία προοπτική να τεθεί τέλος στη διεθνή απομόνωση της Βιρμανίας, η οποία αναμένεται αντίθετα να ενταθεί.
<P>
Αναγκαζόμαστε, δυστυχώς, για άλλη μια φορά να καλέσουμε την κυβέρνηση της Βιρμανίας να σεβαστεί τα στοιχειώδη δικαιώματα του λαού της χώρας. Για άλλη μία φορά αναγκαζόμαστε να καταδικάσουμε αυστηρά τη βίαιη μετακίνηση των πληθυσμών ολόκληρων χωριών και τη χρήση ανθρώπων σε καταναγκαστικά έργα. Καμία κρίση δεν παρέχει στην κυβέρνηση το δικαίωμα να καταπατά τα δικαιώματα του λαού της. Καθιστούμε τους ηγέτες της Βιρμανίας προσωπικά υπεύθυνους για τα κρίματά τους. Ας στο συνειδητοποιήσουν αυτό.
<P>
Η διεθνής κοινότητα δεν λησμονεί. Κάποτε θα αναγκασθούν οι σημερινοί ηγέτες της Βιρμανίας να λογοδοτήσουν για τα εγκλήματα που διέπραξαν. Με τον τρόπο αυτό το διεθνές δίκαιο θα συνεισφέρει στην προστασία των θεμελιωδών δικαιωμάτων όλων των ανθρώπων στον πλανήτη.

<SPEAKER ID=184 LANGUAGE="NL" NAME="Maij-Weggen">
Κύριε Πρόεδρε, για πολλοστή φορά το πρόβλημα της Βιρμανίας τίθεται στην ημερήσια διάταξη. Νομίζω ότι πρόκειται για το όγδοο ψήφισμα σχετικά με τη χώρα αυτή, ο λαός της οποίας εξακολουθεί να υποφέρει εξαιτίας της πολιτικής της στρατιωτικής κυβέρνησης. Τελευταία το ζήτημα της Βιρμανίας ξανασυζητήθηκε στα μέσα μαζικής ενημέρωσης, καθώς ο σύζυγος της κυρίας Aung San Suu Kyi, ο οποίος ήταν σοβαρά άρρωστος, δεν έλαβε άδεια εισόδου στην χώρα. Η ίδια η Aung San Suu Kyi δεν ήταν φυσικά σε θέση να μεταβεί στην Αγγλία, διότι αυτό θα σήμαινε ότι δεν θα μπορούσε στη συνέχεια να επιστρέψει στη Βιρμανία. Είναι αίσχος πραγματικά να μην επιτρέπεται σε ένα ζευγάρι παντρεμένο εδώ και εικοσιπέντε χρόνια να ξανασμίξει τη στιγμή που ο ένας από τους δύο είναι ετοιμοθάνατος.
<P>
Διαπιστώνουμε επίσης ότι τα παραμεθόρια χωριά των Karen δέχονται επιθέσεις. Επισκέφθηκα πέρυσι την Ταϊλάνδη, όπου είχα την ευκαιρία να δω διάφορα στρατόπεδα προσφύγων, ενώ τώρα πληροφορούμαστε ότι προστίθενται καθημερινά νέοι πρόσφυγες στα ήδη υπερπλήρη στρατόπεδα.
<P>
Μαθαίνουμε ωστόσο ότι υπάρχουν συγχρόνως και θετικές πρωτοβουλίες: 285 βουλευτές συνεργάζονται σε μία ομάδα με στόχο τη σύγκληση του Κοινοβουλίου της χώρας. Θα ήταν ευχής έργο να υποστηρίξει η Ένωση τις προσπάθειες αυτές, προκειμένου να μπορέσει τελικά το Κοινοβούλιο, το οποίο είχε διαλυθεί από τη χούντα, να συμβάλει στην εκπόνηση Συντάγματος, ούτως ώστε να βελτιωθεί επιτέλους ουσιαστικά η κατάσταση στη Βιρμανία.
<P>
Θα πρέπει για πολλά χρόνια ακόμα να παρακολουθούμε προσεκτικά τις εξελίξεις στη χώρα αυτή, η κυβέρνηση της οποίας είναι μία από τις χειρότερες στον πλανήτη. Η Ευρωπαϊκή Ένωση οφείλει να ασκήσει περισσότερες πιέσεις από ό, τι τώρα. Καλώ την Ευρωπαϊκή Επιτροπή να αναλάβει δράση.

<SPEAKER ID=185 LANGUAGE="IT" NAME="Vecchi">
Κύριε Πρόεδρε, τις τελευταίες εβδομάδες το βιρμανικό καθεστώς αμαυρώθηκε από μία ακόμη αχρειότητα: η κυρία San Suu Kyi, το πρώτο μας βραβείο Ζαχάρωφ, που βρίσκεται σε περιορισμό, δεν μπόρεσε να ξαναδεί ούτε καν το σύζυγό της πριν πεθάνει. Αυτή και όλη η χώρα της στερούνται εδώ και πολλά χρόνια κάθε θεμελιώδους ελευθερίας, του σεβασμού των στοιχειωδέστερων ανθρώπινων δικαιωμάτων και οιασδήποτε δημοκρατικής ελευθερίας. Ξέρουμε επίσης ότι η καταστολή είναι σκληρή εναντίον κάθε αντίθεσης, και είναι ιδιαίτερα σκληρή εναντίον των εθνικών μειονοτήτων. Η πρακτική των καταναγκαστικών έργων και του υποβιβασμού στη δουλεία είναι ευρέως διαδεδομένη στη χώρα.
<P>
Το πρόβλημα είναι ότι η στρατιωτική κλίκα που έχει την εξουσία έχει παραμείνει αδιαπέραστη μέχρι σήμερα και απαθής σε οποιαδήποτε εσωτερική και διεθνή πίεση. Πρέπει να πω ότι, αν μιλάμε για προστασία και προαγωγή των ανθρωπίνων δικαιωμάτων ως θεμελιώδους στοιχείου της ευρωπαϊκής ταυτότητας και της εικόνας της στον κόσμο, η Βιρμανία αποτελεί σίγουρα σήμερα μία από τις κυριότερες λυδίας λίθους, και πιστεύω πως ο καλύτερος τρόπος για να εκφράσουμε τα θερμά συλληπητήριά μας στην κυρία San Suu Kyi είναι πάνω από όλα να εντατικοποιήσουμε την πρωτοβουλία κατά του βιρμανικού καθεστώτος, επιτείνοντας τη διεθνή απομόνωση, τόσο σε πολιτικό και διπλωματικό, όσο και σε οικονομικό και εμπορικό επίπεδο.
<P>
Επιπλέον, όσο δεν διασφαλίζονται τα ανθρώπινα δικαιώματα και δεν ξαναρχίζει η δημοκρατική διαδικασία που επιθυμεί το μεγαλύτερο μέρος του βιρμανικού λαού, θα είναι αδύνατο να έχουμε ομαλές σχέσεις, και μάλιστα οποιοδήποτε είδος σχέσης με τη χώρα αυτή.
<P>
Παράλληλα, πέρα από τις αναγκαίες πρωτοβουλίες απομόνωσης, πιστεύω πως πρέπει να καθοριστεί έναντι της Βιρμανίας μια πολιτική στρατηγική, μια στρατηγική που να ευνοεί την αλλαγή της χώρας αυτής, αλλαγή πολύ επιθυμητή, όπως είδαμε, και από τον βιρμανικό λαό. Είναι συνεπώς αναγκαίο να μην περιοριστούμε σε λόγια, αλλά να έχουμε συγκεκριμένη στρατηγική την οποία να συμμερίζονται και να εφαρμόζουν όλες οι χώρες της Ένωσης.

<SPEAKER ID=186 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, δεν θα επεκταθώ στον χαρακτήρα του καθεστώτος της Βιρμανίας - νομίζω ότι συμφωνούμε όλοι. Μόλις μίλησαν γι' αυτό ο κ. Bertens, η κ. Maij-Weggen και ο κ. Vecchi.
<P>
Πιστεύω ότι το ερώτημα που πρέπει να θέσουμε είναι διαφορετικό, τη στιγμή μάλιστα που για μια φορά η Ένωση, με την Επιτροπή, και συγκεκριμένα με τον Επίτροπο κ. Marin, με το Συμβούλιο - γεγονός που αποτελεί μάλλον εξαίρεση - και, φυσικά, με το Κοινοβούλιό μας, έλαβε μια πολύ σαφή θέση σε σχέση με τη Βιρμανία. Το πρόβλημα εκφράζεται μέσω της ερώτησης που έθεσε ο κ. Vecchi: είναι πράγματι απομονωμένη η Βιρμανία; Νομίζω πως όχι, διότι, αν ήταν πραγματικά απομονωμένη, οι κυρώσεις που επιβάλαμε θα είχαν αποφέρει αποτελέσματα. Η αλήθεια είναι ότι η Βιρμανία διαθέτει πολύ ισχυρά στηρίγματα, και συγκεκριμένα - λυπούμαστε για την απουσία του Επιτρόπου κ. Brittan - υποστηρίζεται σε πολύ μεγάλο βαθμό από την Κίνα τόσο σε οικονομικό, όσο και σε στρατιωτικό επίπεδο, γεγονός μάλιστα που της επιτρέπει να εξακολουθεί να καταστέλλει και να εμποδίζει κάθε δημοκρατική εξέλιξη.
<P>
Επομένως, όσον αφορά τη Βιρμανία καθώς και τη Βόρειο Κορέα, άλλη μια χώρα που έχει την εύνοια του Επιτρόπου Brittan, θα πρέπει να αρχίσουμε να ασκούμε πιέσεις στην Κίνα, προκειμένου να επέμβει στις αρχές της Βιρμανίας και της Βορείου Κορέας για να επέλθουν τελικά αλλαγές. Ένα άλλο στήριγμα της Βιρμανίας είναι το διεθνές απαγορευτικό μας σύστημα σε θέματα ναρκωτικών. Γνωρίζουμε ότι η Βιρμανία είναι μία από τις μεγαλύτερες χώρες παραγωγούς και, αν έχει καταφέρει να διαθέτει τα μέσα ώστε να έχει την πολυτέλεια να αντιπαρέρχεται την υποστήριξη των χωρών της Δύσης, είναι επειδή έχει χρήματα, και μάλιστα πολλά χρήματα, χάρη στο εμπόριο ναρκωτικών.

<SPEAKER ID=187 LANGUAGE="DE" NAME="Telkδmper">
Κύριε Πρόεδρε, όπως στις τελευταίες προτάσεις ψηφίσματος και συζητήσεις, έτσι και αυτή τη φορά καταδικάζουμε τις συνεχιζόμενες παραβιάσεις των ανθρωπίνων δικαιωμάτων διαφόρων πληθυσμιακών ομάδων στη Βιρμανία. Βασικά δεν μπορούμε παρά να επαναλάβουμε όσα έχουμε πει στο παρελθόν. Δυστυχώς στη φοβερή κατάσταση των ανθρώπων προστέθηκε η λυπηρή είδηση του θανάτου του Δρ Michael Aris, συζύγου της κ. Aung San Suu Kyi, που ζούσαν χωριστά, επειδή εκείνη δεν είχε τη δυνατότητα να τον επισκεφθεί και σε εκείνον δεν επιτρεπόταν. Θεωρώ ότι αυτό εκφράζει τη μεγάλη καταπίεση και σκληρότητα αυτού του καθεστώτος στο πλέον στοιχειώδες επίπεδο προσωπικής ζωής.
<P>
Πρέπει να ενθαρρύνουμε την Επιτροπή να ασκήσει επιρροή ιδίως και στα γειτονικά κράτη, ώστε να απομονωθεί η Βιρμανία, να αναγκαστεί σε παραίτηση η συγκεκριμένη κυβέρνηση και να σταματήσει η κακομεταχείριση των κατοίκων των χωριών, που εκτελούν καταναγκαστική εργασία ή που ολόκληρα τα χωριά τους μεταφέρονται αλλού. Πρέπει να ενθαρρύνουμε το Συμβούλιο και να το καλέσουμε να σταματήσει κάθε συνεργασία με τα κράτη του Συνδέσμου Κρατών Νοτιοανατολικής Ασίας (ΣΚΝΑΑ), περιλαμβανομένης και της Βιρμανίας, και να μην ενσωματώσει εκεί τη Βιρμανία, καθώς και τη γερμανική Προεδρία να μη χορηγεί θεώρηση για την είσοδο στη χώρα. Εδώ διατυπώσαμε μια απαγόρευση που πρέπει να τηρηθεί από όλα τα κράτη μέλη της Ένωσης.

<SPEAKER ID=188 LANGUAGE="DE" NAME="Habsburg-Lothringen">
Κύριε Πρόεδρε, οι προηγούμενοι ομιλητές αναφέρθηκαν ήδη αρκετά στις εντελώς απαράδεκτες συνθήκες της απαγόρευσης εισόδου στη χώρα του Δρ Michael Aris πριν από τον θάνατό του και μίλησαν επίσης για τη στήριξη του σκληρού αυτού καθεστώτος από την Κίνα. Ως εκ τούτου, θέλω να επιστήσω κάπως περισσότερο την προσοχή στις εθνοτικές εκκαθαρίσεις που γίνονται εκεί. Ειδικά την ημέρα που εγκρίναμε το ψήφισμα για το Κοσσυφοπέδιο, αυτό έχει κατά τη γνώμη μου ιδιαίτερη σημασία.
<P>
Στο ψήφισμά μας τονίζουμε αυτή τη φορά ιδιαίτερα τις συνθήκες στα χωριά των Karen. Δεν πρέπει όμως να παραβλέπουμε ότι αυτό είναι ένα μεγαλύτερο σχέδιο, όπως περιέγραψε π.χ. πολύ παραστατικά και η Διεθνής Αμνηστία το 1998 στο Λονδίνο. Αναφέραμε πώς μόνο κατά τα τελευταία δύο χρόνια μετακινήθηκαν με τη βία περίπου 300 000 μέλη της φυλής Shan και πώς οι φυλές Mon, Akha και Lahu εκδιώχθηκαν σε γειτονικές χώρες. Εν όψει αυτού του γεγονότος, το λιγότερο που μπορούμε να κάνουμε είναι να επανεξετάσουμε την πολιτική μας για την άδεια εισόδου, όπως απαιτείται στο σημείο 9, και να αρνηθούμε στη Βιρμανία τη συμμετοχή σε συναντήσεις EE-ΣΚΝΑΑ και σε διασκέψεις κορυφής Ασίας-Ευρώπης, έως ότου σημειωθεί πραγματική βελτίωση ως προς την κατάσταση που αφορά τα ανθρώπινα δικαιώματα.
<P>
Καμπότζη

<SPEAKER ID=189 LANGUAGE="NL" NAME="Neyts-Uytterbroeck">
Κύριε Πρόεδρε, συνάδελφοι, πέρυσι το καλοκαίρι επισκέφθηκα την Καμπότζη και διαπίστωσα ιδίοις όμμασιν τα έντονα ψυχολογικά τραύματα από τα οποία πάσχει ακόμα ο πληθυσμός της. Ο ίδιος ο βασιλιάς Sianouk μου το επιβεβαίωσε λέγοντας πως ο λαός του παραμένει σοβαρά ασθενής. Η τραγωδία συνεχίζεται εδώ και είκοσι χρόνια, διότι κανένα από τα εγκλήματα του παρελθόντος δεν διερευνήθηκε και καμία δίκη δεν έλαβε χώρα. Η κυβέρνηση της Καμπότζης αδυνατεί να διενεργήσει τέτοιες έρευνες και να δικάσει τους ενόχους, ακόμα κι αν ήθελε κάτι τέτοιο. Τον Αύγουστο του 1998 καταβάλλονταν ακόμα προσπάθειες για την εκπόνηση ενός αστικού και ενός ποινικού κώδικα, ενώ οι Ευρωπαίοι και οι Αμερικανοί εμπειρογνώμονες διαφωνούσαν μεταξύ τους προσπαθώντας να επιβάλουν ο καθένας τις απόψεις του σχετικά με τη συγκεκριμένη μορφή που θα έπρεπε να λάβουν οι κώδικες. Στην Καμπότζη δεν υφίσταται καμία έννοια δικαστικού συστήματος. Γι' αυτούς τους λόγους η Ομάδα μου ζητεί να διερευνηθεί η γενοκτονία και να καταδικασθούν οι ένοχοι από ένα διεθνές δικαστήριο των Ηνωμένων Εθνών. Ζητούμε να βοηθήσει η Ευρωπαϊκή Ένωση την Καμπότζη να καταστεί κράτος δικαίου.

<SPEAKER ID=190 LANGUAGE="NL" NAME="Van Bladel">
Κύριε Πρόεδρε, όταν ακούμε την έκφραση killing fields (πεδία θανάτου) έρχεται αμέσως στο μυαλό μας η Καμπότζη και η γενοκτονία που έλαβε χώρα εκεί από το 1975 και μετά. Με μεγάλη μας λύπη βλέπουμε τώρα, είκοσι πέντε χρόνια μετά, να γίνεται μόλις μια δειλή αρχή στις προσπάθειες δικαίωσης των θυμάτων. Αλλά ακόμα κι αυτή η δειλή αρχή απειλείται να μην καταλήξει πουθενά εξαιτίας των προσπαθειών συγκάλυψης των ευθυνών που φέρουν οι σημερινοί πολιτικοί ηγέτες. Κανονικά θα προτιμούσα να αναλάβει κάθε χώρα τις ευθύνες της, προκειμένου να ξεπεράσει ένα τέτοιο φρικτό παρελθόν. Καθώς ωστόσο υπάρχει ο κίνδυνος να συγκαλυφθούν τα εγκλήματα του παρελθόντος, θεωρεί και η Ομάδα μου ότι ένα ειδικό δικαστήριο θα μπορούσε να εγγυηθεί με τον καλύτερο τρόπο την απόδοση δικαιοσύνης για τη γενοκτονία που διεπράχθη κατά του λαού της Καμπότζης.

<SPEAKER ID=191 LANGUAGE="EN" NAME="Harrison">
Κύριε Πρόεδρε, η μη προσαγωγή του αρχηγού των Ερυθρών Χμερ, του Ta Mok, ενώπιον ενός ανεξάρτητου διεθνούς δικαστηρίου είναι εξαιρετικά ανησυχητική, αλλά εξίσου διδακτική. Ανησυχητική γιατί μία εγχώρια δίκη στην Καμπτότζη είναι αμφίβολο κατά πόσον θα αποκαλύψει πλήρως την αλήθεια για τα εγκλήματα κατά της ανθρωπότητας που διέπραξαν οι Ερυθροί Χμερ τα χρόνια των «πεδίων θανάτου», στα τέλη της δεκαετίας του '70. Υπάρχει επίσης ανησυχία μήπως ο Hun Sen χρησιμοποιήσει αδικαιόλογητα διεθνή βοήθεια για να κινήσει το εγχώριο δίκαιο περί προδοσίας κατά μερικών από τους σημερινούς πολιτικούς του αντιπάλους. Ωστόσο, είναι διδακτική γιατί αποσαφηνίζει την ανάγκη σύστασης εκ μέρους της διεθνούς κοινότητας ενός μόνιμου διεθνούς ποινικού δικαστήριο που να μπορεί να αντιμετωπίζει τις πάρα πολύ συχνές πράξεις γενοκτονίας που μας αμαυρώνουν όλους. Ένα δικαστήριο όμως που θα ενεργεί επίσης ως ανασταλτικός παράγοντας για όσους διαπράττουν το κακό, είτε στην Ινδοκίνα είτε στην πρώην Γιουγκοσλαβία.
<P>
Το κράτος δικαίου αποτελεί ένα στήριγμα υψίστης σημασίας της κοινωνίας των πολιτών. Δυστυχώς, η φυλάκιση του Anwar Ibrahim αυτή την εβδομάδα στη γειτονική Μαλαισία φανερώνει πόσο πολύ πρέπει ακόμα να προχωρήσουμε για να εξασφαλίσουμε ότι το δίκαιο χρησιμοποιείται για να διαφυλάξει και να υποστηρίξει την έννοια των ανθρωπίνων δικαιωμάτων. Το μαυρισμένο μάτι του Anwar Ibrahim κατά τη σύλληψή του αποτελεί μομφή κατά του κράτους δικαίου στη Μαλαισία και έναντι όλων εμάς που λατρεύουμε να κυριαρχούν τα δικαιώματα του ανθρώπου στις ανθρώπινες υποθέσεις. Ο Anwar Ibrahim θα πρέπει να αποφυλακιστεί αμέσως, προκειμένου να αποκατασταθεί η υγεία και η ευημερία της εξασθενημένης Μαλαισίας του Mahathir στα μάτια της παγκόσμιας κοινότητας που παρακολουθεί.
<P>
Κύριε Πρόεδρε, σας καλώ να εκδώσετε ένα υπόμνημα διαμαρτυρίας προς τον Δρ Mahathir σχετικά με την ατελή πολιτική δίκη που διεξήχθη κατά του Anwar Ibrahim, ένα υπόμνημα διαμαρτυρίας σύμφωνα με τα πολλά επικριτικά ψηφίσματα που ενέκρινε αυτό το Κοινοβούλιο σχετικά με τη Μαλαισία. Ελπίζω να είστε σε θέση να το πράξετε εξ ονόματος του Κοινοβουλίου.

<SPEAKER ID=192 LANGUAGE="DE" NAME="Telkδmper">
Κύριε Πρόεδρε, το Κοινοβούλιο και όλα τα δημοκρατικά θεσμικά όργανα πρέπει να απευθύνουν διεθνώς ένα μήνυμα και μια προειδοποίηση ότι δεν επιτρέπονται οι παραβιάσεις των ανθρωπίνων δικαιωμάτων ούτε λησμονούνται από την ιστορία. Η ιστορία δεν πρέπει να αποδεχθεί έτσι απλά τις σφαγές στην Καμπότζη και εκείνοι που τις διέπραξαν πρέπει να λογοδοτήσουν. Γι' αυτό αρμόζει να δημιουργηθεί εδώ ένα ad hoc διεθνές δικαστήριο, και αυτό επειδή η Καμπότζη ως κράτος δεν είναι προφανώς ικανή να το πράξει, δεν διαθέτει δηλαδή τις απαραίτητες δομές.
<P>
Η Επιτροπή καλείται να βοηθήσει στη δημιουργία δομών νομιμότητας αστικού δικαίου. Έχουμε επανειλημμένα εκφράσει το αίτημα αυτό και θεωρώ ότι εδώ μπορεί κανείς να παράσχει σημαντική υποστήριξη. Αυτό ισχύει και σχετικά με τη συνεργασία με όλα τα κράτη του Συνδέσμου Κρατών της Νοτιοανατολικής Ασίας, όπως και για τη Μαλαισία. Ο προηγούμενος ομιλητής μίλησε διεξοδικά για τον Anwar Ibrahim. Δεν μπορούμε να αποδεχθούμε ούτε αυτή την παράνομη σύλληψη και καλούμε το Συμβούλιο και την Επιτροπή να το ανακοινώσει αυτό με τον δέοντα τρόπο στη Μαλαισία, διαφορετικά θα πρέπει να ληφθούν μέτρα για το πάγωμα των σχέσεων.

<SPEAKER ID=193 LANGUAGE="FR" NAME="Bourlanges">
Κύριε Πρόεδρε, είναι αδιανόητο ότι τα σοβαρότερα ομαδικά εγκλήματα από την εποχή του Δευτέρου Παγκοσμίου Πολέμου δεν αποτελούν αντικείμενο κατάλληλων ποινικών κυρώσεων.
<P>
Για τον λόγο αυτό το παρόν Κοινοβούλιο πρέπει να προβάλει τρεις απαιτήσεις: πρώτον, να συσταθεί ένα δικαστήριο, διότι δεν είναι δυνατόν το κλίμα πολιτικής αγανάκτησης και η αξιοποίησή του να σταματούν εκεί όπου απαιτούν πολιτικές σκοπιμότητες.
<P>
Δεύτερον, πρέπει το εν λόγω δικαστήριο να είναι διεθνές, όχι μόνο επειδή το είχε ζητήσει στην εποχή του, πριν απορριφθεί η ιδέα, ο κ. Hun Sen, αλλά και επειδή δεν επιτρέπεται η δίκη των Ερυθρών Χμερ να πέσει στην παγίδα του ξεκαθαρίσματος πολιτικοδικαστικών λογαριασμών ενός κράτους που δεν έχει αποκτήσει δημοκρατική σταθερότητα.
<P>
Τρίτον, είναι σημαντικό να επιβληθούν κυρώσεις όχι μόνο στον Ta Mok, αλλά και σε όλους τους υπευθύνους του Angkar, του οργανισμού ομαδικού θανάτου. Δεν μπορούμε να δεχτούμε ότι υπάρχει ένας αποδιοπομπαίος τράγος, ακόμα κι αν αυτός είναι δήμιος, ένας μόνο αποδιοπομπαίος τράγος που πληρώνει για όλους.

<SPEAKER ID=194 LANGUAGE="NL" NAME="Bertens">
Κύριε Πρόεδρε, όποιος έχει διαβάσει κάτι για την πρόσφατη ιστορία της Καμπότζης και όποιος είχε, εντός εισαγωγικών, την τύχη να επισκεφθεί τη χώρα αυτή, δεν μπορεί να καταλάβει πώς δεν έχει αναληφθεί μέχρι τώρα καμία απολύτως πρωτοβουλία για τη σύσταση διεθνούς δικαστηρίου, ώστε να δικαστούν οι υπεύθυνοι για τα killing fields (πεδία θανάτου) και τις σφαγές, που, όπως σωστά είπε ο κ. Bourlanges, αποτελούν ένα από τα φοβερότερα εγκλήματα μετά τον Β' Παγκόσμιο Πόλεμο, ή τουλάχιστον πώς δεν διενεργήθηκε έρευνα για τη γενοκτονία. Ανησυχώ σοβαρά για το αδιέξοδο που δημιουργήθηκε. Είναι απαράδεκτο η σημερινή κυβέρνηση της Καμπότζης να αφήνει στο απυρόβλητο τους ηγέτες των Ερυθρών Χμερ για οποιονδήποτε λόγο, έστω και από πατριωτισμό. Πιστεύω εξάλλου ότι η σύσταση ενός διεθνούς δικαστηρίου για την Καμπότζη θα μπορούσε να αποτελέσει μήνυμα και για την κυβέρνηση της Βιρμανίας και των άλλων χωρών της Ν.Α. Ασίας.

<SPEAKER ID=195 LANGUAGE="IT" NAME="Fassa">
Κύριε Πρόεδρε, κύριε Επίτροπε, αξιότιμοι συνάδελφοι, η υπόθεση του Ta Mok μας φέρνει αντιμέτωπους με ένα ενδιαφέρον και ταυτόχρονα δραματικό νομικό πρόβλημα. Θα κοροϊδεύαμε τον εαυτό μας, αν πιστεύαμε ότι ένα καμποτζιανό δικαστήριο μπορεί να κρίνει αντικειμενικά τα εγκλήματα που έχει διαπράξει ο Ta Mok κατά της ανθρωπότητας και γενικότερα τα εγκλήματα που έχουν διαπράξει οι Ερυθροί Χμερ.
<P>
Θα ήταν ευκταία η ίδρυση ενός δικαστηρίου ad hoc , πάντα όμως θα υπάρχουν υποψίες ότι πρόκειται για ειδικό δικαστήριο που έχει ήδη προβλέψει τρόπον τινά την καταδίκη του και που δεν έδωσε στον κατηγορούμενο τις εγγυήσεις που δικαιούται ακόμη κι ένας κατηγορούμενος όπως ο Ta Mok. Συνεπώς, μία μόνο λύση υπάρχει: ένα μόνιμο διεθνές δικαστήριο, ένας δικαστής αρμόδιος εκ του νόμου να δικάζει όλα τα εγκλήματα κατά της ανθρωπότητας, από όποιον κι αν διαπράττονται, σε οποιονδήποτε τόπο και χρόνο.
<P>
Νίγηρας

<SPEAKER ID=196 LANGUAGE="IT" NAME="Fassa">
Κύριε Πρόεδρε, το ψήφισμα σχετικά με τον Νίγηρα, που παρουσίασαν από κοινού όλες οι πολιτικές ομάδες στο παρόν Κοινοβούλιο, παρουσιάζεται - και λυπάμαι που το λέω - ως ένα είδος ψηφίσματος ρουτίνας. Βρισκόμαστε αντιμέτωποι με το νιοστό πραξικόπημα, με τη νιοστή περιφρόνηση των αρχών του κράτους δικαίου, με την ανάληψη της νομοθετικής και της εκτελεστικής εξουσίας από μια στρατιωτική χούντα, απουσία οιασδήποτε έκφρασης της λαϊκής βούλησης, σε μια κατάσταση που έχει επιδεινωθεί από την πρόσφατη ακύρωση εκ μέρους του συνταγματικού δικαστηρίου των αποτελεσμάτων των εκλογών τοπικής αυτοδιοίκησης, που έπρεπε θεωρητικά να είχαν ολοκληρώσει τη διαδικασία αποκατάστασης της δημοκρατίας και που κερδήθηκαν, και όχι τυχαία, από την αντιπολίτευση.
<P>
Είναι συνεπώς αναγκαία μια σθεναρή αντίδραση εκ μέρους της Ευρωπαϊκής Ένωσης. Συγκεκριμένα, η Επιτροπή πρέπει να αναστείλει την αναπτυξιακή συνεργασία στο πλαίσιο της Σύμβασης Λομέ, διατηρώντας μόνο την ανθρωπιστική βοήθεια και την άμεση συνδρομή των μη κυβερνητικών οργανώσεων στους πιο ευάλωτους τομείς του πληθυσμού.

<SPEAKER ID=197 LANGUAGE="NL" NAME="Maes">
Κύριε Πρόεδρε, στις 6 Απριλίου 1994 η κατάρριψη του αεροπλάνου που μετέφερε τον Πρόεδρο Habyarimana αποτέλεσε το έναυσμα μιας ανατριχιαστικής γενοκτονίας στη Ρουάντα. Πάλι βλέπουμε να δολοφονείται ένας Πρόεδρος, έστω και πραξικοπηματίας, από την ίδια την προεδρική φρουρά, η οποία ανέλαβε στη συνέχεια την εξουσία. Το Κοινοβούλιο της χώρας διαλύθηκε και οι στρατιωτικοί ανέλαβαν όλες τις εξουσίες. Φυσικά θα πρέπει να παρακολουθούμε την κατάσταση αυτή με μεγάλη προσοχή. Γι' αυτό και σας θύμισα τα γεγονότα που έλαβαν χώρα προ πενταετίας στη Ρουάντα. Βλέπουμε πάλι να βυθίζεται μια χώρα στο χάος, μια χώρα η οποία ήδη αντιμετώπιζε φοβερές δυσκολίες. Ούτως εχόντων των πραγμάτων, θα ήταν ανεύθυνο να υπάρξει οιαδήποτε συνεργασία με τους στρατιωτικούς που βρίσκονται στην εξουσία. Θα πρέπει να παράσχουμε ανθρωπιστική ενίσχυση μέσω αξιόπιστων ΜΚΟ και ελπίζω ότι η ενίσχυση αυτή θα παρασχεθεί με τρόπο αδιάβλητο.

<SPEAKER ID=198 LANGUAGE="SV" NAME="Schφrling">
Κύριε Πρόεδρε, είναι πραγματικά λυπηρό το γεγονός ότι μια διαμάχη σε μια αφρικανική χώρα επιλύθηκε και πάλι με τον χειρότερο δυνατό τρόπο. Ο Νίγηρας, μετά από το πραξικόπημα και τη δολοφονία του Προέδρου στις 9 Απριλίου, βρέθηκε σε μία πολύ τεταμένη κατάσταση. Οι πρόσφατα διεξαχθείσες δημοτικές και περιφερειακές εκλογές ακυρώθηκαν και ο στρατός ανέλαβε τη νομοθετική και εκτελεστική εξουσία μετά από τη διάλυση της εθνοσυνέλευσης. Ας ελπίσουμε ότι αυτό δεν είναι το τέλος για μια περισσότερο δημοκρατική διαδικασία και εξέλιξη. Υπάρχει εντούτοις μια μικρή ελπίδα, καθώς η αντιπολίτευση δήλωσε ότι θέλει να δώσει μια ευκαιρία στους στρατιωτικούς να παραδώσουν την εξουσία σε μια πολιτική κυβέρνηση εντός 9 μηνών.
<P>
Εμείς ως βουλευτές του Ευρωπαϊκού Κοινοβουλίου δεν μπορούμε να κάνουμε τίποτε άλλο από το να απαιτήσουμε να διακόψει η Επιτροπή τη συνεργασία εντός του πλαισίου της Σύμβασης Λομέ και να απευθύνουμε έκκληση στην αυτοανακυρηχθείσα ηγεσία του Νίγηρα να σεβαστεί το σύνταγμα, να παραδώσει την εξουσία σε μία πολιτική κυβέρνηση καθώς και να σεβαστεί τα ανθρώπινα δικαιώματα και τις ελευθερίες, διότι δεν υπάρχει άλλος δρόμος προς την ελευθερία και τη σταθερότητα στη χώρα.

<SPEAKER ID=199 LANGUAGE="IT" NAME="Vecchi">
Κύριε Πρόεδρε, το πραξικόπημα του Νίγηρα με τη δολοφονία του Προέδρου Ibrahim Barι Maοnassara βύθισε και πάλι άλλη μία αφρικανική χώρα στο σκοτάδι των στρατιωτικών πραξικοπημάτων και της εμπλοκής μιας, έστω και μερικής, διαδικασίας θεσμικής ανασυγκρότησης.
<P>
Βέβαια, το κανονιστικό πλαίσιο χωρών όπως ο Νίγηρας δύσκολα συμβιβάζεται με τις εύθραυστες μάλιστα διαδικασίες εκδημοκρατισμού και ήδη είχαμε μια απόδειξη τους τελευταίους μήνες με την ακύρωση των περιφερειακών, επαρχιακών και τοπικών εκλογών που ευνοούσαν την αντιπολίτευση. Πρέπει να εμποδιστεί η δράση αυτής της στρατιωτικής κλίκας, πρωταγωνίστριας σε πραξικοπήματα και σε μια παρανοϊκή διαχείριση της εξουσίας. Πρέπει σήμερα να αποκατασταθούν οι θεσμοί και να δρομολογηθεί ο πραγματικός εκδημοκρατισμός της χώρας, και για τον σκοπό αυτό συμφωνούμε και εμείς ότι πρέπει να διακοπεί η επίσημη συνεργασία στο πλαίσιο της Σύμβασης Λομέ έως ότου σταθεροποιηθεί εκ νέου μια δημοκρατική διαδικασία. Ωστόσο, αυτή η κατάσταση δείχνει επίσης ότι χρειάζεται να γίνει ένα ποιοτικό άλμα στην πολιτική που εφαρμόζεται έναντι των αφρικανικών χωρών, προκειμένου να διασφαλιστεί ότι η προαγωγή των ανθρωπίνων δικαιωμάτων και του εκδημοκρατισμού και η πρόληψη των συγκρούσεων - απαραίτητες προϋποθέσεις πραγματικής ανάπτυξης - θα καταστούν ουσιαστικά στοιχεία της συνεργασίας.

<SPEAKER ID=200 LANGUAGE="FR" NAME="Lehideux">
Κύριε Πρόεδρε, νομίζω ότι και οι μεν και οι δε είμαστε σύμφωνοι με την ανάλυση των γεγονότων που εκτυλίχθησαν προσφάτως στον Νίγηρα και με το γεγονός ότι είναι αναγκαία η επάνοδος το συντομότερο δυνατόν στους κανόνες δικαίου και στη λειτουργία της δημοκρατίας στη χώρα αυτή μετά από το πραξικόπημα και τη δολοφονία του Προέδρου Ibrahim Barι Maοnassara.
<P>
Σε αυτό το πλαίσιο, κύριε Πρόεδρε, ήθελα να υπογραμμίσω εξ ονόματος της Ομάδας μου ότι δεν θα ψηφίσουμε τις τέσσερεις τροπολογίες που κατατέθηκαν επί αυτού του ψηφίσματος, όχι επειδή δεν θέλουμε να συναινέσουμε επί της ουσίας ή να συμμεριστούμε τις ανησυχίες, αλλά επειδή κρίνουμε ότι θα δοθεί ίσως κάποια άλλη ευκαιρία να επαναλάβουμε με γενικό τρόπο τη γνώμη του Ευρωπαϊκού Κοινοβουλίου σχετικά με τα προβλήματα που αναφέρθηκαν. Θα επιθυμούσαμε το σημερινό ψήφισμα να αφορά αποκλειστικά το πρόβλημα του Νίγηρα. Είναι σημαντικό, μόλις εκτυλίχθησαν κάποια γεγονότα στα οποία επιθυμούμε να αντιδράσουμε θίγοντας μόνο αυτό το ζήτημα στο ψήφισμα. Επαναλαμβάνω επομένως ότι δεν θα ψηφίσουμε τις τροπολογίες.
<P>
Φόνος της Rosemary Nelson

<SPEAKER ID=201 LANGUAGE="EN" NAME="Malone">
Κύριε Πρόεδρε, ένα από τα πλέον θλιβερά πράγματα που έχω δει τον τελευταίο καιρό ήταν τα παιδιά της Rosemary Nelson να ακολουθούν τη νεκροφόρα στο νεκροταφείο μετά από την αποτρόπαιη δολοφονία αυτής της συνηγόρου των ανθρωπίνων δικαιωμάτων στη Βόρειο Ιρλανδία τον περασμένο μήνα.
<P>
Θα ήθελα να μεταφέρω τις ανησυχίες πολλών ανθρώπων στην Ιρλανδία και της διεθνούς κοινότητας για τις συνθήκες αυτής της δολοφονίας. Ο Ειδικός Εισηγητής των Ηνωμένων Εθνών για την Ανεξαρτησία των Δικαστών και των Δικηγόρων, ο Ύπατος Αρμοστής των Ηνωμένων Εθνών για τα Δικαιώματα του Ανθρώπου, η Διεθνής Επιτροπή Νομικών και, χθες το βράδυ, Γερουσιαστές των Ηνωμένων Πολιτειών εξέφρασαν τις ανησυχίες τους για την υπόθεση αυτή.
<P>
Αν θέλουμε εμείς στην Ευρωπαϊκή Ένωση να μας παίρνουν στα σοβαρά σε ό, τι αφορά την προαγωγή υψηλών προτύπων για τα δικαιώματα του ανθρώπου παγκοσμίως, πρέπει να βεβαιωθούμε ότι επικρατεί τάξη στα του οίκου μας. Πρέπει να βεβαιωθούμε ότι επιτρέπεται στους δικηγόρους, που αποτελούν ένα ουσιαστικό μέρος οποιουδήποτε αποτελεσματικού και αξιόπιστου δικαστικού συστήματος, να εκτελούν τα επαγγελματικά τους καθήκοντα χωρίς προσκόμματα ή φόβο τρομοκρατίας ή και κάτι χειρότερο. Ο θάνατος της Rosemary Nelson και η προγενέστερη δολοφονία του Patrick Finucane αποδεικνύουν ξεκάθαρα ότι αυτή η ελάχιστη απαίτηση δικαιοσύνης δεν εξασφαλίζεται στη Βόρειο Ιρλανδία.
<P>
Θα ήθελα να επιστήσω την προσοχή σας κυρίως στις αιτιολογικές σκέψεις Δ και ΣΤ του ψηφίσματος - καθώς ο χρόνος δεν μου επιτρέπει να τις διαβάσω - και να σας ζητήσω να τις διαβάσετε προσεχτικά. Υπό αυτές τις συνθήκες μια έρευνα από το RUC (αστυνομία της Βορείου Ιρλανδίας) θα στερούνταν αξιοπιστίας. Πράγματι, το RUC έχει σχεδόν παραδεχθεί το γεγονός, αφού ζήτησε από τη βρετανική και την αμερικανική αστυνομία να επιβλέπουν την έρευνα. Θα ήταν ούτως ή άλλως καλύτερο αν οι έρευνες διεξάγονταν με έναν τελείως ανεξάρτητο τρόπο, ώστε όλες οι πλευρές της κοινότητας να μπορέσουν να τις θεωρήσουν αντικειμενικές και αμερόληπτες.
<P>
Θα ήθελα να ζητήσω από τους βουλευτές να υποστηρίξουν το ψήφισμα και την έκκλησή μας για μία πλήρη, ανεξάρτητη, διεθνή δικαστική έρευνα ως προς όλες τις συνθήκες που αυτής της υπόθεσης.

<SPEAKER ID=202 NAME="Banotti">
Κύριε Πρόεδρε, η δολοφονία της Rosemary Nelson συγκλόνισε ολόκληρη την Ιρλανδία. Ευτυχώς μόνο που ούτε ο σύζυγος ούτε τα παιδιά της ήταν στο αυτοκίνητο, όταν αυτό ανατινάχθηκε με βίαιο τρόπο πολύ κοντά στο ίδιο της το σπίτι και στο σχολείο όπου η μικρή της κόρη έπαιζε στο προαύλιο, από όπου η έκρηξη ήταν ορατή και μπορούσαν να την ακούσουν.
<P>
Δυστυχώς σε πολλά μέρη του κόσμου, αλλά και στη Βόρειο Ιρλανδία, οι δικηγόροι και οι δικαστές βρίσκονται στην πρώτη γραμμή σε περιπτώσεις πολύ σοβαρών ταραχών και η δολοφονία της Rosemary Nelson μας παρουσιάζει ακόμα μία φορά τον κίνδυνο που διατρέχουν πολλοί από αυτούς τους επαγγελματίες όταν υπερασπίζονται ένα από τα πλέον βασικά ανθρώπινα δικαιώματα των πελατών τους.
<P>
Η έκκληση για τη διεξαγωγή ανεξάρτητης έρευνας κινείται γύρω από το γεγονός ότι υπάρχει έντονη πεποίθηση ότι μια έρευνα από το RUC για τον θάνατο της κ. Nelson δεν θα είναι τόσο αυστηρή, όσο θα πρέπει, εξαιτίας των στοιχείων που δείχνουν ότι το θύμα φοβόταν πολύ για τη ζωή του και για αρκετά μεγάλο χρονικό διάστημα πίστευε ότι η ζωή του διέτρεχε πολύ μεγάλο κίνδυνο. Κατά τραγικό τρόπο αποδείχθηκε ότι είχε δίκιο. Ελπίζω ότι οι βουλευτές θα υποστηρίξουν το εν λόγω ψήφισμα και θα το υπερψηφίσουν μαζί μας.

<SPEAKER ID=203 LANGUAGE="DE" NAME="Ullmann">
Κύριε Πρόεδρε, κύριε Επίτροπε, κυρίες και κύριοι, εξ ονόματος της Ομάδας μου, και προ πάντων εξ ονόματος των δύο Ιρλανδών συναδέλφων μου, πρέπει να εκφράσω διπλή λύπη. Πρώτον, για τον εν ψυχρώ φόνο μιας γυναίκας που είχε αφιερώσει την προσωπική και την επαγγελματική της ζωή στην υπεράσπιση των ανθρωπίνων δικαιωμάτων και, δεύτερον, για το γεγονός ότι υπάρχουν δυνάμεις που προσπαθούν - σε μια χώρα της ίδιας της Ευρωπαϊκής Ένωσης, όπως και αλλού - να υπονομεύσουν μέσω τρομοκρατίας μια δρομολογημένη ειρηνευτική διαδικασία. Ωστόσο, δεν βρισκόμαστε εδώ μόνο για να εκφράσουμε τη λύπη μας, αλλά και για να υποβάλουμε πολύ συγκεκριμένα αιτήματα. Πρώτον, το αίτημα να διερευνηθούν από τις αντίστοιχες διωκτικές αρχές τα αίτια που βρίσκονται πίσω από αυτή τη δολοφονία. Επιπλέον, ζητώ, όπως και οι προηγούμενες ομιλήτριες, να διεξαχθεί διεθνής έρευνα από τις αρμόδιες υπηρεσίες της Ύπατης Αρμοστείας για τα Ανθρώπινα Δικαιώματα.

<SPEAKER ID=204 LANGUAGE="EN" NAME="Miller">
Κύριε Πρόεδρε, όπως πολλοί συνάδελφοι που έλαβαν ήδη τον λόγο, καταδικάζω απερίφραστα τη δολοφονία της Rosemary Nelson. Όπως πολλοί βουλευτές αυτού του Σώματος, είδα και εγώ τις σκηνές με τα συντρίμια του αυτοκινήτου της και την οικογένειά της στη κηδεία. Μπορώ να σας διαβεβαιώσω ότι καταδικάζουμε πέρα για πέρα τις πράξεις βίας που προκάλεσαν αυτές τις σκηνές και θα καταβάλουμε κάθε δυνατή προσπάθεια προκειμένου να προσαγάγουμε ενώπιον της δικαιοσύνης τους δράστες αυτού του αποτρόπαιου εγκλήματος.
<P>
Ωστόσο, πιστεύω ότι διεξάγεται μια αποτελεσματική και αξιόπιστη έρευνα. Ο κ. Port, που είναι επικεφαλής της έρευνας, είναι πλήρως και απεριόριστα εξουσιοδοτημένος και διαθέτει απόλυτη ελευθερία να προσθέσει ή να μεταβάλλει τους πόρους, κατά το δοκούν. Ο κ. Port έχει εργαστεί με τα Ηνωμένα Έθνη στη Γιουγκοσλαβία και τη Ρουάντα ως συντονιστής ερευνών και ως διευθυντής ερευνών στο Δικαστήριο των Ηνωμένων Εθνών για τη Ρουάντα. Αν το επιθυμεί, μπορεί να χρησιμοποιήσει ενδεχομένως ανεξάρτητους ερευνητές.
<P>
Ο νομικός ακόλουθος του FBI δήλωσε ότι κατά την επαγγελματική τους κρίση η καλύτερη πιθανότητα εντοπισμού των υπευθύνων έγκειται στη συμμετοχή του RUC στην έρευνα, εξαιτίας της γνώσης του χώρου και των τοπικών πληροφοριών που διαθέτουν. Χωρίς την ανάμειξη του RUC οποιαδήποτε έρευνα μπορεί να παρεμποδιστεί σοβαρά. Μας είναι απαραίτητο να συνεργαστούμε, προκειμένου να εντοπίσουμε και να ασκήσουμε δίωξη κατά των υπευθύνων αυτού του εγκλήματος.
<P>
Καθώς συνεχίζεται η έρευνα για τον θάνατο της κ. Nelson, θα ήταν ανώφελο να προκαταλάβουμε την έρευνα ζητώντας σε αυτό το στάδιο τη διεξαγωγή μίας νέας. Ελπίζω οι βουλευτές του Κοινοβουλίου να εκτιμήσουν σήμερα τον λεπτό και ευαίσθητο χαρακτήρα αυτής της έρευνας και το γεγονός ότι η συνεχιζόμενη ειρηνευτική διαδικασία δεν θα πρέπει να τεθεί σε κίνδυνο. Ας ολοκληρωθεί το ερευνητικό έργο πριν ζητήσουμε πρόσθετες ή περαιτέρω έρευνες, που σε αυτό το στάδιο το μόνο που μπορούν να κάνουν είναι να περιπλέξουν τα πράγματα.
<P>
Ωστόσο, το μήνυμα που πρέπει να αποστείλει το Σώμα είναι ότι, ανεξαρτήτως πολιτικής τοποθέτησης, δεν μπορεί να μένουν ατιμώρητες τέτοιες πράξεις βίας.

<SPEAKER ID=205 NAME="Cushnahan">
Κύριε Πρόεδρε, η δολοφονία της Rosemary Nelson ήταν μια βίαιη και άνανδρη πράξη. Πρόκειται για επίθεση κατά του δικαστικού συστήματος, για επίθεση κατά της δημοκρατίας και για μια εσκεμμένη απόπειρα υπονόμευσης της Συμφωνίας της Μεγάλης Παρασκευής. Είναι λυπηρό, αλλά πρέπει να ειπωθεί ότι εκφράζονται εύλογες ανησυχίες για τον ρόλο των δυνάμεων ασφαλείας. Όσοι επιβάλλουν το κράτος δικαίου πρέπει πάντοτε να δρουν στο πλαίσιο του δικαίου.
<P>
Επιτρέψτε μου όμως να πω ότι το παρόν ψήφισμα δεν μπορεί να παρερμηνευθεί ως μια γενική καταδίκη του RUC. Ο λαός της Βορείου Ιρλανδίας αισθάνεται για πολλούς λόγους ευγνωμοσύνη στο RUC. Έδωσαν τη ζωή τους για να εξαγοράσουν χρόνο για τους πολιτικούς, ώστε να επιλύσουν τα πολιτικά προβλήματα της Βορείου Ιρλανδίας. Βρέθηκαν στο στόχαστρο της τρομοκρατίας από κακοποιά στοιχεία τόσο των πιστών στο καθεστώς του Λονδίνου, όσο και των Δημοκρατικών. Η συντριπτική πλειοψηφία των μελών της είναι θαυμάσιοι άνθρωποι που προσπαθούν αμερόληπτα να επιβάλλουν το κράτος δικαίου. Όταν καταδικάζουμε τη συγκεκριμένη πράξη, θα πρέπει να θυμόμαστε ότι υπάρχουν κακοποιά στοιχεία τόσο μεταξύ των πιστών στο καθεστώς του Λονδίνου, όσο και μεταξύ των Δημοκρατικών, που προσπαθούν εσκεμμένα να υπονομεύσουν μία συμφωνία, την οποία έχει υποστηρίξει στη συντριπτική του πλειοψηφία ο λαός της Ιρλανδίας τόσο στον Βορρά, όσο και στον Νότο, αλλά εμείς δεν θα τους αφήσουμε να το πράξουν.

<SPEAKER ID=206 LANGUAGE="ES" NAME="Gutiιrrez Dνaz">
Κύριε Πρόεδρε, επιτρέψτε μου πριν κλείσει ο κύκλος των ομιλιών σχετικά με τα ανθρώπινα δικαιώματα να εκφράσω δημοσίως την ικανοποίησή μου για το γεγονός ότι σήμερα ο Βρετανός Υπουργός Εσωτερικών αποφάσισε να προχωρήσει η διαδικασία έκδοσης του Στρατηγού Pinochet, γεγονός που συμφωνεί με όσα εξέφρασε το Ευρωπαϊκό Κοινοβούλιο.

<SPEAKER ID=207 LANGUAGE="NL" NAME="Van den Broek">
Κύριε Πρόεδρε, δεν υπάρχει η παραμικρή διαφορά απόψεων μεταξύ της Ευρωπαϊκής Επιτροπής και του Κοινοβουλίου σχετικά με τις σοβαρές παραβιάσεις των ανθρωπίνων δικαιωμάτων στη Βιρμανία. Στις 26 Απριλίου το ζήτημα της Βιρμανίας θα ξανατεθεί στην ημερήσια διάταξη του Συμβουλίου Γενικών Υποθέσεων. Πιστεύουμε ότι θα ληφθεί απόφαση να παραταθούν τα ισχύοντα μέτρα κατά της Βιρμανίας, περιλαμβανομένων των περιορισμών στις θεωρήσεις διαβατηρίων, για άλλους έξι μήνες. Γνωρίζετε ότι πριν από έναν χρόνο είχε ληφθεί σχετική απόφαση, η οποία παρατάθηκε προ εξαμήνου, όπως αναμένεται να συμβεί και τώρα, καθώς δεν υπήρξε καμία βελτίωση.
<P>
Επιπλέον, η Επιτροπή Ανθρωπίνων Δικαιωμάτων των Ηνωμένων Εθνών συζητά αυτή τη στιγμή την υποβολή νέου ψηφίσματος κατά της Βιρμανίας. Να προσθέσω εξάλλου ότι, πέρα από τη συνεχή προσοχή που αποδίδει το Συμβούλιο Υπουργών στο πρόβλημα της Βιρμανίας, εκφράσαμε την ανησυχία μας μέσω της ακύρωσης της Διάσκεψης ΕΕ-ΣΚΝΑΑ στο Βερολίνο πριν από έναν μήνα, έξι εβδομάδες, διότι δεν μπορέσαμε να συμφωνήσουμε σχετικά με τη συμμετοχή της Βιρμανίας και διότι η ΣΚΝΑΑ δεν δέχθηκε την ειδική διατύπωση που πρότεινε το Συμβούλιο σχετικά με τη συμμετοχή της Βιρμανίας, με στόχο να συζητηθεί στη Διάσκεψη το πρόβλημα των ανθρωπίνων δικαιωμάτων στη χώρα αυτή.
<P>
Θα πρέπει, χωρίς να επιβαρύνουμε διαρκώς τις σχέσεις μας με την ΣΚΝΑΑ εξαιτίας της Βιρμανίας, να συνεχίσουμε τις προσπάθειές μας για να δείξουμε την αποστροφή μας σχετικά με την κατάσταση των ανθρωπίνων δικαιωμάτων στη Βιρμανία, με ταυτόχρονη συνεργασία προκειμένου να βελτιωθεί η κατάσταση στη χώρα αυτή.
<P>
Έρχομαι τώρα στην Καμπότζη. Η τρόικα πραγματοποίησε ένα διπλωματικό διάβημα στον Πρωθυπουργό της χώρας, ο οποίος δήλωσε πως προσωπικά συμφωνεί με την αρχή ότι οι ηγέτες των Ερυθρών Χμερ θα πρέπει να λογοδοτήσουν πραγματικά για τα εγκλήματα που διέπραξαν. Η Ευρωπαϊκή Επιτροπή χαιρέτισε επίσης την πρόσφατη δήλωση του Πρωθυπουργού Hun Sen, ο οποίος συμφώνησε να ανατεθεί ένας κεντρικός ρόλος σε διεθνείς δικαστές και εισαγγελείς κατά τη δίκη του φυλακισμένου ηγέτη των Ερυθρών Χμερ Τa Mok στην Καμπότζη, προκειμένου να εξασφαλιστεί ότι η δίκη αυτή θα διεξαχθεί σύμφωνα με τους κανόνες του διεθνούς δικαίου.
<P>
Σχετικά με τον Νίγηρα είναι περιττό να υπογραμμίσουμε την έντονη καταδίκη μας για το πρόσφατο πραξικόπημα στη χώρα αυτή ή τις πιέσεις που ασκούμε στις στρατιωτικές αρχές προκειμένου να αποκαταστήσουν το ταχύτερο δυνατόν το κράτος δικαίου. Η Ευρωπαϊκή Επιτροπή εξετάζει τη στιγμή αυτή, όπως ζήτησε και το Κοινοβούλιο, τα μέτρα που θα πρέπει να υιοθετήσει απέναντι στα πρόσφατα γεγονότα, μία δε από τις δυνατότητες που διαγράφονται είναι να προτείνει στο Συμβούλιο τη μερική διακοπή της αναπτυξιακής συνεργασίας, σύμφωνα με το γνωστό σας άρθρο 366Α της Σύμβασης Λομέ.
<P>
Σε αυτή την πρώτη φάση η Ευρωπαϊκή Επιτροπή σκοπεύει να διακόψει όλα τα νέα σχέδια και τα προγράμματα που προετοιμάζονται, καθώς και τα σχέδια που ήδη πραγματοποιούνται στον Νίγηρα μέχρι να αποκατασταθούν οι νόμιμες αρχές της χώρας. Φυσικά το μέτρο αυτό δεν περιλαμβάνει την ανθρωπιστική βοήθεια και μέτρα υπέρ των φτωχότερων στρωμάτων του πληθυσμού.
<P>
Τέλος, η Ευρωπαϊκή Επιτροπή, όπως και το Κοινοβούλιο, πληροφορήθηκε με αποτροπιασμό την ύπουλη δολοφονία της Rosemary Nelson. Εξ ονόματος της Ευρωπαϊκής Επιτροπής θα ήθελα με την ευκαιρία αυτή να εκφράσω στην οικογένειά της τα ειλικρινή μας συλλυπητήρια. Πιστεύουμε ότι ο καλύτερος τρόπος για να τιμήσουμε τη μνήμη της είναι να συνεχίσουμε την υποστήριξή μας στην ειρηνευτική διαδικασία και να μην επιτρέψουμε τη διακοπή εκ μέρους των τρομοκρατών της ειρηνευτικής διαδικασίας στη Βόρειο Ιρλανδία. Εκφράζουμε βεβαίως και εμείς την ευχή να συλληφθούν και να δικαστούν οι δράστες αυτής της ύπουλης δολοφονίας.

<SPEAKER ID=208 NAME="Morris">
Κύριε Πρόεδρε, είναι καλό να βλέπει κανείς στην ημερήσια διάταξη την Ινδονησία και το Ανατολικό Τιμόρ. Αλλά αναρωτιέμαι κατά πόσον η Επιτροπή θα υπερισχύσει έναντι της βρετανικής κυβέρνησης για τη μη παροχή όπλων ή πολεμικού υλικού στην κυβέρνηση της Ινδονησίας.

<SPEAKER ID=209 NAME="Πρόεδρος">
Η κοινή συζήτηση έληξε.
<P>
Είμαι βέβαιος ότι ο Eπίτροπος έλαβε δεόντως υπόψη του την ερώτηση του κ. Morris.
<P>
Περνάμε στην ψηφοφορία.

<CHAPTER ID=12>
Ψηφοφορίες (συνέχεια)
<SPEAKER ID=210 NAME="Deprez">
Ο εντυπωσιακά μεγάλος αριθμός των διαμετακομίσεων που πραγματοποιούνται κάθε χρόνο εντός της Ευρωπαϊκής Ένωσης και τα σημαντικά ποσά που διακυβεύονται θα μπορούσαν από μόνα τους να αποτελέσουν επαρκείς αποδείξεις του επείγοντος χαρακτήρα της ολοκλήρωσης της μηχανοργάνωσης του κοινοτικού συστήματος διαμετακόμισης και ταυτόχρονα της διασφάλισης της μέγιστης δυνατής διαφάνειας στο σύνολο της ευρωπαϊκής τελωνειακής πολιτικής.
<P>
Ωστόσο, στο σημαντικό αυτό φάκελο, δεν είναι δυνατόν να γίνεται λόγος μόνο για την καλή λειτουργία της εσωτερικής αγοράς ή για την κατανομή των πόρων μεταξύ των κρατών μελών και της Κοινότητας, αλλά επίσης και για τον αγώνα που πρέπει να δώσουμε με τον πιο αποτελεσματικό δυνατό τρόπο ενάντια στην διεθνή απάτη και το οργανωμένο έγκλημα.
<P>
Από αυτήν την άποψη, η τετράχρονη καθυστέρηση στην ολοκλήρωση της μηχανοργάνωσης είναι κάτι το ιδιαίτερα ανησυχητικό, καθώς προστίθεται στις άλλες αργοπορίες, οι οποίες πρέπει να αποδοθούν κατά κύριο λόγο στη διακυβερνητική φύση του τρίτου πυλώνα.
<P>
Είμαστε υποχρεωμένοι, για ακόμα μια φορά, να επισημάνουμε ότι ο φιλόδοξος στόχος του Κοινοβουλίου αντιμετώπισε την αντίθεση των κρατών μελών, ορισμένα από τα οποία αρνούνται πεισματικά τις λογικές συνέπειες της έλευσης της ενιαίας αγοράς.
<P>
Εκτός αυτού, στην πραγματικότητα όλοι θα έβγαιναν κερδισμένοι από τη βελτιστοποίηση της δράσης της Επιτροπής, η οποία θα επέτρεπε τον εξορθολογισμό των οργάνων και των μέσων που χρησιμοποιεί η Επιτροπή. Από αυτή την άποψη, τάσσομαι σταθερά υπέρ της ένωσής τους στα πλαίσια ενός ενιαίου κέντρου λήψεως αποφάσεων και στα πλαίσια μιας γραμμής προϋπολογισμού.
<P>
Επίσης, όπως λέει η εισηγήτριά μας, είναι απαραίτητο η μηχανοργάνωση της κοινοτικής διαμετακόμισης να λειτουργεί πλήρως το 2003.
<P>
Βάσει αυτών, θα ψηφίσω την πρόταση απόφασης, όπως αυτή τροποποιήθηκε βάσει των ενεργειών μας.

<SPEAKER ID=211 LANGUAGE="SV" NAME="Eriksson, Sjφstedt και Svensson">
Καταψηφίσαμε την έκθεση για τους κάτωθι λόγους:
<P>
1.Το τελωνείο είναι ένα ουσιαστικό σκέλος του εθνικού μηχανισμού στον τομέα του δικαίου. Ο έλεγχος της διοίκησης των τελωνείων σε κοινοτικό επίπεδο συνιστά παρέμβαση στην εθνική κυριαρχία και είναι κάτι που δεν πρέπει να γίνει.2.Προηγούμενες κοινοτικές αποφάσεις έχουν αποδυναμώσει τους συνοριακούς ελέγχους μεταξύ των κρατών μελών κατά τρόπο που ευνοεί τις παρανομίες και έχει προωθήσει την κυκλοφορία κλοπιμαίων. Αυτό καταδεικνύει τη σημασία μίας εκτίμησης της δύναμης των τελωνείων σε εθνικό επίπεδο.3.Η έκθεση αποτελεί μία προσβολή προς τα κράτη μέλη, διότι, παρά την απορριπτική θέση του Συμβουλίου επιζητεί τη θέσπιση ενός αντίθετου κανονιστικού πλαισίου.4.Μόνο σε διακρατική βάση μπορεί να εγκαθιδρυθεί πλήρως μία αποτελεσματική συνεργασία μεταξύ των τελωνειακών υπηρεσιών διαφορετικών χωρών.- Έκθεση Van Dam (Α4-0114/99)
<SPEAKER ID=212 NAME="Caudron">
Υποστηρίζω τη θέση της Επιτροπής Μεταφορών και Τουρισμού σχετικά με την πρόταση για αύξηση του επιτρεπόμενου βάρους των φορτηγών αυτοκινήτων σε 44 τόνους. Θα ήθελα να υποστηρίξω την πεποίθησή μου αυτή με τρία επιχειρήματα.
<P>
Πρώτον, όπως και ο κ. Rijk van Dam, θεωρώ ότι η υπάρχουσα σε πολλές χώρες της Ένωσης υποδομή δεν είναι σε θέση να ανθέξει μια τέτοια αύξηση των βαρών. Κάτι τέτοιο θα είχε σαν συνέπεια σημαντικό επιπρόσθετο κόστος για τη συντήρηση των οδικών δικτύων. Το κόστος αυτό θα επιβαρύνει τις κοινότητες οι οποίες, ως αντάλλαγμα, θα έχουν ένα αμελητέο κέρδος, κυρίως σε θέσεις εργασίας. Η αδυναμία αυτή της υποδομής μας είναι γεγονός και υπάρχει κίνδυνος να επιδεινωθεί με τη διεύρυνση. Γνωρίζουμε ότι στο κόστος της διεύρυνσης θα πρέπει να περιλαμβάνεται και ο εκσυγχρονισμός των οδών επικοινωνίας.
<P>
Δεύτερον, η άρνησή μου αυτή οφείλεται σε λόγους οδικής ασφαλείας, έστω κι αν με τα λόγια μου αυτά υπάρχει κίνδυνος να σοκάρω μερικούς επαγγελματίες του τομέα. Δεν μπορούμε να αρνηθούμε το γεγονός ότι τα βαριά οχήματα ενέχονται στα πιο θανατηφόρα ατυχήματα, καθώς πέρα από τις πολύ δύσκολες συνθήκες εργασίας, το βάρος συνιστά έναν ακόμα επιβαρυντικό παράγοντα, ιδιαίτερα δε εφόσον συνδυάζεται συχνά με υπερβολική ταχύτητα. Το να επιτραπεί η κυκλοφορία φορτηγών αυτοκινήτων βάρους μέχρι 44 τόνων συνιστά μία ντε φάκτο αύξηση των κινδύνων.
<P>
Τέλος, ως τρίτο επιχείρημα, το να επιτραπεί η κυκλοφορία των εν λόγω οχημάτων σημαίνει αύξηση των ρυπαντικών εκπομπών, εξ αίτίας του ότι τα αυτοκίνητα χρειάζονται επιπλέον ενέργεια για να σύρουν αυτά τα τρέιλερ, πράγμα που έρχεται σε αντίθεση με την επιθυμία που εξέφρασαν τόσο οι κυβερνήσεις μας όσο και το Κοινοβούλιο σε θέματα περιβαλλοντικής πολιτικής.
<P>
Αυτοί λοιπόν, αγαπητοί συνάδελφοι, είναι οι λόγοι για τους οποίους είμαι αντίθετος στην έγκριση της αύξησης αυτής· αυτό είναι το νόημα της αρνητικής ψήφου μου έναντι των προτάσεων της Επιτροπής.
<P>
Έκθεση Thors (Α4-0156/99)
<SPEAKER ID=213 LANGUAGE="SV" NAME="Eriksson, Sjφstedt και Svensson">
Απείχαμε από την ψηφοφορία, διότι θεωρούμε ότι η έκθεση σε σημαντικά σημεία είναι ανεπαρκής και ασαφής.
<P>
Το σύστημα του ηλεκτρονικού χρήματος πρέπει να είναι αυστηρή αποκλειστικότητα των τραπεζών και να βρίσκεται υπό δημοσιονομικό έλεγχο. Τα μέσα πληρωμής πρέπει να προστατεύονται σε περίπτωση χρεωκοπίας και παρομοίων καταστάσεων. Τα δικαιώματα των πελατών πρέπει να γίνουν αντικείμενο ειδικής νομοθεσίας.
<P>
Έκθεση Thyssen (Α4-0137/99)
<SPEAKER ID=214 LANGUAGE="DE" NAME="Konrad">
Κύριε Πρόεδρε, αξιότιμοι συνάδελφοι, ψήφισα κατά της έκθεσης Thyssen, επειδή επιφέρει πολλά μειονεκτήματα για ορισμένους κλάδους της οικονομίας και σε τελευταία ανάλυση, φυσικά, και για εκείνους που θέλουν να δημιουργήσουν επιχείρηση. Τέτοια μειονεκτήματα είναι π.χ. ότι μελλοντικά δεν θα μπορεί πλέον να γίνεται συμφωνία με ένα ζυθοποιείο ότι αυτό μπορεί να χρηματοδοτήσει τη δημιουργία ενός εστιατορίου, με αντάλλαγμα ένα συμβόλαιο με τον υπεύθυνο του εστιατορίου ότι θα προμηθεύει το εστιατόριο με τη δική του μπύρα για περισσότερα από δέκα χρόνια. Εδώ κατά τη γνώμη μου υπάρχει ένα μειονέκτημα για όσους θέλουν να ανοίξουν επιχείρηση και για τον συγκεκριμένο κλάδο της οικονομίας, διότι τέτοιες συμφωνίες μέχρι τώρα ήταν κάτι το κανονικό και είχαν και την ανάλογη επιτυχία.
<P>
Το ίδιο ισχύει π.χ. και για τη βιομηχανία προϊόντων πετρελαίου: χτίζονται πρατήρια βενζίνης και παράλληλα γίνεται για την επένδυση αυτή μια συμφωνία προμήθειας βενζίνης με τον διευθυντή του πρατηρίου για δέκα ή περισσότερα χρόνια. Τώρα όλα αυτά, αν ισχύσει η έκθεση, δυσχεραίνονται και θα γίνουν αδύνατα στο μέλλον. Γι' αυτό ψήφισα κατά. Πιστεύω ότι αυτό δεν ανταποκρίνεται σ' αυτό που θέλουμε, δηλαδή την ενίσχυση της δημιουργίας νέων επιχειρήσεων και θέσεων εργασίας.

<SPEAKER ID=215 LANGUAGE="SV" NAME="Eriksson, Sjφstedt και Svensson">
Καταψηφίσαμε την έκθεση διότι θεωρούμε ότι η θέση της Επιτροπής είναι σωστή.

<SPEAKER ID=216 LANGUAGE="DE" NAME="Lulling">
 - (DE) Κύριε Πρόεδρε, φυσικά ψήφισα υπέρ της έκθεσης Thyssen, πρέπει όμως να εκφράσω την απογοήτευσή μου γι' αυτό που παρέδωσε η Επιτροπή χθες λίγο πριν τα μεσάνυχτα, όταν εδώ ήμασταν μόνο τρεις, ως γνωμοδότηση για τις τροπολογίες μας.
<P>
Παραδέχομαι ότι ο Επίτροπος van den Broek, που άλλωστε δεν είναι αρμόδιος για την πολιτική του ανταγωνισμού, δεν μπορούσε παρά να αναγνώσει εδώ αυτά που του είχαν δώσει γραπτώς οι υπηρεσίες της Επιτροπής, δηλαδή οι υπηρεσίες του κ. van Miert. Πρέπει λοιπόν να προειδοποιήσω γι' άλλη μια φορά έντονα την Επιτοπή να μην απορρίψει τις τροπολογίες μας αριθ. 1, 2 και 3 για τα δύο σχέδια κανονισμού. Οι συγκεκριμένες τροπολογίες είναι ένα πολιτικό μήνυμα για το τι θέλουμε, δηλαδή για το ότι δεν είναι δυνατόν π.χ. να απειλούνται να κλείσουν τα μικρά ζυθοποιεία της χώρας μου επειδή δεν θα μπορούν πια να κάνουν συμφωνίες προμήθειας μπύρας με τη μορφή που γνωρίζουμε σήμερα. Οι συμφωνίες αυτές μέχρι τώρα λειτουργούσαν ικανοποιητικά τόσο για τα ζυθοποιεία, όσο και για τους εστιάτορες και τους ξενοδόχους.
<P>
Για τον συγκεκριμένο τομέα, καθώς και για τα πρατήρια βενζίνης, πρέπει είτε να προβλεφθεί εξαίρεση από τη γενική ρύθμιση είτε να σχεδιασθεί ένας τρόπος δράσης ανά τομέα στο πλαίσιο της γενικής ρύθμισης.
<P>
Επίσης, δεν είναι δυνατόν να μην μπορούν πλέον να ισχύουν οι εξαιρέσεις αυτές σε μια μικρή αγορά όπως το Λουξεμβούργο πέρα από ένα συγκεκριμένο όριο π.χ. ένα μερίδιο 40 % της αγοράς.
<P>
Επειδή τα λουξεμβουργιανά ζυθοποιεία μπορούν εύκολα να φθάσουν ένα τέτοιο όριο στη μικρή μας αγορά, μια παρόμοια ρύθμιση θα οδηγούσε στην παράλογη κατάσταση να μπορεί μια μεγάλη ζυθοποιΐα της Γερμανίας όπως π.χ. η Bitburger, της οποίας η παραγωγή είναι απείρως μεγαλύτερη από εκείνη της μεγαλύτερης ζυθοποιΐας του Λουξεμβούργου, να κλείνει συμφωνίες προμήθειας μπύρας με εστιάτορες του Λουξεμβούργου, επειδή δεν φθάνει βέβαια το όριο του 40 % στη μεγάλη γερμανική αγορά αναφοράς, ενώ η λουξεμβουργιανή δεν θα μπορούσε να το κάνει πια, πράγμα που θα σήμαινε τον θάνατο για τη συγκεκριμένη ζυθοποιΐα. Αυτό δεν γίνεται!
<P>
Εάν υπάρχουν αγορές αναφοράς, δεν μπορεί να περιορίζονται σε μια μικρή αγορά όπως του Λουξεμβούργου, παρά πρέπει να γίνεται η εκτίμηση είτε σε περιφερειακό επίπεδο είτε σε πανευρωπαϊκό επίπεδο. Ελπίζω ότι η Επιτροπή και ειδικά ο κ. van Miert θα ξανασκεφτούν καλά το ζήτημα.
<P>
Πρόταση ψηφίσματος σχετικά με τις εισαγωγές σκόρδου
<SPEAKER ID=217 NAME="Iversen, Kirsten Jensen και Sindal">
Οι Δανοί σοσιαλδημοκράτες ψήφισαν σήμερα κατά της πρότασης για την κατάργηση των εισαγωγών σκόρδων που προέρχονται από τρίτες χώρες. Η πρόταση στοχεύει σε μια ευρεία προστασία των ευρωπαίων παραγωγών σκόρδου. Προτείνεται λόγου χάρη η θέσπιση ποινικών δασμών και αναθεώρηση των τελωνειακών δασμών σε περίπτωση εισαγωγής ποσοτήτων μεγαλύτερων από την καθορισμένη ποσόστωση, η οποία προτείνεται να μειωθεί. Η ΕΕ έχει υπογράψει εμπορικές συμφωνίες με την Κίνα, για παράδειγμα, για την εισαγωγή σκόρδου, και η πρόταση θα βλάψει τους εμπορικούς μας εταίρους σε τρίτες χώρες. Είμαστε υπέρ της φιλελευθεροποίησης του εμπορίου όσον αφορά τα αγροτικά μας προϊόντα, και γι' αυτό θα ήταν σκόπιμο μάλλον ν' ανοίξουμε το εμπόριο αντί να το περιορίσουμε. Κατά συνέπεια δεν μπορούμε να στηρίξουμε την πρόταση.
<P>
Έκθεση Herman (Α4-0158/99)
<SPEAKER ID=218 NAME="Berthu">
H έκθεση του κ. Herman σχετικά με τη βελτίωση της λειτουργίας των θεσμικών οργάνων χωρίς τροποποίηση της Συνθήκης αποτελεί το συμπλήρωμα μιας άλλης έκθεσης, η οποία είχε ψηφιστεί την προηγούμενη χρονιά και είχε σαν θέμα της τις πρακτικές ενέργειες για τη μείωση του δημοκρατικού ελλείματος στη διαχείριση της οικονομικής και νομισματικής ένωσης. Στην πραγματικότητα, και αυτό είναι κάτι που το διαπιστώνουμε αν εξετάσουμε το θέμα τώρα, που έχει περάσει λίγος καιρός, εκείνη η έκθεση ήταν μόνον ένας ασήμαντος θεατρινισμός, για να μας κάνουν να δεχτούμε πιο εύκολα ένα διόλου δημοκρατικό νομισματικό σύστημα.
<P>
Το δεύτερο μέρος, για το οποίο μόλις σήμερα ψήφισε το Ευρωπαϊκό Κοινοβούλιο, είναι αφιερωμένο στη μεταρρύθμιση της Επιτροπής. Η έκθεση αυτή έρχεται σε άσχημη στιγμή, όχι μόνον για έναν αλλά για δυο λόγους. Πρώτον, γιατί στόχος της έκθεσης αυτής είναι η ενίσχυση της ανεξαρτησίας της Επιτροπής, όπως αυτό αναπτύσσεται στην αιτιολογική έκθεση, τη στιγμή που η πρόσφατη εμπειρία μας, μετά την παραίτηση του οργάνου αυτού, λόγω ανεύθυνης διοίκησης, μας οδηγεί στο συμπέρασμα ότι αντίθετα θα πρέπει να μειωθεί η ανεξαρτησία της Επιτροπής και να ενισχυθούν οι έλεγχοι σε αυτήν.
<P>
Επιπλέον, η έκθεση αυτή έρχεται σε άσχημη στιγμή καθώς, εξ ορισμού, προτείνει μόνο μεταρρυθμίσεις, οι οποίες θα μπορούσαν να εφαρμοστούν δίχως τροποποίηση της Συνθήκης, τη στιγμή μάλιστα που ο Καγκελάριος Schrφder μάς εξήγησε χτες ότι μόνος τρόπος να δοθεί τέλος στην κρίση είναι η τροποποίηση της Συνθήκης. Αυτή είναι και η δική μας άποψη. Χαρήκαμε δε ιδιαίτερα όταν πληροφορηθήκαμε ότι η νέα Διακυβερνητική Διάσκεψη, η οποία θα ξεκινήσει τις εργασίες της κατά τη συνεδρίαση του Συμβουλίου της Κολωνίας, τον προσεχή Ιούνιο, θα αναλάβει να φέρει σε πέρας την ανωτέρω αποστολή εντός του χρόνου της θητείας της.
<P>
Ασφαλώς, δεν έχουμε όλοι ίσως την ίδια αντίληψη για τις απαραίτητες μεταρρυθμίσεις. Από τη πλευρά της, η Ομάδα των Ανεξαρτήτων για την Ευρώπη των Εθνών θεωρεί ότι θα πρέπει πρώτα να πάψουμε να θεωρούμε την Επιτροπή ως ανώτερο όργανο, ως τον θεματοφύλακα του γενικού συμφέροντος της Ευρώπης. Η Επιτροπή πρέπει να καταστεί ένα απλό εκτελεστικό όργανο του Συμβουλίου. Επιπλέον, πρέπει να πάψουμε να δημιουργούμε μια ευρωπαϊκή δημόσια υπηρεσία ξεκομμένη από τα έθνη και σχεδόν ενδογαμική, με την κυριολεκτική και τη μεταφορική σημασία της λέξης. Πρέπει να είναι πολύ πιο ανοιχτή στις δημόσιες υπηρεσίες των κρατών μελών και να λειτουργεί μέσω ανταλλαγών προσωπικού με τα κράτη μέλη.
<P>
Η συνεχής αυτή αλληλεπίδραση θα αποφέρει καρπούς και θα φέρει τους λαούς της Ευρώπης πιο κοντά, διότι πρέπει να πάψουμε να πιστεύουμε ότι το γενικό συμφέρον της Ευρώπης καθορίζεται εκ των άνω, ενάντια στη θέληση των εθνών. Αντίθετα, το συμφέρον της Ευρώπης προκύπτει από την ελεύθερη έκφραση των αναγκών των εθνών και του ελεύθερου διαλόγου μεταξύ των αντιπροσώπων τους.

<SPEAKER ID=219 NAME="Delcroix">
Μετά από μια έκθεση του ίδιου εισηγητή σχετικά με τις διάφορες πολιτικές της Ευρωπαϊκής Ένωσης το Μάιο του 1988, εγκρίνουμε το ψήφισμα αναφορικά με τη βελτίωση της λειτουργίας των ευρωπαϊκών θεσμικών οργάνων. Κατά κάποιο τρόπο, το κείμενο αυτό εξετάζει τα υπόλοιπα, τα θέματα για τα οποία δεν έγινε λόγος μέχρι τώρα, ούτε στην πρώτη έκθεση, ούτε στις εκθέσεις του κ. Brok, της κ. Lφφw και του κ. Bourlanges.
<P>
Όσον αφορά το Ευρωπαϊκό Κοινοβούλιο, είμαι σύμφωνος με τα αιτήματα του εισηγητή, ο οποίος επιθυμεί να επικεντρώνονται οι εργασίες μας στις βασικές αποστολές, οι βουλευτές να ενεργούν με περισσότερο επαγγελματισμό και να υπάρχει καλύτερη ενημέρωση του κοινού. Θα πρέπει να δώσουμε ιδιαίτερη σημασία στο τελευταίο αυτό σημείο. Η βελτίωση της υποδοχής των επισκεπτών, ο αριθμός των οποίων θα αυξάνεται διαρκώς, και η βελτίωση της δυνατότητας πρόσβασης στο σύνολο των εγγράφων αποτελούν δυο αυτονόητα μέτρα. Κυρίως, βρίσκω ελκυστική την ιδέα δημιουργίας ενός ανοικτού κέντρου, ενός κέντρου στο οποίο θα μπορεί να εισέρχεται το κοινό εύκολα και χωρίς να χρειάζεται να περάσει από ελέγχους ασφαλείας, ενός κέντρου όπου οι ενδιαφερόμενοι θα βρίσκουν διάφορα έγγραφα, οπτικοακουστικό υλικό, CD-ROM, κτλ. Θα μπορούσε ίσως να ιδρυθεί παράρτημα του Γραφείου αυτού και στο Βέλγιο, γιατί όχι;
<P>
Ελπίζω επίσης να βρεθεί ένας τρόπος ώστε όσοι διαμένουν στη συνοικία Lιopold και οι οποίοι μάχονται ώστε να μην περιβάλλονται από μία γραφειοκρατική έρημο, να κατορθώσουν να διατηρήσουν τις ιδιαίτερες σχέσεις με το Κοινοβούλιο και να αισθάνονται σαν το σπίτι τους. Θα έχει γίνει ένα μεγάλο βήμα όταν ο χώρος που βρίσκεται μεταξύ του Κοινοβουλίου και του σταθμού, η περίφημη «dalle», θα τύχει επιτέλους ευχάριστης και φιλόξενης χωροταξικής επιμέλειας. Για να γίνει αυτό, θα χρειαστεί να αποδεσμευτούν τα απαραίτητα μέσα, πράγμα για το οποίο θα απαιτηθεί ενισχυμένη ανταλλαγή απόψεων μεταξύ των κατοίκων της συνοικίας Ιspace Lιopold, του Κοινοβουλίου (όσον αφορά τον ηθικό του ρόλο), και των ενδιαφερομένων βελγικών αρχών.
<P>
Πριν λίγα χρόνια εξέφρασα την έκπληξή μου σε έναν δημοσιογράφο διότι δεν έβλεπα πια τους συναδέλφους του στις σημαντικές εργασίες του Κοινοβουλίου. Μου απάντησε: «Πηγαίνουμε εκεί που είναι η εξουσία. Στο Συμβούλιο κυρίως...». Ευτυχώς, η Συνθήκη του Αμστερνταμ, η οποία θα τεθεί σε ισχύ την πρώτη Μαΐου, θα αυξήσει κάπως την εξουσία μας, ιδιαίτερα σε ό, τι αφορά τον διορισμό της Επιτροπής! Εύχομαι οι δράσεις μας να καταστούν πιο ορατές. Από εμάς όμως εξαρτάται να τους προσδώσουμε μεγαλύτερη διαφάνεια.

<SPEAKER ID=220 NAME="Deprez">
Είναι άσκοπο να επιμείνει κανείς στη σημασία της συζήτησης. Παρά την κάποια θετική πρόοδο που σημειώθηκε, η Συνθήκη του Αμστερνταμ δεν ικανοποίησε κατά βάση τις προσδοκίες όλων αυτών που επιθυμούν η Ευρωπαϊκή Ένωση να πάψει να είναι μόνο μια μεγάλη αγορά.
<P>
Ο εισηγητής δίκαια υπογραμμίζει, μετά την Επιτροπή, ότι η διεξαγωγή μιας νέας Διακυβερνητικής Διάσκεψης είναι απαραίτητη και επείγουσα, προκειμένου να εξευρεθούν αποδεκτές λύσεις σε διάφορα θεσμικά προβλήματα, για τα οποία αναζητούμε λύσεις εδώ και πολλά χρόνια τώρα.
<P>
Παρ' όλα αυτά, δεν μπορούμε να επιτρέψουμε στον εαυτό μας να μείνουμε αδρανείς εν αναμονή της έναρξης αυτής της νέας Δ.Δ. Η επικαιρότητα μάς υπενθυμίζει καθημερινά τις πολιτικές ελλείψεις της ευρωπαϊκής οικοδόμησης και την ανικανότητα της Ένωσης να ανταπεξέλθει από μόνη της στην πλειονότητα των μεγάλων προκλήσεων που αντιμετωπίζει. Θα πρέπει λοιπόν από σήμερα να αξιοποιήσουμε στο έπακρο τις δυνατότητες που μας δίνει η Συνθήκη του Αμστερνταμ, προκειμένου να εμβαθύνουμε στην οικοδόμηση της Ευρώπης και να προβούμε στη μεταρρύθμιση των θεσμικών οργάνων της Ένωσης.
<P>
Όσον αφορά τη σημερινή κατάσταση, θα ήθελα να επιμείνω στο γεγονός ότι, ότι το όχι και τόσο μεγάλο - αν το εξετάσει κανείς καλά - ανθρώπινο δυναμικό της ευρωπαϊκής δημόσιας διοίκησης - και σε αυτό το σημείο αναφέρομαι πιο συγκεκριμένα στην Επιτροπή - δεν ακολούθησε την αύξηση των καθηκόντων που της ανατέθηκαν μετά την πτώση του τείχους του Βερολίνου, αύξηση που έγινε με ρυθμό γεωμετρικής προόδου.
<P>
Επ' αυτού, αναρωτιέται κανείς σχετικά με τον ρόλο του Συμβουλίου και τους αντιφατικούς στόχους που επιδιώκει ορισμένες φορές. Επιπλέον, θα πρέπει να μας ανησυχούν οι πιθανές καταστροφικές συνέπειες που μπορεί να έχει η ευρεία χρήση από πλευράς Επιτροπής εκτάκτου προσωπικού που προέρχεται από τις δημόσιες υπηρεσίες των κρατών μελών ή τη βιομηχανία. Δεν αμφιβάλλω ούτε στιγμή ούτε για την ικανότητα ούτε για την ευρωπαϊκή καλή θέληση αυτών των εκτάκτων υπαλλήλων. Κατανοώ μάλιστα την φροντίδα για ευελιξία, την φροντίδα εκμάθησης νέων μεθόδων, εισαγωγής νέας εμπειρογνωμοσύνης. Φοβάμαι όμως, όπως και ο εισηγητής μας, τους κινδύνους σύγκρουσης μεταξύ της απαίτησης για ανεξαρτησία της Επιτροπής και των εθνικών και τομεακών συμφερόντων που μπορεί να προκαλέσει η διφορούμενη υπηρεσιακή κατάσταση των υπαλλήλων αυτών.

<SPEAKER ID=221 NAME="Iversen">
Η Επιτροπή αποχώρησε, μια νέα Συνθήκη πρέπει να τεθεί σε ισχύ και εντός ολίγου καιρού θα έχουμε εκλογές για το Ευρωπαϊκό Κοινοβούλιο - συμβαίνουν πολλά στην Ευρώπη. Είναι καιρός να μπει μια τάξη. Επιτρέψαμε σε πάρα πολλά πράγματα να χρονίσουν. Αυτό αφορά αφενός μεν τη μη τήρηση των ευθυνών της Επιτροπής και μια απαρχαιωμένη πολιτική προσωπικού, αφετέρου δε ένα Ευρωπαϊκό Κοινοβούλιο που δεν το παίρνουν στα σοβαρά, διότι η εξουσία του δεν είναι πραγματική. Αυτή τη στιγμή η εμπιστοσύνη του λαού στην ΕΕ είναι χαμηλή, πράγμα λογικό μετά από τα γεγονότα του τελευταίου καιρού.
<P>
Η συζήτηση που θα κάνουμε τώρα είναι σκόπιμο κατά τη γνώμη μου να χρησιμοποιηθεί εποικοδομητικά για τη βελτίωση της συνεργασίας μεταξύ των θεσμικών οργάνων. Κι υπάρχουν πολλά που χρήζουν βελτίωσης. Θα επιμείνουμε η πολιτική προσωπικού να είναι μία από τις κύριες προτεραιότητες στην προσπάθεια να μπει τάξη. Υπογραμμίζω ωστόσο ότι απαιτείται και το ενδιαφέρον του Συμβουλίου αν θέλουμε να πετύχει αυτό. Αν καταφέρουμε να λειτουργήσει σωστά η συνεργασία μεταξύ των θεσμικών οργάνων τότε και ο λαός θα αποκτήσει περισσότερη εμπιστοσύνη σ' εμάς.
<P>
Η συνθήκη του Αμστερνταμ δίνει τη δυνατότητα ανάθεσης μεγαλύτερων ελεγκτικών εξουσιών στο Ευρωπαϊκό Κοινοβούλιο απ' ό, τι πρωτύτερα. Αυτό πρέπει να βρει εφαρμογή σε τομείς όπως το περιβάλλον. Όχι όμως στη γεωργία. Είναι θλιβερό αυτό, γιατί για ποιον λόγο δεν είναι απαραίτητο να ελέγχουμε τη γεωργία, ειδικά αν λάβουμε υπόψη μας ότι πάνω από το 40 % του προϋπολογισμού δαπανάται σε αυτή; Πρέπει να επιμείνουμε η θέση του Ευρωπαϊκού Κοινοβουλίου σε θέματα γεωργίας να λαμβάνεται πιο σοβαρά υπόψη. Εάν ο έλεγχος δεν ασκείται από το Ευρωπαϊκό Κοινοβούλιο δεν είναι έλεγχος. Τα γεγονότα των τελευταίων μηνών έθεσαν σε λειτουργία μια εξαιρετικά σημαντική διαδικασία, η οποία θα ενισχύσει τη συνεργασία ανάμεσα στα θεσμικά όργανα. Με τη συνθήκη του Αμστερνταμ το Ευρωπαϊκό Κοινοβούλιο θα αποκτήσει ακόμη περισσότερη επιρροή. Τώρα πρέπει να γίνουμε ακόμα καλύτεροι για να τη χρησιμοποιήσουμε.

<SPEAKER ID=222 LANGUAGE="SV" NAME="Lindqvist">
Η έκθεση εξετάζει πολλά από τα προβλήματα που υπάρχουν σήμερα στα θεσμικά όργανα της ΕΕ.
<P>
Η έκθεση της επιτροπής εμπειρογνωμόνων που εξετάζει τις ελλείψεις στο έργο της Επιτροπής επισημαίνει δύο κύρια προβλήματα: υπερβολική εξουσία και ελάχιστος έλεγχος. Έπρεπε να υπήρχε δυνατότητα στα πλαίσια της εντολής να εξεταστούν στην έκθεση αυτές οι συνθήκες. Η υπερβολική εξουσία, ο ελάχιστος έλεγχος και δημοσιότητα και η έλλειψη αρχείων για τα εισερχόμενα έγγραφα είναι μερικές αιτίες στις οποίες οφείλονται οι σημερινές ελλείψεις στα θεσμικά όργανα της ΕΕ, κυρίως όσον αφορά τη σχέση τους με το κοινό.
<P>
Οι συζητήσεις και διαβουλεύσεις στο Συμβούλιο αναφορικά με τους νέους νόμους - νομικά έγγραφα - θα πρέπει να είναι ανοιχτές για το κοινό, κατά τον ίδιο τρόπο που ισχύει και για τις συζητήσεις σχετικά με τη νομοθεσία στα εθνικά κοινοβούλια. Τόσο οι προτάσεις της Επιτροπής, όσο και οι αποφάσεις του Συμβουλίου, θα πρέπει να είναι δημόσιες και να βρίσκονται στη διάθεση του κοινού.
<P>
Ένα άλλο σημαντικό μεταρρυθμιστικό έργο είναι η αύξηση του βαθμού της αποκέντρωσης, η οποία συνεπάγεται ότι η ΕΕ επικεντρώνεται στα μεγάλα θέματα και ξεκαθαρίζει πολλές λεπτομέρειες. Επίσης, πρέπει να αυξηθεί η συνεργασία μεταξύ Ευρωπαϊκού Κοινοβουλίου και των εθνικών κοινοβουλίων, π.χ. μέσω μίας ενισχυμένης κοινής ελεγκτικής λειτουργίας&#x02D9; και αυτές οι συνθήκες έπρεπε επίσης να είχαν εξεταστεί εκτενέστερα στην έκθεση.
<P>
Έκθεση Bφge και Roth- Behrendt (Α4-0083/99)
<SPEAKER ID=223 NAME="Caudron">
Είναι νομίζω περιττό να υπενθυμίσω τον καθοριστικό ρόλο που διαδραμάτισε το Ευρωπαϊκό Κοινοβούλιο στο θέμα των τρελλών αγελάδων. Το Ε. Κ. είναι αυτό που έκρουσε τον κώδωνα του κινδύνου το 1996, προβαίνοντας στη σύσταση μιας προσωρινής επιτροπής έρευνας, η οποία έφερε στο φως τις ελλείψεις και τον άσχημο τρόπο με τον οποίο η Επιτροπή αλλά και ορισμένα κράτη μέλη χειρίστηκαν το πρόβλημα.
<P>
Έκτοτε, όπως δείχνει και η έκθεση για την οποία θα ψηφίσουμε σήμερα, σημειώθηκε πρόοδος. «Οπως και οι εισηγητές, είμαι ικανοποιημένος με το γεγονός ότι η Επιτροπή έβαλε σε εφαρμογή το μεγαλύτερο μέρος των συστάσεων του Ευρωπαϊκού Κοινοβουλίου. Η δημιουργία επιστημονικών επιτροπών είναι μια από τις πιο σημαντικές προόδους που σημειώθηκαν. Κάτι τέτοιο εξασφαλίζει πράγματι μεγαλύτερη ανεξαρτησία για τους εμπειρογνώμονες καθώς και μεγαλύτερη διαφάνεια στις εργασίες τους. Εξάλλου, η Ευρωπαϊκή Επιτροπή και η υγειονομική και η κτηνιατρική υπηρεσία έχουν βελτιώσει σαφώς την αποτελεσματικότητα των επιθεωρήσεων και των ελέγχων. Οι ρυθμοί άσκησης διαδικασιών επί παραβάσει, λόγω κακής εφαρμογής ή μη εφαρμογής των κοινοτικών διατάξεων, επιταχύνθηκαν.
<P>
Η πρόοδος λοιπόν που σημειώθηκε είναι απτή κι αυτό είναι κάτι που θα πρέπει να το πούμε ξεκάθαρα.
<P>
Ωστόσο, δεν ήρθε ακόμα η ώρα των πανηγυρισμών. Η επιζωοτία δεν έχει εκλέιψει. Το αντίθετο μάλιστα. Κι αυτό είναι κάτι που αποδεικνύεται από την αύξηση των κρουσμάτων της ασθένειας στην Πορτογαλία. Δεν πρέπει επίσης να λησμονούμε ότι η περίοδος επώασης της ασθένειας Kreutzfeldt-Jacob είναι μεγάλη. Απαιτείται λοιπόν σύνεση. Το Κοινοβούλιο πρέπει να συνεχίσει να ασκεί εποπτεία και πίεση στην Ευρωπαϊκή Επιτροπή. Εξακολουθούν να υπάρχουν διαφορές απόψεων κι αυτό μας το υπενθυμίζει η έκθεση του κ. Bφge και της κ. Roth-Behrendt, οι δυο βασικοί άξονες της οποίας είναι το δικαίωμα της αποζημίωσης και οι κυρώσεις.
<P>
Τα κράτη μέλη πρέπει να αναλάβουν τις ευθύνες τους. Είναι απολύτως απαράδεκτο να βλέπει κανείς τον τρόπο με τον οποίο ορισμένα από τα κράτη μέλη αρνήθηκαν να συνεργαστούν με τις υπηρεσίες της Ευρωπαϊκής Επιτροπής. Η άρνηση αυτή καθίσταται ακόμα πιο απαράδεκτη από τη στιγμή που κινδυνεύουν ανθρώπινες ζωές! Η εφαρμογή της αρχής της προφύλαξης θα πρέπει να γενικευτεί καθώς αποτελεί έναν από τους πιο αποτελεσματικούς τρόπους για την προστασία των καταναλωτών. Πρόκειται για ένα θέμα που αφορά όλους και όλες εμάς. Η ανάλυση της έκθεσης αυτής δείχνει ότι η κρίση αυτή ξεπερνά το πρόβλημα της ΣΕΒ. Παραπέμπει στην κρίση των θεσμικών οργάνων, κρίση την οποία ζήσαμε πρόσφατα με την παραίτηση της Ευρωπαϊκής Επιτροπής. Οι διάφορες εκθέσεις των προσωρινών επιτροπών έρευνας υπογράμμισαν πράγματι την έλλειψη διαφάνειας, συντονισμού καθώς και την έλλειψη προσωπικού του θεσμικού αυτού οργάνου. Οι ελλείψεις αυτές επισημάνθηκαν στην έκθεση της επιτροπής εμπειρογνωμώνων, έκθεση η οποία και προξένησε τη γνωστή κατάσταση. Θα πρέπει κατά την επόμενη ΔΔ να δοθεί τέλος στην κατάσταση αυτή και να μην κάνουμε πίσω πλέον μπροστά σε μεταρρυθμίσεις απαραίτητες για την καλή λειτουργία της Ευρωπαϊκής Ένωσης.

<SPEAKER ID=224 NAME="Happart">
Παρατηρώ ότι από την εποχή που ολοκληρώθηκαν οι εργασίες της επιτροπής παρακολούθησης της ΣΕΒ, ο αριθμός των θανάτων ατόμων, θυμάτων της ασθένειας Kreutzfeld-Jacob, εξακολουθεί να αυξάνεται με γοργούς ρυθμούς κατά τρόπο πολύ ανησυχητικό (το τελευταίο τρίμηνο του 1998 σημειώθηκαν 10 θάνατοι), καθώς ακόμα και σήμερα σημειώνονται θάνατοι στην Μεγάλη Βρετανία, και καθώς η περίοδος επώασης ανέρχεται στα 5 με 30 χρόνια, πολλά κρούσματα ασθενείας που οφείλονται σε κάποια μορφή της ΣΕΒ θα καταγραφούν στο μέλλον.
<P>
Το Ευρωπαϊκό Κοινοβούλιο και η Επιτροπή εξακολουθούν να έχουν πολύ διαφορετικές απόψεις για ορισμένα θέματα, όπως μεταξύ άλλων για την αποζημίωση των θυμάτων και των οικογενειών τους τόσο από οικονομικής πλευράς όσο και από πλευράς ψυχολογικής υποστήριξης.
<P>
Τα πειθαρχικά μέτρα που επιθυμούσε να ληφθούν η επιτροπή παρακολούθησης, οι διοικητικές ενέργειες εναντίον του Ηνωμένου Βασιλείου, δηλαδή εναντίον της βρετανικής κυβέρνησης, για μη παράσταση ενωπίων του δικαστηρίου, δεν έγιναν μέχρι σήμερα πραγματικότητα.
<P>
Με καθιστά εξαιρετικά ανήσυχο η μεγάλη αύξηση των κρουσμάτων ΣΕΒ στο Βέλγιο, την Πορτογαλία και τη Μεγάλη Βρετανία.
<P>
Τέλος, θεωρώ ότι η παροχή οικονομικής βοήθειας στα θύματα της ασθένειας Kreutzfeld-Jacob είναι ολωσδιόλου ανεπαρκής, θα έλεγα μάλιστα προσβλητική.

<SPEAKER ID=225 NAME="Souchet">
Η Ομάδα Ευρώπη των Εθνών κατέθεσε έξι τροπολογίες όπου προσδιορίζεται η αρχή της προφύλαξης και διευρύνεται η αρχή της υγειονομικής ασφάλειας των τροφίμων στους γενετικά μεταλλαγμένους οργανισμούς, στα φυτοφαρμακευτικά προϊόντα ή στις αυξητικές ορμόνες, καθώς και στην μη χρησιμοποίηση κρεάτων που προέρχονται από σφαγεία ή από ψόφια ζώα για την παραγωγή κρεαταλεύρων.
<P>
Είναι αλήθεια ότι η κρίση της ΣΕΒ οδήγησε στην τροποποίηση των διαδικασιών λήψεως αποφάσεων της Επιτροπής, ωστόσο θα ήθελα, εκ μέρους της Ομάδας μου, να σημειώσω ότι οι διαδικασίες αυτές, πέρα από το φάκελο των τρελλών αγελάδων, θα πρέπει να διευρυνθούν προκειμένου να υπάρχει ο καλύτερος δυνατός χειρισμός της αρχής της προφύλαξης και να αποφεύγεται η άσκηση πολιτικών ή οικονομικών πιέσεων στις επιστημονικές επιτροπές μέσω των εμπειρογνωμόνων της Επιτροπής.
<P>
Οι ευρωπαίοι κτηνοτρόφοι κατέβαλαν αξιοσημείωτες προσπάθειες προκειμένου να βελτιωθεί η δυνατότητα εντοπισμού της προέλευσης των προϊόντων και να επιτραπεί στους καταναλωτές να ανακτήσουν την εμπιστοσύνη στην ποιότητα των προϊόντων που καταναλώνουν. Οι εισαγωγές από τρίτες χώρες γενετικά μεταλλαγμένων γεωργικών προϊόντων που χρησιμοποιούνται ως ζωοτροφές είναι κάτι που οι αγρότες μας δεν μπορούν καθόλου να κατανοήσουν, δεδομένου ότι υπάρχουν ακόμα κάποιες υποψίες αναφορικά με τις μακροπρόθεσμες συνέπειες που έχει η χρήση των ΓΜΟ στην ποιότητα του κρέατος. Γιατί η Επιτροπή αποδέχτηκε την εισαγωγή γενετικά μεταλλαγμένου καλαμποκιού ή σόγιας;
<P>
Οι Ηνωμένες Πολιτείες απειλούν την Ευρωπαϊκή Ένωση με ένα πάνελ του ΠΟΕ στις 13 Μαΐου, επειδή αρνούμαστε να εισάγουμε κρέας ζώων που έχουν μεγαλώσει με ορμόνες. Ποια είναι η πολιτική που θα ακολουθήσει η Ευρωπαϊκή Ένωση κατά τις διαπραγματεύσεις του ΠΟΕ, οι οποίες θα αρχίσουν στο τέλος της χρονιάς αυτής; Προσωπικά, ανησυχώ ακούγοντας τον κ. Prodi, τον οποίο φαίνεται πως απασχολεί περισσότερο να ακολουθήσει την παράδοση της Επιτροπής, παράδοση βουλιμίας για την εξουσία, παρά να προσδιορίσει τον τρόπο με τον οποίο η Επιτροπή θα εφαρμόσει τις αρχές της προφύλαξης και του δίκαιου εμπορίου (τις οποίες ο μέλλων Πρόεδρος της Επιτροπής δεν έθιξε) κατά τις σημαντικότατες εμπορικές διαπραγματεύσεις, όπου η Επιτροπή θα εκπροσωπήσει τα συμφέροντα των κρατών μελών. Η Ευρωπαϊκή Ένωση πρέπει να παραστεί στις διαπραγματεύσεις αυτές επιθυμώντας πραγματικά να υπερασπιστεί την αρχή της προφύλαξης, καθώς και τους κοινωνικούς και τους περιβαλλοντικούς κανόνες και τους κανόνες για την ευημερία των ζώων, που είναι απαραίτητοι για την ανάπτυξη ενός υγιούς και βιώσιμου εμπορίου, το οποίο θα σέβεται το σύνολο των οικονομιών και των καταναλωτών της Ένωσης.
<P>
Έκθεση Donner (Α4-0149/99)
<SPEAKER ID=226 LANGUAGE="DA" NAME="Bonde και Sandbζk">
 - (DA) Ψηφίσαμε σήμερα υπέρ της έκθεσης Donner για την Εσθονία. Πρώτον, επιθυμούμε να εκφράσουμε τη στήριξή μας στη διεύρυνση και, δεύτερον, συμμεριζόμαστε την ανησυχία που εκφράστηκε για τη μεγάλη ρωσική μειονότητα στη χώρα. Χαιρετίζουμε τις τροποποιήσεις του συντάγματος. Εντούτοις δυσκολευόμαστε να νιώσουμε εντυπωσιασμένοι από την αποκαλούμενη πρόοδο που έχει σημειωθεί όσον αφορά την ενσωμάτωση της κοινοτικής νομοθεσίας, ειδικά δε η έλλειψη ευελιξίας εκ μέρους της ΕΕ θεωρούμε ότι είναι αξιοκαταφρόνητη.
<P>
Αναφέρονται στην έκθεση ανησυχίες ότι η στήριξη για την προσχώρηση της χώρας θα αποδυναμωθεί εάν η διαδικασία δεν συνεχιστεί με σταθερά βήματα. Είμαστε πεπεισμένοι ότι μια πολύπλευρη ενημέρωση τόσο για τα υπέρ όσο και τα κατά της προσχώρησης στην ΕΕ είναι σκόπιμο να είναι εύκολα προσιτή σε όλους τους πολίτες της Εσθονίας, όπως άλλωστε ελπίζουμε ότι θα διεξαγάγουν δημοψήφισμα με το οποίο θα αποφασίσουν εάν θα προσχωρήσει η χώρα τους στην ΕΕ.
<P>
Έκθεση von Habsburg (Α4-0154/99)
<SPEAKER ID=227 LANGUAGE="DE" NAME="von Habsburg">
Κύριε Πρόεδρε, βασικά αποδέχθηκα πολύ ευχαρίστως όλα όσα περιλαμβάνουν η έκθεση και οι τροπολογίες. Θέλω όμως να κάνω μια παρατήρηση σε ένα σημείο που ξεπερνά κάπως το ουγγρικό ζήτημα. Έχουμε μια υπερβολική τάση να μιλάμε στα κράτη της Κεντρικής και Ανατολικής Ευρώπης με σηκωμένο το δάκτυλο και να τους κάνουμε κηρύγματα για πράγματα που καλύτερο θα ήταν να τα τακτοποιούσαμε πρώτα στον δικό μας χώρο.
<P>
Αν π.χ. τους κατηγορούμε διαρκώς για διαφθορά, αυτό είναι πολύ υποκριτικό από πλευράς χωρών της Κοινότητας όπου, όπως είναι γνωστό, υπάρχουν πολύ μεγάλες και διαβόητες περιπτώσεις διαφθοράς που εμφανίζονται επανειλημμένα και παντού. Θεωρώ εξαιρετικά υποκριτικό το να κάνουμε τον δάσκαλο στις χώρες αυτές, που ασφαλώς έχουν μεγάλες δυσκολίες, αφού βρίσκονταν υπό ξένη κατοχή και υπό δικτατορικά καθεστώτα, πράγμα που πάντα οδηγούσε σε μια σχετική καταστροφή των ηθικών δομών.
<P>
Ήθελα μόνο να πω ότι ψήφισα υπέρ επειδή ενδιαφέρομαι για τη γρήγορη υλοποίηση της ένταξης. Θέλω όμως να τα σκεφτείτε αυτά στο μέλλον.

<SPEAKER ID=228 LANGUAGE="DA" NAME="Bonde και Sandbζk">
 - (DA) Ψηφίσαμε σήμερα υπέρ της έκθεσης Habsburg για την Ουγγαρία. Πρώτον, επιθυμούμε να εκφράσουμε την υποστήριξή μας στη διεύρυνση και, δεύτερον, εκτιμούμε τις ενέργειες που έγιναν για τη βελτίωση των συνθηκών ζωής των Τσιγγάνων. Εντούτοις δυσκολευόμαστε να νιώσουμε εντυπωσιασμένοι από την αποκαλούμενη πρόοδο που έχει σημειωθεί όσον αφορά την ενσωμάτωση της κοινοτικής νομοθεσίας, ειδικά δε η έλλειψη ευελιξίας εκ μέρους της ΕΕ θεωρούμε ότι είναι αξιοκαταφρόνητη. Η έκθεση καλεί την κυβέρνηση να συνεχίσει τον κανονικό διάλογο με την αντιπολίτευση και τους εταίρους της αγοράς εργασίας ώστε να δημιουργήσει ένα θετικό πολιτικό κλίμα για την ενσωμάτωση της Ουγγαρίας στην ΕΕ. Είμαστε πεπεισμένοι ότι μια πολύπλευρη ενημέρωση τόσο για τα υπέρ όσο και τα κατά της προσχώρησης στην ΕΕ είναι σκόπιμο να είναι εύκολα προσιτή σε όλους τους πολίτες της Ουγγαρίας, όπως άλλωστε ελπίζουμε ότι θα διεξαγάγουν δημοψήφισμα με το οποίο θα αποφασίσουν εάν θα προσχωρήσει η χώρα τους στην ΕΕ.
<P>
Έκθεση Speciale (Α4-0151/99)
<SPEAKER ID=229 LANGUAGE="DA" NAME="Bonde και Sandbζk">
 - (DA) Ψηφίσαμε σήμερα υπέρ της έκθεσης Speciale για τη Σλοβενία, αφού επιθυμούμε να εκφράσουμε την απόλυτη στήριξή μας στη διεύρυνση. Εντούτοις δυσκολευόμαστε να εκφράσουμε τη λύπη μας για την ασήμαντη πρόοδο που σύμφωνα με την έκθεση έχει σημειωθεί όσον αφορά την ενσωμάτωση του κοινοτικού δικαίου, ειδικά δε η έλλειψη ευελιξίας εκ μέρους της ΕΕ θεωρούμε ότι είναι αξιοκαταφρόνητη. Η έκθεση καλεί να ξεκινήσει μια οργανωμένη εκστρατεία ενημέρωσης που θα βοηθήσει την κοινή γνώμη να συνειδητοποιήσει και να καταλάβει τις πραγματικές συνέπειες της προσχώρησης, ώστε να ξεπεραστούν ορισμένοι δισταγμοί σχετικά με την προσχώρηση. Είμαστε πεπεισμένοι ότι μια πολύπλευρη ενημέρωση τόσο για τα υπέρ όσο και τα κατά της προσχώρησης στην ΕΕ είναι σκόπιμο να είναι εύκολα προσιτή σε όλους τους πολίτες της Σλοβενίας, όπως άλλωστε ελπίζουμε ότι θα διεξαγάγουν δημοψήφισμα με το οποίο θα αποφασίσουν εάν θα προσχωρήσει η χώρα τους στην ΕΕ.
<P>
Έκθεση Carnero Gonzαles (Α4-0157/99)
<SPEAKER ID=230 LANGUAGE="DE" NAME="Posselt (PPE).">
Κύριε Πρόεδρε, ψήφισα ευχαρίστως την έκθεση του συναδέλφου Carnero Gonzαlez. Αυτό οφείλεται από τη μια στο ότι ο ίδιος πέτυχε ήδη μια πολύ καλή προσέγγιση με το να αναφερθεί ιδιαίτερα στο κράτος δικαίου, στη δικαιοσύνη και στα ζητήματα των μειονοτήτων. Από την άλλη όμως χαίρομαι επίσης ιδιαίτερα που έγινε δεκτή η τροπολογία 8 των συναδέλφων Nassauer και Poettering, στην οποία το Κοινοβούλιο απαιτεί ρητά την άρση του επονομαζόμανου διατάγματος του Benesch. Πιστεύω ότι θέλουμε οπωσδήποτε να προωθήσουμε τη διεύρυνση. Αν όμως θέλουμε την επέκτασή μας ως κοινότητα δικαίου, πρέπει σαφώς να ασκήσουμε πίεση ώστε να διατηρηθεί ο χαρακτήρας της κοινότητας δικαίου. Όταν εισάγονται άδικα διατάγματα σε μια κοινότητα δικαίου είναι σαν να εισάγεται σε ένα σύστημα υπολογιστών ένας ιός. Αυτό θέτει σε κίνδυνο ολόκληρο το σύστημα. Γι' αυτό, πρέπει πριν από κάθε ένταξη να αίρονται τα άδικα διατάγματα. Σήμερα κάναμε ένα μεγάλο βήμα προς την κατεύθυνση αυτή.

<SPEAKER ID=231 LANGUAGE="DA" NAME="Bonde και Sandbζk">
 - (DA) Ψηφίσαμε σήμερα υπέρ της έκθεσης Carnero Gonzαlez για την Τσεχία, αφού επιθυμούμε να εκφράσουμε την απόλυτη στήριξή μας στη διεύρυνση. Ελπίζουμε ότι η Τσεχία θα βελτιώσει το γρηγορότερο δυνατό τις συνθήκες ζωής των Τσιγγάνων στη χώρα. Δυσκολευόμαστε ωστόσο να εκφράσουμε τη λύπη μας για την ασήμαντη πρόοδο που σύμφωνα με την έκθεση έχει σημειωθεί όσον αφορά την ενσωμάτωση του κοινοτικού δικαίου, ειδικά δε η έλλειψη ευελιξίας εκ μέρους της ΕΕ θεωρούμε ότι είναι αξιοκαταφρόνητη. Η έκθεση τονίζει τη σημασία της εθνικής ομοφωνίας στο θέμα της προσχώρησης της χώρας στην ΕΕ. Παρ' όλα αυτά πιστεύουμε ότι μια πολύπλευρη ενημέρωση τόσο για τα υπέρ όσο και τα κατά της προσχώρησης στην ΕΕ είναι σκόπιμο να είναι εύκολα προσιτή σε όλους τους πολίτες της Τσεχίας, όπως άλλωστε ελπίζουμε ότι θα διεξαγάγουν δημοψήφισμα με το οποίο θα αποφασίσουν εάν θα προσχωρήσει η χώρα τους στην ΕΕ.
<P>
Έκθεση Hoff (Α4-0148/99)
<SPEAKER ID=232 LANGUAGE="DA" NAME="Bonde και Sandbζk">
 - (DA) Ψηφίσαμε σήμερα υπέρ της έκθεσης Hoff για την Πολωνία, αφού επιθυμούμε να εκφράσουμε την απόλυτη στήριξή μας στη διεύρυνση. Δυσκολευόμαστε ωστόσο να εκφράσουμε την ικανοποίησή μας για τα γρήγορα βήματα προόδου που, σύμφωνα με την έκθεση, έχουν γίνει όσον αφορά την ενσωμάτωση του κοινοτικού δικαίου, ειδικά δε η έλλειψη ευελιξίας εκ μέρους της ΕΕ θεωρούμε ότι είναι αξιοκαταφρόνητη. Η έκθεση εκφράζει επίσης χαρά για τη σχεδιαζόμενη εκστρατεία ενημέρωσης της κυβέρνησης σχετικά με την προσχώρηση της χώρας στην ΕΕ, και ελπίζουμε ότι θα βοηθήσει τους πολίτες να αποκτήσουν θετική στάση απέναντι στην Ευρώπη. Από την έκθεση προκύπτει επίσης ότι δεν νιώθουν όλοι οι Πολωνοί ενθουσιασμένοι με την ΕΕ, παράβλεπε τις διαδηλώσεις των αγροτών. Καλούμε την κυβέρνηση να κάνει εύκολα προσιτή μια πολύπλευρη ενημέρωση τόσο για τα υπέρ όσο και τα κατά της προσχώρησης στην ΕΕ σε όλους τους πολίτες της Πολωνίας, όπως άλλωστε ελπίζουμε ότι θα τηρήσει την υπόσχεσή της και θα διεξαγάγει δημοψήφισμα με το οποίο θα αποφασίσουν εάν θα προσχωρήσει η χώρα στην ΕΕ.

<SPEAKER ID=233 NAME="Caudron">
Στα πλαίσια της κοινής συζήτησης σχετικά με τις υποψήφιες προς ένταξη χώρες, η περίπτωση της Πολωνίας είναι από τις λιγότερο προβληματικές. Το κράτος αυτό, το οποίο είναι το πιο μεγάλο και διαθέτει τον μεγαλύτερο πληθυσμό από τα υποψήφια προς ένταξη κράτη, ανακοίνωσε τη δικαιολογημένη επιθυμία του να ενταχθεί στην Ευρωπαϊκή Ένωση από το 1994. Στην ουσία όμως, οι διαπραγματεύσεις άρχισαν τέσσερα χρόνια αργότερα.
<P>
Από τη χρονιά αυτή και κυρίως από το 1997, χρονιά των βουλευτικών εκλογών και έναρξης της ισχύος του νέου Συντάγματος, η Πολωνία έδειξε ότι τηρεί τις υποσχέσεις της για μεταρρυθμίσεις. Η πολωνική κυβέρνηση εξέφρασε κατ' επανάληψη, με λόγια αλλά και με πράξεις, «την πρόθεσή της να καταστεί δυνατή για την Πολωνία η ένταξή της στην Ευρωπαϊκή Ένωση το 2002». Η Πολωνία βρίσκεται σε καλό δρόμο και αυτό είναι κάτι το οποίο θα πρέπει να μας χαροποιεί.
<P>
Από πολιτικής πλευράς, η χώρα αυτή πληροί τα κριτήρια ενός δημοκρατικού κράτους. Τα θεμέλια των θεσμών της είναι στερεά. Κατ' αυτό τον τρόπο διασφαλίζεται η ύπαρξη ενός κράτους δικαίου, ο σεβασμός των ανθρωπίνων δικαιωμάτων καθώς και ο σεβασμός και η προστασία των μειονοτήτων. Η πλήρωση του κριτηρίου αυτού αποτελεί ένα στοιχείο πρωταρχικής σημασίας, το οποίο όμως πρέπει να συνδυάζεται και με την πλήρωση άλλων κριτήριων και ιδιαίτερα οικονομικών.
<P>
Από οικονομικής πλευράς, η Πολωνία διαθέτει μια από τις πιο ισχυρές οικονομίες της κεντρικής και ανατολικής Ευρώπης. Η ανάπτυξή της είναι της τάξεως του 5 %. Το ποσοστό του πληθωρισμού και της ανεργίας μειώνονται, το δημοσιονομικό έλλειμα και το δημόσιο χρέος ανταποκρίνονται στα κριτήρια του Μάαστριχτ. Ωστόσο, παρά την ευνοϊκή οικονομική ανάπτυξη και τις σημαντικές διαρθρωτικές μεταρρυθμίσεις που πραγματοποιήθηκαν (μεταρρύθμιση της διοίκησης, της υγείας, του συνταξιοδοτικού συστήματος) διάφοροι τομείς παρουσιάζουν καθυστέρηση, η οποία θα πρέπει να καλυφθεί (εσωτερική αγορά, απουσία συστήματος ελέγχου των κρατικών ενισχύσεων, ιδιωτικοποίηση των μεγάλων κρατικών επιχειρήσεων). Δυο άλλοι ιδιαίτερα προβληματικοί τομείς είναι η γεωργία και το περιβάλλον όπου απαιτούνται μεταρρυθμίσεις σε βάθος.
<P>
Η κ. Hoff προτείνει μία γενική διαρθρωτική αλλαγή. Είμαι σύμφωνος με την ιδέα, σύμφωνα με την οποία η γεωργία θα πρέπει να αντιμετωπιστεί ως μέρος μιας στρατηγικής ανάπτυξης της υπαίθρου. Οι μετατροπές πρέπει να δημιουργούν νέες θέσεις εργασίας και να σέβονται το περιβάλλον. Για να καταστεί δυνατό κάτι τέτοιο, πρέπει η Πολωνία να ενισχύσει τις επενδύσεις που πραγματοποιούνται σε αυτούς τους τομείς.
<P>
Έχουμε απαιτήσεις αλλά και υποχρεώσεις απέναντι στον πολωνικό λαό. Οι προ της ένταξης απαιτούμενες αναδιαρθρώσεις έχουν ένα κοινωνικό κόστος, το οποίο δεν πρέπει να λησμονήσουμε. Η Ευρωπαϊκή Κοινότητα θα πρέπει να βεβαιωθεί ότι θα υπάρξουν συνοδευτικά μέτρα, τα οποία και θα ελαχιστοποιήσουν τις επιπτώσεις των μεταρρυθμίσεων αυτών στις συνθήκες ζωής του πληθυσμού.
<P>
Θα ολοκληρώσω με μια νότα αισιοδοξίας, υποστηρίζοντας για ακόμα μια φορά ότι η είσοδος της Πολωνίας στην Ευρωπαϊκή Ένωση αποτελεί για εμένα την πιο λογική ένταξη όπως ακριβώς έκρινα λογική την ένταξή της στο ΝΑΤΟ τον προηγούμενο μήνα.
<P>
Έκθεση Bertens (Α4-0159/99)
<SPEAKER ID=234 LANGUAGE="DA" NAME="Bonde και Sandbζk">
 - (DA) Ψηφίσαμε σήμερα υπέρ της έκθεσης Bertens για την Κύπρο, αφού επιθυμούμε να εκφράσουμε την απόλυτη στήριξή μας στη διεύρυνση. Συμμεριζόμαστε επίσης τις αιτιολογικές απόψεις της έκθεσης όσον αφορά τον διαμελισμό του νησιού. Δυσκολευόμαστε ωστόσο να εκφράσουμε την ικανοποίησή μας για τα γρήγορα «βήματα προόδου» που έχουν γίνει όσον αφορά την ενσωμάτωση του κοινοτικού δικαίου, ειδικά δε η έλλειψη ευελιξίας εκ μέρους της ΕΕ θεωρούμε ότι είναι αξιοκαταφρόνητη. Καλούμε την κυβέρνηση να κάνει εύκολα προσιτή μια πολύπλευρη ενημέρωση τόσο για τα υπέρ όσο και τα κατά της προσχώρησης στην ΕΕ σε όλους τους πολίτες της Κύπρου, όπως άλλωστε ελπίζουμε ότι θα διεξαγάγουν δημοψήφισμα με το οποίο θα αποφασίσουν εάν θα προσχωρήσει η χώρα στην ΕΕ.
<P>
Έκθεση Malone (Α4-0165/99)
<SPEAKER ID=235 LANGUAGE="DA" NAME="Bonde και Sandbζk">
 - (DA) Ψηφίσαμε σήμερα υπέρ της έκθεσης Malone για τη Μάλτα, αφού επιθυμούμε να εκφράσουμε την απόλυτη στήριξή μας στη διεύρυνση. Χαιρετίζουμε τη συμφωνία της κυβέρνησης της Μάλτας να διεξαγάγει δημοψήφισμα όταν ολοκληρωθούν οι διαπραγματεύσεις. Ελπίζουμε η κυβέρνηση να μεριμνήσει ώστε η σχεδιαζόμενη καμπάνια ενημέρωσης να είναι πολύπλευρη, ώστε να δοθούν εύκολα προσιτές πληροφορίες τόσο για τα υπέρ όσο και τα κατά της προσχώρησης στην ΕΕ σε όλους τους πολίτες της Μάλτας.
<P>
Έκθεση Myller (Α4-0123/99)
<SPEAKER ID=236 NAME="Martin, David">
Θα ψηφίσω υπέρ των συστάσεων της έκθεσης για τις επιπτώσεις από τη διεύρυνση της Ευρωπαϊκής Ένωσης στο περιβάλλον. Τα σημερινά περιβαντολογικά προβλήματα στις υποψήφιες χώρες είναι αποτέλεσμα των υψηλών εκπομπών στην ατμόσφαιρα από τις βιομηχανικές δραστηριότητες, την παραγωγή ενέργειας και την κυκλοφορία, καθώς και τη χαμηλή χρηματοδότηση και την αμέλεια στη διαχείριση υδάτων και απορριμάτων. Για να μην αφήσουμε να επηρεαστούν από αυτό τα σημερινά κράτη μέλη, τα περιβαλλοντολογικά ζητήματα πρέπει να διαδραματίζουν σημαντικό ρόλο στην προετοιμασία των χωρών της Κεντρικής και Ανατολικής Ευρώπης, προκειμένου να γίνουν μέλη της Ένωσης. Πριν από την ένταξή τους, πρέπει να είναι σε θέση να επιδείξουν ότι μπορούν να συμμορφωθούν τόσο με τη περιβαλλοντική νομοθεσία της Ευρωπαϊκής Ένωσης όσο και τις διεθνείς συνθήκες.
<P>
Η ΕΕ πρέπει επίσης να εξασφαλίσει ότι δεν ενθαρρύνει την καταστροφή και άλλων από τις τεράστιες εκτάσεις ανέγγιχτης περιβαλλοντικής ομορφιάς στις υποψήφιες χώρες. Ενώ θα πρέπει βεβαίως να διατεθεί χρηματοδότηση για τον εκσυχρονισμό της βιομηχανίας και για την προσέλκυση βιομηχανιών στην περιφέρεια, αυτό δεν θα πρέπει να γίνει σε βάρος του περιβάλλοντος ούτε των υποψηφίων χωρών ούτε των υφιστάμενων κρατών μελών.
<P>
Ωστόσο, οι χώρες που θα καταφέρουν να γίνουν μέλη της Ευρωπαϊκής Ένωσης θα πρέπει να έχουν περιβαλλοντικά οφέλη. Οι μεγάλες αραιοκατοικημένες εκτάσεις γης που είναι τόσο χαρακτηριστικές σε πολλά από αυτά τα κράτη αναμφίβολα θα φέρουν νέες περιοχές περιβαλλοντικού κάλλους και ποικιλομορφίας στην Ένωση και αυτές θα πρέπει να προωθηθούν και να αναπτυχθούν μέσω οικονομικών ενισχύσεων από την ΕΕ. Δεν θα πρέπει να λησμονούμε ποτέ ότι η Συνθήκη του Αμστερνταμ ορίζει ότι οι επιταγές της προστασίας του περιβάλλοντος πρέπει να παίζουν ρόλο στον καθορισμό και την εφαρμογή των πολιτικών της Κοινότητας.
<P>
Έκθεση De Esteban Martin (Α4-0119/99)
<SPEAKER ID=237 NAME="Caudron">
Όπως η κ. εισηγήτρια, και εγώ με τη σειρά μου θα ήθελα να εκφράσω την ικανοποίησή μου αναφορικά με το έργο του κ. Sφderman κατά το περασμένο έτος καθώς και για την έκθεσή του, η οποία ξεχωρίζει για τη σαφήνεια, καθώς και για τη συντομία και περιεκτικότητά της. Είμαι της άποψης ότι ο Διαμεσολαβητής αντελήφθη τη σημασία της θέσης του σε μια Ευρωπαϊκή Ένωση η οποία επιθυμεί να έρθει πιο κοντά στους πολίτες.
<P>
Πώς μπορούμε αλήθεια να μιλάμε για ευρωπαϊκή ιθαγένεια, αν τα κοινοτικά θεσμικά όργανα έχουν τη δυνατότητα να προβαίνουν σε διακρίσεις, και μάλιστα σε αυθαιρεσίες, αναφορικά με τους διοικουμένους τους, δίχως να είναι υποχρεωμένα να δικαιολογούν τις ενέργειές τους σε αυτούς; Η απαράδεκτη αυτή κατάσταση έλαβε τέλος μόλις το 1995 με τον ορισμό του Ευρωπαίου Διαμεσολαβητή. Επιτέλους, κάποιος θα άκουγε τις καταγγελίες των ευρωπαίων πολιτών για κακή διοίκηση στα πλαίσια των δραστηριοτήτων των κοινοτικών θεσμικών οργάνων. Επιτέλους, θα υπήρχε ένα ελάχιστο επίπεδο διαλόγου και διαφάνειας στα πλαίσια της λειτουργίας αυτού που συχνά θεωρείται ως «γραφειοκρατία των Βρυξελλών».
<P>
Οι ετήσιες εκθέσεις, η μια μετά την άλλη, και ιδιαίτερα η ετήσια έκθεση για το 1998 δείχνουν την πρόοδο η οποία πραγματοποιήθηκε. Καταρχάς, σημειώθηκε πρόοδος ως προς το αίτημα για παρέμβαση της Ευρωπαϊκής Ένωσης. Κατ' αυτόν τον τρόπο, ο αριθμός των καταγγελιών που υποβάλλονται αυξάνεται συνεχώς κατά 200 περίπου το χρόνο. Αυτό σημαίνει ότι ο θεσμός του Διαμεσολαβητή καθίσταται ολοένα και πιο γνωστός στους πολίτες, οι οποίοι δεν διστάζουν να εκφράζουν τις ανησυχίες τους ή ακόμα και τον θυμό τους. Θέλουν να ακουστεί η φωνή τους και να γίνουν σεβαστά τα δκαιιώματά τους. Δεν μπορεί παρά να μας ικανοποιεί αυτό το γεγονός. Ωστόσο, η τιμιότητα και ο ρεαλισμός μάς επιβάλλουν να είμαστε συγκρατημένοι. Η Ευρώπη αποτελείται από 370 εκατ. άτομα και ο αριθμός των καταγγελιών που υποβλήθηκαν το 1998 ήταν 1372!
<P>
Απαιτείται λοιπόν να διεξαχθεί μια προσπάθεια ενημέρωσης. Νέες τεχνικές επικοινωνίας είναι κάτι που διαθέτουμε. Στο ίδιο πλαίσιο, υποστηρίζω την ιδέα του Διαμεσολαβητή, ο οποίος προτείνει στην Συνθήκη για την ΕΚ να αναφέρονται σαφώς όλες οι δυνατότητες προσφυγής που είναι στη διάθεση των πολιτών καθώς και δυνατότητες που έχουν οι πολίτες για υποβολή καταγγελιών στους εθνικούς διαμεσολαβητές. Πρέπει, επί τη ευκαιρία, να υπογραμμιστεί η καλή συνεργασία που αναπτύχθηκε μεταξύ των τελευταίων και του Ευρωπαίου Διαμεσολαβητή. Η συνεργασία είναι μια από τις βασικές λέξεις που χαρακτηρίζουν τις σχέσεις μεταξύ της Επιτροπής Αναφορών του Ευρωπαϊκού Κοινοβουλίου και του Ευρωπαίου Διαμεσολαβητή. Αυτή η συλλογική προσπάθεια θα είναι σίγουρα αποτελεσματική. Κατά συνέπεια, οι ευρωπαίοι πολίτες θα επωφεληθούν στο έπακρο.
<P>
Αν τα αποτελέσματα είναι θετικά, πρέπει να υπάρξουν βελτιώσεις, ιδιαίτερα όσον αφορά το καθεστώς του Διαμεσολαβητή σε σχέση με την άσκηση των καθηκόντων έρευνας. Πράγματι, φαίνεται πως είναι απαραίτητο ο Διαμεσολαβητής να έχει πρόσβαση σε όλα τα απαραίτητα σχετικά έγγραφα, κάτι το οποίο δεν συμβαίνει σήμερα. Εξάλλου, η υιοθέτηση ενός κώδικα συμπεριφοράς χρηστής διοίκησης για τα ευρωπαϊκά θεσμικά όργανα θα αποτελούσε εγγύηση για τους πολίτες, οι οποίοι θα μπορούσαν να τον συμβουλεύονται δίχως περιορισμούς. Αυτό που προκύπτει γενικότερα από την έκθεση του Ευρωπαίου Διαμεσολαβητή είναι το ότι η εμπιστοσύνη των ευρωπαίων πολιτών βασίζεται στη διαφάνεια, στο διάλογο, στους σαφείς νομικούς κανόνες που τους επιτρέπουν να προασπίζουν τα δικαιώματά τους. Πρόκειται για απαραίτητες προϋποθέσεις, προκειμένου να αναπτυχθεί στους πολίτες το αίσθημα ότι αποτελούν μέρος ενός σχεδίου που συχνά αδυνατούν να κατανοήσουν.

<SPEAKER ID=238 NAME="Deprez">
Η αύξηση των καταγγελιών που υποβλήθηκαν στον Ευρωπαίο Διαμεσολαβητή για κακή διοίκηση στα πλαίσια των δραστηριοτήτων των θεσμικών οργάνων ή των οργάνων της Ευρωπαϊκής Ένωσης μπορεί να ερμηνευτεί με δυο τρόπους.
<P>
Η πρώτη ερμηνεία είναι απαισιόδοξη. Βάσει της πρόσφατης επικαιρότητας, το σύνολο των υπαλλήλων της Ευρωπαϊκής Κοινότητας στιγματίζεται, καθώς η κοινή γνώμη προβαίνει σε γενικεύσεις στα πλαίσια των δυσλειτουργιών που αποκαλύφθηκαν. Η δεύτερη ερμηνεία είναι αισιόδοξη. Η αυξανόμενη συσώρρευση των καταγγελιών ερμηνεύεται θετικά. Το γεγονός αυτό ερμηνεύεται ως απόδειξη του νέου ενδιαφέροντος των πολιτών για την ευρωπαϊκή οικοδόμηση.
<P>
Αυτός ο παράδοξος τρόπος σκέψης, η άντληση δηλαδή θετικού συμπεράσματος από ένα αδιαμφισβήτητα αρνητικό γεγονός, δεν πρέπει βέβαια να μας κάνει να δείξουμε αδιαφορία σχετικά με τις περιπτώσεις κακής διοίκησης που καταγγέλθηκαν στον Διαμεσολαβητή ή σχετικά τον τρόπο με τον οποίο αυτός απαντά στις εκλήσεις των ευρωπαίων πολιτών.
<P>
Πράγματι, κι αυτό είναι κάτι με το οποίο όλοι θα συμφωνήσουν, δεν αρκεί να συνειδητοποιήσουν οι ευρωπαίοι πολίτες τον αυξημένο ρόλο που διαδραματίζει η Ευρωπαϊκή Ένωση στην καθημερινή τους ζωή. Πρέπει και να αισθάνονται το γεγονός αυτό και να το βλέπουν ως κάτι το θετικό.
<P>
Με ικανοποιεί λοιπόν ιδιαίτερα να ακούω την εισηγήτριά μας να εκφράζει χαρά για το έργο που επιτέλεσε ο Ευρωπαίος Διαμεσολαβητής.
<P>
Η διαρκής συμμετοχή του πολίτη στην ευρωπαϊκή οικοδόμηση θα εξαρτηθεί και από τη διαφάνεια. Γι' αυτό άλλωστε υποστηρίζω πλήρως την εισηγήτρια, όσον αφορά τη στάση της υπέρ της γενικής αρχής της πρόσβασης σε όλα τα απαιτούμενα για τη λήψη απόφασης έγγραφα. Μερικές φορές απαιτείται εμπιστευτικότητα, το δέχομαι.
<P>
Ωστόσο, το απόρρητο θα πρέπει να αποτελεί την εξαίρεση και όχι τον κανόνα.
<P>
Έκθεση Newman (Α4-0117/99)
<SPEAKER ID=239 NAME="Deprez">
Η Επιτροπή Αναφορών εκπόνησε ένα εξαιρετικό έργο τόσο από ποιοτική όσο και από ποσοτική πλευρά.
<P>
Κατά την παρούσα κοινοβουλευτική περίοδο υποβλήθηκαν 6.500 αναφορές υπογεγραμμένες από 10 εκατ. άτομα. Αυτό σημαίνει ότι κατά μέσο όρο υποβάλλονται περίπου 4 αναφορές υπογεγραμμένες από 5.000 άτομα κάθε 24 ώρες, συμπεριλαμβανομένων των Κυριακών και των αργιών. Τέτοιοι αριθμοί σίγουρα βάζουν σε σκέψεις.
<P>
Οι αριθμοί αυτοί ωστόσο δεν αφήνουν αδιάφορους εμάς, τους εκλεγμένους αντιπροσώπους, αναφορικά με τον πραγματικό χαρακτήρα των σχέσεων που τα ευρωπαϊκά θεσμικά όργανα και εμείς οι ίδιοι διατηρούμε με τους συμπολίτες μας.
<P>
Είναι βέβαιο ότι παρά τους ειδικούς προβληματισμούς που εγείρει σχετικά με τις σχέσεις μεταξύ εντολοδόχων και εντολοδοτών στα τέλη του αιώνα, το δικαίωμα αναφοράς είναι ένα από τα προνομιακά μέσα με τα οποία το Κοινοβούλιο ελέγχει την Επιτροπή και το Συμβούλιο - καθώς και τα κράτη μέλη - προς όφελος των ευρωπαίων πολιτών.
<P>
Το δικαίωμα αναφοράς αποτελεί το κατ' εξοχήν μέσο για την εδραίωση και την εμβάθυνση της συμμετοχής των συμπολιτών στην ευρωπαϊκή οικοδόμηση. Βασιζόμενοι ίσως στην παρατήρηση αυτή μπορούμε να εξηγήσουμε την εξαιρετική συνεργασία που έδειξε η Επιτροπή στις εργασίες της Επιτροπής Αναφορών και τις επίμονες επιφυλάξεις που πρόβαλε το Συμβούλιο, προκειμένου να συμμετάσχει στην κοινή προσπάθεια.
<P>
Πρέπει να καταγγείλουμε δίχως περιστροφές αυτή την εμφανή κακή διάθεση του Συμβουλίου απέναντι στη έκφραση της κοινής γνώμης του κάθε κράτους, ώστε ο καθένας να βρεθεί πρό των ευθυνών του.
<P>
Τέλος, λαμβάνοντας υπόψη τον μεγάλο όγκο εργασίας που συνεπάγεται η επεξεργασία των αναφορών που υποβάλλονται, θα ήθελα να ταχθώ ρητά υπέρ μιας ενδελεχούς αναθεώρησης των μεθόδων λειτουργίας της Επιτροπής Αναφορών, για την οποία εύκολα καταλαβαίνει κανείς ότι αυτό που την απασχολεί είναι η εξεύρεση του καλύτερου δυνατού τρόπου ο οποίος θα της επιτρέψει να φέρει σε πέρας το καθήκον που έχει αναλάβει.
<P>
Έκθεση Schmidbauer (Α4-0111/99)
<SPEAKER ID=240 NAME="Delcroix">
H εισηγήτρια, η κ. Barbara Schmidbauer, ανέλαβε τις ευθύνες της σε μια προεκλογική περίοδο, όπου η άσκηση κριτικής στις οδικές μεταφορές και το κόστος τους δεν είναι κάτι που ευχαριστεί όλους τους ψηφοφόρους. Την συγχαίρω για αυτό, καθώς και για το γεγονός ότι προέβη στη διαπίστωση ότι τα προτεινόμενα από την Επιτροπή μέτρα δεν θα πρέπει να βαρύνουν το κόστος των μεταφορών, αλλά να επιτρέπουν μια πιο αποτελεσματική και φιλική προς το περιβάλλον χρήση των υποδομών.
<P>
Σε αυτή την «πιο αποτελεσματική χρήση» θα ήθελα ωστόσο να προσθέσω μια «πιο σίγουρη χρήση», δεδομένου ότι ο αριθμός των οδικών και σιδηροδρομικών σηράγγων πολλαπλασιάζεται, καθώς και λόγω των σοβαρών ατυχημάτων που σημειώθηκαν το ένα μετά το άλλο τα τελευταία χρόνια. Το ατύχημα που σημειώθηκε στη σήραγγα κάτω από τη Μάγχη - όπου υπάρχει ένα σύγχρονο σύστημα συναγερμού - θα μπορούσε να είχε προξενήσει μεγάλες ανθρώπινες απώλειες. Κατά τύχη, το βαγόνι που είχε πάρει φωτιά σταμάτησε, εντελώς τυχαία, πλησίον μιας θύρας που έδινε πρόσβαση στη δεύτερη σήραγγα, απ' όπου οι άνθρωποι μπόρεσαν να διαφύγουν. Σε ό, τι αφορά το ατύχημα στο Mont Blanc, το ατύχημα αυτό στοίχισε τη ζωή σε 40 άτομα και κανείς δεν γνωρίζει ακόμα πότε η σήραγγα θα λειτουργήσει εκ νέου.
<P>
Θα πρέπει να αντλήσουμε τα κατάλληλα συμπεράσματα βασιζόμενοι στα αποτελέσματα των τρεχουσών ερευνών και να λάβουμε τις αποφάσεις που θα χρειαστεί. Ωστόσο, έχω την εντύπωση πως, από εδώ και πέρα, θα πρέπει να υιοθετηθεί μια αρχή σχετικά με τα θέματα που άπτονται της ασφαλείας εντός των σηράγγων. Πρέπει η υπεύθυνη για την ασφάλεια εντός των σηράγγων υπηρεσία να είναι πραγματικά ανεξάρτητη από την εταιρεία στην οποία ανήκει η εκμετάλλευση της σήραγγας και η δεύτερη θα πρέπει να συμμορφώνεται με όλες τις συστάσεις στις οποίες προβαίνει η πρώτη. Η αρχή αυτή θα έχει οικονομικές συνέπειες, όμως η ασφάλεια, με άλλα λόγια δηλαδή η ζωή των επιβατών, έχει το τίμημά της. Αναρωτιέται κανείς μήπως, σε τελική ανάλυση, το δικαίωμα ελέγχου της ασφαλείας πρέπει να ανήκει αποκλειστικά στις κρατικές υπηρεσίες;
<P>
Και μια τελευταία παρατήρηση. Από τα 35 εκατ. τόνους εμπορευμάτων που μεταφέρονται κάθε χρόνο μεταξύ της Ιταλίας και της Γαλλίας, 10εκατ. τόνοι μεταφέρονται σιδηροδρομικώς. Η κοιλάδα του Chamonix, είναι γνωστό σε όλους, αποτελεί πέρασμα μακρυών οχημάτων. Η κυκλοφορία αυξάνεται εκθετικά και υπάρχουν προβλήματα και κίνδυνοι. Μπορούμε να κατανοήσουμε το παράλογο της αρχής «τα πάντα μέσω του οδικού δικτύου», η οποία βασίζεται στην επιδίωξη οικονομικού κέρδους με κάθε τίμημα. Για τον λόγο αυτό χαιρέτισα το θάρρος της εισηγήτριας, η οποία παρά το κόστος σε επίπεδο υποδομών, υπογραμμίζει ξεκάθαρα τα πλεονεκτήματα του σιδηροδρομικού δικτύου ως εναλλακτική λύση όσον αφορά την ασφάλεια και την προστασία του περιβάλλοντος.

<SPEAKER ID=241 LANGUAGE="SV" NAME="Gahrton, Holm, Lindholm και Schφrling">
Στηρίζουμε την αρχή του θεμιτού ανταγωνισμού μεταξύ των διαφόρων μεταφορικών μέσων. Φυσικά, το ζητούμενο είναι να πληρώνουν πρωτίστως τα φορτηγά αυτοκίνητα, καθώς και τα αυτοκίνητα ιδιωτικής χρήσης όλες τις δαπάνες, συμπεριλαμβανομένων και των περιβαλλοντικών δαπανών τους και να φροντίσουμε να φορολογείται περισσότερο η αεροπλοΐα. Αυτό είναι απαραίτητο για να τονωθεί η χρήση των φιλικών προς το περιβάλλον μεταφορικών μέσων τα οποία αδικούνται σήμερα.
<P>
Αντιτιθέμεθα, όμως, σε κάποιες προτάσεις οι οποίες προβάλονται αφενός στη Λευκή Βίβλο της Επιτροπής και αφετέρου στην έκθεση. Αφορά κυρίως τις προτάσεις αναφορικά με το ενιαίο σύστημα τελών σ' ολόκληρη την ΕΕ. Λαμβάνοντας υπόψη την αρχή της επικουρικότητας, θεωρούμε κατηγορηματικά ότι η ΕΕ θα πρέπει να καθορίζει μόνο το ελάχιστο τέλος και ότι το κάθε κράτος μέλος αντίστοιχα θα χειρίζεται τα τέλη κ.ά.. Η ΕΕ δεν πρέπει επ' ουδενί να έχει δικαίωμα φορολόγησης. Θέλουμε κατηγορηματικά να απέχουμε από κάθε λεπτομερή κοινοτική ρύθμιση.

<SPEAKER ID=242 NAME="Schlechter">
Η κ. Schmidbauer εργάστηκε πολύ για την έκθεσή της, μπορεί κανείς να πει μάλιστα ότι πρόκειται για μια καλή έκθεση σε ό, τι αφορά τη Λευκή Βίβλο της Επιτροπής.
<P>
Βέβαια, πρέπει να παραδεχθώ ειλικρινά ότι η Λευκή Βίβλος προσφέρει μερικές ενδιαφέρουσες αφορμές για προβληματισμό.
<P>
Είμαι κι εγώ υπέρ του δίκαιου ανταγωνισμού μεταξύ των διαφόρων μεταφορικών φορέων και υπέρ δικαίων και αποδοτικών τιμών των μεταφορών. Επίσης, είμαι υπέρ του να μεταφερθούν περισσότερες μεταφορές από την οδική στη σιδηροδρομική γραμμή και στα ποτάμια, δεν συμφωνώ όμως με το να κάνουμε το αυτοκίνητο, τα φορτηγά και τα λεωφορεία τους μόνους αποδιοπομπαίους τράγους για όλα τα πιθανά και απίθανα προβλήματα. Όμως, προς τα κει κατευθύνεται η Λευκή Βίβλος και, δυστυχώς, και η κοινοβουλευτική έκθεση.
<P>
Όταν μιλάμε για δίκαιο ανταγωνισμό, δεν μπορούμε να αγνοήσουμε ότι στους σιδηροδρόμους, οι μισθοί είναι υψηλότεροι, οι θέσεις εξασφαλισμένες ουσιαστικά για μια ζωή, συνθήκες που προφανώς ποτέ δεν θα υπάρξουν στον ιδιωτικό τομέα. Θέλουμε τώρα να το αλλάξουμε αυτό μέσα στη μανία της ελευθέρωσης, και αν ναι, προς ποια κατεύθυνση;
<P>
Έτσι, η Λευκή Βίβλος αναφέρεται σε γεγονότα, όταν υπολογίζεται ότι τα εξωτερικά στοιχεία κόστους κατά τις εκτιμήσεις της Επιτροπής θα καθοριστούν σε ετήσιο πανευρωπαϊκό επίπεδο σε 250 δις Ecu.
<P>
Γίνεται λόγος για οριακό κοινωνικό κόστος χωρίς να μαθαίνουμε τι ακριβώς εννοείται με αυτό, για επιβολή φόρου στο ντήζελ, για ενιαία συστήματα τελών, που με τη βοήθεια της τηλεματικής θα καθιερωθούν σε ολόκληρη την Ευρώπη.
<P>
Όμως, η εισηγήτρια πηγαίνει πολύ μακριά, όταν απαιτεί να συμπεριληφθούν τα ΙΧ αυτοκίνητα στο σύστημα τελών προκειμένου να κατανεμηθεί δίκαια το κόστος σε όλους εκείνους που χρησιμοποιούν την οδική υποδομή. Αραγε σκοπός είναι στο μέλλον μόνο οι πλούσιοι να μπορούν πλέον να οδηγούν αυτοκίνητα και το μεγαλύτερο μέρος του πληθυσμού να κάθεται στο σπίτι του;
<P>
Πρέπει όμως να λεχθεί επίσης προς τιμήν της εισηγήτριας ότι ζητά τα προτεινόμενα μέτρα να μην κάνουν ακριβότερες τις μεταφορές και αν αυτό παρ' όλα αυτά συμβεί, να μειωθούν αντ' αυτού άλλες επιβαρύνσεις για όσους μετέχουν στην κυκλοφορία.
<P>
Σχετικά με αυτό, θα ήταν ενδιαφέρον να μαθαίναμε από την Επιτροπή πόσα εισπράττει το κάθε κράτος μέλος από φόρους αυτοκινήτων, έμμεσους φόρους στη βενζίνη, στο ντήζελ κλπ. και πόσα από αυτά δεσμεύονται να δαπανηθούν για την υποδομή και για εργασίες επισκευής.
<P>
Ακόμη και αν κανείς προσπαθεί με κάθε δυνατό μέσο να γίνει κύριος των μεταφορών που αυξάνουν με τα χρόνια, θα πρέπει να προσέξει να μην επιβαρύνει τους πολίτες και τις μεταφορικές επιχειρήσεις των σιδηροδρόμων, των οδικών και εναέριων μεταφορών και της ναυσιπλοϊας, επιβάλλοντας διαρκώς νέους φόρους, και τελικά περί αυτού πρόκειται.
<P>
Θα έπρεπε να θυμηθούμε πόσο έντονα διαμαρτυρήθηκαν οι πολίτες, όταν στη Γερμανία έγινε λόγος για αύξηση της τιμής της βενζίνης στα 100 φράγκα το λίτρο. Έχω την εντύπωση ότι η πολιτική που ακολουθείται στη Λευκή Βίβλο στοχεύει στην επίτευξη αυτού του σκοπού με άλλη μέθοδο.
<P>
Η Ευρώπη χρειάζεται καλά μεταφορικά μέσα, το ίδιο και η οικονομία, και στο τέλος κάποιος πρέπει να πληρώσει. Κι αυτός είναι τελικά ο πολίτης. Επιπλέον, διαπιστώνω ότι η Επιτροπή παριστάνει ότι δεν γνωρίζει πως στον τομέα των μεταφορών έχουν γίνει πολλά για την προστασία του περιβάλλοντος.
<P>
Οι ευρωπαϊκές επιχειρήσεις μεταφορών, είτε σιδηροδρομικές, είτε οδικές, είτε εναέριες είτε πλωτές, είναι οι πιο σύγχρονες στον κόσμο. Το να τις επιβαρύνει κανείς διαρκώς με νέους φόρους αγγίζει τα όρια δυνατότητας επιβάρυνσης της οικονομίας. Βούϊξαν τ' αυτιά μου, όταν κατά την ακρόαση για τη Λευκή Βίβλο ένας φορτισμένος εμπειρογνώμων είπε ότι για χάρη του περιβάλλοντος πρέπει να εξετάσουμε την επιβολή φόρου 4 Ecu ανά λίτρο στη βενζίνη αεροπλάνων. Τιμές Concorde στην καθημερινή ζωή, αλλά ποιος θα πληρώσει γι' αυτά;
<P>
Θα καταψηφίσω την έκθεση της συναδέλφου Schmidbauer.

<SPEAKER ID=243 NAME="Πρόεδρος">
Η ώρα των ψηφοφοριών έληξε.

<CHAPTER ID=13>
Πρόγραμμα «DAPHNE» (συνέχεια)
<SPEAKER ID=244 NAME="Πρόεδρος">
Η ημερήσια διάταξη προβλέπει τη συνέχιση της συζήτησης της έκθεσης (Α4-0188/99) της κυρίας Bennasar Tous (πρόγραμμα DAPHNE)

<SPEAKER ID=245 NAME="Waddington">
Κυρία Πρόεδρε, θα ήθελα να συγχαρώ εν τη απουσία της την εισηγήτρια, την κ. Bennasar Tous, γαι την έκθεσή της. Επιθυμώ να συγχαρώ επίσης όλα τα μέλη της Επιτροπής για τα Δικαιώματα της Γυναίκας και όλους τους βουλευτές που συνέβαλαν στη διαμόρφωση του προγράμματος και του σχεδίου δράσης για την καταπολέμηση της βίας κατά των γυναικών και των παιδιών. Ευχαριστώ θερμά τους δύο Επιτρόπους, την κ. Gradin και τον κ. Flynn, για την υποστήριξη που παρείχαν και την επιμονή τους.
<P>
Τώρα διαθέτουμε μία νομική βάση για το πρόγραμμα, έναν προϋπολογισμό και ένα σχέδιο για μία ευρωπαϊκή εκστρατεία συνειδητοποίησης κατά της βίας εις βάρος των γυναικών. Μετά απ' όλους τους αγώνες, τις καθυστερήσεις και τους οικονομικούς και νομικούς φραγμούς που ετέθησαν στο δρόμο μας από εκείνους που δεν καταλάβαιναν τη σημασία του εν λόγω ζητήματος, τώρα βρισκόμαστε σε μία αρκετά σταθερή βάση και ελπίζω να μπορούμε να αρχίσουμε να ασχολούμαστε με αυτό το πολύ σοβαρό ζήτημα.
<P>
Η νέα νομική βάση, που δεν είναι αυτό που πραγματικά θέλαμε, στηρίζεται στην αρμοδιότητα της Ευρωπαϊκής Ένωσης σε θέματα υγείας και δεν πρέπει να περιορίζει την εμβέλεια του Προγράμματος DAPHNE.
<P>
Η βία εις βάρος των γυναικών και των παιδιών λαμβάνει χώρα σε πολλές και διαφορετικές καταστάσεις στο πλαίσιο του δημοσίου και του ιδιωτικού βίου και έχει πολλά αίτια και επιπτώσεις. Η σωματεμπορία, η οικιακή βία, η σεξουαλική κακομεταχείριση και ο ακρωτηριασμός γυναικείων γεννητικών οργάνων, ο βιασμός, η σεξουαλική παρενόχληση κατά την εργασία αποτελούν όλα μορφές βίας λόγω του φύλου.
<P>
Το Πρόγραμμα DAPHNE έχει σχεδιαστεί για να παρέχει προστιθέμενη αξία στην εργασία των ΜΚΟ που ασχολούνται με την πρόληψη, την υποστήριξη των θυμάτων, την επανένταξη των επιζώντων και τη θεραπεία των αυτουργών. Όλα αυτά τα πεδία εργασίας θα ωφεληθούν από μία καλύτερη έρευνα και διάδοση που το Πρόγραμμα DAPHNE μπορεί να χρηματοδοτήσει.
<P>
Μέρος της έκθεσης DAPHNE περιέχει πληροφορίες για την ευρωπαϊκή εκστρατεία συνειδητοποίησης για το ζήτημα της βίας εις βάρος των γυναικών· αυτό ξεκίνησε στην Κολωνία τον περασμένο μήνα υπό τη γερμανική Προεδρία. Αυτή η διάσκεψη προσέλκυσε μεγάλο αριθμό μη κυβερνητικών οργανώσεων και διέγειρε αρκετά τη δημιουργική σκέψη.
<P>
Οι τροπολογίες της κ. Bennasar, τις οποίες υποστήριξε η Επιτροπή για τα Δικαιώματα της Γυναίκας, δίνουν μεγαλύτερο βάρος στη συμμετοχή των ΜΚΟ στην εκτέλεση του προγράμματος DAPHNE. Η Επιτροπή θα πρέπει να εκφράσει την ικανοποίησή της ως προς αυτό και εγώ ανυπομονώ να ακούσω την απάντησή της σε αυτές τις προτάσεις. Η Επιτροπή θα πρέπει επίσης να χαιρετίσει τη μεγάλη συμμετοχή των βουλευτών αυτού του Κοινοβουλίου, την οποία και προτείνει.
<P>
Έχω εξετάσει πολύ προσεκτικά τις τρέχουσες κατευθυντήριες γραμμές για τους υποψηφίους της χρηματοδότησης DAPHNE. Βλέπω ότι πραγματικά χρειάζονται βελτίωση: είναι πολύπλοκες και προκαλούν σύγχυση. Οι ΜΚΟ και οι βουλευτές θα μπορούσαν να προτείνουν, και ασφαλώς θα πρότειναν, μία πολύ πιο σαφή προσέγγιση - ένα σετ κατευθυντήριων γραμμών περισσότερο φιλικών προς το χρήστη - που θα ήταν πολύ περισσότερο συναφές και αποτελεσματικό για την επίτευξη των στόχων.
<P>
Πρόκειται για ένα μικρό πρόγραμμα και μία μικρή εκστρατεία από την άποψη του προϋπολογισμού. Ωστόσο, η βία, την οποία στοχεύει να καταπολεμήσει, αποτελεί ένα μεγάλο πρόβλημα στην Ευρώπη και πέρα από αυτήν. Η έρευνά μας έχει ήδη δείξει ότι μία γυναίκα στις τέσσερις γνωρίζει τη βία κατά τη διάρκεια της ζωής της και το 90 % των αυτουργών είναι άντρες. Τουλάχιστον το 50 % αυτών των πράξεων βίας διαπράττονται από τον σύζυγο ή σύντροφο των θυμάτων. Χρειάζεται πραγματικά να αμφισβητηθεί αυτή η νοοτροπία και να καταστεί η βία κατά των γυναικών απαράδεκτη. Αυτή η βία δεν μπορεί να θεωρηθεί ως πράξη αγάπης: πρόκειται για πράξη κυριαρχίας και εκφοβισμού.
<P>
Εργαζόμαστε προς την ισότητα μεταξύ των αντρών και των γυναικών και τον σεβασμό των ανθρωπίνων δικαιωμάτων, τόσο στο εσωτερικό της Ευρώπης όσο και πέρα από αυτήν. Το επίπεδο βίας που η έρευνα έχει ήδη παρουσιάσει δείχνει ότι έχουμε μπροστά μας ακόμα μακρύ δρόμο. Πιστεύουμε ότι το Πρόγραμμα DAPHNE είναι απολύτως απαραίτητο και είμαστε βέβαιοι ότι σύντομα θα αποκτήσει περισσότερους πόρους και ένα περισσότερο ανοιχτό και δημοκρατικό σύστημα λήψης αποφάσεων.

<SPEAKER ID=246 LANGUAGE="FI" NAME="Ryynδnen">
Αξιότιμη κυρία Πρόεδρε, κύριε Επίτροπε το πρόγραμμα DAPHNE για την πρόληψη της βίας εις βάρος παιδιών, εφήβων και γυναικών ασχολείται με ένα δυσάρεστο πρόβλημα και για αυτό τον λόγο αξίζει κάθε υποστήριξη και τις κατάλληλες δυνατότητες δράσης. Είναι δύσκολο να αντιληφθεί κανείς γιατί ορισμένα κράτη μέλη θέλουν να περιορίσουν την εμβέλεια του προγράμματος, με αποτέλεσμα να μην μπορεί να ληφθεί υπόψη ο πολυδιάστατος χαρακτήρας του προβλήματος. Όλες οι μορφές βίας, αλλά ιδιαίτερα η βία εις βάρος παιδιών αποτελεί μία σοβαρή παραβίαση των ανθρωπίνων δικαιωμάτων, και όχι μόνο ένα θέμα δημόσιας υγείας. Στόχος του προγράμματος εξακολουθεί να είναι η πρόληψη όλων των μορφών βίας και η προστασία των θυμάτων βίας ακόμα και όταν πρόκειται για σεξουαλική κακοποίηση και εγκατάλειψη.
<P>
Θα ήταν βέβαια εξαιρετικά σημαντικό να μπορέσουμε να δράσουμε προληπτικά και όσο το δυνατόν πιο αποτελεσματικά. Χρειαζόμαστε εκπαίδευση, παροχή συμβουλών και ευρεία δίκτυα υποστήριξης για τις επικίνδυνες περιπτώσεις. Οι διάφορες εκστρατείες ενημέρωσης και η ανταλλαγή εμπειριών, καθώς βεβαίως και η έρευνα για τη βία αποτελούν σημαντικά εργαλεία για τη μείωση της βίας. Οι εμπειρίες από την πρωτοβουλία DAPHNE είναι σίγουρα χρήσιμες για την κατάρτιση του νέου πενταετούς προγράμματος. Με τη βοήθεια αυτού του προγράμματος μπορούμε να ενισχύσουμε τη συνεργασία μεταξύ των εθελοντικών οργανώσεων και των τοπικών αρχών. Οι οργανώσεις θα χρειαστούν βεβαίως βοήθεια για τη δημιουργία διαφόρων δικτύων, για την αποτελεσματικότερη παροχή πληροφοριών, για την ανεύρεση συνεργατών και για την προώθηση της ουσιαστικής αλλαγής. Θα ήθελα να υπογραμμίσω ιδιαίτερα τη σημασία που έχει το πρόγραμμα DAPHNE για την υπεράσπιση των δικαιωμάτων των παιδιών, και ιδιαίτερα για την προστασία τους από τη σεξουαλική εκμετάλλευση. Σε αυτό το έργο χρειαζόμαστε την ταυτόχρονη δράση των γονέων, των εκπαιδευτικών και όλου του στενού περιβάλλοντος για την προληπτική προστασία των παιδιών.
<P>
Κατά τη γνώμη μου θα ήταν επίσης πολύ σημαντικό να επεκτείνουμε σταδιακά το εν λόγω πρόγραμμα και σε άλλες χώρες, ειδικότερα στις χώρες της Κεντρικής και Ανατολικής Ευρώπης, διότι η βία στις διάφορες μορφές της έχει επίσης διασυνοριακές διαστάσεις, όπως επί παραδείγματι η σωματεμπορία και η παιδική πορνεία που παρουσιάζεται στο Internet. Είναι απαραίτητη η συνεργασία για την προστασία των θεμελιωδών δικαιωμάτων του ανθρώπου, καθώς και των δικαιωμάτων των παιδιών και αυτή η συνεργασία θα πρέπει να πραγματοποιηθεί αποτελεσματικά μεταξύ των υποψηφίων χωρών και των υφιστάμενων κρατών μελών. Επίσης η νομοθεσία των υποψηφίων χωρών θα πρέπει να προστατεύει τα θεμελιώδη δικαιώματα με τόσο σαφή τρόπο, ώστε, σε περίπτωση παραβιάσεων των ανθρωπίνων δικαιωμάτων με τη χρήση διαφόρων μορφών βίας, να υπάρχει η δυνατότητα αποτελεσματικής παρέμβασης.
<P>
Εν πάση περιπτώσει, θα ευχόμουν τα θέματα που αφορούν τα δικαιώματα των παιδιών να αναδειχθούν σε πρωταρχικά θέματα για την Ευρωπαϊκή Ένωση, διότι μόνο έτσι θα μπορέσουμε να υπερασπίσουμε το μέλλον μας και τη θέση μας ως κοινότητα πολιτισμένων κρατών.

<SPEAKER ID=247 NAME="Δασκαλάκη">
Κυρία Πρόεδρε, θα ήθελα πρώτα απ'όλα να συγχαρώ την κυρία Bennasar Tous, έστω και εν τη απουσία της, και θα ήθελα να συγχαρώ επίσης και την κυρία Colombo Svevo που τόσο άξια παρουσίασε το θέμα το πρωί εδώ, αλλά κυρίως θα ήθελα να συγχαρώ την εισηγήτρια γι'αυτή την πολύ σημαντική συμβολή στην πρόταση της Επιτροπής σε ό, τι αφορά το πρόγραμμα Daphne, καθώς και για τον τρόπο με τον οποίο χειρίσθηκε ένα τόσο σημαντικό ζήτημα. «Αλλωστε, όπως ήδη αναφέρθηκε, το συζητήσαμε εκτενώς στην Επιτροπή Γυναικών και υπήρξε μία γενική συμφωνία στις προτάσεις της.
<P>
Η εισηγήτρια χαιρετίζει την πρόταση της Εκτελεστικής Επιτροπής, επιφέρει όμως και ουσιαστικές τροπολογίες, με τις οποίες θα ήθελα να τονίσω ότι και η Ομάδα μου συμφωνεί. Κυρίως συμφωνούμε με τις επιφυλάξεις που διατυπώνει για την αλλαγή της νομικής βάσης του προγράμματος δράσης. Η επίκληση του άρθρου 235 της Συνθήκης αντί του 129 μπορεί να οδηγήσει σε αποκλεισμό από το πρόγραμμα Daphne όλων των θεμάτων που αφορούν τη βία, τη σεξουαλική εκμετάλλευση και το εμπόριο γυναικών και παιδιών, με τη δικαιολογία ότι αυτά δεν άπτονται της δημοσίας υγείας. Χαιρόμαστε, λοιπόν, που υπάρχει νομική βάση, αλλά με τη συγκεκριμένη νομική βάση έχουμε ορισμένα προβλήματα.
<P>
Συμφωνούμε επίσης με την εισηγήτρια που ζητεί από την Επιτροπή να θέσει προτεραιότητες για τα σχέδια που επιλέγονται, προκειμένου να χρησιμοποιηθούν όσο το δυνατόν αποτελεσματικότερα οι διαθέσιμοι πόροι. Μιλάμε, δηλαδή, για την πρόληψη, τα προγράμματα αποκατάστασης για παιδιά, νέους και γυναίκες που εκτίθενται σε κινδύνους, καθώς και προβλέψεις σχετικές με τους αυτουργούς των αξιόποινων πράξεων, ιδίως τους νέους. Θα πρέπει επίσης να εστιαστεί η προσοχή στις νόμιμες πρακτικές και τα μέσα διαφύλαξης των συμφερόντων των ανηλίκων παιδιών, των εφήβων ή των γυναικών που έχουν πέσει θύματα βίας.
<P>
Εμείς στηρίζουμε το αίτημα να παρίσταται στη Συμβουλευτική Επιτροπή ανά ένας εκπρόσωπος του Ευρωπαοκού Κοινοβουλίου και ένας εκπρόσωπος των μη Κυβερνητικών Οργανώσεων, καθώς και το αίτημα για την υποβολή ετήσιας έκθεσης όσον αφορά την επιτελεσθείσα πρόοδο αντί για την υποβολή ανά τριετία έκθεσης.
<P>
Συμφωνούμε επίσης ότι πρέπει να κληθούν να συμμετάσχουν στο πρόγραμμα οι υποψήφιες προς ένταξη χώρες και ότι πρέπει να υπάρξει καλύτερη διάδοση των πληροφοριών ιδίως στα μέσα μαζικής ενημέρωσης και στο κοινό στο οποίο απευθύνεται το πρόγραμμα.
<P>
Τέλος, θα ήθελα να τονίσω ότι και εμείς ζητούμε να υποβληθεί νέα έκθεση που να λαμβάνει υπόψη τις παραπάνω τροποποιήσεις και κυρίως να εξακολουθήσει να καλύπτει κάθε μορφή βίας και σεξουαλικής εκμετάλλευσης γυναικών και παιδιών, συμπεριλαμβανομένης και της σωματεμπορίας.

<SPEAKER ID=248 LANGUAGE="NL" NAME="Maes">
Κυρία Πρόεδρε, χαίρομαι ιδιαίτερα που υπάρχει ένα πρόγραμμα σαν το DAPHNE, ελπίζω δε να κάνουμε καλή χρήση αυτού του προγράμματος διότι η βία εις βάρος των γυναικών και των παιδιών αποτελεί ένα απαράδεκτο κοινωνικό φαινόμενο, το οποίο διαρκώς επιτείνεται. Αμέσως μόλις ανέλαβα το βουλευτικό μου αξίωμα εδώ στο Ευρωπαϊκό Κοινοβούλιο, διοργανώσαμε ένα συμπόσιο σχετικά με την κακοποίηση και τη βία εις βάρος των παιδιών και θεωρώ από τότε καθήκον μου να θέτω διαρκώς το πρόβλημα αυτό προς συζήτηση στο Κοινοβούλιο. Ιδιαίτερα θα ήθελα να επιστήσω την προσοχή σας στις δυνατότητες που διαθέτουμε για την ενίσχυση των προσπαθειών όλων εκείνων που αγωνίζονται κατά των κυκλωμάτων παιδεραστίας στο Internet και κατά των δικτύων προαγωγής νεαρών κοριτσιών στην πορνεία.
<P>
Κυρία Πρόεδρε, κύριε Επίτροπε, έχουμε να κάνουμε εδώ με μία μάστιγα που διαρκώς εξαπλώνεται. Ψηφίσαμε την εβδομάδα αυτή εδώ στο Κοινοβούλιο για ένα κείμενο, το οποίο θεωρώ πολύ καλό, σχετικά με τέτοια εγκλήματα που διαπράττονται μέσω Internet. Να σας πω ωστόσο τι συμβαίνει στην πράξη. Στην πράξη θα πρέπει να πραγματοποιήσουμε ευρύτατες έρευνες. Υπάρχει εξαιρετικά πολύ υλικό. Πρόκειται για παιδιά τα οποία υπήρξαν θύματα ενός πραγματικού εγκλήματος. Ο αριθμός των θυμάτων αυξάνεται διαρκώς καθώς και ο αριθμός των πιθανών αυτουργών, διότι τα θύματα μπορούν να μεταβληθούν, δυστυχώς, κάποτε σε θύτες εάν δεν μπορέσουν να αντιμετωπίσουν σωστά τα ψυχολογικά τους τραύματα.
<P>
Ένα από τα σημαντικότερα προβλήματα έχει να κάνει με το γεγονός ότι οι ΜΚΟ οι οποίες αγωνίζονται για την καταπολέμηση των κυκλωμάτων πορνογραφίας και παιδεραστίας μέσω του Internet θα πρέπει συχνά να «χτενίσουν» τεράστιες ποσότητες δεδομένων, πρόβλημα το οποίο αντιμετωπίζουν εξάλλου και οι αστυνομικές υπηρεσίες. Η έκθεση αυτή πολύ σωστά ζητά την ενίσχυση σχεδίων που αποσκοπούν στην αναζήτηση των θυμάτων, ενίοτε μάλιστα και θυμάτων απαγωγών τα οποία εξωθούνται στην πορνεία και που θα μπορούσαν να βρεθούν μέσω αυτών ακριβώς των φωτογραφιών που διακινούν ορισμένοι από αυτούς τους εγκληματίες στο Internet για εμπορικούς σκοπούς.
<P>
Γι' αυτό ζητώ, κυρία Πρόεδρε, να ενισχυθούν με κάθε τρόπο οι ΜΚΟ οι οποίες ασχολούνται με αυτά τα προβλήματα, χωρίς ωστόσο να λησμονούμε συγχρόνως και τα πενιχρά μέσα με τα οποία αναγκάζονται συχνά οι διωκτικές αρχές των χωρών μας να επιτελέσουν το έργο τους, για να μην αναφερθώ καν στο επιπρόσθετο πρόβλημα της έλλειψης συντονισμού σε ευρωπαϊκό επίπεδο. Για το λόγο αυτό θεωρώ αναγκαίο να απαντηθεί το ερώτημα που τίθεται στην έκθεση σχετικά με το αν θα πρέπει να είναι σε θέση η Europol να συμμετάσχει με αποτελεσματικό τρόπο στην καταπολέμηση τέτοιου είδους εγκλημάτων, που σχετίζονται με τη βία κατά παιδιών και γυναικών, διότι συχνά καταλήγουν νεαρές προσφυγοπούλες άθελά τους στα δίκτυα της πορνείας και γίνονται θύματα τέτοιας βίας και κακοποίησης

<SPEAKER ID=249 LANGUAGE="NL" NAME="Van Dam">
Κυρία Πρόεδρε, κύριε Επίτροπε, «η βία κατά των γυναικών είναι ένα πρόβλημα των ανδρών». Κατά τη διεθνή ημέρα της γυναίκας η Επίτροπος Gradin κάλεσε προφέροντας αυτά τα λόγια τους άνδρες να λάβουν το λόγο σχετικά με τη βία κατά των γυναικών. Είναι δε χαρακτηριστικό ότι η διαπίστωση αυτή είχε περιορισμένη απήχηση κατά τη σημερινή συζήτηση.
<P>
Θα συμφωνούσα με την Επίτροπο εάν εννοούσε ότι οι άνδρες ευθύνονται για μεγάλο τμήμα της βίας κατά των γυναικών. Ωστόσο μία απόλυτη αντιπαράθεση των δύο φύλων αποτελεί στρέβλωση της πραγματικότητας. Όχι ότι παραγνωρίζω το πρόβλημα. Οι βασικές αντιρρήσεις που έχω με την πρόταση αφορούν το επίπεδο στο οποίο αντιμετωπίζεται το πρόβλημα. Η βία αποτελεί ένα κακό που συντελείται σε ένα μικρό κύκλο. Για το λόγο αυτό χρειάζεται να αντιμετωπισθεί σε εθνικό ή τοπικό επίπεδο.
<P>
Δεν διστάζω να σας παραπέμψω στο νόημα που δίνει η Βίβλος στις σχέσεις μεταξύ των ανθρώπων θυμίζοντάς σας ότι ο άνθρωπος, τόσο ο άνδρας όσο και η γυναίκα, έχει δημιουργηθεί κατ' εικόνα και ομοίωση του Θεού. Θεωρώ ότι το γεγονός αυτό μπορεί να βοηθήσει σημαντικά στην ανάπτυξη αρμονικών σχέσεων μεταξύ των ανθρώπων. Όποιος μετέρχεται τη βία κατά του πλησίον του λησμονεί αυτό το δίδαγμα της Βίβλου.

<SPEAKER ID=250 LANGUAGE="FR" NAME="Blot">
Κυρία Πρόεδρε, η ιδέα να εγκριθεί ένα πρόγραμμα για την πρόληψη της βίας εις βάρος των παιδιών, των εφήβων και των γυναικών αποτελεί μια γενναιόδωρη και ευγενή ιδέα, την οποία βέβαια όλοι μπορούν να προσυπογράψουν. Το πρόγραμμα αυτό, που αναφέρεται στον ελληνικό μύθο της Δάφνης, προβλέπει την ανάληψη ενός ορισμένου αριθμού διοικητικών δράσεων και διαδικασιών με τις οποίες είμαστε σύμφωνοι. Παρ' όλα αυτά, φαίνεται ότι η εισηγήτρια δεν διερωτήθηκε πραγματικά σε σχέση με την αιτία και την προέλευση της βίας στις σύγχρονες ευρωπαϊκές κοινωνίες. Η βία αυτή όμως συνεχώς αυξάνεται. Ενδεικτικά, στη Γαλλία, ο αριθμός των εγκλημάτων και των αδικημάτων από 200.000 το 1948 ανήλθε στα 4.200.000 το 1998. Βέβαια, όλα τα εγκλήματα και αδικήματα που διαπράττονται δεν αφορούν μόνο τις γυναίκες και τα παιδιά, όμως κανείς δεν θα μπορούσε να αρνηθεί τη γενική ανοδική τάση που παρουσιάζει η βία και στον τομέα αυτό. Η τάση αυτή σχετίζεται με την κατάρρευση του παραδοσιακού πλαισίου στο οποίο ο πολίτης είχε χτίσει τη ζωή του.
<P>
Πράγματι, εδώ και πενήντα χρόνια, η κοινωνία αστικοποιήθηκε, το οικογενειακό πλαίσιο διαλύθηκε, τα ηθικά και θρησκευτικά σημεία αναφοράς κατέρρευσαν στις περισσότερες των περιπτώσεων. Χειραφετημένο από αυτά τα εκπολιτιστικά πλαίσια, το άτομο θεωρώντας τον εαυτό του ελεύθερο, μπορεί να μπει στον πειρασμό να ασκήσει βία εναντίον του άλλου, νομίζοντας ότι δεν θα τιμωρηθεί γι' αυτό. Αυτό που μπορεί να δώσει λύση στην πρόκληση αυτή, την πρόκληση μιας καινούριας μορφής βαρβαρότητας, δεν είναι ένα πρόγραμμα διοικητικό και οικονομικό, όπως το πρόγραμμα που παρουσιάστηκε, παρ' όλο που αυτό έχει πλεονεκτήματα. Αυτό ισχύει ακόμα περισσότερο από τη στιγμή που η ιδεολογία περί των ανθρωπίνων δικαιωμάτων, με το να δίνει έμφαση πάντα στα δικαιώματα του ατόμου και ποτέ στις υποχρεώσεις του, προσφέρει μια δικαιολογία σε κάθε είδους υπερβολή, αν και η πρόθεσή της είναι ακριβώς η αντίθετη.
<P>
Οι αρχαίοι σοφοί γνωρίζαν ότι ο άνθρωπος μπαίνει πάντα σε πειρασμό από τις υπερβολές που οδηγούν σε βίαιες πράξεις. Για παράδειγμα, ο Πλάτωνας έδειξε ότι η ανθρώπινη ψυχή χαρακτηρίζεται από 3 συνιστώσες. Τη λογική, το συναίσθημα και τα ένστικτα. Εάν η εκπαίδευση αποτύχει να φέρει σε συμφωνία τη λογική και το συναίσθημα, προκειμένου να πειθαρχηθούν τα ένστικτα, αυτά ξεσπούν και τότε κάθε είδους βιαιότητα είναι δυνατή. Αυτή η αρχαία διδαχή ισχύει ακόμα. Γι' αυτό ακριβώς οι λύσεις που καταπολεμούν απλώς τα συμπτώματα και όχι την αιτία του φαινομένου δεν αρκούν. Επίσης πρέπει να καταπολεμηθούν οι βαθύτερες αιτίες της αύξησης της βίας γενικά και της βίας εις βάρος των γυναικών και των παιδιών ειδικότερα. Κάτι τέτοιο προϋποθέτει ότι η βία δεν θα καλλιεργείται πλέον συστηματικά από τα μέσα μαζικής ενημέρωσης και ότι η εκπαίδευση σε θέματα ηθικής θα καταστεί εκ νέου μια απαίτηση υψίστης σημασίας.
<P>
Κατά την 3η Δημοκρατία στη Γαλλία, όλοι ήταν σύμφωνοι ότι έπρεπε να παρέχεται στους νέους κοινωνική και ηθική εκπαίδευση. Αυτή η συναίνεση έπαψε να υπάρχει, καθώς εισέβαλλαν ιδεολογίες που διακήρυτταν την επιείκια στην εκπαίδευση. Ο άνθρωπος όμως δεν είναι καλός από τη φύση του. Έχει ανάγκη να αισθανθεί το βάρος της πειθαρχίας που θα τον εκπολιτίσει. Ο μεγάλος αρχαίος Έλληνας τραγικός ποιητής Αισχύλος στην τραγωδία του «Ευμενίδες» έδειξε ότι κοινωνία η οποία αμελεί να τιμωρήσει το έγκλημα ανοίγει την πόρτα σε μια αυξανόμενη εγκληματικότητα.
<P>
Πέρα από την ανάγκη να υπάρξει καλύτερη διδασκαλία της ηθικής και να αυξηθεί η νομική καταστολή, πρέπει επίσης ο άνθρωπος να μπορεί να ριζώνει σε μικρές κοινότητες, όχι σε μεγάλες πόλεις, οι οποίες μεγαλώνουν άναρχα. Η σύγχρονη τεχνική θα μπορούσε να επιτρέψει την κατάλληλη χωροταξία του περιβάλλοντος, ώστε οι άνθρωποι να ζουν σε συνοικίες και σε χωριά ανθρώπινων διαστάσεων, όπου ο ένας θα γνωρίζει τον άλλο. Τότε, θα γινόταν αυτόματα ένας κοινωνικός έλεγχος πιο αποτελεσματικός από την νομική καταστολή ή την παροχή διοικητικής βοήθειας στα θύματα. Θα πρέπει να προσανατολιστούμε προς μια τέτοια πολιτική, η οποία θα έχει σαν στόχο της να οδηγήσει τον άνθρωπο να ριζώσει εκ νέου σε κοινότητες ανθρώπινων διαστάσεων. Θα μπορούσε έτσι να εξαλειφθεί μέρος από τις ρίζες της βίας.

<SPEAKER ID=251 LANGUAGE="NL" NAME="Van Lancker">
Κυρία Πρόεδρε, όταν αντικαθιστώντας τη συνάδελφο Zimmermann παρουσίασα τη γνωμοδότηση της Επιτροπής Πολιτικών Ελευθεριών και Εσωτερικών Υποθέσεων, υπογράμμισα την ικανοποίηση του Κοινοβουλίου για την πρωτοβουλία της Ευρωπαϊκής Επιτροπής και ευχαρίστησα τον Επίτροπο Liikanen εξ ονόματος των δύο άλλων συναδέλφων. Τόνισα ωστόσο συγχρόνως ότι μας ανησυχεί έντονα η αλλαγή της νομικής βάσης, γεγονός που δημιουργεί σημαντικά προβλήματα και μετριάζει κάπως την ικανοποίησή μας διότι η βία κατά παιδιών και γυναικών, κύριε Επίτροπε, δεν αποτελεί βέβαια απλώς ένα κίνδυνο για την υγεία. Πρόκειται για μία ουσιαστική παραβίαση των ανθρωπίνων δικαιωμάτων.
<P>
Η όλη προβληματική της καταπολέμησης της βίας είναι ιδιαίτερα σύνθετη. Δεν αφορά μόνο την περίθαλψη των θυμάτων, αλλά και την πρόληψη καθώς και την τιμωρία των αυτουργών. Τίθεται μεταξύ άλλων και το ζήτημα της συνεργασίας μεταξύ δικαιοσύνης και αστυνομίας. Πρόκειται λοιπόν εκ των πραγμάτων για ένα πολυτομεακό ζήτημα. Θέλω να πω με όλα αυτά ότι θα ήταν απαράδεκτο να καταλήξει αυτή η αλλαγή της νομικής βάσης σε κάποιο ακόμα ασήμαντο προγραμματάκι για την υγεία γυναικών και παιδιών αποκλείοντας τις αναγκαίες διαρθωτικές δράσεις.
<P>
Για το λόγο αυτό υποστηρίζω θερμά τις προσπάθειες των δύο επιτροπών μας, τόσο της Επιτροπής για τα Δικαιώματα της Γυναίκας όσο και της Επιτροπής Εσωτερικών Υποθέσεων, οι οποίες προσπάθησαν να διευρύνουν με διάφορους τρόπους την τροποποιημένη πρόταση της Ευρωπαϊκής Επιτροπής. Εγώ θα ήθελα να αναφερθώ σε ορισμένα σημαντικά κατά την άποψή μου ζητήματα σχετικώς.
<P>
Καταρχάς θα ήθελα να σας παραπέμψω στον ορισμό της έννοιας της υγείας που κάνει η Παγκόσμια Οργάνωση Υγείας. Ο ορισμός αυτός είναι ιδιαίτερα σημαντικός διότι δεν περιορίζεται στην αποφυγή των κινδύνων. Ο ορισμός αυτός κάνει αναφορά στην ποιότητα της ανθρώπινης ζωής, διευρύνοντας έτσι κάπως την πρόκληση που αντιμετωπίζουμε. Ίσες ευκαιρίες για διαφορετικούς ανθρώπους και διαφορετικές κοινωνικές ομάδες. Πρώτα και κύρια ωστόσο, κατά την άποψή μου, αναφέρεται στο δικαίωμα στην αξιοπρέπεια, στο δικαίωμα στην ελευθερία και στην ακεραιότητα όλων. Πρόκειται για μία σαφή αναφορά στα ανθρώπινα δικαιώματα, αναφορά μέσω της οποίας το πρόγραμμα αυτό θα μπορούσε να διευρυνθεί κάπως και να επανακτήσει το αρχικό του περιεχόμενο.
<P>
Θα ήθελα γι' αυτό να απευθύνω έκκληση στην Ευρωπαϊκή Επιτροπή αλλά και στους συναδέλφους να πιέσουν έντονα τους αντιπροσώπους του Συμβουλίου υπέρ μίας ευρείας ερμηνείας, υπέρ μίας ευρείας εμβέλειας του προγράμματος DAPHNE. Θα ήθελα πολύ να ακούσω τι φρονεί ο Επίτροπος σχετικά.
<P>
Κύριε Επίτροπε, το Συμβούλιο στέλνει μέχρι σήμερα ιδιαίτερα επίμονα σήματα που με κάνουν να πιστεύω ότι το μήνυμα αυτό δεν γίνεται κατανοητό. Ιδιαίτερα με φοβίζει σχετικά με τα σχέδια του Συμβουλίου η πρόθεση που διαφαίνεται να διατεθεί μόνον ένας μίνι προϋπολογισμός στο DAPHNE, ακόμα μικρότερος από ό, τι είχε προβλέψει το Κοινοβούλιο και είχε εγκρίνει η Ευρωπαϊκή Επιτροπή. Αυτό με βάζει σε υποψίες, με κάνει να υποθέσω ότι τελικά πρόθεση του Συμβουλίου είναι να εγκρίνει μόνο ορισμένα πολύ περιορισμένα σχέδια, λίγη ευαισθητοποίηση εδώ, κάνα δυο εκστρατειούλες ενημέρωσης παραπέρα, κάτι που δεν έχει καμία απολύτως σχέση με τις ξεκάθαρες φιλοδοξίες που είχαμε για το πρόγραμμα DAPHNE. Εάν δεν διευρυνθεί το DAPHNE, κύριε Επίτροπε, και εάν δεν διατεθούν οι αναγκαίοι πόροι, το πρόγραμμα αυτό θα καταντήσει άνευ περιεχομένου. Ήδη υπάρχουν τεράστιες προσδοκίες για την πρωτοβουλία αυτή. Γι' αυτό και το Κοινοβούλιο δεν θα εγκρίνει ποτέ ως συννομοθέτης αυτά τα σχέδια στη διαδικασία συναπόφασης. Ελπίζω να καταλάβει το Συμβούλιο αυτό το μήνυμα που του στέλνουμε.

<SPEAKER ID=252 LANGUAGE="IT" NAME="Amadeo">
Κυρία Πρόεδρε, η βία αποτελεί σημαντικό χαρακτηριστικό της σύγχρονης κοινωνίας και αίνιγμα της ανοικτής κοινωνίας, μιας κοινωνίας που έχει χάσει τις αξίες της και που υιοθετεί νέα είδωλα και νέους συμβολισμούς, ανατρέποντας τελικά εκείνες τις παραδοσιακές αξίες που αποτελούσαν όμως πάντα τη βάση του πολιτικού μας βίου. Ας μην σκανδαλιζόμαστε λοιπόν αν η τηλεόραση και τα μέσα ενημέρωσης μάς μεταδίδουν εικόνες βίας και αν τα παιδιά μας μεγαλώνουν με αυτές τις εικόνες και με βάση αυτές τις εικόνες οικοδομούν, στη συνέχεια, τον κόσμο τους και τα ιδανικά τους.
<P>
Εμείς, που είμαστε υπεύθυνοι για την παιδεία τους και, ως πολιτικοί, πρέπει να είμαστε οι πιο πιστοί εκφραστές των αιτημάτων των πολιτών, έχουμε υποχρέωση να καταγγείλουμε τις πηγές αυτής της βίας και να προσδιορίσουμε τις αποτελεσματικότερες μεθόδους καταπολέμησής της. Πράγματι, η Κοινότητά μας είναι αφοσιωμένη στην καταπολέμηση της βίας, υπογραμμίζοντας την αξία του δικαιώματος στη ζωή, την ασφάλεια, την ελευθερία, τη σωματική και ψυχική ακεραιότητα με μια ολόκληρη σειρά προγραμμάτων, και ιδίως με αυτό που προσπαθούμε σήμερα να τελειοποιήσουμε: το πρόγραμμα DAPHNE, που καταπολεμά τη βία εις βάρος των γυναικών, των εφήβων και των παιδιών, πρόγραμμα που ρίχτηκε σε μια μάχη κατά των πράξεων βίας που ασκείται στο εσωτερικό της οικογένειας, με την κακομεταχείριση και τη σεξουαλική κακοποποίηση των παιδιών και των συζύγων, καθώς και κατά των πράξεων βίας στην καθημερινή ζωή, με τους βιασμούς, τη σεξουαλική κακοποίηση, τη σεξουαλική παρενόχληση, τον εκφοβισμό στην εργασία κ.τ.λ., μια πραγματική μάχη αξιών και πολιτισμού. Πρόγραμμα το οποίο, για να λέμε την αλήθεια, δεν προβλέπει απλές λύσεις εφόσον περιλαμβάνει πολυάριθμους παράγοντες που αλληλεπιδρούν μεταξύ τους: εκπαίδευση, μόδα, θέματα οικονομικής ανεξαρτησίας και απασχόλησης, νομικά και δικαιοδοτικά συστήματα, υπηρεσίες στήριξης των θυμάτων, υγειονομικά ζητήματα.
<P>
Η καταπολέμηση της βίας έχει ωστόσο περιοριστεί από τη ρύθμιση, το νομικό καθορισμό του μέσου προσφυγής, δηλαδή νομική βάση του προγράμματος ορίστηκε το άρθρο 52 της Συνθήκης του Αμστερνταμ. Συμπεριλήφθη συνεπώς στον τίτλο «Δημόσια Υγεία» ένας τομέας που, κατά τη γνώμη μας, θα εφαρμοζόταν με μεγαλύτερη συνέπεια βάσει του άρθρου 235 της Συνθήκης αυτής: εκείνου που δίνει, εν κατακλείδι, μη προβλεπόμενες ρητώς εξουσίες δράσης όταν είναι αναγκαία μια κοινοτική δράση για την εκπλήρωση ενός από τους στόχους της Κοινότητας.

<SPEAKER ID=253 LANGUAGE="DE" NAME="Junker">
Κυρία Πρόεδρε, κυρίες και κύριοι, ο κόσμος που ζούμε δεν είναι πραγματικά, δυστυχώς, εντάξει και στις άσχημες πλευρές του ανήκει η βία εις βάρος των γυναικών, των παιδιών και των εφήβων, την οποία πρέπει να αντιμετωπίσουμε ανυποχώρητα. Η γερμανική Προεδρία του Συμβουλίου περιέλαβε για τον λόγο αυτόν το συγκεκριμένο πρόβλημα στα κεντρικά θέματά της. Ήδη έγινε μια σχετική Διάσκεψη. Το Bundesrat, το ομοσπονδιακό συμβούλιο, εξέφρασε ρητά τη λύπη του που δεν καθορίστηκε επισήμως το 1999 ως Ευρωπαϊκό Έτος Καταπολέμησης της Βίας κατά των Γυναικών, γιατί αυτό θα ήταν μια σημαντική συμπλήρωση.
<P>
Οι στρατηγικές για την πρόληψη της βίας πρέπει να έχουν διαφορετικές προσεγγίσεις, ανάλογα με το αν πρόκειται για βία στο οικογενειακό περιβάλλον ή έξω από αυτό. Αυτό δεν συμπεριλαμβάνεται επαρκώς στην πρόταση της Επιτροπής και επομένως είναι απαραίτητο να γίνουν δεκτές οι τροπολογίες που αναφέρονται ρητά στη σεξουαλική κακομεταχείριση, στη σεξουαλική εκμετάλλευση και στη σωματεμπορία, καθώς και να υποστηριχθούν ανάλογα όλες οι άλλες τροπολογίες.
<P>
Οι συμπληρώσεις αυτές είναι αναγκαίες για δύο λόγους: Πρώτον, πρέπει να καταστεί σαφές ότι το κριτήριο της βίας δεν μπορεί να ορίζεται μόνο βάσει της άσκησης σωματικής βίας. Η σεξουαλική εκμετάλλευση π.χ. δεν συμβαδίζει πάντα με σωματική κακομεταχείριση, κυρίως όταν τα θύματα είναι παιδιά, αλλά με απειλές ή εκφοβισμούς διαφόρων τύπων, που δεν αφήνουν εξωτερικά ίχνη. Βέβαια, αυτό δεν κάνει λιγότερο δραματικές τις επιπτώσεις, αντίθετα μάλιστα, συχνά είναι πολύ χειρότερες.
<P>
Για τις γυναίκες και τα παιδιά που έχουν υποστεί σεξουαλική κακομεταχείριση αποτελεί μια από τις πιο ταπεινωτικές εμπειρίες το να γίνονται πιστευτά μόνον όταν έχουν σωματικά τραύματα. Η σεξουαλική εκμετάλλευση ανήκει στις χειρότερες παρενέργειες της σεξουαλικής βιομηχανίας, για την οποία πρέπει επίσης να πούμε εδώ δυο λόγια. Στο μεταξύ, η σωματεμπορία γυναικών αποφέρει περισσότερα χρήματα από την εμπορία ναρκωτικών. Ο κίνδυνος ποινικής δίωξης είναι για τους δράστες πολύ μικρότερος από τον αντίστοιχο της εμπορίας ναρκωτικών ή όπλων, επειδή εδώ συχνά λείπουν αξιοποιήσιμες αποδείξεις. Η σωματεμπορία γυναικών είναι ένας «κλάδος ανάπτυξης», κυρίως επειδή τα σύνορα προς την Κεντρική και Ανατολική Ευρώπη, από όπου έρχονται τα περισσότερα θύματα στα κράτη μέλη, τώρα έχουν κενά.
<P>
Η απελπιστική οικονομική κατάσταση στις πατρίδες τους αναγκάζει πολλές γυναίκες να αρπάζουν κάθε ευκαιρία κι έτσι αποτελούν εύκολη λεία για τους εμπόρους ανθρώπων. Πρέπει να επικροτηθεί ιδιαίτερα το γεγονός ότι αυτή η μεγάλη περιφρόνηση του ανθρώπου δεν αποτελεί πλέον ταμπού, παρά συζητείται όλο και πιο ανοιχτά και αποτελεί μάλιστα αφορμή για προγράμματα δράσης. Υποστηρίζουμε απεριόριστα αυτές τις προσπάθειες και ασφαλώς χρωστάμε επίσης πολλά στην Επίτροπο Anita Gradin. Θυμίζω τη Διάσκεψη που έγινε στη Βιέννη και έτυχε μεγάλης δημοσιότητας.
<P>
Απαιτούνται εκτεταμένα μέτρα πρόληψης, ενημέρωση και προστασία των θυμάτων, καθώς και συνεργασία και συντονισμός με τη δικαιοσύνη, την αστυνομία, τις αρμόδιες αρχές και επίσης με τις αρμόδιες ΜΚΟ στα κράτη μέλη της ΕΕ, μεταξύ των κρατών μελών της ΕΕ, καθώς και με τις εμπλεκόμενες τρίτες χώρες.
<P>
Μπορεί κανείς να διατηρήσει επιφυλάξεις για το αν η επιλεχθείσα νομική βάση, που δικαίως έγινε εδώ αντικείμενο έντονης κριτικής, αποτελεί τη σωστή προϋπόθεση γι' αυτό. Αναμφίβολα, η βία εναντίον γυναικών, παιδιών και νέων συνήθως καταλήγει σε βλάβη της σωματικής και - πράγμα ιδιαίτερα σημαντικό - της ψυχικής υγείας. Ο περιορισμός του ζητήματος στα προβλήματα υγείας θα αποτελούσε μια ανεπίτρεπτη ακινδυνοποίηση. Υποστηρίζουμε ότι η βία εναντίον γυναικών, παιδιών και νέων πρέπει να στιγματίζεται και να τιμωρείται χωρίς όρους και ενδοιασμούς, ως βαρύτατη παραβίαση των ανθρωπίνων δικαιωμάτων.

<SPEAKER ID=254 NAME="Liikanen">
Κυρία Πρόεδρε, η Επιτροπή θα ήθελε να ευχαριστήσει την κ. Bennasar Tous και την Επιτροπή για τα Δικαιώματα της Γυναίκας για την εν λόγω έκθεση. Παρέχει ισχυρή υποστήριξη στην πρωτοβουλία της Επιτροπής και επισημαίνει με θαυμαστό τρόπο την αναγκαιότητα και τον επείγοντα χαρακτήρα της έγκρισης του Προγράμματος Daphne πολύ πριν από τα τέλη του έτους. Η Επιτροπή εκτιμά επίσης το σημαντικό ρόλο που διαδραματίζει το Ευρωπαϊκο Κοινοβούλιο για να εγγραφεί στην ατζέντα της Ευρωπαϊκής Ένωσης η καταπολέμηση της βίας.
<P>
Ο κύριος αντικειμενικός στόχος του προτεινόμενου πενταετούς προγράμματος DAPHNE είναι να υποστηρίξει και να ενθαρρύνει τις ΜΚΟ και τις εθελοντικές οργανώσεις να εργαστούν από κοινού για να προστατέψουν τα παιδιά, τους εφήβους και τις γυναίκες από όλα τα είδη βίας. Αυτό θα επιτευχθεί με τη σύσταση δικτύων, την ανταλλαγή πληροφοριών και καλύτερων πρακτικών και την αύξηση της ευαισθητοποίησης του κοινού. Η προληπτική δράση, που περιλαμβάνει τον τρόπο αποτροπής της βίαιης συμπεριφοράς από τους άντρες προς τις γυναίκες, θα συγκαταλέγεται μεταξύ των προτεραιοτήτων. Το πρόγραμμα οικοδομείται πάνω στις εμπειρίες της πρωτοβουλίας DAPHNE η οποία λειτουργεί από το 1997.
<P>
Η Επιτροπή συμμερίζεται την αξιολόγηση του προγράμματος από την έκθεση. Αποτελεί ένα σπουδαίο εργαλείο στον αγώνα κατά της βίας. Ο πολυετής χαρακτήρας του προγράμματος θα επιτρέψει τον σχεδιασμό πρωτοβουλιών σε μια πιο μακροπρόθεσμη βάση. Η σταδιακή επέκταση στις χώρες που πρόκειται να προσχωρήσουν, όπως έχουν αναφέρει πολλοί βουλευτές, και στις χώρες ΕΖΕΣ, είναι ζωτικής σημασίας με δεδομένη τη διεθνική διάσταση πολλών μορφών βίας. Το πρόγραμμα θα βοηθήσει επίσης στην ανάπτυξη του δυναμικού των ΜΚΟ σε έναν αριθμό πεδίων.
<P>
Η κ. Bennasar Tous προτείνει έναν αριθμό εποικοδομητικών τροπολογιών και προσθηκών στην πρόταση της Επιτροπής. Η Επιτροπή με χαρά δέχεται την πλειονότητα αυτών. Η Επιτροπή επίσης συμφωνεί με την ανάγκη μία προσεκτικής επιλογής σχεδίων. Ένας αντικειμεινικός στόχος θα πρέπει να είναι η εξασφάλιση ισορροπίας μεταξύ διαφορετικών περιοχών και ομάδων στόχων. Η προταθείσα συμβουλευτική επιτροπή θα διαδραματίσει σημαντικό ρόλο στην ενίσχυση της Επιτροπής ως προς αυτόν τον σκοπό.
<P>
Η εισηγήτρια και αρκετοί αξιότιμοι βουλευτές εκφράζουν τη λύπη τους για το γεγονός ότι η Επιτροπή αποφάσισε να αλλάξει τη νομική βάση της πρότασης από το Αρθρο 235 στο Αρθρο 129. Ήταν μία δύσκολη απόφαση για την Επιτροπή. Κανείς δεν πρέπει να αμφιβάλει ότι η Επιτροπή θα προτιμούσε να παραμείνει στην αρχική πρόταση, αλλά υπήρχε ένας σημαντικός κίνδυνος να μπλοκαριστεί στο Συμβούλιο. Αρκετά κράτη μέλη αντιτάχθηκαν ανοιχτά στη χρήση του Αρθρου 235 και πρέπει να έχουμε υπόψη μας ότι ένα πρόγραμμα DAPHNE που δεν θα γίνει δεκτό δεν θα έχει καμία αξία.
<P>
Ετέθη επίσης θέμα σχετικά με τη διεύρυνση του προγράμματος. Η Επιτροπή θεωρεί ότι η αλλαγή νομικής βάσης, το γεγονός ότι χρησιμοποιείται το Αρθρο 129, δημόσια υγεία, δεν θα περιορίσει την εμβέλεια του προγράμματος. Το πλαίσιο στο οποίο εργαζόμαστε για την καταπολέμηση της βίας και στο οποίο οι γυναίκες και τα παιδιά υποφέρουν περιέχεται πράγματι σε όλο το πλαίσιο των δικαιωμάτων του ανθρώπου. Ωστόσο, οι επιπτώσεις της βίας αντιστοιχούν σε τραυματισμό ή κίνδυνο τραυματισμού της σωματικής, πνευματικής και ψυχολογικής υγείας του θύματος. Επιπλέον το πρόγραμμα DAPHNE, όπως υπογραμμίζει η εισηγήτρια, είναι επικεντρωμένο στα θύματα της βίας. Σκοπος του είναι η πρόληψη κάθε μορφής βίας και η προστασία όλων των θυμάτων και των εν δυνάμει θυμάτων της βίας, ασχέτως εάν η βία έχει τη μορφή του εμπορίου, σεξουαλικής εκμετάλλευσης, εγκατάλειψης παιδιών ή οποιαδήποτε άλλη.
<P>
Όταν εγκριθεί το πρόγραμμα DAPHNE θα δώσει μία νέα ώθηση στον αγώνα κατά της βίας. Τώρα είναι σημαντικό να το εγκρίνουμε γρήγορα και οπωσδήποτε πριν από τα τέλη του έτους. Η Επιτροπή εκτιμά την ισχυρή στήριξη του Ευρωπαϊκού Κοινοβουλίου προς αυτόν τον στόχο.

<SPEAKER ID=255 NAME="Πρόεδρος">
Ευχαριστώ πολύ, κύριε Επίτροπε Liikanen.

<SPEAKER ID=256 LANGUAGE="IT" NAME="Colombo Svevo">
 Κυρία Πρόεδρε, θα ήθελα να κάνω μόνο μια παρατήρηση. Καταρχάς, ευχαριστούμε την Επιτροπή που συμφωνεί, αν κατάλαβα καλά, με τις προτάσεις μας. Συνεπώς, αυτό σημαίνει ότι οι περισσότερες τροπολογίες, ή όλες οι τροπολογίες, γίνονται δεκτές από την Επιτροπή;

<SPEAKER ID=257 NAME="Liikanen">
Η Επιτροπή είναι έτοιμη να κάνει δεκτές 16 από τις τροπολογίες, 10 με ορισμένη αναδιατύπωση και δεν μπορεί να κάνει δεκτές 10 από τις τροπολογίες. Αν θέλετε να τις διευκρινίσω μία προς μία μπορώ να το κάνω σήμερα ή αύριο, όπως επιθυμείτε.

<SPEAKER ID=258 LANGUAGE="IT" NAME="Colombo Svevo">
 Κύριε Επίτροπε, έχουν μια προοδευτικότητα οι τροπολογίες μας: υπάρχουν τροπολογίες που θέτουν προβλήματα επικουρικότητας, άλλες θέτουν διαδικαστικά προβλήματα - και στο σημείο αυτό, πιστεύω, θα συμφωνήσουμε - αλλά υπάρχουν και τροπολογίες που είναι τροπολογίες ουσίας. Θα ήθελα να σας τις υπενθυμίσω και εσείς μπορείτε να κάνετε μετά τις εκτιμήσεις σας. Πρόκειται για παράδειγμα για τις τροπολογίες αριθ. 7, 27, 29, 35, τρίτη παύλα, οι οποίες, κατ' εμάς, αποτελούν μέρος εκείνου του περιεχομένου ουσίας που θα έπρεπε, κατά τη γνώμη μου, να γίνει δεκτό και από την Επιτροπή.

<SPEAKER ID=259 NAME="Πρόεδρος">
Νομίζω ότι ο κ. Επίτροπος είπε ήδη ποιες τροπολογίες γίνονται δεκτές. Αυτό προφανώς δεν ισχύει. Μπορείτε να μας πείτε ποιες τροπολογίες γίνονται δεκτές από την Επιτροπή;

<SPEAKER ID=260 NAME="Liikanen">
(ΕΝ) Η Επιτροπή είναι έτοιμη να κάνει δεκτές - με αναδιατύπωση - τις τροπολογίες αριθ. 29 και 35, αλλά δεν είναι σε θέση να κάνει δεκτή την τροπολογία αριθ. 7.

<SPEAKER ID=261 NAME="Πρόεδρος">
Ευχαριστώ πολύ, κύριε Επίτροπε Liikanen.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00 .
<P>
Η συνεδρίαση λήγει στις 19.45.

