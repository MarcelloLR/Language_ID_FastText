<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 18 Νοεμβρίου 2004. 
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Πριν αρχίσει η αποψινή συνεδρίαση, θα ήθελα να επιστήσω την προσοχή σας σε τρία σημαντικά γεγονότα που μας επηρεάζουν αυτόν τον καιρό, δύο από τα οποία περιλαμβάνονται στην ημερήσια διάταξη. Το πρώτο είναι η Ουκρανία, σχετικά με την οποία πρόκειται να διεξαγάγουμε συζήτηση και στην οποία το Κοινοβούλιο πρόκειται να αποστείλει αντιπροσωπεία απόψε κιόλας. Θα ήθελα να επισημάνω ότι ο κ. Taraschuk, πρόεδρος της Επιτροπής Ευρωπαϊκών Υποθέσεων του Κοινοβουλίου της Ουκρανίας, βρίσκεται σήμερα εδώ.
<P>
Όπως γνωρίζετε, σήμερα αναμέναμε την επίσκεψη του Προέδρου του Κοινοβουλίου της Ουκρανίας, αλλά εξαιτίας των γεγονότων που συμβαίνουν στη χώρα του δεν μπορεί να είναι εδώ μαζί μας, και συνεπώς τον αντικαθιστά εδώ ο κ. Taraschuk. Πρέπει να σας ενημερώσω ότι στις 17.00 θα διεξαχθεί έκτακτη συνεδρίαση της Επιτροπής Εξωτερικών Υποθέσεων του Κοινοβουλίου, στην οποία θα παραστεί ο κ. Taraschuk. Όπως γνωρίζετε, συνήθως οι επιτροπές δεν συνεδριάζουν ταυτόχρονα με την Ολομέλεια, αλλά πιστεύω ότι εν προκειμένω αυτό δικαιολογείται, δεδομένων των εξαιρετικών συνθηκών. Συνεπώς, στις πέντε ο κ. Taraschuk θα παρίσταται στην έκτακτη συνεδρίαση της Επιτροπής Εξωτερικών Υποθέσεων.
<P>
Αυτή η πρωτοβουλία δεν ήταν η μοναδική πρωτοβουλία της κοινωνίας των πολιτών, και δεν αποσκοπούσε να αντικαταστήσει τον “οδικό χάρτη” ή τις εργασίες της Τετραμερούς. Οι πρωταγωνιστές εκείνης της εκδήλωσης δεν μπορούν να είναι μαζί μας σήμερα, όπως δεν μπορούν και οι κκ. Yossi Beilin και Abed Rabbo, αλλά είναι τιμή και χαρά για αυτό το Κοινοβούλιο που καλωσορίζει τη Naomi Chazan και τον Ali Rashid, που παρακολουθούν τη συζήτησή μας από το θεωρείο. Τους καλωσορίζουμε, όπως καλωσορίζουμε και όλους όσους εκπροσωπούν.
<P>
Το τρίτο θέμα το οποίο θα ήθελα να αναφέρω περιλαμβάνεται στην ημερήσια διάταξη, δεδομένου ότι σήμερα είναι η Παγκόσμια Ημέρα κατά του AIDS, και αυτό το Κοινοβούλιο πρόκειται να συζητήσει το θέμα. Είναι ένα εξαιρετικά σοβαρό ζήτημα: τρία εκατομμύρια νεκροί το 2004· σαράντα εκατομμύρια φορείς παγκοσμίως. Θα το υπενθυμίσουμε αυτό στη συζήτησή μας και εκφράζουμε την τεράστια ανησυχία της Ευρωπαϊκής Ένωσης και της διεθνούς κοινότητας. Το γεγονός ότι ολοένα και περισσότερες γυναίκες πλήττονται από αυτή την ασθένεια, που τις καθιστά πιο ευάλωτες και αυξάνει τις ανισότητες που αντιμετωπίζουν, σημαίνει ότι, δυστυχώς, η πανδημία του AIDS είναι γένους θηλυκού.
<SPEAKER ID="4" LANGUAGE="" NAME="Πρόεδρος." AFFILIATION="">
<P>
Κύριε Cohn-Bendit, θα δώσω και σε εσάς τον λόγο, αλλά επιτρέψτε μου να ολοκληρώσω προηγουμένως την απαρίθμηση των τροποποιήσεων που πρότεινε η συνεδρίαση των Γενικών Γραμματέων.
<P>
Δεύτερον, προτείνεται, μετά τη δήλωση για το AIDS, να προστεθεί η έκθεση του κ. Coelho σχετικά με τη θέσπιση προτύπων για τα χαρακτηριστικά ασφαλείας και τη χρήση βιομετρικών στοιχείων στα διαβατήρια των πολιτών της Ευρωπαϊκής Ένωσης.
<P>
Επίσης, προτείνεται η έκθεση του κ. Mulder σχετικά με το σχέδιο διορθωτικού προϋπολογισμού αριθ. 10/2004, και όχι αριθ. 11/2004, της Ευρωπαϊκής Ένωσης για το οικονομικό έτος 2004, να εγκριθεί σύμφωνα με τη διαδικασία που προβλέπεται στο άρθρο 132 του Κανονισμού και να ψηφιστεί αύριο, Πέμπτη.
<P>
Στο τέλος της ημερησίας διάταξης για σήμερα, Τετάρτη, προτείνεται να προσθέσουμε μια κοινή συζήτηση δύο εκθέσεων του κ. Gauzès σχετικά με τις συμφωνίες μεταξύ της Ευρωπαϊκής Κοινότητας και της Δημοκρατίας του Αγίου Μαρίνου και του Πριγκιπάτου του Μονακό αντίστοιχα, με τις οποίες προβλέπονται μέτρα όσον αφορά τη φορολόγηση των υπό μορφή τόκων εισοδημάτων από αποταμιεύσεις.
<P>
Ο κ. Cohn-Bendit επιθυμούσε να λάβει τον λόγο σχετικά με αυτές τις αλλαγές της ημερησίας διάταξης, αλλά προηγουμένως θα ήθελα να επισημάνω ότι ο κ. Farage έχει προτείνει μια άλλη τροποποίηση, σχετικά με την οποία θα λάβει επίσης τον λόγο. 
<SPEAKER ID="5" LANGUAGE="FR" NAME="Cohn-Bendit (Verts/ALE )." AFFILIATION="(Χειροκροτήματα)">
<SPEAKER ID="6" LANGUAGE="" NAME="" AFFILIATION="(Το Σώμα απορρίπτει το αίτημα)">
<SPEAKER ID="7" LANGUAGE="" NAME="Πρόεδρος." AFFILIATION="">
<P>
   Οφείλω να ενημερώσω το Σώμα ότι ο κ. Farage υπέβαλε στην Προεδρία του Κοινοβουλίου ένα αίτημα, σύμφωνα με το άρθρο 132 του Κανονισμού, προκειμένου να τροποποιηθεί η ημερήσια διάταξη της Ολομέλειας, με την αντικατάσταση μιας προφορικής ερώτησης προς την Επιτροπή σχετικά με το ποδόσφαιρο στην Ευρωπαϊκή Ένωση από μια άλλη προφορική ερώτηση σχετικά με την έγκριση της Επιτροπής.
<P>
Κύριε Farage, θα λάβετε τον λόγο, αλλά καταρχάς θα ήθελα να καταστήσω απολύτως σαφές ότι, σύμφωνα με τον Κανονισμό, το αίτημά σας είναι εκπρόθεσμο, για δύο λόγους τουλάχιστον: διότι δεν διατυπώθηκε εμπρόθεσμα και διότι ούτε το αίτημα για προφορική ερώτηση προς την Επιτροπή υποβλήθηκε εντός των προβλεπομένων προθεσμιών. Η επίκληση εκ μέρους σας του άρθρου 132 του Κανονισμού είναι, επομένως, τυπικά σωστή αλλά, από διαδικαστική άποψη, είναι εκπρόθεσμη. Ωστόσο, ο Πρόεδρος πρόκειται να εφαρμόσει το αντίστοιχο άρθρο του Κανονισμού και, κατά συνέπεια, θα σας επιτρέψει να διατυπώσετε την πρότασή σας για την τροποποίηση της ημερησίας διάταξης.
<SPEAKER ID="8" LANGUAGE="EN" NAME="Farage (IND/DEM )." AFFILIATION="(Χειροκροτήματα)">
<P>
   – Κύριε Πρόεδρε, την τελευταία φορά που έλαβα τον λόγο στο Στρασβούργο φαίνεται ότι προκάλεσα μια μικρή αναστάτωση. Το μόνο που έκανα ήταν να πω την αλήθεια, αλλά ίσως το διάστημα που μεσολάβησε μεταξύ των όσων είπα για τον κ. Barrot και της ψηφοφορίας δεν ήταν αρκετό για να έχουν οι βουλευτές τον χρόνο να τα σκεφτούν. Αυτό συνεπώς που κάναμε ως Κοινοβούλιο ήταν να εκλέξουμε μια Επιτροπή χωρίς να έχουμε πρόσβαση σε όλες τις διαθέσιμες πληροφορίες.
<P>
Αυτό απλώς δεν είναι σωστό και ζητώ, σύμφωνα με το άρθρο 108 –και, ναι, πιστεύω ότι το ποδόσφαιρο είναι ίσως σημαντικό, αλλά αυτό είναι πολύ πιο σημαντικό– να έρθει σήμερα το απόγευμα εδώ ο κ. Barroso για να μας εξηγήσει τις συνθήκες του διορισμού του κ. Barrot και να συζητήσουμε γιατί η ελεγκτική διαδικασία μας απέτυχε τόσο οικτρά. Τότε ίσως να μπορούμε να ζητήσουμε κάποια διαβεβαίωση από τον κ. Barroso ότι την επόμενη φορά τα πράγματα θα είναι διαφορετικά. Τι μπορεί να είναι πιο σημαντικό σήμερα εδώ στο Ευρωπαϊκό Κοινοβούλιο από τη διεξαγωγή αυτής της συζήτησης;
<SPEAKER ID="9" LANGUAGE="PL" NAME="Giertych (IND/DEM )." AFFILIATION="">
<P>
   – Κατά την τελευταία περίοδο συνόδου, ο κ. Farage μας είχε πει ότι υπήρχαν βάσιμοι λόγοι για τους οποίους ο γάλλος Επίτροπος δεν έπρεπε να γίνει μέλος της Επιτροπής. Το παρόν Σώμα διακωμώδησε τα σχόλια του κ. Farage και τον κατηγόρησε για εσφαλμένη πληροφόρηση. Έχει καταστεί πλέον εμφανές ότι η πληροφόρησή του ήταν ορθή και ότι η ψηφοφορία πραγματοποιήθηκε σε μια χρονική στιγμή κατά την οποία όλοι ήταν πεπεισμένοι ότι ο εν λόγω Επίτροπος ήταν άψογος. Με άλλα λόγια, η ψηφοφορία πραγματοποιήθηκε όταν το παρόν Σώμα είχε στη διάθεσή του ψευδή στοιχεία. Το Κοινοβούλιο πρέπει να ξεκινήσει εκ νέου τη συζήτηση για το θέμα αυτό· επιθυμώ λοιπόν να εκφράσω την ολόψυχη στήριξή μου προς την πρόταση του κ. Farage. 
<SPEAKER ID="10" LANGUAGE="DE" NAME="Swoboda (PSE )." AFFILIATION="(">
<P>
   – Κύριε Πρόεδρε, φυσικά όλα τα μέλη του Κοινοβουλίου θέλουν να έχουν όλες τις πληροφορίες και πρέπει να μεριμνήσουμε να μεταβιβάζονται και μελλοντικά όλες οι πληροφορίες στους βουλευτές. Θα ήθελα όμως να υπογραμμίσω ότι –όπως αναγκάστηκε άλλωστε να παραδεχτεί και ο κ. Farage στη Διάσκεψη των Προέδρων– πρέπει να σεβόμαστε την εκάστοτε εθνική νομοθεσία των χωρών, και αυτό ισχύει και στην προκειμένη περίπτωση, όπου η ποινή απαλείφθηκε και ως εκ τούτου δεν επεβλήθη ποινή στην πράξη. Γι’ αυτό συμφωνήσαμε με απόλυτη πλειοψηφία στη Διάσκεψη των Προέδρων, αλλά και σήμερα εδώ, νομίζω, ότι η ανακίνηση αυτής της υπόθεσης δεν θα άλλαζε την απόφασή μας για την παρούσα Επιτροπή, αλλά, απλώς, θα προκαλούσε μια άσκοπη συζήτηση. Εκλέξαμε αυτήν την Επιτροπή και θα την υποστηρίξουμε προκειμένου να μπορέσει να ξεκινήσει το έργο της. Έχει αρχίσει ήδη να εργάζεται και ως εκ τούτου θα ήταν καλό να περάσουμε στα σημαντικά θέματα της ημερήσιας διάταξης.
<SPEAKER ID="11" LANGUAGE="" NAME="" AFFILIATION="(Το Σώμα απορρίπτει το αίτημα)">
<SPEAKER ID="12" LANGUAGE="" NAME="Πρόεδρος." AFFILIATION="">
<SPEAKER ID="13" LANGUAGE="EN" NAME="Nicolaï," AFFILIATION="Συμβούλιο">
<P>
   . – Κύριε Πρόεδρε, επιτρέψτε μου να ξεκινήσω λέγοντας ότι καλωσορίζω αυτή την ευκαιρία να συζητήσω μαζί σας την κατάσταση στην Ουκρανία μετά τις προεδρικές εκλογές και την κατάσταση των σχέσεων μεταξύ της ΕΕ και της Ουκρανίας. Πριν από πέντε εβδομάδες, είπα ότι η Ουκρανία βρίσκεται σε ένα σταυροδρόμι, με τις προεδρικές εκλογές που θα καθορίσουν την κατεύθυνση την οποία θα ακολουθήσει η Ουκρανία τα επόμενα τέσσερα χρόνια. Όλοι είδαμε τι συνέβη έκτοτε. Και πιστεύω ότι όλοι συμφωνούμε πως οι εκλογές της 31ης Οκτωβρίου και της 21ης Νοεμβρίου δεν ήταν ούτε ελεύθερες ούτε δίκαιες και δεν ανταποκρίθηκαν στα διεθνή πρότυπα. Ο Χαβιέ Σολάνα εξήγησε αυτό το μήνυμα στην Επιτροπή Εξωτερικών Υποθέσεων του Κοινοβουλίου την περασμένη Τετάρτη. Θα εξηγήσω τι κάναμε έκτοτε, πώς βλέπουμε την τρέχουσα κατάσταση και ποια μέτρα πρέπει να ληφθούν στη συνέχεια.
<P>
Η ΕΕ δεν ήταν αμέτοχος θεατής. Πριν από τις εκλογές, καλέσαμε τις ουκρανικές αρχές, τηλεφωνικώς και με άλλους τρόπους, να διασφαλίσουν ότι οι εκλογές θα ήταν ελεύθερες και δίκαιες. Αμέσως μετά τις εκλογές η Προεδρία εξέδωσε δήλωση, με βάση την έκθεση του ΟΑΣΕ και του Γραφείου των Δημοκρατικών Θεσμών και των Ανθρωπίνων Δικαιωμάτων (ODIHR), εκφράζοντας την ανησυχία της για την εκλογική διαδικασία. Την ίδια ημέρα, Δευτέρα 22 Νοεμβρίου, οι ουκρανοί πρέσβεις σε όλες τις πρωτεύουσες της ΕΕ κλήθηκαν για να λάβουν αυτό το μήνυμα. Αυτό, όπως γνωρίζετε, προβλεπόταν στα συμπεράσματα του Συμβουλίου.
<P>
Στις 24 Νοεμβρίου, η Προεδρία ζήτησε από τον πρέσβη Biegman να μεταβεί ως ειδικός απεσταλμένος της στο Κίεβο, όπου τον συνάντησε αργότερα ο Χαβιέ Σολάνα, προκειμένου να δοθεί ένα κίνητρο διαλόγου μεταξύ όλων των εμπλεκομένων πλευρών. Εκείνη την ημέρα, εκφράσαμε και τη λύπη μας για το γεγονός ότι η κεντρική εκλογική επιτροπή δημοσιοποίησε τα αποτελέσματα και ανακήρυξε νικητή των εκλογών τον κ. Yanukovich, παρά τον μεγάλο αριθμό καταγγελιών κατά της εκλογικής διαδικασίας. Η λύπη αυτή αφορούσε τη διαδικασία και τη χρονική στιγμή, όχι τον νικητή ή τον ηττημένο.
<P>
Τις τελευταίες ημέρες, η ΕΕ βρίσκεται σε πολύ στενή επαφή με τον ΟΑΣΕ, το Συμβούλιο της Ευρώπης, τις ΗΠΑ και τη Ρωσία, καθώς η διευθέτηση της κατάστασης στην Ουκρανία απαιτεί συντονισμένη προσπάθεια και την αποστολή παρόμοιου μηνύματος στους Ουκρανούς. Ο πρωθυπουργός Balkenende, με την ιδιότητα του Προέδρου του Ευρωπαϊκού Συμβουλίου, εργάζεται αδιάκοπα στο παρασκήνιο. Στις συνομιλίες του με τον Πρόεδρο Kuchma, τον κ. Lytvyn, τον Πρόεδρο του Κοινοβουλίου της Ουκρανίας, και άλλους, έχει υπογραμμίσει τη θέση της ΕΕ, συμπεριλαμβανομένης της προτροπής της ΕΕ προς όλες τις πλευρές να επιδείξουν αυτοσυγκράτηση και να εκφράζονται κατά τρόπο μη βίαιο. Ο υπουργός Εξωτερικών κ. Bot έχει συνομιλήσει, μεταξύ άλλων, με τους ομολόγους του στις ΗΠΑ, τη Ρωσία και την Ουκρανία.
<P>
Επιπλέον, ο Ύπατος Εκπρόσωπος Χαβιέ Σολάνα και ο προσωπικός εκπρόσωπος της Προεδρίας της ΕΕ, πρέσβης κ. Biegman, έχουν επίσης εμπλακεί πλήρως στην προσπάθεια επίλυσης της κρίσης. Μάλιστα, αυτή τη στιγμή βρίσκονται και οι δύο στο Κίεβο, για δεύτερη φορά, σε μια προσπάθεια αποκλιμάκωσης της πολιτικής έντασης που προκάλεσε η συζήτηση για πιθανή αυτονομία και συνεπώς πιθανή διάσπαση της Ουκρανίας. Ο Πρόεδρος της Πολωνίας, κ. Kwaśniewski, ως Προεδρεύων του Συμβουλίου της Ευρώπης, και ο Πρόεδρος της Λιθουανίας, κ. Adamkus, βρίσκονται επίσης στο Κίεβο για να συμβάλουν στην εξεύρεση λύσης στην κρίση.
<P>
Μας ανησυχούν, επίσης, ενδείξεις ότι τα κόμματα θα σταματήσουν τον μεταξύ τους διάλογο. Επομένως, αργότερα η Προεδρία κάλεσε όλα τα κόμματα να συναντηθούν και πάλι, όπως έκαναν κατά τις συνομιλίες στρογγυλής τραπέζης στις 26 Νοεμβρίου, και να τηρήσουν τα όσα συμφωνήθηκαν τότε. Ο σεβασμός της ενότητας της Ουκρανίας είναι ουσιώδης προκειμένου να υπάρξει ειρηνική επίλυση της σύγκρουσης. Καταστήσαμε σαφές ότι κάθε είδους χρήση βίας είναι καταδικαστέα και ότι η Ευρωπαϊκή Ένωση είναι πρόθυμη να συνεχίσει να διαδραματίζει υποστηρικτικό ρόλο στην επίλυση της σύγκρουσης.
<SPEAKER ID="14" LANGUAGE="DE" NAME="Ferrero-Waldner," AFFILIATION="Επιτροπή">
<P>
   .  Κύριε Πρόεδρε, κυρίες και κύριοι, επιτρέψτε μου να δηλώσω καταρχάς ότι και εγώ είμαι σαφώς υπέρ μιας λύσης χωρίς χρήση βίας στην Ουκρανία. Θα ήθελα να συνεχίσω όσα είπε σήμερα ο κ. Nicolaï για την κατάσταση στην Ουκρανία. Φυσικά, η Επιτροπή, που άλλωστε ανέκαθεν συμμετείχε σε όλες αυτές τις προσπάθειες διαμεσολάβησης, ανησυχούσε επίσης από την αρχή για το γεγονός ότι στις πρόσφατες προεδρικές εκλογές έγιναν σαφείς παραβιάσεις θεμελιωδών δημοκρατικών αρχών. Οι εκθέσεις της αποστολής των εκλογικών παρατηρητών του ΟΑΣΕ μιλούν για σοβαρές και πραγματικά συστηματικές παρατυπίες, πράγμα που καθιστά σαφές ότι τα επίσημα αποτελέσματα που ανακοινώθηκαν δεν εκφράζουν τη βούληση των Ουκρανών ψηφοφόρων. Ως εκ τούτου, η ΕΕ ως σύνολο και συνακόλουθα και η Επιτροπή δεν μπορούν να δεχθούν το εκλογικό αποτέλεσμα.
<P>
Γνωρίζετε, κυρίες και κύριοι, ότι και το κοινοβούλιο της Ουκρανίας με ψήφισμά του υιοθέτησε αυτήν την άποψη, και μάλιστα με συντριπτική πλειοψηφία. Για τον λόγο αυτόν, το μήνυμα της Ευρωπαϊκής Ένωσης ήταν ξεκάθαρο: πρέπει να γίνει σεβαστή η δημοκρατική απόφαση των Ουκρανών. Ταυτόχρονα πρέπει, φυσικά, να ασχοληθούμε ενεργά με τη διαχείριση της κρίσης αυτής για να επέλθει μια ειρηνική λύση. Συμφωνώ με όσα είπε ήδη σχετικά ο κ. Nicolaï. Ο πρέσβης Biegman απεστάλη στην Ουκρανία για μια πρώτη βολιδοσκόπηση του τι θα μπορούσε να γίνει. Μετά διεξήγαγε συνομιλίες στις 25 Νοεμβρίου –δεν θα μακρηγορήσω, αυτά είναι γνωστά– και στη συνέχεια απεστάλη αυτή η πρώτη αποστολή διαμεσολάβησης. Ο πρόεδρος της Πολωνίας, κ. Kwaśniewksi, ο πρόεδρος της Λιθουανίας, κ. Adamkus, και ο Ύπατος Εκπρόσωπος Χαβιέ Σολάνα προέβησαν σε διερεύνηση των γεγονότων και φυσικά διεξήγαγαν διαρκώς συνομιλίες. Παρών ήταν και ο Γενικός Γραμματέας του ΟΑΣΕ, κ. Kubiš, και νομίζω ότι αυτό ήταν πολύ σημαντικό.
<P>
Στο πλαίσιο αυτών των συνομιλιών και βάσει των προηγουμένων συνομιλιών του πρέσβη Biegman συζητήθηκαν τότε κάποιες πρώτες εναλλακτικές, κάποιες ενδεχόμενες λύσεις, διαδικασία στην οποία φάνηκε προοδευτικά ως ενδεχόμενη διέξοδος η επανάληψη των εκλογών. Και το κοινοβούλιο της Ουκρανίας άλλωστε τάχθηκε υπέρ της επανάληψης του δεύτερου γύρου των εκλογών. Επιπλέον, όπως γνωρίζετε, ο Yushchenko κατέθεσε προσφυγή στο ανώτατο δικαστήριο της Ουκρανίας κατά του εκλογικού αποτελέσματος. Όπως ήδη είπε ο κ. Nicolaï, το πρόβλημα απαιτεί βασικά μια πολιτική λύση. Βέβαια, αυτήν τη στιγμή ασφαλώς δεν διαγράφεται ακόμα στον ορίζοντα κάποια τέτοια λύση· ωστόσο, μόλις τώρα ξεκίνησε η δεύτερη στρογγυλή τράπεζα. Οι συμμετέχοντες δεν συμφωνούν για το αν πρέπει να επαναληφθεί ο δεύτερος γύρος των εκλογών ή να γίνουν εκ νέου εκλογές μόνο σε λίγα διαμερίσματα. Οπωσδήποτε, η υποστήριξη προς τον Yanukovich μειώνεται όπως φάνηκε σήμερα το πρωί και στο κοινοβούλιο της Ουκρανίας, το οποίο κατέθεσε με συντριπτική πλειοψηφία –228 ψήφους υπέρ, μία κατά και τρεις αποχές– πρόταση μομφής κατά της κυβέρνησής του.
<P>
Μόλις προ ολίγου συνομίλησα με τον πρώην υπουργό Εξωτερικών, κ. Tarasyuk, ο οποίος βρίσκεται στα θεωρεία των επισκεπτών, και ο οποίος με διαβεβαίωσε ότι η αντιπολίτευση σε καμία περίπτωση δεν θα κάνει το πρώτο βήμα προς τη βία. Θέλουν δηλαδή μια ειρηνική λύση, όπως και εμείς.
<P>
Επιτρέψτε μου να αναφερθώ σε δύο ερωτήσεις που τέθηκαν επανειλημμένα τις τελευταίες ημέρες και έχουν μείνει αναπάντητες: εμείς –η Ευρωπαϊκή Ένωση– κάναμε αρκετά για τη μετάβαση της Ουκρανίας στη δημοκρατία και την οικονομία της αγοράς; Κατά τη γνώμη μου, ναι. Κάναμε ό,τι μπορούσαμε. Καταρχάς, η ΕΕ δεν είναι μόνο ο μεγαλύτερος δωρητής της Ουκρανίας. Από το 1991 διαθέσαμε στο πλαίσιο του TACIS και άλλων προγραμμάτων περισσότερα από ένα δισ. ευρώ. Μεγάλο μέρος του ποσού αυτού χρησιμοποιήθηκε και χρησιμοποιείται και για προγράμματα για την προαγωγή του εκδημοκρατισμού, των θεσμικών μεταρρυθμίσεων και πρωτοβουλιών για τα ανθρώπινα δικαιώματα. Πέρα από αυτό προσφέραμε ανέκαθεν στην Ουκρανία και μια ιδιαίτερη, σαφή προοπτική. Από το 1991, και ιδίως μετά την έναρξη ισχύος της συμφωνίας εταιρικής σχέσης και συνεργασίας το 1998, εντατικοποιήσαμε τη συνεργασία μας σε πολλούς τομείς και υποστηρίξαμε ιδιαίτερα τις οικονομικές και κοινωνικές μεταρρυθμίσεις. Εδώ συγκαταλέγεται κυρίως και ο διάλογος μεταξύ του Ευρωπαϊκού Κοινοβουλίου και του κοινοβουλίου της Ουκρανίας. Τώρα σκοπεύουμε να ενισχύσουμε αυτήν την εταιρική σχέση στο πλαίσιο της ευρωπαϊκής πολιτικής γειτονίας. Γνωρίζετε ότι η ευρωπαϊκή πολιτική γειτονίας αποσκοπεί στη δημιουργία ενός κύκλου φίλων γύρω από τη διευρυμένη Ένωση. Τα σχέδια δράσης που εκπονήθηκαν γι’ αυτό προσφέρουν σε κάθε εταίρο μια φιλόδοξη προοπτική στα δικά του μέτρα. Για παράδειγμα, περιλαμβάνουν κοινές δράσεις σε θέματα δικαιοσύνης, ενέργειας και περιβάλλοντος, ενίσχυση των εμπορικών σχέσεων, δηλαδή δυνατότητα συμμετοχής στην εσωτερική αγορά, και τέλος ακόμα και μια μερική ένταξη στην εσωτερική αγορά, δηλαδή συμμετοχή στις επονομαζόμενες τέσσερις ελευθερίες.
<P>
Αυτήν τη στιγμή δεν τίθεται θέμα ένταξης της Ουκρανίας στην Ένωση. Όμως έχουμε επίσης καταστήσει σαφές ότι δεν κλείνουμε πόρτες. Δηλώνω επίσης ξεκάθαρα, όπως ήδη είπε ο κ. Nicolaï, ότι φυσικά η ποιότητα της εταιρικής μας σχέσης εξαρτάται από την ποιότητα της δημοκρατίας στην Ουκρανία. Ακριβώς επειδή η Ένωση ενδιαφέρεται πολύ για τις σχέσεις της με την Ουκρανία, περιμένουμε η Ουκρανία να παραμένει πάντα πιστή στις ευρωπαϊκές αξίες.
<P>
Φυσικά, η ευθύνη για την ομαλή διεξαγωγή των εκλογών ανήκει στην Ουκρανία. Ωστόσο, παράλληλα, είναι καθοριστικό να εφαρμοστούν οι συστάσεις του ΟΑΣΕ κατά τη διοργάνωση και τη διεξαγωγή των εκλογών, έτσι ώστε να μην επαναληφθούν οι παρατυπίες. Αυτό σημαίνει ειδικότερα τη σημαντική βελτίωση τόσο του εκλογικού νόμου όσο και του τρόπου διεξαγωγής των εκλογών. Ακόμα, πρέπει να διασφαλιστεί μια δίκαιη ανταπόκριση από τα μέσα ενημέρωσης, και βλέπουμε ήδη κάποιες πρώτες, μικρές βελτιώσεις στην ειδησεογραφία των ηλεκτρονικών μέσων ενημέρωσης. Αυτό το διάστημα η Επιτροπή εξετάζει κατά πόσον αυτή η εκλογική διαδικασία μπορεί να υποστηριχθεί από τον μηχανισμό ταχείας αντίδρασης και άλλα μέσα που διαθέτουμε, όπως είχε γίνει και τον Ιανουάριο του 2004 για την υποστήριξη των εκλογικών υπηρεσιών της Γεωργίας.
<P>
Οι εικόνες που φθάνουν από όλα τα μέρη της Ουκρανίας δείχνουν ότι εκατομμύρια Ουκρανών βιώνουν ενεργά τις δημοκρατικές θεμελιώδεις ελευθερίες τους υπό δύσκολες και δραματικές συνθήκες. Οι εικόνες αυτές θυμίζουν σε όλους μας τα ειρηνικά κινήματα των πολιτών κατά το έτος 1989, χάρη στα οποία ξεπεράστηκε ο χωρισμός της ευρωπαϊκής ηπείρου. Η Ευρωπαϊκή Επιτροπή θα συνεχίσει επίσης να κάνει ό,τι μπορεί για να συνεργαστεί στενά με την Ουκρανία στο πλαίσιο αυτής της ιστορικής διαδικασίας μετασχηματισμού. Η ευρωπαϊκή πολιτική γειτονίας είναι ένα βασικό μέσον για την προαγωγή και την εξαγωγή της σταθερότητας και των ευρωπαϊκών θεμελιωδών αρχών.
<SPEAKER ID="15" LANGUAGE="EN" NAME="Saryusz-Wolski (PPE-DE )" AFFILIATION=", εξ ονόματος της ομάδας">
<P>
Σχεδόν πριν από ένα τέταρτο του αιώνα παρόμοια γεγονότα έγιναν στο ναυπηγείο του Γκντανσκ όπου γεννήθηκε η Αλληλεγγύη. Τότε, όπως και τώρα, προσέλκυσαν το ενδιαφέρον όλης της Ευρώπης. Βλέπουμε όλοι τη γέννηση μιας πραγματικής κοινωνίας πολιτών. Ο κόσμος σηκώνει το κεφάλι, όπως ακριβώς και το 1980, παρ’ όλες τις αντιξοότητες. Τότε η ανταπόκριση των περισσότερων ευρωπαϊκών δημοκρατιών ήταν σαφής. Το μήνυμα τότε ήταν ότι ο κόσμος που βρισκόταν από την άλλη πλευρά του Σιδηρού Παραπετάσματος είχε δικαίωμα στην ελευθερία. Όπως και τότε, όλες οι πολιτικές οικογένειες στο Ευρωπαϊκό Κοινοβούλιο είναι ενωμένες στην αναμφισβήτητη υποστήριξή τους για τη δημοκρατία και το κράτος δικαίου στην Ουκρανία.
<SPEAKER ID="16" LANGUAGE="DE" NAME="Schulz (PSE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, θα ήθελα να αρχίσω καλωσορίζοντας την κ. Ferrero-Waldner. Συμβάλαμε αρκετά ώστε να διαρκέσει λίγο περισσότερο ο χρόνος προετοιμασίας σας για το νέο σας αξίωμα. Αυτό όμως δεν έχει να κάνει με εσάς. Σας καλωσορίζω λέγοντας ότι είστε η κοινή μας Επίτροπος για τις εξωτερικές σχέσεις της κοινής μας Ευρωπαϊκής Ένωσης και σας προσφέρουμε μια εποικοδομητική συνεργασία που ελπίζω ότι θα ενισχύσει την ειρήνη στον κόσμο.
<P>
Υπάρχουν ωραίες στιγμές εδώ στο Σώμα και μόλις τώρα έζησα μια τέτοια στιγμή. Τα χειροκροτήματα για τον προηγούμενο ομιλητή κ. Saryusz-Wolski έδειξαν ότι συμφωνούμε. Μπορώ να δηλώσω εξ ονόματος της Ομάδας μας ότι, όταν πρόκειται για την ειρήνη και τη δημοκρατία, για την ειρηνική συμβίωση και τη διατήρηση των θεμελιωδών δικαιωμάτων των πολιτών, τα οποία πρέπει να διασφαλίζει το κράτος αν θέλει να λέγεται “δημοκρατία”, τότε είμαστε όλοι απολύτως σύμφωνοι, και αυτό είναι ένα καλό της Ευρώπης. Πέρα από όσα μας χωρίζουν κατά τα λοιπά, υπάρχει κοινή βούληση, και για εμάς τους σοσιαλδημοκράτες είναι σαφές ότι μια κλασική ευρωπαϊκή δημοκρατία είναι τα θεμελιώδη δικαιώματα και οι ελευθερίες των πολιτών και κυρίως το εκλογικό δικαίωμα χωρίς κανέναν περιορισμό, το ανεξάρτητο δικαίωμα να καθορίζει ο λαός ποιος θα ηγείται του κράτους. Εάν τώρα οι Ουκρανοί κινηθούν προς αυτό το πρότυπο δημοκρατίας, συμφωνώ με τον κ. Saryusz-Wolski ότι χρειάζονται πρωτίστως τη βοήθεια του πιο επιτυχημένου πολυεθνικού δημοκρατικού προτύπου στον κόσμο. Το πρότυπο αυτό είναι η Ευρωπαϊκή Ένωση και το Σώμα πρέπει να την υπερασπίζεται ενωμένο!
<P>
Γι’ αυτό είμαστε υπερήφανοι διότι εκείνη που διεξάγει τώρα διαμεσολαβητικές συνομιλίες επί τόπου είναι η Ευρωπαϊκή Ένωση και το θεωρούμε ως ευκαιρία. Αυτό δείχνει επίσης ότι η Ευρωπαϊκή Ένωση δεν ορίζει μόνο ένα σημαντικό καθήκον για τον εαυτό της αλλά είναι ένας επιθυμητός συνομιλητής και ένας αποδεκτός διαμεσολαβητής. Είμαι υπερήφανος διότι οι φίλοι μας Χαβιέ Σολάνα και Aleksander Kwaśniewski διαδραματίζουν καίριο ρόλο στη διαμεσολάβηση ανάμεσα στις δύο πλευρές στην Ουκρανία. Είναι καλό σημάδι ότι βρίσκεται εκεί ο Ύπατος Εκπρόσωπος της Ευρωπαϊκής Ένωσης για τις εξωτερικές σχέσεις και ο Πρόεδρος της Πολωνίας. Ειδικά ο Πρόεδρος της Πολωνίας εκπροσωπεί, όπως τόσο σωστά είπατε, ένα κράτος που έχει ολοκληρώσει με επιτυχία αυτήν τη διαδικασία και ο Χαβιέ Σολάνα είναι πρώην υπουργός μιας χώρας –και μέλος ενός κόμματος– που απελευθερώθηκε από μια δικτατορία. Επί τόπου βρίσκονται λοιπόν δύο άνδρες που μπορούν βάσει της προσωπικής τους πείρας να συμβάλουν σημαντικά προκειμένου να υιοθετήσει και να υλοποιήσει η Ουκρανία αυτό που ονομάζουμε ευρωπαϊκό δημοκρατικό πρότυπο. Γι’ αυτό, κι εμείς οι σοσιαλδημοκράτες μπορούμε να πούμε στους Ουκρανούς: καλωσορίσατε στην οικογένεια των δημοκρατικών λαών!
<SPEAKER ID="17" LANGUAGE="PL" NAME="Geremek (ALDE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, για κάθε οργανισμό υπάρχει μια στιγμή η οποία μένει στην ιστορία. Η ανάρτηση του πορτοκαλί χρώματος σήμερα στο Ευρωπαϊκό Κοινοβούλιο θα μείνει στην ευρωπαϊκή ιστορία. Το παρόν Σώμα βρίσκεται σε μια καθοριστική στιγμή της ιστορίας του, κατά την οποία θα αποφασιστεί ο ρόλος του στην Ευρώπη του μέλλοντος. Θέλω να εκφράσω τη βαθιά μου ικανοποίηση για το γεγονός ότι το Ευρωπαϊκό Συμβούλιο, η Ευρωπαϊκή Επιτροπή και το Ευρωπαϊκό Κοινοβούλιο τηρούν ενωμένη στάση στο τεράστιας σημασίας θέμα της Ουκρανίας. Το Κοινοβούλιο μάλιστα ήταν το πρώτο όργανο που αντελήφθη τη σπουδαιότητα του πορτοκαλί χρώματος στην Ευρώπη. Το 1981, το Συμβούλιο των Συνδικάτων της Βαρσοβίας, το οποίο συνεδρίασε στο Γκντανσκ, έδρα του συνδικάτου Αλληλεγγύη, απευθύνθηκε στους εργαζόμενους όλου του κόσμου, και ειδικότερα της Σοβιετικής Ένωσης. Αυτή η προσπάθεια έφερε καρπούς, και σήμερα το πορτοκαλί χρώμα μάς υπενθυμίζει την αλληλεγγύη, η οποία αποτελεί το θεμέλιο της ύπαρξης της Ευρώπης.
<SPEAKER ID="18" LANGUAGE="DE" NAME="Harms (Verts/ALE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, κυρία Επίτροπε, κύριε Schulz, κύριε Geremek, έχοντας περάσει το τελευταίο σαββατοκύριακο στο Κίεβο θα ήθελα να πω αρχικά λίγα λόγια για τη βία. Μετά από πολλές συναντήσεις και συνομιλίες στο Κίεβο, έχω σχηματίσει την εντύπωση ότι δεν απειλούμαστε από βία εκ μέρους εκείνων που έχουν στήσει τις σκηνές τους στους δρόμους του Κιέβου ή διαδηλώνουν στην πόλη εδώ και περισσότερες από δέκα ημέρες. Αν υπάρχει κίνδυνος βίας, προέρχεται από την παλιά εξουσία και αυτό το πρόβλημα πρέπει να το έχουμε υπόψη μας εφόσον μεταβούμε στη χώρα.
<P>
Τι σημαίνει “διαχείριση κρίσης” στην κατάσταση αυτή; Βασικά, δεν μπορεί να σημαίνει τίποτε άλλο από την προσπάθεια να ικανοποιήσουμε τα αιτήματα της πορτοκαλί επανάστασης, οι οπαδοί της οποίας είναι ασφαλώς κάτι παραπάνω από υπέρμαχοι του Yushchenko. Αυτό σημαίνει δηλαδή ότι πρέπει να επαναληφθούν οι εκλογές, και μάλιστα εντός του Δεκεμβρίου, και πρέπει να δοθεί δυνατότητα ικανοποιητικής παρακολούθησης των εκλογών. Στις προηγούμενες εκλογές, εμείς οι Ευρωπαίοι δεν διαδραματίσαμε σπουδαίο ρόλο και γι’ αυτό πρέπει αυτή τη φορά να εμπλακούμε πραγματικά περισσότερο.
<P>
Ο κ. Saryusz-Wolski είπε κάτι σημαντικό: ότι η Ουκρανία φαινόταν να είναι πολύ μακριά. Αυτό ήταν αυτοκριτική και θεωρώ ότι σήμερα πρέπει να κάνουμε αυτοκριτική και εμείς οι Ευρωπαίοι. Χαίρομαι διότι συνάδελφοι από την Πολωνία και άλλες ανατολικές χώρες που σήμερα ευτυχώς ανήκουν ήδη στην Ευρωπαϊκή Ένωση άσκησαν ως προς την Ουκρανία μια πιο διορατική πολιτική από την υπόλοιπη Ευρωπαϊκή Ένωση. Ευγνωμονώ γι’ αυτό τον κ. Geremek και άλλους και αισθάνομαι υπερηφάνεια για τα επιτεύγματά τους.
<SPEAKER ID="19" LANGUAGE="FR" NAME="Wurtz (GUE/NGL )," AFFILIATION="εξ ονόματος της Ομάδας">
<P>
Ξεπερνώντας τη μοιρολατρία και τον φόβο, εκατοντάδες χιλιάδες ουκρανοί πολίτες διαδηλώνουν με ήρεμη αποφασιστικότητα την απαίτησή τους για αλλαγή. Σταδιακά, το κίνημά τους κέρδισε πολύ μεγάλα τμήματα του ουκρανικού κοινοβουλίου, του στρατού, των ΜΜΕ και, καθώς φαίνεται, του ίδιου του Ανωτάτου Δικαστηρίου. Αυτή η δραστική αλλαγή οφείλεται στο γεγονός ότι το καθεστώς Kuchma, με το πέρασμα του χρόνου, οδήγησε στον σχηματισμό μιας ολοένα και ευρύτερης αντιπολίτευσης, που σε αυτό το στάδιο περιλαμβάνει σχολές σκέψης οι οποίες πρεσβεύουν εντελώς διαφορετικά πράγματα σε σχέση με το μέλλον της χώρας. Καλό είναι να μην λησμονούμε ότι η διολίσθηση του καθεστώτος προς τον αυταρχισμό δρομολογήθηκε την περίοδο που ο πρωθυπουργός δεν ονομαζόταν Υanukovitch αλλά Υushcenko. Παρά ταύτα, για μεγάλο διάστημα, αρκετοί ευρωπαίοι, και γενικότερα Δυτικοί, ηγέτες θεώρησαν τον ουκρανό Πρόεδρο χειραγωγήσιμο σύμμαχο. Μόλις πέρυσι, ο Πρόεδρος Μπους, για παράδειγμα, εμπιστεύτηκε προφανώς την καθεστηκυία εξουσία για την από κοινού προάσπιση της δημοκρατίας στη Μέση Ανατολή, χαιρετίζοντας την απόφαση του κ. Kuchma για την αποστολή στρατευμάτων στο Ιράκ. Όλα αυτά τα στοιχεία πρέπει να μας οδηγήσουν στο να καταστήσουμε περισσότερο μετριοπαθείς ορισμένες δηλώσεις δημοκρατικής πίστης και να αποφύγουμε κάθε απλουστευτική και μανιχαϊστική θεώρηση της ουκρανικής πολιτικής πραγματικότητας.
<P>
Υπό το πρίσμα της ιστορίας της Ουκρανίας, μια τέτοια προσέγγιση δεν μπορεί παρά να επιδεινώσει τη διαίρεση ανάμεσα στα δύο βασικά τμήματα της χώρας. Αυτό δεν εξυπηρετεί καθόλου το συμφέρον του ουκρανικού λαού, ιδίως δε το συμφέρον του πληθυσμού της δυτικής Ουκρανίας, η οποία εξαρτάται σε πολύ μεγάλο βαθμό από την υπόλοιπη χώρα, καθόσον το διασυνοριακό εμπόριο τελεί υπό κατάρρευση εξαιτίας της ένταξης των γειτονικών προς την Ουκρανία χωρών στην Ευρωπαϊκή Ένωση. Αυτό δεν εξυπηρετεί επίσης καθόλου το συμφέρον της ίδιας της Ευρωπαϊκής Ένωσης: όσο περισσότερο δεσμευόμαστε να προωθήσουμε, με τη διαμεσολάβησή μας, μια οικονομική δυναμική στην Ουκρανία, τόσο περισσότερο κινδυνεύουμε να χάσουμε τα πάντα από μια αποσταθεροποίηση αυτής της χώρας, και γενικότερα, αυτής της τόσο ευάλωτης, από οικονομική και πολιτική σκοπιά, περιοχής. Ας αφήσουμε τον Paul Wolfowitz να βαυκαλίζεται με την αυτοκρατορική του θεώρηση σε σχέση με την Ευρώπη. Είπε, και διαβάζω: “Ο στόχος μιας ολόκληρης και ελεύθερης Ευρώπης δεν θα επιτευχθεί ενόσω η Ουκρανία δεν θα είναι πλήρες μέλος της Ευρώπης και όσο δεν θα συμμετέχει στο ΝΑΤΟ”. Εμείς, από την πλευρά μας, καλά θα κάναμε να απέχουμε από κάθε μορφή άσκησης πίεσης προς αυτή την κατεύθυνση.
<SPEAKER ID="20" LANGUAGE="FR" NAME="Adwent (IND/DEM )," AFFILIATION="εξ ονόματος της Ομάδας">
<P>
Καταγγέλλουμε, και δικαίως, το ένα από τα δύο στρατόπεδα ότι δεν σέβεται τους στοιχειώδεις κανόνες όσον αφορά τη διεξαγωγή ελευθέρων εκλογών· έχω, όμως, στα χέρια μου σελίδες μιας ουκρανικής εφημερίδας, δημοσιευμένες πριν από λίγες μέρες στο Διαδίκτυο, στις οποίες καταγγέλλεται ένα εκλογικό έγγραφο που διανεμήθηκε στη δυτική Ουκρανία από ορισμένους οπαδούς του Yushchenko. Σύμφωνα με το άρθρο, υπό τον τίτλο “Η Ουκρανία στους Ουκρανούς”, “η εκλογή του Victor Yushchenko μας εγγυάται την εγκαθίδρυση μιας εθνικής δικτατορίας. [...] Ας διώξουμε από τα εδάφη μας τους Μοσχοβίτες, τους Πολωνούς και τους Εβραίους. [...] Η εξουσία μας θα είναι τρομερή για τους Μοσχοβίτες, τους Εβραίους και τους Πολωνούς, που αρνούνται να ασπαστούν την πίστη μας, κλπ.”. Αν το Ευρωπαϊκό Κοινοβούλιο κάνει πως δεν βλέπει αυτού του είδους την υποκίνηση μίσους, τότε θα φανεί ότι γελοιοποιούμαστε. Αν μιλάμε περί ηθικής στους μεν, πρέπει να πράξουμε το ίδιο και με τους δε. Ας το ξεκαθαρίσουμε, δεν αμφιβάλλω ούτε στιγμή για το γεγονός ότι η τεράστια πλειονότητα των Ουκρανών δεν σκέφτεται κατ’ αυτόν τον τρόπο· η ιστορία μας διδάσκει, όμως, ότι άκρως επιθετικές μειονότητες μπορούν να ανέλθουν στην εξουσία και να καρπωθούν από ολόκληρους λαούς τα οφέλη της δίκαιης εξέγερσής τους. Η βρετανική αντιπροσωπεία στο Ελσίνκι αναφέρει και αυτή αρκετές ρατσιστικές δηλώσεις οπαδών του Yushchenko.
<SPEAKER ID="21" LANGUAGE="" NAME="" AFFILIATION="Αντιπροέδρου">
<SPEAKER ID="22" LANGUAGE="PL" NAME="Kamiński (UEN )," AFFILIATION="εξ ονόματος της Ομάδας">
<P>
Με χαροποιεί ιδιαιτέρως το γεγονός ότι οι σημερινές δηλώσεις του Συμβουλίου και της Επιτροπής, καθώς και η πρόταση ψηφίσματος του Κοινοβουλίου, παρότι πρόκειται για συμβιβαστική πρόταση, θα στείλουν ένα σαφές μήνυμα ότι, παρά τις όποιες πολιτικές διαφορές που μας χωρίζουν, οι Ευρωπαίοι στέλνουμε το ξεκάθαρο μήνυμα ότι στόχος της Ευρώπης είναι η ελευθερία και η δημοκρατία στην Ουκρανία. Θέλω επίσης να προσθέσω ότι οι δηλώσεις οι οποίες, δυστυχώς, επαναλήφθηκαν και σε αυτό το Κοινοβούλιο, ότι δηλαδή οι υποστηρικτές του Προέδρου Yushchenko περιλαμβάνουν και σοβινιστές ή εθνικιστές, είναι ψευδείς και συνιστούν απεχθή πρόκληση, και είναι αίσχος να υπάρχουν βουλευτές σε αυτό το Σώμα οι οποίοι είναι διατεθειμένοι να συμμετάσχουν σε μια τέτοια πρόκληση. Πέρασα δέκα ημέρες στους δρόμους του Κιέβου και βρέθηκα ανάμεσα σε πλήθη ανθρώπων που φώναζαν συνθήματα υπέρ της ελευθερίας, και δεν άκουσα ούτε μία φορά έστω και ένα άτομο να φωνάζει υβριστικά συνθήματα κατά των Ρώσων, των Πολωνών ή των Εβραίων. Θέλω να ενημερώσω τα μέλη του παρόντος Κοινοβουλίου που ανησυχούν για τον αντισημιτισμό στην Ουκρανία ότι πρέπει να στρέψουν την προσοχή τους στον αντισημιτισμό που εκδηλώνεται στην Πολωνία, όπου είναι πολύ πιο διαδεδομένος.
<SPEAKER ID="23" LANGUAGE="PL" NAME="Czarnecki, Ryszard (NI )." AFFILIATION="">
<P>
Υπάρχει σήμερα τρόπος να αντιστραφεί η κατάσταση που διαμορφώθηκε μετά τη νοθεία στις εκλογές; Ναι, υπάρχει. Αυτό αποδείχθηκε στη Σερβία πριν από τέσσερα χρόνια και πέρυσι στη Γεωργία, όταν οι υποψήφιοι που υποτίθεται ότι είχαν χάσει τις εκλογές αποδείχθηκαν εν τέλει νικητές και ανέλαβαν την εξουσία. Σήμερα στεκόμαστε αλληλέγγυοι με τον εγγύτερο γείτονα της ΕΕ. Πρέπει, όμως, να παραδεχθούμε και τα δικά μας λάθη, καθώς η Ευρωπαϊκή Ένωση φέρει μερίδιο της ευθύνης για ό,τι έχει συμβεί, δεδομένου ότι δεν έστειλε ένα σαφές μήνυμα εφέτος στην Ουκρανία, ότι δηλαδή αναμένουμε και θεωρούμε ότι θα σεβαστεί τις απαιτούμενες δημοκρατικές αρχές. Πριν από τον πρώτο γύρο των εκλογών, η Ευρώπη δεν δήλωσε στον Πρόεδρο Kuchma ότι παρακολουθούμε προσεκτικά τις ενέργειές του. Μετά τις ατασθαλίες του πρώτου γύρου η Ευρώπη ενοχλήθηκε, αλλά δεν άρθρωσε ούτε μια λέξη διαμαρτυρίας.
<SPEAKER ID="24" LANGUAGE="DE" NAME="Brok (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κυρίες και κύριοι, θέλω να ευχαριστήσω την Προεδρία του Συμβουλίου, και ιδίως την κ. Επίτροπο, διότι μίλησε ξεκάθαρα εδώ και δήλωσε ότι η εκλογική απάτη δεν μπορεί να οδηγήσει στην αναγνώριση εκλογών και για τον λόγο αυτόν οι εκλογές αυτές δεν μπορούν να θεωρηθούν έγκυρες. Από το 1990 σημειώθηκαν στην Ευρώπη ορισμένες εξελίξεις οι οποίες επέτρεψαν στους λαούς της Ευρώπης να προσδιορίζουν οι ίδιοι τη μοίρα τους. Αυτό το δικαίωμα δεν πρέπει να τεθεί και πάλι υπό αμφισβήτηση από εξωτερικές επεμβάσεις ή εσωτερική χειραγώγηση. Αυτό είναι το θέμα. Δεν πρόκειται για τον τάδε ή δείνα υποψήφιο αλλά για το ότι το Ευρωπαϊκό Κοινοβούλιο τάσσεται υπέρ της δημοκρατίας και θέλει να δώσει τη δυνατότητα στον λαό να εκφραστεί όπως θέλει. Νομίζω ότι πρέπει να εργαστούμε με επιμέλεια και προσοχή γι’ αυτό.
<SPEAKER ID="25" LANGUAGE="NL" NAME="Wiersma (PSE )." AFFILIATION="">
<P>
   – Κύριε Πρόεδρε, θέλω με τη σημερινή ευκαιρία να χαιρετίσω τον κ. Tarasyuk, ο οποίος ήταν κάποτε συμπρόεδρός μου στη διακοινοβουλευτική αντιπροσωπεία, και ο οποίος γνωρίζω ότι είναι υπέρμαχος των μεταρρυθμίσεων στη χώρα του. Η πολιτική κρίση στην Ουκρανία οφείλεται στην καταστρατήγηση της δημοκρατίας. Οι εκλογές δεν πληρούσαν τα δημοκρατικά πρότυπα. Δεν υπήρξε ισορροπημένη προεκλογική εκστρατεία, το εκλογικό σώμα υφίστατο εκφοβισμό, ενώ διαπράχθηκε απάτη με πολλούς τρόπους. Αυτό είναι απαράδεκτο. Εννοείται ότι απορρίπτουμε το αποτέλεσμα του δευτέρου γύρου των προεδρικών εκλογών. Το κεντρικό ζητούμενο σε αυτή την υπόθεση είναι το δικαίωμα του λαού της Ουκρανίας να αποφασίζει ανεξάρτητα στο πλαίσιο μιας ανοικτής και διαφανούς δημοκρατικής διαδικασίας. Τασσόμαστε στο πλευρό όλων εκείνων στην Ουκρανία που υπερασπίζονται τα δημοκρατικά τους δικαιώματα. Οφείλουμε, πρωτίστως, να βρούμε μια διέξοδο, μια πολιτική και ειρηνική λύση στην κατάσταση που έχει προκύψει. Η ΕΕ οφείλει να κάνει χρήση κάθε δυνατού διπλωματικού μέσου προκειμένου να επιτευχθεί αυτός ο στόχος.
<P>
Η ουσία του ζητήματος είναι η καταστρατήγηση των δημοκρατικών αρχών, και όχι το γεγονός ότι υφίσταται γεωγραφικός διαχωρισμός μεταξύ των υποστηρικτών των υποψηφίων. Δεν τίθεται, εξάλλου, θέμα επιλογής της Ουκρανίας μεταξύ της Ευρωπαϊκής Ένωσης και της Ρωσίας. Λόγω της γεωγραφικής της θέσης, της οικονομίας και της ιστορίας της, η Ουκρανία οφείλει πάντα να διατηρεί στενές σχέσεις και με τις δύο πλευρές. Παρ’ όλο που η σημερινή συζήτηση δεν αφορά τις σχέσεις μας με τη Ρωσία, η Ρωσία είναι όντως σημαντικός παράγοντας σε αυτή την υπόθεση και, δυστυχώς, προσεγγίζει με ελαφρώς διαφορετικό τρόπο το θέμα. Την περασμένη εβδομάδα, ο κ. Balkenende, ο πρωθυπουργός των Κάτω Χωρών και Προεδρεύων του Συμβουλίου, εξέφρασε, εξ ονόματος της Προεδρίας, με πολύ σαφή τρόπο τις διαφορές μεταξύ της Ευρώπης και της Ρωσίας, και τον συγχαίρουμε γι’ αυτό. Εντούτοις, είναι άκρως σημαντικό να συμμετάσχει η Ρωσία στην επίλυση της κρίσης και να επιδιωχθεί η υποστήριξη του Κρεμλίνου για την εκ νέου διεξαγωγή του επαναληπτικού γύρου των εκλογών.
<P>
Η Ευρώπη ωφελείται σημαντικά από την ύπαρξη σταθερών κυβερνήσεων στις γειτονικές της χώρες. Λόγω του μεγέθους και της θέσης της, η Ουκρανία είναι ζωτικός εταίρος. Η Ευρωπαϊκή Ένωση πρέπει να προσφέρει τη δυνατότητα όλο και μεγαλύτερης ενίσχυσης της πολιτικής και οικονομικής συνεργασίας. Είναι περιττό να πούμε ότι η ΕΕ και η Ουκρανία μπορούν να συνεργαστούν με πιο συγκεκριμένο τρόπο εφόσον η τρέχουσα κρίση επιλυθεί με ικανοποιητικό και δημοκρατικό τρόπο. Κατά τη γνώμη μου, η συγκεκριμένη συζήτηση πρέπει να διαμορφώσει μια καλύτερη απάντηση στις ευρωπαϊκές φιλοδοξίες της Ουκρανίας σε σύγκριση με τη μέχρι τώρα κατάσταση. Φρονώ ότι, όχι τόσο το παρόν Σώμα, όσο κυρίως η Επιτροπή και το Συμβούλιο έχουν αποφύγει να απαντήσουν σε αυτό το ερώτημα τα τελευταία χρόνια και, όπως ανέφερε ο κ. Brok, δεν με έχει εντυπωσιάσει ιδιαιτέρως το ενδιαφέρον που έχει εκδηλώσει η ΕΕ προς την Ουκρανία τα τελευταία χρόνια. Τώρα, όμως, διαθέτουμε μια νέα Επιτροπή, και αυτό δημιουργεί νέες ευκαιρίες. Σήμερα, είμαστε ενωμένοι στην αντιμετώπιση αυτής της κρίσης. Εύχομαι ότι, μετά την επίλυση της κρίσης, καλώς εχόντων των πραγμάτων κατά τρόπο θετικό, θα μπορέσουμε να αναλάβουμε συντονισμένη δράση σε συνεργασία με την Ουκρανία, και εφαρμόζοντας καλύτερη πολιτική σε σύγκριση με αυτή που ακολουθούσαμε μέχρι τώρα. 
<SPEAKER ID="26" LANGUAGE="SV" NAME="Malmström (ALDE )." AFFILIATION="(Χειροκροτήματα)">
<SPEAKER ID="27" LANGUAGE="FR" NAME="Flautre (Verts/ALE )." AFFILIATION="">
<SPEAKER ID="28" LANGUAGE="DE" NAME="Markov (GUE/NGL )." AFFILIATION="">
<SPEAKER ID="29" LANGUAGE="NL" NAME="Belder (IND/DEM )." AFFILIATION="ancien régime">
<SPEAKER ID="30" LANGUAGE="LV" NAME="Krasts (UEN )." AFFILIATION="Ο Πρόεδρος διακόπτει τον ομιλητή">
<SPEAKER ID="31" LANGUAGE="IT" NAME="Battilocchio (NI )." AFFILIATION="">
<P>
   – Κύριε Πρόεδρε, λαμβάνω τον λόγο εξ ονόματος του Ιταλικού Σοσιαλιστικού Κόμματος. Η ειρηνική πορτοκαλί επανάσταση στο Κίεβο έχει πολλά κοινά σημεία με την “επανάσταση των ρόδων”, η οποία, πριν από έναν ακριβώς χρόνο, στη Γεωργία, έφερε στην εξουσία τον Πρόεδρο Σαακασβίλι, ο οποίος εκλέχθηκε εν συνεχεία με δημοκρατικές διαδικασίες και ισχυρή πλειοψηφία τον Ιανουάριο του 2004. Ο Σαακασβίλι, τον οποίο είχα την ευκαιρία να συναντήσω προ ολίγων ημερών στην Τιφλίδα, οδηγεί τη Γεωργία σε μια πορεία εκσυγχρονισμού, προόδου και ανάπτυξης, σε ένα υγιές δημοκρατικό πλαίσιο πολυφωνίας.
<P>
Τον Νοέμβριο του 2003, όπως και τώρα, η λαϊκή ετυμηγορία είχε καταπατηθεί από τις νοθείες που οργάνωσε ο πρώην Πρόεδρος Εντβαρντ Σεβαρντνάτζε, ο οποίος εκδιώχθηκε στη συνέχεια από μια μαζική εξέγερση που έληξε μάλιστα αναίμακτα. Σήμερα, η ιστορία επαναλαμβάνεται και, όπως επιβεβαίωσαν όλοι οι διεθνείς και ευρωπαίοι παρατηρητές, η λαϊκή ετυμηγορία στην Ουκρανία έχει καταφανώς αλλοιωθεί και νοθευτεί από προφανείς, σοβαρές παρατυπίες.
<P>
Σήμερα, το Κοινοβούλιο της Ουκρανίας, η Βερχόβνα Ράντα, ενέκρινε πρόταση μομφής κατά του Προέδρου Yanukovich. Η πράξη αυτή, η οποία από νομικής απόψεως δεν είναι δεσμευτική, έχει τεράστια εγγενή συμβολική και πολιτική αξία και επιβεβαιώνει την επιτυχία των λαϊκών πιέσεων αυτών των ημερών. Η Ευρώπη δεν πρέπει να μείνει βουβή, ούτε να κωφεύει. Η Ευρώπη πρέπει να κάνει αισθητή τη φωνή της σε αυτήν τη γεωγραφική περιοχή που βρίσκεται τόσο κοντά στα σύνορά μας για να αποφευχθεί η επιδείνωση των εντάσεων που θα μπορούσαν να καταλήξουν σε εμφύλιο πόλεμο ή στην κλιμάκωση της βίας, και να ακούσει επιτέλους τις φωνές τόσων νέων που ανεμίζουν με θάρρος και υπερηφάνεια μια πορτοκαλί σημαία ή μια σημαία της Γεωργίας, απαιτώντας και ελπίζοντας σε ένα μέλλον ειρήνης, δικαιοσύνης, νομιμότητας, δημοκρατίας και ελευθερίας, σε μια νέα και διαφορετική σελίδα της Ιστορίας. Το Σώμα αυτό θα πρέπει να εκφράσει την αλληλεγγύη του προς τους διαδηλωτές του Κιέβου με μία μόνο φωνή: σήμερα είμαστε όλοι Ουκρανοί. 
<SPEAKER ID="32" LANGUAGE="EN" NAME="Tannock (PPE-DE )." AFFILIATION="">
<P>
Χαιρετίζω τη σημερινή ψήφο μομφής από το Κοινοβούλιο της Ουκρανίας, το οποίο έχει διακριθεί ως το μόνο σώμα που αντανακλά γενικά τις απόψεις του λαού. Καλώ τον πρωθυπουργό Yanukovich και την κυβέρνησή του, που παράνομα χρησιμοποίησε κρατικούς πόρους για να προωθήσει την εκστρατεία της, να παραιτηθεί πάραυτα και τον κ. Yanukovich να διεξαγάγει την προεκλογική του εκστρατεία ως απλός πολίτης, να διασφαλίσει ελεύθερες, δίκαιες και διαφανείς εκλογές με ίσους όρους παιχνιδιού.
<P>
Οι πρόσφατες προτροπές ανατολικών μελών του κομματικού μηχανισμού για διάσπαση της Ουκρανίας ακούγονται ιδιαίτερα κυνικές σε μια χώρα η οποία το 1991 ψήφισε με συντριπτική πλειοψηφία υπέρ ενός ενιαίου κράτους. Η ατζέντα αυτή έχει σχεδιαστεί έτσι ώστε να προσφέρει ασυλία από ποινικές διώξεις για εκλογικές και άλλες απάτες, καθώς και για να διασφαλίσει ότι οι ολιγαρχικοί του Donetsk που έχουν συγκεντρώσει τεράστια πλούτη, με τα οποία χρηματοδοτήθηκε η εκστρατεία του κ. Yanukovich, δεν θα ελεγχθούν και ότι θα αποφύγουν την κατάσχεση κάποιων από τις πονηρές ιδιωτικοποιήσεις οι οποίες έγιναν στην Ουκρανία τα τελευταία δύο χρόνια.
<P>
Δεν θέλουμε άλλη μια Υπερδνειστερία, 30 φορές μεγαλύτερη, στην ανατολική Ευρώπη. Ας ελπίσουμε ότι θα υπάρξει μια ενωμένη, δημοκρατική και ελεύθερη Ουκρανία στο άμεσο μέλλον. 
<SPEAKER ID="33" LANGUAGE="EN" NAME="Ilves (PSE )." AFFILIATION="(Χειροκροτήματα)">
<P>
   – Κύριε Πρόεδρε, την Παρασκευή, κατά τη διάρκεια συνέντευξης στη ρωσική τηλεόραση, ο κ. Sergei Yastrzhembsky, ο υπεύθυνος του Βλαντιμίρ Πούτιν για τις σχέσεις με την Ευρωπαϊκή Ένωση, κατηγόρησε τους νέους βουλευτές του Ευρωπαϊκού Κοινοβουλίου και τα κράτη μέλη τους ότι παρεμβαίνουν στα εσωτερικά της Ουκρανίας, προσθέτοντας ότι πριν από 20 χρόνια η Αλληλεγγύη ήταν δημιούργημα της Δύσης και ότι τώρα οι Πολωνοί ακολουθούν την ίδια τακτική στο Κίεβο.
<P>
Θυμόμαστε τις νόθες εκλογές στις τρεις χώρες της Βαλτικής το 1940, όταν για παράδειγμα, όπως συνέβη με το συγχαρητήριο τηλεφώνημα του κ. Πούτιν στον κ. Yanukovich πριν ακόμη από την ανακοίνωση των προκαταρκτικών αποτελεσμάτων, τα εκλογικά αποτελέσματα των νόθων εκλογών στη Λετονία δημοσιεύτηκαν από λάθος την προηγουμένη της εκλογικής αναμέτρησης. Θυμόμαστε πολύ ζωηρά τις νόθες εκλογές μετά τον πόλεμο στην Πολωνία, την Ουγγαρία και την Τσεχοσλοβακία. Έχουμε ξαναδεί παρόμοιες μεθοδεύσεις και γνωρίζουμε πού καταλήγουν. Έχουμε, όμως, δει και την άλλη πλευρά του νομίσματος, όταν δεκάδες και εκατοντάδες χιλιάδες άνθρωποι συγκεντρώνονται ειρηνικά για να διαδηλώσουν την αλληλεγγύη τους προς τη δημοκρατία.
<P>
Αυτό το είδαμε να συμβαίνει με την Αλληλεγγύη στο Γκντανσκ και στη Βαρσοβία, καθώς και με τον Χάρτη 77 στην Πράγα· το είδαμε να συμβαίνει στους δρόμους του Βερολίνου αλλά και στις μουσικές επαναστάσεις των χωρών της Βαλτικής. Με άλλα λόγια, γνωρίζουμε τι συμβαίνει, γιατί το έχουμε ξαναδεί. Τα 75 εκατομμύρια άτομα που έγιναν πολίτες της ΕΕ τον περασμένο Μάρτιο βιώνουν μια κατάσταση “déja vu». Ο τρόπος με τον οποίο βιώνουμε αυτά τα γεγονότα, η εμπειρική μας γνώση, δεν πρέπει να απορρίπτεται από όσους δεν γνωρίζουν ή δεν αντιλαμβάνονται τι σημαίνουν τα εν λόγω γεγονότα.
<P>
Ο κ. Yastrzhembsky, αλλά φοβούμαι και ορισμένοι στη Δύση, θεωρεί ενδεχομένως την άμεση εμπειρία των βουλευτών από τα νέα κράτη μέλη πηγή προβλημάτων στις σχέσεις με τη Ρωσία ή απειλή για τις αυταπάτες όσον αφορά τα όσα συμβαίνουν στην Ουκρανία.
<SPEAKER ID="34" LANGUAGE="PL" NAME="Staniszewska (ALDE )." AFFILIATION="">
<P>
Οφείλω να δηλώσω με ειλικρίνεια ότι αυτό δεν ήταν ακριβώς ό,τι περίμενα. Βλέποντας πόσο γρήγορα η Ευρωπαϊκή Ένωση ανέλαβε δράση στέλνοντας τον Χαβιέ Σολάνα, τον Aleksander Kwaśniewski και τον Πρόεδρο Adamkus στην Ουκρανία τρεις μόλις ημέρες μετά τις νόθες εκλογές, αισθάνθηκα για πρώτη φορά ότι η ένταξη στην Ευρωπαϊκή Ένωση άξιζε πραγματικά τον κόπο, και ότι ανήκουμε πλέον σε μια ομάδα η οποία μπορεί να στηρίξει έναν ανυπεράσπιστο λαό ο οποίος αγωνίζεται για την ανεξαρτησία και την ελευθερία του.
<P>
Θέλω να εκφράσω τις ειλικρινείς ευχαριστίες μου γι’ αυτό. Μέχρι σήμερα, μια τέτοια ταχεία αντίδραση μπορούσε να την αναμένει κανείς μόνο από τις Ηνωμένες Πολιτείες, ή τουλάχιστον αυτό συνέβη στη χώρα μας, την Πολωνία. Με χαροποιεί ιδιαιτέρως το γεγονός ότι αυτή τη φορά η Ευρωπαϊκή Ένωση μπόρεσε να ενεργήσει ταχύτερα και αποτελεσματικότερα. Η Ευρωπαϊκή Ένωση ενεργεί τώρα ως διαμεσολαβητής στη σύγκρουση που διαδραματίζεται στην Ουκρανία. Ως παρατηρήτρια των προεδρικών εκλογών στην Ουκρανία, θέλω να μοιραστώ με το παρόν Σώμα μια παρατήρηση. Το πλήθος των ανθρώπων που βρέθηκε στην πλατεία Ανεξαρτησίας το περασμένο Σάββατο ανερχόταν στο ένα εκατομμύριο. Αυτός ο αριθμός περιελάμβανε πολλούς Πολωνούς, καθόσον ο πολωνικός λαός θυμάται την εκρηκτική άνοδο του κινήματος της Αλληλεγγύης το 1980 και συνειδητοποίησε ότι η ιστορία επαναλαμβάνεται αυτή την περίοδο στην Ουκρανία.
<P>
Δεδομένου ότι αύριο θα μεταβώ στο Κίεβο στο πλαίσιο μιας αντιπροσωπείας, θέλω να καλέσω το Σώμα να εγκρίνει την τροπολογία που θα σας διαβάσω, και την οποία κατέθεσα σε συνεργασία με τον κ. Geremek. Στην εν λόγω τροπολογία καλείται η ουκρανική κυβέρνηση να αποφύγει την άσκηση οποιασδήποτε μορφής πίεσης στα μέσα ενημέρωσης, και κυρίως στα δημόσια μέσα ενημέρωσης, προκειμένου να διασφαλιστεί η αντικειμενική και αμερόληπτη πληροφόρηση του ουκρανικού λαού σχετικά με τους υποψηφίους και την κατάσταση στη χώρα του. 
<SPEAKER ID="35" LANGUAGE="LT" NAME="Pavilionis (UEN )." AFFILIATION="">
<P>
   – Κύριε Πρόεδρε, ως Λιθουανός και ως εκπρόσωπος του λιθουανικού λαού, ο Πρόεδρος του οποίου, μαζί με τον πολωνό Πρόεδρο κ. Kwaśniewski και τον κ. Σολάνα, βρίσκεται σήμερα στο Κίεβο, θέλω να σας επισημάνω ότι τα γεγονότα στην Ουκρανία και η επιτυχία της ειρηνικής επανάστασης θα έχουν σοβαρές επιπτώσεις όχι μόνο για την Ουκρανία, τον λαό της και την περαιτέρω ανάπτυξη της Ευρωπαϊκής Ένωσης, αλλά και για τον κοντινότερο γείτονα της Ουκρανίας – τη Λευκορωσία. Ως εκ τούτου, είναι πολύ σημαντικό τώρα να επιδειχθεί αλληλεγγύη από όλες τις πλευρές. Η στήριξή μας προς τη δημοκρατία σήμερα στην Ουκρανία στέλνει επίσης ένα μήνυμα στον δικτάτορα της Λευκορωσίας. Είμαι βέβαιος ότι η ιδιαίτερη προσοχή και η ελπίδα με την οποία ο λαός της Λευκορωσίας παρακολουθεί την εξέλιξη των γεγονότων στην Ουκρανία συνοδεύεται από την προσοχή και τον φόβο με τον οποίο την παρακολουθεί ο κ. Lukashenko. Συνεπώς, ας είναι η σημερινή επιτυχία της Ουκρανίας το προανάκρουσμα για την αυριανή επιτυχία της δημοκρατίας στη Λευκορωσία. Σας ευχαριστώ για την προσοχή σας. 
<SPEAKER ID="36" LANGUAGE="PL" NAME="Buzek (PPE-DE )." AFFILIATION="">
<P>
   – Είναι πολύ δύσκολο σήμερα να πει κανείς οτιδήποτε πρωτότυπο σε αυτό το Σώμα. Ωστόσο, η σημερινή ημέρα είναι μια πολύ καλή ημέρα για το Ευρωπαϊκό Κοινοβούλιο, καθόσον εκφράζουμε τις απόψεις μας για θέματα μείζονος σημασίας για την Ευρωπαϊκή Ένωση. Συζητούμε για τη μεγαλύτερη γειτονική μας χώρα, η οποία έχει σύνορα 700 χιλιομέτρων με την Ευρωπαϊκή Ένωση. Τα 25 κράτη μέλη της ΕΕ βιώνουν προβλήματα που σχετίζονται με την κοινωνική απάθεια· και όμως, υπάρχει μια χώρα στην Ευρώπη στην οποία η προσέλευση στις κάλπες ανήλθε σχεδόν στο 80%. Στην ίδια αυτή χώρα εκατοντάδες χιλιάδες άνθρωποι στέκονται στο ψύχος επί δέκα ημέρες σε πολλές πόλεις, διεκδικώντας το δικαίωμα σε ελεύθερες και δίκαιες εκλογές. Μετά από δέκα ημέρες, ο λαός της Ουκρανίας έχει αρχίσει να ανυπομονεί, και αναμφίβολα είναι επίσης εξαντλημένος.
<P>
Υπάρχουν επίσης απαιτήσεις που πρέπει να τηρήσουμε εμείς οι ίδιοι. Για παράδειγμα, απαιτείται η παρουσία παρατηρητών, και μάλιστα πολύ μεγαλύτερος αριθμός από ό,τι προηγουμένως. Για τον επόμενο γύρο των εκλογών απαιτούνται χίλιοι παρατηρητές από τα 25 κράτη μέλη της ΕΕ, την Ευρωπαϊκή Επιτροπή και το Ευρωπαϊκό Κοινοβούλιο. Ζητώ να συμφωνήσουμε επ’ αυτού του αριθμού, να μοιραστούμε το κόστος και να αποστείλουμε επαρκή αριθμό παρατηρητών. Έτσι θα αποδείξουμε ότι ανοιγόμαστε πραγματικά στην Ουκρανία. 
<SPEAKER ID="37" LANGUAGE="IT" NAME="Fava (PSE )." AFFILIATION="">
<P>
Εμείς ζητούμε την επανάληψη της ψηφοφορίας και εκφράζουμε την αλληλεγγύη μας σε όλον τον λαό της Ουκρανίας. Αποστολή μας δεν είναι να υποστηρίξουμε ούτε τον Yushchenko ούτε τον Yanukovich, που έχουν και οι δύο διατελέσει πρωθυπουργοί της ουκρανικής κυβέρνησης, ούτε φυσικά να ενθαρρύνουμε τη διάσπαση της Ουκρανίας σε ανατολική και δυτική, αλλά να εγγυηθούμε την εδαφική ακεραιότητα αυτής της χώρας.
<P>
Θεωρώ κάπως ενοχλητικό αυτόν τον διαχωρισμό σε καλούς και σε κακούς. Ποιος μπορεί να πει ότι οι καλοί και οι δημοκράτες είναι οι φοιτητές του Κιέβου και ότι οι κακοί είναι οι ανθρακωρύχοι που ήλθαν για να διαμαρτυρηθούν στο Κίεβο; Δεν αρκεί η απλουστευτική προσέγγιση όσων συμβαίνουν στην Ουκρανία. Η Ουκρανία είναι δυστυχώς μια χώρα ήδη διαιρεμένη, όπου ο ρωσικός πληθυσμός αντιπροσωπεύει το 33% του συνόλου. Τα στοιχεία αυτά –που είναι παρόμοια με εκείνα που έχουμε στο Ιράκ, όπου οι σουνίτες αντιπροσωπεύουν το 33% του συνολικού πληθυσμού– καθιστούν αναγκαία την εξεύρεση μιας πολιτικής λύσης στην προσπάθεια διατήρησης της ενότητας για να επιτρέψει στον Πρόεδρο που θα εκλεγεί –με δημοκρατικές φυσικά διαδικασίες– να είναι Πρόεδρος όλης της χώρας.
<SPEAKER ID="38" LANGUAGE="FI" NAME="Väyrynen (ALDE )." AFFILIATION="">
<P>
Δεν με ικανοποιεί το σημείο 10 του ψηφίσματος. Κατά τη γνώμη μου, πρέπει να δηλώσουμε με σαφήνεια ότι η Ουκρανία, ως ευρωπαϊκή χώρα, έχει το δικαίωμα να ενταχθεί στην Ευρωπαϊκή Ένωση εφόσον πληροί τις προϋποθέσεις ένταξης.
<SPEAKER ID="39" LANGUAGE="EN" NAME="Kelam, Tunne (PPE-DE )." AFFILIATION="">
<P>
   – Κύριε Πρόεδρε, με ενθάρρυναν τα σαφή συμπεράσματα που εξήγαγε τόσο το Συμβούλιο όσο και η κυρία Ferrero-Waldner. Ήμουν εισηγητής για την Ουκρανία εξ ονόματος του Συμβουλίου της Ευρώπης. Αυτό που συμβαίνει σήμερα δεν είναι καινούργιο: και τότε συνέβη η ίδια νοθεία των εκλογών, φίμωση του Τύπου, στέρηση των δικαιωμάτων του λαού. Είναι κρίμα που δεν ελήφθησαν σοβαρά από τη Δύση οι συνεχείς αναφορές για προβλήματα στη δημιουργία κράτους δικαίου και διαφανούς κοινωνίας.
<SPEAKER ID="40" LANGUAGE="EN" NAME="Attard-Montalto (PSE )." AFFILIATION="">
<SPEAKER ID="41" LANGUAGE="IT" NAME="Chiesa (ALDE )." AFFILIATION="">
<P>
Όπως στη Ρωσία, έτσι και στην Ουκρανία, ολιγαρχικές συμμορίες κατέλαβαν την εξουσία και δημιούργησαν ένα κράτος εγκλήματος με τις ευλογίες του Διεθνούς Νομισματικού Ταμείου. Αυτό που συμβαίνει στη Μόσχα δεν αρέσει σε κανέναν, αλλά εκατοντάδες εκατομμύρια δολάρια έχουν επενδυθεί στη Δύση για να αποσπασθεί η Γεωργία, η Λευκορωσία και η Ουκρανία από τη ρωσική επιρροή. Αυτή είναι η αλήθεια και τα ιδανικά της ελευθερίας και της δημοκρατίας ελάχιστη σχέση έχουν με αυτό: 49 εκατομμύρια Ουκρανοί είναι θύματα αυτής της κατάστασης.
<P>
Ο Victor Yushchenko και η Yulia Timoshenko δεν είναι πρότυπα δημοκρατίας ούτε καλύτεροι από τον Victor Yanukovich: πράγματι είναι και οι δύο παιδιά του Leonid Kuchma. Είναι προφανές ότι η Ρωσία του Πούτιν επιχειρεί να ανασυνθέσει ορισμένα τμήματα της μεγάλης Ρωσίας και αυτό δεν είναι λιγότερο νόμιμο από την επιθυμία όσων θέλουν να ωθήσουν την Ουκρανία στη Δύση. Το πρόβλημα είναι εάν αυτό συμβαίνει με τη συναίνεση ή όχι των ενδιαφερόμενων λαών. Η προσπάθεια να κρατηθούν όλοι οι Ουκρανοί σε μια νέα Γαλικία θα είναι πολύ δύσκολη και μπορεί να αποβεί αιματηρή. Ο Yanukovich πρότεινε έναν συμβιβασμό που παρέχει τουλάχιστον πίστωση χρόνου για να αποτραπεί η σύγκρουση. Ο Yushchenko τον απέρριψε.
<SPEAKER ID="42" LANGUAGE="DE" NAME="Laschet (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, ο κ. Battilocchio μας υπενθύμισε προ ολίγου την επανάσταση των ρόδων που έγινε πριν από ένα χρόνο στη Γεωργία. Όποιος πηγαίνει σήμερα στην Τιφλίδα, βλέπει στην αίθουσα του υπουργικού συμβουλίου, στους δρόμους και στο γραφείο του προέδρου την ευρωπαϊκή σημαία δίπλα στη σημαία της Γεωργίας, σαν να ήταν η χώρα μέλος της ΕΕ. Και όποιος βρεθεί στην πλατεία Ελευθερίας στο Κίεβο, βλέπει τη γεωργιανή και την ευρωπαϊκή σημαία, γιατί όλες αυτές οι χώρες θέλουν να μπουν στην Ευρώπη. Όμως δεν μπορούν όλοι μας οι γείτονες να γίνουν μέλη της Ευρωπαϊκής Ένωσης. Πρέπει να έχουμε στον νου μας τις δυνατότητες της Ευρωπαϊκής Ένωσης να δεχθεί νέα μέλη ήδη κατά την απόφαση που θα λάβουμε τον Δεκέμβριο. Γι’ αυτό πρέπει να καταλήξουμε πολύ σύντομα σε σαφέστερα συμπεράσματα ως προς την ευρωπαϊκή πολιτική γειτονίας. Η κ. Επίτροπος ανέφερε αρκετά καθαρά στην ακρόασή της ενώπιον της κοινοβουλευτικής επιτροπής ότι αυτό αποτελεί μια από τις προτεραιότητές της. Αν όμως υπάρχει η προσδοκία προσχώρησης στην Ένωση και εμείς είμαστε διατεθειμένοι να το κάνουμε αυτό, τότε η αντίδρασή μας των τελευταίων εβδομάδων δεν ήταν ικανοποιητική.
<P>
Ήταν σφάλμα το ότι ο Ύπατος Εκπρόσωπος δέχθηκε μόνο μετά από πίεση του Κοινοβουλίου να μεταβεί στο Κίεβο. Έπρεπε να ήταν εκεί πριν από τις εκλογές και να δείξει ότι η Ευρώπη ενδιαφέρεται να γίνουν δίκαιες εκλογές. Κι αν αληθεύει ότι –όπως μας λένε οι συνάδελφοί μας– έπρεπε να είχε ερωτηθεί και η Ευρωπαϊκή Επιτροπή μήπως θα μπορούσε να έρθει μια μεγαλύτερη αντιπροσωπεία και μήπως η Επιτροπή θα μπορούσε να ασχοληθεί περισσότερο με αυτές τις εκλογές, τότε έχουμε κι εδώ μια παράλειψη που τώρα την νοιώθουμε με οδυνηρό τρόπο. Μολονότι καταλαβαίνουμε ότι γίνονται προετοιμασίες με τεράστια επιτελεία και πολλά χρήματα και προσωπικό για τις παλαιστινιακές εκλογές της 9ης Ιανουαρίου, θα μπορούσαμε να έχουμε δείξει τον ίδιο ζήλο και για έναν άμεσο γείτονά μας με 50 εκατομμύρια κατοίκους που θέλουν να μπουν στην Ευρώπη.
<SPEAKER ID="43" LANGUAGE="" NAME="Μπεγλίτης (PSE )." AFFILIATION="">
<SPEAKER ID="44" LANGUAGE="SL" NAME="Kacin, Jelko (ALDE )." AFFILIATION="">
<P>
Παρά τον σκληρό ανατολικό χειμώνα, το πνεύμα της ευρωπαϊκής δημοκρατίας αποδεικνύει για μια ακόμη φορά τη ζωτικότητά του. Η αποφασιστικότητα των διαδηλωτών στο Κίεβο δεν εντάσσεται σε μια προσπάθεια προστασίας του ηγέτη της αντιπολίτευσης, κ. Yushchenko, αλλά σε μια προσπάθεια προάσπισης της εδαφικής ακεραιότητας της Ουκρανίας και έκφρασης της πίστης τους στις αρχές του κράτους δικαίου και της νομιμότητας.
<P>
Το επίμαχο ζήτημα δεν ήταν απλώς η επιλογή των ψηφοφόρων μεταξύ των δύο υποψηφίων. Ήταν, πρωτίστως, η καταψήφιση ενός από τους υποψηφίους. Οι πολίτες καταψήφισαν τον πρωθυπουργό, κ. Yanukovich, ο οποίος, στη σκέψη πολλών, εκπροσωπεί την ολιγαρχία και ένα διεφθαρμένο κράτος.
<SPEAKER ID="45" LANGUAGE="PL" NAME="Klich (PPE-DE )." AFFILIATION="">
<P>
Σήμερα, όμως, βρισκόμαστε και εμείς αντιμέτωποι με μια δοκιμασία, τη δοκιμασία της αλληλεγγύης μας. Τι πρέπει να κάνουμε για να βγούμε νικητές; Πρώτον, πρέπει να μιλήσουμε με σαφήνεια και με απλά λόγια για τις αξίες, και για τις αξίες που μας συνδέουν με τους εκατοντάδες χιλιάδες ανθρώπους που έχουν βγει στους δρόμους του Κιέβου. Πρέπει να μιλήσουμε τη γλώσσα ακριβώς που χρησιμοποιείται στην πρόταση ψηφίσματος. Δεύτερον, πρέπει να διαλύσουμε τους μύθους, συμπεριλαμβανομένων και των μύθων στους οποίους αναφέρθηκε ο κ. Fava, μεταξύ άλλων. Η Ουκρανία δεν είναι διαιρεμένη γεωγραφικά, παρά το γεγονός ότι πολλοί σήμερα θα επιθυμούσαν να ίσχυε κάτι τέτοιο. Η Ουκρανία είναι χωρισμένη σε όσους έχουν αποσείσει τον ζυγό του φόβου και σε όσους δεν έχουν ακόμη καταφέρει να το πράξουν. Στους πρώτους πρέπει να προσφερθεί πολιτική στήριξη, και στους δεύτερους να διασφαλιστεί η θέση τους στη νέα Ουκρανία. Τρίτον, η Ευρωπαϊκή Ένωση πρέπει να συνεχίσει να συμμετέχει στον πολιτικό διάλογο που αναπτύσσεται στην Ουκρανία, διότι, χωρίς τη διεθνή παρέμβαση, υπάρχει κίνδυνος να βρεθεί αντιμέτωπη η Ουκρανία με το χειρότερο δυνατό σενάριο, δηλαδή με το χάος και τον αδελφοκτόνο πόλεμο. Αυτή είναι η πιο σπουδαία πρόκληση που αντιμετωπίζουμε σήμερα. Για να αποτραπεί μια τέτοια καταστροφή, η πρόταση ψηφίσματος πρέπει να εγκριθεί από το Ευρωπαϊκό Κοινοβούλιο διά βοής και χωρίς τροπολογίες, και να μεταφερθεί στο Κίεβο από την αποστολή του Ευρωπαϊκού Κοινοβουλίου. Το Συμβούλιο πρέπει να στηρίξει τη διαρκή παρουσία του Υπάτου Εκπροσώπου στο Κίεβο, και να παρουσιάσει το όραμά του για ένα ευρωπαϊκό μέλλον της Ουκρανίας στη διάσκεψη κορυφής του Δεκεμβρίου. 
<SPEAKER ID="46" LANGUAGE="FI" NAME="Vatanen (PPE-DE )." AFFILIATION="">
<SPEAKER ID="47" LANGUAGE="LV" NAME="Pīks (PPE-DE )." AFFILIATION="">
<P>
Δεν αναφέρομαι εν προκειμένω απλώς στην Ευρωπαϊκή Ένωση και τη Ρωσία, στη Δύση και την Ανατολή. Γνωρίζω πολύ καλά τη Ρωσία, και γνωρίζω ότι στη Ρωσία υπάρχουν πολλοί δημοκρατικοί και έξυπνοι άνθρωποι. Ωστόσο, η κυρίαρχη τάση είναι αντιδημοκρατική και διψασμένη για εκδίκηση. Πρέπει, ως εκ τούτου, να στηρίξουμε με αποφασιστικότητα τη δημοκρατία στην Ουκρανία, να αναλύσουμε την κατάσταση που έχει ανακύψει και να προνοήσουμε για το μέλλον. Γι’ αυτό συμφωνώ με την άποψη του συναδέλφου Elmar Brok, ότι δηλαδή το Συμβούλιο και η Επιτροπή πρέπει επίσης να αντιδράσουν με μεγάλη ταχύτητα και αποφασιστικότητα. 
<SPEAKER ID="48" LANGUAGE="SV" NAME="Hökmark (PPE-DE )." AFFILIATION="">
<P>
   – Κύριε Πρόεδρε, τα γεγονότα που παρακολουθούμε αυτή την περίοδο στην Ανατολική Ευρώπη είναι ένα δεύτερο κύμα στο πλαίσιο του αγώνα για δημοκρατία. Ισχύει ό,τι ακριβώς ίσχυε και πριν από δεκαπέντε χρόνια, και τα γεγονότα αυτά θα είναι εξίσου αποφασιστικά για την Ευρώπη και για τη μορφή που θα λάβει η Ευρώπη σε δέκα έως δεκαπέντε χρόνια από σήμερα και μετέπειτα, όπως συνέβη και με τα γεγονότα πριν από 15 χρόνια.
<P>
Είναι άκρως σημαντικό να αντιληφθούμε τη σοβαρή διάσταση της κρίσης που βρίσκεται σε εξέλιξη, στο πλαίσιο της οποίας η παλαιά δικτατορία προσπαθεί να στερήσει από τον λαό τη νέα του δημοκρατία. Πρέπει να επαγρυπνούμε έναντι του ενδεχομένου της επανάληψης εξελίξεων οι οποίες μπορεί να οδηγήσουν σε νέα Βαλκάνια. Τα γεγονότα εγείρουν μια σειρά σημαντικών ερωτημάτων, κυρίως –όπως επεσήμανε ο κ. Vatanen– όσον αφορά το πώς πρέπει να προσεγγίσουμε την πορεία της ίδιας της Ρωσίας προς τη δημοκρατία, και αυτό απαιτεί συνέπεια και σαφήνεια. Τα γεγονότα εγείρουν ερωτήματα και όσον αφορά το πώς εμείς οι ίδιοι πρέπει να σεβαστούμε την κοινή εξωτερική μας πολιτική και πολιτική ασφαλείας, και αυτή είναι μια κρίσιμη δοκιμασία της δυνατότητάς μας να αναλαμβάνουμε δράση.
<SPEAKER ID="49" LANGUAGE="FI" NAME="Kauppi (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, και προσκεκλημένοι από την Ουκρανία, που πρέπει να παρακολουθούν προσεκτικά αυτή τη συζήτηση. Χωρίς να φοβόμαστε πλέον τις τυχόν αντιδράσεις, μπορούμε να δηλώσουμε ότι οι παραβιάσεις που παρατηρήθηκαν κατά τη διάρκεια των εκλογών στην Ουκρανία ήταν τέτοιες που το αποτέλεσμα είναι απαράδεκτο. Ακόμη και ο ίδιος ο πρωθυπουργός Yanukovich ζήτησε την ακύρωση των εκλογικών αποτελεσμάτων, κυρίως επειδή δημιουργήθηκε σύγχυση στο δυτικό τμήμα της χώρας. Ο ηγέτης της αντιπολίτευσης, ο κ. Yushchenko, και οι διεθνείς παρατηρητές, από την άλλη πλευρά, διαπίστωσαν ότι επικρατούσε σύγχυση στις ανατολικές περιοχές. Και οι δύο πλευρές, ωστόσο, συμφωνούν ότι οι εκλογές δεν ήταν δίκαιες, γεγονός που αναγνωρίζεται από όλους.
<P>
Σε αυτές τις εκλογές θα αποφασιστούν πολλά. Θα αποφασιστεί εάν η Ουκρανία πρόκειται να καταστεί μια μεγάλη εκδοχή της Πολωνίας, μια δυτικοευρωπαϊκή χώρα με ανοικτή στάση προς τη δημοκρατία, ή μια μικρή εκδοχή της Ρωσίας, η οποία αλληθωρίζει προς την Ανατολή και αποτελεί μια αυταρχική, κατ’ επίφαση δημοκρατία. Ευελπιστώ ότι όλοι όσοι μετέχουμε στην ΕΕ συμφωνούμε για το ποια εκδοχή είναι προτιμότερη. Θα σεβαστούμε, όμως, το δικαίωμα του ουκρανικού λαού στην ανεξαρτησία. Εφόσον ο δεύτερος γύρος των εκλογών διεξαχθεί κατά τρόπο δίκαιο και δημοκρατικό, οφείλουμε να σεβαστούμε το αποτέλεσμα, είτε είναι σύμφωνο με τις προσωπικές μας απόψεις είτε όχι. Εάν συμβεί αυτό που προσωπικά εύχομαι και επικρατήσει ο Yushchenko, οι ηττημένοι, ήτοι οι υποστηρικτές του Yanukovich, δεν θα περάσουν σε δεύτερη μοίρα. Πρέπει να μπορούμε να συνεργαστούμε στενά και μαζί τους. Ο ουκρανικός λαός είναι ήδη αρκετά διχασμένος, και δεν πρέπει να επιβαρύνουμε ή να επιτείνουμε περαιτέρω αυτόν τον διχασμό και τις πολιτικές στις οποίες στηρίζεται. Πρέπει να εξασφαλίσουμε μια ειρηνική λύση η οποία θα επιτρέψει στον ουκρανικό λαό να συνεχίσει να οικοδομεί την κοινωνία του στο πλαίσιο μιας ενωμένης Ουκρανίας η οποία θα στηρίζεται στη δημοκρατία, στα ανθρώπινα δικαιώματα και στις κοινές αρχές της ΕΕ όσον αφορά το κράτος δικαίου. 
<SPEAKER ID="50" LANGUAGE="NL" NAME="Nicolaï," AFFILIATION="Συμβούλιο">
<P>
   . – Επιτρέψτε μου να εκφράσω καταρχάς τις ευχαριστίες μου για τα συγχαρητήρια προς την ολλανδική Προεδρία και, πολύ περισσότερο, την εκτίμησή μου για την ουσιαστική συνεισφορά της ΕΕ στη σημαντική γειτονική της χώρα, την Ουκρανία, η οποία ήταν εμφανής από τις ομιλίες που ακούστηκαν. Είμαι εξαιρετικά ικανοποιημένος διότι αυτό είναι επίσης εμφανές από το γεγονός ότι το Κοινοβούλιό σας αποστέλλει απόψε αντιπροσωπεία στην Ουκρανία. Φρονώ ότι η Επίτροπος Ferrero-Waldner και άλλοι έχουν καταστήσει απολύτως σαφή τον –πολλαπλώς σημαντικό– ρόλο της Ευρωπαϊκής Ένωσης στις εξελίξεις στην Ουκρανία. Καθόσον τέθηκαν ορισμένα ερωτήματα με τρόπο κάπως πιο επικριτικό και διατυπώθηκαν σχετικές παρατηρήσεις, είναι ίσως χρήσιμο να επισημάνουμε ότι η Ευρώπη ήταν, ασφαλώς, παρούσα στην Ουκρανία πριν από τον πρώτο γύρο, ενώ είχε αποστείλει μηνύματα και προειδοποιήσεις, για παράδειγμα όσον αφορά την πρόσβαση στα μέσα ενημέρωσης κατά τη διάρκεια της προετοιμασίας των εκλογών. Όπως γνωρίζετε, και αυτό το αναφέρω επειδή ενδέχεται να υπήρξε σύγχυση επί του θέματος, μετά τον πρώτο γύρο λάβαμε τα αναγκαία μέτρα, προβήκαμε σε δηλώσεις και αναπτύξαμε τις πρωτοβουλίες μας.
<P>
Συμμερίζομαι την άποψη ορισμένων βουλευτών του παρόντος Σώματος –την οποία διετύπωσε αρχικά ο κ. Schulz και στη συνέχεια και η κ. Staniszewska– ότι αυτή τη στιγμή μπορούμε επίσης να είμαστε υπερήφανοι για το έργο της Ευρωπαϊκής Ένωσης, για τις προσπάθειές μας να συμβάλουμε στην επιτυχή εφαρμογή του δημοκρατικού προτύπου εκτός της Ευρώπης. Όπως έχουν δηλώσει ήδη ο κ. Saryusz-Wolski, ο κ. Schulz, ο κ. Geremek, ο κ. Kaminski και πολλοί άλλοι, είναι γεγονός ότι οι απόψεις συγκλίνουν σε μεγάλο βαθμό στο Ευρωπαϊκό Κοινοβούλιο σχετικά με το ποια είναι και ποια πρέπει να είναι η στάση μας, ενώ οι απόψεις αυτές συγκλίνουν επίσης με τις απόψεις που εκφράζει η Επιτροπή και το Συμβούλιο.
<P>
Όπως είναι κατανοητό, έγινε επίσης αναφορά στην ιστορική σημασία των γεγονότων. Επισημάνθηκαν ομοιότητες, μεταξύ άλλων, με την Πολωνία κατά τη δεκαετία του 1980 και η Επίτροπος ανέφερε την περίοδο του 1989 σε πολλές άλλες πρώην ανατολικοευρωπαϊκές χώρες. Είναι σπάνιες οι φορές που άκουσα το Συμβούλιο, την Επιτροπή και το Κοινοβούλιο να συμφωνούν σε τέτοιο βαθμό, καθόσον αρνούμαστε να δεχτούμε τα αποτελέσματα που ανακοινώθηκαν από την κεντρική εκλογική επιτροπή. Απαιτούμε τη διενέργεια δευτέρου γύρου των εκλογών. Ο κ. Saryusz-Wolski, ο κ. Brok και άλλοι δεν μάσησαν τα λόγια τους σε αυτό το θέμα. Συμφωνούμε απολύτως επ’ αυτού. Όλοι επιθυμούμε ελεύθερες, δίκαιες και διαφανείς εκλογές, και μια ειρηνική λύση η οποία θα εγγυάται την εδαφική ακεραιότητα της Ουκρανίας.
<P>
Ορισμένοι αναφέρθηκαν, βεβαίως, στη Ρωσία ως τον άλλο σπουδαίο παράγοντα σε αυτές τις εξελίξεις, και επ’ αυτού είμαι στην ευχάριστη θέση να σας βεβαιώσω ότι, ως Προεδρία, θα συνεχίσουμε τις πολύ στενές επαφές με τη Ρωσία και ότι ο κ. Balkenende, ως Προεδρεύων του Ευρωπαϊκού Συμβουλίου, επικοινώνησε εκ νέου σήμερα τηλεφωνικώς με τον κ. Πούτιν και κατέληξαν και οι δύο σε θετικό κλίμα ότι υπάρχει μία μόνο επιλογή, ήτοι η ειρηνική επίλυση βάσει του νομικού πλαισίου και μέσω διαλόγου. Είναι περιττό να σας αναφέρω, και εν προκειμένω απευθύνομαι στον κ. Wiersma και σε άλλους, ότι απαιτούνται πολλές βελτιώσεις γι’ αυτές τις νέες εκλογές. Θέλω να αναφερθώ σε μία από αυτές στο πρώτο στάδιο της νέας προεκλογικής περιόδου για την επανάληψη των εκλογών, ήτοι στην πρόσβαση όλων των κομμάτων στα μέσα ενημέρωσης, όπως είχαμε ζητήσει πριν από τον πρώτο γύρο. Αυτό σημαίνει ότι τα μέσα ενημέρωσης πρέπει να δείξουν περισσότερα παραδείγματα που προμηνύουν ένα λαμπρό μέλλον βάσει του συνθήματος “το μέλλον είναι λαμπρό· το μέλλον είναι πορτοκαλί”. Αυτή τη φορά, το πορτοκαλί δεν είναι το χρώμα της ολλανδικής Προεδρίας, δεδομένου ότι, όπως γνωρίζετε, το πορτοκαλί είναι το εθνικό χρώμα των Κάτω Χωρών. Ούτε πρόκειται για το χρώμα ενός ορισμένου υποψηφίου, όπως επεσήμαναν ορισμένοι βουλευτές, αλλά, όπως δήλωσε ο κ. Geremek και άλλοι, είναι ένα χρώμα που συμβολίζει την αλληλεγγύη με όλες και όλους τους Ουκρανούς που απαιτούν ελεύθερες και δίκαιες εκλογές. 
<SPEAKER ID="51" LANGUAGE="" NAME="" AFFILIATION="Αντιπροέδρου">
<SPEAKER ID="52" LANGUAGE="DE" NAME="Ferrero-Waldner," AFFILIATION="Επιτροπή">
<P>
Φυσικά, άκουσα με προσοχή τις παρατηρήσεις σας, κάποιες από τις οποίες ήταν ίσως πιο επικριτικές. Θα αναφερθώ σε ορισμένες από αυτές. Πρώτον, πολλοί είπαν ότι η Ευρωπαϊκή Επιτροπή ή η ίδια η Ευρωπαϊκή Ένωση δεν είχε αρκετά έντονη παρουσία, π.χ. αναφορικά με την παρατήρηση των εκλογών. Ως προς αυτό, θα ήθελα να πω ότι το 2000 ήμουν η ίδια πρόεδρος του ΟΑΣΕ. Έχουμε μια μεγάλη οργάνωση στην Ευρώπη που ασχολείται εντατικά με την παρακολούθηση των εκλογών. Έχουμε και το Γραφείο των Δημοκρατικών Θεσμών και των Ανθρωπίνων Δικαιωμάτων (ODIHR), έναν πολύ σημαντικό θεσμό, και πιστεύω ότι ο ΟΑΣΕ, το ODIHR και η Ευρωπαϊκή Ένωση πρέπει να δρουν συμπληρωματικά. Στην προκειμένη περίπτωση όμως, με τις εκλογές ασχολήθηκε ιδίως ο ΟΑΣΕ.
<SPEAKER ID="53" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.00.
<P>
ΓΡΑΠΤΗ ΔΗΛΩΣΗ (άρθρο 142) 
<SPEAKER ID="54" LANGUAGE="" NAME="Παφίλης (GUE/NGL )." AFFILIATION="">
<SPEAKER ID="55" LANGUAGE="" NAME="Πρόεδρος." AFFILIATION="">
<SPEAKER ID="56" LANGUAGE="EN" NAME="Wynn (PSE )," AFFILIATION="αναπληρωτής του εισηγητή">
<P>
   . – Κύριε Πρόεδρε, ως Αντιπρόεδρος της προσωρινής Επιτροπής για τις πολιτικές προκλήσεις και τα δημοσιονομικά μέσα της διευρυμένης Ένωσης 2007-2013, λαμβάνω τον λόγο εξ ονόματος του Προέδρου, κ. Borrell Fontelles, για να θέσω την ερώτησή του προς το Συμβούλιο, και καλωσορίζω τον κ. Nicolaï που βρίσκεται εδώ. Όπως γνωρίζει το Συμβούλιο, το Κοινοβούλιο συνέστησε αυτή την προσωρινή επιτροπή και ο κ. Böge είναι ο εισηγητής της· μέχρι στιγμής έχουμε οκτώ έγγραφα εργασίας και καθώς μέχρι στιγμής είναι μόνο έγγραφα εργασίας δεν έχουμε λάβει καμία επίσημη θέση.
<P>
Πιο σημαντική είναι η θέση αναδίπλωσης. Ο κ. Böge ρωτά σε ένα από τα έγγραφα εργασίας του: “ποιες είναι οι επιλογές αν δεν μπορέσουμε να καταλήξουμε σε συμφωνία με το Συμβούλιο; Εφαρμόζουμε το άρθρο 26 της διοργανικής συμφωνίας ή το άρθρο 272 της Συνθήκης;”
<P>
Όντας στο Κοινοβούλιο τα τελευταία 15 χρόνια και συμμετέχοντας στην Επιτροπή Προϋπολογισμών όλο αυτό το διάστημα, είμαι απολύτως βέβαιος ότι το Κοινοβούλιο θα εφαρμόσει το άρθρο 272. Αυτό το μήνυμα πρέπει να φτάσει στο Συμβούλιο. Γνωρίζω ότι εσείς, κύριε Nicolaï, το γνωρίζετε καλά, όπως γνωρίζετε και τις συνέπειες της μη επίτευξης συμφωνίας. Επομένως, και τα δύο θεσμικά μας όργανα έχουν υποχρέωση να διασφαλίσουν την επίτευξη συμφωνίας.
<P>
Έρχομαι τώρα στα ερωτήματα· μπορούν όλοι να τα δουν και είναι αρκετά απλά. Το πρώτο είναι: “ποια μορφή συνεργασίας με το Κοινοβούλιο προβλέπει το Συμβούλιο;” Μιλάμε για το πώς πρόκειται να συνεργαστούμε. Ελπίζω ότι δεν θα εργαστούμε σαν δύο αυτόνομοι οργανισμοί και ότι θα υπάρξει συνεργασία, ώστε να μπορούμε να μοιραζόμαστε τις ιδέες μας και να διασφαλίσουμε ότι η σταδιακή προσέγγιση του Συμβουλίου ταιριάζει με τη δική μας προσέγγιση, όπως εκτίθεται στα έγγραφα εργασίας του κ. Böge.
<P>
Αναφέραμε το ζήτημα του τριμερούς διαλόγου, αλλά πρέπει να πω ότι μετά από μια ανεπίσημη συνάντηση που είχαμε σήμερα το πρωί, κύριε Nicolaï, μπορείτε να μας δώσετε μια απάντηση σε αυτό. Η θέση του Κοινοβουλίου αυτή τη στιγμή είναι ότι θα πρέπει να διεξάγεται τριμερής διάλογος σε μηνιαία βάση, αλλά είμαι βέβαιος ότι η απάντησή σας θα μας διαφωτίσει για τις σκέψεις σας ως προς αυτό. Προσωπικά, συμφωνώ εν μέρει με τις απόψεις σας επί του θέματος.
<P>
Τέλος, το τελευταίο ερώτημα: “Ποια είναι η συνάφεια, κατά την άποψη του Συμβουλίου, μεταξύ των προτάσεων της Επιτροπής σχετικά με το νέο δημοσιονομικό πλαίσιο και της προβληματικής των ιδίων πόρων;” Ορισμένους από εμάς, ως Βρετανούς, δεν μας ενοχλεί, αλλά για την πλειοψηφία του Σώματος αποτελεί κρίσιμο θέμα. Σε αυτά τα ερωτήματα, κύριε Nicolaï, θα εκτιμούσαμε να έχουμε κάποιες απαντήσεις. 
<SPEAKER ID="57" LANGUAGE="EN" NAME="Nicolaï," AFFILIATION="Συμβούλιο">
<P>
     Κύριε Πρόεδρε, επιτρέψτε μου να ξεκινήσω με την παρατήρηση του κ. Wynn σχετικά με το τι θα συμβεί αν δεν υπάρξει συμφωνία για τις δημοσιονομικές προοπτικές. Αυτός δεν είναι ο καλύτερος τρόπος για να ξεκινήσει μια συζήτηση στο Ευρωπαϊκό Κοινοβούλιο, διότι πιστεύω ότι θα καταλήξουμε εγκαίρως σε συμφωνία με το Κοινοβούλιο επί των δημοσιονομικών προοπτικών. Όπως επεσήμανε ο κ. Borrell και ο κ. Wynn, οι επόμενες δημοσιονομικές προοπτικές αποτελούν ένα από τα βαρύτερα και πιο σημαντικά θέματα που αντιμετωπίζει σήμερα η Ένωση. Το Συμβούλιο είναι συνεπώς ευγνώμον που του δίνεται η ευκαιρία να εκθέσει εν συντομία πώς προτίθεται να αντιμετωπίσει αυτό το θέμα.
<P>
Όπως θα γνωρίζετε, το χρονοδιάγραμμα ολοκλήρωσης του έργου τέθηκε στο πολυετές στρατηγικό πρόγραμμα για το 2004-2006, το οποίο ενέκρινε το Ευρωπαϊκό Συμβούλιο τον Δεκέμβριο του 2003. Έτσι, έχοντας ήδη στο τραπέζι την πλειονότητα των οικονομικών και νομοθετικών προτάσεων της Επιτροπής, οι εργασίες στο Συμβούλιο συνεχίζονται, με στόχο τη λήψη, ει δυνατόν, αποφάσεων για τις αρχές και τις κατευθυντήριες γραμμές αυτόν τον μήνα. Πρόθεσή μας είναι η επίτευξη πολιτικής συμφωνίας πριν από το Ευρωπαϊκό Συμβούλιο του Ιουνίου 2005, έτσι ώστε και το ίδιο το πλαίσιο και η λεπτομερής νομοθεσία να μπορέσουν να εγκριθούν οριστικά έως τα τέλη του 2005. Στη συνέχεια, όλο το 2006, θα διεξαχθεί προεργασία για τα νέα κοινοτικά προγράμματα, ούτως ώστε να μπορέσουν να υλοποιηθούν από την αρχή της νέας περιόδου των δημοσιονομικών προοπτικών.
<P>
Το Συμβούλιο επιθυμεί να διαβεβαιώσει τον κ. Borrell ότι η πρόταση της Επιτροπής αποτελεί τη βάση εργασίας στο Συμβούλιο και είναι σύμφωνη με την κανονική θεσμική πρακτική. Ωστόσο, θα συμφωνήσετε πιστεύω ότι, και πάλι σύμφωνα με την κανονική θεσμική πρακτική, κάθε κράτος μέλος μπορεί να συμφωνεί ή να διαφωνεί σε μικρότερο ή μεγαλύτερο βαθμό με τις δημοσιονομικές επιπτώσεις μιας πρότασης της Επιτροπής, και συνεπώς να επιχειρήσει να κατευθύνει τον φάκελο προς μια κατεύθυνση που το εξυπηρετεί καλύτερα. Αυτό αποτελεί μέρος της συνήθους διαδικασίας διαπραγματεύσεων.
<P>
Όσον αφορά τους ιδίους πόρους της Ένωσης, η Επιτροπή κατέθεσε, ως τμήμα της νομοθετικής δέσμης της, μια έκθεση για τη λειτουργία του συστήματος ιδίων πόρων καθώς και δύο προτάσεις. Στις προτάσεις αυτές περιέχεται, μεταξύ άλλων, πρόβλεψη για τη δυνατότητα να καταστούν λειτουργικοί οι νέοι ίδιοι πόροι με βάση τη φορολογία από το 2014, καθώς και για έναν γενικευμένο διορθωτικό μηχανισμό. Η προκαταρκτική εργασία επί των προτάσεων αυτών έχει αρχίσει και υπάρχει γενική συμφωνία ότι η έννοια της σφαιρικότητας των διαπραγματεύσεων για τις δημοσιονομικές προοπτικές δεν σημαίνει μόνο ότι πρέπει να συνεκτιμώνται οι επιμέρους τομείς πολιτικής στο πλαίσιο των συνολικών δαπανών, αλλά και ότι οι δαπάνες θα πρέπει να θεωρούνται στο πλαίσιο των συνολικών διαπραγματεύσεων, συμπεριλαμβανομένης της προβληματικής για τους ιδίους πόρους σε όλες της τις πτυχές. Το Συμβούλιο υπενθυμίζει επίσης, σχετικά, ότι οι ίδιοι πόροι αποτέλεσαν αναπόσπαστο τμήμα της συμφωνίας του Βερολίνου του 1999, στην οποία βασίζονται οι τρέχουσες δημοσιονομικές προοπτικές.
<P>
Σχετικά με τη συνεργασία μεταξύ του Συμβουλίου και του Ευρωπαϊκού Κοινοβουλίου, οφείλω να υπενθυμίσω ότι, όπως επισημαίνεται στην κοινή δήλωση του Ιουλίου στην οποία αναφέρθηκαν ο κ. Wynn και ο κ. Borrell, το Συμβούλιο έχει δεσμευθεί για την ανταλλαγή πληροφοριών με το Ευρωπαϊκό Κοινοβούλιο καθ’ όλη τη διάρκεια της διαδικασίας. Οι συγκεκριμένες ρυθμίσεις, ώστε να τεθεί σε ισχύ, θα πρέπει να καθοριστούν με κοινή συμφωνία μεταξύ των μερών. Το Συμβούλιο εξακολουθεί να ενεργεί με βάση τους όρους της δήλωσης του Ιουλίου, σύμφωνα με τους οποίους η διαπραγμάτευση των δημοσιονομικών προοπτικών πρέπει να γίνεται σε πνεύμα έντιμης θεσμικής συνεργασίας, με τα θεσμικά όργανα πρόθυμα να λάβουν όλα τα απαραίτητα μέτρα για την επιτυχή ολοκλήρωση της διαδικασίας η οποία θα οδηγεί στην έγκρισή τους.
<P>
Αντιστοίχως, οι εταίροι πρέπει να εξετάσουν τον τρόπο με τον οποίο θα εκφραστεί καλύτερα αυτό το πνεύμα συνεργασίας, η οποία θα πρέπει σίγουρα να ενταθεί καθώς εντείνονται οι διαπραγματεύσεις στο Συμβούλιο και διαμορφώνονται σταθερότερες θέσεις του Συμβουλίου. Το Συμβούλιο θα μπορούσε, προς τον σκοπό αυτόν, να εμπνευστεί από τις εποικοδομητικές πρακτικές που ακολουθήθηκαν κατά τις τελευταίες διαπραγματεύσεις για τη δημοσιονομική πρακτική, οι οποίες επέτρεψαν τη διεξαγωγή ικανοποιητικού διαλόγου με το Ευρωπαϊκό Κοινοβούλιο, με αποκορύφωμα την έγκριση της τρέχουσας διοργανικής συμφωνίας τον Μάιο του 1999.
<P>
Στο πλαίσιο αυτό, για να ολοκληρώσω, θέλω να αναφερθώ στην ιδέα, την οποία επίσης ανέφερε ο κ. Wynn, της διεξαγωγής τριμερούς διαλόγου σε μηνιαία βάση. Από την εμπειρία μου ως Προεδρεύοντος του Συμβουλίου, θα ήθελα να τονίσω ότι το Συμβούλιο, και συνεπώς ο Προεδρεύων του Συμβουλίου, δεν θα μπορεί να λάβει θέση σε ένα τόσο επίσημο πλαίσιο. Οι διαπραγματεύσεις στο Συμβούλιο συνεχίζονται και είναι δύσκολες, όπως γνωρίζετε. Σε αυτό το πλαίσιο, θα είναι προτιμότερο να συνεχιστεί η υφιστάμενη πρακτική των ανεπίσημων επαφών μεταξύ της Προεδρίας και των εκπροσώπων του Ευρωπαϊκού Κοινοβουλίου.
<SPEAKER ID="58" LANGUAGE="DE" NAME="Böge (PPE-DE )," AFFILIATION="εξ ονόματος της Ομάδας">
<P>
Κύριε Προεδρεύων του Συμβουλίου, θεωρώ πολύ σημαντικό να διασαφηνίσουμε και πάλι βάσει της μέχρι τώρα εμπειρίας μας ότι θέλουμε μια έγκαιρη συμφωνία για να μην βρεθούμε σε δυσκολίες – λιγότερο ως προς τον προϋπολογισμό και περισσότερο ως προς τη νομοθετική διαδικασία. Ταυτόχρονα, όμως, θεωρώ ότι κατά το προσεχές έτος μπορεί και να εμφανιστεί ένα σενάριο της “χειρότερης των περιπτώσεων” και τότε όλοι θα πρέπει να έχουμε σωσίβια όπως αυτά που προβλέπονται για τον προϋπολογισμό στις συμβάσεις και τους κανονισμούς, συγκεκριμένα το άρθρο 26 της διοργανικής συμφωνίας ή, αν χρειαστεί, το άρθρο 272 της Συνθήκης ΕΚ. Παράλληλα όμως πρέπει να εξασφαλίσουμε ότι, εάν έρθουν τα χειρότερα, εάν δηλαδή δεν γίνεται διαφορετικά, θα παραταθούν οι νομικές βάσεις των διαρθρωτικών ταμείων και των πολυετών προγραμμάτων. Ίσως μάλιστα και μόνο η εξαγγελία και η συζήτηση για τέτοια σωσίβια και εναλλακτικές λύσεις να συμβάλει ώστε να συνειδητοποιήσουν την ευθύνη τους όλοι οι εμπλεκόμενοι και, ενόψει των δημοψηφισμάτων του προσεχούς έτους, να καταστήσουν σαφές ότι ως ευρωπαϊκά θεσμικά όργανα είμαστε διατεθειμένοι και σε θέση να δηλώσουμε στον κατάλληλο χρόνο ότι επιτύχαμε συμφωνία για τις δημοσιονομικές προοπτικές.
<P>
Θα αναφερθώ στα θέματα που έθιξε ο πρώτος αντιπρόεδρος της προσωρινής επιτροπής κ. Wynn. Το θέμα της δήλωσης αξιοπιστίας και το ερώτημα πώς θα χειριστούμε τον δημοσιονομικό κανονισμό που τέθηκε πρόσφατα σε ισχύ είναι σημαντικά ζητήματα που πρέπει να διασαφηνιστούν εκ παραλλήλου σε αυτό το πλαίσιο. Δεν πρόκειται μόνο για τα ανώτατα όρια, τις υποχρεώσεις και τις πιστώσεις πληρωμών, αλλά για τη γενικότερη δημοσιονομική διαχείριση από την Επιτροπή και από τα κράτη μέλη. Γι’ αυτό πρέπει να συζητήσουμε σε αυτό το πλαίσιο και για τη δήλωση αξιοπιστίας του Ελεγκτικού Συνεδρίου και το θέμα του δημοσιονομικού κανονισμού, καθώς και για το αν τελικά θα έχουμε έναν δημοσιονομικό σχεδιασμό για επτά ή για τέσσερα έτη. Και αυτά τα θέματα πρέπει να τα συζητήσουμε διεξοδικά.
<SPEAKER ID="59" LANGUAGE="ES" NAME="Dührkop Dührkop (PSE )," AFFILIATION="εξ ονόματος της Ομάδας">
<P>
Αυτή η μέθοδος, που αποκαλείται στα αγγλικά μέθοδος “building block” υπερισχύει στις εργασίες σας μέχρι στιγμής, και ποιο ήταν το αποτέλεσμα;
<SPEAKER ID="60" LANGUAGE="" NAME="" AFFILIATION="(">
<SPEAKER ID="61" LANGUAGE="ES" NAME="" AFFILIATION="">
<P>
Αν είναι έτσι, θα ήθελα να πω ότι, παρά την αποκαλυπτική περιγραφή ενός κοινοτικού κόσμου χωρίς δημοσιονομικές προοπτικές που μας προσέφερε η Επίτροπος επί του προϋπολογισμού αυτές τις τελευταίες ημέρες, ολοένα και περισσότεροι βουλευτές δεν θα δεχτούν δημοσιονομικές προοπτικές που δεν εγγυώνται, και τώρα παραθέτω τα λόγια του κ. Böge, τη “σωστή εφαρμογή των πολιτικών που έχουμε σχεδιάσει στην Ευρωπαϊκή Ένωση”.
<P>
Εμείς, περισσότερο από τον καθένα, επιθυμούμε να καταλήξουμε σε συμφωνία σχετικά με τις δημοσιονομικές προοπτικές για μετά το 2006. Αλλά όχι δημοσιονομικές προοπτικές βασισμένες στη λογιστική. Σε τελική ανάλυση, κύριε Πρόεδρε, δεν πρέπει να ξεχνάμε ποτέ ότι οι δημοσιονομικές προοπτικές είναι ένα μέσο, δεν είναι αυτοσκοπός. 
<SPEAKER ID="62" LANGUAGE="DA" NAME="Jensen (ALDE )," AFFILIATION="">
<SPEAKER ID="63" LANGUAGE="NL" NAME="Buitenweg (Verts/ALE )," AFFILIATION="εξ ονόματος της Ομάδας">
<P>
   . – Κύριε Πρόεδρε, ο Προεδρεύων του Συμβουλίου τηρεί θετική στάση. Πιστεύει στον διάλογο και είναι πεπεισμένος ότι θα καταλήξουμε σε συμφωνία. Το μόνο συμπέρασμα που μπορώ να συναγάγω από αυτό είναι ότι έχει αποστασιοποιηθεί από την ατυχή απαίτηση να περιοριστεί ο προϋπολογισμός στο 1% του ΑΕγχΠ, διότι κάτι τέτοιο θα καθιστούσε σαφώς αδύνατη την επίτευξη συμφωνίας. Ευτυχώς, έχει εγκαταλείψει αυτούς τους σχεδιασμούς, διότι εννοείται ότι μια μεγαλύτερη Ευρωπαϊκή Ένωση η οποία διαχειρίζεται περισσότερα προβλήματα χρειάζεται και περισσότερους πόρους. Φυσικά, δεν μπορώ να εφησυχάσω ακόμη, καθόσον υπάρχουν πολλοί υπουργοί Οικονομικών που αντιμετωπίζουν το 2006 κυρίως ως βάση για τον προϋπολογισμό του 2007 και θεωρούν ότι ο προϋπολογισμός του 2006 δεν πρέπει σε καμία περίπτωση να υπερβαίνει αυτόν του 2007.
<P>
Η Ομάδα μου προσεγγίζει με διαφορετικό τρόπο αυτά τα ζητήματα. Έχουμε το βλέμμα μας στραμμένο στο 2013 και στα όσα θέλουμε να έχουμε επιτύχει μέχρι τότε. Για την Ομάδα των Πρασίνων/Ευρωπαϊκή Ελεύθερη Συμμαχία, η πρόταση της Επιτροπής προσφέρει μια σταθερή βάση, η οποία όμως χρειάζεται ορισμένες προσθήκες. Αυτό μπορεί να γίνει, για παράδειγμα, μέσω επενδύσεων στον τομέα της ανάπτυξης της υπαίθρου, του περιβάλλοντος, της βιώσιμης ενέργειας, των προγραμμάτων έρευνας και ανταλλαγών για νέους, εκπαιδευτικούς και καλλιτέχνες. Αποδίδουμε επίσης ιδιαίτερη σημασία στην ευελιξία. Χρειαζόμαστε ένα πλαίσιο το οποίο θα μας επιτρέψει να ανταποκριθούμε στις προκλήσεις που αντιμετωπίζει η ΕΕ, συμπεριλαμβανομένων των προκλήσεων για το 2013.
<SPEAKER ID="64" LANGUAGE="FI" NAME="Seppänen (GUE/NGL )," AFFILIATION="εξ ονόματος της Ομάδας">
<P>
   . – Κύριε Πρόεδρε, το Κοινοβούλιο έχει ήδη πλήρη εικόνα όσον αφορά τη θέση της νέας Επιτροπής σχετικά με την πρόταση της Επιτροπής του κ. Πρόντι. Η Επιτροπή του κ. Barroso δεν καταθέτει μια νέα πρόταση. Εκείνο που δεν γνωρίζει με σαφήνεια το Κοινοβούλιο είναι εάν θα υιοθετήσει μια θέση για τις προσεχείς δημοσιονομικές προοπτικές μόνο όσον αφορά τις κοινές δαπάνες, ή αν θα πράξει το ίδιο και όσον αφορά τα δημοσιονομικά έσοδα, ήτοι τους ιδίους πόρους.
<P>
Πόσο ισχυρή είναι η δέσμευση του Συμβουλίου για τον ορισμό ανωτάτου ορίου 1%; Ως εκπρόσωπος των Κάτω Χωρών, της χώρας που ασκεί την Προεδρία της Ένωσης, μπορείτε να δηλώσετε με βεβαιότητα εάν αυτό το 1% αναφέρεται στις δεσμεύσεις πληρωμών ή στις πραγματικές πληρωμές;
<SPEAKER ID="65" LANGUAGE="SV" NAME="Wohlin (IND/DEM )" AFFILIATION="εξ ονόματος της Ομάδας">
<P>
Συμφωνώ με την ιδέα να υπάρξει ένα ανώτατο όριο δαπανών κατά την προσεχή επταετή περίοδο μέχρι το 2013. Κατά τη γνώμη μου, είναι σημαντικό να επιβληθεί αυτό το ανώτατο όριο, το οποίο δεν θα ίσχυε μόνο για τις δαπάνες αλλά και για τις δεσμεύσεις πληρωμών. Θεωρώ ότι είναι σημαντικό να μην απορρίψουμε απλώς αυτή την άποψη, την οποία λέγεται ότι έχουν υποστηρίξει μόνο έξι από τα είκοσι πέντε κράτη μέλη, διότι οι ενδιαφερόμενες χώρες είναι εκείνες που προσφέρουν σημαντικές καθαρές εισφορές. Πρέπει να τονιστεί ότι απαιτείται ενότητα ως προς το θέμα αυτό προκειμένου να καταστεί δυνατή η έγκριση ενός δημοσιονομικού πλαισίου, καθώς και ότι είναι έντονη η επιθυμία να μην επιβαρυνθούν υπέρμετρα οι φορολογούμενοι πολίτες των κρατών μελών.
<SPEAKER ID="66" LANGUAGE="DE" NAME="Martin, Hans-Peter (NI )." AFFILIATION="">
<SPEAKER ID="67" LANGUAGE="ES" NAME="Galeote Quecedo (PPE-DE )." AFFILIATION="">
<P>
Το θέμα σήμερα επικεντρώνεται σε ορισμένα ζητήματα για τα οποία αναμφίβολα δεν υπάρχει ουσιαστική ουδετερότητα: καταρχάς, τη συμμετοχή του Ευρωπαϊκού Κοινοβουλίου, όπως επεσήμαναν διάφοροι βουλευτές, όπως ο κ. Böge –και θα ήθελα να ευχαριστήσω την Προεδρία του Συμβουλίου για τη δήλωση καλών προθέσεων– και, δεύτερον, το χρονοδιάγραμμα εργασιών.
<P>
Για πολλούς λόγους, κύριε Πρόεδρε, είναι σημαντικό να καταλήξουν σε συμφωνία οι εργασίες το 2005 ή το 2006 διότι, αν αναγκαστούμε να αναβάλουμε τον προϋπολογισμό, όπως αναγνώρισε εχθές η αρμόδια για τον προϋπολογισμό Επίτροπος, το τίμημα θα πληρώσει η πολιτική συνοχής. Επομένως, θέλω να επιστήσω την προσοχή ορισμένων βουλευτών στον κίνδυνο που συνεπάγεται για την αλληλεγγύη στην Ευρωπαϊκή Ένωση μια αδικαιολόγητη αντιπαράθεση μεταξύ του Ευρωπαϊκού Κοινοβουλίου και των υπολοίπων θεσμικών οργάνων.
<P>
Εμείς επιθυμούμε να επιτευχθεί συμφωνία κατά τη διάρκεια της Προεδρίας του Λουξεμβούργου. Επομένως, θα ήθελα να μας ενημερώσει η Προεδρία των Κάτω Χωρών σχετικά με την πρόοδο των εργασιών για την έγκριση των γενικών γραμμών της μεταρρύθμισης στο Ευρωπαϊκό Συμβούλιο της 17ης Δεκεμβρίου. Χαιρόμαστε που η Προεδρία δήλωσε ότι η βάση αυτής της συζήτησης θα είναι η πρόταση της Ευρωπαϊκής Επιτροπής, αλλά πώς σκοπεύετε, όσοι από εσάς ισχυρίζεστε ότι είστε ευρωπαϊστές, να αντιμετωπίσετε το κόστος της διεύρυνσης, να διευρύνετε τις εσωτερικές και εξωτερικές κοινοτικές πολιτικές και ταυτόχρονα να μειώσετε τις δημοσιονομικές δαπάνες της Ευρωπαϊκής Ένωσης;
<SPEAKER ID="68" LANGUAGE="DE" NAME="Walter (PSE )." AFFILIATION="Earth Song">
<P>
Κύριε Προεδρεύων του Συμβουλίου, οι συνάδελφοί μου και εγώ σας είμαστε ευγνώμονες διότι αποστασιοποιηθήκατε από αυτό το παιχνίδι με τους αριθμούς και φέρατε στο επίκεντρο τα περιεχόμενα μέσω της προσέγγισης “block building”. Είπατε πως πρέπει να εξετάσουμε τους επιμέρους τομείς της πολιτικής και να δούμε τι μπορούμε να επιτύχουμε στην πράξη, τι θέλουμε μελλοντικά για την Ευρώπη, και αυτό αντανακλάται στο έργο σας. Θα εργαστούμε κι εμείς εκ παραλλήλου και θα υποβάλουμε προτάσεις όπου χρειάζεται, ελπίζουμε δε ότι θα τις λάβετε υπόψη ήδη κατά τη διάρκεια της διαδικασίας και όχι μόνον όταν αυτή θα πλησιάζει στο τέλος της.
<P>
Δεν θα εγκαταλείψουμε τις αρχές μας, και η συνοχή στην Ευρώπη είναι για εμάς μία από τις αρχές που δεν είναι δυνατόν να εγκαταλειφθεί. Στους τομείς αυτούς συζητείται για παράδειγμα εάν θέλουμε να προχωρήσουμε σφαιρικά όπως μέχρι σήμερα ή να προωθήσουμε κέντρα ανάπτυξης. Αυτό πρέπει να το συζητήσουμε μαζί σας και μια τέτοια συζήτηση για τις λεπτομέρειες και τα περιεχόμενα απαιτεί θάρρος. Απαιτεί θάρρος στο Συμβούλιο, γιατί το Συμβούλιο θα πρέπει να πει αν θα πουλήσουμε για ευρωπαϊκά καθήκοντα στους πολίτες ορισμένα πράγματα όπως τη δημιουργία μεγαλύτερης ασφάλειας μετά την 11η Σεπτεμβρίου ή τη συνεργασία στην εξωτερική πολιτική, για τα οποία θα χρειαστούμε και τα ανάλογα χρήματα. Επίσης, εμείς, ως Κοινοβούλιο, πρέπει να έχουμε το θάρρος να επαναφέρουμε στο εθνικό επίπεδο ορισμένα πράγματα που δεν μπορούν να γίνουν με τον καλύτερο δυνατό τρόπο σε ευρωπαϊκό επίπεδο. Όλα αυτά πρέπει να συζητηθούν.
<P>
Θέλω να πω δυο λόγια για το θέμα της διάρκειας, το οποίο αναφέρθηκε ήδη δύο φορές εδώ. Τα επτά χρόνια για τα οποία μιλάμε, δηλαδή μέχρι το 2013, είναι εννέα χρόνια από σήμερα. Αναλογιστείτε ότι οι εκτιμήσεις πρέπει να γίνουν για αυτό το διάστημα των εννέα ετών. Πριν από εννέα χρόνια, πρώτος στο hit parade ήταν ο Michael Jackson με το ενώ η λέξη “ευρώ” μόλις είχε επινοηθεί και η Αυστρία, η Σουηδία και η Φινλανδία προσχωρούσαν στην Ευρωπαϊκή Ένωση. Αυτά έγιναν εδώ και εννέα χρόνια! Τώρα πρέπει να συζητήσουμε για ένα παρόμοιο μελλοντικό διάστημα και πιστεύω ότι πρέπει να φανούμε προσεκτικοί. Πρέπει οπωσδήποτε να επανεξετάσουμε το διάστημα αυτό. Δεν είναι το ίδιο με ένα διάστημα τριών ή τεσσάρων ετών. Πριν από τέσσερα χρόνια συνήφθη η συμφωνία της Νίκαιας. Ένα τέτοιο διάστημα μπορεί κανείς να το χειριστεί· επομένως, πρέπει να συζητήσουμε το θέμα της διάρκειας των δημοσιονομικών προοπτικών.
<SPEAKER ID="69" LANGUAGE="FI" NAME="Virrankoski (ALDE )." AFFILIATION="">
<P>
Είναι αναμενόμενο να υπάρξουν σκληρές διαπραγματεύσεις σχετικά με τις δημοσιονομικές προοπτικές. Είναι σημαντικό να μην ασκηθούν πιέσεις εις βάρος του Κοινοβουλίου κατά τη διάρκεια αυτών των συζητήσεων, παρ’ όλο που έχουν ήδη υπάρξει σχετικά προμηνύματα. Εάν δεν επιτευχθεί συμφωνία επί των δημοσιονομικών προοπτικών μέχρι τη λήξη της προβλεπόμενης προθεσμίας, ο προϋπολογισμός της ΕΕ θα μπορεί να καταρτιστεί με ικανοποιητικό τρόπο βάσει του άρθρου 272 της Συνθήκης. Ασφαλώς, σε μια τέτοια περίπτωση τα μέτρα που αποσκοπούν στην ενίσχυση της απασχόλησης θα καθυστερούσαν.
<SPEAKER ID="70" LANGUAGE="DE" NAME="Schroedter (Verts/ALE )." AFFILIATION="">
<P>
   – Κύριε Πρόεδρε, θέλω να πω στον Προεδρεύοντα του Συμβουλίου ότι συμφωνούμε με το χρονοδιάγραμμά του. Όμως, αποσιώπησε το γεγονός ότι πριν από λίγες ημέρες, στη σύνοδο κορυφής Ισπανίας-Γερμανίας αναφέρθηκε ένα διαφορετικό χρονοδιάγραμμα, συγκεκριμένα αναφέρθηκε το 2006 για τη συμφωνία. Γίνονται δηλαδή κόλπα με δύο χρονοδιαγράμματα και ως περιφερειακή πολιτικός δεν μπορώ παρά να πω ότι αυτό είναι ανεύθυνο! Οι περιφέρειες χρειάζονται ασφάλεια ως προς τον προγραμματισμό. Εάν ο περιφερειακός προγραμματισμός λήξει το 2006, τότε θα υπάρχουν πόροι μόνο για άλλο ένα έτος. Όμως χρειαζόμαστε προετοιμασία δύο ετών για να διατεθούν στην ώρα τους αυτοί οι διαρθρωτικοί πόροι, αλλιώς θα προκύψει κενό στη στήριξη.
<SPEAKER ID="71" LANGUAGE="PT" NAME="Ribeiro (GUE/NGL )." AFFILIATION="">
<P>
   – Όταν είχε συζητηθεί η οικονομική και κοινωνική συνοχή στις αρχές της δεκαετίας του 1990, τα ποσοστά ήταν διαφορετικά. Τότε κυμαίνονταν μεταξύ 1,22 έως 1,32 και σταθεροποιήθηκαν στο 1,27. Σήμερα έχουν όλα μειωθεί στον στρογγυλό αριθμό 1, παρ’ όλο που ορισμένα χιλιοστά ενδέχεται να καταδεικνύουν ότι υπήρξε μια κάποια αντίσταση.
<P>
Όταν η πρόσφατη διεύρυνση συνοδεύτηκε από ακόμη περισσότερες κοινωνικές και περιφερειακές ανισότητες, ο αριθμός 1 μετατράπηκε σε ατυχές σύμβολο, σε ένα σύμβολο που έχει αρχίσει να έχει αντίκτυπο στο ευρύτερο κοινό.
<P>
Ενώ προωθούμε την ενότητα στον επιχειρηματικό και στρατιωτικό τομέα και ενώ η ενότητα του Συμφώνου Σταθερότητας και Ανάπτυξης δεν κάνει τίποτε άλλο από το να επιτείνει την κοινωνική και περιφερειακή “απόκλιση”, η υιοθέτηση του 1% στις δημοσιονομικές προοπτικές είναι ένας τρόπος προώθησης του ατομισμού εις βάρος της αλληλεγγύης και της συνοχής.
<P>
Προκειμένου να αντιστρέψει αυτή την τάση, η Ομάδα μας κατέθεσε ορισμένες τροπολογίες. Ήμασταν η μόνη πολιτική ομάδα που το έπραξε, και οι τροπολογίες μας είναι οι μόνες που στέλνουν ένα σαφές μήνυμα αντίστασης. Πάνω από όλα, το πράξαμε ερχόμενοι σε αντίθεση με το 1% ως σύμβολο όσων απορρίπτουμε: μια ατομικιστική, εγωιστική Ευρώπη, μια Ευρώπη η οποία είναι ενωμένη στον επιχειρηματικό και στρατιωτικό τομέα, χωρίς κοινωνική αλληλεγγύη ή περιφερειακή συνοχή.
<SPEAKER ID="72" LANGUAGE="PL" NAME="Grabowski (IND/DEM )." AFFILIATION="">
<P>
Έχουν υπάρξει μήπως αλλαγές στο σχέδιο προϋπολογισμού για τα έτη 2005-2006 λόγω της ένταξης δέκα νέων χωρών στην ΕΕ, καθώς και της αύξησης του αριθμού των πολιτών της από 380 σε 450 εκατομμύρια, δηλαδή σε ποσοστό 20% περίπου; Όχι, δεν υπήρξε καμία αλλαγή. Ο προϋπολογισμός για την περίοδο 2005-2006 στηρίζεται σε αύξηση των δαπανών μικρότερη του 10%, η οποία, εφόσον συνυπολογιστεί ο πληθωρισμός, είναι μικρότερη από 7%, και η οποία αντιστοιχεί στις συνεισφορές των νέων κρατών μελών. Το 2005 και το 2006 είναι, συνεπώς χαμένα έτη όσον αφορά την ολοκλήρωση της ΕΕ, και –γεγονός πολύ χειρότερο– οι διαφορές ενδέχεται να οξυνθούν ακόμη περισσότερο. Στο πλαίσιο των δημοσιονομικών προβλέψεων για την περίοδο 2007-2013, αυτός είναι πολύ άσχημος οιωνός. Ο προϋπολογισμός για την περίοδο 2007-2013 αποφασίστηκε μήπως κατόπιν διαπραγμάτευσης και συμφωνίας με τα νέα κράτη μέλη; Ασφαλώς και όχι, καθόσον υποβλήθηκε στο Κοινοβούλιο από τα μέλη της απερχόμενης Επιτροπής. Επιπλέον, η συζήτηση επί του σχεδίου αυτού πραγματοποιείται στο πλαίσιο μιας προσωρινής κοινοβουλευτικής επιτροπής η οποία δημιουργήθηκε με σκοπό να υπονομευθεί το έργο της υφιστάμενης Επιτροπής Προϋπολογισμών και να διαχυθεί η ευθύνη για οποιαδήποτε απόφαση ληφθεί εν τέλει. Όλα αυτά αποδεικνύουν την απουσία διαφάνειας και σαφήνειας από τις διαδικασίες της ΕΕ. Καταδεικνύουν επίσης τα παζαρέματα που γίνονται στο εσωτερικό του Συμβουλίου, της Επιτροπής και του Κοινοβουλίου.
<P>
Τα όσα προβλέπονται στις δημοσιονομικές προοπτικές για την περίοδο 2007-2013 δεν προσφέρουν λύσεις στα βασικά προβλήματα της Ευρώπης. Εάν υιοθετήσουμε την αρχή σύμφωνα με την οποία ο προϋπολογισμός ορίζεται στο 1% του ΑΕγχΠ, το μόνο σίγουρο είναι ότι το οικονομικό χάσμα θα διευρυνθεί περαιτέρω. Ακόμη χειρότερα, λόγω της στρατηγικής της Λισαβόνας, οι δαπάνες για έρευνα και ανάπτυξη θα αυξηθούν κατά 300%, και οι πόροι αυτοί θα διοχετευθούν κυρίως στα παλαιότερα κράτη μέλη της ΕΕ, ενώ οι δαπάνες για τα διαρθρωτικά ταμεία και το Ταμείο Συνοχής θα αυξηθούν μόλις κατά 30%, γεγονός που σημαίνει ότι οι χώρες οι οποίες παρουσιάζουν υστέρηση θα μείνουν ακόμη πιο πίσω σε σύγκριση με τις πολύ πιο ανεπτυγμένες χώρες. Εμείς τασσόμαστε υπέρ μιας ελεύθερης, ασφαλούς και ταχύτατα αναπτυσσόμενης Ευρώπης. 
<SPEAKER ID="73" LANGUAGE="SK" NAME="Kozlík (NI )." AFFILIATION="">
<P>
   – Κύριε Πρόεδρε, κυρίες και κύριοι. Λέγεται ότι ο δρόμος προς την κόλαση είναι στρωμένος με καλές προθέσεις. Πολλά από τα βασικά έγγραφα της Ευρωπαϊκής Ένωσης ξεχειλίζουν από καλές προθέσεις. Αυτό ισχύει για τη στρατηγική της Λισαβόνας και ακόμη περισσότερο για τις δημοσιονομικές προοπτικές οι οποίες ορίζουν το νέο δημοσιονομικό πλαίσιο της διευρυμένης Ευρωπαϊκής Ένωσης για την περίοδο 2007-2013.
<P>
Ίσως γι’ αυτό διαπιστώνουμε επιβράδυνση της οικονομικής ανάπτυξης στην ευρωζώνη σε σύγκριση με τους βασικούς διεθνείς μας ανταγωνιστές. Τη δεκαετία του 1990, όταν τα 15 κράτη μέλη της Ευρωπαϊκής Ένωσης κατέβαλλαν σοβαρές προσπάθειες να κατακλύσουν τις αγορές των χωρών της Ανατολικής Ευρώπης, η μέση ετήσια αύξηση της παραγωγικότητας ήταν 2,3%. Τώρα βρίσκεται στο 1,2% κατ’ έτος, ενώ η παραγωγικότητα στην ευρωζώνη είναι χαμηλότερη κατά περισσότερο από ένα τρίτο σε σύγκριση με τις ΗΠΑ.
<P>
Ως εκ τούτου, χαιρετίζω την παρουσία του Προέδρου του Ευρωπαϊκού Κοινοβουλίου, κ. Borrell, στη συνεδρίαση του Ευρωπαϊκού Συμβουλίου, όπου επεσήμανε ρητώς την ανακολουθία μεταξύ της στρατηγικής της Λισαβόνας και της πραγματικότητας. Αυτή η κατάσταση αποτελεί πραγματική απειλή για κάθε είδους δημοσιονομικές προοπτικές οι οποίες δεν συνοδεύονται από πραγματική εφαρμογή. Οποιαδήποτε συζήτηση για τις νέες δημοσιονομικές προοπτικές δεν μπορεί να περιορίζεται στα δημοσιονομικά πλαίσια και τις προθέσεις της Ευρωπαϊκής Ένωσης, αλλά πρέπει να εξετάζει την αποτελεσματική χρήση κοινών πόρων και συγκεκριμένων μέτρων για την ενίσχυση της ανταγωνιστικότητας της ΕΕ.
<SPEAKER ID="74" LANGUAGE="" NAME="Χατζηδάκης (PPE-DE )." AFFILIATION="">
<P>
   – Κύριε Πρόεδρε, μιλώντας για τη χρηματοδότηση της Ένωσης από το 2007 έως το 2013, έχω προσωπικά δύο ανησυχίες: Μία που σχετίζεται με το ύψος της χρηματοδότησης και μία δεύτερη σε σχέση με το χρονοδιάγραμμα ως προς τη λήψη των αποφάσεων.
<P>
Η δεύτερη ανησυχία μου έγκειται στο χρονοδιάγραμμα. Ο κύριος Νικολάι μας μετέφερε την πάγια θέση του Συμβουλίου ότι στόχος είναι να τελειώνουμε τον Ιούνιο. Ελπίζω να είναι έτσι. Όμως, όπως ξέρετε και όπως ανέφεραν ορισμένοι συνάδελφοι, υπάρχουν φήμες περί του αντιθέτου. Και αυτό δεν νομίζω ότι είναι καλό για τον προϋπολογισμό της Ένωσης συνολικά, ειδικότερα όμως για τα πολυετή προγράμματα όπως είναι αυτά των διαρθρωτικών ταμείων. Εκεί η καθυστέρηση θα είναι αρνητική γιατί χρειάζεται να ξέρουμε πολύ νωρίτερα τους κανονισμούς, πρέπει να υπάρχει προετοιμασία των κρατών μελών και των περιφερειών έτσι ώστε να μην χάσουμε χρόνο, όπως έγινε στην παρούσα περίοδο προγραμματισμού το 2000.
<P>
Εναλλακτικές λύσεις μου φαίνεται εξαιρετικά δύσκολο να υπάρξουν για την παράταση του προϋπολογισμού. Ακόμη όμως και αν υπάρξουν, θα είναι εξαιρετικά αρνητικές για τη λειτουργία των διαρθρωτικών ταμείων και τις πολιτικές συνοχής από το 2007 και μετά. Για αυτόν τον λόγο, θα ήθελα μια ξεκάθαρη τοποθέτηση του Συμβουλίου σε σχέση με το χρονοδιάγραμμα και σε σχέση με τις εναλλακτικές λύσεις που, κατά τη γνώμη μου, δεν μπορούν να υπάρξουν για τα διαρθρωτικά ταμεία. 
<SPEAKER ID="75" LANGUAGE="" NAME="Ξενογιαννακοπούλου (PSE )." AFFILIATION="">
<P>
   – Κύριε Πρόεδρε, η συζήτηση για τις δημοσιονομικές προοπτικές έχει στρατηγική σημασία για το μέλλον της Ευρώπης. Αφορά τη δυνατότητα της Ευρωπαϊκής Ένωσης να ανταποκριθεί στις ανάγκες των λαών της και στις προκλήσεις του 21ου αιώνα. Οι προτάσεις που υπέβαλε η προηγούμενη Ευρωπαϊκή Επιτροπή είναι κατά τη γνώμη μας μια καλή και ισόρροπη βάση συζήτησης. Είναι όμως απαράδεκτη η λογιστική και περιοριστική προσέγγιση που εκφράζεται από ορισμένες κυβερνήσεις και η αναγόρευση του 1% σε δογματικό στόχο σε αυτή τη φάση της διαπραγμάτευσης. Μας προβληματίζει πραγματικά η διαφαινόμενη αδυναμία του Συμβουλίου να ανταποκριθεί αποτελεσματικά στην ανάγκη εξασφάλισης του αναπτυξιακού και αναδιανεμητικού χαρακτήρα του κοινοτικού προϋπολογισμού και αυτό, δυστυχώς, το διαπιστώσαμε άλλη μια φορά κατά τη διαδικασία του προϋπολογισμού για το 2005.
<P>
Τίθεται θέμα αξιοπιστίας όταν καλούμε τους λαούς της Ευρώπης να επικυρώσουν το Ευρωπαϊκό Σύνταγμα, όταν μιλάμε για επιτάχυνση της στρατηγικής της Λισαβόνας και δεν είμαστε έτοιμοι να αναλάβουμε τις αντίστοιχες δεσμεύσεις για τα δημοσιονομικά μέσα υλοποίησης αυτών των στόχων. Αυτό είναι εμπαιγμός των πολιτών της Ευρωπαϊκής Ένωσης. Δεν μπορεί ο κοινοτικός προϋπολογισμός, που κάλυπτε την Ευρωπαϊκή Ένωση των 15 κρατών μελών, να καλύψει αποτελεσματικά την Ένωση των 25 σήμερα, και των 27 αύριο, κρατών μελών. Ως Ευρωπαϊκό Κοινοβούλιο θέλουμε να υπάρξει εγκαίρως, εντός του 2005, μια συμφωνία για τις δημοσιονομικές προοπτικές που να εγγυάται την αναγκαία και επαρκή χρηματοδότηση των πολιτικών της Ευρωπαϊκής Ένωσης. Θα εργαστούμε, κύριε Πρόεδρε, προς αυτή την κατεύθυνση και καλούμε και το Συμβούλιο να σταθεί στο ύψος των ευθυνών του. Καθιστούμε όμως σαφές ότι μόνο μια καλή και αποτελεσματική συμφωνία θα είναι πολιτικά αποδεκτή, μια συμφωνία που να εξασφαλίζει αποτελεσματικά την ανάπτυξη, την απασχόληση, τη συνοχή και την αλληλεγγύη για όλους τους πολίτες και για όλες τις περιφέρειες της Ένωσης. 
<SPEAKER ID="76" LANGUAGE="NL" NAME="Mulder (ALDE )." AFFILIATION="">
<SPEAKER ID="77" LANGUAGE="" NAME="Παπαδημούλης (GUE/NGL )." AFFILIATION="">
<SPEAKER ID="78" LANGUAGE="DE" NAME="Karas (PPE-DE )." AFFILIATION="">
<SPEAKER ID="79" LANGUAGE="IT" NAME="Letta, Enrico (ALDE )." AFFILIATION="">
<P>
   – Κύριε Πρόεδρε, κατά την άποψή μου, τέσσερα είναι τα καίρια σημεία σε αυτήν τη σημαντική συζήτηση: 1) οι δημοσιονομικές προοπτικές πρέπει να προσαρμοσθούν στις παραμέτρους και στους στόχους της Λισαβόνας: το κεφάλαιο που αφορά την αντιπροσωπευτικότητα αποτελεί τη σημαντικότερη καινοτομία που θεσπίζει η πρόταση της Επιτροπής και πρέπει να υποστηριχθεί αποφασιστικά από το Κοινοβούλιο· 2) η χρηματοδότηση της γεωργικής πολιτικής δεν αντιστοιχεί πλέον στις νέες απαιτήσεις της Ευρωπαϊκής Ένωσης, αν και στο σημείο αυτό η Επιτροπή δεν μπόρεσε να απομακρυνθεί από τις κατευθυντήριες γραμμές του Συμβουλίου· 3) είναι σημαντικό να υπάρξει ένα μεταβατικό στάδιο για να μην βρεθούν σε χειρότερη μοίρα οι περιφέρειες εκείνες οι οποίες, λόγω του στατιστικού όπως ονομάζεται φαινομένου, δεν θα μπορούν να επωφεληθούν πλέον για την ανάπτυξή τους από τα ευρωπαϊκά διαρθρωτικά ταμεία, όπως θα συμβεί σε ορισμένες περιοχές της Νοτίου Ιταλίας· 4) θεωρούμε ότι δεν πρέπει να αναβάλλεται επ’ άπειρον το ζήτημα που αφορά τη μεταρρύθμιση του συστήματος συμμετοχής των κρατών μελών στον προϋπολογισμό της Ένωσης.
<P>
Εν κατακλείδι, κρίνουμε θετικά το πακέτο Πρόντι, ιδίως για τη νέα φιλοσοφία από την οποία διέπεται και η οποία επικεντρώνεται στην οικοδόμηση μιας ανταγωνιστικής Ένωσης για την ανάπτυξη και την επίτευξη όλων των στόχων που έθεσε, αλλά, κατά την άποψή μας, το όριο των πόρων δεν μπορεί να μειωθεί κάτω από το 1,27%.
<SPEAKER ID="80" LANGUAGE="LV" NAME="Dombrovskis (PPE-DE )." AFFILIATION="">
<P>
Το ποσοστό που διατίθεται για την περιφερειακή πολιτική στον προϋπολογισμό της Ευρωπαϊκής Ένωσης σύμφωνα με τις νέες δημοσιονομικές προοπτικές είναι σχεδόν το ίδιο με αυτό που ίσχυε στο παρελθόν. Δεδομένου ότι δέκα νέα κράτη μέλη έχουν ήδη ενταχθεί στην Ευρωπαϊκή Ένωση, ενώ η Ρουμανία και η Βουλγαρία θα ενταχθούν το 2007, οι διαθέσιμοι πόροι για την περιφερειακή πολιτική πρέπει να αυξηθούν.
<SPEAKER ID="81" LANGUAGE="EN" NAME="Kelam (PPE-DE )." AFFILIATION="">
<P>
Πρώτον, θεωρεί το Συμβούλιο κατάλληλη τη μέθοδο που πρότεινε η Επιτροπή για τον υπολογισμό του μέσου όρου του ακαθάριστου εθνικού εισοδήματος (ΑΕΕ) για την προσαρμογή του 4% για ολόκληρη την επταετία εφαρμογής των δημοσιονομικών προοπτικών; Ταυτόχρονα, για την άλλη πτυχή της πολιτικής συνοχής, γίνεται πρόβλεψη για ενδιάμεση αναθεώρηση προκειμένου να προσαρμοστεί η επιλεξιμότητα των περιφερειών σύμφωνα με την πραγματική τους ανάπτυξη. Με τον τρόπο αυτόν, οι προτάσεις της Επιτροπής είναι, αφενός μεν, ευέλικτες για τις περιοχές που σταδιακά εντάσσονται ή αποχωρούν, αφετέρου δε, αφήνουν τις χώρες και τις περιφέρειες για τις οποίες προτείνεται η προσαρμογή στάσιμες για ολόκληρη την επταετία. Προτείνω να εξεταστεί η ενδιάμεση αναθεώρηση, η οποία θα παρέχει κάποια ευελιξία και προσαρμογή στην πραγματική αύξηση του ΑΕΕ και για τις χώρες για τις οποίες έχει οριστεί προσαρμογή.
<SPEAKER ID="82" LANGUAGE="" NAME="Σαμαράς (PPE-DE )." AFFILIATION="">
<P>
Θα γίνω απολύτως σαφής, κύριε Πρόεδρε, με ένα παράδειγμα: την έρευνα και την τεχνολογίας. Σύμφωνα με την Επιτροπή, οι δαπάνες για τον τομέα αυτό, έως το 2013 για την Ευρώπη, θα φθάσουν τα 23 δισεκατομμύρια ευρώ. Τι σημαίνει άραγε αυτό σε σχέση με το παγκόσμιο περιβάλλον; Αυτή τη στιγμή, στην Αμερική έχουμε 2,7%. Εκεί όμως, κύριε Πρόεδρε, έχει ενισχυθεί η επιχειρηματικότητα τόσο πολύ διότι υπάρχει μια διασύνδεση –δηλαδή αυτό που λέμε “linkages”– μεταξύ των επιχειρήσεων, της Κυβέρνησης και του οικονομικά ευρύτερου χώρου στην περιοχή. Το 2,7% έχει έναν υψηλότερο πολλαπλασιαστή από τον δικό μας 2% που είναι σήμερα στην Ευρώπη, και που, βεβαίως, θα το φθάσουμε στο 3%. Όμως 3% έχει, για παράδειγμα, και η Ιαπωνία, η οποία ακριβώς επειδή δεν έχει αυτά τα linkages, βρίσκεται σήμερα σε ύφεση, και δεν βοηθήθηκε καθόλου από την έρευνα και την τεχνολογία για να φύγει από αυτήν. Επομένως, είναι η έρευνα και η τεχνολογία, αυτό το σημαντικό κομμάτι, αποτελούν αναγκαία συνθήκη για ανάπτυξη, αλλά όχι επαρκή. Χρειάζονται επιπλέον δύο προϋποθέσεις, δηλαδή η διάδοση της τεχνολογίας –τα linkages που ανέφερα– αλλά ταυτόχρονα, κύριε Πρόεδρε, το μεγάλο κατά τη γνώμη μου πρόβλημα είναι να υπάρξει ανάκαμψη. Διότι σε μια περίοδο ύφεσης, οι επιχειρήσεις –αναφέρομαι πάντα στο πρόβλημα “Έρευνα και Τεχνολογία”– κοιτούν τα πράγματα μόνο από την πλευρά του δικού τους cash flow management και δεν μπορούν να προχωρήσουν πραγματικά σε μεγάλες τεχνολογικές επινοήσεις.
<SPEAKER ID="83" LANGUAGE="PL" NAME="Kuźmiuk (PPE-DE )." AFFILIATION="">
<P>
   – Κύριε Πρόεδρε, Κύριε Προεδρεύων του Συμβουλίου, κυρίες και κύριοι, λαμβάνω τον λόγο ως εκπρόσωπος της Πολωνίας, του μεγαλύτερου από τα νέα κράτη μέλη, σε αυτή τη συζήτηση η οποία συνοδεύεται από ερωτήσεις προς το Συμβούλιο σχετικά με τις δημοσιονομικές προοπτικές για την περίοδο 2007-2013. Θέλω να επιστήσω την προσοχή σε αυτό το σημείο, διότι μέχρι στιγμής στη συζήτηση έχουν παρέμβει κυρίως εκπρόσωποι των παλαιών κρατών μελών, και αυτή η διάκριση είναι σημαντικό να επισημανθεί δεδομένης της μεγάλης διαφοράς απόψεων μεταξύ των παλαιών και των νέων κρατών μελών σχετικά με τις δημοσιονομικές προοπτικές για την περίοδο 2007-2013. Κατά τη γνώμη μου, μια από τις πιο σημαντικές προτεραιότητες για τις εν λόγω δημοσιονομικές προοπτικές πρέπει να είναι η εμπέδωση της οικονομικής ανάπτυξης στα δέκα νέα κράτη μέλη, η οποία σημειώνει άνοδο αυτή την περίοδο, καθόσον αυτό θα διευκολύνει τη συνοχή και την ισότητα στο εσωτερικό της ΕΕ συνολικά. Η ολοκλήρωση σε νομικό και θεσμικό επίπεδο έχει επιτευχθεί. Ωστόσο, η διαδικασία αυτή πρέπει να συμπληρωθεί με μια αντίστοιχη προσπάθεια προκειμένου οι δέκα φτωχότερες χώρες, καθώς και οι δύο χώρες που αναμένεται να ενταχθούν στην ΕΕ στο προσεχές μέλλον, να προσεγγίσουν το επίπεδο του ανεπτυγμένου τμήματος της Ευρώπης.
<P>
Χωρίς τη σταδιακή μείωση του αναπτυξιακού χάσματος μεταξύ πλουσίων και φτωχών, θα εκδηλωθούν μεγάλες αντιδράσεις στην ολοκλήρωση της ΕΕ συνολικά. Υπάρχει επίσης ο κίνδυνος να καταστεί μόνιμο φαινόμενο η Ευρώπη των δύο ταχυτήτων. Γι’ αυτό υποστηρίζουμε την πρόταση της Επιτροπής Πρόντι. Η εν λόγω πρόταση ορίζει ως μέσο όρο για τις δημοσιονομικές δεσμεύσεις της ΕΕ το 1,27% του ΑΕγχΠ της ΕΕ, σε αντίθεση με την άποψη των έξι μεγαλύτερων καθαρών συνεισφερόντων, οι οποίοι επιδιώκουν τον περιορισμό αυτών των δεσμεύσεων σε 1% του ΑΕγχΠ. Μόνον εάν ο προϋπολογισμός της ΕΕ αυξηθεί σε σύγκριση με το παρελθόν είναι ρεαλιστικό να αναμένουμε σημαντική αύξηση της χρηματοδότησης στο πλαίσιο των διαρθρωτικών ταμείων και του Ταμείου Συνοχής, κάτι που θα καθιστούσε δυνατή τη λήψη μέτρων για την ουσιαστική προώθηση της ανάπτυξης στα νέα κράτη μέλη. Αυτό είναι πολύ πιο αναγκαίο ενόψει της προγραμματισμένης γενναιόδωρης χρηματοδότησης περιφερειών των παλαιών κρατών μελών της ΕΕ, η οποία, λόγω του “στατιστικού φαινομένου” θα υπερβεί το όριο του 75% του μέσου ΑΕγχΠ της ΕΕ, αρχής γενομένης από το 2007.
<P>
Δεδομένου του περιορισμού που υφίσταται από τα μέσα της δεκαετίας του 1990, ότι δηλαδή οι χώρες που ενισχύονται από τα διαρθρωτικά ταμεία και το Ταμείο Συνοχής δεν μπορούν να λάβουν χρηματοδότηση άνω του 4% του ΑΕγχΠ τους, ή με άλλα λόγια άνω των 17 δισεκατομμυρίων ευρώ περίπου κατ’ έτος για το σύνολο των νέων κρατών μελών, δεν ζητούμε κάτι το ασυνήθιστο. Θέλω να επισημάνω αυτά τα θέματα στους εκπροσώπους του Συμβουλίου που παρίστανται σε αυτή τη συζήτηση, καθόσον συνδέονται με την υλοποίηση μιας από τις σπουδαιότερες προτεραιότητες της ΕΕ, ήτοι της μείωσης του αναπτυξιακού χάσματος μεταξύ των παλαιών και των νέων κρατών μελών. 
<SPEAKER ID="84" LANGUAGE="NL" NAME="Van Nistelrooij (PPE-DE )." AFFILIATION="">
<P>
   – Κύριε Πρόεδρε, είναι σημαντικό το γεγονός ότι το Κοινοβούλιο εκμεταλλεύτηκε αυτή την ευκαιρία για τη διεξαγωγή της σημερινής εναρκτήριας συζήτησης. Με χαροποιεί το γεγονός ότι ο κ. Nicolaï, ο εκπρόσωπος του Συμβουλίου, δήλωσε ότι αυτό θα συμβαίνει πιο συχνά στο μέλλον και ότι, κάθε μήνα, θα έχουμε τη δυνατότητα να μελετούμε τις εξελίξεις. Εντούτοις, αυτό το νέο Κοινοβούλιο έχει θέσει σαφείς προτεραιότητες για την επίτευξη των στόχων της πολιτικής συνοχής, καθόσον η εν λόγω πολιτική αποδείχθηκε αποτελεσματική στο παρελθόν και μείωσε το χάσμα μεταξύ των χωρών της Ευρώπης. Συγχρόνως, έχουν ληφθεί νέες πρωτοβουλίες όπως, μεταξύ άλλων, η στρατηγική της Λισαβόνας.
<P>
Ωστόσο, εξακολουθούμε να μην επιτυγχάνουμε ικανοποιητικές επιδόσεις. Η έκθεση του κ. Kok κατέδειξε με ιδιαίτερη σαφήνεια ότι δεν έχουμε την πολυτέλεια να επαναπαυόμαστε στις δάφνες μας, αλλά οφείλουμε να προβούμε σε επενδύσεις. Πρέπει δε να το πράξουμε σε ευρωπαϊκό επίπεδο με ανανεωμένο δυναμισμό και στο σύνολο της Ευρώπης. Εξάλλου έχουμε να αντιμετωπίσουμε νέες προκλήσεις. Σήμερα, για παράδειγμα, συζητήσαμε το θέμα της Ουκρανίας, και η νέα πολιτική γειτονίας απαιτεί ανάπτυξη· απαιτεί επενδύσεις. Αυτές είναι νέες προκλήσεις, τις οποίες το παρόν Σώμα επιθυμεί να αντιμετωπίσει με δυναμισμό.
<P>
Το μήνυμά μου είναι ότι πρέπει να αντλήσουμε διδάγματα από αυτό που συνέβη το 1999, ιδίως όσον αφορά την περιφερειακή πολιτική. Το πρώτο έτος, το 1999, δεν ήταν παραγωγικό έτος διότι οι συζητήσεις μας ήταν υπερβολικά διστακτικές και χρονοβόρες. Πρέπει να αποφύγουμε να καταστεί και το 2007 ένα ακόμη διστακτικό έτος, δεδομένου κυρίως ότι οι κεντρικοί στόχοι απαιτούν, αν μη τι άλλο, επιτάχυνση των προσπαθειών. Ως εκ τούτου, θα χρειαστεί να επιδείξουμε επιμονή ως ομάδα. Η σύνδεση των θεσμικών οργάνων, μια πιο ολοκληρωμένη προσέγγιση θεμάτων όπως η έρευνα, αυτά είναι που δημιουργούν νέες ευκαιρίες. Μια τέτοια στάση αναμένει από εμάς το εκλογικό σώμα. Η νέα πολιτική και οι νέες προοπτικές δεν μπορούν να υλοποιηθούν με το 1%. Απαιτούνται πολύ περισσότερα. 
<SPEAKER ID="85" LANGUAGE="PL" NAME="Siekierski (PPE-DE )." AFFILIATION="">
<P>
   – Προετοιμάζουμε τις δημοσιονομικές προοπτικές της περιόδου 2007-2013 σε μια εξαιρετικά δύσκολη χρονική περίοδο. Και το Κοινοβούλιο και η Επιτροπή έχουν νέα σύνθεση, ενώ η ΕΕ λειτουργεί με 25 κράτη μέλη για επτά μόλις μήνες. Υπάρχει επίσης η προοπτική περαιτέρω διευρύνσεων, ενώ πρέπει ασφαλώς να ληφθεί υπόψη και η στρατηγική της Λισαβόνας. Το πρόγραμμα και οι μέθοδοι εργασίας της προσωρινής επιτροπής πρέπει να λάβουν υπόψη την εξέταση των θέσεων και προτεραιοτήτων της Επιτροπής Πρόντι και του προηγουμένου Κοινοβουλίου. Πρέπει επίσης να διενεργηθεί αξιολόγηση της τρέχουσας διεύρυνσης και να καταστρωθούν σχέδια για μελλοντικές διευρύνσεις. Αυτά είναι θέματα τα οποία πρέπει να χειριστεί η νέα Ευρωπαϊκή Επιτροπή, ενώ τα κράτη μέλη διαδραματίζουν επίσης σημαντικό ρόλο. Οι προτάσεις αυτών των τελευταίων πρέπει να μελετηθούν επισταμένα, και αυτό είναι κάτι που οφείλει να διασφαλίσει η επόμενη Προεδρία του Συμβουλίου.
<P>
Οι νέες δημοσιονομικές προοπτικές περιλαμβάνουν σχέδια για αρκετά έτη, ίσως μάλιστα για μια δεκαετία ή παραπάνω. Ενδέχεται –είναι μάλλον σίγουρο– οι συνθήκες στο εσωτερικό της ΕΕ και στον υπόλοιπο κόσμο να έχουν μεταβληθεί. Στο κάτω-κάτω της γραφής, πρόκειται για μια μακρά περίοδο, ιδίως με τα κριτήρια του εικοστού πρώτου αιώνα. Συνεπώς, θα ήταν καλή ιδέα να υπάρξει αναθεώρηση των νέων δημοσιονομικών προοπτικών μετά από μια τριετή περίοδο εφαρμογής τους, και να επέλθουν τροποποιήσεις εφόσον χρειαστεί. Δεν πρέπει να λησμονούμε ότι το 2009 θα υπάρχει νέο Κοινοβούλιο και νέα Ευρωπαϊκή Επιτροπή, οπότε πρέπει να προβλεφθεί από τώρα η δυνατότητα αυτών των κεντρικών θεσμικών οργάνων της ΕΕ να καταθέσουν προτάσεις και να επιφέρουν τροποποιήσεις. Οι βασικές αποφάσεις σχετικά με τις νέες δημοσιονομικές προοπτικές για την περίοδο 2007-2013 είναι, ωστόσο, υπόθεση των κρατών μελών και του Συμβουλίου. Η Ευρώπη δεν μπορεί να περιορίζεται σε απλά ποσοστά, και πολύ περισσότερο στο 1% του ΑΕγχΠ. 
<SPEAKER ID="86" LANGUAGE="NL" NAME="Nicolaï," AFFILIATION="Συμβούλιο">
<P>
   . – Θέλω να ευχαριστήσω όλες και όλους τους βουλευτές του Ευρωπαϊκού Κοινοβουλίου για τις παρατηρήσεις τους και τα συγκεκριμένα ερωτήματα που μου έθεσαν. Επιτρέψτε μου καταρχάς να απαντήσω στο θέμα του προγραμματισμού, του χρονοδιαγράμματος και του σχεδιασμού που ακολουθεί το Συμβούλιο, τα οποία αμφισβητήθηκαν από ορισμένους ομιλητές, αρχικά από τον κ. Böge, αλλά στη συνέχεια και από την κ. Schroedter και τον κ. Χατζηδάκη, οι οποίοι μάλιστα αναφέρθηκαν σε φήμες και ενδείξεις ότι το χρονοδιάγραμμα που σας εξέθεσα προ ολίγου ενδέχεται να μεταβληθεί. Έγιναν αναφορές σε μια διάσκεψη κορυφής και σε άλλες φημολογίες. Είμαι σε θέση να σας καθησυχάσω. Υπάρχει μόνο ένα χρονοδιάγραμμα, και είναι αυτό που σας παρουσίασα. Συνοψίζεται δε κυρίως στο ότι, πράγματι, πρόθεσή μας είναι να έχει επιτευχθεί συμφωνία στο Συμβούλιο έως τον Ιούνιο του 2005. Σε αυτό μπορώ να προσθέσω ότι συμφωνώ με όσα ανέφερε ο κ. Böge σχετικά με τη μη έκδοση της Δήλωσης Αξιοπιστίας από το Ελεγκτικό Συνέδριο. Γνωρίζει, όπως και εσείς, ότι το Συμβούλιο συμμερίζεται τις ανησυχίες του Κοινοβουλίου επί του θέματος. Ορισμένοι βουλευτές, όπως ο κ. Galeote Quecedo, ρώτησαν ποια είναι η ακριβής κατάσταση όσον αφορά το πρόγραμμα και το χρονοδιάγραμμα. Η κατάσταση είναι ότι οι προετοιμασίες για το Συμβούλιο της 17ης Δεκεμβρίου βρίσκονται σε πλήρη εξέλιξη και ότι θα τηρηθούν τα συμφωνηθέντα. Αυτό σημαίνει ότι αναμένουμε να μπορέσουμε να λάβουμε απόφαση σχετικά με τις αρχές και τις κατευθυντήριες γραμμές όσον αφορά τις δημοσιονομικές προοπτικές, καθώς και σχετικά με τη δέσμη μέτρων, την επισκόπηση των όσων έχουμε επιτύχει μέσω της προσέγγισης των δομικών στοιχείων. Αυτοί είναι οι στόχοι που έχει θέσει το Συμβούλιο και ευελπιστούμε ότι θα μπορέσουμε να λάβουμε τις σχετικές αποφάσεις στις 17 Δεκεμβρίου. Θα επανέλθω στη συνέχεια στην προσέγγιση των δομικών στοιχείων, καθόσον αρκετές από τις ερωτήσεις που θέσατε σχετίζονται με αυτήν.
<P>
Σημειώνω ότι και εδώ, όπως και στις συζητήσεις στο εσωτερικό του Συμβουλίου, αναφέρονται ήδη από το τρέχον στάδιο διάφορες προτεραιότητες επί του περιεχομένου, οι οποίες αναμένεται να ενσωματωθούν στις νέες δημοσιονομικές προοπτικές. Όπως διευκρίνισε ο κ. Böge, ένα γενικό σημείο εκκίνησης είναι η συζήτηση σχετικά με την προστιθέμενη αξία που προσφέρει η ανάληψη δράσης σε ευρωπαϊκό επίπεδο. Φυσικά, αναγνωρίζω πολλές από τις προτεραιότητες που έχουν παρουσιαστεί, όπως η στρατηγική της Λισαβόνας, την οποία ανέφεραν πολλοί ομιλητές, ο διεθνής ρόλος της Ευρωπαϊκής Ένωσης, η πολιτική συνοχής, η ασφάλεια, αλλά και πιο ειδικά το ζήτημα του ανωτάτου ορίου του 4% όσον αφορά τη χρήση των διαρθρωτικών ταμείων. Όλα αυτά είναι στοιχεία τα οποία βρίσκονται ακόμη στο στάδιο συζητήσεων στο παρόν Σώμα, όπως και στο Συμβούλιο, και αποτελούν τμήμα των προτάσεων που καταρτίζουμε αυτή την περίοδο.
<P>
Με αυτό έρχομαι στην προσέγγιση που αποφάσισε να υιοθετήσει η Προεδρία όσον αφορά τα βήματα που πρέπει να ακολουθήσουμε στην περίοδο αυτών των έξι μηνών για την προετοιμασία των νέων δημοσιονομικών προοπτικών. Πρώτα από όλα, θέλω να αποστασιοποιηθώ κατηγορηματικά από τα ζητήματα που σχετίζονται με την προσέγγιση του 1% στην οποία αναφέρθηκαν, μεταξύ άλλων, η κ. Dührkop Dührkop και η κ. Buitenweg, η οποία εξέφρασε μάλιστα την ικανοποίησή της για την εγκατάλειψη αυτής της προσέγγισης. Ως Προεδρεύων του Συμβουλίου, δεν έχω εγκαταλείψει τίποτε, ούτε επιμένω σε κάτι. Εδώ δεν μιλώ ως εκπρόσωπος των Κάτω Χωρών, ούτε της ομάδας των Έξι, η οποία, όπως γνωρίζετε, υποστήριξε αυτή τη θέση σχετικά με το 1%. Βρίσκομαι ενώπιόν σας ως Προεδρεύων του Συμβουλίου. Ως Προεδρεύων, έχω πράξει ακριβώς κάποια από τα πράγματα τα οποία επικρίνουν ορισμένοι ομιλητές, όπως, για παράδειγμα, ο κ. Karas, ο οποίος με κάλεσε να αναφερθώ σε προτεραιότητες, ή άλλοι βουλευτές, οι οποίοι έθεσαν ερωτήματα σχετικά με το πώς θα μπορούσα να επιλύσω αυτό το πρόβλημα από οικονομική άποψη. Επιλέξαμε την προσέγγιση των δομικών στοιχείων, ακριβώς επειδή επιτρέπει την ανάδειξη των πολιτικών προτεραιοτήτων, των προτεραιοτήτων επί της ουσίας, και όχι από την άποψη των χρημάτων. Αυτός είναι ο στόχος που προσπαθούμε τώρα να επιτύχουμε έως τις 17 Δεκεμβρίου, και ως εκ τούτου αυτή η άποψη συνάδει πλήρως με το πνεύμα πολλών από τις παρατηρήσεις που έχουν ακουστεί στο παρελθόν. Δεδομένου ότι διαπιστώνω έναν βαθμό σύγχυσης επί του θέματος, θέλω να επαναλάβω ότι η πρόταση της Επιτροπής είναι σαφέστατα το σημείο εκκίνησης, αν και όλοι γνωρίζουμε ότι τα κράτη μέλη έχουν τη δυνατότητα να υιοθετήσουν διαφορετικές θέσεις από αυτές που έχει προτείνει η Επιτροπή. Εκείνο που προσπαθούμε να επιτύχουμε μέσω της προσέγγισης των δομικών στοιχείων είναι, απλούστατα, να συνδυάσουμε, να ταξινομήσουμε και να προσδώσουμε μια άμεσα κατανοητή μορφή στις διαφορετικές θέσεις των επιμέρους κρατών μελών με βάση την κατηγορία και το θέμα, επιτρέποντας έτσι στο Συμβούλιο να καταλήξει σε αποφάσεις καλύτερα τεκμηριωμένες από πολιτική άποψη. Αυτό δεν μπορεί παρά να ωφελήσει τη συζήτηση συνολικά, ενώ μπορεί να αποδειχθεί ωφέλιμο και για το Κοινοβούλιο. Ως εκ τούτου, άκουσα με ικανοποίηση, κάτι που αποσαφήνισε ο κ. Walter, ότι το Κοινοβούλιο θα επιχειρήσει μια παρόμοια προσέγγιση. Φρονώ ότι με αυτές τις διευκρινίσεις απαντώ στην πλειονότητα των παρατηρήσεων που διατυπώθηκαν σχετικά με την προσέγγιση των δομικών στοιχείων και τη γραμμή που ακολούθησε η Προεδρία.
<P>
Η κ. Buitenweg αναφέρθηκε ειδικότερα σε ευρωφόρους. Η Επιτροπή πρότεινε να εξεταστεί αυτή η δυνατότητα στο πλαίσιο των επομένων δημοσιονομικών προοπτικών, για την περίοδο μετά το 2014. Μπορώ να σας πληροφορήσω ότι το Συμβούλιο συζητεί επί του παρόντος το θέμα και θα συνεχίσει να το πράττει. Μπορώ δε να σας ενημερώσω, όσον αφορά το στάδιο στο οποίο βρίσκεται η συζήτηση, ότι είναι απίθανο να υποστηρίξει το Συμβούλιο τη μετάθεση της ημερομηνίας αυτής σε χρόνο νωρίτερο από εκείνον που προτείνει η Επιτροπή.
<P>
Ένα άλλο ειδικό θέμα που αναφέρθηκε από ορισμένους ομιλητές –η κ. Jensen, νομίζω, ήταν η πρώτη, αλλά στη συνέχεια την μιμήθηκαν ο κ. Walter και άλλοι ομιλητές– αφορά τη διάρκεια των δημοσιονομικών προοπτικών και την επταετή περίοδο. Η Επιτροπή έχει προτείνει την εφαρμογή της επταετούς περιόδου για μια ακόμη φορά, και αυτό συζητείται επίσης στο Συμβούλιο, αλλά δεν έχουμε λάβει σχετική απόφαση. Γνωρίζουμε όλοι πολύ καλά ότι ο πολυετής προϋπολογισμός είναι ένα πλαίσιο βάσει του οποίου γίνονται οι ετήσιες προβλέψεις. Δεν καθορίζουμε τα πάντα λεπτομερώς για επτά έτη, ή για οποιονδήποτε αριθμό ετών, αλλά αυτό είναι κάτι που ήδη γνωρίζετε. Εκείνο που έχει σημασία είναι τα ανώτατα όρια εντός των οποίων υπάρχει δυνατότητα ετησίων δαπανών, αρκεί να είναι επαρκή τα περιθώρια.
<SPEAKER ID="87" LANGUAGE="" NAME="Πρόεδρος." AFFILIATION="">
<P>
   – Έχω λάβει μια πρόταση ψηφίσματος (B6-0189/2004) εξ ονόματος της προσωρινής επιτροπής για τις πολιτικές προκλήσεις και τα δημοσιονομικά μέσα της διευρυμένης Ένωσης 2007-2013.
<SPEAKER ID="88" LANGUAGE="" NAME="Πρόεδρος." AFFILIATION="">
<SPEAKER ID="89" LANGUAGE="NL" NAME="Nicolaï," AFFILIATION="Συμβούλιο">
<P>
   . – Κύριε Πρόεδρε, αφού σας ευχαριστήσω για τα καλά σας λόγια νωρίτερα, θέλω προτού ξεκινήσω την ομιλία μου να δηλώσω ότι, δυστυχώς, δεδομένου του σημερινού προγραμματισμού των εργασιών στο Κοινοβούλιο, έχω μια ανειλημμένη υποχρέωση συνεπεία της οποίας έπρεπε να είχα αποχωρήσει πριν από τις 19.00. Με την άδειά σας λοιπόν θα αποχωρήσω αμέσως μόλις ολοκληρώσω την ανάγνωση της ομιλίας μου. 
<SPEAKER ID="90" LANGUAGE="" NAME="" AFFILIATION="(">
<P>
Θα ήθελα να ξεκινήσω λέγοντας ότι συμφωνώ απολύτως με τον κ. Cohn-Bendit ότι η διάσκεψη κορυφής ΕΕ-Ρωσίας ήταν πολύ περισσότερο από μια συζήτηση για την Ουκρανία. Ήταν μια ευκαιρία για περαιτέρω εμβάθυνση των σχέσεών μας σε διάφορους τομείς και συνεπώς χαίρομαι που κάνουμε αυτή τη συζήτηση σχετικά με την ΕΕ και τη Ρωσία σήμερα. Ζητώ συγνώμη διότι δεν θα είμαι παρών σε όλη τη διάρκεια της συζήτησης.
<P>
Ελπίζουμε ότι στην επόμενη διάσκεψη κορυφής τον Μάιο του 2005 στη Μόσχα, θα μπορέσουμε να καταλήξουμε σε συμφωνία και για τους τέσσερις χώρους. Στην ΕΕ, θεωρούμε ότι οι τέσσερις αυτοί χώροι είναι αλληλένδετοι. Η ΕΕ θέλει να προαγάγει τη συνεργασία μεταξύ της ΕΕ και της Ρωσίας σε υψηλότερο επίπεδο, αλλά αυτό θα πρέπει να αφορά όλα τα θέματα. Δεν μπορούμε να κινούμαστε επιλεκτικά. Επιπλέον, θα το κάνουμε – και δεν έχω αφήσει κατά μέρος τις θεμελιώδεις αρχές και τους στόχους προς χάριν ενός γρήγορου συμβιβασμού. Έχει σημασία να σημειώσουμε ότι, ενόσω συνεχίζονται οι διαπραγματεύσεις στη βάση αυτή, θα προσπαθήσουμε να ενισχύσουμε τις σχέσεις ΕΕ-Ρωσίας όπου αυτό είναι δυνατόν, σεβόμενοι παράλληλα τις αρχές μας.
<P>
Όσον αφορά τον κοινό χώρο έρευνας και εκπαίδευσης, συμπεριλαμβανομένων των πολιτιστικών πτυχών, υπήρξε καταρχήν συμφωνία για τη δημιουργία ενός ευρωπαϊκού ινστιτούτου εκπαίδευσης στη Μόσχα. Αυτό θα επιτρέψει στους ρώσους πολίτες να κατανοήσουν καλύτερα την Ευρωπαϊκή Ένωση. Επιπλέον, η ΕΕ εκτίμησε την υποστήριξη της Ρωσίας στον ITER (διεθνή θερμοπυρηνικό πειραματικό αντιδραστήρα).
<P>
Όσον αφορά την καταπολέμηση της τρομοκρατίας, κατά τη διάρκεια μιας επίσκεψης του κ. Gijs de Vries, του συντονιστή αντιτρομοκρατικής δράσης μας, ο Πρόεδρος Πούτιν είπε ότι ο κ. de Vries χαίρει μεγάλης εκτίμησης από τον ρώσο ομόλογό του. Ο ομόλογός του θα επισκεφθεί σύντομα τις Βρυξέλλες. Η Μόσχα έδειξε μεγάλο ενδιαφέρον για τις εξελίξεις στις πολιτικές της ΕΕ, όπως η ασφάλεια των εγγράφων. Η Ρωσία θέλει επίσης να ανταλλάξει δεδομένα με τη Europol, τη Eurojust κλπ. Η ΕΕ είναι καταρχήν έτοιμη για αυτό, αλλά θα πρέπει η Μόσχα πρώτα να επικυρώσει τη Σύμβαση του Συμβουλίου της Ευρώπης για την Προστασία των Δεδομένων. Ο Πρόεδρος Πούτιν δεσμεύτηκε ως προς αυτό και ελπίζω ότι η δέσμευσή του θα αποδώσει σύντομα καρπούς.
<P>
Αναφέρθηκα ήδη στο τηλεφώνημα του πρωθυπουργού Balkenende προς τον Πρόεδρο Πούτιν σήμερα το απόγευμα, επομένως δεν νομίζω ότι πρέπει να επιμείνω πολύ στο θέμα αυτό.
<SPEAKER ID="91" LANGUAGE="" NAME="Πρόεδρος." AFFILIATION="">
<P>
   Ευχαριστούμε, κύριε Nicolaï, τόσο για τη δήλωσή σας όσο και για τον χρόνο που μας αφιερώσατε. 
<SPEAKER ID="92" LANGUAGE="DE" NAME="Ferrero-Waldner," AFFILIATION="Επιτροπή">
<P>
     Κύριε Πρόεδρε, κυρίες και κύριοι, κύριε Nicolaï, φυσικά έχουν ήδη ειπωθεί πάρα πολλά, επιτρέψτε μου όμως να υπογραμμίσω καταρχάς ότι η Ρωσία έχει γίνει για εμάς, ειδικά λόγω της διεύρυνσης της Ευρωπαϊκής Ένωσης, ένας ακόμα πιο σημαντικός εταίρος, αφού είναι ο μεγαλύτερος γείτονας της Ευρωπαϊκής Ένωσης και θέλουμε να γίνει ένας στρατηγικός εταίρος. Πρέπει να είμαστε σε θέση να συζητούμε με τη Ρωσία για όλα τα θέματα, για τα σημεία στα οποία θέλουμε να σημειώσουμε πρόοδο, αλλά και για διεθνή θέματα, ακόμα και όταν έχουμε ορισμένες φορές διαφορές απόψεων. Στη σύνοδο κορυφής της 25ης Νοεμβρίου φάνηκε ότι μπορέσαμε να συζητήσουμε σε μια βασικά πολύ καλή, τρόπον τινά επαγγελματική, ατμόσφαιρα και να υπεισέλθουμε σε πολλές λεπτομέρειες.
<P>
Ο κύριος Nicolaï ανέφερε ήδη ότι φυσικά θέλαμε τους τέσσερις μεγάλους τομείς σε ένα πακέτο. Το πακέτο αυτό ήταν στο επίκεντρο των διαπραγματεύσεών μας. Πέρα από αυτό συζητήσαμε και διεθνή θέματα και, όπως σωστά παρατήρησε ο κ. Nicolaï, πολύ μεγάλο μέρος της συζήτησης αφιερώθηκε στην Ουκρανία.
<P>
Ακόμα, συζητήσαμε το επενδυτικό κλίμα στη Ρωσία, καθώς και την κατάσταση της YUKOS, τονίζοντας ιδίως την ανάγκη διαφάνειας, σταθερότητας και προβλεψιμότητας. Επίσης αποφασίσαμε, όπως ανέφερε ο κ. συνάδελφος, ότι ο κοινός οικονομικός χώρος θα ασχοληθεί ιδίως και με περιβαλλοντικά ζητήματα. Αυτό θα μας δώσει τη δυνατότητα κοινής αντιμετώπισης των προκλήσεων στον τομέα της περιβαλλοντικής πολιτικής. Φυσικά, όλοι επικροτήσαμε απερίφραστα την επικύρωση του πρωτοκόλλου του Κυότο που θα μας δώσει τώρα τη δυνατότητα να ενισχύσουμε τη διμερή συνεργασία μας, αλλά και τη συνεργασία σε διεθνή φόρα για την προστασία του κλίματος.
<P>
Δεύτερον, συμφωνήσαμε να διεξάγουμε τακτικά διαβουλεύσεις για θέματα ανθρωπίνων δικαιωμάτων, συμπεριλαμβανομένων των θεμάτων που αφορούν τις μειονότητες και τα θεμελιώδη δικαιώματα, όπως ανέφερε ήδη ο κ. Nicolaï.
<SPEAKER ID="93" LANGUAGE="ES" NAME="Salafranca Sánchez-Neyra (PPE-DE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρία Επίτροπε, κυρίες και κύριοι, καταρχάς, θα ήθελα να εκφράσω στην Επίτροπο Benita Ferrero τις καλύτερες ευχές μου για την ανάληψη των σημαντικών αρμοδιοτήτων της. Σήμερα, είναι η πρώτη παρουσία της σε σύνοδο της Ολομέλειας στις Βρυξέλλες, μολονότι γνωρίζω ότι η αποψινή είναι η δεύτερη συζήτηση στην οποία συμμετέχει. Η αλήθεια είναι ότι αναλαμβάνετε τις αρμοδιότητές σας σε μια πολύ ευαίσθητη περίοδο για τη διεθνή σκηνή· λάβατε μέρος στη διεθνή διάσκεψη σχετικά με το Ιράκ· συναντηθήκατε στο περιθώριό της με την Τετραμερή προκειμένου να εξετάσετε την εκ νέου προώθηση του οδικού χάρτη για την ειρηνευτική διαδικασία στη Μέση Ανατολή μετά τον θάνατο του Γιασέρ Αραφάτ· έπρεπε να παρακολουθήσετε τη διάσκεψη κορυφής Ευρωπαϊκής Ένωσης-Ρωσίας· έχουμε την πολιτική κρίση στην Ουκρανία. Θα έχετε πολλή δουλειά τις επόμενες ημέρες, κυρία Επίτροπε.
<P>
Όπως γνωρίζετε, κυρία Επίτροπε, αυτό το Κοινοβούλιο είναι απόλυτα και ολοκληρωτικά προσηλωμένο στα ανθρώπινα δικαιώματα, τα οποία δεν αφορούν μόνο μια χώρα, μια περιοχή, ή μια ήπειρο· έχουν πραγματικά καθολικό, παγκόσμιο χαρακτήρα. Στις σχέσεις μας με τη Ρωσία δεν μπορούμε να υπογραμμίζουμε μόνο τα θετικά και να ξεχνάμε τα αρνητικά. Η επικύρωση του πρωτοκόλλου του Κυότο είναι σαφώς ένα από τα θετικά στοιχεία, ενώ τα αρνητικά περιλαμβάνουν, όπως αναφέρατε, τις υποθέσεις των ανθρωπίνων δικαιωμάτων στην Τσετσενία και την υπόθεση Yukos, για παράδειγμα.
<SPEAKER ID="94" LANGUAGE="DE" NAME="Swoboda (PSE )," AFFILIATION="εξ ονόματος της Ομάδας">
<SPEAKER ID="95" LANGUAGE="SV" NAME="Malmström (ALDE )," AFFILIATION="εξ ονόματος της Ομάδας">
<P>
Είναι βάσιμο το αίσθημα ανησυχίας αυτή την περίοδο, κατόπιν και των τελευταίων εξελίξεων στη Ρωσία. Αναφέρομαι στη συγκέντρωση εξουσίας στο Κρεμλίνο, στην κατάσταση των μέσων ενημέρωσης –καταρχήν, η ελευθερία των μέσων ενημέρωσης αποτελεί παρελθόν– καθώς και στην αδυναμία εξεύρεσης πολιτικής λύσης στην Τσετσενία. Αναφέρομαι επίσης στις πιο πρόσφατες εξελίξεις, συγκεκριμένα στη στήριξη του Πούτιν προς τον Yanukovich στην Ουκρανία και, νωρίτερα, προς τον Lukashenko στη Λευκορωσία. Οι σχέσεις μεταξύ της ΕΕ και της Ρωσίας βρίσκονται σε κρίσιμο στάδιο, ενώ δεν μπορούμε παρά να θεωρούμε αποτυχημένη την τελευταία συνάντηση, παρ’ όλο που θαυμάζω ειλικρινά και χαιρετίζω την αισιοδοξία σας, κυρία Επίτροπε.
<SPEAKER ID="96" LANGUAGE="NL" NAME="Staes (Verts/ALE )," AFFILIATION="εξ ονόματος της Ομάδας">
<P>
   . – Κύριε Πρόεδρε, θέλω και εγώ καταρχάς να συγχαρώ την Επίτροπο κ. Ferrero-Waldner. Αυτή είναι η πρώτη της συμμετοχή σε συζήτηση στην Ολομέλεια και προσδοκώ ότι η συνεργασία μας θα είναι εποικοδομητική. Σας άκουσα με ιδιαίτερη προσοχή, κυρία Επίτροπε. Δηλώσατε ότι προσφερθήκαμε να βοηθήσουμε τους Ρώσους στην ανοικοδόμηση της χώρας αμέσως μόλις μπορέσουν να εγγυηθούν την ασφάλεια.
<P>
Αυτό, κυρία Επίτροπε, αποτελεί αντιστροφή της ορθής σειράς των πραγμάτων. Δεν είναι χρήσιμο να ακολουθήσουμε αυτή την τακτική. Εξάλλου, όλοι γνωρίζουμε ότι δεν υπάρχει ειρήνη στην Τσετσενία, ότι επιβάλλεται μια ειρηνευτική διαδικασία η οποία δεν έχει τη στήριξη του πληθυσμού και ότι τα ανθρώπινα δικαιώματα παραβιάζονται σε καθημερινή βάση. Όλοι γνωρίζουμε ότι η κατάσταση στη Ρωσία είναι εξαιρετικά σοβαρή. Αυτό είναι κάτι που συνάγω διαβάζοντας το πιο πρόσφατο βιβλίο της Άννας Πολιτκόφσκαγια, ανεξάρτητης δημοσιογράφου, η οποία γράφει στο νέο της βιβλίο με τίτλο “Η Ρωσία του Πούτιν” πώς παραβιάζονται σε καθημερινή βάση τα ανθρώπινα δικαιώματα, πώς ο έλεγχος του Τύπου από την κεντρική κυβέρνηση ενισχύεται καθημερινά και πώς αυξάνεται διαρκώς η ισχύς της KGB/FSB. Είμαστε όλοι σε θέση να διαπιστώσουμε ότι η κατάσταση είναι σοβαρή και ότι πρέπει να ξεκινήσει μια γνήσια δημοκρατική διαδικασία στην Τσετσενία. Εκεί είναι χρήσιμη η παρέμβαση της Ευρωπαϊκής Ένωσης. Ουσιαστικά, είμαστε άμεσοι γείτονες και μπορούμε να διαδραματίσουμε ρόλο σε μια τέτοια διαδικασία· όχι κτίζοντας σπίτια στην περιοχή, αλλά διοργανώνοντας μια πραγματική ειρηνευτική διάσκεψη. Γι’ αυτό με εκπλήσσει το γεγονός ότι οι Ρώσοι δεν θέλουν καν να συζητήσουν με απλούς πολίτες, με εκπροσώπους των μητέρων των στρατιωτών οι οποίες ανησυχούν για την τύχη των παιδιών τους, ανησυχούν για την ειρήνη και για την προστασία των ανθρωπίνων δικαιωμάτων, και επιθυμούν να έλθουν σε επαφή και να συζητήσουν με εκπροσώπους της κυβέρνησης Μασχάντοφ και με τον κ. Ζακάγεφ. Με εκπλήσσει επίσης το γεγονός ότι οι Ρώσοι ασκούν ακόμη και πιέσεις σε κυβερνήσεις, όπως αυτή του Βελγίου, να αρνηθούν στον κ. Ζακάγεφ πρόσβαση σε αυτή τη χώρα και στο παρόν Κοινοβούλιο.
<SPEAKER ID="97" LANGUAGE="PL" NAME="Rogalski (IND/DEM )," AFFILIATION="εξ ονόματος της Ομάδας">
<SPEAKER ID="98" LANGUAGE="PL" NAME="Fotyga (UEN )," AFFILIATION="εξ ονόματος της Ομάδας">
<P>
   . – Κύριε Πρόεδρε, θέλω να αναφερθώ στη δήλωση που εξέδωσαν οι πλευρές μετά τη 14η διάσκεψη κορυφής ΕΕ-Ρωσίας, και ειδικότερα στην ενότητα που αφορά την εφαρμογή των στοιχείων επί των οποίων έχουν συμφωνήσει και οι δύο πλευρές. Τα εν λόγω στοιχεία αφορούν, ασφαλώς, τους κοινούς χώρους. Κατά τη γνώμη μου, και η Προεδρία και η Επιτροπή υποχώρησαν σε αυτό το θέμα ενόψει της δυσαρέσκειας της Ρωσίας, την οποία είχε εκφράσει επανειλημμένα πριν από τη διάσκεψη, σχετικά με την άποψη που εξέφρασε το παρόν Κοινοβούλιο και οι βουλευτές του. Αναφέρομαι στην άποψη ότι η συμφωνία εταιρικής σχέσης και συνεργασίας πρέπει να αντιμετωπίζεται ως ενιαίο σύνολο στις διαπραγματεύσεις με τη Ρωσία. Κατά μια έννοια, αυτό σημαίνει ότι οι ψήφοι μας επί του θέματος έχουν αγνοηθεί. Θέλω να προσθέσω κάτι ακόμα σχετικά με τις συζητήσεις για την Ουκρανία. Η χώρα με την οποία διαπραγματευόμαστε έναν οδικό χάρτη για την υλοποίηση της συμφωνίας εταιρικής σχέσης και συνεργασίας είναι η ίδια ακριβώς χώρα η οποία παρεμβαίνει ενεργά στην εκλογική διαδικασία στην Ουκρανία. 
<SPEAKER ID="99" LANGUAGE="PL" NAME="Czarnecki, Ryszard (NI )." AFFILIATION="">
<P>
   – Κύριε Πρόεδρε, κυρίες και κύριοι, στη χώρα μου τα παιδικά προγράμματα μεταδίδονται μετά τις 19.00. Νομίζω ότι ο Προεδρεύων του Συμβουλίου αγαπά τα παραμύθια και τα παιδικά προγράμματα και γι’ αυτό αποχώρησε. Αυτό, ωστόσο, καταδεικνύει έλλειψη σεβασμού προς το Ευρωπαϊκό Κοινοβούλιο, και ευελπιστώ ειλικρινά ότι δεν θα επαναληφθεί στο μέλλον.
<P>
Χαίρομαι διότι η συζήτηση αυτή πραγματοποιείται σήμερα. Θα ήταν λάθος να την αντικαταστήσουμε με τη συζήτηση σχετικά με την Ουκρανία, καθόσον η Ουκρανία και η Ρωσία είναι δύο διαφορετικές χώρες, ακόμη και αν η Ρωσία, ή τμήμα της Ρωσίας, εξακολουθεί να σκέπτεται ή θέλει να σκέπτεται ως Σοβιετική Ένωση ή τσαρική αυτοκρατορία. Χαίρομαι επίσης για έναν δεύτερο λόγο, συγκεκριμένα για το γεγονός ότι ο κ. Barroso και ο κ. Πούτιν είχαν σημαντικές διαφορές απόψεων κατά την πρόσφατη διάσκεψη κορυφής στη Χάγη, και αυτές οι διαφορές απόψεων δεν περιορίζονταν μόνο στο θέμα της Ουκρανίας. Η εικόνα αυτάρεσκων πολιτικών οι οποίοι αντήλλασσαν χειραψίες δημιούργησε εν γένει αρνητικά συναισθήματα στον μέσο πολίτη, κυρίως στην Ανατολική Ευρώπη.
<SPEAKER ID="100" LANGUAGE="" NAME="" AFFILIATION="Αντιπροέδρου">
<SPEAKER ID="101" LANGUAGE="PL" NAME="Protasiewicz (PPE-DE )." AFFILIATION="">
<P>
Σε αυτό το πλαίσιο, θέλω να συγχαρώ τον κ. Balkenende και όλα τα μέλη της ολλανδικής Προεδρίας για τη σαφή και σταθερή τους στάση κατά τη διάρκεια της διάσκεψης κορυφής ΕΕ-Ρωσίας στις 25 Νοεμβρίου. Τις ημέρες μετά την εν λόγω διάσκεψη διαπιστώσαμε ότι οι εκτιμήσεις μας για τα πολιτικά γεγονότα στην Ουκρανία ήταν ορθές, και το ίδιο ισχύει και σήμερα. Θέλω επίσης να υπενθυμίσω στον κ. Rogalksi ότι η Ουκρανία δεν είναι τμήμα της Ρωσίας, οπότε η υποστήριξη του δικαιώματος του ουκρανικού λαού σε ελεύθερες και δημοκρατικές εκλογές δεν συνιστά παρέμβαση στις εσωτερικές υποθέσεις της Ρωσίας. Η Ουκρανία αποτελεί ξεχωριστό κράτος και ξεχωριστό λαό, και θα σας παρακαλέσω να μην το λησμονείτε αυτό. Χάρη στη στάση που τήρησε η ολλανδική Προεδρία, ενισχύεται η αξιοπιστία της ΕΕ για τους λαούς της Ευρώπης, μετά από μια μακρά περίοδο κατά την οποία πάρα πολλοί ευρωπαίοι ηγέτες υποκρίνονταν ότι δεν έβλεπαν, ή όντως δεν έβλεπαν, τα προβλήματα που προέκυπταν στις σχέσεις με τη Ρωσία κατά το παρελθόν, όπως η συγκέντρωση εξουσίας εις βάρος μιας ευάλωτης ακόμη δημοκρατίας, η πολιτική της Ρωσίας στον Καύκασο ή η επαναδημιουργία της ρωσικής “σφαίρας επιρροής”. Ευχαριστώ, λοιπόν, τον κ. Balkenende για τη στάση που τήρησε κατά τη διάσκεψη κορυφής ΕΕ-Ρωσίας. 
<SPEAKER ID="102" LANGUAGE="FI" NAME="Paasilinna (PSE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, η Ευρωπαϊκή Ένωση αντιμετωπίζει τώρα προβλήματα και με την Ανατολή και με τη Δύση, και με τις Ηνωμένες Πολιτείες της Αμερικής και με τη Ρωσία. Η κυβέρνηση των Ηνωμένων Πολιτειών έχει υιοθετήσει μια σαφώς μονομερή προσέγγιση. Αυτό είναι εμφανές στις εμπορικές διαμάχες και στον πόλεμο στο Ιράκ, και έχει οδηγήσει σε ένα είδος αποξένωσης. Οι σχέσεις μας απαιτούν τώρα ιδιαίτερες προσπάθειες. Οι μετανάστες έχουν σχηματίσει μια νέα ομάδα αμερικανών πολιτών οι οποίοι στις τελευταίες εκλογές ψήφισαν τους Ρεπουμπλικανούς. Ο υπουργός Άμυνας Donald Rumsfeld δήλωσε ότι κατά τον ίδιο τρόπο υπάρχουν και νέοι Ευρωπαίοι. Πράγματι, μέσω της διεύρυνσης φέραμε νέο αίμα στην Ένωσή μας. Ωστόσο, αυτά τα νέα μέλη είχαν διαφορετική σχέση με τις Ηνωμένες Πολιτείες (όχι για πολύ ακόμα, κατά τη γνώμη μου, καθώς με το έργο μας διαφοροποιούμε σταδιακά αυτή τη σχέση), αλλά και με τη Ρωσία, μέσω μιας δυσάρεστης και δύσκολης ιστορίας ως τμήματα ή δορυφόροι της Σοβιετικής Ένωσης.
<SPEAKER ID="103" LANGUAGE="EN" NAME="Andrikienė (PPE-DE )." AFFILIATION="">
<P>
Το Κοινοβούλιο πρέπει να χαιρετίσει τη 14η διάσκεψη κορυφής ΕΕ-Ρωσίας στη Χάγη, εκφράζοντας, ωστόσο, τη θλίψη του διότι η διάσκεψη απέτυχε να σημειώσει ουσιαστική πρόοδο όσον αφορά τη δημιουργία των τεσσάρων κοινών χώρων. Θα πρέπει να υποστηρίξουμε θερμά τις προσπάθειες του Συμβουλίου και της Επιτροπής να αξιοποιήσουν την ευκαιρία που δόθηκε από τη διάσκεψη κορυφής για να υπογραμμίσουν ότι η Ρωσία, ο εταίρος της Ευρωπαϊκής Ένωσης, φέρει μεγάλη ευθύνη για την κοινή μας γειτονιά, και ιδιαίτερα για την Ουκρανία, τη Μολδαβία και τη Λευκορωσία.
<P>
Θα πρέπει επίσης να απορρίψουμε κατηγορηματικά τους πρόσφατους ισχυρισμούς των ρωσικών αρχών ότι η Ευρωπαϊκή Ένωση και η διεθνής κοινότητα, εκφράζοντας την υποστήριξή τους στο δικαίωμα του ουκρανικού λαού να ασκεί τα συνταγματικά του δικαιώματα, ενθαρρύνουν τη βία στην Ουκρανία. Σχετικά, θα πρέπει να εκφράσουμε την ανησυχία μας για τη συγκέντρωση των εξουσιών του Κρεμλίνου εις βάρος της δημοκρατίας, της ανεξαρτησίας των μέσων μαζικής ενημέρωσης, των περιφερειών, του κράτους δικαίου και των ανθρωπίνων δικαιωμάτων, ιδιαίτερα όσον αφορά την κατάσταση στην Τσετσενία και την υπόθεση της Yukos.
<SPEAKER ID="104" LANGUAGE="SV" NAME="Ibrisagic (PPE-DE )." AFFILIATION="">
<P>
Δεν έχω συγκεκριμένες ερωτήσεις προς την κ. Ferrero-Waldner αλλά επιθυμώ να τονίσω ότι ούτε η ΕΕ ούτε η Ρωσία δεν πρέπει ποτέ να έχουν συμφέροντα σε τρίτες χώρες, εκτός του ενδιαφέροντος για τη δημοκρατία, και ότι αυτή πρέπει να είναι η βάση και ο στόχος της συνεργασίας μεταξύ της ΕΕ και της Ρωσίας. 
<SPEAKER ID="105" LANGUAGE="LT" NAME="Landsbergis (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, η Ουκρανία γεννιέται μπροστά στα μάτια μας και μπροστά στα μάτια της Ρωσίας. Εμείς και η Ρωσία βλέπουμε με διαφορετικό τρόπο αυτή τη διαδικασία, και γι’ αυτό στη διάσκεψη κορυφής ελέχθησαν τόσο λίγα επί του θέματος. Αντιθέτως, υπάρχουν οι ανοικτές αξιολογήσεις της Ευρώπης. Υπάρχει μια εξαιρετική εξέλιξη στην Ουκρανία. Ένα έθνος πολιτών γεννιέται, κάτι που εμφανώς δεν συμβαίνει στη Ρωσία. Είναι πλέον η ώρα της Ουκρανίας. Σύμφωνα με τα στοιχεία που έχουμε, ωστόσο, στη διάθεσή μας, η Ρωσία φέρει τεράστια ευθύνη – κατά τη γνώμη μου, τη μεγαλύτερη. Ο πρόεδρος του ουκρανικού κοινοβουλίου έκανε την αρχή ανακοινώνοντας ότι η Ουκρανία έχει δύο επιλογές – είτε τη διαίρεση του κράτους είτε την αιματοχυσία. Φαίνεται ότι ο ρώσος Πρόεδρος θα μπορούσε να ταχθεί υπέρ της επανέναρξης της εκλογικής διαδικασίας από την αρχή, προκειμένου να μπορέσει να αποκλειστεί ο ηγέτης της αντιπολίτευσης. Εάν ο απερχόμενος Πρόεδρος της Ουκρανίας ακούσει αυτές τις συμβουλές και εκδώσει διάταγμα για τη διοργάνωση όχι μόνο του δεύτερου γύρου των εκλογών αλλά τη διενέργεια νέων εκλογών, η Ρωσία θα είναι αποκλειστικά υπεύθυνη για τις συνέπειες. Κάτι τέτοιο θα αποτελούσε πρόκληση για εκατοντάδες χιλιάδες πολίτες, οι οποίοι θα μπορούσαν να χάσουν την υπομονή τους και να καταρρεύσει η ειρηνική δημόσια τάξη. Εάν μάλιστα προχωρήσουν σε κατάληψη του προεδρικού μεγάρου, όπως συνέβη στη Γεωργία, ενδέχεται να βρεθούν αντιμέτωποι με πυρά από ξένα στρατεύματα. Το Ευρωπαϊκό Κοινοβούλιο ή η Ευρωπαϊκή Επιτροπή –και απευθύνομαι, εν προκειμένω, στην κ. Ferrero-Waldner– μπορούν να ρωτήσουν επισήμως τη ρωσική κυβέρνηση, ή τουλάχιστον τους εκπροσώπους της, εάν είναι ακριβείς οι πληροφορίες που εμφανίστηκαν στον Τύπο της Μόσχας για μεταφορά ρωσικών ειδικών δυνάμεων ντυμένων με ουκρανικές στολές στο Κίεβο. Όσο ακραία και αν φαίνεται η κατάσταση, είναι δύσκολο να γίνει κατανοητή η συμπάθεια που εκφράζεται προς τον ρώσο Πρόεδρο –ο οποίος ενεπλάκη τόσο άσκοπα σε αυτή την υπόθεση– σαν να μην είναι δυνατόν να χάσει. Πριν από δεκατέσσερα χρόνια, οι πολίτες της Λιθουανίας γνωρίζαμε εξίσου καλά ότι η πλειονότητα στη Δύση λυπόταν τον Μιχαήλ Γκορμπατσόφ. Αυτό είχε επιπτώσεις στο Κρεμλίνο, και ο Γκορμπατσόφ έχασε μεγάλο μέρος της επιρροής του. Μια πολιτική η οποία αποσκοπεί στην αποκατάσταση της ρωσικής αυτοκρατορίας έχει ήδη ηττηθεί στην Ουκρανία, παρ’ όλο που ο Πρόεδρος Πούτιν παραμένει ισχυρός. Έχει δύο επιλογές – είτε να αναγνωρίσει το δικαίωμα των Ουκρανών να εκλέξουν τη δική τους κυβέρνηση σε ένα ανεξάρτητο και δημοκρατικό κράτος, ή να χυθεί αίμα και στο τέλος να έχει και αυτός βαμμένα με αίμα τα χέρια του, όπως ο Γκορμπατσόφ. Οι φίλοι του Προέδρου Πούτιν πρέπει να μιλήσουν απευθείας μαζί του, και όχι διά του κ. Kuchma, και να τον συμβουλεύσουν ομοθύμως να ακολουθήσει την πρώτη επιλογή. Σας ευχαριστώ. 
<SPEAKER ID="106" LANGUAGE="DE" NAME="Ferrero-Waldner," AFFILIATION="Επιτροπή">
<P>
Το μεγάλο ερώτημα είναι πώς μπορεί κανείς να αντιμετωπίσει τα δύσκολα προβλήματα. Αυτό το ερώτημα το θέσαμε ήδη το 2004 και είχαμε πει ότι το σημαντικό είναι να θέσουμε σαφείς προτεραιότητες, να είμαστε ανοικτοί, να συζητήσουμε όλα τα προβλήματα, να διατηρήσουμε κοινές θέσεις – και αυτήν τη φορά το πετύχαμε. Αυτό ήταν ένα σημαντικό και θετικό βήμα και η Επιτροπή του είχε δώσει ιδιαίτερη σημασία. Χαίρομαι διότι όλες και όλοι οι βουλευτές του παρόντος Σώματος συνέπραξαν σε αυτό. Το ζητούμενο είναι να βρούμε τα αμοιβαία συμφέροντα, όμως αυτό προϋποθέτει προσοχή πριν από τη δημιουργία δεσμών και η βάση πρέπει να είναι περισσότερο οι αξίες παρά τα συμφέροντα.
<P>
Θα ήθελα να απαντήσω στον κ. Staes γιατί προηγουμένως δεν το έκανα, αφού στη σύνοδο αυτήν φυσικά έγιναν πάρα πολλά. Επιτρέψτε μου να σας πω ότι ο Πρόεδρος της Επιτροπής, κ. Barroso, εξήγησε με σαφήνεια στη ρωσική αντιπροσωπεία πως φυσικά η Ευρώπη, η Επιτροπή και ολόκληρη η ΕΕ υποστηρίζουν μια πολιτική λύση στην Τσετσενία. 
<SPEAKER ID="107" LANGUAGE="" NAME="Πρόεδρος." AFFILIATION="">
<SPEAKER ID="108" LANGUAGE="" NAME="Πρόεδρος." AFFILIATION="">
<SPEAKER ID="109" LANGUAGE="PL" NAME="Podkański (PPE-DE )." AFFILIATION="">
<P>
   – Κύριε Πρόεδρε, θέλω να σας ενημερώσω ότι ο παραγωγός σαλαμιού Igloomeat SA Sokołów Polska έχει ζητήσει να διαγραφεί από το Παράρτημα 12 της Συνθήκης Προσχώρησης. Υπάρχουν γραπτά στοιχεία σύμφωνα με τα οποία η Igloomeat SA πληροί τις προϋποθέσεις που ορίζονται στην οδηγία αριθ. 77/99/ΕΟΚ του Συμβουλίου σχετικά με την επεξεργασία του κρέατος από τις 13 Φεβρουαρίου 2004. Ως εκ τούτου, υπέβαλε αίτηση για να συμπεριληφθεί στον κατάλογο των επιχειρήσεων που εξάγουν προϊόντα στα κράτη μέλη της ΕΕ, όμως η διεύθυνση της Igloomeat δεν έχει ακόμη λάβει οποιαδήποτε σχετική απόφαση. Θέλω λοιπόν να σας ζητήσω, κύριε Πρόεδρε, να καλέσετε την Ευρωπαϊκή Επιτροπή να αναλάβει δράση στην εν λόγω υπόθεση, και να επισημάνετε την άρνηση των οργάνων της ΕΕ να ενεργήσουν με ταχύτητα, εμποδίζοντας έτσι επιχειρήσεις από τα νέα κράτη μέλη να δραστηριοποιηθούν στις αγορές της ΕΕ. 
<SPEAKER ID="110" LANGUAGE="EN" NAME="Lucas (Verts/ALE )." AFFILIATION="">
<P>
   – Κύριε Πρόεδρε, θα ήθελα να εκθέσω την κατάσταση ενός από τους ψηφοφόρους μου, του John Packwood από το Isle of Wight, ο οποίος κρατείται επί του παρόντος στις φυλακές της Μαδρίτης βάσει διεθνούς εντάλματος σύλληψης που εξέδωσαν εις βάρος του οι μαροκινές αρχές,. Ο κ. Packwood, μαζί με τρεις συναδέλφους, παρέδωσε το 1997 ένα ιδιωτικό σκάφος από το Ηνωμένο Βασίλειο στο Μαρόκο. Έγινε πλήρης έρευνα στο σκάφος κατά την άφιξή του, δόθηκε καθαρό υγειονομικό πιστοποιητικό και οι τέσσερις άντρες επέστρεψαν στα σπίτια τους. Μετά από δέκα ολόκληρες εβδομάδες, βρέθηκαν στο σκάφος αρκετοί τόνοι κοκαΐνης. Η Interpol ανέκρινε τους άντρες και διαπίστωσε ότι δεν συμμετείχαν σε καμία εγκληματική πράξη.
<P>
Για πρώτη φορά οι άνδρες έμαθαν για το διεθνές ένταλμα σύλληψης τον περασμένο μήνα –μετά από επτά χρόνια– όταν συνελήφθη ο John Packwood καθώς περνούσε από το αεροδρόμιο της Μάλαγας. Βρίσκεται τώρα σε φυλακή στη Μαδρίτη και αυτό είναι εντελώς απαράδεκτο. Ζητώ από τον Πρόεδρο του Κοινοβουλίου να παρέμβει στις μαροκινές αρχές για να εκφράσει αυτές τις ανησυχίες και να ζητήσει την άρση των ενταλμάτων σύλληψης.
<P>
Η διεθνής μη κυβερνητική οργάνωση Fair Trials Abroad, συμφώνησε ότι πρόκειται περί κατάφωρης κατάχρησης του διεθνούς εντάλματος σύλληψης, καθώς είναι απολύτως σαφές ότι οι άντρες αυτοί δεν θα μπορούσαν να έχουν εμπλακεί σε καμία επιχείρηση λαθρεμπορίου. 
<SPEAKER ID="111" LANGUAGE="EN" NAME="Moraes (PSE )." AFFILIATION="">
<P>
   – Κύριε Πρόεδρε, πολλοί βουλευτές του Σώματος θα είδαν στις 17 Νοεμβρίου την απαράδεκτη εξύβριση διεθνών ποδοσφαιριστών σε έναν διεθνή αγώνα μεταξύ Ισπανίας και Αγγλίας, που διεξήχθη στην Ισπανία. Αυτή η απαράδεκτη εξύβριση δεν ήταν απλώς ένα μεμονωμένο περιστατικό· την έχουμε δει σε διεθνείς ποδοσφαιρικούς αγώνες και σε ποδοσφαιρικούς αγώνες σε όλη την Ευρωπαϊκή Ένωση.
<P>
Δεν πρόκειται απλώς για εξύβριση των ανθρώπων στον χώρο εργασίας τους, το ποδοσφαιρικό γήπεδο· έχει συμβολισμό και αντήχηση πέρα από αυτό. Πιστεύουμε –όπως πιστεύουν πολλοί συνάδελφοι βουλευτές– ότι η UEFA, ο οργανισμός που ρυθμίζει το ποδόσφαιρο, δεν είναι αρκετά αυστηρή όσον αφορά την εξάλειψη της εξύβρισης για φυλετικούς λόγους στο ποδόσφαιρο.
<P>
Το ποδόσφαιρο είναι το παιχνίδι της Ευρώπης, είναι το κυριότερο άθλημα των θεατών της Ευρώπης. Στις Ηνωμένες Πολιτείες, τα κύρια αθλήματα θεατών είναι οικογενειακές στιγμές. Αυτό δεν συμβαίνει στην Ευρωπαϊκή Ένωση. Καλούμε την UEFA και τη FIFA να επιβάλουν κανονισμούς ώστε να εξαλείψουν και να αποδιώξουν τον ρατσισμό στο ποδόσφαιρο σε όλη την Ευρώπη, μετατρέποντάς το στο οικογενειακό παιχνίδι που όλοι θέλουμε να δούμε. 
<SPEAKER ID="112" LANGUAGE="EN" NAME="Villiers (PPE-DE )." AFFILIATION="">
<SPEAKER ID="113" LANGUAGE="EN" NAME="Martin, David (PSE )." AFFILIATION="">
<P>
   – Κύριε Πρόεδρε, κατά περίεργη σύμπτωση, ήθελα να θέσω ακριβώς το ίδιο θέμα. Έχω λάβει στην κυριολεξία εκατοντάδες επιστολές από πολίτες της ΕΕ που ανησυχούν για την αποτυχία του Συμβουλίου να καταλήξει σε συμφωνία στις 24 Απριλίου σχετικά με την πρόταση της Επιτροπής για τη μεταφορά ζώντων ζώων.
<P>
Κάθε χρόνο, περίπου τρία εκατομμύρια ζώντα ζώα μεταφέρονται σε όλη την Ευρώπη. Πολλά υποβάλλονται σε ταξίδια 50 ωρών, ορισμένα έως και 90 ωρών. Τα ζώα υποφέρουν φρικτά κατά τη διάρκεια αυτών των ταξιδιών. Όπως είπε η κυρία Villiers, το Κοινοβούλιο έχει ψηφίσει τέσσερις ή πέντε φορές για μέγιστο χρόνο ταξιδιού οκτώ ή εννέα ώρες. Το Συμβούλιο μας αγνόησε και πρέπει να το πιέσουμε. Προσωπικά, προτιμώ να μεταφέρονται τα ζώα κρεμασμένα στο τσιγκέλι παρά ζωντανά, αλλά, αν δεν μπορεί να γίνει αυτό, θα πρέπει τουλάχιστον να εξασφαλίσουμε αξιοπρεπείς συνθήκες για τα ζώα αυτά και να θέσουμε τέλος στους εξαιρετικά μεγάλους χρόνους ταξιδιού.
<SPEAKER ID="114" LANGUAGE="PL" NAME="Czarnecki, Ryszard (NI )." AFFILIATION="">
<P>
   – Κύριε Πρόεδρε, κυρίες και κύριοι, θέλω να ζητήσω από το Κοινοβούλιο να καλέσει την Ευρωπαϊκή Επιτροπή να καταργήσει ή να αναστείλει προσωρινά τους τελωνειακούς δασμούς επί του αλουμινίου που εισάγεται από τη Ρωσία και την Κοινοπολιτεία Ανεξαρτήτων Κρατών στα νέα κράτη μέλη της ΕΕ, και ειδικότερα στην Πολωνία. Οι εν λόγω τελωνειακοί δασμοί θεσπίστηκαν μετά την πρόσφατη διεύρυνση της ΕΕ και ανέρχονται σε ποσοστό 6%. Αυτό είχε ως αποτέλεσμα τη σημαντική πτώση της ανταγωνιστικότητας πολλών επιχειρήσεων της Κεντρικής και Ανατολικής Ευρώπης. Στην Πολωνία, για παράδειγμα, αυτοί οι τελωνειακοί δασμοί επηρεάζουν άμεσα επιχειρήσεις οι οποίες απασχολούν 5 000 άτομα, καθώς και πολλές χιλιάδες επιχειρήσεις οι οποίες σχετίζονται με τη βιομηχανία αλουμινίου. Ακούγονται πολλά στο παρόν Σώμα σχετικά με αυτούς που έχουν επωφεληθεί από τη διεύρυνση της ΕΕ, αλλά δεν πρέπει να λησμονούμε ότι υπάρχουν και εκείνοι που έχουν ελάχιστους λόγους να αισθάνονται ικανοποίηση, και μάλιστα χωρίς δική τους ευθύνη. Αντί να συμπεριφερόμαστε εγωιστικά, οφείλουμε να βοηθήσουμε όσους υποφέρουν εξαιτίας της διεύρυνσης της Ευρωπαϊκής Ένωσης την 1η Μαΐου. 
<SPEAKER ID="115" LANGUAGE="" NAME="Πρόεδρος." AFFILIATION="">
<SPEAKER ID="116" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη δήλωση της Επιτροπής σχετικά με την Παγκόσμια Ημέρα κατά του AIDS. 
<SPEAKER ID="117" LANGUAGE="" NAME="Κυπριανού," AFFILIATION="Επιτροπή">
<P>
    Κύριε Πρόεδρε, πραγματικά είναι τιμή για μένα που βρίσκομαι για πρώτη φορά ενώπιον της Ολομέλειας, αλλά θα ήμουν πιο ευχαριστημένος αν βρισκόμουν εδώ για ένα πιο ευχάριστο θέμα. Αντίθετα, είμαι σήμερα στην πρώτη μου εμφάνιση για να συζητήσουμε και να σας μιλήσω για ένα θέμα πολύ σημαντικό και ανησυχητικό, δηλαδή για τη συνεχιζόμενη απειλή για την κοινωνία μας, αυτήν της μάστιγας του HIV/AIDS.
<P>
Σήμερα ειδικά που είναι η “Παγκόσμια Ημέρα κατά του AIDS”, η 1η Δεκεμβρίου όπως έχει καθιερωθεί, θεωρώ σημαντικό να ανταλλάξουμε απόψεις και κάποιες σκέψεις για το πώς μπορεί να αντιμετωπιστεί αυτή η μάστιγα. Η σημερινή ημέρα έχει καθιερωθεί σαν “Ημέρα του AIDS” για να σηματοδοτήσει από τη μια πλευρά την πρόοδο που έχει σημειωθεί στην καταπολέμηση της μάστιγας. Όμως, πιο συγκεκριμένα, μας δίνει τις ευκαιρίες να επικεντρωθούμε στις προκλήσεις που αντιμετωπίζουμε και να εντείνουμε τις συλλογικές μας προσπάθειες αλλά και να προβληματιστούμε, να διερωτηθούμε αν κάνουμε αρκετά.
<P>
Τα τελευταία χρόνια, το μεγαλύτερο μέρος της προσοχής μας έχει επικεντρωθεί στην τραγική κατάσταση στην υποσαχάρια Αφρική και στις αναπτυσσόμενες χώρες γενικότερα. Το HIV/AIDS προκαλεί όμως και μια πολύ βαθιά και συνεχώς αυξανόμενη ανησυχία εδώ στην Ευρώπη και στις γειτονικές μας χώρες. Είναι κάτι που μας επηρεάζει όλους, εδώ και τώρα!
<P>
Το θέμα της φετινής παγκόσμιας εκστρατείας κατά του AIDS είναι γυναίκες, κορίτσια και περιπτώσεις HIV. Αυτό ήταν και το θέμα της ετήσιας εκστρατείας για το AIDS που συντονίστηκε από το UNAIDS. Το θέμα αυτό είναι εξαιρετικά επίκαιρο. Τα πρόσφατα επιδημιολογικά στοιχεία δείχνουν ότι τα τελευταία δύο χρόνια ο αριθμός των γυναικών που έχουν προσβληθεί από τον ιό HIV έχει αυξηθεί σε όλες τις περιοχές του κόσμου. Ενώ η μεγαλύτερη αύξηση της τάξης του 58% παρατηρήθηκε στην περιοχή της Ανατολικής Ασίας, είναι αξιοσημείωτο ότι η δεύτερη μεγαλύτερη αύξηση παρατηρήθηκε στην περιοχή της Ανατολικής Ευρώπης και της Κεντρικής Ασίας φθάνοντας το 48%.
<P>
Επιτρέψτε μου να σας δώσω ορισμένα στοιχεία που δημοσιεύθηκαν μόλις την προηγούμενη εβδομάδα και που είναι ιδιαίτερα ανησυχητικά: περίπου 40 εκατομμύρια άτομα σε όλο τον κόσμο είναι φορείς του ιού HIV και τα μισά σχεδόν από αυτά τα άτομα είναι γυναίκες. Στην Ευρωπαϊκή Ένωση, ο αριθμός των κρουσμάτων του ιού HIV αυξήθηκε κατά 75% από το 1996 έως το 2003 και η μεγαλύτερη αύξηση παρατηρήθηκε στις χώρες της Βαλτικής. Στην Ευρώπη, η χώρα που έχει πληγεί περισσότερο από την επιδημία, είναι η Ρωσική Ομοσπονδία, όπου υπολογίζεται ότι πάνω από 800.000 άτομα έχουν προσβληθεί από τον ιό HIV, εκ των οποίων το 80% είναι νέοι κάτω των 30 ετών. Σύμφωνα με τις εκτιμήσεις του UNAIDS, πάνω από 500. 000 άτομα είναι φορείς του ιού στην Ευρωπαϊκή Ένωση. Μέσω αυτών των στοιχείων, φαίνεται χωρίς καμιά αμφιβολία ότι το τραγικό πρόβλημα του HIV/AIDS εξαπλώνεται όλο και γρηγορότερα και έχει πλέον όχι μόνο φτάσει στο κατώφλι μας, αλλά έχει μπει και στο σπίτι μας.
<P>
Η Ευρωπαϊκή Επιτροπή αντιμετωπίζει το ζήτημα, τόσο εντός όσο και εκτός Ευρωπαϊκής Ένωσης. Μαζί με τα κράτη μέλη, αποτελούμε τον μεγαλύτερο χρηματοδότη του Παγκόσμιου Ταμείου που είναι το κύριο χρηματοδοτικό μέσο για την καταπολέμηση της επιδημίας σε όλο τον κόσμο. Επίσης, εντείνουμε τη συνεργασία με τις γειτονικές χώρες, αναγνωρίζοντας πλήρως ότι η κατάστασή τους είναι ιδιαίτερα δύσκολη. Τον Σεπτέμβριο, η Ευρωπαϊκή Επιτροπή εξέδωσε το έγγραφο «Co-ordinated and integrated approach to combat HIV/AIDS within the European Union and its neighbourhoods». Το έγγραφο αυτό παρουσιάζει συγκεντρωτικά τη σημερινή αξιολόγηση της κατάστασης και του προβλήματος. Προσφέρει επίσης μια σύνθεση των βέλτιστων πρακτικών για την καταπολέμηση του τελευταίου κύματος της επιδημίας και υπογραμμίζει τις βραχυπρόθεσμες προθέσεις της Επιτροπής για την αντιμετώπιση της κατάστασης.
<P>
Οι κύριες δεσμεύσεις της Επιτροπής αφορούν τους τομείς πρόληψης νέων μολύνσεων από τον ιό HIV, τη μείωση των επιπτώσεων της επιδημίας, την πρόσβαση σε αντιρετροϊκές θεραπείες σε πιο προσιτές τιμές, τη συμπερίληψη της νεολαίας, την ανάπτυξη της επιδημιολογικής επίβλεψης του HIV/AIDS, την εντατικότερη έρευνα και τη συμμετοχή της κοινωνίας των πολιτών. Θα ήθελα όμως να επιστήσω την προσοχή σας και σε ορισμένες βασικές πτυχές της προσπάθειας καταπολέμησης του HIV/AIDS. Η πρόληψη παραμένει το κύριο όπλο στον αγώνα κατά της εξάπλωσης του ιού. Υπάρχει μεγάλη ανάγκη για μια ενημερωτική εκστρατεία σε ολόκληρη την Ευρώπη. Είναι σημαντικό να έχουμε υπόψη μας ότι οι ενημερωτικές εκστρατείες της δεκαετίας του ’80 δεν απευθύνονταν στη σημερινή νεολαία και, συνεπώς, υπάρχει σήμερα έντονη ανάγκη υλοποίησης μιας νέας προσπάθειας, ούτως ώστε να μπορέσουμε να στείλουμε το μήνυμα σε αυτά ακριβώς τα άτομα. Έχει ήδη ξεκινήσει ο σχεδιασμός και την επόμενη εβδομάδα πρόκειται να πραγματοποιηθεί συνεδρίαση με τα κράτη μέλη, τις διεθνείς οργανώσεις και τους εκπροσώπους της κοινωνίας των πολιτών σχετικά με το θέμα αυτό. Καθώς στόχος μιας γενικής εκστρατείας θα είναι το ευρύ κοινό και οι νέοι, υπάρχει σαφής ανάγκη για άλλους εταίρους να σχεδιάζουν και να υλοποιούν εξειδικευμένες εκστρατείες με στόχο ευπρόσβλητες ομάδες, σύμφωνα πάντοτε με τις ιδιαίτερες ανάγκες της κάθε ομάδας.
<P>
Θα ήθελα να τονίσω ότι η εντύπωση πως η μετάδοση του HIV περιορίζεται μόνο στις ευαίσθητες αυτές ομάδες είναι απόλυτα αβάσιμη. Αντίθετα, το HIV/AIDS είναι ένα θέμα που μας αφορά όλους: γυναίκες, άνδρες, κορίτσια, αγόρια, και είναι ένα θέμα που μας αφορά εδώ και τώρα! Υπολογίζεται πως ένα μεγάλο ποσοστό ατόμων που έχουν μολυνθεί από τον ιό HIV και ζουν στην Ευρωπαϊκή Ένωση, δεν το γνωρίζουν. Ως αποτέλεσμα, αυξάνεται ο κίνδυνος εξάπλωσης του ιού και φυσικά δεν μπορούν τα άτομα αυτά να επωφεληθούν από τη θεραπεία που διατίθεται. Γενικά, η πρόσβαση στην αντιρετροϊκή θεραπεία σε προσιτές τιμές φαίνεται ότι είναι αρκετά καλή εντός της Ευρωπαϊκής Ένωσης. Ωστόσο, ορισμένα κράτη μέλη έχουν εκφράσει την ανησυχία τους για το μέλλον: εάν, ή μάλλον όταν, ο αριθμός των κρουσμάτων του HIV αυξηθεί ραγδαία και η τιμή της θεραπείας παραμείνει υψηλή. Αυτό είναι ένα από τα κύρια θέματα που απασχολούν την Ευρωπαϊκή Επιτροπή και το έχει εγείρει –και συνεχίζει να το συζητά με τα κράτη μέλη και τον τομέα της φαρμακοβιομηχανίας– με σκοπό να βρεθούν αποτελεσματικοί τρόποι για να ξεπεραστούν τα προβλήματα αυτά. Ας μην υποτιμούμε όμως και τις οικονομικές συνέπειες της επιδημίας του HIV/AIDS, που είναι σημαντικότατες. Το κόστος της αντιρετροϊκής θεραπείας είναι μόνο μια πτυχή αυτών των οικονομικών συνεπειών. Σε μακροοικονομικό επίπεδο, το HIV/AIDS οδηγεί σε αύξηση των δαπανών για την υγειονομική περίθαλψη και την κοινωνική ασφάλιση. Προκαλεί μείωση στον αριθμό του εργατικού δυναμικού και πτώση στην παραγωγικότητα η οποία οδηγεί σε αύξηση του κόστους εργασίας. Το σωρευτικό αποτέλεσμα είναι αρνητική επίδραση στις επενδύσεις, στην παραγωγή και στο κατά κεφαλήν εισόδημα. Εν ολίγοις, η επιδημία του HIV/AIDS αποτελεί σοβαρότατη απειλή για την παγκόσμια υγεία, την ανάπτυξη και την ασφάλεια.
<P>
Πέρα από την οικονομική πτυχή όμως, το HIV/AIDS αποτελεί επίσης πρόβλημα που αφορά τα ανθρώπινα δικαιώματα. Το στίγμα και η δυσμενής διάκριση είναι θέματα που αφορούν την Ευρώπη, όσο οποιαδήποτε άλλη περιοχή του πλανήτη μας, και δεν μπορούν να παραβλεφθούν. Η ψυχολογική πτυχή του HIV/AIDS και η απομόνωση που προκαλεί πρέπει να αντιμετωπιστούν με την ίδια αποφασιστικότητα. Εάν δεν ληφθούν υπόψη οι πτυχές αυτές τίθεται σε κίνδυνο η αποτελεσματικότητα των προαναφερθεισών προσπαθειών πρόληψης και ιατρικής περίθαλψης. Το ζήτημα του HIV/AIDS δεν μπορεί πλέον να αποτελεί θέμα ταμπού. Είναι υψίστης σημασίας να συζητείται ανοικτά το θέμα και να τερματισθεί επιτέλους το κοινωνικό στίγμα. Μόνο έτσι θα αντιμετωπιστεί αποτελεσματικά. Η ανοικτή συζήτηση είναι αναπόσπαστο μέρος της ενημερωτικής εκστρατείας, η οποία με τη σειρά της συμβάλλει τα μέγιστα στην πρόληψη. Θα πρέπει όλοι μας, ιδιαίτερα οι θεσμοί της Ευρωπαϊκής Ένωσης, το Ευρωπαϊκό Κοινοβούλιο, η Ευρωπαϊκή Επιτροπή, αλλά πάνω απ’ όλα τα κράτη μέλη, να αναγνωρίσουμε και να παραδεχθούμε τη νέα ανησυχητική έξαρση του προβλήματος HIV/AIDS. Ας σταματήσουμε να ξεγελάμε τους εαυτούς μας, πιστεύοντας ότι έχει ελεγχθεί ή τουλάχιστον περιοριστεί, αλλά, αντίθετα, να εντείνουμε τις προσπάθειες καταπολέμησής του, στο βαθμό όμως που χρειάζεται για να είναι αποτελεσματικές. Είμαι αισιόδοξος ότι όλοι μαζί θα μπορέσουμε να το πετύχουμε. 
<SPEAKER ID="118" LANGUAGE="EN" NAME="Bowis (PPE-DE )," AFFILIATION="εξ ονόματος της Ομάδας">
<P>
   . – Κύριε Πρόεδρε, σήμερα στις συζητήσεις μας κυριάρχησε η Ουκρανία, και στην Ουκρανία οι άνθρωποι πεθαίνουν, όχι ως αποτέλεσμα της πολιτικής κρίσης, αλλά λόγω της κρίσης του AIDS. Πριν από δέκα χρόνια, είχαν καταγραφεί στη χώρα αυτή 183 άνθρωποι οι οποίοι είχαν HIV/AIDS, σήμερα, το 2004, είναι 68 000. Αυτή είναι η κλίμακα του προβλήματος στην ίδια μας την ήπειρο. Σε όλο τον κόσμο, σχεδόν 40 εκατομμύρια άνθρωποι έχουν προσβληθεί από τον ιό HIV και, όπως είπε ο Επίτροπος, πρέπει να αναλάβουμε δράση για την πρόληψη και την επίλυση αυτών των προβλημάτων.
<P>
Στο επίκεντρο εφέτος ήταν ιδίως οι γυναίκες και τα παιδιά. Όπως είπε ο κ. Επίτροπος, οι γυναίκες αποτελούν περίπου το 57% όσων είναι θετικοί στον ιό HIV στην υποσαχάρια Αφρική, και περισσότερο από το 60% όσων έχουν προσβληθεί από τον ιό HIV είναι μεταξύ 15 και 24 ετών. Είναι θεμελιώδες να βρεθούν τα κατάλληλα για αυτούς εμβόλια πριν από την έναρξη της σεξουαλικής δραστηριότητας.
<P>
Τα στοιχεία για τα ορφανά είναι επίσης αποκαρδιωτικά. Υπάρχουν 15 εκατομμύρια ορφανά στον κόσμο, 12,3 εκατομμύρια εξ αυτών βρίσκονται στην υποσαχάρια Αφρική. Υπάρχουν ήδη 1,8 εκατομμύρια στη Νιγηρία, και θα υπάρχουν 1,5 εκατομμύρια στη Νότιο Αφρική έως το 2010. Και ούτω καθεξής.
<P>
Πρέπει να αναλάβουμε δράση σύμφωνα με το ψήφισμά μας· πρέπει να αναλάβουμε δράση όσον αφορά τον ιό HIV/AIDS και τις συνθήκες, τις διαταραχές και τις νόσους όπως η φυματίωση, η ηπατίτιδα C, οι διανοητικές ασθένειες και η κατάθλιψη. Πρέπει να φροντίσουμε για περισσότερη ανακούφιση εκείνων που πεθαίνουν από AIDS, ιδιαίτερα στις αναπτυσσόμενες χώρες. Πρέπει να προστατέψουμε όσους εργάζονται στον τομέα της υγείας από τους κινδύνους του AIDS από τραυματισμούς με βελόνες – δείτε την έκθεση σήμερα στο Κοινοβούλιο.
<P>
Χαιρετίζω τη δήλωση του Επιτρόπου. Χαιρετίζω επίσης το έργο που έχει επιτελέσει στον τομέα αυτόν ο Pavel Telicka κατά τη θητεία του ως Επίτροπος. Καλούμε τον Επίτροπο Κυπριανού και τον συνάδελφό του Επίτροπο Michel να βάλουν ένα χεράκι και να κλείσουν την πόρτα στην επιδημία που αντιμετωπίζει η Ευρώπη και ο υπόλοιπος κόσμος. 
<SPEAKER ID="119" LANGUAGE="NL" NAME="Van Lancker (PSE )," AFFILIATION="εξ ονόματος της Ομάδας">
<P>
   . – Κύριε Πρόεδρε, θέλω και εγώ να ευχαριστήσω την Επιτροπή για τις εξηγήσεις που έδωσε, αν και εύχομαι ότι ο Επίτροπος Κυπριανού θα μπορέσει, σε σύντομο χρονικό διάστημα, να επανέλθει στο Σώμα με περισσότερα νέα, περισσότερα λεπτομερή στοιχεία και συγκεκριμένες προθέσεις από πλευράς της Επιτροπής. Θέλω, πάνω από όλα, να ευχαριστήσω την οργάνωση Human Aids διότι, κατά την εφετινή παγκόσμια ημέρα για το AIDS, θα εστιάσει την προσοχή της στις γυναίκες και τα νέα κορίτσια και το HIV/AIDS. Υπάρχουν βάσιμοι λόγοι γι’ αυτό.
<P>
Οι αριθμοί μιλούν από μόνοι τους. Το AIDS προσλαμβάνει όλο και περισσότερο γυναικείο πρόσωπο· ο αριθμός των γυναικών που έχουν προσβληθεί από τον ιό HIV/AIDS αυξάνεται με τρομακτικούς ρυθμούς. Ποιες είναι λοιπόν αυτές οι γυναίκες; Είναι γυναίκες οι οποίες επιδεικνύουν συμπεριφορά υψηλού κινδύνου, ή μήπως είναι γυναίκες οι οποίες είχαν σεξουαλικές επαφές με πολλούς συντρόφους; Τουναντίον. Στις περισσότερες περιπτώσεις, είναι συνηθισμένες, συχνά νέες, γυναίκες οι οποίες είναι ιδιαιτέρως ευάλωτες λόγω του φύλου τους. Συχνά είναι παντρεμένες, πολύ συχνά είναι πιστές στους συντρόφους τους και είναι μητέρες. Ίσως είναι χρήσιμο να ενημερωθεί το Βατικανό για το γεγονός ότι το 88% των οροθετικών κοριτσιών από την Ουγκάντα είναι παντρεμένα και δεν είχαν άλλο ερωτικό σύντροφο εκτός του άνδρα με τον οποίο μοιράζονται τη ζωή τους. Οι γυναίκες αυτές είναι ευάλωτες εξαιτίας της κοινωνικής ανισότητας και της έλλειψης πρόσβασης σε εκπαίδευση και υγειονομική περίθαλψη, καθώς και λόγω του γεγονότος ότι δεν έχουν δικό τους εισόδημα και συχνά αδυνατούν να συζητήσουν για την ίδια τη σεξουαλικότητά τους.
<P>
Για τις γυναίκες αυτές, η μέθοδος πρόληψης ABC –,   (αποχή, πίστη και προφύλαξη)– είναι οπωσδήποτε ανεπαρκής. Προκειμένου να καταπολεμηθεί αποτελεσματικά το AIDS, χρειαζόμαστε πολύ περισσότερα από το ABC. Χρειαζόμαστε ολόκληρο το αλφάβητο. Καταρχάς, θέλω να προσθέσω το γράμμα Μ για τη λέξη “μικροβιοκτόνα” και το γράμμα Ε για τη λέξη “εμβόλια”, διότι αυτά δημιουργούν ελπιδοφόρες προοπτικές για γυναίκες οι οποίες μπορεί επιτέλους να αποκτήσουν οι ίδιες τον έλεγχο των προληπτικών μεθόδων που χρησιμοποιούν. Κατά τη γνώμη μου, είναι άκρως σημαντικό να επενδύσει περισσότερο η Ευρωπαϊκή Ένωση στην έρευνα και την ανάπτυξη γι’ αυτά τα νέα προϊόντα. Θέλω επίσης να προσθέσω το γράμμα Χ για τη λέξη “χειραφέτηση”, διότι ο αγώνας κατά του AIDS είναι απλούστατα αδύνατος χωρίς την ενίσχυση των δικαιωμάτων των γυναικών και χωρίς την καταπολέμηση της εις βάρος τους βίας.
<P>
Κύριε Επίτροπε, αναμένω, συνεπώς, με ενδιαφέρον το καθολικό σχέδιο δράσης που πρόκειται να μας παρουσιάσει η Επιτροπή την άνοιξη του 2005, καθόσον εκείνο ακριβώς που χρειαζόμαστε είναι μια καθολική προσέγγιση. Δεν αρκεί, βεβαίως, να δεσμεύονται καλοπροαίρετοι Επίτροποι, όπως εσείς ή ο Επίτροπος Michel, για την καταπολέμηση του AIDS. Το ζήτημα αυτό πρέπει επίσης να αντιμετωπιστεί από τους Επιτρόπους για θέματα ίσως ευκαιριών, εξωτερικού εμπορίου και δικαιοσύνης, καθώς, ασφαλώς, και από τον αρμόδιο Επίτροπο για τον προϋπολογισμό. Ευελπιστώ ότι η Ευρωπαϊκή Ένωση θα συνεχίσει να διαδραματίζει ηγετικό ρόλο στην προσπάθεια να κινητοποιηθούν περισσότεροι οικονομικοί πόροι για την καταπολέμηση του HIV/AIDS, αλλά και για τη βελτίωση της συνεργασίας μεταξύ των κρατών μελών βάσει ενός συνεκτικού πολυετούς σχεδίου. Λυπούμαι που η ολλανδική Προεδρία δεν είναι παρούσα σήμερα, διότι θα ήθελα να της εκφράσω τα συγχαρητήριά μου για τη γενναιότητα με την οποία τοποθέτησε το θέμα αυτό στην ημερήσια διάταξη. Θεωρώ επίσης ότι η Ευρώπη πρέπει να καταβάλει περισσότερες προσπάθειες για την ενίσχυση των χρηματοδοτικών πόρων. Έως το 2008, πρέπει, κατά τη γνώμη μου, να είμαστε σε θέση να τριπλασιάσουμε τη χρηματοδότησή μας.
<P>
Τέλος, θεωρώ ότι είναι άκρως σημαντικό να συμμετάσχουν προσωπικά οι γυναίκες στην κατάρτιση ενός καθολικού σχεδίου αυτού του είδους – ειδικότερα δε γυναίκες και κορίτσια τα οποία ζουν με τον ιό HIV/AIDS, καθόσον δεν είναι μόνο θύματά του, αλλά και ζωτικοί εταίροι στη διαμόρφωση μιας κατάλληλης πολιτικής. Ευελπιστώ, συνεπώς, ότι η Επιτροπή θα τις συμπεριλάβει στον κατάλογο των εταίρων της για την κατάρτιση αυτού του καθολικού σχεδίου. 
<SPEAKER ID="120" LANGUAGE="DE" NAME="Krahmer (ALDE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κύριε Επίτροπε, κυρίες και κύριοι, στον πλανήτη μας υπάρχει μια ωρολογιακή βόμβα που λέγεται AIDS. Εδώ και μερικά χρόνια ο αριθμός των νέων περιστατικών αυξάνεται πάλι ανησυχητικά και στην Ευρώπη. Ιδιαίτερα πλήττεται η Ανατολική Ευρώπη, τόσο τα νέα κράτη μέλη όσο και η Ρωσία.
<P>
Ο μεγαλύτερος αριθμός νέων περιστατικών αφορά νέους μεταξύ 15 και 25 ετών, ιδίως γυναίκες. Υπάρχει μια νέα ανεμελιά στην αντιμετώπιση του HIV και του AIDS. Νέα φάρμακα και θεραπείες βελτίωσαν την κατάσταση των πασχόντων έτσι ώστε ο ιός να μην είναι πια τρομακτικός και η επιπολαιότητα να γίνει σε πολλούς τρόπος ζωής. Αυτή η επιπολαιότητα είναι θανατηφόρα. Η καλύτερη προστασία από το AIDS είναι τα προφυλακτικά. Αυτό είναι γεγονός και θα πρέπει να υποστηριχθεί και να προωθηθεί από όλα τα τμήματα της κοινωνίας. Ασφαλώς και η αποχή προφυλάσσει από το AIDS, αλλά ο καθένας θα πρέπει να αποφασίσει μόνος του αν θα τηρήσει αποχή ή αν θα χρησιμοποιήσει προφυλακτικό.
<P>
Το AIDS εξολοθρεύει τον πληθυσμό ολόκληρων περιοχών σε πολλές αφρικανικές και ασιατικές χώρες. Ένα παράδειγμα είναι η Νότια Αφρική, όπου ο ιός έχει μολύνει περισσότερο από τον μισό πληθυσμό. Αυτό δεν είναι πλέον μόνο μια ανθρώπινη αλλά και μια οικονομική καταστροφή. Θέλω να επικαλεστώ την υπευθυνότητα και τις δεσμεύσεις που έχουν ήδη αναλάβει τα κράτη μέλη της ΕΕ. Επιδοκιμάζουμε το ότι, για παράδειγμα, η συνεισφορά της Μεγάλης Βρετανίας, της Σουηδίας και των Κάτω Χωρών στο Παγκόσμιο Ταμείο ξεπερνά τις υποχρεώσεις που έχουν αναλάβει. Δυστυχώς, ορισμένα άλλα κράτη μέλη δεν έχουν μέχρι τώρα εκπληρώσει καθόλου τις υποχρεώσεις τους ή τις έχουν εκπληρώσει μόνο εν μέρει. Το AIDS είναι μια από τις παγκόσμιες προκλήσεις του 21ου αιώνα. Η αναχαίτιση αυτής της επιδημίας είναι πρωτίστως καθήκον των δυτικών κοινωνιών. Στις δυτικές κοινωνίες χρειαζόμαστε συζητήσεις χωρίς ταμπού για νέους τρόπους πρόληψης και ιδίως οι κοινωνίες της Αφρικής και της Ασίας εξαρτώνται από βοήθεια από το εξωτερικό, δηλαδή από τη δική μας βοήθεια. 
<SPEAKER ID="121" LANGUAGE="SV" NAME="Schlyter (Verts/ALE )" AFFILIATION="εξ ονόματος της Ομάδας">
<P>
   . – Θέλω να ευχαριστήσω την Επιτροπή για την ισορροπημένη της δήλωση. Εκατομμύρια άνθρωποι στον Νότο υποφέρουν από το HIV/AIDS και, εξασθενημένοι από τον ιό HIV, συχνά πέφτουν θύματα άλλων ασθενειών, όπως η ελονοσία και η φυματίωση. Εκατομμύρια παιδιά χωρίς γονείς εξουθενώνονται στην προσπάθεια καλλιέργειας της τροφής για την κάλυψη των αναγκών τους. Πολλά δεν έχουν πρόσβαση σε φάρμακα, ενώ σχεδόν κανένα δεν έχει πρόσβαση σε φάρμακα προσαρμοσμένα για χρήση από παιδιά.
<P>
Οι εξαιρέσεις από τη συμφωνία TRIPS επιτρέπουν την εξαγωγή φαρμάκων κοινόχρηστης ονομασίας, αλλά οι χώρες της ΕΕ καθυστερούν να εφαρμόσουν αυτές τις εξαιρέσεις, και αυτή τους η αναβλητικότητα προκαλεί ανθρώπινο πόνο και μάλιστα, κάθε μέρα που περνάει, αυξάνει τον ανθρώπινο πόνο και τον αριθμό των θανάτων.
<P>
Τώρα, η Επιτροπή και το Συμβούλιο έχουν την ευκαιρία να δείξουν ότι πρέπει να τεθεί τέρμα σε αυτή την περίοδο αναμονής. Η βελτίωση της πρόσβασης στα φάρμακα πρέπει, ωστόσο, να συνδυαστεί με βελτίωση των γνώσεων σχετικά με τον ιό HIV και της παρεχόμενης πληροφόρησης σχετικά με την ασθένεια, καθώς και με μια φιλόδοξη πολιτική βοηθείας και θεμιτού εμπορίου προκειμένου οι ενδιαφερόμενες χώρες να έχουν τη δυνατότητα οικονομικής ανάπτυξης, η οποία αυξάνει το εμπόριο. 
<SPEAKER ID="122" LANGUAGE="IT" NAME="Agnoletto (GUE/NGL )," AFFILIATION="εξ ονόματος της Ομάδας">
<P>
Εάν ήδη αυτήν τη στιγμή το 95% των φορέων του ιού παγκοσμίως δεν έχει πρόσβαση στη θεραπεία, η κατάσταση πρόκειται να επιδεινωθεί ακόμη περισσότερο από 1ης Ιανουαρίου 2005, όταν θα λήξει η παρέκκλιση από το άρθρο 31 των συμφωνιών TRIPS. Από τη στιγμή εκείνη, η Ινδία του ενός δισεκατομμυρίου κατοίκων και άλλες αναπτυσσόμενες χώρες δεν θα μπορούν να παράγουν πλέον τα φάρμακα. Ήδη αυτήν τη στιγμή, αυτοί που παράγουν τα φάρμακα δεν μπορούν να τα πωλήσουν σε άλλες αναπτυσσόμενες και αφρικανικές χώρες.
<P>
Πέρα λοιπόν από τα ωραία λόγια και τις δηλώσεις αρχών, η Ευρωπαϊκή Ένωση οφείλει να καταβάλει προσπάθειες για να επιτευχθεί καταρχάς μια περαιτέρω παρέκκλιση από τη συμφωνία TRIPS, εν αναμονή της συνολικής της μετατροπής. Και όχι μόνο: η Ευρωπαϊκή Ένωση θα πρέπει να αντιταχθεί στην τακτική των ΗΠΑ να εκβιάζουν τις αναπτυσσόμενες χώρες στις διμερείς συμφωνίες, ούτως ώστε να μην τους επιτρέπουν την άσκηση του δικαιώματος χρήσης ή εισαγωγής φαρμάκων κοινόχρηστης ονομασίας, όπως ορίζουν οι δηλώσεις της Ντόχα.
<P>
Πρέπει να υποστηρίξουμε το Παγκόσμιο Ταμείο για την καταπολέμηση του AIDS αυξάνοντας τους πόρους, και προτείνω η Ευρωπαϊκή Ένωση να φτάσει τουλάχιστον το ένα δισεκατομμύριο ευρώ και όλοι, συμπεριλαμβανομένης της Ιταλίας, να σέβονται τις υποχρεώσεις που αναλαμβάνουν. Σύμφωνα με το περιοδικό Fortune, οι μέσες αποδοχές των εννέα κορυφαίων διευθυντικών στελεχών στον τομέα της φαρμακοβιομηχανίας στον κόσμο είναι 42 εκατομμύρια δολάρια ετησίως. Αντιθέτως, δεκάδες εκατομμύρια ανθρώπων πεθαίνουν χωρίς να έχουν πρόσβαση στη θεραπεία.
<SPEAKER ID="123" LANGUAGE="SK" NAME="Belohorská (NI )." AFFILIATION="">
<P>
   – Κύριε Επίτροπε, σήμερα είναι η παγκόσμια ημέρα για το AIDS και η δήλωσή σας επί του θέματος ήταν, κατά τη γνώμη μου, πολύ καλή, αλλά δεν ήταν παρά μια δήλωση. Ευελπιστώ ότι θα συνοδευτεί από πρακτικά μέτρα από μέρους της Επιτροπής τα οποία θα συμβάλουν στη βελτίωση της κατάστασης. Η σημερινή ημέρα για το AIDS μας προτρέπει να είμαστε προσεκτικοί στις αποφάσεις τις οποίες καλούμαστε να λάβουμε ως πολιτικοί. Το AIDS είναι μια ασθένεια η οποία εξαπλώνεται ανεξαρτήτως συνόρων και ως εκ τούτου η σημερινή απόφαση, σύμφωνα με την οποία η υγεία πρέπει να είναι θέμα των επιμέρους κρατών, δεν είναι θετική. Το AIDS δεν είναι ορατό, δεν είναι εμφανές, δεν είναι απτό. Είναι μια ασθένεια η οποία υπερβαίνει τα σύνορα και δεν σταματάει στα τελωνεία· μια ασθένεια η οποία ξεκίνησε μεταξύ ομάδων υψηλού κινδύνου – πλήττοντας τους ομοφυλόφιλους, έπειτα τους αιμοφιλικούς και στη συνέχεια τους δωρητές αίματος και τους ναρκομανείς. Διαπιστώνουμε τώρα ότι ο ιός προσβάλλει μεγάλο αριθμό γυναικών. Εκείνο, ωστόσο, που δεν έχει ακουστεί είναι ότι 5 έως 5,5 εκατομμύρια από τα 40 εκατομμύρια θύματα είναι παιδιά και νέοι. Τα στοιχεία αυτά είναι ανησυχητικά. Αναφέρθηκε σήμερα ότι το AIDS μεταδίδεται μέσω της σεξουαλικής πράξης. Εγώ μιλώ για αγάπη. Ίσως γι’ αυτό οι γυναίκες πέφτουν τόσο συχνά θύματα του ιού. Επί τη ευκαιρία, θέλω επίσης να μιλήσω για κάποια άτομα που δεν αναφέρθηκαν σήμερα. Πρόκειται για τους εργαζόμενους στον χώρο της υγείας, για τους ανθρώπους οι οποίοι είναι διατεθειμένοι να διακινδυνεύσουν και τη ζωή τους ακόμα. Είναι εθελοντές. Γνωρίζουμε, όμως, μήπως ότι αυτοί ακριβώς οι άνθρωποι είναι πιθανόν να είναι τα πρώτα θύματα των μεταρρυθμίσεων στον χώρο της υγείας τις οποίες προετοιμάζει η Ευρωπαϊκή Ένωση; Πολύ άσχημο τρόπο βρήκαμε για να τους ευχαριστήσουμε για το έργο τους. 
<SPEAKER ID="124" LANGUAGE="DE" NAME="Seeber (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι, θα ήθελα να ευχαριστήσω την Ευρωπαϊκή Επιτροπή για το στρατηγικό της πλαίσιο του Οκτωβρίου 2003 και το προτεινόμενο σχέδιο δράσης για τον επόμενο χρόνο που προβλέπει και συγκεκριμένα στοχοθετημένα μέτρα. Η Κοινότητα είναι ο δεύτερος δωρητής του Παγκόσμιου Ταμείου, αφού παρέχει περίπου το 18% των συνολικών πόρων. Παρ’ όλα αυτά διαπιστώνουμε ότι τα νέα περιστατικά αυξάνονται τόσο στην Κοινότητα όσο και σε άλλα κράτη. Ο Επίτροπος Κυπριανού είπε σε μια ανακοίνωση Τύπου ότι πολλοί νέοι που προσβάλλονται τώρα από AIDS ήταν πολύ νέοι για να καταλάβουν την πρώτη εκστρατεία κατά της νόσου. Αυτό ασφαλώς είναι σωστό, πρέπει όμως να λάβουμε επίσης υπόψη ότι πολλοί νέοι έχουν απλώς λανθασμένη πληροφόρηση και κυρίως ότι το AIDS σήμερα παρουσιάζεται σαν ασθένεια που μπορεί να αντιμετωπιστεί. Σε αυτό συμβάλλει και η φαρμακοβιομηχανία παρουσιάζοντας την εικόνα μιας επιδημίας που έχει υπερνικηθεί. Γεγονός όμως είναι ότι και τα φάρμακα που υπάρχουν κατά των ρετροϊών έχουν πολλές παρενέργειες και φυσικά δεν μπορεί να γίνει λόγος για μια φυσιολογική ζωή.
<P>
Ακόμη, πρέπει φυσικά να ληφθεί υπόψη το υψηλό κόστος θεραπείας, που κυμαίνεται από 7 000 έως 12 000 ευρώ ετησίως και αποτελεί σοβαρή επιβάρυνση των προϋπολογισμών των κρατών για την υγεία. Θα ήθελα να διατυπώσω το αίτημα να κατασκευαστούν με τη βοήθεια συγκεκριμένης ερευνητικής και αναπτυξιακής εργασίας καλύτερα και κυρίως φθηνότερα φάρμακα, ενδεχομένως και με φάρμακα κοινόχρηστης ονομασίας, προκειμένου να μπορούν να διατεθούν σε ευρύτερα στρώματα του πληθυσμού. Για μένα το χειρότερο είναι η έλλειψη συναίσθησης του προβλήματος που παρουσιάζεται στους νέους, οι οποίοι όταν ερωτώνται σε συνεντεύξεις γιατί αντιμετωπίζουν τόσο χαλαρά την ασθένεια αυτή ρωτούν: για χάρη ποιας ζωής να προστατεύσω τον εαυτό μου;
<SPEAKER ID="125" LANGUAGE="NL" NAME="Van den Berg (PSE )." AFFILIATION="">
<P>
   – Κύριε Πρόεδρε, το 70% των 40 εκατομμυρίων ανθρώπων που πάσχουν από AIDS ζει στην Αφρική. Οι στόχοι της Χιλιετίας αποτελούν μια κεντρικής σημασίας φιλοδοξία για την εστίαση στην παροχή υγειονομικής περίθαλψης όπου αυτή χρειάζεται. Η Ευρώπη δαπανά πολύ λίγους πόρους, στο πλαίσιο του προϋπολογισμού της για την αναπτυξιακή συνεργασία, για βασικές υπηρεσίες υγείας, οι οποίες πρέπει να συνδυάζονται με κατάλληλη διατροφή, πρόσβαση σε καθαρό νερό και βασική εκπαίδευση. Ο Επίτροπος Michel έχει δηλώσει ότι θα προβεί σε μια νέα ανακοίνωση στην οποία θα προσδιορίζονται οι προτεραιότητες της Ευρώπης στον τομέα της αναπτυξιακής συνεργασίας. Κύριε Επίτροπε, ευελπιστώ ότι τα όσα μας εκθέσατε προ ολίγου θα περιλαμβάνονται επίσης σε αυτή τη νέα ανακοίνωση.
<P>
Σύμφωνα με τον Οργανισμό Ηνωμένων Εθνών, από τα 45 εκατομμύρια ατόμων που κινδυνεύουν να μολυνθούν, τα 27 εκατομμύρια θα ήταν, εφόσον ακολουθούσαμε μια συγκεκριμένη εκστρατεία, περιπτώσεις που μπορούν να προληφθούν. Διαθέτουμε σημαντική εμπειρία σε παρόμοιου τύπου εκστρατείες σε διεθνές επίπεδο. Κάτι τέτοιο, όμως, απαιτεί τεράστια προσπάθεια και ως εκ τούτου πρέπει να εστιάσουμε την προσοχή μας σε αυτή την κατεύθυνση.
<P>
Έχει αναφερθεί κατά το παρελθόν ότι εμείς οι βουλευτές του Ευρωπαϊκού Κοινοβουλίου μπορούμε να ενθαρρύνουμε τα κράτη μέλη μας να ζητήσουν από τις φαρμακευτικές εταιρείες να κατασκευάζουν φθηνότερα προϊόντα. Στις αναπτυσσόμενες χώρες, πρέπει να πούμε ότι θα εξασφαλίσουμε την εξαίρεσή τους στο πλαίσιο των συμφωνιών TRIPS, ούτως ώστε να μην εμποδίζονται να παρασκευάζουν φάρμακα σε φθηνές τιμές.
<P>
Τέλος, το Βατικανό μίλησε προ ημερών διά στόματος του Javier Cardinal Lozano Barragán, προέδρου του ποντιφικού συμβουλίου για θέματα ποιμαντικής και υγείας, για ασυδοσία, ηθικό έλλειμμα και παθολογία του πνεύματος ως γενεσιουργά αίτια του AIDS, τα οποία πρέπει να καταπολεμηθούν μέσω ορθών σεξουαλικών πρακτικών. Θεωρώ ότι το συγκεκριμένο σχόλιο είναι ρατσιστικό και στιγματίζει τα θύματα, και φρονώ ότι ο Επίτροπος Κυπριανού ορθώς δήλωσε ότι δεν πρέπει να στιγματίζουμε κατ’ αυτόν τον τρόπο τους πάσχοντες από AIDS. Χαίρομαι διότι, καταρχήν, ο Επίτροπος έδωσε έτσι μια σαφή απάντηση στο Βατικανό. 
<SPEAKER ID="126" LANGUAGE="" NAME="Andria (ALDE )." AFFILIATION="(">
<P>
   – Η έκθεση της UNAIDS σχετικά με την εξέλιξη της επιδημίας ήταν εφέτος ακόμη πιο ανησυχητική σε σχέση με το παρελθόν: ιδιαίτερα ανησυχητικές είναι οι προβλέψεις για τις αφρικανικές χώρες νοτίως της Σαχάρας και για την επιβίωσή τους τον νέο αιώνα. Ένα δράμα που προστίθεται σε άλλες, εξίσου σοβαρές ανθρωπιστικές τραγωδίες, όπως η εκμετάλλευση της πορνείας ενηλίκων και ανηλίκων, η τοξικομανία, η ανυπαρξία στοιχειωδών προδιαγραφών υγιεινής, η διάλυση των οικογενειών και η αύξηση των ορφανών, καθώς και η παιδική θνησιμότητα που φθάνει σε ασύλληπτα επίπεδα: 500 000 παιδιά πεθαίνουν κάθε χρόνο σε όλον τον κόσμο από AIDS, πράγμα που σημαίνει 1300 παιδιά ημερησίως.
<P>
Για τον λόγο αυτόν, το Ευρωπαϊκό Κοινοβούλιο ενωμένο και χωρίς κομματικές και εθνικές διακρίσεις πρέπει να απευθύνει ισχυρή έκκληση ώστε όλα τα κράτη της Ευρωπαϊκής Ένωσης, αρχής γενομένης από τη χώρα μου –την Ιταλία– να μην εξανεμίσουν τις προσπάθειες που έχουν καταβληθεί και καταβάλλονται ακόμη για να ενισχυθεί η δράση του Παγκόσμιου Ταμείου για την καταπολέμηση του AIDS, της φυματίωσης και της ελονοσίας.
<P>
Πρέπει να μην αντιμετωπίζουμε τον αγώνα για την καταπολέμηση του AIDS υπεραπλουστευτικά και να μην λησμονούμε ότι ο ιός αυτός δεν μεταδίδεται μόνο σεξουαλικώς, αλλά και με πολλές άλλες οδούς: τις μολυσμένες σύριγγες, τον θηλασμό και την έλλειψη κατάλληλων ιατρικών ελέγχων. Ας μην λησμονούμε ότι το προφυλακτικό είναι ένα απλό μέσον περιορισμού –χρήσιμο, ασφαλώς, αλλά για τον περιορισμό– και όχι πρόληψης του ιού.
<SPEAKER ID="127" LANGUAGE="FR" NAME="Aubert (Verts/ALE )." AFFILIATION="">
<P>
   – Κύριε Πρόεδρε, θέλω να θίξω δύο ζητήματα όσον αφορά την τραγική κατάσταση ορισμένων αναπτυσσόμενων χωρών. Καταρχάς, η προσοχή μας δεν πρέπει να επικεντρωθεί αποκλειστικά στο σημαντικό ζήτημα των φαρμάκων ή ενός μελλοντικού εμβολίου. Πρέπει να επικεντρωθεί εξίσου στην αποκατάσταση ή στη δημιουργία βασικών υπηρεσιών υγείας εκ του σύνεγγυς, δηλαδή υπηρεσιών όσο το δυνατόν εγγύτερων προς τον πληθυσμό. Δυστυχώς, αυτές οι υπηρεσίες υπέστησαν σοβαρά πλήγματα τα τελευταία αυτά χρόνια από τα σχέδια διαρθρωτικών αλλαγών, που εφαρμόστηκαν σε αυτές τις χώρες, ιδίως στην Αφρική. Πρέπει, επίσης, να παράσχουμε όλη μας την υποστήριξη στις τοπικές πρωτοβουλίες που έλαβε η κοινωνία των πολιτών και επιτόπια δίκτυα τοπικών αρχών και εκπροσώπων, ενώσεων, προσωπικού περίθαλψης, μεσολαβητών που προέρχονται από τις συγκεκριμένες κοινωνίες και οι οποίοι εργάζονται από κοινού για την καταπολέμηση του AIDS, σημειώνοντας αρκετή επιτυχία.
<P>
Δεύτερον, το αυξανόμενο ποσοστό μόλυνσης των γυναικών δεν οφείλεται απλώς στην ευάλωτη φύση τους ή σε κακή τύχη. Οφείλεται επίσης στις διάφορες μορφές βίας –ιδίως σεξουαλικής– που ασκούνται εναντίον των γυναικών σε πολυάριθμες περιοχές του κόσμου, καθώς και στις κατάφωρες διακρίσεις που αυτές οι γυναίκες υφίστανται. Αυτές οι μορφές βίας δεν συνδέονται με κανένα τρόπο με πολιτισμικά χαρακτηριστικά, όπως ενίοτε εξηγείται εσφαλμένα. Πρέπει, αντιθέτως, να τις αποκαλούμε με το όνομά τους και να τις καταπολεμούμε ως τέτοιες. Συνεπώς, αυτές οι δύο πτυχές καταδεικνύουν ότι το AIDS παρουσιάζεται τόσο ως κοινωνικό όσο και ως ιατρικό πρόβλημα. Ας μην το λησμονούμε. 
<SPEAKER ID="128" LANGUAGE="SV" NAME="Wijkman (PPE-DE )." AFFILIATION="">
<P>
   – Κύριε Πρόεδρε, θυμάμαι πολύ καλά την περίοδο έναρξης της επιδημίας HIV στις αρχές της δεκαετίας του 1980. Ακόμη και τότε, υπήρχαν προβλέψεις ότι η εξάπλωση της επιδημίας θα μπορούσε να είναι όσο σοβαρή είναι σήμερα σε διάφορα μέρη του κόσμου, κυρίως δε στην Αφρική.
<P>
Τώρα, ο κόσμος έχει επιτέλους ξυπνήσει από τον λήθαργο, αλλά οι προσπάθειες στον τομέα της πρόληψης εξακολουθούν να είναι ανεπαρκείς. Εάν δεν κάνουμε περισσότερα από ό,τι σήμερα για την αποτροπή της εξάπλωσης της επιδημίας, δεν πρόκειται, σύμφωνα με εμπειρογνώμονες, να φτάσει στο ανώτατο σημείο του βιολογικού της κύκλου πριν από το 2060. Δεν τολμώ να σκεφτώ ποιες θα ήταν οι συνέπειες όσον αφορά τον ανθρώπινο πόνο και την οικονομική και κοινωνική κρίση που θα προέκυπτε από κάτι τέτοιο.
<P>
Ας καταστήσουμε αυτό το ψήφισμα μια ισχυρή έκκληση προς τους υπεύθυνους για τη λήψη πολιτικών αποφάσεων σε ολόκληρο τον κόσμο, και ειδικότερα προς την Ευρωπαϊκή Επιτροπή και τις κυβερνήσεις των κρατών μελών, να δώσουν ακόμη μεγαλύτερη προτεραιότητα στη συνέχιση των προσπαθειών καταπολέμησης αυτής της επιδημίας στο μέλλον. Αυτό απαιτεί να διαθέσουμε πολύ περισσότερους πόρους, τόσο για το δικό μας πρόγραμμα για το HIV όσο και για το παγκόσμιο ταμείο. Εάν δεν το πράξουμε, οι επιπτώσεις θα είναι καταστροφικές από ανθρωπιστική, οικονομική και κοινωνική άποψη, αλλά και από την άποψη της ασφάλειας και της σταθερότητας.
<P>
Η Επιτροπή έχει καταβάλει υπεράνθρωπες προσπάθειες τα τελευταία χρόνια στο πλαίσιο της στρατηγικής της για την καταπολέμηση του HIV, αλλά, συμφωνώντας με τον κ. Bowis και την κ. Van Lancker, φρονώ ότι πρέπει να πραγματοποιήσουμε πολύ πιο φιλόδοξα βήματα στο μέλλον. 
<SPEAKER ID="129" LANGUAGE="ES" NAME="Valenciano Martínez-Orozco (PSE )." AFFILIATION="">
<P>
   – Κύριε Πρόεδρε, στην παγκόσμια ημέρα κατά του AIDS θα ήθελα να ξεκινήσω, όπως έκαναν και άλλοι βουλευτές, προειδοποιώντας τα θεσμικά όργανα για την πιο δραματική πτυχή αυτής της τραγωδίας: τη διάδοσή της μεταξύ των γυναικών και των νέων κοριτσιών. Με αυτό τον τρόπο, ενεργώντας σύμφωνα με την προσωπική μου πολιτική δέσμευση προς τις γυναίκες, υπογραμμίζω επίσης το μέγεθος του προβλήματος από ανθρωπιστική άποψη, από άποψη ανάπτυξης και από την άποψη του μέλλοντος του κόσμου.
<P>
Το ήμισυ των 40 εκατομμυρίων ατόμων που έχουν προσβληθεί από τον ιό είναι γυναίκες και κορίτσια, και αυτό το ποσοστό αυξάνεται σχεδόν σε όλες τις περιοχές, φτάνοντας το 57% στην υποσαχάρια Αφρική. Όσον αφορά τον βιομηχανοποιημένο κόσμο, θα σας δώσω μόνο ένα παράδειγμα: οι νοτιαμερικανές και αφροαμερικανές γυναίκες αποτελούν το ένα τέταρτο των γυναικών στις Ηνωμένες Πολιτείες και το 80% των θυμάτων του AIDS.
<P>
Η πτυχή αυτή του AIDS είναι μια ακόμη μορφή, η υπέρτατη μορφή, βίας εναντίον των γυναικών, και δεν τους έχουμε προσφέρει τα μέσα για να προστατευτούν από την ασθένεια, βασικά μέσα, όπως η σεξουαλική διαπαιδαγώγηση, η προστασία των δικαιωμάτων αναπαραγωγικής υγείας, ή ενημέρωσης σχετικά με μέτρα για την πρόληψη της μετάδοσης. Οι κοινωνικοί κανόνες που επιβάλλουν την άγνοια των κοριτσιών και των νέων γυναικών σχετικά με τη σεξουαλικότητα και που δεν ποινικοποιούν τη σεξουαλική βία εντός και εκτός του γάμου αυξάνουν τον κίνδυνο διάδοσης της νόσου.
<P>
Δεύτερον, κύριε Πρόεδρε, θέλω να κάνω μια καταγγελία. Θέλω να πω ότι η ρωμαιοκαθολική ιεραρχία είναι ένοχη για αμέλεια στον αγώνα εναντίον του AIDS. Σήμερα, το Βατικανό τιμά την παγκόσμια ημέρα κατά του AIDS καταδικάζοντας τη νόσο ως μια ασθένεια του πνεύματος, την οποία αποκαλεί “σύνδρομο ηθικής ανοσοποιητικής ανεπάρκειας”, γεγονός το οποίο δείχνει τις ηθικές και τεχνικές αδυναμίες της ρωμαιοκαθολικής εκκλησίας. Διά του γραμματέα της συνόδου των ισπανών επισκόπων –η Ισπανία είναι η ευρωπαϊκή χώρα όπου αυξάνεται περισσότερο ο αριθμός των φορέων– η ρωμαιοκαθολική εκκλησία επιδιώκει να δυναμιτίσει πολιτικά την παγκόσμια εκστρατεία καταπολέμησης του AIDS προειδοποιώντας ότι τα αντισυλληπτικά μέτρα δεν είναι ασφαλή και προτείνοντας την αγνότητα και την πίστη ως μέθοδο πρόληψης.
<P>
Αυτή η δήλωση δεν θα άξιζε περισσότερο σχολιασμό αν το AIDS δεν συνεπαγόταν τον θάνατο εκατομμυρίων ατόμων, συμπεριλαμβανομένων παιδιών· αν η σεξουαλική βία, που δεν αφήνει επιλογή αγνότητας, δεν ήταν μια καθημερινή πραγματικότητα σε πολλές κοινωνίες της Αφρικής και της Ασίας· αν δεν υπήρχαν 15 εκατομμύρια ορφανά παιδιά· αν δεν αποτελούσε προσβολή της σεξουαλικής και αναπαραγωγικής ελευθερίας των αντρών· αν δεν αποτελούσε, εν τέλει, επίθεση εναντίον των ανθρωπίνων δικαιωμάτων και πραγματική γενοκτονία.
<SPEAKER ID="130" LANGUAGE="DE" NAME="Karas (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, επιτρέψτε μου να συγχαρώ θερμά τον συνάδελφο Seeber για την παρθενική του αγόρευση στο Ευρωπαϊκό Κοινοβούλιο. Θεωρώ ότι η σημερινή συζήτηση καθιστά σαφές για άλλη μια φορά ότι η ανάλυσή μας είναι σωστή, ότι οι αριθμοί είναι τραγικοί και οι δηλώσεις καλών προθέσεων τυγχάνουν υποστήριξης, αλλά τα λαμβανόμενα μέτρα δεν επαρκούν, ότι δεν έχει επιτευχθεί μεταστροφή απόψεων και η κατάσταση δεν έχει χάσει τίποτα από τον δραματικό της χαρακτήρα.
<P>
Δεν μπορώ παρά να υπογραμμίσω όσα ειπώθηκαν. Το AIDS είναι μια ασθένεια του καιρού μας και ένας καθρέφτης της εσφαλμένης πορείας της κοινωνίας μας. Ως προς το AIDS, το ζητούμενο δεν είναι απλώς να πούμε στους ανθρώπους να ζήσουν διαφορετικά, να αποφεύγουν ορισμένα πράγματα και να είναι πιο υπεύθυνοι. Είναι ολοφάνερο ότι η ασθένεια αυτή σχετίζεται με τη φτώχεια. Το AIDS προσβάλλει κυρίως ανθρώπους που ζουν με λιγότερο από ένα δολάριο την ημέρα και πεινάνε. Είναι μια ασθένεια που σήμερα προσβάλλει κυρίως τους ασθενέστερους, τα παιδιά, τους νέους και τις γυναίκες. Ακόμα, το AIDS είναι και μια έκφραση της έλλειψης πρόληψης, παιδείας, σεξουαλικής αγωγής, εργασίας, καθώς και της ανισότητας στον κόσμο. Γι’ αυτό, δεν υπάρχει μία λύση και μία θεραπεία. Πρέπει να αρχίσουμε από την πρόληψη, και ως εκ τούτου είναι σημαντικό να θεωρήσουμε το AIDS ως μέρος της υγειονομικής πολιτικής, της πολιτικής για την υγεία, την εκπαίδευση, την οικογένεια και την απασχόληση, καθώς και της σφαιρικής θέασης της ευθύνης μας.
<P>
Απευθύνω έκκληση να αναλάβουμε αυτήν την παγκόσμια ευθύνη και να φροντίσουμε να γίνουμε πρώτοι στον κόσμο στην έρευνα κατά του AIDS. 
<SPEAKER ID="131" LANGUAGE="SV" NAME="Segelström (PSE )." AFFILIATION="El País">
<P>
   – Κύριε Πρόεδρε, σήμερα το Ευρωπαϊκό Κοινοβούλιο τιμά τη διεθνή ημέρα για το AIDS. Είναι σημαντικό να προσφέρουμε στα θύματα την πλήρη στήριξή μας και να αναλάβουμε με ιδιαίτερη σοβαρότητα το μερίδιο ευθύνης που μας αναλογεί για την προστασία της δημόσιας υγείας.
<P>
Για πρώτη φορά μετά την ανακάλυψη του HIV/AIDS, προσβάλλονται πλέον περισσότερες γυναίκες από ό,τι άνδρες. Σε ορισμένες περιοχές, οι νέες γυναίκες είναι έως και δυόμισι φορές πιο ευάλωτες στον ιό σε σύγκριση με τους νέους άνδρες της ίδιας ηλικίας. Σε ορισμένες χώρες, το 60% σχεδόν των ατόμων που έχουν προσβληθεί είναι γυναίκες. Πολλές γυναίκες και νέα κορίτσια είναι ιδιαιτέρως ευάλωτες εξαιτίας της συμπεριφοράς άλλων ατόμων –με άλλα λόγια, των ανδρών– όσον αφορά τη διαχείριση του κινδύνου και εξαιτίας των διακρίσεων που υφίστανται ευρύτατα στον κόσμο μεταξύ ανδρών και γυναικών όσον αφορά τις στάσεις έναντι της σεξουαλικότητας και των σεξουαλικών δικαιωμάτων.
<P>
Οι επιπτώσεις της επιδημίας HIV/AIDS είναι πολύ πιο σοβαρές για τις γυναίκες και τα παιδιά σε σύγκριση με τους άνδρες και τα αγόρια. Το τρέχον έτος, η οργάνωση UNAIDS των Ηνωμένων Εθνών επέλεξε, ως εκ τούτου, το θέμα “γυναίκες, κορίτσια, HIV και AIDS”. Όταν ασθενούν ή πεθαίνουν οι συγγενείς τους, οι γυναίκες και τα κορίτσια κυρίως καλούνται να φροντίσουν τις οικογένειές τους. Όταν τα συστήματα υγείας επιβαρύνονται υπερβολικά ή καταρρέουν εξαιτίας του HIV/AIDS, οι γυναίκες και τα νέα κορίτσια καλούνται να αντισταθμίσουν το γεγονός προσφέροντας αυξημένη φροντίδα και μέριμνα στο σπίτι. Επιπλέον, οι γυναίκες δεν έχουν την ίδια πρόσβαση με τους άνδρες στην υγειονομική περίθαλψη και τα φάρμακα τα οποία καθυστερούν την εξέλιξη της ασθένειας. Παλαιές, παραδοσιακές απόψεις, όπως η άποψη ότι οι άνδρες έχουν δικαίωμα στο σεξ, σημαίνουν επίσης ότι πολλές παντρεμένες γυναίκες δεν μπορούν να προστατευθούν έναντι μόλυνσης από τους συζύγους τους μετά από απιστία αυτών των τελευταίων.
<P>
Ως εκ τούτου, είναι απαράδεκτο το γεγονός ότι, στο σημερινό φύλλο της εφημερίδας , το Βατικανό αποκαλεί το AIDS ηθική ασθένεια του ανοσοποιητικού συστήματος. Φρονώ ότι το να κατηγορούμε τους ασθενείς είναι και απάνθρωπο και αντιχριστιανικό. Η ισότητα των φύλων, σε συνδυασμό με τα δικαιώματα στη γενετήσια και αναπαραγωγική υγεία, πρέπει να αποτελούν κοινούς στόχους για όλες τις χώρες του κόσμου και, πρωτίστως, ευθύνη όλων των ανδρών. Πρέπει να ενισχυθεί η διαπραγματευτική θέση των γυναικών όσον αφορά τη χρήση προφυλακτικού και, σε κάθε περίπτωση, να τους προσφερθούν αυξημένα δικαιώματα και καλύτερες συνθήκες ζωής.
<P>
Τώρα βρισκόμαστε όλοι στην πλευρά των ηττημένων, αλλά αυτή την περίοδο ξεκινούν έρευνες στη Σουηδία σχετικά με ένα νέο φάρμακο για την καταπολέμηση του ιού HIV. Εάν αποδειχθεί αποτελεσματικό, θα δημιουργήσει αίσθηση σε ολόκληρο τον κόσμο. Αναμφίβολα, το όνειρο όλων μας είναι ένα προληπτικό εμβόλιο, οπότε ας ελπίσουμε ότι το αποτέλεσμα θα είναι θετικό.
<SPEAKER ID="132" LANGUAGE="" NAME="Κυπριανού," AFFILIATION="Επιτροπή">
<P>
    Κύριε Πρόεδρε, αξιότιμοι βουλευτές, έχω ακούσει πολύ προσεκτικά τα ζητήματα που τέθηκαν και τις απόψεις που διατυπώθηκαν κατά τη διάρκεια της παρούσας συζήτησης. Οφείλω να πω ότι με ικανοποιεί και με εμψυχώνει πραγματικά το να ακούω ότι οι αξιότιμοι βουλευτές όχι μόνο συμμερίζονται την έντονη ανησυχία μου σχετικά με το ζήτημα του HIV/AIDS, αλλά και τη σταθερή πεποίθησή μου ότι πρέπει να συμβάλουμε πλήρως και αποτελεσματικά στην ανακούφιση από τα τρομερά δεινά που προκαλεί αυτή η επιδημία, τόσο στον υπόλοιπο κόσμο, όσο και στην Ευρωπαϊκή Ένωση. Πρέπει να αντιληφθούμε ιδιαίτερα τη σοβαρότητα αυτού του προβλήματος σήμερα.
<P>
Όσον αφορά το θέμα της έρευνας, θα ήθελα να υπενθυμίσω ότι, ειδικά για το εμβόλιο, μέσα στο έκτο πρόγραμμα-πλαίσιο για την έρευνα και την ανάπτυξη, η έρευνα για το εμβόλιο του HIV αποτελεί προτεραιότητα και μπορεί να αναμένεται ότι μέχρι και 130 εκατομμύρια ευρώ θα διατεθούν στην έρευνα για το εμβόλιο του HIV. Σε ό,τι αφορά τα φάρμακα, θέλω να υπενθυμίσω πως συμφωνώ απόλυτα ότι πρέπει να υπάρξει πρόσβαση σε φτηνά φάρμακα για όλους όσους έχουν πρόβλημα από αυτή την ασθένεια, ιδιαίτερα βεβαίως, για φτωχές χώρες και για φτωχές ομάδες πληθυσμού που δεν μπορούν να καλύψουν αυτές τις υψηλές δαπάνες θεραπείας. Θα ήθελα επίσης να υπενθυμίσω ότι πρόσφατα η Επιτροπή –και αναφέρεται επίσης και στο ψήφισμά σας– έχει υιοθετήσει πρόταση για την υποχρεωτική αδειοδότηση φαρμάκων για εξαγωγή σε χώρες που έχουν ανάγκη. Αυτό το σημείο βρίσκεται τώρα στο στάδιο της συναπόφασης και θέλω να ελπίζω ότι, κρίνοντας και από άλλες περιπτώσεις στο παρελθόν για πολύ ευαίσθητα θέματα, θα επιδειχθεί ταχύτητα και σπουδή ώστε να ολοκληρωθεί αυτή η πρόταση το συντομότερο δυνατόν και ότι μέσα σ’ αυτή την πρόταση να υπάρχει η δυνατότητα πρόσβασης ακριβώς στα φτηνά φάρμακα.
<SPEAKER ID="133" LANGUAGE="" NAME="Πρόεδρος." AFFILIATION="ΓΡΑΠΤΗ ΔΗΛΩΣΗ (άρθρο 142)">
<P>
   Για να ολοκληρώσουμε τη συζήτηση, έλαβα πέντε προτάσεις ψηφίσματος.(1)
<SPEAKER ID="134" LANGUAGE="PL" NAME="Szymański (UEN )." AFFILIATION="">
<P>
   – Ο αγώνας για την καταπολέμηση του AIDS πρέπει να ενώνει όλους τους καλοπροαίρετους ανθρώπους. Δυστυχώς, η στρατηγική που προτείνεται στην κοινή πρόταση ψηφίσματος για τη διεξαγωγή αυτού του αγώνα, μια στρατηγική η οποία στηρίζεται στην προώθηση “των αναπαραγωγικών και σεξουαλικών δικαιωμάτων”, αποκλείει εκατομμύρια ανθρώπους στην Ευρώπη και στον υπόλοιπο κόσμο. Ο λόγος είναι ότι εκατομμύρια άνθρωποι σε ολόκληρο τον κόσμο δεν θεωρούν ότι μπορεί να προκύψει οποιοδήποτε όφελος από την προώθηση της άμβλωσης και της αντισύλληψης και από την προσφορά μαθημάτων σεξουαλικής αγωγής σε όλο και μικρότερα παιδιά, παραβιάζοντας τα δικαιώματα των γονέων και χωρίς να το γνωρίζουν ή να συναινούν οι ίδιοι.
<P>
Πολλοί άνθρωποι στην Ευρώπη αντιτίθενται βάσει των ηθικών αρχών τους σε αυτές τις απόψεις, και πολύ εύλογα. Εξάλλου, δεν υφίσταται αποδεδειγμένη σχέση μεταξύ της προώθησης τέτοιων “αναπαραγωγικών δικαιωμάτων” και μείωσης του αριθμού των ατόμων που προσβάλλονται από το AIDS. Μάλλον το αντίθετο συμβαίνει. Ορισμένες αφρικανικές χώρες, όπως η Ουγκάντα, έχουν μειώσει σημαντικά τον αριθμό των κρουσμάτων, όχι προωθώντας τη χρήση των προφυλακτικών, αλλά ενθαρρύνοντας την αποχή και την υιοθέτηση πιο υπεύθυνης σεξουαλικής συμπεριφοράς.
<SPEAKER ID="135" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0028/2004) του κ. Coelho, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με την πρόταση της Επιτροπής για κανονισμό του Συμβουλίου που αφορά τη θέσπιση προτύπων για τα χαρακτηριστικά ασφαλείας και τη χρήση βιομετρικών στοιχείων στα διαβατήρια των πολιτών της ΕΕ. 
<SPEAKER ID="136" LANGUAGE="EN" NAME="Frattini," AFFILIATION="Επιτροπή">
<P>
     Κύριε Πρόεδρε, πρώτα απ’ όλα σας ευχαριστώ θερμά που μου δίνετε την ευκαιρία να εκφράσω τις απόψεις μου για την έκθεση και για τις τροπολογίες σε αυτό το σημαντικό σχέδιο κανονισμού. Επιτρέψτε μου επίσης να συγχαρώ τον εισηγητή σας, τον κ. Coelho, για την πολύτιμη συμβολή του στη συζήτηση.
<P>
Προτού παρουσιάσω τις παρατηρήσεις μου, θέλω να υπενθυμίσω το κείμενο της πρότασης της Επιτροπής. Ο πρωταρχικός στόχος των κρατών μελών δεν ήταν μόνο η βελτίωση της ποιότητας των εγγράφων, αλλά και η δημιουργία ενός αξιόπιστου συνδέσμου μεταξύ του κατόχου και του εγγράφου ταυτότητας. Ο στόχος αυτής της προσέγγισης ήταν η μείωση της επικίνδυνης τάσης παραγωγής πλαστών εγγράφων, τα οποία χρησιμοποιούνται για την παράνομη είσοδο στο έδαφος της ΕΕ. Η προσέγγιση επιβεβαιώθηκε στο Ευρωπαϊκό Συμβούλιο της Θεσσαλονίκης τον Ιούνιο του 2003.
<P>
Τον Σεπτέμβριο του 2003, η Επιτροπή παρουσίασε δύο προτάσεις για την εισαγωγή βιομετρικών αναγνωριστικών στοιχείων στην ενιαία μορφή θεωρήσεων και αδειών διαμονής για τους υπηκόους τρίτων χωρών. Στις 18 Φεβρουαρίου 2004, η Επιτροπή υπέβαλε πρόταση κανονισμού για τη θέσπιση κοινών προτύπων και βιομετρικών δεδομένων στα διαβατήρια των πολιτών της ΕΕ, καθώς πειστήκαμε ότι δεν μπορούμε να διασφαλίσουμε μόνο έγγραφα που αφορούν υπηκόους τρίτων χωρών. Αλλιώς οι κακόπιστοι αλλοδαποί θα μπορούσαν να καταχραστούν λιγότερο ασφαλή ευρωπαϊκά διαβατήρια. Στην πρότασή της για βιομετρικά αναγνωριστικά στοιχεία στα διαβατήρια, η Επιτροπή προέβλεπε ένα υποχρεωτικό βιομετρικό αναγνωριστικό στοιχείο, την ψηφιακή εικόνα, και άφησε προαιρετικό το δεύτερο βιομετρικό αναγνωριστικό στοιχείο, το αποτύπωμα. Κατά τη σύνταξη της πρότασης για τα διαβατήρια, η Επιτροπή είχε πλήρη επίγνωση της ευαισθησίας του θέματος.
<P>
Από τη μια πλευρά, η ΕΕ πρέπει να προτείνει μέτρα τα οποία θα επιτρέψουν στα κράτη μέλη να ενισχύσουν την ασφάλεια και την προστασία των πολιτών τους· από την άλλη, η Επιτροπή πρέπει να εξετάσει προσεκτικά τις ανησυχίες που αφορούν την προστασία των δεδομένων και του ιδιωτικού βίου. Στο Συμβούλιο της 25ης Οκτωβρίου του 2004, συζητήθηκαν και πάλι τα ερωτήματα τού αν θα πρέπει να εισαχθεί υποχρεωτικά το δεύτερο βιομετρικό αναγνωριστικό στοιχείο, το αποτύπωμα, και ποια θα πρέπει να είναι τα δεδομένα εφαρμογής για τον κανονισμό. Οι υπουργοί κατέληξαν σε ομόφωνη πολιτική συμφωνία ότι το πρώτο βιομετρικό αναγνωριστικό στοιχείο, η φωτογραφία, θα πρέπει να εφαρμοστεί το αργότερο εντός 18 μηνών και το δεύτερο βιομετρικό αναγνωριστικό στοιχείο θα πρέπει να γίνει επίσης υποχρεωτικό το αργότερο 36 μήνες μετά την έγκριση των τεχνικών προδιαγραφών.
<P>
Όσον αφορά τις προθεσμίες, το Ευρωπαϊκό Συμβούλιο στα συμπεράσματά του σχετικά με την τρομοκρατία στις 26 Μαρτίου, όρισε το τέλος του 2004 ως ημερομηνία έγκρισης των προτάσεων και των τεχνικών προδιαγραφών. Κινούμε τα πράγματα δυναμικά προς τα εμπρός. Η τεχνική επιτροπή μας ξεκίνησε νωρίς την προκαταρκτική της εργασία για τις τεχνικές πτυχές που άπτονται της ένταξης του βιομετρικού αναγνωριστικού στοιχείου στις θεωρήσεις και την άδεια διαμονής. Επίσης, έχει ήδη ολοκληρωθεί το έργο των μετρήσεων για το διαβατήριο.
<SPEAKER ID="137" LANGUAGE="FR" NAME="" AFFILIATION="">
<P>
Ζητήθηκε η γνώμη της ομάδας εργασίας του άρθρου 29 της οδηγίας σε σχέση με την πρόταση, η δε πλειονότητα των τροπολογιών που αφορούν την προστασία των δεδομένων ελήφθη ήδη υπόψη κατά τις εργασίες του Συμβουλίου. Βεβαίως, η Επιτροπή δεν είναι σε θέση να δεχθεί αυτές τις τροπολογίες: αυτές είτε συμπεριελήφθησαν στο σχέδιο που συζητείται στο Συμβούλιο, είτε ορισμένες εξ αυτών αντιβαίνουν στη νομική βάση, η οποία καλύπτει μόνον τα χαρακτηριστικά ασφαλείας των διαβατηρίων.
<P>
Όσον αφορά την αναθεώρηση της διαδικασίας επιτροπολογίας, οι τροπολογίες δεν μπορούν να γίνουν αποδεκτές, δεδομένου ότι αυτή η διαδικασία είναι αποτέλεσμα διοργανικής συμφωνίας και μιας απόφασης που έλαβε το Συμβούλιο το 1998-1999 και τάσσει τη γενική διαδικασία που ισχύει για τις επιτροπές. Αυτά τα μέσα καθορίζουν, άλλωστε, το δικαίωμα συμμετοχής του Κοινοβουλίου και δεν βλέπω με ποιον τρόπο μπορούν να θεσπιστούν σχετικές εξαιρέσεις.
<P>
Ο εισηγητής, κ. Coelho, κατέθεσε σήμερα κατά τη συνεδρίαση της Ολομέλειας μια τροπολογία εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες). Αφορά το δεύτερο βιομετρικό αναγνωριστικό στοιχείο που προβλέπεται να περιλαμβάνεται στο διαβατήριο, δηλαδή τα αποτυπώματα. Στην πρότασή της, η Επιτροπή παρείχε στα κράτη μέλη την ευχέρεια να λαμβάνουν ή όχι τα αποτυπώματα των υπηκόων τους, στον βαθμό που ορισμένα από αυτά δεν επιθυμούσαν, σε εκείνη τη φάση, να υιοθετήσουν μια τέτοια πολιτική για πολιτικούς λόγους. Ωστόσο, το Συμβούλιο συμφώνησε ομοφώνως στις 25 Οκτωβρίου 2004 να καταστήσει υποχρεωτικά και τα αποτυπώματα, προβλέποντας ωστόσο μια περίοδο εφαρμογής, το αργότερο σε 36 μήνες, μετά την έγκριση των τεχνικών προδιαγραφών.
<P>
Εν κατακλείδι, πιστεύω ότι είναι καίριας σημασίας να καταβάλουν κοινές προσπάθειες όλα τα θεσμικά όργανα προκειμένου να ενισχυθεί το επίπεδο ασφάλειας στο εσωτερικό της Ένωσης, με τη διασφάλιση, παράλληλα, του πλήρους σεβασμού των νομίμων δικαιωμάτων των νομιμοφρόνων πολιτών. Ευχαριστώ το Ευρωπαϊκό Κοινοβούλιο που εξέφρασε τη γνώμη του τόσο σύντομα. Αυτό θα μας επιτρέψει να διασφαλίσουμε την τελική έγκριση του κανονισμού μέχρι το τέλος του έτους και, έτσι, να τηρήσουμε το χρονοδιάγραμμα που καθορίστηκε τον Μάρτιο του 2004 από το Συμβούλιο. 
<SPEAKER ID="138" LANGUAGE="" NAME="" AFFILIATION="Αντιπροέδρου">
<SPEAKER ID="139" LANGUAGE="PT" NAME="Coelho (PPE-DE )," AFFILIATION="εισηγητής">
<P>
   . – Κύριε Αντιπρόεδρε της Επιτροπής, κυρίες και κύριοι, θέλω καταρχάς να ευχαριστήσω τους συναδέλφους μου στην Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων για τη βοήθειά τους, και ειδικότερα τους σκιώδεις εισηγητές, από τους οποίους οφείλω ιδιαίτερη ευγνωμοσύνη στον κ. Cashman. Πρέπει να συνεργαστούμε όλοι στην προσπάθεια εξεύρεσης λύσεων στη δύσκολη εποχή στην οποία ζούμε. Δεν υπάρχει λόγος να κρυβόμαστε πίσω από το δάχτυλό μας. Είναι αναγκαίο να ενισχύσουμε την ασφάλεια των πολιτών μας, αλλά πρέπει να το πράξουμε χωρίς να θέτουμε σε κίνδυνο θεμελιώδεις ελευθερίες, όπως το δικαίωμα στην προστασία των προσωπικών δεδομένων.
<P>
Η πρόταση την οποία συζητούμε σήμερα κατατέθηκε στο Κοινοβούλιο τον Φεβρουάριο του 2004 και είναι αποτέλεσμα μιας συνεκτικής προσέγγισης για τη χρήση βιομετρικών στοιχείων, στο πλαίσιο εναρμονισμένων λύσεων, στα εθνικά έγγραφα τρίτων χωρών στα διαβατήρια των πολιτών της ΕΕ και στο σύστημα πληροφοριών θεωρήσεων και στο σύστημα πληροφοριών Σένγκεν δεύτερης γενιάς. Η αυξημένη ασφάλεια στα ταξιδιωτικά έγγραφα και η εισαγωγή βιομετρικών στοιχείων θα συμβάλει στον αγώνα κατά της τρομοκρατίας και της παράνομης μετανάστευσης, ενώ θα ενισχύσει την ασφάλεια κατά την άσκηση του δικαιώματος ελεύθερης κυκλοφορίας των προσώπων. Ο καλύτερος τρόπος για την αποτροπή της χρήσης πλαστών στοιχείων είναι να ελέγχεται εάν το πρόσωπο που παρουσιάζει το έγγραφο είναι ο γνήσιος κάτοχός του ή όχι. Η νέα τεχνολογία προσφέρει πολλά πλεονεκτήματα ως προς την ταυτοποίηση των ατόμων και την αποτροπή της πλαστογραφίας εγγράφων. Πρέπει να καταπολεμήσουμε τη γνωστή μετακίνηση μεταξύ χωρών προς αναζήτηση θεώρησης και τη χρήση ταυτοτήτων με παράνομο τρόπο.
<P>
Ως εκ τούτου, αποδέχομαι πλήρως τις προτεινόμενες τροπολογίες οι οποίες στηρίζονται στην επιστολή της ομάδας εργασίας του άρθρου 29 και τονίζουν την ανάγκη για μέτρα τα οποία θα αφορούν την πρόσβαση· με άλλα λόγια, ποιος έχει το δικαίωμα να έχει πρόσβαση σε αυτά τα δεδομένα και για ποιον σκοπό. Τα κράτη μέλη πρέπει να καταρτίσουν έναν κατάλογο των αρμοδίων αρχών, των εγγυήσεων σχετικά με τα άτομα που δεν μπορούν να παράσχουν ορισμένα από τα επιλεγμένα βιομετρικά στοιχεία, όπως δακτυλικά αποτυπώματα, όπως συμβαίνει στις περιπτώσεις ατόμων που έχουν υποστεί εγκαύματα ή ακρωτηριασμό, καθώς και των εγγυήσεων ότι, κατά τη διάρκεια των συνοριακών ελέγχων στους οποίους προκύπτει λανθασμένη απόρριψη, οι ενδιαφερόμενοι πολίτες θα ενημερώνονται για τους λόγους της απόρριψης και για τα μέσα που πρέπει να χρησιμοποιήσουν προκειμένου να διασαφηνίσουν και να διορθώσουν το ταχύτερο δυνατό την κατάσταση. Τέλος, πρέπει να δοθούν νέες αρμοδιότητες στις επιβλέπουσες αρχές σε αυτόν τον τομέα, αλλά και να ενισχυθούν οι πόροι που είναι αναγκαίοι για την εκτέλεση αυτών των αρμοδιοτήτων.
<P>
Τρίτον, η τεχνική λύση που θα επιλεγεί: οι τεχνικές προδιαγραφές πρέπει να είναι κατάλληλες, καθόσον πρόκειται για τις προδιαγραφές οι οποίες θα καθορίζουν κατά πόσον η χρήση των βιομετρικών στοιχείων θα είναι αποτελεσματική ή όχι. Δεν μπορούμε να διακινδυνεύσουμε τη βεβιασμένη επιλογή λύσεων οι οποίες ενδέχεται στη συνέχεια να αποδειχθούν κακοσχεδιασμένες, παρωχημένες από τεχνική πλευρά ή υπερβολικά δαπανηρές. Κάτι τέτοιο θα έβλαπτε την εμπιστοσύνη των πολιτών. Ένα καίριο στοιχείο, κύριε Frattini, είναι ότι το πιο ευαίσθητο ζήτημα στο πλαίσιο της προστασίας των δεδομένων δεν είναι η αρχή που θα επιλεγεί, αλλά ο τρόπος με τον οποίο θα εφαρμοστεί αυτή η αρχή. Προτείνουμε, λοιπόν, οι εμπειρογνώμονες που θα εξετάσουν τις τεχνικές προδιαγραφές από την άποψη της προστασίας των δεδομένων, να έχουν τη δυνατότητα να αξιολογήσουν τις τεχνικές προδιαγραφές και να επισημάνουν τυχόν θέματα που θα προκύψουν.
<P>
Το τέταρτο και τελευταίο θέμα αφορά τις τροποποιήσεις της αρχικής πρότασης. Στη συνεδρίαση της 26ης Οκτωβρίου, το Συμβούλιο αποφάσισε να προωθήσει την τροποποίηση σύμφωνα με την οποία η λήψη δακτυλικών αποτυπωμάτων καθίσταται υποχρεωτική· προηγουμένως ήταν προαιρετική. Από πολιτική άποψη, η Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων είχε ήδη εγκρίνει, με μεγάλη πλειοψηφία, την εισαγωγή και των δύο βιομετρικών στοιχείων, με τη μόνη διαφορά ότι άφηνε την υιοθέτηση του δεύτερου στοιχείου στη διακριτική ευχέρεια των επιμέρους κρατών μελών. Επισημάνθηκαν στο Συμβούλιο όλες οι σχετικές επιφυλάξεις και τα ίδια τα κράτη μέλη αποφάσισαν να εξαλείψουν τον προαιρετικό χαρακτήρα και να επιλέξουν εξαρχής και τα δύο στοιχεία.
<SPEAKER ID="140" LANGUAGE="EN" NAME="Cashman (PSE )," AFFILIATION="εξ ονόματος της Ομάδας">
<P>
   . – Κύριε Πρόεδρε, έχοντας αντιταχθεί στον διορισμό του προηγούμενου υποψηφίου, θα ήθελα να πω στον Επίτροπο Frattini πόσο χαίρομαι που βλέπω ότι έχει αναλάβει τα καθήκοντά του.
<P>
Θέλω να χαιρετίσω την έκθεση του κ. Coelho – είναι εξαιρετικό κείμενο. Εξ ονόματος της Ομάδας μου, ωστόσο, πρέπει να δηλώσω ότι δυσαρεστηθήκαμε από το γεγονός ότι δεν υπήρχε χρόνος για διαβούλευση με το Κοινοβούλιο σχετικά με τις νέες προτάσεις του Συμβουλίου. Έχουμε ανησυχίες –αν και ευτυχώς ορισμένες από αυτές διασκεδάστηκαν– όσον αφορά την προστασία και την ακεραιότητα των δεδομένων, την επαλήθευση αυτών των δεδομένων από τον κάτοχο του διαβατηρίου, την εισαγωγή τυχόν απαραίτητων διορθώσεων και τους περιορισμούς στη χρήση του διαβατηρίου και των δεδομένων.
<P>
Εν κατακλείδι, χαιρετίζω την προστασία των δικαιωμάτων και ελευθεριών των πολιτών όπως περιλαμβάνονται στα άρθρα 2 και 3 του εγγράφου του Συμβουλίου που συμφωνήθηκε στις 23 Νοεμβρίου 2004. Συνιστώ την υπερψήφιση της έκθεσης του κ. Coelho και ιδιαίτερα των τροπολογιών 2, 4, 5, 7, 8, 9, 10, 11 και 12, οι οποίες ενισχύουν τα δικαιώματα των πολιτών. 
<SPEAKER ID="141" LANGUAGE="DE" NAME="Alvaro (ALDE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κυρίες και κύριοι, κύριε Επίτροπε, χαίρομαι που είστε ακόμα εδώ τόσο αργά. Θα ήθελα να ευχαριστήσω πρώτα τον κ. Coelho για την έκθεσή του που από φιλελεύθερη σκοπιά είναι εξαιρετικά ισορροπημένη και δικαιολογημένα αντιμετωπίζει κριτικά την πρόθεση του Συμβουλίου να συμπεριλάβει βιομετρικά στοιχεία σε έγγραφα ταυτότητας. Πιστεύω ότι ο κ. Coelho επεσήμανε στην έκθεσή του χωρίς δισταγμό και με την απαραίτητη σαφήνεια τα ερωτήματα που παραμένουν ανοιχτά, τόσο τη διασφάλιση της προστασίας των δεδομένων όσο και την τεχνική διαδικασία αποθήκευσης των δεδομένων στα έγγραφα ταυτότητας που πρέπει να διευκρινιστεί. Αναρωτιέμαι γιατί δεν έχει διευκρινιστεί, συμπληρωματικά με τις παρατηρήσεις του κ. Coelho, ποιο είναι το κόστος της συμπερίληψης βιομετρικών στοιχείων στα έγγραφα ταυτότητας πριν λάβει το Συμβούλιο βιαστικά τη σχετική απόφαση. Πρέπει επίσης να τεθεί το ερώτημα εάν αυτό είναι υπεύθυνο από οικονομική άποψη.
<P>
Επίσης, αισθάνομαι πραγματική δυσαρέσκεια διότι η έλλειψη διευκρινίσεων επί ορισμένων σημείων ως προς την ουσία με κάνει αναγκαστικά να αναρωτιέμαι πόσο σοβαρά εξετάζεται στο Συμβούλιο ένα τόσο σοβαρό θέμα. Και δεν εννοώ υποχρεωτικά τον τεχνικό τομέα. Ως προς αυτό είμαι υποχρεωμένος να αναρωτηθώ –αυτό το έθιξε ο κ. Cashman– πώς ορίζει το Συμβούλιο τη σχέση του με το Κοινοβούλιο. Διότι, μετά τη γνωμοδότηση της αρμόδιας επιτροπής για την πρόταση, το Συμβούλιο μας υποβάλλει μια τροποποιημένη πρόταση όπου οι τροποποιήσεις ξεπερνούν κατά πολύ τις συντακτικές ή αισθητικές αλλαγές. Η αρχική πρόταση του Συμβουλίου προέβλεπε, όπως ήδη ανέφερε ο κ. Frattini, να ενσωματώνεται υποχρεωτικά στα έγγραφα ταυτότητας των πολιτών της ΕΕ ένα βιομετρικό χαρακτηριστικό ενώ η εφαρμογή θα γινόταν κατά την εκτίμηση των κρατών μελών. Η νέα πρόταση που παρουσιάστηκε είναι εντελώς διαφορετική. Αυτό εγείρει δύο ερωτήματα στα οποία παρακαλώ το Συμβούλιο να απαντήσει: γιατί έγινε αυτή η τροποποίηση μετά τις διαβουλεύσεις της αρμόδιας επιτροπής; Η απάντηση του Επιτρόπου δείχνει ότι εδώ καταστρατηγήθηκε η αρχή της επικουρικότητας, αφού ορισμένα κράτη μέλη δεν έχουν διάθεση να εφαρμόσουν την πρόταση. Και το δεύτερο ερώτημα –ξέρω ότι έχει τελειώσει ο χρόνος αγόρευσής μου, αλλά έχω ακόμα μια ερώτηση που θα ήθελα να απαντηθεί– είναι: τι τρόπος αντιμετώπισης είναι αυτός; Το Κοινοβούλιο απειλείται με·
<SPEAKER ID="142" LANGUAGE="" NAME="Πρόεδρος." AFFILIATION="">
<P>
   Με συγχωρείτε, κύριε Alvaro, αλλά παρακαλώ να θέσετε το ερώτημά σας προς την Επιτροπή γραπτώς. 
<SPEAKER ID="143" LANGUAGE="EN" NAME="Ždanoka (Verts/ALE )" AFFILIATION=", εξ ονόματος της ομάδας">
<P>
Χθες ο πρόεδρος της ομάδας εργασίας για την προστασία δεδομένων του άρθρου 29 απέστειλε επιστολή προς τον πρόεδρο της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, στην οποία επεσήμανε ότι η ομάδα εργασίας δεν διαθέτει αρκετές πληροφορίες για το ποιες δοκιμές έχουν γίνει, ποια ήταν τα αποτελέσματά τους ή ποια ήταν η βάση της απόφασης του Συμβουλίου. Επομένως, η ομάδα εργασίας εξέφρασε τις επιφυλάξεις της όσον αφορά τη χρήση βιομετρικών στοιχείων τα οποία δεν έχουν αποδειχθεί αποδοτικές, ιδιαίτερα την υποχρεωτική χρήση βιομετρικών στοιχείων όπως τα αποτυπώματα.
<SPEAKER ID="144" LANGUAGE="DA" NAME="Krarup (GUE/NGL )," AFFILIATION="εξ ονόματος της Ομάδας">
<P>
   . – Κύριε Πρόεδρε, θέλω να προσθέσω ορισμένες παρατηρήσεις στις επικρίσεις που έχουν ακουστεί στο παρόν Σώμα. Θεωρώ ότι η έκθεση αυτή αποτελεί δημοκρατικό σκάνδαλο. Θα αναφερθώ καταρχάς στην ουσία της έκθεσης. Το ζήτημα, ασφαλώς, είναι κατά πόσον είναι ορθό να εισαχθούν βιομετρικά στοιχεία, στην προκειμένη περίπτωση δακτυλικά αποτυπώματα, στα διαβατήρια των πολιτών. Το Συμβούλιο απαντά καταφατικά, και η έκθεση συμφωνεί πειθήνια, ασφαλώς, ανεξαρτήτως του γεγονότος ότι οι απαιτήσεις αυτές είναι συνώνυμες με την τεράστια επέκταση της αστυνομικής επιτήρησης την οποία αναπτύσσει τα τελευταία χρόνια η ΕΕ. Το σκάνδαλο συνίσταται στο γεγονός ότι ούτε στην έκθεση ούτε στην απόφαση του Συμβουλίου περιλαμβάνεται οποιαδήποτε σοβαρή εξέταση της σχέσης μεταξύ των μέσων και των σκοπών. Σχεδιάζεται η θέσπιση μιας σειράς σοβαρών παραβιάσεων των δικαιωμάτων των πολιτών χωρίς την παραμικρή απόδειξη ότι αυτές οι παραβιάσεις θα συμβάλουν στο ελάχιστο στην επίτευξη του στόχου. Τουναντίον, όλες οι ομάδες αρμοδίων και εμπειρογνωμόνων έχουν δηλώσει ομοφώνως ότι, απλούστατα, δεν υπάρχει λόγος να περιλαμβάνονται βιομετρικά στοιχεία στα διαβατήρια. Η εγχείριση ήταν επιτυχής, αλλά ο ασθενής πέθανε, όπως λέμε στη Δανία. Τις τελευταίες ημέρες, αυτό το σκάνδαλο έχει προσλάβει χαρακτήρα φάρσας. Η διαδικασία διαβούλευσης του Κοινοβουλίου, η οποία υποτίθεται ότι στηρίζεται στο άρθρο 67 της Συνθήκης ΕΚ, είναι σαφώς ανεπαρκής, και ως εκ τούτου η όποια μελλοντική απόφαση του Συμβουλίου θα είναι άκυρη. Εμμένω στη γνώμη της μειοψηφίας, την οποία εξέδωσα σε συνεργασία με μια σειρά συναδέλφων βουλευτών του ΕΚ. 
<SPEAKER ID="145" LANGUAGE="NL" NAME="Mastenbroek (PSE )." AFFILIATION="">
<P>
   – Κύριε Πρόεδρε, στις 25 Οκτωβρίου, η Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων ψήφισε επί μιας έκθεσης του κ. Coelho. Ήταν ήδη εμφανές ότι σύντομα θα περιλαμβάνονταν βιομετρικά στοιχεία στα διαβατήρια, και ο κ. Coelho προσπάθησε να θέσει ορισμένες προϋποθέσεις για μια τέτοια κίνηση, προκειμένου να διαφυλαχθεί σε κάθε περίπτωση η προσωπική ζωή των πολιτών, και γι’ αυτό του αξίζουν συγχαρητήρια.
<P>
Ήμουν πολύ περίεργη να ακούσω την απάντηση του αρμοδίου υπουργού, αλλά δεν υπήρξε καμία απάντηση. Ας ελπίσουμε ότι η απάντησή του θα ήταν λιγότερο κυνική από αυτή του κ. Donner, ολλανδού υπουργού Δικαιοσύνης, στην ολλανδική Κάτω Βουλή, σε επικριτικές ερωτήσεις σχετικά με τις συγκεκριμένες εξελίξεις. Του επισημάνθηκε ότι αυτή η διαδικασία ήταν ανήθικη, αλλά, κατά τη γνώμη του, πρόκειται απλώς για ένα θέμα πολιτικής. 
<SPEAKER ID="146" LANGUAGE="NL" NAME="In 't Veld (ALDE )." AFFILIATION="">
<P>
   – Κύριε Πρόεδρε, θέλω, όπως και προηγούμενοι ομιλητές, να απευθύνω θερμό καλωσόρισμα στον Επίτροπο κ. Frattini και να συγχαρώ τον εισηγητή κ. Coelho.
<P>
Ο Επίτροπος κ. Frattini δήλωσε ότι πρόκειται για ένα μέτρο ασφαλείας και ότι επιδιώκουμε τη βελτίωση των διαβατηρίων. Αυτά βεβαίως είναι καλά και ωραία, όμως δεν πρέπει να λησμονούμε ότι πρέπει επίσης να εξετάσουμε το αίτημα των Ηνωμένων Πολιτειών να περιλάβουμε ένα βιομετρικό στοιχείο. Δεν μας ζήτησαν δύο, οπότε δεν αντιλαμβάνομαι γιατί πρέπει ξαφνικά να προστεθεί αυτό το δεύτερο στοιχείο, πολύ δε περισσότερο τη στιγμή που οι Ηνωμένες Πολιτείες δεν έχουν την παραμικρή πρόθεση να πράξουν το ίδιο. Σας καλώ λοιπόν να στηρίξετε αύριο την τροπολογία μας ώστε να παραμείνει προαιρετικό το δεύτερο στοιχείο.
<SPEAKER ID="147" LANGUAGE="" NAME="Τριανταφυλλίδης (GUE/NGL )." AFFILIATION="(Ο ομιλητής διακόπτεται από τον Πρόεδρο)">
<SPEAKER ID="148" LANGUAGE="" NAME="Πρόεδρος." AFFILIATION="">
<P>
Η συζήτηση έληξε. Η ψηφοφορία θα διεξαχθεί αύριο στις 11.00. 
<SPEAKER ID="149" LANGUAGE="" NAME="Πρόεδρος." AFFILIATION="">
<P>
– προφορική ερώτηση (B6-0133/2004) των Ivo Belet και Doris Pack, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με το πλαίσιο για μια ισορροπημένη ανάπτυξη του ποδοσφαίρου στην ΕΕ·
<P>
– προφορική ερώτηση (B6-0134/2004) της Christa Prets, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την ανάπτυξη του ποδοσφαίρου στην ΕΕ·
<P>
– προφορική ερώτηση (B6-0135/2004) του Hannu Takkula, εξ ονόματος της Ομάδας Συμμαχία των Δημοκρατών και των Φιλελευθέρων για την Ευρώπη, σχετικά με το πλαίσιο για μια ισορροπημένη ανάπτυξη του ποδοσφαίρου στην ΕΕ. 
<SPEAKER ID="150" LANGUAGE="NL" NAME="Belet (PPE-DE )." AFFILIATION="">
<P>
Θα συμφωνήσετε μαζί μου ότι το μέλλον του ποδοσφαίρου συνδέεται άρρηκτα με την άθληση των νέων. Εάν αυτή εκφυλιστεί ή υποβαθμιστεί, υποβαθμίζεται το ίδιο το άθλημα. Αυτό φαίνεται πως είναι το φάσμα που επικαλούνται οι καταστροφολόγοι, αλλά, δυστυχώς, αυτό το σενάριο είναι σήμερα πολύ πιο ορατό από όσο θα μπορούσε να φανταστεί ο μέσος φίλαθλος. Κύριε Επίτροπε, η κατάσταση είναι σοβαρή. Το πρόβλημα δεν είναι πλέον η δυνατότητα των εφήβων παικτών να παίζουν σε ανώτερες κατηγορίες, καθόσον τις θέσεις τους καταλαμβάνουν όλο και πιο πολύ φθηνότεροι, συχνά, παίκτες από χώρες εκτός της Ευρωπαϊκής Ένωσης ή ακόμη και από το εσωτερικό της. Αυτό οδηγεί σε παράδοξες καταστάσεις, όπως η εικόνα που παρουσιάζει η βελγική ομάδα πρώτης κατηγορίας SK Beveren, η οποία συνήθως αναπτύσσει στο γήπεδο έντεκα αφρικανούς παίκτες στην πρώτη εθνική κατηγορία του Βελγίου.
<SPEAKER ID="151" LANGUAGE="DE" NAME="Prets (PSE )." AFFILIATION="">
<P>
Όπως γνωρίζουμε, το ποδόσφαιρο έχει εντελώς ιδιαίτερη σημασία. Ως εκ τούτου, είναι σημαντικό να εξετάσουμε το γεγονός ότι όλο και περισσότεροι νέοι αποκλείονται από την προπόνηση ή από τις κανονικές τους θέσεις στις ομάδες τους. Έτσι, ασφαλώς είναι κατανοητό ότι η UEFA ζητά ενδεχόμενες ποσοστώσεις για νέους παίκτες ή για παίκτες από το εκάστοτε κράτος μέλος. Θα ήθελα να υπογραμμίσω ιδιαίτερα ότι αυτές οι ποσοστώσεις δεν έχουν καμία σχέση με τον ρατσισμό ή την ξενοφοβία που βλέπουμε πολύ συχνά τελευταία, αλλά εξυπηρετεί αποκλειστικά και μόνο την προώθηση των νέων παικτών. Θεωρώ ότι θα βοηθούσαν επίσης στην εξυγίανση των οικονομικών αρκετών συλλόγων. Επίσης, δεν είναι αντίθετες με την απόφαση Bosman.
<SPEAKER ID="152" LANGUAGE="FI" NAME="Takkula (ALDE )." AFFILIATION="(Ο Πρόεδρος διακόπτει τον ομιλητή)">
<SPEAKER ID="153" LANGUAGE="" NAME="Μαυρομμάτης (PPE-DE )," AFFILIATION="εξ ονόματος της ομάδας">
<P>
   – Κύριε Πρόεδρε, κύριε Επίτροπε, ο τρόπος με τον οποίο εξελίσσεται ο αθλητισμός στην Ευρωπαϊκή Ένωση υπάρχει κίνδυνος να οδηγήσει σε αποδυνάμωση του εκπαιδευτικού και κοινωνικού του χαρακτήρα. Η κοινωνική λειτουργία του αθλητισμού, που αποτελεί το γενικότερο συμφέρον, εδώ και αρκετά χρόνια πλήττεται από την εμφάνιση καινούργιων φαινομένων που έχουν οδηγήσει σε αμφισβήτηση την εφαρμογή της δεοντολογίας –το fair play– τη συνολική δράση και την ανάπτυξη του αθλητικού ιδεώδους. Η βία στα γήπεδα, μετά από μια περίοδο ειρήνης, αναβιώνει τα δύο τελευταία χρόνια με νέες δοκιμασίες για το λαϊκότερο και δημοφιλέστερο σπορ, το ποδόσφαιρο. Ο χουλιγκανισμός τώρα μεταφράζεται σε ρατσισμό που συναντούμε στα γήπεδα όπου αγωνίζονται έγχρωμοι ποδοσφαιριστές, ή στις ομάδες στις οποίες μετέχουν αθλητές από άλλες φυλές. Φαινόμενα ξενοφοβίας και ρατσισμού, καθώς εκτός από τα συνθήματα κάνουν την εμφάνισή τους τα πανώ και σημαίες με εμβλήματα του θλιβερού παρελθόντος, γεμάτα μίσος και προκλήσεις τρόμου.
<P>
Σε πολλά ευρωπαϊκά κράτη, ιδιαίτερα τα τελευταία πέντε χρόνια, ένα ακόμα φαινόμενο παρατηρήθηκε και οδήγησε πολλά γνωστά και ιστορικά σωματεία στην πτώχευση αλλά όχι στις δαπάνες: φιλόδοξα σχέδια, φρούδες ελπίδες, απλήρωτοι προπονητές και παίκτες, χρέη που φθάνουν στη FIFA και την UEFA.
<P>
Η Ευρωπαϊκή Ένωση των 25 αντιμετωπίζει τώρα μια διαφορετική προοπτική και η είσοδος των 10 νέων χωρών μελών δημιουργεί την ανάγκη εναρμόνισης υπό όρους στην ελεύθερη διακίνηση ποδοσφαιριστών για τη μεταβατική περίοδο. Η UEFA μελετά καινούργιους τρόπους διάσωσης και παραγωγής νέων ταλέντων. Γι’ αυτό είναι απαραίτητη η συνεργασία της Ευρωπαϊκής Ένωσης με τα αρμόδια υπουργεία των 25 για την ολοκλήρωση του σχεδίου για εθνικό χαρακτήρα. 
<SPEAKER ID="154" LANGUAGE="" NAME="Σηφουνάκης (PSE )," AFFILIATION="εξ ονόματος της ομάδας">
<P>
   . – Κύριε Επίτροπε, πρέπει όλοι να βοηθήσουμε ώστε η λειτουργία του ποδοσφαίρου, το οποίο αποτελεί το κατ’ εξοχήν λαϊκό άθλημα, να αποτελέσει παράγοντα κοινωνικής ενσωμάτωσης. Το ποδόσφαιρο δεν είναι ένα απλό παιχνίδι που διαρκεί 90 λεπτά, ούτε μια καθαρά επιχειρηματική δραστηριότητα. Είναι, σε πολλές περιπτώσεις, η εικόνα της προσπάθειας μιας ολόκληρης τοπικής κοινωνίας. Γι’ αυτόν τον λόγο, το σύστημα των μεταγραφών των παικτών δεν είναι σωστό να βασίζεται απλά και μόνο σε μια απόφαση του Ευρωπαϊκού Δικαστηρίου, αγνοώντας εντελώς τον κοινωνικό ρόλο του αθλήματος.
<SPEAKER ID="155" LANGUAGE="FR" NAME="Bennahmias (Verts/ALE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κύριε Frattini, θα ήθελα να αναφερθώ σε δύο σημεία. Νομίζω ότι χρειαζόμαστε ένα πολύ πιο αυστηρό κανονιστικό πλαίσιο όσον αφορά την αγορά νεαρών παικτών. Τελευταία, διαβάζοντας τον Τύπο, μάθαμε ότι παίκτες ηλικίας έξι και επτά ετών αγοράστηκαν από δύο ποδοσφαιρικές ομάδες, τις οποίες και αναφέρω: τη και τη . Πιστεύω ότι, εν προκειμένω, προχωράμε υπερβολικά μακριά σε ό,τι αφορά την αγορά νεαρών παικτών, έστω και αν αυτό συμβαίνει, βεβαίως, με τη συναίνεση των οικογενειών τους.
<P>
Πιστεύω ότι δεν πρέπει να δεχθούμε τη μεταγραφή παικτών πριν από το 16ο έτος της ηλικίας τους και ότι πρέπει να δώσουμε προτεραιότητα στις προπονητικές ομάδες προετοιμασίας. Σε κάθε χώρα, υπάρχουν εξαιρετικές σχολές προπόνησης· συνεπώς, πρέπει να ορίσουμε ότι θα μπορούν να κρατούν τους νεαρούς τους παίκτες μέχρι μια ορισμένη ηλικία. Δεν πρέπει να δεχόμαστε πλέον να μεταφέρονται νεαροί αφρικανοί παίκτες με ολόκληρες ειδικά ναυλωμένες πτήσεις στην επικράτεια της Ευρωπαϊκής Ένωσης, όπου δεν προσλαμβάνονται παρά λίγοι μόνο από αυτούς, ενώ όλοι οι υπόλοιποι εγκαταλείπονται.
<SPEAKER ID="156" LANGUAGE="EN" NAME="Crowley (UEN )," AFFILIATION="εξ ονόματος της Ομάδας">
<P>
Αν αυτό απαιτεί αλλαγές στη νομοθεσία ή στους εθνικούς κανονισμούς που διέπουν την υποστήριξη προς τις ποδοσφαιρικές ομάδες, τότε ας τις κάνουμε. Εκνευρίζομαι πραγματικά όταν ακούω τον κόσμο να παραπονιέται ότι ομάδες όπως η Ρεάλ Μαδρίτης ή η Manchester United χρησιμοποιούν την οικονομική τους ισχύ και την επιρροή τους εις βάρος άλλων ομάδων. Στην πραγματικότητα, όπως μπορούμε να δούμε, ομάδες οι οποίες δαπάνησαν λιγότερα χρήματα σε παίκτες από ό,τι η Manchester United ή η Ρεάλ Μαδρίτης προηγούνται τώρα στα εθνικά πρωταθλήματα και πηγαίνουν καλύτερα στο ευρωπαϊκό . Η πραγματική ουσία αυτού του επιχειρήματος είναι το τι κάνουμε ώστε να διασφαλίσουμε ότι δίνεται στα τοπικά ταλέντα κάθε ευκαιρία για να αναπτυχθούν στην περιοχή τους.
<P>
Πιο σημαντικό από αυτό –όπως απέδειξε η απόφαση Bosman– είναι να διασφαλίσουμε ότι όσοι έχουν ταλέντο, φυσική ικανότητα και δεξιότητα δεν περιορίζονται και μπορούν να χρησιμοποιήσουν αυτή την ικανότητα και δεξιότητα όπου είναι περισσότερο προς όφελός τους. Στην πραγματικότητα, η σταδιοδρομία των ποδοσφαιριστών γίνεται όλο και πιο σύντομη, λόγω του επαγγελματισμού και της ταχύτητας του αθλήματος. Πρέπει συνεπώς να αξιοποιήσουν στο έπακρο αυτούς τους πόρους.
<SPEAKER ID="157" LANGUAGE="DE" NAME="Mann, Thomas (PPE-DE )." AFFILIATION="Friends of Football">
<P>
Είμαι μέλος της ομάδας εργασίας του Κοινοβουλίου και έχω συζητήσει με πολλούς παίκτες, προπονητές, μέλη συλλόγων και υπευθύνους της UEFA για την ενίσχυση της αυτοδιαχείρισης των συλλόγων και τη μακροπρόθεσμη προπόνηση των παικτών σε τοπικό, εθνικό και διεθνές επίπεδο. Στα περισσότερα ευρωπαϊκά πρωταθλήματα ποδοσφαίρου έχει γίνει συνηθισμένο να χρησιμοποιούνται μέτριοι ποδοσφαιριστές –που ακριβώς γι’ αυτό δεν κόστισαν ακριβά– και να μπλοκάρονται τα νέα ταλέντα, στα οποία δεν δίδεται αρκετός χρόνος για την προσωπική τους ανάπτυξη.
<P>
Η πρωτοβουλία του κ. Belet και άλλων είναι εξαιρετικά σημαντική επειδή στην ΕΕ δεν γίνονται αρκετές επενδύσεις στην προώθηση νέων ταλέντων.
<P>
Κύριε Figel’, ο λόγος που χρειαζόμαστε ποσοστώσεις στους ποδοσφαιρικούς συλλόγους είναι να μπορούν να παίξουν στη βασική ενδεκάδα τουλάχιστον τρεις παίκτες που εκπαιδεύτηκαν μόνοι τους; Εδώ δεν θα έπρεπε να παίζει κανένα ρόλο η καταγωγή, η εθνικότητα και το αν ανήκουν στην ΕΕ ή όχι. Ή μήπως χρειάζεται η αυτοδέσμευση των συλλόγων για να δοθεί μια ευκαιρία στη δική τους νέα γενιά; Πιστεύω ότι για λύσεις δεν ενδιαφέρονται μόνο οι προπονητές, οι σύλλογοι και οι ποδοσφαιριστές, αλλά και εκατομμύρια οπαδών σε ολόκληρη την Ευρώπη που ταυτίζονται με δημιουργικά ταλέντα και με το άνετο παίξιμό τους. 
<SPEAKER ID="158" LANGUAGE="EN" NAME="Titley (PSE )." AFFILIATION="">
<P>
Δεν πρέπει, ωστόσο, να ξεχνάμε ότι το ποδόσφαιρο αποτελεί επιχείρηση και πρέπει να μπορεί να λειτουργεί κατά τον ίδιο τρόπο όπως και κάθε άλλη επιχείρηση. Ούτε πρέπει να ξεχνάμε ότι –ειλικρινά– το παλιό σύστημα των μεταγραφών καθιστούσε τους ποδοσφαιριστές δουλοπάροικους και δεν υπηρετούσε κατ’ ουδένα τρόπο τους επαγγελματίες ποδοσφαιριστές. Ελπίζω ότι δεν θα υποστηρίξουμε την επιστροφή σε εκείνη την εποχή, αλλά πρέπει να κάνουμε ό,τι μπορούμε για να υποστηρίξουμε σχέδια που θα φέρουν νέους στο άθλημα και να τους δώσουμε μεγαλύτερες ευκαιρίες από ό,τι έχουν αυτή τη στιγμή. Γι’ αυτό πρέπει να εξετάσουμε τις προτάσεις της UEFA.
<SPEAKER ID="159" LANGUAGE="EN" NAME="Joan i Marí (Verts/ALE )." AFFILIATION="esport i ciutadania">
<SPEAKER ID="160" LANGUAGE="EN" NAME="Beazley (PPE-DE )." AFFILIATION="">
<P>
Το θέμα που τέθηκε από τη συζήτηση, είναι αυτό που εξετάζουν οι ομάδες και η UEFA: το αν θα πρέπει να ενθαρρύνουν τους νέους αθλητές να φιλοδοξούν μάλλον να σταδιοδρομήσουν στο άθλημα, ή αν έχουν πραγματική πιθανότητα να παίξουν για τις ομάδες που τους εκπαιδεύουν, ή αν –ιδιαίτερα στο ανώτατο επίπεδο– πρόκειται μόνο για μια αγορά για περιορισμένο αριθμό παγκοσμίων αστεριών.
<P>
Η ερώτησή μου προς τον Επίτροπο κ. Figel’ είναι η εξής: ποια ακριβώς θα πρέπει να είναι η σχέση μεταξύ της Επιτροπής και του Συμβουλίου Υπουργών και των ποδοσφαιρικών αρχών τώρα που το άθλημα έχει τόσο μεγάλη επίδραση στην κοινωνία συνολικά; 
<SPEAKER ID="161" LANGUAGE="DE" NAME="Karas (PPE-DE )." AFFILIATION="">
<P>
   – Κύριε Πρόεδρε, κύριε Figel’, κυρίες και κύριοι, επιδοκιμάζω την πρόταση που υπέβαλε η UEFA τον Ιούλιο του 2004 και στοχεύει σε μια εθελοντική δέσμευση. Είναι ένα σωστό βήμα. Επικροτώ αυτό το αίτημα στο τέλος του έτους εκπαίδευσης μέσω του αθλητισμού διότι δίνει ιδιαίτερη έμφαση στην αξία του αθλητισμού για την αγωγή, την κοινωνία, την πολιτική για την υγεία και για την κοινότητα, ενώ γνωρίζουμε βεβαίως ότι ο αθλητισμός είναι σημαντικός παράγων για την οικονομία, και όχι μόνο.
<P>
Σήμερα γίνεται πολύς λόγος για το θέμα του εξαναγκασμού και αναρωτιέμαι: δεν έρχεται σε αντίθεση με την παιδεία; Ως εκ τούτου, είμαι μάλλον υπέρ της αυτοδέσμευσης. Η Ευρωπαϊκή Ένωση δεν μπορεί να αφαιρέσει την ευθύνη από τους συλλόγους, τους προπονητές, τους θεατές που πληρώνουν, τα μέλη που πληρώνουν, τους πολίτες που προσφέρουν τον χρόνο τους ως διαιτητές και επόπτες, τους χορηγούς, τα μέλη και το κράτος. Δεν θα πρέπει οι χορηγοί, τα μέλη και το κράτος να συνδέσουν την προσφορά τους με ορισμένες εξελίξεις στον αθλητισμό και τους συλλόγους; Ακόμα, αναρωτιέμαι γιατί να είναι αναγκαία η σημερινή συζήτηση και η ενέργεια της UEFA μολονότι έχουμε την έκθεση του Ελσίνκι και το ψήφισμα του Κοινοβουλίου του έτους 2000. Ως εκ τούτου, ερωτώ την Επιτροπή τι έκανε σχετικά με τις δύο εκθέσεις, τι πήγε στραβά και τι θα προσπαθήσει ακόμα να κάνει. 
<SPEAKER ID="162" LANGUAGE="" NAME="Πρόεδρος." AFFILIATION="">
<P>
   Καλώ τώρα τον κύριο Επίτροπο να απαντήσει σε αυτές τις ερωτήσεις, αλλά θα ήθελα να του υπενθυμίσω ότι είμαστε εκτός χρόνου – υπάρχουν άλλες δύο συζητήσεις στην ημερήσια διάταξη απόψε και η ώρα είναι ήδη 22.00. 
<SPEAKER ID="163" LANGUAGE="EN" NAME="Figeľ," AFFILIATION="Επιτροπή">
<P>
     Κύριε Πρόεδρε, χαίρομαι διότι εκδηλώνεται τόσο μεγάλο ενδιαφέρον για τον αθλητισμό και το ποδόσφαιρο. Μεγάλο μέρος της εβδομάδας μου πέρασε συζητώντας αυτά τα θέματα, συμπεριλαμβανομένης της χθεσινής συζήτησης στην αρμόδια επιτροπή του Κοινοβουλίου. Σήμερα θα έπρεπε να βρίσκομαι στη Χάγη με την Προεδρία του Συμβουλίου και τους υπουργούς Αθλητισμού. Ελπίζω να είμαι εκεί αύριο για την εκδήλωση λήξης του ευρωπαϊκού έτους εκπαίδευσης μέσω του αθλητισμού 2004. Ο αθλητισμός προσελκύει, λοιπόν, μεγάλο ενδιαφέρον και σημειώθηκε έντονη δραστηριότητα, η οποία μπορεί να έχει ως αποτέλεσμα να δοθούν απαντήσεις στα ερωτήματα που ακούστηκαν σήμερα εδώ. Αυτό θα προσδώσει σίγουρα μεγαλύτερη αξία και πολιτικό βάρος στις συζητήσεις για τον αθλητισμό στην Ευρωπαϊκή Ένωση, καθώς και σε εξελίξεις που άπτονται της συνεργασίας.
<P>
Ο κ. Karas είπε ότι η αυτορρύθμιση είναι προτιμότερη. Αυτό είναι αλήθεια, αλλά το κράτος δικαίου είναι ιδρυτική αρχή της Ένωσης και πρέπει να συμμορφωνόμαστε με όλους τους κανονισμούς, συμπεριλαμβανομένου του κοινοτικού δικαίου, του εθνικού δικαίου, τόσο του όσο και του , αλλά και της εργατικής νομοθεσίας, διότι στον αθλητισμό και το ποδόσφαιρο υπάρχουν διαφορετικές διαστάσεις στις δραστηριότητες.
<P>
Η εκπαιδευτική και κοινωνική αξία του αθλητισμού, και του ποδοσφαίρου ειδικότερα, αντανακλάται στις πολλές θέσεις της Επιτροπής και του Κοινοβουλίου. Θα θυμάστε την έκθεση του Ελσίνκι και τη δήλωση της Νίκαιας σχετικά με τον αθλητισμό το 2000. Είχαμε τότε την ιδέα να ανακηρύξουμε το 2004 έτος εκπαίδευσης μέσω του αθλητισμού. Είμαι βέβαιος ότι θα αξιολογήσουμε τις εμπειρίες, ιδιαίτερα καθώς το έτος πλησιάζει στο τέλος του. Όπως είπα, η τελετή λήξης θα πραγματοποιηθεί αύριο. Ελπίζω να επανέλθω σύντομα με κάποιες αξιολογήσεις και προτάσεις.
<SPEAKER ID="164" LANGUAGE="" NAME="Πρόεδρος." AFFILIATION="">
<SPEAKER ID="165" LANGUAGE="EN" NAME="Figeľ," AFFILIATION="Επιτροπή">
<SPEAKER ID="166" LANGUAGE="" NAME="Πρόεδρος." AFFILIATION="">
<SPEAKER ID="167" LANGUAGE="EN" NAME="Figeľ," AFFILIATION="Επιτροπή">
<SPEAKER ID="168" LANGUAGE="" NAME="Πρόεδρος." AFFILIATION="">
<P>
Η συζήτηση έληξε. Η ψηφοφορία θα διεξαχθεί αύριο στις 11.00. 
<SPEAKER ID="169" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0033/2004) της κ. Mastenbroek, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου όσον αφορά την καθιέρωση πολυετούς κοινοτικού προγράμματος για προαγωγή ασφαλέστερης χρήσης του Ίντερνετ και νέων επιγραμμικών τεχνολογιών (COM(2004)0091 – C5-0132/2004 – 2004/0023(COD)) 
<SPEAKER ID="170" LANGUAGE="EN" NAME="Reding," AFFILIATION="Επιτροπή">
<P>
Η παιδική πορνογραφία, καθώς και το ρατσιστικό και βίαιο υλικό, είναι υπαρκτό πρόβλημα της κοινωνίας μας. Παρ’ όλο που οι γονείς δεν το γνωρίζουν πάντα, έχουμε παρατηρήσει επίσης ότι πολλά από τα παιδιά μας έρχονται σε επαφή με ανθρώπους στα “chat rooms” και στη συνέχεια θέλουν να έχουν επαφή και εκτός αυτών. Υπάρχει επομένως εκεί ένας πραγματικός κίνδυνος.
<P>
Κατά πρώτον –και θα είμαι πολύ σύντομη, κύριε Πρόεδρε, διότι μου το ζητήσατε– υπάρχουν τα δίκτυα ανοικτών τηλεφωνικών γραμμών όπου οι χρήστες μπορούν να καταγγέλλουν παράνομο περιεχόμενο· συμμετέχουν σε αυτά 18 κράτη μέλη. Μετά υπάρχει το δίκτυο ευαισθητοποίησης για την ασφαλέστερη χρήση του Διαδικτύου, με συμμετοχή 21 χωρών σε κόμβους ευαισθητοποίησης. Επίσης, υπάρχει η διαβάθμιση του περιεχομένου και οι τεχνολογίες γονικού ελέγχου, όπου δημιουργούμε ένα διεθνές σύστημα διαβάθμισης του διαδικτυακού περιεχομένου και βελτίωσης της τεχνολογίας φιλτραρίσματος.
<P>
Το πρώτο σχέδιο δράσης περιελάμβανε 37 σχέδια με συνεργασία 136 οργανώσεων από 70 χώρες. Το νέο πρόγραμμα θα αποτελεί φυσικά συνέχεια, αλλά και θα ενισχύει όσα έχουμε κάνει μέχρι στιγμής. Είναι πολύ απλό, υπάρχουν νέες τεχνολογίες, επομένως υπάρχουν νέες μορφές χρήσης από εκείνους που απειλούν τα παιδιά. Πρέπει επομένως να βρούμε νέες απαντήσεις και αυτό ακριβώς προσπαθούμε να κάνουμε, συνεργαζόμενοι στενά με το φόρουμ για ασφαλέστερο Ίντερνετ.
<SPEAKER ID="171" LANGUAGE="NL" NAME="Mastenbroek (PSE )," AFFILIATION="εισηγήτρια">
<P>
   . – Κύριε Πρόεδρε, τα παιδιά πρέπει να είναι σε θέση να χρησιμοποιήσουν το Διαδίκτυο και τα υπόλοιπα νέα τεχνολογικά μέσα με ασφάλεια, χωρίς να έρχονται αντιμέτωπα με παράνομο και ανεπιθύμητο περιεχόμενο. Αυτός είναι ο φιλόδοξος στόχος του προγράμματος “Safer Internet Plus”.
<P>
Επιπλέον, το πρόγραμμα προσφέρει στους χρήστες του Διαδικτύου τα μέσα προστασίας τους έναντι ανεπιθύμητου περιεχομένου, μέσω φίλτρων, για παράδειγμα. Σε στενή συνεργασία με τους σκιώδεις εισηγητές, επέλεξα κυρίως την εστίαση στην έρευνα και αξιολόγηση αυτής της τεχνολογίας. Υπάρχουν πολλών ειδών φίλτρα περιεχομένου για τους γονείς που επιθυμούν να τα χρησιμοποιήσουν, αλλά συχνά παρατηρείται τεράστια έλλειψη ενημέρωσης ως προς τις δυνατότητες αυτής της τεχνολογίας, και αυτός είναι ένας τομέας στον οποίο μπορεί να συμβάλει η Ευρωπαϊκή Ένωση. Στο πλαίσιο του προγράμματος “Safer Internet Plus”, μπορεί να πραγματοποιηθεί έρευνα σχετικά με το επίπεδο των δυνατοτήτων αυτής της τεχνολογίας, ενώ είναι δυνατό να εξετάσουμε βάσει ποιων ακριβώς κριτηρίων λειτουργούν αυτά τα φίλτρα. Μπορεί επίσης να εξεταστεί κατά πόσον τα φίλτρα είναι αξιόπιστα μέσα που μπορούν να βοηθήσουν τους χρήστες να προστατευθούν σε κάθε περίπτωση. Μάλιστα, υπάρχουν πολλά παραδείγματα φίλτρων που εμποδίζουν την πρόσβαση σε μεγάλο αριθμό πληροφοριών. Για παράδειγμα, υπάρχουν φίλτρα τα οποία λειτουργούν βάσει λέξεων κλειδιών και τα οποία αναπόφευκτα εμποδίζουν την πρόσβαση σε πληροφορίες για θέματα όπως η σεξουαλική διαπαιδαγώγηση ή ο καρκίνος του στήθους. Κάτι τέτοιο, ασφαλώς, δεν μπορεί να είναι πρόθεσή μας. Άλλα φίλτρα δεν είναι αρκετά αυστηρά, γεγονός που ουσιαστικά τα καθιστά άχρηστα. Επιπλέον, δεν πρέπει να παραβλέπουμε το γεγονός ότι τα παιδιά συχνά μπορούν πολύ εύκολα να απενεργοποιήσουν αυτά τα ενοχλητικά φίλτρα χωρίς να το γνωρίζουν οι γονείς τους, έτσι ώστε να συνεχίσουν την πλοήγησή τους σε όποιες ιστοσελίδες επιθυμούν.
<P>
Φρονώ ότι ένα άλλο κρίσιμο σημείο στην παροχή ενημέρωσης είναι η τεχνική προστασία. Ένα από τα αποτελέσματα της έλλειψης προστασίας των υπολογιστών των χρηστών του Διαδικτύου είναι η πληθώρα ανεπιθύμητου περιεχομένου με το οποίο βρίσκονται αντιμέτωποι. Ένα σχετικό παράδειγμα είναι τα προγράμματα κατασκόπευσης, τα λεγόμενα “spyware”, τα οποία κατευθύνουν διαρκώς το πρόγραμμα πλοήγησης του χρήστη σε μια συγκεκριμένη ιστοσελίδα πορνογραφικού περιεχομένου ή τυχερών παιχνιδιών, ή σε ενοχλητικά αναδυόμενα παράθυρα τα οποία ο χρήστης δεν μπορεί να κλείσει. Η απουσία τεχνικής προστασίας των υπολογιστών μπορεί να οδηγήσει επίσης στη διάδοση παράνομου ή ανεπιθύμητου περιεχομένου εν αγνοία του χρήστη, με όλες τις επιπτώσεις που συνεπάγεται αυτό. Έρευνες έχουν δείξει ότι οι περισσότεροι ευρωπαίοι χρήστες ευρυζωνικών συνδέσεων δεν έχουν ακόμη προστατεύσει επαρκώς τους υπολογιστές τους. Συνεπώς, στις ενημερωτικές εκστρατείες πρέπει να λαμβάνεται επαρκώς υπόψη και αυτή η πτυχή.
<P>
Δεδομένου ότι το πρόγραμμα αναμένεται να τεθεί σε εφαρμογή ήδη από τον Ιανουάριο του προσεχούς έτους, ήταν απαραίτητο να δώσουμε την άμεση προσοχή μας στο θέμα. Τις τελευταίες εβδομάδες, μαζί με τους σκιώδεις εισηγητές, συνεργάστηκα με το Συμβούλιο και με την Επιτροπή στο πλαίσιο πολύ εποικοδομητικού διαλόγου, και ο καρπός των προσπαθειών μας είναι η υπό συζήτηση έκθεση. Θέλω, συνεπώς, να απευθύνω τις θερμές ευχαριστίες μου στους σκιώδεις εισηγητές και στους εταίρους μας στο Συμβούλιο και την Επιτροπή. Καταφέραμε να συμπεριλάβουμε σχεδόν όλα τα ζητήματα που θίξαμε. Εξασφαλίσαμε την ανεπιφύλακτη στήριξη της Επιτροπής και του Συμβουλίου για το συγκεκριμένο κείμενο, ενώ η έκθεση εγκρίθηκε ομοφώνως και από την Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων. Ευελπιστώ ότι θα της επιφυλαχθεί η ίδια στήριξη στην Ολομέλεια, προκειμένου, από 1ης Ιανουαρίου 2005, το πρόγραμμα “Safer Internet Plus” να μπορέσει να ξεκινήσει με τον αναγκαίο δυναμισμό. 
<SPEAKER ID="172" LANGUAGE="EN" NAME="Kirkhope (PPE-DE )" AFFILIATION=", εξ ονόματος της Ομάδας">
<SPEAKER ID="173" LANGUAGE="SV" NAME="Segelström (PSE )" AFFILIATION="εξ">
<P>
   . – Κύριε Πρόεδρε, Επίτροπε Reding, καλώς ήλθατε. Η έκθεση σχετικά με την ασφαλέστερη χρήση του Διαδικτύου αφορά ένα θέμα διαφορετικό από τα πολλά άλλα θέματα για τα οποία συνηθίζουμε να αποφασίζουμε εμείς οι πολιτικοί, όμως το Διαδίκτυο και οι νέες τεχνολογίες απαιτούν πολιτική γνώση και λήψη αποφάσεων.
<P>
Η συνεργασία, σε συνδυασμό με την εσωτερική μεταρρύθμιση του Διαδικτύου είναι, συνεπώς, τα ζητούμενα, και το Κοινοβούλιο, μέσω της έκθεσης της κ. Mastenbroek, μπορεί να συμβάλει στη βελτίωση της ασφάλειας του Διαδικτύου. 
<SPEAKER ID="174" LANGUAGE="HU" NAME="Gyürk (PPE-DE )." AFFILIATION="">
<SPEAKER ID="175" LANGUAGE="EN" NAME="Moraes (PSE )." AFFILIATION="Childline">
<P>
   – Κύριε Πρόεδρε, λίγες εκθέσεις ανταποκρίνονται σε μια πραγματική αίσθηση των ευρωπαίων πολιτών, ιδιαίτερα των γονέων, για μια λύση περισσότερο από αυτή την έκθεση. Η κ. Mastenbroek ολοκλήρωσε μια εξαιρετική έκθεση και εκείνοι οι οποίοι είναι πραγματικά ειδικοί στο θέμα όπως η κ. Segelström και ο κ. Kirkhope προσέθεσαν τα δικά τους λόγια υποστήριξης.
<P>
Θέλω να επικεντρώσω την προσοχή σε τρία ή τέσσερα σαφή σημεία. Το πρώτο είναι να συγχαρώ την Επίτροπο για τα όσα είπε σχετικά με τη διάδοση ρατσιστικού και άλλου βίαιου υλικού, το οποίο αυξάνεται και μας ανησυχεί όλους εδώ στην Ευρωπαϊκή Ένωση. Θέλω να σημειώσω τον πολύ σημαντικό διαχωρισμό που έκανε η κ. Mastenbroek μεταξύ του παράνομου και του επιβλαβούς υλικού. Όπως είπε ο κ. Kirkhope, έχουμε να κάνουμε με ένα εξαιρετικά δημιουργικό προϊόν τεχνολογίας, το οποίο ενισχύει την ελευθερία μας και το οποίο θα πρέπει να χειριζόμαστε με μεγάλη προσοχή όταν ασχολούμαστε με το πώς θα περιορίσουμε ορισμένες από τις υπερβολές του.
<P>
Θέλω να αναφερθώ σε κάτι πρακτικό. Την Παρασκευή, στην εκλογική μου περιφέρεια, θα επισκεφθώ μια μεγάλη φιλανθρωπική οργάνωση που λέγεται . Πολλές από τις φιλανθρωπικές οργανώσεις για παιδιά σε όλη την Ευρωπαϊκή Ένωση ζητούν το είδος των λύσεων που βλέπουμε σε αυτή την έκθεση: χρηματοδοτημένες λύσεις, ανοικτές τηλεφωνικές γραμμές. Η κ. Mastenbroek, για παράδειγμα, ανέφερε τη δυνατότητα μιας ανοικτής τηλεφωνικής γραμμής ειδικά για τα παιδιά, μια προσαρμογή της προσέγγισης για τις ανοικτές τηλεφωνικές γραμμές που βλέπουμε στην έκθεση.
<P>
Τέλος, για όσους από εμάς είναι μεγαλύτεροι σε ηλικία, η τεχνολογία 3G θα ανοίξει ακόμη περισσότερο αυτό το είδος της τεχνολογίας. Η επόμενη γενιά θα το αντιμετωπίσει. Πρέπει να προστατευθεί. Η έκθεση το επιτυγχάνει αυτό κατά πολύ μεγάλο μέρος. 
<SPEAKER ID="176" LANGUAGE="FI" NAME="Paasilinna (PSE )." AFFILIATION="">
<P>
Ευελπιστώ ότι, την περίοδο που το υπό συζήτηση πρόγραμμα θα βρίσκεται στο τελικό του στάδιο, η Επιτροπή θα προσπαθήσει να εφαρμόσει μια αυστηρή πολιτική και να εκπονήσει κανόνες για την επιβολή περιορισμών σε αυτόν τον τομέα, ούτως ώστε να καταπολεμηθεί η παρουσία επιβλαβούς, παράνομου και ανεπιθύμητου δικτυακού περιεχομένου. Το κακό αυξάνεται ταχύτερα από τα μέτρα που λαμβάνονται για την αποτροπή του. Γι’ αυτό θα μπορούσαμε να ζητήσουμε τη συνδρομή του Ευρωπαϊκού Οργανισμού για την Ασφάλεια Δικτύων και Πληροφοριών (ENISA). Χρειαζόμαστε, συνεπώς, νέους κανόνες. Η Ευρώπη δεν δέχεται τη ληστεία στους δρόμους ή την πειρατεία στις θάλασσες· γιατί λοιπόν να δέχεται παρόμοια εγκλήματα στο Διαδίκτυο; 
<SPEAKER ID="177" LANGUAGE="FR" NAME="Reding," AFFILIATION="Επιτροπή">
<P>
Είναι προφανές ότι θα καταβάλουμε κάθε δυνατή προσπάθεια, στο νέο πρόγραμμα, προκειμένου να ενισχύσουμε περαιτέρω την ασφάλεια των γονέων, συνεπώς και την ασφάλεια που αυτοί επιθυμούν για τα παιδιά τους. Θα καταβάλουμε επίσης κάθε δυνατή προσπάθεια –και ο κ. Paasilinna έχει δίκιο εν προκειμένω– προκειμένου να ακολουθήσουμε μια σκληρή πολιτική. Πράγματι, δεν θα μπορέσουμε να ακολουθήσουμε μια τέτοια πολιτική μόνο με ήπια μέτρα, με ημίμετρα. Πρέπει, αντίθετα, να προσφύγουμε στον τρίτο πυλώνα, που μας παρέχει τη δυνατότητα άσκησης πιο αυστηρών πολιτικών, που είναι όμως και πιο δύσκολο να υλοποιηθούν.
<SPEAKER ID="178" LANGUAGE="" NAME="Πρόεδρος." AFFILIATION="ΓΡΑΠΤΗ ΔΗΛΩΣΗ (ΆΡΘΡΟ 142)">
<P>
   Θα ήθελα να ευχαριστήσω την κ. Επίτροπο και όλους τους συναδέλφους για τη συνεργασία τους στην τήρηση των χρονικών ορίων. Θα ήθελα επίσης με την ευκαιρία αυτή να εκφράσω στην κ. Mastenbroek τις καλύτερες ευχές μου για τον προσεχή γάμο της.
<P>
Η συζήτηση έληξε. Η ψηφοφορία θα διεξαχθεί αύριο στις 11.00.
<SPEAKER ID="179" LANGUAGE="IT" NAME="Muscardini (UEN )." AFFILIATION="">
<SPEAKER ID="180" LANGUAGE="" NAME="Πρόεδρος." AFFILIATION="">
<P>
– την έκθεση (A6-0039/2004) του κ. Gauzès, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση απόφασης του Συμβουλίου όσον αφορά τη σύναψη της συμφωνίας μεταξύ της Ευρωπαϊκής Κοινότητας και της Δημοκρατίας του Αγίου Μαρίνου που προβλέπει μέτρα ισοδύναμα με εκείνα που θεσπίζονται στην οδηγία 2003/48/EΚ του Συμβουλίου, της 3ης Ιουνίου 2003, για τη φορολόγηση των υπό μορφή τόκων εισοδημάτων από αποταμιεύσεις (COM(2004)0643 – C6-0172/2004 – 2004/0241(CNS))
<P>
– την έκθεση (A6-0042/2004) του κ. Gauzès, εξ ονόματος της Επιτροπής Οικονομικής και Νομισματικής Πολιτικής, πρόταση απόφασης του Συμβουλίου όσον αφορά τη σύναψη συμφωνίας μεταξύ της Ευρωπαϊκής Κοινότητας και του Πριγκιπάτου του Μονακό, η οποία προβλέπει μέτρα ισοδύναμα με εκείνα που θεσπίζονται στην οδηγία 2003/48/EΚ του Συμβουλίου, της 3ης Ιουνίου 2003, για τη φορολόγηση των υπό μορφή τόκων εισοδημάτων από αποταμιεύσεις (COM(2004) 0733 – C6-0202/2004 – 2004/0264(CNS)) 
<SPEAKER ID="181" LANGUAGE="FR" NAME="Gauzès (PPE-DE )," AFFILIATION="εισηγητής">
<P>
   . – Κύριε Πρόεδρε, χαίρομαι καταρχάς που στην πρώτη μου ομιλία ενώπιον της Ολομέλειας του Σώματος, βρίσκομαι ενώπιον ενός ποιοτικού ακροατηρίου. Χαιρετίζω τον κ. Kovács, το νέο Επίτροπο αρμόδιο για φορολογικά θέματα, που σήμερα παίρνει και αυτός το βάπτισμα του πυρός. Λαμβάνοντας υπόψη το προχωρημένο της ώρας, θα προσπαθήσω να μην εξαντλήσω τα δέκα λεπτά που μου δόθηκαν. Διερωτώμαι, άλλωστε, για τη σημασία αυτής της συζήτησης, από τη στιγμή που ήδη εγκρίθηκαν τρεις εκθέσεις του αυτού χαρακτήρα ενώ, από ό,τι φαίνεται, η πολιτική ομάδα που ζήτησε αυτή τη συζήτηση δεν εκπροσωπείται καν εδώ απόψε.
<P>
Σε αυτό το πλαίσιο, το Συμβούλιο εξουσιοδότησε την Επιτροπή, με την απόφασή του της 16ης Οκτωβρίου 2001, να διαπραγματευθεί με την Ελβετία, τις Ηνωμένες Πολιτείες Αμερικής, την Ανδόρα, το Λιχτενστάιν, το Μονακό και τον Άγιο Μαρίνο κατάλληλες συμφωνίες, βάσει των οποίων να διασφαλιστεί η έγκριση, από τις εν λόγω χώρες, μέτρων αντίστοιχων με εκείνα που εφαρμόζονται στο εσωτερικό της Ένωσης, προκειμένου να διασφαλιστεί η αποτελεσματική φορολόγηση των υπό μορφή τόκων εισοδημάτων από αποταμιεύσεις. Έκτοτε, το Συμβούλιο ενέκρινε, στις 3 Ιουνίου 2003, την οδηγία για τη φορολόγηση των υπό μορφή τόκων εισοδημάτων από αποταμιεύσεις, που προβλέπει ιδίως ένα σύστημα ανταλλαγής πληροφοριών. Τρία κράτη μέλη (η Αυστρία, το Βέλγιο και το Λουξεμβούργο) έθεσαν προϋποθέσεις για αυτή την άρση του τραπεζικού απορρήτου. Εξασφάλισαν τη θέσπιση μεταβατικής περιόδου, στη διάρκεια της οποίας εξουσιοδοτούνται να παρακρατήσουν φόρο αντί να προβαίνουν σε ανταλλαγή πληροφοριών.
<P>
Αυτές οι δύο συμφωνίες, όπως οι προηγούμενες, σηματοδοτούν ένα σημαντικό βήμα σε πολιτικό επίπεδο. Οι συμφωνίες θα έχουν ως αποτέλεσμα να διασφαλιστεί η έγκριση από τις ενδιαφερόμενες χώρες μέτρων ισοδύναμων με εκείνα που πρέπει να εφαρμοστούν εντός της Ευρωπαϊκής Ένωσης, για την αποτελεσματική φορολόγηση των υπό μορφή τόκων εισοδημάτων από αποταμιεύσεις, που πραγματοποιούνται σε ένα κράτος και με αποδέκτες δικαιούχους που διαμένουν σε άλλο κράτος μέλος. Αυτός ο μηχανισμός επιτρέπει την αποτελεσματική φορολόγηση, αναγκαία για την καταπολέμηση του επιζήμιου φορολογικού ανταγωνισμού και συμβάλλει στη λειτουργία της ενιαίας αγοράς. Προς επίτευξη αυτού του στόχου, η αυτόματη ανταλλαγή πληροφοριών μεταξύ των φορολογικών αρχών, που προβλέπεται από την οδηγία 2003/48/ΕΚ αποτελεί ενδεδειγμένο μέσο. 
<SPEAKER ID="182" LANGUAGE="FI" NAME="Kauppi (PPE-DE )." AFFILIATION="">
<P>
   – Κύριε Πρόεδρε, θέλω καταρχάς να ευχαριστήσω τον εισηγητή, κ. Gauzès, για το θαυμάσιο έργο του. Το παρόν Κοινοβούλιο επωφελείται πλέον από την πολύτιμη εμπειρία και τον επαγγελματισμό του.
<P>
Πρέπει, εντούτοις, να γίνουν πολλά ακόμη, κυρίως στον τομέα της φορολογίας. Για παράδειγμα, τον Ιανουάριο του 2003, η Ευρωπαϊκή Ομοσπονδία Αμοιβαίων Κεφαλαίων και Εταιρειών Επενδύσεων, εξέδωσε μια μελέτη σχετικά με διάφορα φορολογικά εμπόδια που έχουν αντιμετωπίσει διαχειριστές επενδυτικών κεφαλαίων στην εσωτερική αγορά. Στην εν λόγω μελέτη αναφέρεται ότι τα φορολογικά εμπόδια είναι ένα από τα βασικά εμπόδια στην προσπάθεια δημιουργίας μιας πραγματικά ενιαίας αγοράς επενδυτικών κεφαλαίων. Αυτοί οι τομείς, βεβαίως, δεν συνδέονται άμεσα με τα έσοδα από αποταμιεύσεις, αλλά συνδέονται σαφώς με τα εμπόδια στις αγορές επενδύσεων και κεφαλαίου.
<P>
Τέλος, θέλω να απευθύνω ένα αίτημα στον Επίτροπο κ. Kovács. Στην ακρόαση αναφερθήκατε στον φόρο Τόμπιν και εκδηλώσατε το σχετικό ενδιαφέρον σας. Ευελπιστώ, ωστόσο, ότι στο μελλοντικό σας έργο θα λάβετε υπόψη την άποψη που έχει εκφράσει επανειλημμένα το Ευρωπαϊκό Κοινοβούλιο, ότι δηλαδή διαφωνούμε με οποιαδήποτε πρωτοβουλία από την Επιτροπή σχετικά με θέματα που άπτονται της διακίνησης περιουσιακών στοιχείων. 
<SPEAKER ID="183" LANGUAGE="EN" NAME="Batten (IND/DEM )." AFFILIATION="">
<SPEAKER ID="184" LANGUAGE="EN" NAME="Kovács, László," AFFILIATION="Επιτροπή">
<P>
Προκειμένου να διασφαλιστεί η αποτελεσματικότητα των μέτρων αυτών και να διαφυλαχθεί η ανταγωνιστικότητα των ευρωπαϊκών χρηματοοικονομικών αγορών, το Συμβούλιο έδωσε εντολή στην Επιτροπή τον Οκτώβριο του 2001 να διαπραγματευτεί συμφωνίες με σημαντικές τρίτες χώρες για την εφαρμογή από αυτές τις έννομες τάξεις ισοδύναμων μέτρων στις δικές τους οδηγίες για τον φόρο επί των αποταμιεύσεων.
<P>
Οι δύο συμφωνίες ενώπιόν μας σήμερα αποτελούν τη συνέχεια των συμφωνιών με την Ελβετία, την Ανδόρα και το Λιχτενστάιν, οι οποίες παρουσιάστηκαν ήδη στο Κοινοβούλιο και έτυχαν της στήριξής του. Αποτελούν ουσιώδες συστατικό ενός νέου πλαισίου συνεργασίας στον τομέα της άμεσης φορολογίας, με βάση τη δική μας συμφωνία φορολόγησης των αποταμιεύσεων, αλλά περιέχουν και παρόμοιες συμφωνίες που έχουν υπογραφεί σε εθνικό επίπεδο με ανεξάρτητα και συνδεδεμένα εδάφη των κρατών μελών. Όλα αυτά τα νομικά μέσα θα εφαρμοστούν ταυτόχρονα από 1ης Ιουλίου 2005.
<P>
Ολοκληρώνοντας, επιτρέψτε μου να εκφράσω την ελπίδα και την προσδοκία ότι αυτές οι συμφωνίες θα επικυρωθούν τώρα χωρίς πρόβλημα και από τις δύο πλευρές ώστε να μπορέσουμε να ελαφρύνουμε την αβεβαιότητα για τους φορείς εκμετάλλευσης της αγοράς όσον αφορά τον χρόνο για την απαραίτητη προετοιμασία, προκειμένου να μπορέσουν άνετα να τηρήσουν την προθεσμία της 1ης Ιουλίου 2005. 
<SPEAKER ID="185" LANGUAGE="" NAME="Πρόεδρος." AFFILIATION="">
<P>
Η συζήτηση έληξε. Η ψηφοφορία θα διεξαχθεί αύριο στις 11.00. 
<SPEAKER ID="186" LANGUAGE="" NAME="" AFFILIATION="(Η συνεδρίαση λήγει στις 22.40)">
