<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Rόbig">
DE) Κύριε Πρόεδρε, σχετικά με τη χθεσινή συζήτηση για τη Σλοβακία θα ήθελα να σημειώσω ότι το Βέλγιο καθώς και άλλα κράτη επέβαλαν την υποχρέωση απόκτησης θεώρησης για τους σλοβάκους υπηκόους. Αυτό το θεωρώ διακριτική μεταχείριση.

<SPEAKER ID=3 NAME="Konrad">
DE) Κύριε Πρόεδρε, αξιότιμοι κυρίες και κύριοι, ο Πρόεδρος της Επιτροπής κ. Πρόντι είπε χθες στην ομιλία του για τις θεμελιώδεις αρχές ότι όποιος αποδυναμώνει ένα όργανο της Ευρωπαϊκής Ένωσης, αποδυναμώνει το σύνολό της. Αντικείμενο της συζήτησης ήταν, ως γνωστόν, οι σχέσεις της Επιτροπής με το Συμβούλιο. Θέλω να θίξω και τις σχέσεις του Κοινοβουλίου με το Συμβούλιο, επισημαίνοντας ότι υπάρχουν στο μεταξύ σημαντικές καθυστερήσεις στις απαντήσεις των γραπτών ερωτήσεων. Μπορώ να αναφέρω δύο παραδείγματα.
<P>
Το Σεπτέμβριο του 1999 κατέθεσα μια ερώτηση σχετικά με το θέμα Hombach. Η απάντηση ήλθε το Φεβρουάριο του 2000. Για την ασφάλεια του ατμοσφαιρικού αέρα στην Ευρώπη κατέθεσα μια γραπτή ερώτηση το Φεβρουάριο του 2000 στην οποία δε δόθηκε ακόμη απάντηση. Όποιος αποδυναμώνει ένα όργανο της Ευρωπαϊκής Ένωσης, αποδυναμώνει το σύνολο. Έχω την εντύπωση ότι το Συμβούλιο συγκεκριμένα αποφάσισε στο μεταξύ να αγνοεί τις ερωτήσεις του Κοινοβουλίου. Δεν είναι δυνατόν. Νομίζω πως στις σχέσεις μεταξύ των οργάνων περιλαμβάνεται και το να φροντίσουμε να αλλάξει αυτή η τακτική.

<SPEAKER ID=4 NAME="Πρόεδρος">
Ευχαριστώ.
<P>
Υπάρχουν άλλες παρατηρήσεις επί των συνοπτικών πρακτικών;
<P>
Δεν υπάρχουν.
<P>
(Τα συνοπτικά πρακτικά εγκρίνονται)   

<SPEAKER ID=5 LANGUAGE="ES" NAME="Marset Campos">
Kύριε Πρόεδρε, σήμερα ακριβώς πρόκειται να εγκρίνουμε με ενθουσιασμό, και από την πλευρά μου με μεγάλο ενδιαφέρον, τις εκθέσεις σχετικά με τη διεύρυνση προς τις υποψήφιες χώρες, μεταξύ των οποίων και η Τσεχική Δημοκρατία στην οποία είναι αφιερωμένη η έκθεση του κ. Jόrgen Schrφder. Πρέπει ωστόσο να εκφράσω την ανησυχία μου - και ζητώ από το Προεδρείο να κάνει τα σχετικά διαβήματα προς τις αρχές της Πράγας - διότι δύο νεαροί Ισπανοί, ο Gaizka Azcona Cueva, 22 ετών, και ο Mikel Oliva Martνnez, 21 ετών, κρατούνται στη φυλακή από την περασμένη Τρίτη - σχεδόν δέκα μέρες - κατά τρόπο αυθαίρετο. Είναι ανησυχητικό το γεγονός ότι αυτό συμβαίνει σε μία χώρα η οποία πρόκειται να ενταχθεί στην Ευρωπαϊκή Ένωση.

<SPEAKER ID=6 NAME="Πρόεδρος">
Κύριε Marset Campos, σημειώνουμε τη δήλωσή σας. Πιστεύω ότι η κυρία Πρόεδρος θα πράξει τα δέοντα.

<CHAPTER ID=2>
Ημερήσια διάταξη
<SPEAKER ID=7 NAME="Πρόεδρος">
Η Επιτροπή Νομικών Θεμάτων και Εσωτερικής Αγοράς ζητεί να αναβληθεί για την προσεχή περίοδο συνόδου η προφορική ερώτηση της Επιτροπής σχετικά με τα δικαιώματα των καθηγητών ξένων γλωσσών, η οποία επί του παρόντος προβλέπεται για το πρωί της Παρασκευής.
<P>
Δίνω τον λόγο στον κ. MacCormick για να παρουσιάσει το αίτημα της Επιτροπής Νομικών Θεμάτων και Εσωτερικής Αγοράς.

<SPEAKER ID=8 LANGUAGE="EN" NAME="MacCormick">
Κύριε Πρόεδρε, η ερώτηση αναφορικά με τους καθηγητές ξένων γλωσσών η οποία προβλεπόταν να συζητηθεί την ερχόμενη Παρασκευή, προέρχεται από την Επιτροπή Νομικών Θεμάτων και Εσωτερικής Αγοράς. Πρόθεση των συναδέλφων, οι οποίοι κατέθεσαν την ερώτηση στην επιτροπή, ήταν να παρουσιαστεί ενώπιον του Σώματος συνοδευόμενη από πρόταση ψηφίσματος. Πρόκειται για ένα σοβαρό θέμα. Ορθώς, από καιρού εις καιρόν, λέγεται στο Σώμα ότι η Ευρώπη των πολιτών θα πρέπει να είναι μια Ευρώπη στην οποία τα ατομικά δικαιώματα θα προστατεύονται κατάλληλα από το κοινοτικό δίκαιο. Εάν καταπατώνται από τα κράτη μέλη δικαιώματα τα οποία ήδη εμπεριέχονται στο κοινοτικό δίκαιο, πιστεύω ότι αυτό δεν προοιωνίζει τίποτα καλό.
<P>
Πριν από δώδεκα χρόνια το Ευρωπαϊκό Δικαστήριο εξέδωσε απόφαση εις βάρος της Ιταλίας σχετικά με το πρόβλημα των καθηγητών ξένων γλωσσών. Έκτοτε εκδόθηκαν δύο ακόμη αποφάσεις, όμως τα δικαιώματα των καθηγητών δεν έχουν κατοχυρωθεί ακόμη. Κατά τη γνώμη μου, και το λέω παρουσία ενός τέως Υπουργού Δικαιοσύνης της Ιρλανδίας, η Επιτροπή δεν έχει δείξει την αναγκαία αποφασιστικότητα για την επίλυση αυτού του προβλήματος. Είναι σημαντικό να κατατεθεί η ερώτηση, να γίνει η συζήτηση και να τελειώσουμε με την αντίστοιχη πρόταση ψηφίσματος. Ζητώ όπως η ερώτηση αναπεμφθεί στην επιτροπή για προετοιμασία.

<SPEAKER ID=9 NAME="Πρόεδρος">
Καλώς. Ακούσαμε την πρόταση του κ. MacCormick εξ ονόματος της Επιτροπής Νομικών Θεμάτων και Εσωτερικής Αγοράς.
<P>
Επιθυμεί κάποιος να λάβει τον λόγο υπέρ του αιτήματος αυτού;

<SPEAKER ID=10 NAME="Wuermeling">
DE) Κύριε Πρόεδρε, θα εκπλήσσεστε ίσως που έχω πράγματι να κάνω μια παρατήρηση στα συνοπτικά πρακτικά, και συγκεκριμένα βλέπω σ' αυτά ότι στην αναφερθείσα ....
<P>
(Ο Πρόεδρος αφαιρεί το λόγο από τον ομιλητή.)

<SPEAKER ID=11 NAME="Πρόεδρος">
Κύριε Wuermeling, λυπούμαι. Τα συνοπτικά πρακτικά εγκρίθηκαν. Ρώτησα τρεις φορές αν υπήρχαν παρατηρήσεις. Τώρα θεωρούνται εγκεκριμένα. Λυπούμαι πραγματικά. Είμαι υποχρεωμένος να σας αφαιρέσω τον λόγο.
<P>
Ρωτούσα λοιπόν αν επιθυμεί κάποιος να λάβει τον λόγο υπέρ του αιτήματος της επιτροπής.

<SPEAKER ID=12 NAME="Medina Ortega">
Κύριε Πρόεδρε, λαμβάνω το λόγο για να υποστηρίξω το αίτημα της Επιτροπής Νομικών Θεμάτων να παραπέμψει το θέμα αυτό στην επόμενη σύνοδο, ώστε να έχουμε την ευκαιρία να προτείνουμε να συμπεριληφθεί ένα σχετικό ψήφισμα.

<SPEAKER ID=13 NAME="Πρόεδρος">
Πολύ καλά. Επιθυμεί κάποιος να λάβει τον λόγο κατά της πρότασης;
<P>
Δεν συμβαίνει κάτι τέτοιο.
<P>
Θέτω σε ψηφοφορία το αίτημα της Επιτροπής Νομικών Θεμάτων και Εσωτερικής Αγοράς για αναβολή.
<P>
(Το Κοινοβούλιο συμφωνεί)

<CHAPTER ID=3>
Ζωοτροφές
<SPEAKER ID=14 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων εκθέσεων:
<P>
(A5-0257/2000) της κ. Paulsen, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τις ανεπιθύμητες ουσίες και προϊόντα στη διατροφή των ζώων [COM(1999) 654 - C5-0344/1999 - 1999/0259(COD)]
<P>
(A5-0256/2000) της κ. Paulsen, εξ ονόματος της Επιτροπής Γεωργίας, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 1995/53/ΕΚ του Συμβουλίου για τον καθορισμό των αρχών οργάνωσης των επίσημων ελέγχων στον τομέα της διατροφής των ζώων, καθώς και την οδηγία 1999/29/ΕΚ του Συμβουλίου όσον αφορά τις ανεπιθύμητες ουσίες και προϊόντα στη διατροφή των ζώων [COM(2000) 162 - C5-0165/2000 - 2000/0068(COD)].

<SPEAKER ID=15 NAME="Paulsen">
. (SV) Κύριε Πρόεδρε, θα συζητήσουμε σήμερα και ενδεχομένως θα ψηφίσουμε για τρεις προτάσεις συνολικά, δύο από τις οποίες είναι δικές μου. Αποτελούν το πρώτο βήμα στην εξαιρετικά μακρά πορεία της δημιουργίας ασφάλειας για τα τρόφιμα που καταναλώνουν τα 370 εκατομμύρια των κατοίκων της Ευρώπης. Μπορούμε βέβαια να ελπίζουμε ότι πριν τεθεί σε εφαρμογή ολόκληρο αυτό το πακέτο, θα έχουμε αρκετά εκατομμύρια πολιτών ακόμα, τους οποίους θα καλύπτουν αυτοί οι κανόνες. Πρόκειται για το πρώτο βήμα και καλούμαστε τη στιγμή αυτή να υιοθετήσουμε εξαιρετικά σημαντικές αρχές για την ασφάλεια των τροφίμων.
<P>
Η πρώτη από τις εκθέσεις μου αφορά τις ανεπιθύμητες ουσίες και προϊόντα στη διατροφή των ζώων. Οι σημαντικότερες τροποποιήσεις που πρότεινε η Ευρωπαϊκή Επιτροπή, και οι οποίες με βρίσκουν σύμφωνη, είναι ότι η οδηγία θα πρέπει να περιλαμβάνει όλα ανεξαιρέτως τα προϊόντα διατροφής, περιλαμβανομένων και αυτών που προορίζονται για τη διατροφή των λεγόμενων κατοικίδιων ζώων, όπως γάτες, σκύλοι, ινδικά χοιρίδια, κλπ. Προβλέπεται οι κανόνες αυτοί να ισχύουν πρώτα απ' όλα για τη διατροφή των ζώων που προορίζονται προς ανθρώπινη κατανάλωση. Μετά από όσα συνέβησαν στην ευρωπαϊκή αγορά, φαίνεται σήμερα ξεκάθαρα ότι εμείς οι άνθρωποι τρώμε ό,τι δίνουμε στα ζώα μας ως ζωοτροφές.
<P>
Η άλλη σημαντική αρχή είναι η λεγόμενη απαγόρευση αραίωσης. Η αρχή αυτή σημαίνει ότι εφόσον μία παρτίδα πρώτων υλών για ζωοτροφές παρουσιάζει υπερβολικά υψηλές οριακές τιμές, δεν μπορεί να αναμειγνύεται με ασφαλείς παρτίδες προκειμένου να μην υπερβαίνονται οι οριακές τιμές. Στην πρόταση της Ευρωπαϊκής Επιτροπής δεν περιλαμβάνονται οι κανόνες οι οποίοι παρέχουν στις τοπικές και εθνικές αρχές το δικαίωμα να επιτρέπουν παρεκκλίσεις σε τοπικό επίπεδο. Στην έκθεσή μου εκφράζω τη συμφωνία μου με την προσέγγιση αυτή.
<P>
Γνωρίζουμε ότι οι ανεπιθύμητες ουσίες περί των οποίων γίνεται λόγος εδώ, πολύ σπάνια είναι έντονα τοξικές. Πρόκειται συνήθως για ουσίες οι οποίες διατηρούνται επί μακρόν και συσσωρεύονται στον οργανισμό, όπως η διοξίνη, η αφλατοξίνη και τα βαρέα μέταλλα όπως το κάδμιο, ο μόλυβδος και ο υδράργυρος. Γνωρίζουμε ότι τα επίπεδα αυτών των ουσιών αυξάνονται διαρκώς στη διατροφική μας αλυσίδα. Οι τιμές τους αυξάνουν αργά αλλά σταθερά στο έδαφος, στις ζωοτροφές και στα τρόφιμα και γι' αυτό χρειάζεται να ληφθούν προληπτικά μέτρα που θα απομακρύνουν ένα μέρος αυτών των προϊόντων από τη διατροφική αλυσίδα. Οι τιμές αυτών των ουσιών δεν μπορεί να αυξάνουν διαρκώς μέσα στο σώμα. Γνωρίζουμε για παράδειγμα ότι το κάδμιο συσσωρεύεται επί χρόνια και τελικά φράζει τους νεφρούς, τόσο των ζώων όσο και των ανθρώπων. Γνωρίζουμε επίσης ότι η διοξίνη και η αφλοδοξίνη είναι καρκινογόνες.
<P>
Συμφωνώ με όλες τις προτάσεις που υπέβαλε η Επιτροπή σ' αυτά τα πλαίσια. Επιπλέον, και αυτό είναι σημαντικό γιατί θα αναφερθεί κατά την ψηφοφορία, η Επιτροπή, προτείνει το λεγόμενο όριο λήψης μέτρων. Υπάρχει μία φυσική τιμή για κάθε μία από αυτές τις ουσίες, έτσι ώστε αναγκαστικά θα πρέπει να καθορίσουμε μία τέτοια οριακή τιμή η οποία δεν θα πρέπει να υπερβαίνεται. Το όριο λήψης μέτρων αποτελεί ένα όριο επιφυλακής που μας παρέχει τη δυνατότητα να πραγματοποιήσουμε έρευνα, εφόσον διαπιστώσουμε ότι μία ουσία σε ένα προϊόν ή σε μία περιοχή ξεπερνά την οριακή αυτή τιμή, παρόλο που μπορεί να παραμένει κάτω από την ανώτατη τιμή για την οποία είμαστε υποχρεωμένοι να λάβουμε μέτρα. Πρόκειται για ένα ζήτημα αποφασιστικής σημασίας όσον αφορά το έργο της πρόληψης. Μακροπρόθεσμα είναι εξαιρετικά σημαντικό να μπορεί να πραγματοποιείται μία έρευνα σε συνθήκες ηρεμίας, προκειμένου να αντιμετωπίζουμε το πρόβημα μίας συγκεκριμένης ουσίας πριν τα επίπεδα της φθάσουν σε όρια συναγερμού. Κάτι τέτοιο είναι προς όφελος όλων των κρίκων της διατροφικής αλυσίδας. Εάν αδιαφορήσουμε μέχρις ότου επιτευχθεί η οριακή τιμή, τα μέτρα που θα πρέπει να ληφθούν τότε θα είναι ιδιαίτερα ακραία. Θα έχουμε δηλαδή επεμβάσεις όπως αυτές που είδαμε κατά την κρίση της διοξίνης στο Βέλγιο. Είναι σημαντικό να εφαρμόσουμε την αρχή της πρόληψης, ούτως ώστε να μην αντιμετωπίσουμε τέτοιες καταστάσεις στο μέλλον.
<P>
Προσπάθησα σε αυτές τις δύο τροποποιημένες προτάσεις οδηγίας να βρω μία εύληπτη διατύπωση. Ένα νομικό κείμενο πρέπει να είναι ακριβές για να μπορεί ο νόμος να εφαρμόζεται στην πράξη. Πιστεύω ωστόσο, ότι το Κοινοβούλιο οφείλει να προσπαθεί να υιοθετεί νόμους, κανόνες και κανονισμούς της Ευρωπαϊκής Ένωσης, οι οποίοι να είναι κατανοητοί από τους πολίτες μας, καθώς αυτοί θα πρέπει να τους καταλάβουν πρώτα για να τους εφαρμόσουν στη συνέχεια. Γι' αυτό κατέβαλα κάθε δυνατή προσπάθεια προκειμένου να καταλήξω σε μία άμεση, απλή και σαφέστατη διατύπωση.
<P>
Όσον αφορά τις οριακές τιμές, οι οποίες θα πρέπει να καθοριστούν με μεγάλη αυστηρότητα στο μέλλον προκειμένου να μην έχουμε ανεπιθύμητες εξελίξεις, εφιστώ την προσοχή σας στα προβλήματα που μπορεί να δημιουργήσουν χαμηλές οριακές τιμές, για παράδειγμα για τη διοξίνη, σε πληθυσμούς όπως οι αλιείς της Βαλτικής και εν μέρει της Βορείου Θαλάσσης, ενδεχομένως και των ακτών της Μεσογείου. Ζητώ επίσης να μη λησμονήσουμε και τους αγρότες οι οποίοι έχουν τα κτήματά τους κοντά σε οδικές αρτηρίες με πυκνή κυκλοφορία ή σε εργοστάσια, τα οποία μολύνουν ολόκληρη την περιοχή. Μεγάλο μέρος της μόλυνσης ή της διαφυγής βαρέων μετάλλων πραγματοποιήθηκε όταν ακόμη δεν υπήρχε αρκετή ευαισθητοποίηση για το περιβάλλον και δεν γνωρίζαμε τις επιπτώσεις τέτοιων καταστάσεων. Δεν μπορούμε να βρούμε τους φταίχτες. Ζητώ να λάβουμε υπόψη από εδώ και πέρα τους απασχολούμενους σε αυτούς τους τομείς που ανέφερα, ούτως ώστε να μην κατηγορούνται μάταια και να μην καταστραφούν οικονομικά.
<P>
Η οδηγία για τους επίσημους ελέγχους στον τομέα των ζωοτροφών είναι εξαιρετικά σημαντική, καθώς μας επιτρέπει να έχουμε ελέγχους οι οποίοι πραγματοποιούνται με τον ίδιο τρόπο σε όλη την επικράτεια της Ένωσης. Εάν δεν εφαρμοστούν οι έλεγχοι αυτοί και εάν δεν έχουμε τη δυνατότητα να ελέγχουμε τους ελεγκτές, θα πληγεί η εμπιστοσύνη των πολιτών μας στην ασφάλεια των τροφίμων. Οι πολίτες θα αρχίσουν να αμφιβάλλουν για την αποτελεσματική διεξαγωγή των ελέγχων, εφόσον οι διαφορές στον τρόπο που αυτοί πραγματοποιούνται είναι σημαντικές μεταξύ των κρατών μελών και των περιφερειών της Ένωσης.
<P>
Επίσης θα πρέπει να προσέξουμε τις διαφορές στην εφαρμογή αυτών των κανόνων σχετικά με τους ελέγχους, ούτως ώστε αυτοί να μη διαταράξουν σοβαρά την εσωτερική αγορά. Ορισμένα τρόφιμα στο σύνολο της διατροφικής αλυσίδας είναι σίγουρα ακριβά. Θα ήταν επικίνδυνο αν κάποιες χώρες, τομείς ή κλάδοι άρχιζαν να ρίχνουν τις τιμές εις βάρος της ασφάλειας. Μία τέτοια κατάσταση θα ήταν εξαιρετικά αρνητική.

<SPEAKER ID=16 NAME="Graefe zu Baringdorf">
Κύριε Πρόεδρε, αναλαμβάνω ως πρόεδρος της επιτροπής να ανακοινώσω τη γνωμοδότηση αντί της κ. Auroi που τη συνέταξε για την Επιτροπή Γεωργίας και Ανάπτυξης της Υπαίθρου, επειδή η πλειοψηφία της επιτροπής πρόσθεσε στη συνέχεια τροπολογίες που δεν ήθελε πλέον να στηρίξει ως εισηγήτρια. Έτσι λοιπόν, είναι δικό μου καθήκον να ανακοινώσω τη γνωμοδότηση και θα προσπαθήσω να εκθέσω εδώ με σαφήνεια την εν λόγω διαμάχη.
<P>
Πρόκειται για το πρόβλημα των οριακών και ανώτατων τιμών, καθώς και για το θέμα της σκόπιμης ανάμιξης. Γνωρίζετε ότι στην κρίση της ΣΕΒ το Κοινοβούλιο ζητούσε ανέκαθεν αυστηρότερες οδηγίες και κανονισμούς για τις ζωοτροφές, όπως ζητούσαμε και να μην επιτρέπεται καμιά ανάμιξη, επειδή ανώτατες τιμές σημαίνει ότι στις ζωοτροφές περιέχονται και ανεπιθύμητες ουσίες και ότι καθιστούμε τα ζώα και τους ανθρώπους τελικούς αποδέκτες, έστω και των μικρών αυτών ποσοτήτων. Είπαμε τότε ότι αν δεχθούμε ανώτατες τιμές, θα πρέπει να απαγορευθεί και η ανάμιξη.
<P>
Η εισηγήτρια πρότεινε να μη χρησιμοποιούνται στις ζωοτροφές πρώτες ύλες και συστατικά που δεν επιτρέπεται να χρησιμοποιηθούν στην ανθρώπινη διατροφή και να μην αναμιγνύονται με άλλες, ώστε να τηρηθούν τα ανώτατα επιτρεπόμενα όρια. Η εισηγήτρια έθιξε και την άλλη πλευρά. Υπάρχουν περιοχές στις οποίες παράγονται πρώτες ύλες που υπερβαίνουν τα ανώτατα όρια. Τι γίνεται μ' αυτούς που τις παράγουν; Η εισηγήτρια είπε πως αυτοί δε φταίνε σε τίποτα. Από την άλλη μεριά, κι αυτοί που παίρνουν αυτά τα τρόφιμα δε φταίνε σε τίποτα. Αυτή ήταν η διαφωνία . Κατανοώ το γιατί η εισηγήτρια επέστρεψε την παρούσα γνωμοδότηση.
<P>
Θα κάνω μια πρόταση στην Επιτροπή για τον τρόπο με τον οποίο θα μπορούσε να αντιμετωπιστεί το πρόβλημα. Αν επιτρέψουμε την ανάμιξη, θα πρέπει τουλάχιστον να δηλώνεται στις υπηρεσίες ελέγχου και να δημοσιοποιείται ότι γίνεται αυτή η ανάμιξη, μια και η κοινή γνώμη θα πρέπει να γνωρίζει το πρόβλημα και να το συζητά.
<P>
(Χειροκροτήματα)

<SPEAKER ID=17 NAME="Auroi">
Κύριε Πρόεδρε, αγαπητοί μου συνάδελφοι, πρέπει να υπενθυμίσω ότι μία από τις καινοτομίες που παρουσίασε η Λευκή Βίβλος σχετικά με την ασφάλεια των τροφίμων ήταν η ιδέα "από το αγρόκτημα στο τραπέζι μας", η οποία συνεπάγεται άμεση ευθύνη των αγροτών για την ποιότητα και τον αβλαβή χαρακτήρα των ζωικών και φυτικών πρώτων υλών που παράγουν. Ένα σχεδόν χρόνο μετά από τη δημοσίευση της Βίβλου και ύστερα από πολλές κρίσεις που αφορούσαν τη διατροφή, πολλές από τις οποίες σχετίζονταν άμεσα με τη διατροφή των ζώων, η έκθεση της κ. Paulsen αποτελεί την πρώτη εισβολή της διατροφής των ζώων στην ασφάλεια των τροφίμων. Μπορούμε όλοι να εκφράσουμε την ικανοποίησή μας γι' αυτό.
<P>
Ένα από τα σημαντικά σημεία της πρότασης είναι η αρχή της μη αραίωσης που αποκλείει οποιαδήποτε ανάμιξη μιας παρτίδας μολυσμένων ζώων, για παράδειγμα με διοξίνη, με υγιεινά τρόφιμα. Αυτή είναι η θέση της κ. Paulsen, από την Επιτροπή Περιβάλλοντος, Δημόσιας Υγείας και Πολιτικής Καταναλωτών. Αυτή επίσης ήταν και η δική μου θέση ως συντάκτρια γνωμοδότησης της Επιτροπής Γεωργίας. Ωστόσο, οι τροποποιήσεις που επέφεραν οι συνάδελφοί μου από το ΕΛΚ, η κ. Klass, η κ. Jeggle και ο κ. Sturdy, επανέφεραν το θέμα της αραίωσης στην πρόταση που είχε ψηφίσει η Επιτροπή Γεωργίας. Επειδή, από την πλευρά μου, δεν μπορούσα να θυσιάσω την ασφάλεια των τροφίμων στον βωμό του κέρδους των ομάδων συμφερόντων των γεωργικών τροφίμων, απέσυρα το όνομά μου από την έκθεση.
<P>
Όπως και να γίνει, αγαπητοί συνάδελφοι, δε μπορώ να καταλάβω το ΕΛΚ που, παρά τις διαδοχικές κρίσεις, τα βελγικά κοτόπουλα με τη διοξίνη, τη λάσπη των γαλλικών σταθμών βιολογικού καθαρισμού στις ζωοτροφές ή άλλα ολλανδικά λιπαντικά στο επιτραπέζιο λάδι, θέλει να συνεχίσει να δηλητηριάζει, λιγάκι, τους Ευρωπαίους καταναλωτές. Πράγματι, γι' αυτούς, αν ένα μέρος προϊόντων μολυνθεί από τη διοξίνη, δεν χρειάζεται και να καταστραφεί! Πολύ καλύτερα είναι να του προσθέσουμε υγιεινά προϊόντα μέχρι να φθάσουμε σε ένα αποδεκτό επίπεδο μόλυνσης.
<P>
Αγαπητοί μου συνάδελφοι από το ΕΛΚ, την εποχή της Λευκής Βίβλου, της αρχής της πρόληψης, της ασφάλειας των τροφίμων, το μόνο αποδεκτό επίπεδο μόλυνσης στη διατροφή των ζώων που θα καταλήξουν στο πιάτο μας, είναι το μηδενικό επίπεδο που μπορεί να μετρηθεί σήμερα, ιδίως αν ληφθεί υπόψη ότι η διοξίνη είναι ένα προϊόν που συσσωρεύεται μέσα στον οργανισμό. Αν επιτρεπόταν η αραίωση, αυτή η διοξίνη που υπάρχει στις ζωοτροφές, θα αποθηκευόταν καταρχάς στο ζώο, στη συνέχεια και ακόμα περισσότερο στον καταναλωτή που θα συσσώρευε έτσι σταδιακά αυτό το τοξικό προϊόν σε ολόκληρο τον οργανισμό του.
<P>
Πρέπει λοιπόν να ακολουθήσουμε την κ. Paulsen και την Επιτροπή και να εγκρίνουμε την αρχή της μη αραίωσης έτσι ώστε να καταστούν ασφαλείς οι ζωοτροφές και να προστατευθούν πραγματικά οι Ευρωπαίοι καταναλωτές.
<P>
Όσον αφορά στους ελέγχους, η πρόταση οδηγίας της Επιτροπής σχετικά με τους ελέγχους στον τομέα της διατροφής των ζώων, απομακρύνεται από την έκθεση Bart Staes. Επαναλαμβάνει και διευκρινίζει τα απαραίτητα στοιχεία για την αντιμετώπιση των δυσλειτουργιών, όπως αυτές που κατέδειξε η κρίση της διοξίνης το καλοκαίρι του 1999. Επιχειρεί να αποφύγει τον κακό συντονισμό μεταξύ των εθνικών και ευρωπαϊκών αρχών. Ως συντάκτρια γνωμοδότησης, εγκρίνω τις βασικές τροποποιήσεις που προτείνει η Επιτροπή: την εφαρμογή ενδεδειγμένων σχεδίων παρέμβασης σε εθνικό επίπεδο, τη δυνατότητα ανάληψης προσωρινών μέτρων προστασίας από την Επιτροπή, την υποχρέωση των κρατών μελών να ενημερώνουν την Επιτροπή αμέσως μόλις εντοπιστεί σοβαρή μόλυνση ή σοβαρός κίνδυνος μόλυνσης, τη δημιουργία νομικής βάσης.
<P>
Πρέπει να υπογραμμίσουμε ότι οι έλεγχοι πρέπει να παρεμβαίνουν σε τρία επίπεδα για να είναι δυνατή η εφαρμογή ενός συστήματος επείγουσας δράσης. Το πρώτο επίπεδο ελέγχου πρέπει να διενεργείται τόσο από τις ίδιες τις επιχειρήσεις ζωοτροφών όσο και από τους αγρότες, που πρέπει να είναι οι πρώτοι που θα ενδιαφέρονται για την ποιότητα και τον αβλαβή χαρακτήρα των προϊόντων που χρησιμοποιούν. Το δεύτερο είναι, ασφαλώς, το επίπεδο των κρατών μελών, που έχουν την ευθύνη των ελέγχων σε θέματα ασφάλειας τροφίμων. Το τρίτο επίπεδο - που είναι και το αντικείμενο αυτής της τροποποίησης - αναγορεύει την Ευρωπαϊκή Επιτροπή σε ανώτατο θεματοφύλακα της ασφάλειας των τροφίμων. Η Ευρωπαϊκή Επιτροπή θα μπορεί να παρεμβαίνει σε περίπτωση ανάγκης, χωρίς διαβούλευση με τα κράτη μέλη, και να λαμβάνει προσωρινά μέτρα που θα υπαγορεύονται από την επείγουσα αυτή κατάσταση.
<P>
Ωραία και καλά όλα τούτα, είναι σκόπιμο ωστόσο να επανεξεταστεί η θέση του Κοινοβουλίου στον εν λόγω μηχανισμό. Θα χρειαστεί λοιπόν να προβλεφθεί κάποιος χρόνος, έστω στο πέρας της διαδικασίας, που η Επιτροπή θα ενημερώνει το Κοινοβούλιο για τις αποφάσεις που έχει λάβει. Τέλος, όταν συσταθεί η ευρωπαϊκή αρχή για τα τρόφιμα, η οποία προβλέπεται από τη Λευκή Βίβλο, τι ρόλο θα διαδραματίζει; Εξάλλου, πρέπει να προσέξουμε ώστε η διαδικασία αυτή να μην απαλλάξει από τις ευθύνες τους ούτε τα κράτη, ούτε τις επιχειρήσεις, ούτε τους παραγωγούς.

<SPEAKER ID=18 NAME="Klaί">
DE) Κύριε Πρόεδρε, κύριε Επίτροπε, αξιότιμοι κυρίες και κύριοι, θέλουμε να εγγυηθούμε την ασφάλεια των ζωοτροφών και των τροφίμων και γι' αυτό χρειαζόμαστε ένα πανευρωπαϊκό και προσιτό πλαίσιο ρύθμισης. Οι κρίσεις των τελευταίων ετών μας ευαισθητοποίησαν όλους και στον τομέα αυτό. Ένα πράγμα θα πρέπει να τονιστεί ξεκάθαρα: Η κρίση της διοξίνης ήταν αποτέλεσμα εγκληματικών ενεργειών κατά των ισχυουσών διατάξεων. Τώρα εξαγγέλλονται επανέλεγχοι των οδηγιών στον τομέα της ασφάλειας των τροφίμων. Σ' όλες τις σκέψεις μας όμως, θα πρέπει να έχουμε κατά νου και το κύκλωμα, που σημαίνει ότι χρειαζόμαστε, όπως είπε και ο γάλλος πρόεδρος του Συμβουλίου κ. Glavany, ένα σύμφωνο ποιότητας μεταξύ της κοινωνίας, της βιομηχανίας και της γεωργίας.
<P>
Θα πρέπει να δούμε τους συσχετισμούς, από τη φυσική παραγωγή και τη βιομηχανική επεξεργασία μέχρι την εμπορία. Κατά τον καθορισμό των ανωτάτων ορίων θα πρέπει να λάβουμε υπόψη ότι η φύση έχει τους δικούς της νόμους, ότι οι σοδειές παρουσιάζουν έντονες διακυμάνσεις και ότι ο γεωργός σε τελική ανάλυση υφίσταται ζημιές από περιβαλλοντικές επιδράσεις που δε μπορεί να επηρεάσει. Γι' αυτό και καλώ την Επιτροπή και το Συμβούλιο να θεσπίσουν διατάξεις απόδοσης ευθυνών που θα προστατεύουν το γεωργό και τη γη του, πράγμα που σημαίνει ότι θα πρέπει να εφαρμόσουν τις διατάξεις των αποζημιώσεων, σύμφωνα με την αρχή του ρυπαίνοντα, σε τελική ανάλυση.
<P>
Η οδηγία του 1999 ήταν καλά μελετημένη και μπορεί από τώρα κιόλας να θεωρηθεί επιτυχημένη, μιας και οι μολύνσεις αποδεδειγμένα μειώθηκαν. Γι' αυτό και μου γεννάται ήδη το ερώτημα: Χρειάζεται να την κάνουμε πιο αυστηρή; Νομίζω πως χρειάζεται μάλλον να προχωρήσουμε κατά των εγκληματικών ενεργειών. Θα ήθελα να πληροφορήσω τις κυρίες και τους κυρίους συναδέλφους ότι οι τροπολογίες 41, 42, 43 και 44 που κατέθεσε η Ομάδα του ΕΛΚ έχουν αποσυρθεί.
<P>
Τώρα, προβλέπεται να δοθεί η δυνατότητα στα κράτη μέλη να θεσπίζουν όρια δράσης σαφώς κατώτερα των θεσπισμένων ανωτάτων ορίων, που θα τους αφήνουν περιθώρια να δράσουν ελεύθερα. Στο πνεύμα μιας αναγκαίας ευρωπαϊκής ρύθμισης, τέτοια περιθώρια ελεύθερης δράσης κρύβουν κάποιο ρίσκο για τον παραγωγό, το εμπόριο και την διακίνηση των προϊόντων. Υπάρχουν αβεβαιότητες και συνεπώς υπάρχουν αβεβαιότητες και στην εσωτερική αγορά. Γι' αυτό μια προκαθορισμένη ευρωπαϊκή ρύθμιση που θα σεβόμαστε όλοι θα πρέπει να αποτελέσει τον άξονα δράσης.
<P>
Είναι επιτακτική η ανάγκη να απαγορευθεί η εμπορία και ανάμιξη ανεπιθύμητων ουσιών που είναι υπερβολικά τοξικές. Κάτι τέτοιο δεν αναφερόταν ποτέ μέσα στις τροπολογίες. Οι αγρότες έχουν το δικαίωμα να έχουν άψογες ζωοτροφές. Μόνον ένα υγιές ζώο μπορεί να εξασφαλίσει την επιτυχία μιας εκμετάλλευσης. Όλες οι ρυθμίσεις θα είναι αναποτελεσματικές, αν δε μπορούν να ελεγχθούν αυστηρά και εκτενώς. Γι' αυτό και μέλημα της Ομάδας του ΕΛΚ/ΕΔ είναι να υπάρχουν αποτελεσματικά όργανα ελέγχου. Τασσόμαστε από κοινού με την εισηγήτρια υπέρ του να μπορούν οι ελεγκτές της Επιτροπής να διενεργούν επιτόπιους αιφνίδιους ελέγχους, συνεργαζόμενοι στενά και εποικοδομητικά με τις ελεγκτικές υπηρεσίες των κρατών μελών.

<SPEAKER ID=19 NAME="Roth-Behrendt">
DE) Κύριε Πρόεδρε, ευχαριστώ πολύ τις κυρίες και τους κυρίους συναδέλφους που μίλησαν πριν από εμένα. Ακουσα προσεκτικά την κ. Klaί προηγουμένως και ήδη η διάθεση μου έχει βελτιωθεί. Κοιτάζω ακόμη και προς τη κατεύθυνση του κ. Bφge με τον οποίο συνεργάσθηκα πολύ στενά, καθώς και στην κατεύθυνση του συντονιστή κ. Goepel, ενώ ευχαριστώ κι εσάς για την απόσυρση των τροπολογιών 41 έως 44 που θα επέτρεπαν δυνατότητες ανάμιξης.
<P>
Και το λέω αυτό πολύ ξεκάθαρα σε σχέση με τις δύο εκθέσεις που πραγματευόμαστε σήμερα εδώ. Θέλουμε ασφάλεια στα τρόφιμα και συνεπώς ασφαλή παραγωγή από την αρχή μέχρι το τέλος της τροφικής αλυσίδας. Αυτή υπήρξε ανέκαθεν ομόφωνη άποψη του Σώματός μας. Καταφέραμε κατά τη διάρκεια μιας από τις μεγαλύτερες κρίσεις που είχαν σχέση με τη διατροφή, την κρίση της ΣΕΒ, να συνεργασθούμε μέσα σ' αυτό το Σώμα, πλήρεις εμπιστοσύνης και πέρα από κομματικά όρια και θα το θεωρούσα λυπηρό αν σ' ένα θέμα όπως αυτό, κέρδιζε το πάνω χέρι μια ψευτοεκπροσώπηση συμφερόντων - διότι δεν επρόκειτο για μια πραγματική εκπροσώπηση συμφερόντων.
<P>
Λέγαμε ανέκαθεν κατά τη διάρκεια της κρίσης της ΣΕΒ - με τον κ. Bφge επικεφαλής - ότι δεν είναι σωστό να αναμιγνύεται γάλα μολυσμένο με διοξίνη με καθαρό γάλα έτσι ώστε να τηρούνται στη συνέχεια οι οριακές τιμές. Με τον ίδιο ακριβώς τρόπο ενεργήσαμε και στους άλλους τομείς που είχαν σχέση με την απαγόρευση ανάμιξης. Γι' αυτό κι ευχαριστώ την Επιτροπή που συμπεριέλαβε αυτό το νέο τμήμα στην πρόταση νόμου, καθώς και την εισηγήτρια που κάπως το συμπλήρωσε και το βελτίωσε σε ορισμένα σημεία.
<P>
Τι θέλουμε άραγε στην πραγματικότητα; Δε θέλουμε να συμπεριφερθούμε άσχημα στους παραγωγούς σύνθετων ή απλών ζωοτροφών, ούτε φυσικά και στους φτωχούς γεωργούς. Αλλά και το να επιτρέψουμε απλά την ανάμιξη των ζωοτροφών δεν αποτελεί λύση. Πιθανόν να είναι πράγματι μια λύση το να δούμε με την κατάρτιση ενός μητρώου πού υπάρχουν μολυσμένες περιοχές. Δε δέχομαι εδώ περιοχές με εγκαταστάσεις καύσης απορριμμάτων. Οι εγκαταστάσεις καύσης απορριμμάτων δεν επιτρέπεται να εκλύουν πλέον διοξίνη. Αν ωστόσο εξακολουθούν, αυτό δεν είναι ζημιά για τους γεωργούς, αλλά γενικά για την υγεία.
<P>
Κυρία Klaί, έχετε την καλοσύνη να με ακούσετε προσεκτικά; Το ίδιο έκανα υπομονετικά κι εγώ, όταν μιλούσατε εσείς, αν και μερικές φορές μου ήταν πολύ δύσκολο.Θα πρέπει να καταρτίσουμε ένα μητρώο. Ήδη εδώ και πολύ καιρό ζητάμε ένα μητρώο διοξίνης στην Ευρωπαϊκή Ένωση, από το οποίο να προκύπτει πού εμφανίζονται μολύνσεις. Και φυσικά θα πρέπει να δούμε πού οι αγροί βρίσκονται κοντά σε αυτοκινητόδρομους και πού υπάρχουν μολύνσεις με βαρέα μέταλλα. Μπορώ να δεχτώ κάλλιστα να δηλώνεται αυτό και οι γεωργοί να πηγαίνουν στην περιφέρειά τους και να λένε στην Επιτροπή: Λόγω του τοπικού μας χαρακτήρα, των μεταφορών, της κυκλοφορίας και άλλων παραγόντων, έχουμε στους αγρούς που κληρονομήσαμε από τους πατέρες μας μια ζημιά για την οποία δεν ευθυνόμαστε εμείς. Πώς θα την αντισταθμίσουμε; Ο κ. Goepel κάνει τη χειρονομία της πληρωμής. Καμιά αντίρρηση. Δεν έχω επίσης πρόβλημα με το να επιτρέψουμε για ορισμένα προϊόντα την αραίωση ή την ανάμιξη, αλλά πάντα κάτω από τον έλεγχο του κράτους μέλους και πάντα κάτω από τον έλεγχο της Επιτροπής. Κι έτσι φθάνουμε σ' ένα αποτέλεσμα που μπορούμε να δούμε.
<P>
Λέω ακόμη μια φορά ότι δεν κάνουμε χάρη σε κανένα, σε κανένα σ' όλο τον κόσμο, ούτε στις βιομηχανίες παραγωγής, ούτε στους γεωργούς, ούτε στους καταναλωτές, όταν κάνουμε εδώ σαν να ήταν μια διαμάχη μεταξύ γεωργών, βιομηχανιών παραγωγής τροφίμων και καταναλωτών. Όλοι θέλουμε το ίδιο πράγμα και θα πρέπει να το πούμε στο σημείο αυτό.
<P>
Και κάτι ακόμη σχετικά με τους ελέγχους. Ναι, θα πρέπει να επιτρέπεται στην Επιτροπή να πάρει μέτρα προστασίας. Στον τομέα των τροφίμων επιτρέπεται και θα πρέπει να επιτρέπεται και στον τομέα των ζωοτροφών. Αν όλοι εμείς στην καντίνα εδώ κάτω είχαμε μέσα στα πιάτα μας ζωοτροφές και για κάποιο χρονικό διάστημα τρώγαμε αυτά που λέγονται ζωοτροφές, τότε ίσως να αντιμετωπίζαμε διαφορετικά το θέμα και να βλέπαμε τις ζωοτροφές με την ίδια ίσως σκληρότητα και αυστηρότητα που βλέπουμε τα τρόφιμα.

<SPEAKER ID=20 NAME="Ries">
FR) Κύριε Πρόεδρε, "υγιεινό και ελεγμένο από το δίκρανο στο πηρούνι", αυτή είναι η αρχή που συνοψίζει την πολιτική που επιθυμεί η Ευρωπαϊκή Ένωση για την προστασία των καταναλωτών και της τροφικής αλυσίδας. Ηταν μια επιτακτική ανάγκη.
<P>
Η κρίση της διοξίνης που έπληξε το Βέλγιο, εδώ και περισσότερο από έναν χρόνο, έμεινε χαραγμένη στο μυαλό όλων σε ολόκληρη την Ευρώπη. Αυτή η κρίση δεν κόστισε μόνο δισεκατομμύρια ευρώ, αλλά επίσης δημιούργησε περισσότερες υποψίες σχετικά με το περιεχόμενο των πιάτων μας. Περισσότερο από ποτέ, ο πολίτης μας ελέγχει και απαιτεί αυστηρά πρότυπα για μια υγιεινή διατροφή. Αυτή η οδηγία αποτελεί τον πρώτο κρίκο σε μια μακρά σειρά αποφάσεων σχετικά με την ασφάλεια των τροφίμων.
<P>
Τι μπορεί να πει κανείς σ' ένα λεπτό;
<P>
Πολύ γρήγορα, πρέπει να επιμείνουμε στην τροπολογία 37 σχετικά με την διοξίνη. Τα πρότυπα που επιβάλλουμε στις χώρες μας είναι σίγουρα αυστηρά, πολύ αυστηρά. Περιμένοντας όμως λεπτομερέστερες επιστημονικές αναλύσεις δεν πρέπει να διακινδυνεύσουμε τίποτα. Τα PCB και οι διοξίνες είναι τοξικές ουσίες, ακόμα και σε πολύ μικρή δόση.
<P>
Η εισηγήτριά μας είπε τι πρέπει να πιστεύουμε για την αρχή της αραίωσης, που κατά την άποψή μου θα ήταν ένα απαίσιο μήνυμα προς τους καταναλωτές και τους παραγωγούς. Περισσότερο από ποτέ, αυτός ο καταναλωτής έχει ανάγκη να τον καθησυχάσουμε. Αυτή η οδηγία συμβάλλει στο να έχουμε, από το δίκρανο στο πηρούνι όπως έλεγα, μια υγιεινή και ποιοτική διατροφή. Το απαιτούν οι πολίτες μας.

<SPEAKER ID=21 NAME="Lannoye">
FR) Κύριε Πρόεδρε, θα ήθελα να συμφωνήσω με όλους τους συναδέλφους που συγχάρηκαν την εισηγήτρια κ. Paulsen, τόσο για την ποιότητα της έκθεσής της όσο και για το ανοικτό της πνεύμα σε σχέση με τις διάφορες τροπολογίες που υποβλήθηκαν.
<P>
Θα ήθελα ευθύς εξαρχής να υπενθυμίσω ότι όταν μιλούμε για ανεπιθύμητες ουσίες και προϊόντα, αμέσως σκεφτόμαστε τη διοξίνη, τα PCB, αλλά υπάρχουν επίσης τα βαρέα μέταλλα, και γενικότερα, οι επίμονοι οργανικοί ρύποι, που γνωρίζουμε σήμερα ότι στην πλειοψηφία τους διαταράσσουν το ορμονικό σύστημα, είναι δηλαδή ουσίες που έχουν αρνητικές συνέπειες ακόμα και σε απειροελάχιστες δόσεις. Πρέπει λοιπόν να εγκρίνουμε οριακές τιμές οι οποίες, αφενός υπαγορεύονται από την πραγματικότητα, εφόσον το περιβάλλον μας μολύνεται από αυτού του τύπου τις ουσίες, αφετέρου δε θα πρέπει να είναι όσο το δυνατόν χαμηλότερες για να περιοριστούν οι κίνδυνοι.
<P>
Είναι αρκετά περίεργο το ότι η πρόταση της Επιτροπής δεν περιλαμβάνει οριακές τιμές για τα PCB ενώ προτείνει οριακές τιμές για τις διοξίνες μόνο για την περίπτωση της πούλπας των εσπεριδοειδών, πράγμα που είναι επίσης αρκετά περίεργο. Στην πραγματικότητα, είναι το αποτέλεσμα ενός καταστροφικού συμβάντος που έγινε πριν από δύο χρόνια: διαπιστώθηκε ότι η πούλπα των προερχόμενων από την Βραζιλία εσπεριδοειδών είχε τεράστια περιεκτικότητα σε διοξίνη λόγω της χρησιμοποιούμενης διαδικασίας αποξήρανσης. Σχετικά με τα βαρέα μέταλλα, υπάρχουν ασυνέπειες. Για τα ιχθυάλευρα φερ' ειπείν, η οριακή τιμή είναι διαφορετική από αυτήν που προτείνεται για τα προϊόντα ζωικής, μη θαλάσσιας, προέλευσης.
<P>
Όλα αυτά υπήρξαν αντικείμενο τροπολογιών από την ομάδα μου, που έγιναν ευρέως αποδεκτές από την Επιτροπή Περιβάλλοντος - την οποία ευχαριστώ γι' αυτό - παρά την αρνητική ψήφο των βουλευτών του ΕΛΚ. Ελπίζω ότι οι εν λόγω βουλευτές θα αλλάξουν γνώμη για την σύνοδο της ολομέλειας, διότι δεν βλέπω ποια επιχειρήματα δικαιολογούν τις ασυνέπειες του σχεδίου της Επιτροπής.
<P>
Θεωρώ λοιπόν, δεδομένης της άποψης που κυριαρχεί στο Σώμα αυτό, ότι μπορούμε να αντιμετωπίσουμε την ψηφοφορία με αισιοδοξία και να ελπίζουμε ότι θα προκύψει μια πλειοψηφία που θα μας δώσει την δυνατότητα να διεκδικήσουμε την άποψή μας στη δεύτερη ανάγνωση.

<SPEAKER ID=22 NAME="Thomas-Mauro">
FR) Κύριε Πρόεδρε, θέλω να συγχαρώ την κ. Paulsen για την έκθεσή της.
<P>
Η ανίχνευση διοξίνης στα εσπεριδοειδή που εισάγονται στην Κοινότητα και προορίζονται για τη διατροφή των ζώων, αποκάλυψε τα κενά της υφιστάμενης νομοθεσίας σε θέματα ελέγχου. Η κοινή γνώμη ανησυχεί, ζητεί εγγυήσεις. Πράγματι, ό,τι απειλεί την υγεία των ζώων θέτει σε κίνδυνο και την ανθρώπινη υγεία. Φυσικά ο μηδενικός κίνδυνος είναι ανέφικτος. Ωστόσο, είναι σημαντικό να δημιουργήσουμε ένα σύστημα προειδοποίησης. Είναι μάλιστα ανάγκη τα κράτη να φροντίσουν με προσοχή τον έλεγχο των κειμένων. Επί του σημείου αυτού συμφωνούμε.
<P>
Αντίθετα, δεν δεχόμαστε να εκμεταλλευθούμε την ευκαιρία για να διευρύνουμε λίγο περισσότερο τις ήδη πληθωρικές αρμοδιότητες της Ευρωπαϊκής Επιτροπής. Τα πάντα αποτελούν πρόσχημα για μια νέα εναρμόνιση, λες και οι ιοί, τα μικρόβια και τα ρυπογόνα σωματίδια είναι μέρος της ελευθερίας κυκλοφορίας.
<P>
Ας σταθούμε λίγο στις ενδόμυχες σκέψεις των μανιακών της εναρμόνισης. Μικρόβια, ας εναρμονίσουμε τις υπηρεσίες υγείας! Κίνδυνοι για την ασφάλεια των τροφίμων, ας εναρμονίσουμε το περιεχόμενο των πιάτων μας μέσω μιας κοινής πολιτικής για τη διατροφή! Εναρμόνιση, εναρμόνιση, και για να ελέγξουμε ότι όλες αυτές οι εναρμονίσεις γίνονται πραγματικότητα, τίποτα καλύτερο από ένα ένστολο επίλεκτο κοινοτικό σώμα, που θα είναι υπάκουο, που θα επαληθεύει την καλή εφαρμογή του συστήματος σκέψης μας διότι τα κράτη μας είναι "παλιόπαιδα" που πρέπει να τα προσέχουμε!
<P>
Λοιπόν όχι, δεν δεχόμαστε πλέον αυτήν την θρησκεία της εναρμόνισης. Σήμερα, αυτή η νοοτροπία υπέρ της ομοιογενοποίησης, που είναι αποκομμένη από κάθε πραγματικότητα, κάνει ορισμένους να ζητούν αυθόρμητους ελέγχους, χωρίς να έχουν προειδοποιηθεί τα κράτη στα οποία οι Βρυξέλλες δεν έχουν καθόλου εμπιστοσύνη. Είναι απαράδεκτο. Θυμηθείτε ωστόσο, αγαπητοί μου συνάδελφοι, ότι η νομιμότητα των κοινοτικών θεσμικών οργάνων μας, ότι η δική μας νομιμότητα εδράζεται αποκλειστικά στη βούληση των εθνών που έχουμε αναλάβει να εκπροσωπούμε. Είναι ώρα να σταματήσουμε αυτήν τη λανθασμένη ερμηνεία της αρχής της επικουρικότητας που θέλει να αυξάνει καθημερινά την κηδεμόνευση των εθνών μας από τις Βρυξέλλες.
<P>
Η τροπολογία που πρότεινε η Επιτροπή Περιβάλλοντος έχει γίνει σήμερα σύμβολο. Με κάθε μέσο, θέλετε να εκριζώσετε την κυριαρχία των κρατών. Δεν είδατε την πολιτική προειδοποίηση που απηύθυνε στις 28 Σεπτεμβρίου ο λαός της Δανίας; Ή μήπως πιστεύετε ότι υπάρχει κάτι "σάπιο" στο βασίλειο της Δανίας; Ίσως η ιδέα που έχετε για την δημοκρατία είναι η ίδια με αυτήν που είχε ο επαναστάτης Πριέρ από τη Μάρνη που διακήρυττε στο βήμα της Συνέλευσης στην περίοδο της Τρομοκρατίας: "Πρέπει να κάνουμε τον λαό ευτυχισμένο παρά την θέλησή του, πρέπει να τον αναγκάσουμε να είναι ελεύθερος" .
<P>
Οι λαοί μας δεν αντέχουν άλλο να αναγκάζονται να είναι ελεύθεροι, να παγιδεύονται καθημερινά όλο και περισσότερο στις δραστηριότητές τους από μικρούς, σχολαστικούς και καταπιεστικούς κανόνες. Αγνοώντας τα εθνικά φρονήματα και τον ρόλο του κράτους-έθνους, η μοναδική ιδέα που ενσαρκώνετε είναι παρωχημένη και επικίνδυνη. Πνίγει την ευρωπαϊκή ιδέα. Γι' αυτό σας παρακαλούμε, σώστε την Ευρώπη και σταματείστε να τρέφετε το Μολώχ της εναρμόνισης με ανεύθυνες χίμαιρες.

<SPEAKER ID=23 NAME="Fiori">
Κύριε Πρόεδρε, ελπίζω ότι στο μέλλον οι διάφορες ομάδες στο Κοινοβούλιο θα προσπαθήσουν να αντιπαρατίθενται με όλο και καλύτερο τρόπο γιατί ακόμα και σήμερα άκουσα ορισμένους συναδέλφους και μου δόθηκε η εντύπωση ότι πιθανόν, σίγουρα θα έλεγα, παρανοήθηκε η θέση που είχαμε υιοθετήσει ως ΕΛΚ.
<P>
Δεν αμφισβητούμε την έκθεση Paulsen, συμφωνούμε απολύτως μαζί της. Η παρέμβασή μας, κυρίως για το άρθρο 5, γίνεται για λόγους ουσίας και αφορά το γεγονός ότι ένα συνεκτικό και σημαντικό όργανο όπως η έκθεση αυτή παραμένει παρόλα αυτά μερικό, διότι αναφέρεται μόνο στην παραγωγή, και δεν εξετάζει καθόλου τι συμβαίνει στο εμπόριο. Το αποτέλεσμα είναι ότι εμείς οι ευρωπαίοι καταναλωτές θα εξακολουθούμε να αγοράζουμε κρέας, γάλα και τα παράγωγά τους τα οποία έχουν παραχθεί στις παγκόσμιες αγορές με ζωοτροφές, οι οποίες δεν έχουν απολύτως καμία σχέση με τις τιμές κατωφλίου και τις οριακές τιμές που είχαμε ορίσει ως Ευρωπαϊκή Ένωση. Θα έχουμε επίσης ένα σύστημα παραγωγής ζωοτροφών το οποίο προμηθεύεται τις πρώτες ύλες από τις διεθνείς αγορές, οι οποίες δεν υποχρεούνται να σέβονται ουδεμία αρχή, ουδεμία προδιαγραφή πριν διαθέσουν τα προϊόντα τους στην επικράτεια της Ευρωπαϊκής Ένωσης.
<P>
Ζητούμε μία συνολική αξιολόγηση του προβλήματος προκειμένου να προστατεύσουμε με τον καλύτερο τρόπο τους γεωργούς. Πραγματικά, ένα όργανο τόσο σημαντικό όπως η έκθεση Paulsen καταλήγει σε αποτελέσματα αντίθετα από τα επιδιωκόμενα, καταλήγει δηλαδή στο να ανοίξει την αγορά μας σε προϊόντα τα οποία ποιοτικά δεν πληρούν με κανένα τρόπο τα όρια και τις τιμές κατωφλίου που απαιτούμε. Αυτός είναι ο λόγος για την αντιπαράθεση που έλαβε χώρα εντός της Επιτροπής Γεωργίας. Δεν θέλουμε να πληρώσουν τα σπασμένα, όπως γίνεται πάντοτε, οι γεωργοί οι οποίοι είναι οι μόνοι εγγυητές μίας σχέσης παραγωγής/εδάφους η οποία οφείλει να προστατευθεί με κάθε τρόπο από το Κοινοβούλιό μας.
<P>
Γι' αυτό καλώ όλους τους συναδέλφους να εξετάσουν σοβαρά το ζήτημαΙ με κανένα τρόπο δεν θέλουμε να προστατεύσουμε τα συμφέροντα μίας συγκεκριμένης ομάδας, αλλά προσπαθούμε να εξασφαλίσουμε ένα παραγωγικό σύστημα το οποίο να μην αποκλείει τους γεωργούς μας από την αγορά με διατάξεις αυτού του είδους.

<SPEAKER ID=24 LANGUAGE="EN" NAME="Whitehead">
Κύριε Πρόεδρε, η προστασία της υγείας όλων των κατοίκων της Ευρωπαϊκής Ένωσης αποτελεί καθήκον αυτού του Κοινοβουλίου και αυτής της Επιτροπής. Αυτό προσπαθούμε να κάνουμε με την παρούσα έκθεση, για την οποία συγχαίρω την κ. Paulsen. Είναι βέβαιο ότι, υπόψη των όσων έχουμε ακούσει, η Επιτροπή Περιβάλλοντος, Δημόσιας Υγείας και Πολιτικής των Καταναλωτών ήταν η αρμόδια επιτροπή για να προωθήσει τις προτάσεις αυτές. Θα έπρεπε να είχαμε διδαχτεί από το σκάνδαλο της διοξίνης.
<P>
Η Επιτροπή προτείνει τώρα αφενός μεν την απάλειψη της εξαίρεσης για τις σύνθετες ζωοτροφές και αφετέρου την παροχή της δυνατότητας καθορισμού ορίων δράσης σε επίπεδα χαμηλότερα των ανωτάτων επιτρεπομένων ορίων, για περιπτώσεις αληθινής ανάγκης.
<P>
Πιστεύω, όπως και η εισηγήτρια, ότι υπάρχει βάση για να υλοποιήσουμε όλα αυτά και για να εξετάζουμε τις ουσίες στις οποίες αναφέρθηκε, στις περιπτώσεις που αυτές οι ίδιες μεν δεν είναι τοξικές αλλά προκαλούν αυξήσεις στα συνολικά επίπεδα επικινδυνότητας. Ζωοτροφές οι οποίες έχουν αποδειχθεί ότι δεν είναι ασφαλείς βεβαίως πρέπει να απομακρύνονται από την τροφική αλυσίδα. Αυτό δεν αποτελεί προφύλαξη, αποτελεί απλή λογική.
<P>
Θα ήθελα να προσθέσω μια προειδοποίηση. Η κοινή λογική έχει δύο πλευρές. Εάν πρόκειται, φέρ' ειπείν, να προτείνουμε ότι θα πρέπει να υπάρξει μια δεκαπλάσια μείωση των υλών οι οποίες επιτρέπεται να εισέλθουν στην Ευρωπαϊκή Ένωση για να χρησιμοποιηθούν σε ανάμιξη από εγκεκριμένες βιομηχανίες τροφίμων, θα πρέπει πρώτα να έχουμε βεβαιωθεί ότι η πρόταση στηρίζεται σε γερή επιστημονική βάση. Ο Επίτροπος θα γνωρίζει ότι η Ανεξάρτητη Συμβουλευτική Επιτροπή Ζωοτροφών στη χώρα μου ανησυχεί μήπως μια τέτοια απαγόρευση εκτοπίσει ουσιαστικά τις διαδικασίες ανάμιξης εκτός των ορίων της Ευρωπαϊκής Ένωσης, σε χώρες όπου είναι απίθανο να παρακολουθηθούν και να ελεγχθούν σωστά πριν από την οιαδήποτε μελλοντική είσοδό τους στην Ένωση. Η επιτροπή συμφώνησε ότι είναι αναγκαίο να υπάρξουν ανώτερα όρια για τις ανεπιθύμητες ουσίες, σε περίπτωση υπέρβασης των οποίων τα σχετικά προϊόντα θα πρέπει να καταστρέφονται.
<P>
Στη δεύτερη ανάγνωση θα πρέπει να έχουμε την άποψη της Επιτροπής σχετικά με το πώς θα γίνεται η αξιολόγηση του κινδύνου. Αυτό αποτελεί ένα πολύ απλό αίτημα το οποίο δε συνδέεται με κάποια συγκεκριμένη τροπολογία η οποία να προτάθηκε κατ' αυτήν την πρώτη ανάγνωση. Ωστόσο, θα μπορούσε να καθορίσει σημαντικά την ψηφοφορία μας στο στάδιο αυτό. Υποπτεύομαι ότι θα καθορίσει επίσης τον τρόπο με τον οποίο θα παρουσιάσουμε την προσπάθεια που πολύ σωστά επιθυμεί να κάνει η Επιτροπή για καθαρά τρόφιμα στην Ευρώπη, εκτός της Ευρωπαϊκής Ένωσης, σε εκείνους τους εξαγωγείς τρίτων χωρών οι οποίοι θα επηρεαστούν από τα νέα επίπεδα καθώς και στον Παγκόσμιο Οργανισμό Εμπορίου, εάν εκεί σημειωθούν αντιδράσεις σχετικά με αυτά που προσπαθούμε να κάνουμε εμείς.
<P>
Περιμένουμε να ακούσουμε από την Επιτροπή τον τρόπο με τον οποίο θα δείξει ότι η αντίδραση της δεν είναι μόνο προληπτική - που ασφαλώς είναι - αλλά επίσης και αναλογική.

<SPEAKER ID=25 NAME="Pesδlδ">
FI) Κύριε Πρόεδρε, συμφωνώ με την άποψη ότι η νομοθεσία που διέπει αυτόν τον τομέα πρέπει να είναι πλήρης και εξαντλητική, αλλά ως αγρότης δεν μπορώ να συμφωνήσω με όλες τις θέσεις της έκθεσης, όπως για παράδειγμα, το να υπόκεινται στους κανονισμούς οι ζωοτροφές που παράγονται στο ίδιο το αγρόκτημα. Κατά τη γνώμη μου, το θέμα αυτό δεν μπορεί ούτε να εφαρμοσθεί ούτε να ελεγχθεί στην πράξη. Θα πρέπει, επομένως, να επικεντρώσουμε τις προσπάθειές μας στη σύνταξη λογικής νομοθεσίας, που να μπορεί δηλαδή να ελεγχθεί και να εφαρμοσθεί στην πράξη . Μια νομοθεσία που δεν μπορεί ούτε να ελεγχθεί ούτε να εφαρμοσθεί στην πράξη μειώνει φυσικά την αξιοπιστία του Κοινοβουλίου, όπως άλλωστε και το γεγονός ότι επεξεργαζόμαστε τέτοιου είδους νομοθεσία. Παίρνω ως παράδειγμα την τροπολογία 18. Πώς μπορούμε ελέγξουμε στην πράξη να τι πίνει και τρωει ένα κατοικίδιο ζώο το οποίο βρίσκεται ελεύθερο στην φύση;
<P>
Η βασική ιδέα είναι σωστή. Ο κανονισμός πρέπει να είναι πλήρης και εξαντλητικός, αλλά να μπορεί επίσης να εφαρμοστεί και να ελεγχθεί, πράγμα που δεν συμβαίνει αν θέλουμε να επεκτείνουμε την εφαρμογή αυτής της νομοθεσίας στις ζωοτροφές που παράγονται στο αγρόκτημα. Εκτός από αυτό το θέμα, συμφωνώ με τη γενική θέση και τη βασική ιδέα αυτής της έκθεσης.

<SPEAKER ID=26 NAME="Schφrling">
Πράσινοι/ALE). (SV) Κύριε Πρόεδρε, μπορούμε να εξασφαλίσουμε υγιεινά και θρεπτικά είδη διατροφής μόνο εφόσον λάβουμε υπόψη το σύνολο της αλυσίδας, δηλαδή πώς καλλιεργούμε τα λαχανικά μας, σε τι έδαφος και με ποιους σπόρους, καθώς και σε ποιες συνθήκες διατρέφουμε τα ζώα μας, με τι ζωοτροφές και τι νερό τα ποτίζουμε. Τα τοξικά κατάλοιπα, οι ακαθαρσίες, οι κακοί όροι διαβίωσης των ζώων, οι ελλιπείς συνθήκες υγιεινής, αργά ή γρήγορα θα προκαλέσουν ασθένειες στα ζώα και κατά συνέπεια θα αυξηθούν και οι ασθένειες στους ανθρώπους.
<P>
Δυστυχώς, πολλές από τις παραδοσιακές γνώσεις, μεγάλο μέρος της κοινής λογικής που είχαν οι αγρότες μας έχει πια χαθεί, καθώς σήμερα επικρατεί το βιομηχανικό πρότυπο γεωργίας όπου τα ζώα έχουν καταντήσει παραγωγικές μονάδες και εμπορικά αγαθά. Πιστεύω απόλυτα ότι με μια οικολογική γεωργία δεν θα είχαμε αντιμετωπίσει τα μεγάλα προβλήματα που αντιμετωπίζουμε σήμερα. Πάντως έτσι έχει η κατάσταση και γι' αυτό οι δύο προτάσεις που συζητούμε σήμερα που αφορούν τις ανεπιθύμητες ουσίες και τα προϊόντα στη διατροφή των ζώων καθώς και τους επίσημους ελέγχους αυτών είναι αναγκαίες και ευπρόσδεκτες. Οι προτάσεις αυτές αποτελούν επίσης ένα βήμα προς ένα συνολικό πακέτο μέτρων υπέρ της ασφάλειας των τροφίμων.
<P>
Θα ήθελα να συγχαρώ την εισηγήτρια Paulsen για τη συνέπεια που επέδειξε στο έργο της, με στόχο τη βελτίωση του κειμένου της Ευρωπαϊκής Επιτροπής και για τις σημαντικές πληροφορίες που περιέχει η έκθεσή της. Χαίρομαι που η ομάδα του ΕΛΚ απέσυρε την τροπολογία της για το ζήτημα της αραίωσης. Έτσι θα κάνω πολύ λιγότερα σχόλια απ' ό,τι είχα σκοπό αρχικά. Αντίθετα, δε συμφωνώ να υιοθετηθούν οι τροπολογίες 39 και 40, καθώς αυτό θα σήμαινε ότι τα κράτη μέλη δεν θα είχαν πλέον τη δυνατότητα να επεμβαίνουν ταχέως για να αντιμετωπίσουν αδόκητους κινδύνους. Η πείρα μας δείχνει ότι ακριβώς αυτό θα πρέπει να κάνουμε. Θα πρέπει να παρεμβαίνουμε αστραπιαία, όταν πρόκειται για την ανθρώπινη υγεία. Θα πρέπει επίσης να μην λησμονούμε ούτε στιγμή την αρχή της πρόληψης.
<P>
Συμφωνώ με την έκθεση της εισηγήτριας αλλά θα καταψηφίσω τις τροπολογίες του ΕΛΚ.

<SPEAKER ID=27 LANGUAGE="EN" NAME="Hyland">
Κύριε Πρόεδρε, καλωσορίζω την ευκαιρία να κάνω μια σύντομη παρέμβαση στην παρούσα συζήτηση, η οποία υπογραμμίζει τη σημαντική συμβολή του Ευρωπαϊκού Κοινοβουλίου στο ζωτικό τομέα της ασφάλειας των τροφίμων, της δημόσιας υγείας και των περιβαλλοντικών προτύπων. Η αποκατάσταση της εμπιστοσύνης των καταναλωτών στα τρόφιμα είναι προς το συμφέρον τόσο των παραγωγών όσο και των καταναλωτών. Σ' αυτή την πολύ θλιβερή ιστορία, οι παραγωγοί υπήρξαν συχνά τα αθώα θύματα καταστάσεων που δεν είχαν τη δυνατότητα να ελέγξουν.
<P>
Κεντρικό σημείο αυτής της πολύ μεγάλης συζήτησης αποτελεί η Λευκή Βίβλος σχετικά με την ασφάλεια των τροφίμων, η οποία για πρώτη φορά θα προτείνει ένα πλαίσιο ηθικής με το οποίο η Ευρώπη και τα κράτη μέλη θα τεθούν στην πρώτη γραμμή της παγκόσμιας προσπάθειας για την ασφάλεια των τροφίμων. Η όλη αυτή προσπάθεια στηρίζεται στο σαφές και αδιαμφισβήτητο ενδιαφέρον 370 εκατομμυρίων Ευρωπαίων καταναλωτών για την ασφάλεια της τροφικής αλυσίδας στην Ευρώπη.
<P>
Τα κράτη μέλη, υλοποιώντας τις οδηγίες αυτές, θα πρέπει να υιοθετήσουν συγκεκριμένα προγράμματα επιθεωρήσεων. Επίσης θα έχουν την υποχρέωση να ενημερώνουν την Ευρωπαϊκή Επιτροπή όταν διαπιστώνουν σοβαρό κίνδυνο μόλυνσης. Η Ένωση επίσης θα πρέπει, μέσω οδηγιών, να υιοθετήσει μια νομική βάση για την εναρμόνιση της μετάδοσης των πληροφοριών σχετικά με τον έλεγχο και την ασφάλεια των τροφίμων.
<P>
Θα επιθυμούσα να σχολιάσω εν συντομία την οδηγία αναφορικά με τις ανεπιθύμητες ουσίες, τόσο στα προϊόντα όσο και στη διατροφή των ζώων. Η κρίση της διοξίνης στα πουλερικά υπογράμμισε τις αδυναμίες στην κοινοτική νομοθεσία και στη διατροφή των ζώων. Με την οδηγία αυτή θα τεθεί τέρμα στη δυνατότητα της χρήσης πρώτων υλών για την παραγωγή ζωοτροφών, σε περίπτωση που αυτές υπερβαίνουν τα μέγιστα όρια που έχουν καθοριστεί.
<P>
Οι οδηγίες αυτές αποτελούν τμήμα της πιο ριζικής μεταρρύθμισης της κοινοτικής νομοθεσίας για την ασφάλεια των τροφίμων στη διάρκεια των τελευταίων 25 ετών. Οι νέοι κανονισμοί θα ενσωματώσουν, θα εναρμονίσουν και θα απλοποιήσουν τις πολύ λεπτομερειακές και πολύπλοκες υγειονομικές προδιαγραφές, οι οποίες κατά το παρελθόν ήσαν διασκορπισμένες σε πληθώρα οδηγιών.
<P>
Έχουμε μάθει όλοι το μάθημά μας από την κρίση των τροφίμων στη δεκαετία του 1990. Πιστεύω ότι με αυτό το συστηματικό σύνολο ενιαίων κανόνων προετοιμάζουμε την υποδομή για τη συμπλήρωση των κενών στην υφιστάμενη νομοθεσία και βελτιώνουμε την ασφάλεια των τροφίμων σε όλο το μήκος της τροφικής αλυσίδας.

<SPEAKER ID=28 LANGUAGE="DE" NAME="Keppelhoff-Wiechert">
Κύριε Πρόεδρε, κύριε Επίτροπε, αξιότιμοι κυρίες και κύριοι συνάδελφοι, λόγω των πολυάριθμων σκανδάλων στον τομέα των τροφίμων η ευαισθησία των καταναλωτών αυξήθηκε σημαντικά. Στην ευρωπαϊκή πολιτική για τους καταναλωτές η έκφραση της χρονιάς "Από το στάβλο στο ράφι" είναι κατά τη γνώμη μου ασυναγώνιστη. Αλλά αν θέλουμε να εφαρμόσουμε με συνέπεια αυτή τη διαφάνεια, οι προσπάθειές μας θα πρέπει να διαρκούν από το δίκρανο μέχρι το πιρούνι. Η προστασία των καταναλωτών αρχίζει από τις ζωοτροφές, τα συστατικά των ζωοτροφών, τη δήλωση των συστατικών τους και τους επίσημους ελέγχους.
<P>
Μ' αυτές τις τρεις εκθέσεις αισθανόμαστε ότι πρέπει να κάνουμε σπαγγάτο. Σχετικά με τα συστατικά των ζωοτροφών: Η ασφάλεια των τροφίμων είναι εξαιρετικά ευαίσθητο θέμα. Αν οι επιστημονικές έρευνες εκφράζονται σαφώς κατά της χρήσης ορισμένων ουσιών, θα πρέπει να τεθεί σε εφαρμογή η αρχή της προφύλαξης. Αμφιβάλλω πάντως ότι θα καταφέρουμε να θεσπίσουμε ένα κατώφλι μηδενικής ανοχής. Αυτό θα σήμαινε μια αμφισβητήσιμη προστασία καταναλωτών και κυρίως σίγουρα μη εφαρμόσιμη. Η ίδια η νομοθεσία θα υπέσκαπτε τότε τον εαυτό της, κατά την άποψή μου.
<P>
Στη δήλωση σύστασης των ζωοτροφών - ρητή ή μη ρητή δήλωση - βρισκόμαστε ασφαλώς και πάλι μπροστά σ' ένα σπαγγάτο μεταξύ της προστασίας των καταναλωτών και της οικονομικής κερδοφορίας. Οι σημερινές μέθοδοι ανάλυσης, Επίτροπε κύριε Byrne, καθιστούν ούτως ή άλλως δυνατή την αποκάλυψη κάθε συνταγής. Όποιος λοιπόν θέλει να μάθει επακριβώς τι προσφέρει ο ανταγωνιστής στον πελάτη του, μπορεί εδώ και πολύ καιρό να το πληροφορηθεί.
<P>
Θα ήθελα εν συντομία να επισημάνω και δύο προβλήματα της δήλωσης σύστασης. Σύμφωνα με τις έρευνές μου, είναι σχετικά λίγοι εκείνοι που ζητούν να πληροφορηθούν επακριβώς τα συστατικά. Και φθάνω έτσι στο επόμενο θέμα. Ασφαλώς και η πλήρης δήλωση σύστασης έχει κόστος. Το κόστος αυτό σε τελική ανάλυση θα πρέπει να το επιβαρυνθεί ο γεωργός. Με τους επίσημους ελέγχους των ζωοτροφών κλείνει ο κύκλος της διαφάνειας στον τομέα των ζωοτροφών. Αλλά δυστυχώς και στο μέλλον δε θα μπορούμε να αποκλείσουμε τελείως εγκληματικά τεχνάσματα, παρόλες τις προσπάθειές μας. Τελειώνοντας, λέω ότι με ανησυχεί ουσιαστικά περισσότερο η διατροφική συμπεριφορά των πολιτών μας συνολικά, παρά η ποιότητα των τροφίμων μας.

<SPEAKER ID=29 LANGUAGE="DE" NAME="Jeggle">
Κύριε Πρόεδρε, αξιότιμοι κυρίες και κύριοι συνάδελφοι, η έκθεση της συναδέλφου κ. Paulsen σχετικά με τις ανεπιθύμητες ουσίες στη διατροφή των ζώων αναφέρεται σ' ένα σημαντικό θέμα που, όπως όλα τα σημαντικά θέματα, είναι εξαιρετικά αμφισβητούμενο. Ανεξάρτητα από το κατά πόσον συμφωνούμε με το αποτέλεσμα, θα ήθελα κατ' αρχήν να εκφράσω θερμές ευχαριστίες σ' όλες τις κυρίες και τους κυρίους συναδέλφους που συμμετείχαν εποικοδομητικά στην προετοιμασία της παρούσας εργασίας. Μιλώντας σήμερα ως συντάκτρια της σκιώδους γνωμοδότησης της Επιτροπής Γεωργίας και Ανάπτυξης της Υπαίθρου εξ ονόματος της ομάδας μου, θα ήθελα να αναφέρω πέντε σημεία που πρέπει να επισημανθούν.
<P>
Πρώτον: Η νέα πρόταση της Επιτροπής του Δεκεμβρίου 1999, στην οποία βασίζεται η έκθεση της κ. Paulsen, επιφέρει πλήρη αλλαγή του συστήματος, πριν ακόμη περάσει ένας χρόνος από τη θέσπιση της ισχύουσας οδηγίας του Απριλίου του 1999. Καταργεί τη διάκριση ζωοτροφών, πρώτων υλών των ζωοτροφών και πρόσθετων υλών στις ζωοτροφές. Η νέα οδηγία που έχουμε να εγκρίνουμε σήμερα δεν αλλάζει εν κατακλείδι τίποτε στην ποιότητα των ζωοτροφών, επειδή, ως γνωστόν, οι οριακές τιμές για το τελικό προϊόν των ζωοτροφών είναι ίδιες με εκείνες της ισχύουσας οδηγίας. Το ίδιο ισχύει και για τη διοξίνη. Αυτό που εξετάζεται εδώ τόσο κριτικά δεν υφίσταται καμιά αλλαγή. Λέω ακόμη πως ό,τι συμβαίνει εγκληματικά είναι εγκληματικό.
<P>
Δεύτερον: Προκύπτει ωστόσο μια αλλαγή για τους γεωργούς που είναι, ως γνωστόν, οι παραγωγοί των πρώτων υλών των ζωοτροφών. Θα πρέπει στο μέλλον να καταστρέφουν πολύ μεγαλύτερες ποσότητες πρώτων υλών. Θέλουμε όμως μια γενική, σοβαρή και εφαρμόσιμη ρύθμιση για όλους τους εμπλεκόμενους. Σχετικά με το κατά πόσον είναι λογικό - κυρίως κάτω από το πρίσμα της ασφάλειας των τροφίμων ή ακόμη και της εθνικής οικονομίας - αυτό που θα αποφασιστεί τώρα, μπορούμε κάλλιστα να μαλώσουμε. Νομίζω πως δεν είναι. Από τις συζητήσεις μου, ωστόσο, γνωρίζω ότι στο συγκεκριμένο θέμα δε συμφωνώ σήμερα με την πλειοψηφία του Σεβαστού Σώματος. Κι επειδή ακριβώς έτσι έχουν τα πράγματα, είναι σημαντικό να επισημάνω ότι έχουμε εδώ τις πρόσθετες απώλειες και ζημίες τις οποίες υφίσταται η γεωργία για τους λόγους που σωστά ανέφερε η κ. Paulsen και θα πρέπει να αντισταθμισθούν, ότι θα πρέπει να θεσπίσουμε σχετικές οδηγίες και να αναλογισθούμε πώς μπορούμε να χειρισθούμε τα θέματα αυτά στις διαπραγματεύσεις, στα πλαίσια του ΠΟΕ και πώς θα δούμε τέτοιου είδους εισαγωγές.
<P>
(Χειροκροτήματα)

<SPEAKER ID=30 LANGUAGE="NL" NAME="Oomen-Ruijten">
Κύριε Πρόεδρε, η οδηγία αυτή αποτελεί τμήμα μιας συνεκτικής δέσμης μέτρων σκοπός της οποίας είναι να κατοχυρωθεί πραγματικά η ασφάλεια σε όλους τους κρίκους της διατροφικής αλυσίδας. Πρέπει να γίνει μια προσπάθεια για να βελτιωθεί η ασφάλεια των τροφίμων και να αποκλεισθούν όλες οι κρίσεις, οι οποίες όχι μόνο υπονομεύουν την εμπιστοσύνη των καταναλωτών αλλά και εκθέτουν σε τελική ανάλυση σύσσωμο το γεωργικό τομέα.
<P>
Κύριε Πρόεδρε, η συζήτηση γι' αυτή την πολύ καλή έκθεση της κ. Paulsen ήταν σε ορισμένα σημεία πολύ συναισθηματικά φορτισμένη και νομίζω ότι τώρα, αφού την ολοκληρώσαμε, πρέπει να υποθέσουμε ότι μπορεί μεν οι απαιτήσεις στις οποίες πρέπει να ανταποκριθεί η βιομηχανία ζωοτροφών να είναι πάρα πολύ αυστηρές, στη συνέχεια όμως μπορούμε να φροντίσουμε για αλλαγή της ποιότητας μέσω της ανάμειξής τους.
<P>
Κύριε Πρόεδρε, νομίζω ότι οι καταναλωτές δεν περιμένουν αυτό, και στις περιπτώσεις που η βιομηχανία ανάπτυξης ζωοτροφών εξακολουθεί να δημιουργεί προβλήματα θα υποχρεωθούν τελικά οι ίδιοι οι αγρότες να αναλάβουν το κόστος, κατάσταση η οποία υπονομεύει τελικά και την εμπιστοσύνη των καταναλωτών.
<P>
Συνεπώς, κύριε Πρόεδρε, είμαι ικανοποιημένη με τη ρύθμιση αυτή και το λέω αυτό γιατί θεωρώ ότι η ασφάλεια των τροφίμων είναι θέμα επιλογής και αυτό σημαίνει στην προκειμένη περίπτωση, ότι τα συμφέροντα του παραγωγού και του καταναλωτή, του γεωργού και εκείνου που αγοράζει τα προϊόντα, πρέπει να συμβαδίζουν και έχω την εντύπωση ότι οι παρεκκλίσεις που επιτρέπονται στα άρθρα 6 και 7 προσφέρουν τη δυνατότητα να υπάρξει περισσότερη ευελιξία σε ορισμένα σημεία αλλά και να ασκηθούν αυστηρότεροι έλεγχοι.

<SPEAKER ID=31 LANGUAGE="FI" NAME="Korhola">
Κύριε Πρόεδρε, αυτές οι οδηγίες συνδέονται με την προσπάθεια της Ένωσης να ξανακερδίσει την εμπιστοσύνη του καταναλωτή στα ευρωπαϊκά τρόφιμα και στην ικανότητα της Ένωσης να δράσει σε αυτό το θέμα, το οποίο έχει άμεση σχέση με τη ζωή του πολίτη. Η κ. Paulsen έχει παράσχει μια αξιέπαινη συμβολή σε αυτό το έργο, συντάσσοντας αυτήν την έκθεση για τις ανεπιθύμητες ουσίες στη διατροφή των ζώων και τον έλεγχό τους.
<P>
Η απαίτηση να μην υπάρχουν καθόλου βλαβερές ουσίες στα τρόφιμα των ζωών στην πράξη είναι σχεδόν αδύνατη. Πρέπει λοιπόν τώρα να καθοριστούν τα ανώτερα όρια περιεκτικότητας, τα οποία αν ξεπεραστούν, η συγκεκριμένη παρτίδα ζωοτροφών δεν μπορεί να καταναλωθεί. Η Επιτροπή προτείνει επίσης να καταργηθεί η δυνατότητα αραίωσης αυτών των παρτίδων με άλλες που δεν ξεπερνούν τα όρια. Αυτή η πρακτική της βιομηχανίας ζωοτροφών ευτυχώς ήταν και είναι εντελώς ξένη στα περισσότερα κράτη μέλη. Η πρόταση της Επιτροπής είναι ευπρόσδεκτη και σαφώς καλύτερη από την τροπολογία που συζητήθηκε στην Επιτροπή Περιβάλλοντος, Δημόσιας Υγείας και Προστασίας των Καταναλωτών, που πρότεινε να συνεχίσει να επιτρέπεται η αραίωση. Η αραίωση θα οδηγούσε μόνο σε ανθυγιεινά φαινόμενα στη χρήση και την επεξεργασία των πρώτων υλών. Η Επιτροπή Περιβάλλοντος φρονεί ότι πρέπει να ακολουθήσουμε εν προκειμένω την πρόταση της Επιτροπής.
<P>
Από την πρόταση της Επιτροπής Περιβάλλοντος, Δημόσιας Υγείας και Προστασίας των Καταναλωτών, το μόνο που λείπει είναι μια χειρονομία υπέρ του παραγωγού. Οι αγρότες πρέπει βέβαια να αποζημιώνονται για την καταστροφή μιας μολυσμένης και ακατάλληλης προς βρώση παρτίδας, όπως αποζημιώνονται για παράδειγμα για τη σφαγή των ζώων που έχουν προσβληθεί από ΣΤΒ. Η αποζημίωση είναι απαραίτητη, αν και είναι σαφές ότι και οι ίδιοι οι αγρότες ενδιαφέρονται για την ευημερία των ζώων τους.
<P>
Η Eπιτροπή Περιβάλλοντος υιοθέτησε επίσης την τροπολογία που προτείναμε για να υπενθυμίσουμε τον διαχωρισμό των κανόνων που αφορούν τις ζωοτροφές που παράγονται στο αγρόκτημα, αφενός, και τις εμπορικές ζωοτροφές, αφετέρου. Η καλή ποιότητα της πρώτης διέπεται από τη νομοθεσία περί υγιεινής, ενώ η δεύτερη ρυθμίζεται από την οδηγία για τις σχετικά με τις ανεπιθύμητες ουσίες και προϊόντα στη διατροφή των ζώων. Αυτός ο διαχωρισμός είναι καλό να διατηρηθεί και στη συνέχεια. Αν η νομοθεσία περί υγιεινής παρουσιάζει κενά σε σχέση με αυτό το θέμα πρέπει να την αναθεωρήσουμε.

<SPEAKER ID=32 NAME="Byrne">
. Κύριε Πρόεδρε, σήμερα το Σώμα συζήτησε τρεις πολύ σημαντικές προτάσεις οι οποίες έχουν επιπτώσεις στην ασφάλεια των τροφίμων: προτάσεις σχετικά με ανεπιθύμητες ουσίες, με τους ελέγχους σχετικά με τη διατροφή των ζώων και τέλος, με την εμπορία των σύνθετων ζωοτροφών. Ατομικά και συλλογικά οι τρεις αυτές προτάσεις θα αντιμετωπίσουν τις κυριότερες αδυναμίες που έφερε στο φως η κρίση της διοξίνης.
<P>
Σχετικά με την πρώτη πρόταση για τις ανεπιθύμητες ουσίες θα ήθελα να ευχαριστήσω την εισηγήτρια κ. Paulsen, τη συντάκτρια της γνωμοδότησης κ. Auroi καθώς και τις επιτροπές για την πολύ ολοκληρωμένη τους έκθεση. Η πρόταση τροποποιεί την τρέχουσα νομοθεσία σχετικά με τις ανεπιθύμητες ουσίες και αποτελεί μέρος του προγράμματος εργασίας της Επιτροπής, το οποίο έγινε δεκτό με ικανοποίηση τόσο από το Κοινοβούλιο όσο και από το Συμβούλιο. Οι κυριότερες αρχές της προτάσεως είναι: η εισαγωγή της αρχής της μη αραίωσης, η απάλειψη των πιθανών εξαιρέσεων λόγω τοπικών συνθηκών, η εισαγωγή της δυνατότητας καθιέρωσης κατωφλίων δράσεως εκτός των ανωτάτων προβλεπομένων ορίων ούτως ώστε να λειτουργούν ως εργαλείο ταχείας προειδοποίησης καθώς και η διεύρυνση του αντικειμένου της οδηγίας προς καθορισμό ανωτάτων ορίων για ανεπιθύμητες ουσίες στα προϊόντα που προορίζονται για ζωοτροφές.
<P>
Χωρίς αμφιβολία η πρόταση αυτή θα βελτιώσει την ασφάλεια των ζωοτροφών. Η απαγόρευση της αραίωσης θα μειώσει τη συνολική μολυντική επιβάρυνση των ζωοτροφών. Σε κάθε στάδιο της παραγωγικής εργασίας οι χειριστές θα υποχρεωθούν να υιοθετήσουν συστήματα και πρακτικές ούτως ώστε να διασφαλίσουν ότι τόσο οι πρώτες ύλες όσο και οι τελικά παραγόμενες ζωοτροφές θα είναι ασφαλείς. Η πρόταση θα ενθαρρύνει επίσης την προφυλακτική προσέγγιση για την αποφυγή εισόδου μολυσματικών παραγόντων στην αλυσίδα των τροφίμων.
<P>
Επομένως, είμαι ευτυχής που η έκθεση της κ. Paulsen επιδοκιμάζει τις ανωτέρω βασικές αρχές της προτάσεως της Επιτροπής. Η Επιτροπή μπορεί να κάνει δεκτές πολλές από τις τροπολογίες που προτείνονται με την έκθεση της εισηγήτριας. Ωστόσο, επιτρέψτε μου να σχολιάσω κατ' αρχάς τις τροπολογίες εκείνες οι οποίες δεν μπορούν να γίνουν δεκτές. Η Τροπολογία αριθ. 18 σαφώς προτείνει να συμπεριληφθεί το νερό στον ορισμό της λέξεως ζωοτροφή. Συμφωνώ απολύτως στο ότι οι ίδιες προδιαγραφές οι οποίες αφορούν την ποιότητα των προϊόντων που προορίζονται για ζωοτροφές θα πρέπει να ισχύουν και για την ποιότητα του νερού το οποίο καταναλώνεται από τα ζώα. Μολονότι ο ορισμός δεν αποκλείει τη θεώρηση του νερού ως ζωοτροφή, από την κοινοτική νομοθεσία προκύπτει σαφώς ότι μέχρι τώρα το νερό δεν περιλαμβανόταν στις ζωοτροφές, όπως επίσης προκύπτει σαφώς από το γεγονός ότι η Οδηγία του Συμβουλίου 96/25 της 29ης Απριλίου 1996 σχετικά με την κυκλοφορία των ζωοτροφών, η οποία περιλαμβάνει ένα μη εξαντλητικό κατάλογο των κυριότερων ζωοτροφών, δεν συμπεριλαμβάνει σ' αυτόν το νερό. Συνεπώς, η Επιτροπή δεν είναι σε θέση να αποδεχθεί την τροπολογία αυτή, θα την έχει όμως υπόψη της για την περίπτωση κάποιας μελλοντικής τροποποίησης της οδηγίας.
<P>
Δεύτερον, η Επιτροπή δεν μπορεί να συμφωνήσει με την Τροπολογία αριθ. 27, με την οποία το Κοινοβούλιο προτείνει την απάλειψη της δυνατότητας καθορισμού κριτηρίων αποδοχής για προϊόντα που προορίζονται για ζωοτροφές τα οποία έχουν υποστεί ορισμένες διαδικασίες απολύμανσης. Κατά τη γνώμη μου η τροπολογία αυτή δεν επιτυγχάνει το σκοπό της. Εν πάση περιπτώσει, η Επιτροπή δεν μπορεί να κάνει αποδεκτή μια τροπολογία η οποία θα απαγορεύει την απολύμανση. Ωστόσο, δεν παύει να είναι αναγκαίος ο καθορισμός σε κοινοτικό επίπεδο αυστηρών ποιοτικών κριτηρίων γι' αυτές τις διαδικασίες απολύμανσης.
<P>
Η Τροπολογία αριθ. 33 αποκλείει τη δυνατότητα επανεξαγωγής παρτίδων οι οποίες δε συμμορφώνονται με την παρούσα οδηγία στη χώρα προέλευσης. Η Επιτροπή δεν μπορεί να αποδεχθεί αυτή την τροπολογία. Η δυνατότητα επανεξαγωγής παρτίδων αυτής της μορφής στη χώρα προέλευσης θα πρέπει να παραμείνει ανοικτή. Ωστόσο η Επιτροπή, στην επιθυμία της να λάβει υπόψη της το ενδιαφέρον του Κοινοβουλίου, αποδέχεται την προσθήκη μιας πρόσθετης διάταξης ότι η επανεξαγωγή θα είναι δυνατή μετά την ενημέρωση των αρμοδίων αρχών της χώρας προέλευσης και τη λήψη επαρκών διαβεβαιώσεων ότι οι μολυσμένες παρτίδες θα εξουδετερωθούν με ασφάλεια.
<P>
Τέλος, η Επιτροπή δεν μπορεί να κάνει αποδεκτές τις Τροπολογίες αριθ. 35, 36 και 37 οι οποίες προτείνουν την τροποποίηση των ανωτάτων ορίων για τα στοιχεία κάδμιο, υδράργυρο, διοξίνη μολύβδου και PCB σε ορισμένα προϊόντα που προορίζονται για ζωοτροφές, καθόσον οποιαδήποτε τροποποίηση στα παραρτήματα θα πρέπει να στηρίζεται σε επιστημονικές μεθόδους αξιολόγησης κινδύνου και θα πρέπει να γίνεται από την Επιτροπή κατόπιν συζήτησης στην αρμόδια επιτροπή. Σε σχέση με τα PCB ήδη εκτελείται εργασία από την αρμόδια επιστημονική επιτροπή.
<P>
Αναμένεται ότι η επιτροπή αυτή θα υποβάλει την έκθεσή της τον Οκτώβριο, οπότε θα είμαστε σε θέση να εξετάσουμε, με τη διαδικασία της επιτροπολογίας, την καταλληλότερη πορεία ενεργειών.
<P>
Η Επιτροπή θα εξετάσει κατά προτεραιότητα τις τρέχουσες διατάξεις σχετικά με το κάδμιο και τον υδράργυρο και θα ζητήσει από την Επιστημονική Επιτροπή Διατροφής των Ζώων να της ετοιμάσει επιστημονική αξιολόγηση κινδύνων γι' αυτά τα βαρέα μέταλλα. Αυτό έχει γίνει ήδη για τις διοξίνες και τα PCB και αναμένουμε ότι η αξιολόγηση αυτή θα είναι, όπως είπα, διαθέσιμη τον Οκτώβριο.
<P>
Επί τη βάσει αυτών των επιστημονικών αξιολογήσεων κινδύνου, η Επιτροπή θα προτείνει στα κράτη μέλη τα κατάλληλα μέτρα για τον περιορισμό των ποσοτήτων των ουσιών αυτών στα προϊόντα που προορίζονται για ζωοτροφές. Εξυπακούεται ότι το Ευρωπαϊκό Κοινοβούλιο θα παραμένει πλήρως ενημερωμένο.
<P>
Γενικότερα και υπό το φως των εξελίξεων στην επιστημονική και τεχνολογική γνώση, είναι πρέπον να γίνεται περιοδική αναθεώρηση των διατάξεων που περιλαμβάνονται στα παραρτήματα. Η Τροπολογία αριθ. 38 είναι απαράδεκτη καθόσον ξεφεύγει των ορίων του πεδίου εφαρμογής της παρούσης οδηγίας. Παρομοίως οι Τροπολογίες αριθ. 39 και 40, με τις οποίες προτείνεται η απάλειψη της δυνατότητας καθορισμού κατωφλίων ανάληψης δράσης είναι απαράδεκτες. Τα κατώφλια ανάληψης δράσης θα λειτουργούν ως εργαλεία ταχείας προειδοποίησης, ενημερώνοντας τις αρμόδιες αρχές και τους παραγωγούς ώστε να λαμβάνουν άμεσα μέτρα πρόληψης των περαιτέρω μολύνσεων στην τροφική αλυσίδα, μέσω του εντοπισμού των πηγών μόλυνσης και της λήψης μέτρων για την αποφυγή επανάληψης παρόμοιων επεισοδίων στο μέλλον.
<P>
Οι Τροπολογίες αριθ. 41, 42, 43 και 44, με τις οποίες προτείνεται η επανεισαγωγή της δυνατότητας αραίωσης των επιβλαβών ζωοτροφών κάτω από ορισμένες συνθήκες, είναι επίσης απαράδεκτες. Από την παρέμβαση της κ. Klass κατανοώ ότι οι τροπολογίες αυτές έχουν αποσυρθεί. Το γεγονός αυτό με χαροποιεί ιδιαίτερα αφού οι τροπολογίες ήταν αντίθετες με την κύρια αρχή της προτάσεως της Επιτροπής, δηλ. την καθολική απαγόρευση της αραίωσης των επιβλαβών ζωοτροφών. Για την προστασία της δημόσιας υγείας αποτελεί πολύ σημαντικό στόχο η συνολική μείωση των μολύνσεων των τροφίμων και των προϊόντων που προορίζονται για ζωοτροφές στο χαμηλότερο εφικτό επίπεδο, γεγονός το οποίο δεν επιτυγχάνεται με την αραίωση.
<P>
Ωστόσο, δεν αγνοώ τις αντιρρήσεις του Συμβουλίου στην καθολική απαγόρευση της αραίωσης, αλλά παραμένω πεπεισμένος ότι μπορεί να καταλήξουμε σε μια αποδεκτή λύση έτσι ώστε να αποφύγουμε να μεταβάλλουμε τις ζωοτροφές σε σκουπιδοτενεκέ των μολυσματικών παραγόντων.
<P>
Κατά το δεύτερο στάδιο θα είμαστε σε θέση να εξετάσουμε τα θέματα που έθεσε ο κ. Whitehead σε σχέση με τα ανωτέρω.
<P>
Αφού εξήγησα λεπτομερώς τους λόγους για τους οποίους η Επιτροπή δεν μπορεί να κάνει αποδεκτές τις Τροπολογίες αριθ. 18, 27, 33, 35, 36, 37, 38, 39, 40, 41, 42, 43 και 44, είμαι ευτυχής να δηλώσω ότι η Επιτροπή κάνει αποδεκτές τις Τροπολογίες αριθ. 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 19, 21, 22, 23, 24, 25, 26, 28, 29, 30, 31, 32, 34 και 45, δεδομένου ότι συμβάλλουν στη διευκρίνιση της προτάσεως της Επιτροπής, με την προϋπόθεση ότι σε ορισμένες από αυτές, και ιδιαιτέρως στις Τροπολογίες αριθ. 3, 4, 30, 34 και 45, θα γίνουν κάποιες φραστικές αλλαγές για τη βελτίωση του κειμένου.
<P>
Αναφορικά με την Τροπολογία αριθ. 20, η Επιτροπή μπορεί να αποδεχθεί την προσθήκη ενός ορισμού για τον όρο "παρτίδα" , αλλά ο ορισμός ο οποίος προτείνεται χρειάζεται αναλυτικότερη εξέταση όπως επίσης χρειάζεται και η ανάγκη να συμπεριληφθούν και άλλοι ορισμοί.
<P>
Εν συμπεράσματι, επιθυμώ να ευχαριστήσω για μια ακόμη φορά την κ. Paulsen για την εξαίρετη έκθεσή της, η οποία στο μεγαλύτερο μέρος της υποστηρίζεται από την Επιτροπή.
<P>
Επιθυμώ τώρα να στραφώ στη δεύτερη σημερινή κύρια πρόταση συζήτησης, η οποία έχει σημαντικές επιπτώσεις στην ασφάλεια των τροφίμων. Για μια ακόμη φορά θα επιθυμούσα να συγχαρώ την κ. Paulsen και την κ. Auroi για την πολύ μεγάλη υποστήριξη που έδωσαν με τις εκθέσεις τους στην πρόταση της Επιτροπής σχετικά με τους ελέγχους στη διατροφή των ζώων.
<P>
Η παρούσα πρόταση αποτελεί συνέχεια σε μια από τις πρώτες υποχρεώσεις που ανέλαβα σχετικά με τη βελτίωση της ασφάλειας των τροφίμων και προβλέπει ένα σύστημα ανταλλαγής πληροφοριών στον τομέα της διατροφής των ζώων, με ιδιαίτερη έμφαση σε ένα σύστημα ταχείας προειδοποίησης και σε μια νομική βάση με την οποία θα καταστεί δυνατή η υιοθέτηση μέτρων διασφάλισης για προϊόντα τα οποία παράγονται εντός της Κοινότητος καθώς επίσης και η υποχρέωση των κρατών μελών να έχουν σε ισχύ σχέδια αμέσου δράσεως, ούτως ώστε να αντιμετωπίζουν καταστάσεις έκτακτης ανάγκης σε θέματα ασφάλειας των τροφίμων.
<P>
Έχοντας υπόψη τις τροπολογίες που κατατέθηκαν για έγκριση στην ολομέλεια, εκτιμώ την υποστήριξη του Κοινοβουλίου στην πρότασή μας.
<P>
Εξ ονόματος της Επιτροπής, μπορώ να αποδεχθώ τις Τροπολογίες αριθ. 1, 3, 4, 6, 7, 8, 9, 10, 11, 12, 13, 18, 23, 25 και 26 καθόσον εισάγουν διευκρινίσεις και βελτιώνουν τη διαφάνεια. Η Επιτροπή δεν μπορεί να κάνει αποδεκτές τις Τροπολογίες αριθ. 2, 14, 17 - την πρώτη φράση ιδιαιτέρως - και 19 αναφορικά με την απάλειψη του επιθέτου "σοβαρός" κατά τη διασάφηση ενός κινδύνου, λόγω συνέπειας με τις γενικές πολιτικές μας όπως αυτές καθορίζονται στη Γενική Οδηγία για την Ασφάλεια των Προϊόντων. Με άλλα λόγια, δεν απαιτούν όλοι οι κίνδυνοι άμεση δράση σε κοινοτικό επίπεδο.
<P>
Η Επιτροπή δεν μπορεί να αποδεχθεί τις Τροπολογίες αριθ. 5 και 22 σχετικά με το σύστημα ταχείας προειδοποίησης, όπως αυτές είναι διατυπωμένες. Η Επιτροπή συμφωνεί με την προσθήκη στην Τροπολογία αριθ. 5 παραπομπής σχετικά με τις αλλαγές στο τρέχον σύστημα ταχείας προειδοποίησης και αντιγράφω: "κατόπιν ορισμένων αλλαγών" . Έχοντας υπόψη τη δέσμευσή μας για την καθιέρωση ενός συστήματος ταχείας προειδοποίησης το οποίο να καλύπτει ολόκληρη την αλυσίδα τροφίμων και ζωοτροφών στη νέα πρόταση σχετικά με την αρχή προστασίας των τροφίμων, η ανωτέρω προσθήκη θα πρέπει να είναι επαρκής.
<P>
Σε γενικές γραμμές δεν είμαι κατά των Τροπολογιών αριθ. 15, 16, 20 - τελευταία παράγραφος - σχετικά με την αλλαγή της λέξεως "απολύμανση" σε "διαμόρφωση των προϊόντων σε αβλαβή" . Ωστόσο, θα κάνουμε ορισμένες φραστικές αλλαγές στο σημείο αυτό.
<P>
Σχετικά με την Τροπολογία αριθ. 17, αποδέχομαι την αρχή ότι η χρήση επικίνδυνων προϊόντων θα πρέπει να απαγορευθεί καθώς και ότι αυτά θα πρέπει να ανακαλούνται. Η τροπολογία χρειάζεται ορισμένες φραστικές αλλαγές ούτως ώστε να γίνει σαφές ότι οι δράσεις αυτές θα εμπίπτουν εντός των ορίων αρμοδιότητας των κρατών μελών. Δεν μπορούμε να αποδεχθούμε την Τροπολογία αριθ. 21, δεύτερη παράγραφος, (α), καθόσον υπάρχει μια γλωσσική ασάφεια: "διασταυρωμένη μόλυνση" είναι η κατάλληλη διατύπωση που πρέπει να χρησιμοποιηθεί. Αποδέχομαι την Τροπολογία αριθ. 24, υπό τον όρο ορισμένων φραστικών αλλαγών, έτσι ώστε να διευκρινιστεί ότι η δυνατότητα εκτελέσεως επιθεωρήσεων εκ μέρους της Επιτροπής "χωρίς προειδοποίηση" αναφέρεται μόνο στους παραγωγούς και όχι στις αρμόδιες αρχές.
<P>
Τέλος, δεν μπορούμε να αποδεχθούμε την Τροπολογία αριθ. 27 με την οποία εισάγεται στο προοίμιο αναφορά σε αστική και ποινική ευθύνη σε περίπτωση υλικών ζημιών ή απώλειας προσώπων. Η τροπολογία δεν είναι αναγκαία. Η βασική οδηγία 95/53 ήδη προβλέπει στο Αρθρο 19 ότι οι ποινές για τη μη συμμόρφωση θα είναι αναλογικές και θα έχουν αποτρεπτικό αποτέλεσμα καθώς και ότι όταν η ευθύνη αποδεικνύεται δικαστικά τότε θα έχουν ισχύ οι αστικές ή ποινικές ευθύνες.
<P>
Συνεπώς, συνολικά η Επιτροπή μπορεί να κάνει αποδεκτές 15 από τις 27 τροπολογίες. Ευχαριστώ τόσο τις εισηγήτριες όσο και τα αξιότιμα Μέλη των αρμόδιων επιτροπών για την ουσιαστική τους υποστήριξη. Ελπίζω ότι η συνεργασία μας θα συνεχιστεί με τα ίδια θετικά αποτελέσματα όταν η πρόταση θα έρθει για τη δεύτερη συζήτηση.

<CHAPTER ID=4>
Εμπορία σύνθετων ζωοτροφών
<SPEAKER ID=33 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0233/2000) του κ. Graefe zu Baringdorf, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της Οδηγίας 79/373/CEE σχετικά με την εμπορία σύνθετων ζωοτροφών (COM(1999) 744 - C5-0020/2000 - 2000/0015(COD)).
<P>
Το λόγο έχει ο κ. Graefe zu Baringdorf.

<SPEAKER ID=34 NAME="Graefe zu Baringdorf">
DE) Επίτροπε κύριε Byrne, στην παρούσα οδηγία σχετικά με την εμπορία σύνθετων ζωοτροφών κρύβεται κατά βάση το παλιό μας πρόβλημα, το πρόβλημα δηλαδή της ρητής δήλωσης. Αισθάνομαι προσωπική ικανοποίηση που έχω την τιμή να είμαι εισηγητής στην Επιτροπή Γεωργίας και Ανάπτυξης της Υπαίθρου, μια και το πρόβλημα αυτό μας απασχολεί εδώ και δεκαετίες. Την εποχή που ήμασταν στη Νεολαία Υπαίθρου της Γερμανίας - ο κ. Bφge το γνωρίζει - είχαμε την ίδια διένεξη, επειδή η ρητή αυτή δήλωση κάποτε υπήρχε. Στη συνέχεια καταργήθηκε χάριν των συμφερόντων της βιομηχανίας ζωοτροφών. Με ηλεκτρονικό υπολογιστή γινόταν η σύνθεση του οικονομικότερου κάθε φορά μίγματος ζωοτροφών και για να μην προκαλούν τους καταναλωτές - στην προκειμένη περίπτωση τους γεωργούς - με το ότι συνεχώς άλλαζαν τα συστατικά, περιόρισαν την αναγραφή στις πρώτες ύλες που τότε ήταν υδατάνθρακες, λευκώματα και λίπη. Μ' αυτά εξασφαλιζόταν ασφαλώς η ουσία του μίγματος των ζωοτροφών. Αυτά τα υπολόγιζε ο υπολογιστής, αλλά δεν ήταν πλέον σαφής η σύνθεση των συστατικών. Ζητούσαμε ανέκαθεν να υπάρχει ειλικρίνεια. Τότε προβλήθηκαν τα πιο τρελά επιχειρήματα, ότι δεν μπορεί να εξακριβωθεί, είναι πολύ δύσκολο, είναι θέμα στρέβλωσης του ανταγωνισμού κι όλα αυτά που και σήμερα ακούμε πάλι.
<P>
Στη συνέχεια, στην Εξεταστική Επιτροπή για τη ΣΕΒ ζητήσαμε για πρώτη φορά - αναφέρω κατά λέξη την τελική έκθεση της προσωρινής εξεταστικής επιτροπής της 6ης Φεβρουαρίου 1997 - "·να υπάρξει υποχρεωτική αναγραφή στη σήμανση ρητής δήλωσης για τις ζωοτροφές εκ μέρους των βιομηχανιών παραγωγής τους, η οποία αναμένεται να διευκολύνει τη σαφή αναγνώριση των συστατικών και της προέλευσής τους, καθώς και σαφείς οδηγίες για τη χρήση τους." Αυτές ήταν οι προθέσεις μας, αλλά δεν τις υιοθέτησε η Επιτροπή. Στη συνέχεια τοποθετηθήκαμε και πάλι στην ελεγκτική επιτροπή για τη ΣΕΒ που ακολούθησε, αλλά μετά, το 1998, η Επιτροπή ισχυρίσθηκε ότι υπήρχε ήδη η ρητή δήλωση. Το σκάνδαλο της ΣΕΒ δεν ήταν αρκετό για να θέσει στο περιθώριο τα συμφέροντα της βιομηχανίας ζωοτροφών. Μετά ήλθε το σκάνδαλο της διοξίνης και ήταν ευνοϊκό που οι επίτροποι έπρεπε να παρουσιαστούν ενώπιον του Κοινοβουλίου - θυμόσαστε, κύριε Byrne. Τότε, εκείνοι που έγραψαν για σας και για τους άλλους επιτρόπους τις λίγες γενικές γραμμές για το εν λόγω θέμα ήταν πολύ έξυπνοι, επισημαίνοντάς σας ότι κι εσείς θα ήσασταν υπέρ της ρητής δήλωσης. Ρωτήσαμε αμέσως: Εννοείτε αυτό που λέτε σοβαρά; Ναι, το εννοούσατε σοβαρά και τώρα έχουμε στο τραπέζι μας το νομοσχέδιο αυτό που ανταποκρίνεται πλήρως και εξ ολοκλήρου στις αντιλήψεις μας. Καταθέσαμε μερικές μικρές τροπολογίες. Ευχαριστώ εδώ και την κ. Roth-Behrendt, συντάκτρια της γνωμοδότησης της Επιτροπής Περιβάλλοντος, Δημόσιας Υγείας και Πολιτικής των Καταναλωτών. Στην Επιτροπή Γεωργίας και Ανάπτυξης της Υπαίθρου υιοθετήσαμε σε γενικές γραμμές τις τροπολογίες σας, αλλά στην ουσία το νομοσχέδιο της Επιτροπής είναι εντάξει και θα το στηρίξουμε ως έχει.
<P>
Η βιομηχανία ζωοτροφών προσπάθησε και πάλι να ασκήσει επιρροή μέσω του Συμβουλίου και να ανατρέψει τη ρητή δήλωση. Υποθέτω ότι αυτή τη φορά δε θα το καταφέρει. Είναι σαφές ότι δε θα συνοψίζονται πλέον τα συστατικά σε κατηγορίες. Αυτό ήταν και το χειρότερο στοιχείο της μέχρι τώρα ισχύουσας ρύθμισης, ότι για παράδειγμα μπορούσε κανείς να συμπεριλάβει στα λίπη όλα τα είδη των λιπών, χωρίς να διευκρινίζεται καθόλου η προέλευση τους. Το ίδιο ίσχυε για τα λευκώματα. Αυτό που επικρίναμε ανέκαθεν στην Εξεταστική Επιτροπή για τη ΣΕΒ ήταν ότι προφανώς ζωικά λευκώματα, δηλαδή ζωικά άλευρα, προστέθηκαν στις σύνθετες ζωοτροφές όχι για να καλύψουν το ποσοστό λευκωμάτων, αλλά για λόγους χαμηλού κόστους παραγωγής και αύξησης της συνολικής θρεπτικής αξίας και μάλιστα με χαμηλότερο κοστολόγιο. Γνωρίζουμε φυσικά τα αποτελέσματα.
<P>
Επίτροπε κύριε Byrne, είμαστε πολύ ευχαριστημένοι. Πρόκειται για μια έκθεση και μια ρύθμιση σύμφωνα με τη διαδικασία της συναπόφασης. Ελπίζω να συμφωνήσουμε με το Συμβούλιο και το τελικό αποτέλεσμα να αποκτήσει υπόσταση, στο πνεύμα του κοινού νομοσχεδίου που εσείς από την Επιτροπή υποβάλατε, μαζί με τα συμπληρώματά μας, ώστε να μπορέσουμε να πούμε: Ναι, άργησε χρόνια και δεκαετίες, αλλά η ρητή δήλωση είναι τώρα νόμος της Ευρωπαϊκής Ένωσης - γεγονός που αποτελεί ιδιαίτερη ικανοποίηση για μένα.

<SPEAKER ID=35 NAME="Roth-Behrendt">
DE) Κύριε Πρόεδρε, χαίρομαι ιδιαίτερα που διαρκώς κάτι μαθαίνω σ' αυτό το Σώμα. Έμαθα λοιπόν ότι την εποχή που οι αξιότιμοι συνάδελφοι Graefe zu Baringdorf και Bφge ήταν στη Νεολαία Υπαίθρου, μέχρι προχθές τρόπος του λέγειν, υπήρχε ήδη ρητή δήλωση. Αυτό για μένα είναι το κέρδος του σημερινού πρωινού.
<P>
Ο κ. Graefe zu Baringdorf ως εισηγητής της αρμόδιας επί της ουσίας, σε τελική ανάλυση, επιτροπής επισήμανε ότι ζητούσαμε τη ρητή αυτή δήλωση εδώ και πολύ καιρό και ότι απευθύναμε ενισχυμένα αιτήματα στην Επιτροπή σχετικά με την κυκλοφορία σύνθετων ζωοτροφών μετά την κρίση της ΣΕΒ. Δικαιολογημένα επαίνεσε και την Επιτροπή για την λίγο-πολύ άμεση εκπλήρωση των εντολών. Η πρόταση της Επιτροπής είναι εντάξει κι έχω την πεποίθηση ότι θα συμφωνήσουμε στις λίγες τροποποιήσεις, ώστε να μπορέσουμε να αντιταχθούμε στα επιχειρήματα του Συμβουλίου.
<P>
Δεν μπορώ να καταλάβω καθόλου γιατί οι βιομηχανίες παραγωγής σύνθετων ζωοτροφών που μίλησαν, ως γνωστόν, με πολλούς από εμάς πιστεύουν ότι τις ωφελεί η αντίσταση κατά μιας ρητής δήλωσης. Δεν τις ωφελεί καθόλου. Θα πρέπει να ξανακερδίσουμε - κι αυτό το λέμε όλοι στις ομιλίες μας, είτε εδώ είτε στην πατρίδα μας - τη χαμένη εμπιστοσύνη των πολιτών και μάλιστα να την ξανακερδίσουμε στα σοβαρά. Και σ' αυτό περιλαμβάνονται ένα σωρό πράγματα. Εδώ περιλαμβάνεται λ.χ. η ρητή δήλωση και μια ρητή δήλωση δεν είναι μόνο η αναγραφή των ποσοστών των συστατικών, αλλά και η σαφής και επακριβής αναγραφή της περιεχόμενης ουσίας και όχι απλά μιας κατηγορίας ή ενός ονόματος μιας κατηγορίας. Δεν είναι σωστό να αναγράφεται "άμυλο, λίπη ή λευκώματα", αλλά θα πρέπει να αναφέρεται ποιο λεύκωμα και ποιο λίπος περιέχεται. Αυτό το είπε ξεκάθαρα ο κ. Graefe zu Baringdorf.
<P>
Χρειαζόμαστε όμως και κάτι παραπάνω και γι' αυτό τόσο η Επιτροπή Γεωργίας όσο και η Επιτροπή Περιβάλλοντος επισήμαναν για άλλη μια φορά, με μορφή θιβετιανού προσευχηταρίου, ότι χρειαζόμαστε ένα θετικό κατάλογο. Χρειαζόμαστε ένα θετικό κατάλογοτων επιτρεπόμενων πρόσθετων και πρώτων υλών για τις ζωοτροφές. Η Επιτροπή διαβεβαίωσε ότι θα εργαστεί πάνω στο θέμα, αλλά ανήγγειλε επίσης ότι δε θα είναι σύντομα έτοιμη. Ούτε κι εμείς όμως περιμένουμε κάτι τέτοιο. Περιμένουμε όμως να μας υποβάλλει η Επιτροπή τακτικά προσωρινές εκθέσεις και να μας δώσει κατά προσέγγιση ένα χρονικό ορίζοντα. Διότι δεν είναι σωστό να βρεθούμε σύντομα και πάλι στην ίδια θέση, να είναι δηλαδή η Επιτροπή υποχρεωμένη να στείλει επιστολές στα κράτη μέλη για να διαπιστώσει πώς ερμηνεύεται η οδηγία σχετικά με τα απόβλητα των εγκαταστάσεων βιολογικού καθαρισμού. Αυτό δεν είναι δυνατόν. Θα πρέπει να έχουμε ένα σαφή και λεπτομερή θετικό κατάλογο, πράγμα που επισημάναμε και πάλι τόσο στην Επιτροπή Γεωργίας όσο και στην Επιτροπή Περιβάλλοντος. Κάτι τέτοιο σημαίνει σαφώς και μεγάλες δαπάνες ελέγχου, γι' αυτό και επισημάναμε και στις δύο επιτροπές ότι οι βιομηχανίες παραγωγής θα έχουν την υποχρέωση της απόδειξης. Οι βιομηχανίες παραγωγής θα έχουν την υποχρέωση απόδειξης της σύνθεσης των ζωοτροφών τους και κατόπιν αιτήματος θα δίνουν ακριβείς πληροφορίες, ώστε ένα μέρος του βάρους της απόδειξης να αντιστρέφεται, αλλά και για να ελαχιστοποιείται η δαπάνη των ελέγχων στα κράτη μέλη. Δε θέλουμε φυσικά να έχουμε τεράστιες δαπάνες ελέγχων και να πηγαίνουμε παντού για επιθεωρήσεις. Σίγουρα το κέρδος θα είναι μεγάλο, αν κάνουμε κάτι τέτοιο, αν διεκπεραιώσουμε γρήγορα το όλο θέμα και περάσουμε γρήγορα από τη διαδικασία της συναπόφασης, ενώ είμαι βέβαιος ότι έναντι του Συμβουλίου θα είμαστε πολύ δυνατοί και σύμφωνοι.

<SPEAKER ID=36 NAME="Mayer, Xaver">
DE) Κύριε Πρόεδρε, κύριε Επίτροπε, κυρίες και κύριοι, μια παροιμία λέει: "Η καλή δουλειά αργεί να γίνει". Ο κ. Graefe zu Baringdorf το επισήμανε αυτό σαφώς. Μαζί με τα μεγάλα θέματα της εβδομάδας που έχουμε εδώ για συζήτηση, καθώς και την απόφαση και την ψηφοφορία για τη διεύρυνση και τη θεσμική μεταρρύθμιση, υπάρχουν κι άλλα θέματα που οι πολίτες παρακολουθούν με ενδιαφέρον και για τα οποία, κατά κάποιο τρόπο, μπορούμε να διακρίνουμε ότι έχουν κινητοποιηθεί.
<P>
Τα τελευταία χρόνια έχει αυξηθεί σημαντικά η ευαισθησία, ειδικά στον τομέα της διατροφής και των ζωοτροφών, τα τρόφιμα που προορίζονται για τους ανθρώπους και τις ζωοτροφές. Αν σκεφτείτε τη ΣΕΒ ή τη διοξίνη, θα καταλάβετε τι εννοώ. Οι συζητήσεις σχετικά με τις εκθέσεις Paulsen το έδειξαν σαφέστατα. Στην εμπορία ζωοτροφών - θα πω ίσως ακριβέστερα στην εμπορική διακίνηση ζωοτροφών - επικρατεί επίσης αυτή η ευαισθησία. Όταν γίνεται ανάμιξη, όπως στις σύνθετες ζωοτροφές, τότε, κατά τη γνώμη μου, επιβάλλεται μεγαλύτερη προσοχή στις λειτουργικές ή στις σύνθετες ζωοτροφές.
<P>
Αναμένονται λεπτομερή στοιχεία για την επισήμανση. Θα πρέπει να δώσουμε μεγαλύτερη σημασία στην ελεγκτική ικανότητα. Η υποχρεωτική ρητή δήλωση είναι αναγκαία και θα πρέπει να στηρίξουμε τη μεγαλύτερη δυνατή διαφάνεια στο σύνολο της αλυσίδας. Νομίζω πως η διαφάνεια θα αυξήσει, σε τελική ανάλυση, και τον ανταγωνισμό κι εξ αυτού θα προκύψουν ισχυρότερα κίνητρα για την παραγωγή των καλύτερων δυνατών μιγμάτων.
<P>
Οι γεωργοί θα πρέπει να γνωρίζουν απλά με μεγαλύτερη ακρίβεια τι υπάρχει και σε τι ποσότητα σ' αυτές τις σύνθετες ζωοτροφές και κατόπιν αιτήματος να μαθαίνουν τουλάχιστον και την ποσοτική αναλογία. Έχουν αυτό το δικαίωμα ως αγοραστές, αλλά και ως καταναλωτές. Το ίδιο σημαντικές είναι φυσικά και οι πτυχές της ασφάλειας των τροφίμων - το βοδινό κρέας είναι, ως γνωστόν, άλλο ένα πρόβλημα - και της δυνατότητας εντοπισμούεξακρίβωσης της προέλευσης. Στην πρόταση πραγματεύονται σχετικά καλά. Οι τροπολογίες βελτιώνουν την πρόταση. Η Ομάδα του ΕΛΚ συμφωνεί με τις τροπολογίες 1 έως 5, αλλά δεν μπορεί βεβαίως να στηρίξει την τροπολογία 6. Το θέμα των γενετικά τροποποιημένων σιτηρών θα πρέπει να ρυθμιστεί κάπου αλλού.
<P>
Θα ψηφίσουμε υπέρ της τροποποιημένης έκθεσης Graefe zu Baringdorf, όπως και υπέρ του ψηφίσματος νομοθετικού περιεχομένου. Ευχαριστούμε θερμά τον εισηγητή κ. Graefe zu Baringdorf και εκφράζουμε την εκτίμησή μας προς την κ. Roth-Berendt. Παρόλα αυτά χρειάζεται πάντα μια σταθερή στάση.
<P>
(Χειροκροτήματα)

<SPEAKER ID=37 NAME="Kindermann">
DE) Κύριε Πρόεδρε, αγαπητοί κυρίες και κύριοι συνάδελφοι, και στο μέλλον μπορεί να εμφανιστεί, ή τουλάχιστον δεν μπορεί να αποκλειστεί, το ενδεχόμενο της χρησιμοποίησης μολυσμένων πρώτων υλών στις ζωοτροφές. Το αν θα γίνει κάτι τέτοιο εσκεμμένα, δηλαδή εγκληματικά, ή ακούσια δεν είναι αντικείμενο της σημερινής συζήτησης. Είναι σημαντικό όμως να γνωρίζουμε τις ποσότητες των μολυσμένων πρώτων υλών που χρησιμοποιήθηκαν στην παραγωγή της εκάστοτε ζωοτροφής. Κατά τη γνώμη μας δεν επαρκεί η αναγραφή των συστατικών συνοπτικά σε κατηγορίες και μόνο κατά φθίνουσα τάξη βάρους.
<P>
Γι' αυτό και είναι επιτακτική η ανάγκη να θεσπιστεί νομοθετικά η γενική αναγραφή όλων των πρώτων υλών που περιέχονται στις ζωοτροφές, καθώς και των ποσοτικών αναλογιών τους. Η Ομάδα του Ευρωπαϊκού Σοσιαλιστικού Κόμματος συμμερίζεται τις απόψεις που διατυπώνει ο εισηγητής στα συμπεράσματα του σχετικά με τη ρητή δήλωση για τις ζωοτροφές. Η υποχρεωτική ρητή δήλωση θα πρέπει να καταστεί τμήμα ενός γενικού συστήματος ασφάλειας κατά την παραγωγή των ζωοτροφών.
<P>
Οι ζωοτροφές είναι το σημαντικότερο μέρος της παραγωγής κρέατος. Ελλείψεις στο σύστημα ασφάλειας και ελέγχου αυξάνουν τον κίνδυνο εμφάνισης και άλλων σκανδάλων στον τομέα των τροφίμων και οδηγούν σε τελική ανάλυση στην απώλεια εμπιστοσύνης του καταναλωτή στο κρέας. Εκείνος που υπομένει τελικά τα δεινά είναι πάντα ο γεωργός. Αυτός δεν πρέπει να επαφίεται μόνο στα στοιχεία της βιομηχανίας παραγωγής ζωοτροφών, αλλά να είναι και σε θέση να ελέγχει, με τη βοήθεια της δήλωσης, ποιες πρώτες ύλες και σε τι ποσότητες περιέχονται στις ζωοστροφές. Κατά τη γνώμη μας, είναι ανάγκη να υπάρχει πλήρης διαφάνεια για το γεωργό.
<P>
Τέλος, θα ήθελα να ευχαριστήσω θερμά τον εισηγητή κ. Graefe zu Baringdorf και την κ. Roth-Behrendt για τις εκθέσεις τους και να ελπίσω ότι το Συμβούλιο θα τηρήσει εποικοδομητική στάση στο θέμα, ώστε να φθάσουμε από κοινού σ' ένα σύστημα διαφάνειας, με τη δήλωση σύνθεσης των ζωοτροφών.
<P>
(Χειροκροτήματα)

<SPEAKER ID=38 NAME="Fiebiger">
DE) Κύριε Πρόεδρε, αξιότιμοι κυρίες και κύριοι συνάδελφοι, υποθέτω εξ ονόματος της ομάδας μου ότι η έκθεση σχετικά με τις προτάσεις οδηγίας για την εμπορία σύνθετων ζωοτροφών θα τύχει της συγκατάθεσης του Ευρωπαϊκού Κοινοβουλίου. Αναμένω, ωστόσο, να καθορίσει η Επιτροπή με αυστηρό χρονοδιάγραμμα τα αναγκαία μέτρα, ώστε να διασφαλιστεί η εφαρμογή στα κράτη μέλη. Το αρχικό καθεστώς σχετικά με τη ρητή δήλωση, την πλήρη δηλαδή αναγραφή όλων των πρώτων υλών των ζωοτροφών, ποικίλλει έντονα μεταξύ των κρατών μελών. Τα πρότυπα δεν μπορούν να συγκριθούν και πολύ περισσότερο να μεταφερθούν από το ένα κράτος στο άλλο.
<P>
Στη μεγάλη αλυσίδα των βιομηχανιών παραγωγής σύνθετων ζωοτροφών υπάρχει ποικίλο ενδιαφέρον για τη δυνατότητα εξακρίβωσης της προέλευσης των συστατικών των ζωοτροφών. Το χειρότερο και γνωστότερο παράδειγμα ήταν το σκάνδαλο της ΣΕΒ. Οι γεωργοί υποφέρουν και σήμερα ακόμη εξαιτίας του, επειδή έγινε κατάχρηση της προστασίας των καταναλωτών με τον πιο εγκληματικό τρόπο. Όπως βλέπουμε, χρειάζονται πολλά χρόνια για να διορθωθεί το κακό. Τάσσομαι σαφώς υπέρ του να γίνει η διαφάνεια για τον καταναλωτή, κατά κύριο λόγο, γνώμονας των ενεργειών μας για την εφαρμογή των πολυάριθμων αναγκαίων προδιαγραφών που αφορούν τον έλεγχο και την παρακολούθηση των ζωοτροφών.
<P>
Η Επιτροπή μπορεί να αποδείξει κατά την επεξεργασία της έκθεσης ότι η διαφάνεια δεν είναι μια καινούρια λέξη στη γραφειοκρατική διεκπεραίωση. Ο κίνδυνος υφίσταται, επειδή οι νομοθετικές διατάξεις για την ασφάλεια των τροφίμων θα πρέπει να καλύψουν όλους τους τομείς του κυκλώματος έδαφος-φυτό-ζώο. Στην έκθεση δεν γίνεται αμέσως κατανοητό σε όλους τι και ποιος θα εξυπηρετηθεί εδώ. Θα ήθελα να τονίσω κλείνοντας ότι η έκθεση, όπως και στη σήμανση του βοδινού κρέατος, είναι πιο κοντά στον καταναλωτή παρά στις αλυσίδες παραγωγής. Αυτή είναι η σίγουρη πλευρά του νομίσματος, σε μόνιμη βάση, στην ευρωπαϊκή παραγωγή πλεονασμάτων και θα αποδώσει.

<SPEAKER ID=39 NAME="Martinez">
FR) Κύριε Πρόεδρε, κύριε Επίτροπε, αγαπητοί συνάδελφοι, μετά την σύνθεση των ζωοτροφών, προκειμένου να εξαλειφθεί ο υδράργυρος, ο μόλυβδος, το αρσενικό, το DDT κτλ. τίθεται το ζήτημα της εμπορίας των ζωοτροφών. Όλα αυτά βέβαια λόγω του δράματος της ΣΕΒ που υπήρξε πραγματικό μυθιστόρημα με πολλά κεφάλαια. Υπήρξε το κεφάλαιο της εξεταστικής επιτροπής με τον κ. Bφge το 1997, το κεφάλαιο της απαγόρευσης του βρετανικού κρέατος, το κεφάλαιο για την σήμανση των κρεάτων και τώρα το κεφάλαιο για την σήμανση των ζωοτροφών. Προφανώς, ο γεωργός έχει το δικαίωμα να γνωρίζει με τι τρέφονται οι αγελάδες του και το δικαίωμα να γνωρίζει αν οι χοίροι του τρέφονται με λιπαντικά αυτοκινήτων που περιέχουν διοξίνη.
<P>
Στα τρόφιμα λοιπόν χρειάζεται μια ετικέτα που θα παρέχει την ακριβή τους σύνθεση. Είναι απλό, αλλά εδώ και δέκα χρόνια γυρίζουμε γύρω από ένα κουτί αλεύρι. Υπάρχουν, σίγουρα, ετικέτες που λένε τη μισή αλήθεια, που λένε "λιπαρές ουσίες" αλλά αυτό μπορεί να είναι ιχθυέλαια, φυτικά έλαια, στέαρ, λίπος. Το λογικό - όπως λέει η εισηγήτριά μας - είναι προφανώς να έχουμε μια ετικέτα ρητής δήλωσης, που θα παρέχει τον κατάλογο των συστατικών. Εδώ όμως, μας είπαν ότι πρέπει να προστατευθεί η πνευματική ιδιοκτησία του τρόπου παρασκευής που χρησιμοποιούν οι παραγωγοί, ότι είναι δύσκολοι οι έλεγχοι, ότι η ετικέτα φορτώνεται με την απαρίθμηση των θρεπτικών ουσιών, των πρώτων υλών, ότι η σύνθεση μπορεί να ποικίλλει ανάλογα με την αγορά. Τέλος, με δύο λόγια, προσπάθησαν να κερδίσουν χρόνο.
<P>
Σήμερα, επιλέγουμε μια καλή λύση, αν και δεν γίνεται καθόλου λόγος για τις ζωοτροφές που παρασκευάζονται με βάση ΓΤΟ, όπως τα άλευρα σόγιας. Δεν λέγεται επίσης τίποτα για την ευθύνη των παρασκευαστών, ιδίως στη Μεγάλη Βρετανία, που ήταν οι κύριοι υπεύθυνοι. Αλλά ακόμα και αν είμαστε ικανοποιημένοι, πώς να ξεχάσουμε ότι χρειάστηκαν δέκα χρόνια, ότι χρειάστηκαν 80 νεκροί, ότι χρειάστηκε ίσως, σε δύο χρόνια, να ανακαλύψουμε μια ζωονόσο, μια υγειονομική καταστροφή, για να λάβουμε σήμερα τελικά μέτρα.
<P>
Δεν γνωρίζω, κύριε Byrne, αν η Ευρωπαϊκή Επιτροπή κινδυνεύει να πεθάνει από τη νόσο Kreutzfeld-Jacobs, αλλά, αν λάβω υπόψη την βραδύτητά σας, είμαι σίγουρος πως δεν θα πεθάνετε από καρδιακή προσβολή, και χαίρομαι γι' αυτό.

<SPEAKER ID=40 NAME="Cunha">
Κύριε Πρόεδρε, θα ήθελα καταρχήν να πω ότι χαιρετίζουμε θερμά την πρόταση αυτή της Επιτροπής. Επιπλέον αυτή ανταποκρίνεται σε μία παλιά επιθυμία του Ευρωπαϊκού Κοινοβουλίου, που ήδη το 1997 και το 1999 είχε ζητήσει αναθεώρηση της σημερινής νομοθεσίας σχετικά με την εμπορία σύνθετων ζωοτροφών. Συμφωνούμε όλοι ότι είναι απαραίτητη η υποχρεωτική σήμανση που θα δηλώνει ρητά τα διάφορα συστατικά στοιχεία των σύνθετων ζωοτροφών καθώς και τη φύση τους.
<P>
Φυσικά δεν πρόκειται να περιπλέξουμε τα πράγματα και να απαιτήσουμε περιττές λεπτομέρειες στις ετικέτες. Αλλά θα απαιτήσουμε οτιδήποτε είναι απαραίτητο όπως, για παράδειγμα, μία ρητή δήλωση, και με σαφή διατύπωση, με την ακριβή ένδειξη των ποσοστών κάθε συστατικού και της πραγματικής φύσης του. Πρόκειται για θεμελιώδη μέτρα, όπως όλοι γνωρίζουμε, ώστε να αποκτήσουν εμπιστοσύνη οι καταναλωτές. Πράγματι, επικρατεί δυσπιστία η οποία είναι ιδιαίτερα έντονη σε σχέση με τις διαδικασίες εντατικής παραγωγής, όχι μόνο στην παραγωγή κρέατος αλλά επίσης και στην ιχθυοκαλλιέργεια. Και είναι δυνατό να αποκτήσουν αυτή την εμπιστοσύνη οι καταναλωτές με σαφή, διαφανή και υπεύθυνη σήμανση. Το θέμα αυτό συζητήθηκε, εξάλλου, κατά τη διάρκεια της πορτογαλικής Προεδρίας της Ευρωπαϊκής Ένωσης και το συμπέρασμα είναι ότι η θέση του Συμβουλίου σχετικά με αυτό ήταν δυστυχώς αρκετά δειλή, ελάχιστα θαρραλέα, και έδειχνε ότι τελικά οι υπουργοί δεν διδάχθηκαν πολλά από το παρελθόν.
<P>
Είναι σημαντικό η Επιτροπή και το Συμβούλιο να αγωνιστούν ώστε οι ίδιοι αυτοί κανόνες να εφαρμοστούν σε όλους τους διεθνείς εταίρους, ιδίως στο πλαίσιο του Παγκόσμιου Οργανισμού Εμπορίου.

<SPEAKER ID=41 NAME="Schierhuber">
DE) Κύριε Πρόεδρε, αξιότιμοι κυρίες και κύριοι συνάδελφοι, πάρα πολλά σκάνδαλα κλόνισαν την εμπιστοσύνη των πολιτών και των καταναλωτών. Για το συμφέρον των γεωργών και των καταναλωτών χρειαζόμαστε σαφή και διαφανή στοιχεία στη διατροφή των ζώων, αλλά θα πρέπει να πούμε ότι οι γεωργοί είναι πάντα εκείνοι που ζημιώνονται πρώτοι, όταν εμφανιστεί το κακό. Όσον αφορά την οδηγία για τις ανεπιθύμητες ουσίες και τα προϊόντα στη διατροφή των ζώων, θα ήθελα να επισημάνω προκαταβολικά ότι χρειαζόμαστε μια περισσότερο πρακτική λύση, με μια ισορροπία συμφερόντων μεταξύ παραγωγών και καταναλωτών. Θα πρέπει να δημιουργήσουμε ρεαλιστικές συνθήκες πλαίσιο. Είναι απαράδεκτες οι βλαβερές ουσίες που επηρεάζουν την υγεία των ανθρώπων και των ζώων. Γνωρίζετε ότι προέρχομαι από ένα κράτος μέλος όπου ισχύουν υψηλές και αυστηρές προδιαγραφές, που έχουν δοκιμαστεί με επιτυχία και τις οποίες στηρίζω πλήρως .
<P>
Όσον αφορά στους ελέγχους των ζωοτροφών, θα ήθελα να σημειώσω ότι δε λείπουν οι ευρωπαϊκές συνθήκες πλαίσιο, αλλά μάλλον η συνεπής εφαρμογή τους στα διάφορα κράτη μέλη. Μπορώ και πρέπει να επιδοκιμάσω ιδιαίτερα την προώθηση ενός πανευρωπαϊκού συστήματος πληροφόρησης σε περιπτώσεις κρίσεων στον τομέα των τροφίμων, την ενιαία μετάδοση πληροφοριών σχετικά με τον έλεγχο και την ασφάλεια των ζωοτροφών, καθώς και την πληροφόρηση για τις μολύνσεις και τις αρνητικές επιπτώσεις τους στην υγεία και στο περιβάλλον. Περισσότερο κριτικά βλέπω τον όρο που δίνει στην Επιτροπή το δικαίωμα να πάρει δικά της μέτρα, χωρίς να τα συζητήσει με τα κράτη μέλη.
<P>
Τελειώνοντας, θα ήθελα να επισημάνω τη σύγκρουση αρμοδιοτήτων μεταξύ της Επιτροπής Γεωργίας και της Επιτροπής Περιβάλλοντος. Νομίζω πως τα εξειδικευμένα προσόντα και οι ικανότητες των μελών της Επιτροπής Γεωργίας σε θέματα γεωργίας και διατροφής των ζώων δεν αμφισβητούνται, στο πλαίσιο μιας προσανατολισμένης στην πράξη και πρόσφορης λύσης που θα πρέπει να κατανοήσουν και να εφαρμόσουν οι εμπλεκόμενοι γεωργοί. Γι' αυτό και θέματα όπως οι ζωοτροφές θα πρέπει να εξετάζονται επί της ουσίας στην Επιτροπή Γεωργίας. Η διατροφή των ζώων μας σήμερα είναι το ίδιο σημαντική για μας τους γεωργούς όσο και για τους καταναλωτές αργότερα.

<SPEAKER ID=42 NAME="Redondo Jimιnez">
Κύριε Πρόεδρε, κύριε Επίτροπε, θέλω καταρχήν να ευχαριστήσω τον εισηγητή για την προσπάθεια που κατέβαλε και να επαινέσω τα θεσμικά όργανα για το σημαντικό έργο που πραγματοποίησαν όσον αφορά στην αντιμετώπιση της υγείας των ζώων μέσω της οποίας, προφανώς, προστατεύουμε επίσης την ανθρώπινη υγεία. Η πρόταση αυτή εντάσσεται στη νομοθεσία με στόχο να ενισχυθούν οι κανόνες για τα τρόφιμα, οι οποίοι εξαγγέλθηκαν στη Λευκή Βίβλο για την ασφάλεια των ειδών διατροφής.
<P>
Το Κοινοβούλιο, επομένως, όπως και η Επιτροπή, απαιτεί μία υποχρεωτική σήμανση η οποία θα διευκρινίζει τη σύνθεση - σε ποσοστό βάρους, όπως ανέφερε ο κ. Cunha -, την ποσότητα και την προέλευση των συστατικών των τροφίμων αντί να δηλώνονται οι κατηγορίες συστατικών χωρίς περισσότερες λεπτομέρειες όπως, για παράδειγμα, οι πρωτεϊνες ή τα έλαια και οι λιπαρές ουσίες, γεγονός που σχετιζόταν με τα προηγούμενα σκάνδαλα της ΣΕΒ και των διοξινών.
<P>
Η απαίτηση από τους κατασκευαστές να παρέχουν αποδείξεις σχετικά με τη σύνθεση των τροφίμων, καθώς και έναν εξαντλητικό και ενημερωμένο κατάλογο των επιτρεπομένων πρώτων υλών, καθώς και η αυστηρότητα στους ελέγχους των ύποπτων υλικών - και η άμεση απόσυρσή τους από την αγορά - αποτελούν θέματα στα οποία δεν είναι δυνατό πλέον να υποχωρήσουμε.
<P>
Χαίρομαι που το θέμα αυτό επιτέλους φθάνει στην ολοκλήρωσή του και θα έχουμε μία λύση το συντομότερο δυνατό.

<SPEAKER ID=43 LANGUAGE="NL" NAME="Maat">
Κύριε Πρόεδρε, η πρόταση που έχει κατατεθεί και η σχετική αντίδραση του εισηγητή αποτελούν ένα βήμα προς τη σωστή κατεύθυνση, χωρίς όμως να μπορούν να κρύψουν την αδύναμη διάρθρωση των ευρωπαϊκών ελέγχων. Ας αρχίσουμε όμως με τα θετικά σημεία.
<P>
Η πρόταση της Επιτροπής, σύμφωνα με την οποία πρέπει να διευκρινίζεται καλύτερα τι αναγράφεται στην επισήμανση, τι υπάρχει στην τροφή, έτσι ώστε να γνωρίζουν όλοι τι έχουν στα χέρια τους, είναι καλή. Αυτό που θέλουμε στην προκειμένη περίπτωση είναι η αποκατάσταση της εμπιστοσύνης μεταξύ παραγωγού και καταναλωτή. Η πρόταση που κάνει ο εισηγητής στην έκθεσή του για την κατάρτιση ενός πλήρους καταλόγου προϊόντων και η σχετική έκκλησή του προς την Επιτροπή είναι μια ενδιαφέρουσα πρόταση η οποία θα ενισχύσει την πολιτική μας.
<P>
Ένα δεύτερο βήμα είναι η κατοχή λεπτομερών δεδομένων, πράγμα απαραίτητο. Είναι όμως κρίμα που δεν προχωράμε ένα βήμα περισσότερο για να καθορίσουμε ορισμένα πρότυπα για την επισήμανση στην περίπτωση της ενέργειας και των ζωοτροφών. Εδώ τελειώνουν τα θετικά σημεία.
<P>
Εξακολουθεί βεβαίως να είναι αλήθεια ότι αυτός ο οποίος αναμιγνύει παράνομα ζωοτροφές δεν πρόκειται να αναφέρει στην επισήμανση ότι οι τροφές αυτές περιλαμβάνουν διοξίνη ή ουσίες οι οποίες δεν έχουν τύχει της κατάλληλης επεξεργασίας. Αυτό σημαίνει ότι πρέπει να ενισχυθεί σημαντικά η ευρωπαϊκή πολιτική ελέγχων και οι ποινές να γίνουν αυστηρότερες, δεδομένου ότι όσοι αναμιγνύουν παράνομα ζωοτροφές ή τρόφιμα διαπράττουν έγκλημα. Θα μπορούσαμε να πούμε ότι στα χαρτιά γίνονται όλα, αλλά σε τελική ανάλυση θα πρέπει να βασιστούμε στους ελέγχους και στην επιβολή ποινών σε περίπτωση που υπάρχουν κάποιοι που δεν τηρούν τους κανόνες.
<P>
Τέλος, θα ήθελα να διαπιστώσω ότι, με τη θέσπιση των κανόνων αυτών, η Ευρώπη προχωρεί περισσότερο απ' ό,τι πολλές άλλες χώρες του κόσμου. Η Ευρώπη εισάγει πολλές ζωοτροφές, μεταξύ άλλων και από αναπτυσσόμενες χώρες, οπότε το ερώτημα είναι πώς μπορούμε να προωθήσουμε στα πλαίσια του ΠΟΕ τους κανόνες που έχουμε θεσπίσει και πώς μπορούμε να αντιμετωπίσουμε με τον κατάλληλο τρόπο το πρόβλημα αυτό, δεδομένου ότι είναι σίγουρο ότι θα προκύψει διαφορά κόστους σε σύγκριση με άλλες χώρες του κόσμου, πράγμα που σημαίνει ότι το θέμα θα πρέπει να εξεταστεί στους κόλπους της Επιτροπής αλλά και στα πλαίσια της μελλοντικής συζήτησης με το Συμβούλιο.

<SPEAKER ID=44 NAME="Raschhofer">
DE) Κύριε Πρόεδρε, αξιότιμοι κυρίες και κύριοι, θεωρώ ότι η παρούσα τροποποίηση της οδηγίας για την εμπορία των σύνθετων ζωοτροφών συνιστά ένα θετικό βήμα μιας μακράς πορείας προς τη σωστή κατεύθυνση. Οι στόχοι είναι σαφείς και αναμφισβήτητοι.
<P>
Πρώτον: η δυνατότητα εντοπισμούεξακρίβωσης της προέλευσης των τροφίμων της προέλευσης των τροφίμων και η μέγιστη δυνατή διαφάνεια. Δεύτερον: η ανάκτηση της εμπιστοσύνης των καταναλωτών στα ευρωπαϊκά τρόφιμα μετά την κρίση της ΣΕΒ και το σκάνδαλο της διοξίνης. Στο πνεύμα των στόχων που μόλις τώρα διατύπωσα θεωρώ επιτακτικά αναγκαία την αντιστροφή του βάρους της απόδειξης, όπως προτείνεται στην τροπολογία υπ' αριθ. 4. Η βιομηχανία παραγωγής τροφίμων διαθέτει τις αναγκαίες πληροφορίες. Η απόκτηση των πληροφοριών αυτών μπορεί να είναι ανυπέρβλητο εμπόδιο για έναν τρίτο.
<P>
Η παρούσα πρόταση είναι η αρχή μιας σειράς πρωτοβουλιών που στηρίζονται στη Λευκή Βίβλο για την ασφάλεια των τροφίμων. Η αρχή έγινε. Για τ' όνομα του Θεού, η Ένωση δεν πρέπει να επαναπαυτεί στις δάφνες της. Έχουμε πολύ δρόμο ακόμη.

<SPEAKER ID=45 NAME="Byrne">
. Θα ήθελα να ευχαριστήσω την Επιτροπή Γεωργίας και Ανάπτυξης της Υπαίθρου, την Επιτροπή Περιβάλλοντος, Δημόσιας Υγείας και Πολιτικής των Καταναλωτών και τους εισηγητές τους, τον κ. Graefe zu Baringdorf και την κ. Roth-Behrendt, οι οποίοι εξέτασαν την πρόταση της Επιτροπής και διατύπωσαν τη γνώμη τους επ' αυτής, καθώς και τα Μέλη του Κοινοβουλίου τα οποία παρενέβησαν σήμερα και υποδέχθηκαν ένθερμα τις προτάσεις. Είμαι ευτυχής γι' αυτό.
<P>
Όπως τονίζεται στην έκθεση των δύο ανωτέρω επιτροπών, αφορμή για την παρούσα πρόταση ήταν το ενδιαφέρον του Ευρωπαϊκύ Κοινοβουλίου για τη βελτίωση τόσο της διαπίστωσης προέλευσης όσο και της παροχής πληροφοριών μέσω της σήμανσης των σύνθετων ζωοτροφών. Η πρόταση της Επιτροπής δεν απολαμβάνει της ομόφωνης υποστήριξης όλων των ενδιαφερομένων μερών. Στο Συμβούλιο, μια πολύ σημαντική πλειοψηφία των κρατών μελών αντιτίθεται στην υιοθέτηση υποχρέωσης για συστηματική ένδειξη στις ετικέτες της επακριβούς σύνθεσης συνθέτων ζωοτροφών οι οποίες προορίζονται για κατανάλωση από παραγωγικά ζώα.
<P>
Εάν θέλουμε να καταλήξουμε σε ένα συμβιβασμό, θα ήταν επιθυμητό να παρέχουμε στους παραγωγούς την ευκαιρία να αποκτούν όλες τις απαραίτητες πληροφορίες που επιθυμούν σχετικά με τη σύνθεση των ζωοτροφών που πρόκειται να χορηγήσουν στα ζώα τους. Κατά την άποψή μου, το γεγονός αυτό αποτελεί μια νόμιμη απαίτηση για πληροφόρηση η οποία δεν πρέπει να αγνοηθεί.
<P>
Αναφορικά με τις τροπολογίες που έχουν κατατεθεί, η Επιτροπή μπορεί να αποδεχθεί τις Τροπολογίες αριθ. 1, 3, 4 και 5 οι οποίες βελτιώνουν την πρότασή της. Ωστόσο, η Επιτροπή δεν μπορεί να αποδεχθεί την Τροπολογία αριθ. 2 με την οποία ζητείται από αυτή να καταθέσει άμεσα πρόταση με την οποία θα διαμορφωθεί θετικός κατάλογος των επιτρεπομένων πρώτων υλών που μπορούν να χρησιμοποιούνται για τη διατροφή των ζώων. Θα πρέπει να υπογραμμίσω ότι κατά κανένα τρόπο η Επιτροπή δεν αντιτίθεται στη βασική αρχή σύνταξης θετικού καταλόγου γι' αυτές τις πρώτες ύλες. Η Επιτροπή είναι πεπεισμένη για τη χρησιμότητα ενός τέτοιου καταλόγου. Σε σχέση με τα παραπάνω θα ήθελα να σας διαβάσω απόσπασμα από τη Λευκή Βίβλο σχετικά με την ασφάλεια των τροφίμων όπου δηλώνεται ότι: "Οι πρώτες ύλες οι οποίες μπορούν ή δεν μπορούν να χρησιμοποιούνται στην παραγωγή ζωοτροφών συμπεριλαμβανομένων των ζωικών παραπροϊόντων, θα πρέπει να είναι σαφώς καθορισμένες" . Μολονότι ένας παρόμοιος θετικός κατάλογος θα αποτελούσε την καλύτερη απάντηση στην τρέχουσα έλλειψη σαφούς ορισμού του όρου "ζωοτροφή" , εν τούτοις η Λευκή Βίβλος συνεχίζει: "Το έργο αυτό είναι πολύπλοκο και χρονοβόρο. Βραχυπρόθεσμα, ο σημερινός αρνητικός κατάλογος πρέπει να διευρυνθεί τάχιστα, ενώ η Επιτροπή αναλαμβάνει την υποχρέωση να εργασθεί μεσοπρόθεσμα για τη σύνταξη του θετικού καταλόγου."
<P>
Αναφορικά με το χρονοδιάγραμμα, δεν υπάρχει τρόπος για τη σύνταξη θετικού καταλόγου πριν από το τέλος του 2002. Η διαδικασία μέσω της οποίας μπορεί να επιτευχθεί αυτό είναι η τροποποίηση της 1996/25 ώστε να μετατραπεί ο τρέχον αρνητικός κατάλογος πρώτων υλών σε αποκλειστικό θετικό κατάλογο. Αυτό μπορεί να επιτευχθεί με τη διαδικασία της συναπόφασης σύμφωνα με το Αρθρο 152. Οποιαδήποτε επικαιροποίηση του καταλόγου θα γίνεται μέσω επιτροπολογίας.
<P>
Ελπίζω ότι το Κοινοβούλιο θα κατανοήσει τους λόγους για τους οποίους η Επιτροπή δεν μπορεί να δεσμευτεί για χρονοδιαγράμματα τα οποία δεν είναι γνωστό εάν μπορούν να τηρηθούν. Εν τέλει, σχετικά με την Τροπολογία αριθ. 6, δεν μπορεί να γίνει αποδεκτή καθόσον βρίσκεται εκτός του πεδίου εφαρμογής της παρούσης οδηγίας.

<SPEAKER ID=46 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.00.
<P>
(Η συνεδρίαση διακόπτεται στις 10.55 και συνεχίζεται στις 11.00).

<SPEAKER ID=47 LANGUAGE="ES" NAME="Varela Suanzes-Carpegna">
. (ES) Κυρία Πρόεδρε, δυστυχώς πρέπει να ανακοινώσω σε σας και στο Σώμα μία νέα θαλάσσια τραγωδία.
<P>
Πριν από λίγες μέρες ναυάγησε το γαλλικό πλοίο An Oriant, που είχε βάση του τη Βρετάνη. Οκτώ μέλη του πληρώματός του έχασαν τη ζωή τους. Χθες ναυάγησε το αλιευτικό πλοίο Arosa, υπό βρετανική σημαία - που αλίευε όπως και το An Oriant στα ύδατα της Ιρλανδίας-, με πλήρωμα στη πλειοψηφία του ισπανικό.
<P>
Ο απολογισμός δεν θα μπορούσε να είναι πιο θλιβερός, κυρία Πρόεδρε. Από τα δεκατρία μέλη του πληρώματος μόνο ένα επέζησε. Έχουν περισυλλεγεί πέντε πτώματα και οι υπόλοιποι αγνοούνται.
<P>
Ζητώ, κυρία Πρόεδρε, εξ ονόματος των συναδέλφων μου της Επιτροπής Αλιείας και εξ ονόματός μου , να αποσταλεί συλλυπητήριο μήνυμα εκ μέρους του Κοινοβουλίου στις οικογένειες των θυμάτων και στις τοπικές αρχές τόσο της Βρετάνης όσο και του Marνn στη Γαλικία, από όπου κατάγονταν τα περισσότερα θύματα.
<P>
Θέλω επίσης να σας διαβεβαιώσω, κυρία πρόεδρε, ότι η Επιτροπή Αλιείας του Ευρωπαϊκού Κοινοβουλίου, της οποίας έχω την τιμή και την ευθύνη να προεδρεύω, έχει ευαισθητοποιηθεί ιδιαίτερα με αυτά τα θαλάσσια ατυχήματα. Απόδειξη του γεγονότος αυτού είναι ότι αυτή τη στιγμή εκπονούμε μία πολύ σημαντική έκθεση πρωτοβουλίας, της οποίας εισηγήτρια είναι η αντιπρόεδρός μας, η κ. Miguιlez, για τις αιτίες των ατυχημάτων των αλιευτικών σκαφών στην Ευρωπαϊκή Ένωση.

<SPEAKER ID=48 NAME="Πρόεδρος">
Κύριε Varela, με συγκινεί ιδιαίτερα η παρέμβασή σας και μπορώ να σας διαβεβαιώσω ότι θα διαβιβάσω το μήνυμα που επιθυμείτε.

<CHAPTER ID=5>
ΨΗΦΟΦΟΡIΕΣ
<SPEAKER ID=49 NAME="Πρόεδρος.">
Ήθελα να σας επισημάνω, αγαπητοί συνάδελφοι, ότι οι Κοσμήτορες αποφάσισαν ότι απαγορεύονται τα κινητά τηλέφωνα στην αίθουσα συνεδριάσεων. Είμαι απολύτως βέβαιη ότι θα συμμορφωθείτε με τις υποδείξεις των Κοσμητόρων μας.
<P>
(Χειροκροτήματα) - Ύστερα από την ψήφιση της αιτιολογικής σκέψης Α, 2ο τμήμα
<P>
Swoboda (PSE). Κυρία Πρόεδρε, ήθελα να ρωτήσω μόνον αν συμφωνήθηκε να αλλάξει η σειρά των παραγράφων - πρόκειται για την πρώτη ψηφοφορία - όπως ζήτησε η Ομάδα του Ευρωπαϊκού Σοσιαλιστικού Κόμματος. Δεν κάνατε ψηφοφορία γι' αυτό.

<SPEAKER ID=50 NAME="Πρόεδρος">
Κύριε Swoboda, είμαστε απολύτως σύμφωνοι. Όταν έρθει η στιγμή να ψηφίσουμε αυτές τις παραγράφους, θα ρωτήσω αν υπάρχει αντίρρηση να εισαχθούν μετά την παράγραφο 1.
<P>
(Το Κοινοβούλιο εγκρίνει το ψήφισμα)
<P>

<SPEAKER ID=51 NAME="Schrφder, Ilka">
DE) Κύριε Πρόεδρε, θα ήθελα να κάνω μόνο μια σύντομη παρατήρηση. Όσον αφορά στα ανθρώπινα δικαιώματα λέχθηκαν ελάχιστα εδώ για την περίπτωση των αθίγγανων Ρομ. Κατά τη διάρκεια της συνόδου κορυφής του ΔΝΤ βγήκαν από τις φυλακές άνθρωποι με σπασμένα πλευρά. Αυτό σημαίνει ότι δεν μπόρεσαν να ασκήσουν το δημοκρατικό τους δικαίωμα της ελευθερίας έκφρασης και συνάθροισης. Στην παρούσα έκθεση δεν ·.
<P>
(Ο Πρόεδρος αφαιρεί το λόγο από τον ομιλητή.)

<SPEAKER ID=52 NAME="Πρόεδρος">
Δυστυχώς, αγαπητή συνάδελφε, δεν μπορώ να ξεκινήσω εκ νέου τη συζήτηση σ' αυτό το στάδιο της ψηφοφορίας.
<P>
(Το Κοινοβούλιο εγκρίνει το ψήφισμα)
<P>
Έκθεση (A5-0244/2000) του κ. Wiersma, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Σλοβακίας στην Ευρωπαϊκή Ένωση και το στάδιο των διαπραγματεύσεων [COM(1999) 511 - C5-0034/2000 - 1997/2173(COS)]
<P>
Σχετικά με την τροπολογία 3

<SPEAKER ID=53 LANGUAGE="NL" NAME="Maes">
Κύριε Πρόεδρε, θέλω να βελτιώσω την τροπολογία που κατάθεσα. Πρόκειται για την τροπολογία 3. Εκεί όπου αναφέρεται ότι όλα αυτά θα πρέπει να συμβάλλουν στην αναγνώριση "μιας ορισμένης πολιτικής αυτονομίας";, θα πρέπει να γραφεί "μιας ορισμένης πολιτιστικής αυτονομίας";.

<SPEAKER ID=54 NAME="Πρόεδρος">
Υπάρχουν αντιρρήσεις για την κατάθεση αυτής της προφορικής τροπολογίας;

<SPEAKER ID=55 NAME="Wiersma">
Κύριε Πρόεδρε, νομίζω ότι η τροπολογία που κατέθεσε η συνάδελφος Maes είναι πάρα πολύ καλή. Προς στιγμήν μπερδεύτηκα με τη φράση "πολιτική αυτονομία" . Τι είναι αυτό; Αυτά όμως που λέει τώρα, μια ορισμένη πολιτιστική αυτονομία, με βρίσκουν σύμφωνο. Πρότεινα να καταψηφιστεί η τροπολογία, τώρα όμως θα ήθελα να προτείνω να υπερψηφιστεί.
<P>
(Το Σώμα συμφωνεί να ληφθεί υπόψη η προφορική τροπολογία) (Το Κοινοβούλιο εγκρίνει το ψήφισμα)
<P>
Έκθεση (A5-0248/2000) του κ. Queirσ, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Ουγγαρίας στην Ευρωπαϊκή Ένωση και την πορεία των διαπραγματεύσεων [COM(1999) 505 - C5-0028/2000 - 1997/2175(COS)]
<P>
Πριν από την έναρξη της ψηφοφορίας
<P>
Πρόεδρος. Ο κ. Queirσ, ως εισηγητής, επιθυμεί να προτείνει μια προφορική τροπολογία.

<SPEAKER ID=56 NAME="Queirσ">
(ΡΤ) Κύριε Πρόεδρε, ο λόγος ύπαρξης της τροπολογίας αυτής σχετίζεται με το γεγονός ότι η αιτιολογική σκέψη Γ επισημαίνει ότι συνεχίζεται η κατάσταση εφαρμογής διακρίσεων στην εκπαίδευση των παιδιών και εφαρμογής διακρίσεων στους διάφορους τομείς της ουγγρικής κοινωνίας των πολιτών, της οικονομίας στο δημόσιο τομέα, γεγονός που δεν ανταποκρίνεται, με τόση βαρύτητα, στη σημερινή πραγματικότητα την οποία είχα την ευκαιρία να παρατηρήσω ως εισηγητής και στη διάρκεια των επισκέψεων που πραγματοποίησα.
<P>
Η διατύπωση που τώρα προτείνω δεν επιχειρεί να αποκρύψει ούτε να αρνηθεί την ύπαρξη φαινομένων διάκρισης εις βάρος της κοινότητας των αθίγγανων που, δυστυχώς, συνεχίζουν να υπάρχουν, αλλά τονίζει την ανάγκη έγκρισης ενός συνόλου θετικών μέτρων με στόχο την ελεύθερη και μη καταναγκαστική αφομοίωση των αθίγγανων στην ουγγρική κοινωνία. Το κείμενο της αιτιολογικής σκέψης θα είχε λοιπόν ως εξής, και το διαβάζω: "Αιτιολογική σκέψη Γ: Eκτιμώντας ότι η κατάσταση των αθίγγανων συνεχίζει να μη λαμβάνεται υπόψη, εκτιμώντας ότι οι διακρίσεις εις βάρος των αθίγγανων πρέπει να αντιμετωπιστούν με σοβαρότητα από την ουγγρική κυβέρνηση με την έγκριση ενός συνόλου θετικών μέτρων που θα οδηγήσουν στην ελεύθερη αφομοίωση των ατόμων που ανήκουν στην κοινότητα αυτή, εκτιμώντας ότι θα εξευρεθεί ενδεχομένως μία λύση χάρη στη δημιουργία ενός Γραφείου Μειονοτήτων και στην ήδη πραγματοποιηθείσα έγκριση της μακροπρόθεσμης νομοθεσίας, μέτρα που θα ευνοήσουν την ενσωμάτωση των ρομ στην ουγγρική κοινωνία».
<P>
Επιθυμώ μόνο να διευκρινίσω στην ολομέλεια ότι το τελευταίο αυτό μέρος είναι η αντιγραφή της αιτιολογικής σκέψης όπως διατυπώθηκε στην έκθεση και εγκρίθηκε στην επιτροπή.

<SPEAKER ID=57 NAME="Πρόεδρος">
Υπάρχουν συνάδελφοι που είναι αντίθετοι με την κατάθεση αυτής της προφορικής τροπολογίας;

<SPEAKER ID=58 LANGUAGE="DE" NAME="Friedrich">
Κύριε Πρόεδρε, θα ήθελα να παρέμβω κατά αυτής της προφορικής τροπολογίας. Στην αρμόδια επιτροπή της αντιπροσωπείας συζητήσαμε σαφώς για όλα αυτά τα θέματα και μετά από μακρά συζήτηση καταλήξαμε σε κοινή στάση. Εγώ ο ίδιος ήμουν στην Ουγγαρία πριν από τέσσερις εβδομάδες και διαπίστωσα ότι η ουγγρική κυβέρνηση καταβάλλει άπειρες προσπάθειες. Γι' αυτό και αντιτάσσομαι σ' αυτήν την προφορική τροπολογία.
<P>
(Χειροκροτήματα)

<SPEAKER ID=59 NAME="Πρόεδρος">
Σας υπενθυμίζω, αγαπητοί συνάδελφοι, ότι δεν πρέπει να συζητούμε επί μιας προφορικής τροπολογίας. Το μόνο που σας ζητεί η προεδρία της συνεδρίασης, είναι να αποφασίσετε αν θα ληφθεί υπόψη ή όχι η προφορική τροπολογία.
<P>
(Το Σώμα δεν συμφωνεί να ληφθεί υπόψη η προφορική τροπολογία)
<P>
(Το Κοινοβούλιο εγκρίνει το ψήφισμα)
<P>
Έκθεση (A5-0241/2000) του κ. Van Orden, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Βουλγαρίας στην Ευρωπαϊκή Ένωση και την πορεία των διαπραγματεύσεων [COM(1999) 501 - C5-0024/2000 - 1997/2179(CNS)]
<P>
(Το Κοινοβούλιο εγκρίνει το ψήφισμα)
<P>
Έκθεση (A5-0247/2000) της κ. Nicholson of Winterbourne, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Ρουμανίας στην Ευρωπαϊκή Ένωση και την πορεία των διαπραγματεύσεων [COM(1999) 510 - C5-0033/2000 - 1997/2171(COS)]
<P>
(Το Κοινοβούλιο εγκρίνει το ψήφισμα)
<P>
Πρόεδρος. Διακόπτουμε τώρα τις ψηφοφορίες προκειμένου να λάβει χώρα η πανηγυρική συνεδρίαση1.
<P>
(Η συνεδρίαση, διακοπείσα στις 12.00, συνεχίζεται στις 12.35)

<SPEAKER ID=60 NAME="Martelli">
. (ΙΤ) Κύριε Πρόεδρε, νομίζω ότι μπορώ να ενσωματώσω τις τρεις τροπολογίες που υπέβαλε η ομάδα του ΕΛΚ σε μία νέα διατύπωση μετατρέποντας την αιτιολογική σκέψη Α σε μία νέα παράγραφο, την οποία προτείνω να αριθμήσουμε ως παράγραφο 1, αλλάζοντας αντίστοιχα την αρίθμηση όλων των επομένων παραγράφων.
<P>
Η νέα διατύπωση της αιτιολογική σκέψης Α, δηλαδή της παραγράφου 1, που προτείνω στο Κοινοβούλιο είναι η εξής: "υπενθυμίζοντας ότι η Σλοβενία οφείλει να συνεχίσει να πληροί τα πολιτικά κριτήρια της Κοπεγχάγης, ακόμη και στους τομείς που ακόμα εκκρεμούν, οι οποίοι αναφέρονται ρητά στην έκθεση της Επιτροπής του 1999".
<P>
Αυτή είναι η συμβιβαστική διατύπωση για την οποία συμφωνήσαμε με τους εισηγητές των τριών τροπολογιών της ομάδας του ΕΛΚ, διατύπωση που περιλαμβάνει τις τροπολογίες και μετατρέπει την αιτιολογική σκέψη Α σε μία νέα παράγραφο, η οποία θα πρέπει να είναι η υπ' αριθ. 1.

<SPEAKER ID=61 NAME="Πρόεδρος">
Υπάρχουν αντιρρήσεις να ληφθεί υπόψη αυτή η προφορική τροπολογία;

<SPEAKER ID=62 NAME="Pirker">
DE) Κύριε Πρόεδρε, ήθελα μόνο να διευκρινίσω ότι δε θα υπάρχει πλέον η αιτιολογική σκέψη A, αλλά μια καινούργια παράγραφος 1 σύμφωνα με τον κ. Martelli.

<SPEAKER ID=63 NAME="Πρόεδρος">
Καταλάβατε πολύ καλά. Ακριβώς έτσι μας εξήγησε την κατάσταση ο εισηγητής.
<P>
(Το Σώμα συμφωνεί να ληφθεί υπόψη η προφορική τροπολογία) (Το Κοινοβούλιο εγκρίνει το ψήφισμα)
<CHAPTER ID=6>
Καλωσσρισμα
<SPEAKER ID=64 NAME="Πρόεδρος">
Πριν περάσουμε στην επόμενη έκθεση, θέλω να καλωσορίσω μια αντιπροσωπεία από την Εσθονία που βρίσκεται στα θεωρεία και η οποία θα ξεκινήσει αυτό το απόγευμα τις εργασίες της στα πλαίσια της μικτής κοινοβουλευτικής επιτροπής μεταξύ της Ευρωπαϊκής Ένωσης και της Εσθονίας.
<P>
Ένα καλωσόρισμα στους Εσθονούς φίλους μας!
<P>
(Ζωηρά χειροκροτήματα)
<P>
Έκθεση (A5-0249/2000) του κ. Poos, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Κυπριακής Δημοκρατίας στην Ευρωπαϊκή Ένωση και την πορεία των διαπραγματεύσεων [COM(1999) 502 - C5-0025/2000 - 1997/2171(COS)]
<P>
(Το Κοινοβούλιο εγκρίνει το ψήφισμα)
<P>

<P>
Έκθεση (A5-0243/2000) της κ. Stenzel, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την αίτηση προσχώρησης της Μάλτας στην Ευρωπαϊκή Ένωση και την πορεία των διαπραγματεύσεων [COM(1999) 508 - C5-0031/2000 - 1999/2029(COS)]
<P>
(Το Κοινοβούλιο εγκρίνει το ψήφισμα)
<CHAPTER ID=7>
ΨΗΦΟΦΟΡIΕΣ (συvέχεια)
<SPEAKER ID=65 NAME=" σχετικά με την τρίτη σύνοδο κορυφής Ασίας-Ευρώπης (ASEM 3) που θα λάβει χώρα στη Σεούλ στις 20 και 21 Οκτωβρίου 2000">

<P>
(Το Κοινοβούλιο εγκρίνει το ψήφισμα)
<P>
ΑΙΤΙΟΛΟΓΗΣΕΙΣ ΨΗΦΟΥ - Έκθεση Brok (A5-0250/2000)
<P>
Fatuzzo (PPE-DE). (ΙΤ) Κύριε Πρόεδρε, με μεγάλη χαρά σας ανακοινώνω ότι ψήφισα υπέρ του ψηφίσματος σχετικά με τη διαδικασία ένταξης αυτών των σημαντικών νέων χωρών στην Ευρωπαϊκή Ένωση. Δράττομαι της ευκαιρίας για να ευχαριστήσω τον συνάδελφο κ. Brok για την έκθεσή του και για να υπογραμμίσω τη σημασία που θα πρέπει να δοθεί στη διαδικασία ενσωμάτωσης όλων αυτών των χωρών στην Ευρωπαϊκή Ένωση. Θα πρέπει επίσης να επιδείξουμε την αναγκαία προσοχή ούτως ώστε οι ηλικιωμένοι και οι συνταξιούχοι όλων αυτών των χωρών που θα ενταχθούν στην Ένωση να αντιμετωπιστούν ως ένα σημαντικό τμήμα του πληθυσμού, έτσι ώστε να διατηρηθεί το δικαίωμά τους στη ζωή και στα αναγκαία οικονομικά μέσα για την επιβίωσή τους, τα μέσα που τους αφαίρεσε δυστυχώς η κατάρρευση του κομμουνισμού, η οποία εκμηδένισε την αγοραστική αξία των συντάξεών τους.

<SPEAKER ID=66 LANGUAGE="EN" NAME="Martin, David W">
Κύριε Πρόεδρε, επιθυμώ να συγχαρώ τον κ. Brok για την πλήρη και πολύ ενδιαφέρουσα έκθεση του. Από την ανάγνωση της έκθεσης προκύπτει ότι εάν τηρηθούν τρεις προϋποθέσεις θα υπάρχει κάθε λόγος να είμαστε αισιόδοξοι για την επιτυχία της διεύρυνσης.
<P>
Οι τρεις αυτές προϋποθέσεις είναι: πρώτον, η Επιτροπή να επιτύχει στη δική της προενταξιακή στρατηγική, κυρίως στους τομείς της περιφερειακής πολιτικής, της αγροτικής πολιτικής και της περιβαλλοντικής πολιτικής. Δεύτερον, οι υποψήφιες χώρες να συνεχίσουν να επιτελούν πρόοδο προς την κατεύθυνση της εκπλήρωσης των κριτηρίων της Κοπεγχάγης καθώς και προς την κατεύθυνση της πλήρους και ολοκληρωτικής υιοθέτησης του κοινοτικού κεκτημένου πριν από την ένταξη. Τρίτον, και ίσως το πιο δύσκολο, είναι να συμφωνήσει το Συμβούλιο σε νέες θεσμικές αλλαγές οι οποίες θα επιτρέψουν στην Κοινότητα να λειτουργήσει αποτελεσματικά, αποδοτικά και δημοκρατικά μετά τη διεύρυνση. Η έκθεση Brok μας δημιουργεί ικανοποίηση αλλά δεν αφήνει χώρο για εφησυχασμό.

<SPEAKER ID=67 NAME="Laguiller">
FR) Όλες σχεδόν οι εκθέσεις που αφορούν τις δώδεκα υποψήφιες προς ένταξη χώρες χαιρετίζουν την πρόοδο που έχουν επιτελέσει οι χώρες αυτές για την εκπλήρωση των όρων. Παρά τις κοινωνικές ανισότητες που αναπτύσσονται σε όλες αυτές τις χώρες, παρά το χαμηλό βιοτικό επίπεδο του μεγαλύτερου μέρους του πληθυσμού και την ανεργία που είναι παντού υψηλή, οι συντάκτες αυτών των εκθέσεων κάνουν τα στραβά μάτια: υποτιμούν το πρόβλημα των εθνικών μειονοτήτων, δεν λέγουν τίποτα για την έξαρση του εθνικισμού, ή πολύ απλά αποφεύγουν να κατονομάσουν τις σημαντικές τουρκόφωνες μειονότητες των Βαλκανίων, την ρωσόφωνες μειονότητες των χωρών της Βαλτικής, έτσι ώστε να μην χρειαστεί να εκφέρουν άποψη για την αναξιοπρεπή τύχη που τους επιβάλλεται, καθώς για παράδειγμα τους αρνείται το δικαίωμα της ιθαγένειας.
<P>
Ακόμα και αν ενταχθούν αυτές οι χώρες, ιδίως οι χώρες της Ανατολικής Ευρώπης, θα ενταχθούν σε συνάρτηση με το συσχετισμό δυνάμεων, δηλαδή ως υποτελείς της μίας ή της άλλης ή και των τριών δυνάμεων, Γερμανίας, Γαλλίας, Μεγάλης Βρετανίας. Η οικονομία αυτών των χωρών υπόκειται ήδη στον νόμο των μεγάλων ευρωπαϊκών τραστ. Η ενσωμάτωσή τους στην Ένωση δεν θα αλλάξει καθόλου τη φύση αυτών των σχέσεων.
<P>
Επομένως, είτε περιορισμένη σε 15 χώρες είτε διευρυμένη σε 27, η Ευρωπαϊκή Ένωση παραμένει ένα δημιούργημα που υπηρετεί το μεγάλο κεφάλαιο, από το οποίο οι εργαζόμενοι δεν μπορούν να περιμένουν βελτίωση της κατάστασής τους. Αυτός είναι ο λόγος της δικής μας αποχής.

<SPEAKER ID=68 NAME="Berthu">
. (FR) Καταψήφισα την έκθεση Brok σχετικά με την διεύρυνση της Ευρωπαϊκής Ένωσης, διότι ακόμα και αν είναι διαυγής από τεχνικής απόψεως, υπακούει σε εσφαλμένες πολιτικές ιδέες σχετικά με το μέλλον της Ευρώπης.
<P>
Βέβαια αυτή η έκθεση κάνει τουλάχιστον μια επισκόπηση του τεράστιου καθήκοντος που μας περιμένει εάν θέλουμε, όχι βέβαια να οδηγήσουμε τις υποψήφιες ανατολικές χώρες στο δυτικό επίπεδο ανάπτυξης, αλλά να δημιουργήσουμε απλώς συνθήκες συνύπαρξης και προοδευτικής προσέγγισης των δύο ζωνών που να μην είναι αποσταθεροποιητικές για κανέναν.
<P>
Οι περισσότερες από αυτές τις τεχνικές προτάσεις αξίζουν θερμής υποστήριξης, για παράδειγμα αυτές που αφορούν την ασφάλεια των τροφίμων, την αποξήλωση των πυρηνικών σταθμών πρώτης γενεάς, την προστασία του περιβάλλοντος, την καταπολέμηση του κοινωνικού ντάμπιγκ, τον απαραίτητο κώδικα δεοντολογίας των δυτικών επιχειρήσεων όταν εργάζονται στην Ανατολή, κτλ. Ο στόχος είναι γιγάντιος, και αποτελεί επίσης απόλυτη προτεραιότητα. Αν έπρεπε να αναφέρουμε τους λόγους ύπαρξης της Ευρωπαϊκής Ένωσης σήμερα, θα τοποθετούσαμε στην πρώτη θέση αυτήν τη μεγάλη αποστολή της γεφύρωσης του χάσματος που άνοιξε ο κομμουνισμός μεταξύ των δύο τμημάτων της Ευρώπης.
<P>
Δυστυχώς, από θεσμικής άποψης, η έκθεση Brok έχει ευθυγραμμιστεί πλήρως με τον προκατασκευασμένο τρόπο σκέψης των Βρυξελλών: σύμφωνα με αυτήν, διεύρυνση σημαίνει να "χωρέσει" η Μεγάλη Ευρώπη μέσα στα θεσμικά όργανα της Μικρής Ευρώπης. Το πρόβλημα είναι ότι δεν προβλέφθηκαν γι' αυτό και είναι υπερβολικά "στενά".
<P>
Οι πλέον απαράδεκτες δηλώσεις κατά την άποψή μας βρίσκονται στον συνδυασμό διαφόρων παραγράφων του ψηφίσματος που ψήφισε το Ευρωπαϊκό Κοινοβούλιο: πρώτον οι παράγραφοι 27 και εξής, από τις οποίες προκύπτει ότι η πλήρης συμμετοχή στο ενιαίο νόμισμα, ακόμα και εάν δεν είναι άμεση, πρέπει να αποτελεί προϋπόθεση της ένταξης. Στη συνέχεια, η παράγραφος 19, η οποία " υπογραμμίζει ότι η αποδοχή των διατάξεων σχετικά με την οικονομική και νομισματική ένωση αποκλείει κάθε δυνατότητα εξαίρεσης και αποτελεί δέσμευση υπέρ ενός συνολικού και μη αναστρέψιμου πολιτικού σχεδίου " . Είναι απαράδεκτο η συμμετοχή στο ευρώ να αποτελεί όρο ένταξης, όταν πολλά τωρινά κράτη μέλη ήδη έχουν εξαιρέσεις. Είναι ακόμα περισσότερο απαράδεκτο να θέλουμε να μετατρέψουμε αυτήν την συμμετοχή σε δέσμευση υπέρ ενός συνολικού και μη αναστρέψιμου πολιτικού σχεδίου. Αυτή η παράγραφος και μόνο αρκεί για να δικαιολογήσει όλους τους φόβους που εξέφρασαν οι Δανοί φίλοι μας τις τελευταίες εβδομάδες κατά την εκστρατεία του δημοψηφίσματος, και οι οποίοι οδήγησαν πολύ δικαιολογημένα στο "όχι". Αν είχαν μπορέσει να το διαβάσουν εκ των προτέρων, θα είχε σίγουρα ψηφίσει "όχι" το 80%, αντί για το 53%.
<P>
Πολλά άλλα αποσπάσματα του ψηφίσματος του Ευρωπαϊκού Κοινοβουλίου είναι επίσης απαράδεκτα. Για παράδειγμα, σύμφωνα με τη παράγραφο 45 απαιτείται οι υποψήφιες χώρες να εκχωρήσουν στους κατοίκους των χωρών μελών την ελευθερία απόκτησης γαιών. Αυτή η διάταξη όμως θέτει ένα σοβαρότατο πρόβλημα, δεδομένης της διαφοράς της αγοραστικής δύναμης. Εξάλλου, μια τέτοιου είδους δυσκολία είχε ληφθεί υπόψη το 1992, στο πρωτόκολλο αρ. 1 της Συνθήκης του Μάαστριχτ, προκειμένου να δοθεί παρέκκλιση που θα επέτρεπε στους Δανούς να διατηρήσουν τους περιορισμούς τους επί της απόκτησης δεύτερων κατοικιών από μη μονίμους κατοίκους. Και εδώ, δεν βλέπω το λόγο για τον οποίο οι παρεκκλίσεις που ήδη υπάρχουν στο εσωτερικό της Ένωσης, δεν θα μπορούσαν να χορηγηθούν στις υποψήφιες χώρες, προς το συμφέρον τους.
<P>
Την ηγεμονική και ενωτική διάθεση των Βρυξελλών μαρτυρεί επίσης η παράγραφος 65, η οποία δηλώνει ότι η ρήτρα της μη διάκρισης που προβλέπεται στο άρθρο 13 της Συνθήκης ΕΚ αποτελεί μέρος του κοινοτικού κεκτημένου, και διακηρύσσει ότι " η παράγωγη νομοθεσία του εν λόγω άρθρου πρέπει να εφαρμοστεί πλήρως στις χώρες ΚΑΕ " . Ακόμα και αν συμφωνούμε με τις αρχές του άρθρου 13, είναι σαφές ότι η παράγωγη νομοθεσία που εξάγει η Ευρωπαϊκή Ένωση πηγαίνει πολύ μακριά ορισμένες φορές, και ότι δεν υπάρχει λόγος να αρνηθούμε στις υποψήφιες χώρες το δικαίωμα στην πολιτισμική διαφοροποίηση.
<P>
Συνολικά, η έκθεση Brok αντιπροσωπεύει κατά την άποψή μας ένα εντελώς εσφαλμένο και δη επικίνδυνο όραμα της διεύρυνσης, που συνίσταται στην μονομερή επιβολή στις ανατολικές χώρες της νομοθεσίας και των θεσμών της Ευρωπαϊκής Ένωσης μέχρι την παραμικρή τους λεπτομέρεια. Για την Μεγάλη Ευρώπη πρέπει, αντίθετα, να επινοήσουμε θεσμούς οι οποίοι και θα ευνοούν την ανάπτυξη της Ανατολής και θα επιτρέπουν στις κυριαρχίες και τις διαφορές να εκφράζονται. Αυτή η εξαιρετική αρχή θα έπρεπε εξάλλου να εφαρμοστεί και στο εσωτερικό της Ευρωπαϊκής Ένωσης.

<SPEAKER ID=69 NAME="Bonde και Sandbζk">
. (DA) Προκειμένου να διασκεδαστεί η παραμικρή αμφιβολία ότι δεν είμαστε θετικά διακείμενοι ως προς την ένταξη των νέων υποψήφιων χωρών, ψηφίζουμε υπέρ της έκθεσης Brok. Μολαταύτα, θεωρούμε ότι υπάρχουν πολλές άκρως κατακριτέες απόψεις στην έκθεση αλλά και γενικά στις διαπραγματεύσεις για τη διεύρυνση. Θεωρούμε άκρως κατακριτέο το γεγονός ότι η ΕΕ είναι υπέρ του καθορισμού της ημερήσιας διάταξης για τις εσωτερικές σχέσεις και συνδέει τη συμμετοχή στην Οικονομική και Νομισματική Ένωση με το συντονισμό των κοινωνικών πολιτικών. Σας παραπέμπουμε ειδικά στο σημείο 19 της πρότασης ψηφίσματος της έκθεσης, όπου γράφει ότι το Ευρωπαϊκό Κοινοβούλιο "τονίζει ότι η αποδοχή των κειμένων διατάξεων σχετικά με την Οικονομική και Νομισματική Ένωση αποκλείει οιαδήποτε δυνατότητα εξόδου και αντιπροσωπεύει δέσμευση για ένα συνολικό, μη αναστρέψιμο πολιτικό σχέδιο το οποίο αναγκαστικά προϋποθέτει πραγματική οικονομική σύγκλιση και μια προσέγγιση, σε ό,τι αφορά την ΟΝΕ, που δεν σημαίνει την απλή ιδιότητα του μέλους μιας νομισματικής ζώνης αλλά συνεπάγεται σε μεγάλο βαθμό συντονισμό των οικονομικών και κοινωνικών πολιτικών."

<SPEAKER ID=70 NAME="Caudron">
. (FR) Κατά τη διάρκεια των τελευταίων ετών, η διαδικασία ευρωπαϊκής ολοκλήρωσης γνώρισε μεγάλη επιτάχυνση. Η διεύρυνση προς τις χώρες της Κεντρικής και Ανατολικής Ευρώπης (ΧΚΑΕ), την Κύπρο και την Μάλτα, περιγράφεται ως μια "ιστορική αποστολή" για την Ευρωπαϊκή Ένωση. Αυτός ο όρος επιτρέπει να ζυγίσουμε αυτά που διακυβεύονται με αυτήν τη διαδικασία. Η επέκταση της αΕνωσης, τουλάχιστον σε μία πρώτη φάση, προς περισσότερους από 100 εκατομμύρια νέους πολίτες, θα προσδώσει νέα ώθηση στην ανάπτυξη και στην ολοκλήρωση της ευρωπαϊκής οικονομίας στο σύνολό της. Η προσχώρηση των νέων κρατών μελών θα αυξήσει το βάρος και την επιρροή της Ένωσης στη διεθνή σκηνή.
<P>
Συγχρόνως, οι δυσκολίες που πρέπει να υπερπηδηθούν παραμένουν σημαντικές, ιδίως σε ό,τι αφορά τον προϋπολογισμό. Έτσι, το πρώτο κύμα διεύρυνσης θα μπορούσε να αυξήσει περισσότερο από ένα τέταρτο τον πληθυσμό της Ευρώπης, που θα φθάσει τα 500 περίπου εκατομμύρια, ενώ το συνολικό ΑΕγΠ της Ευρωπαϊκής Ένωσης δεν αναμένεται να αυξηθεί παρά 5% το πολύ. Παρά τις τεράστιες προσπάθειες που καταβάλλουν αυτές οι χώρες, η ενσωμάτωσή τους στις υπάρχουσες δομές και προγράμματα θα είναι μια ιδιαίτερα λεπτή υποχρέωση.
<P>
Η έκθεση που συζητήσαμε σήμερα έχει ως στόχο να κάνει μια επισκόπηση της κατάστασης προόδου των ενταξιακών διαπραγματεύσεων με το σύνολο των υποψηφίων χωρών.
<P>
Ενθαρρύνει την Επιτροπή και το Συμβούλιο να φροντίσουν όπως εφαρμοστεί κατά γράμμα η αρχή της διαφοροποίησης, όπως ορίστηκε στο Ελσίνκι, έτσι ώστε κάθε χώρα να κριθεί με βάση τα δικά της προτερήματα. Οι υποψήφιες χώρες οφείλουν, από την πλευρά τους, να συνεχίσουν τις προσπάθειές τους να ενισχύσουν τις διοικητικές τους ικανότητες για την μεταφορά του κοινοτικού κεκτημένου σε εθνικό επίπεδο. Καλούνται επίσης να τελειοποιήσουν την εφαρμογή ενός αποτελεσματικού δημοσιονομικού ελέγχου, καθώς και διαδικασίες λογιστικού ελέγχου έτσι ώστε να ελέγχουν πλήρως τη χρησιμοποίηση των προενταξιακών κονδυλίων. Εξάλλου, δεν θα μπορούσαν σε καμία περίπτωση να διεκδικήσουν ρήτρα εξαίρεσης στα πλαίσια της ΟΝΕ.
<P>
Οι απαιτήσεις μας από τις υποψήφιες χώρες είναι πολλές. Παράλληλα, η Ευρωπαϊκή Ένωση έχει, και αυτή, υποχρεώσεις: οφείλει να εφαρμόσει τις μεταρρυθμίσεις που απαιτεί η διεύρυνση. Η προσεχής Διακυβερνητική Διάσκεψη πρέπει να μεριμνήσει για την ενίσχυση του θεσμικού πλαισίου της Ευρωπαϊκής Ένωσης.
<P>
Για να επανέλθω στη δημοσιονομική πτυχή, νομίζω ότι είναι απολύτως αναγκαίο να εξετάσουμε τις δημοσιονομικές επιπτώσεις της προσχώρησης ενός τόσο μεγάλου αριθμού νέων κρατών μελών πριν από το πέρας του τρέχοντος δημοσιονομικού πλαισίου το 2006.
<P>
Ολοκληρώνοντας, θα επιμείνω ότι η διαδικασία της διεύρυνσης πρέπει να γίνει προοδευτικά, στον ρυθμό προσαρμογής των υποψηφίων χωρών. Γι' αυτόν τον λόγο, όπως και πολλοί συνάδελφοί μου, δεν θεωρώ σκόπιμο να ορίσουμε ημερομηνίες.
<P>
Θέλω επίσης να υπενθυμίσω ότι αυτή η διαδικασία δεν θα πρέπει να μας κάνει να παραμελήσουμε την συνεργασία που έχουμε ξεκινήσει με της χώρες της Μεσογείου!

<SPEAKER ID=71 NAME="Darras">
. (FR) Θέλω εδώ να συγχαρώ την συνάδελφό μας για το εξαιρετικό έργο που επιτέλεσε.
<P>
Η έκθεσή της παρουσιάζει με σαφήνεια αυτά που διακυβεύονται και τους στόχους της διεύρυνσης, στον τομέα της περιφερειακής πολιτικής, και μάλιστα τόσο από πολιτική όσο και από οικονομική άποψη.
<P>
Είναι μια έκθεση που θα την χαρακτήριζα γεμάτη ζωντάνια και ρεαλισμό.
<P>
Η διεύρυνση προς δεκατρείς χώρες μεταβάλλει όχι μόνο το γεωπολιτικό πλαίσιο της Ευρωπαϊκής Ένωσης, αλλά τροποποιεί και την δομή του, εφόσον θα αυξηθεί και ο συνολικός πληθυσμός (+28%), αλλά και ο αριθμός των "μειονεκτικών" περιοχών. Αυτό πρέπει να το συνειδητοποιήσουμε! Η εισηγήτρια μάς λέγει ότι επί των 50 περιφερειών των υποψηφίων χωρών, οι 48 καταγράφουν αυτήν την στιγμή χαμηλότερο κατά κεφαλήν ΑΕΠ από το 75% του μέσου όρου της Ευρώπης των Δεκαπέντε για την περίοδο 1995-1997, ποσοστό που ξεπερνούν μόνο η Πράγα (119%) και η Μπρατισλάβα (96%). Αυτό μας δείχνει για μια ακόμη φορά ότι οι διαφορές μεταξύ πλούσιων και φτωχών περιοχών είναι και εκεί τεράστιες, και ότι όταν η διεύρυνση θα είναι δεδομένη, αυτές οι διαφορές θα παραμένουν ακόμα. Πρέπει λοιπόν να φροντίσουμε να είναι πραγματική η διοικητική ικανότητα απορρόφησης των πόρων των Διαρθρωτικών Ταμείων. Για τον σκοπό αυτό, οι υποψήφιες χώρες έχουν ανάγκη από βοήθεια, ιδίως μέσω του προγράμματος Phare. Χρειάζεται μια υγιής και υπεύθυνη διοίκηση, με άνδρες και γυναίκες που θα έχουν εκπαιδευθεί στις κοινοτικές τεχνικές και στους δημοσιονομικούς κανόνες.
<P>
Εξάλλου, η έκθεση μάς υπενθυμίζει την ανάγκη να σκεφθούμε νέα κριτήρια για την περιφερειακή πολιτική, για την περίοδο 2006-2013. Πράγματι, αφού γίνει η διεύρυνση, η λογική της περιφερειακής πολιτικής για 25 χώρες δεν θα είναι η ίδια με την πολιτική για 15 χώρες! Πρέπει να σκεφθούμε μια νέα στρατηγική που θα βασίζεται στο αναπτυξιακό σχήμα του κοινοτικού χώρου (SDEC). Φαίνεται λοιπόν ότι μια συνολική θεώρηση της κοινοτικής επικράτειας έχει κεφαλαιώδη σημασία για μια καλύτερη περιφερειακή ανάπτυξη.
<P>
Η έκθεση αυτή μάς θέτει ενώπιον των ευθυνών μας, και γι' αυτό την υπερψήφισα.

<SPEAKER ID=72 NAME="Eriksson, Frahm, Herman Schmid και Sjφstedt">
. (SV)
<P>
Θα θέλαμε να κάνουμε τα εξής πέντε σχόλια:
<P>
1. Κάθε υποψήφια χώρα θα πρέπει να γνωρίζει μία ακριβή και δεσμευτική ημερομηνία για την ένταξή της. Η ημερομηνία αυτή θα πρέπει να βασίζεται στις διαπραγματεύσεις με την κάθε χώρα, διαπραγματεύσεις στις οποίες θα πρέπει να λαμβάνονται υπόψη οι μεγάλες δυσκολίες που αντιμετωπίζουν οι υποψήφιες χώρες στη μετάβασή τους αυτή. Εάν το επιθυμούν οι διάφορες χώρες θα πρέπει να είναι δυνατή η παράταση της μεταβατικής περιόδου.
<P>
2. Η διεύρυνση θα προκαλέσει σημαντικά υψηλότερες δαπάνες για την ΕΕ, οι οποίες θα πρέπει να καλυφθούν από οικονομίες τους τομείς της γεωργίας, των Διαρθρωτικών Ταμείων και της άμυνας.
<P>
3. Όταν ενταχθούν οι υποψήφιες χώρες στην ΕΕ θα πρέπει να αντιμετωπιστούν ισότιμα με όλα τα άλλα κράτη μέλη. Με κανένα τρόπο δεν μπορούμε να ανεχτούμε να αντιμετωπιστούν αυτές οι χώρες ως μέλη βα κατηγορίας.
<P>
4. Εκφράζουμε τη λύπη μας για το γεγονός ότι η θέση των γυναικών και οι συνθήκες υπό τις οποίες πραγματοποιείται η διαδικασία της μετάβασης δεν έχουν ληφθεί υπόψη στην έκθεση.
<P>
5. Αντίθετα από τη συνηθισμένη πρακτική, η έκθεση επέλεξε να περιλάβει διάφορα παραρτήματα ως μέρος 2. Το μέρος αυτό περιλαμβάνει διάφορους νεοφιλελεύθερους ισχυρισμούς και προτάσεις που δεν μας βρίσκουν σύμφωνους. Στην παρέμβασή μας εμείς αναφερθήκαμε αποκλειστικά στο κύριο μέρος της έκθεσης.

<SPEAKER ID=73 NAME="Ferrer">
. (ΕS) Στο σημερινό πλαίσιο και δεδομένου ότι έχουν αρχίσει να ακούγονται φωνές που αμφισβητούν τη διεύρυνση της Ευρωπαϊκής Ένωσης, είναι σημαντικό το Κοινοβούλιο αυτό να στείλει ένα σαφές πολιτικό μήνυμα υπέρ της διεύρυνσης. Για το λόγο αυτό υπερψήφισα την έκθεση Brok διότι η έκθεση αυτή, που είναι άλλωστε εξαίρετη, πέρα από την ανάλυση που κάνει όσον αφορά τις προόδους και τις δυσκολίες τις οποίες πρέπει να αντιμετωπίσουν οι χώρες με τις οποίες έχουν αρχίσει διαπραγματεύσεις, χρησιμεύει για να υπενθυμίσουμε στην κοινή γνώμη την πολιτική και ηθική δέσμευση που η Ευρωπαϊκή Ένωση, το Κοινοβούλιο αυτό, έχουν αναλάβει όχι μόνο σε σχέση με τις υποψήφιες χώρες που θέλουν να μοιραστούν την ευρωπαϊκή μας ιστορία και έχουν δικαίωμα να το πράξουν, αλλά σε σχέση με το ίδιο το πολιτικό σχέδιο της ευρωπαϊκής ολοκλήρωσης. Διότι, κατά τη γνώμη μου, η διεύρυνση όχι μόνο θα ευνοήσει την ευημερία και την οικονομική ανάπτυξη των υποψήφιων χωρών και, κατ' επέκταση, των σημερινών μελών της Ένωσης, αλλά θα αποτελέσει πάνω από όλα μία εγγύηση ειρήνης και σταθερότητας για την ευρωπαϊκή ήπειρο και επομένως μία ευκαιρία για την Ένωση να ολοκληρώσει το έργο ειρήνευσης που άρχισε πριν πενήντα χρόνια. Αυτοί που αγνοούν τη γλώσσα της αλληλεγγύης και ανησυχούν για το οικονομικό κόστος που θα επιφέρει η διεύρυνση, πρέπει να θυμούνται ότι η ειρήνη αξίζει αυτό το τίμημα.

<SPEAKER ID=74 NAME="Fiebiger">
. (DE) Όπως έδειξε η ενσωμάτωση των δυτικοευρωπαϊκών κρατών στην Ευρωπαϊκή Κοινότητα, ο τομέας της γεωργίας και της διατροφής είναι ένας από τους πιο πολύπλοκους. Χρειάσθηκαν μακροπρόθεσμα μέτρα προετοιμασίας και συχνά πολύχρονες μεταβατικές και ειδικές ρυθμίσεις. Τα υποψήφια για ένταξη κράτη της Κεντρικής και Ανατολικής Ευρώπης δικαιολογημένα, κατά την άποψη μου, κάνουν μνεία σε παρόμοια ειδικά και μεταβατικά μέτρα. Εδώ θα πρέπει να λάβουμε υπόψη ότι ένας ανταγωνιστικός τομέας γεωργίας και διατροφής στα υποψήφια για ένταξη κράτη θα είναι αποφασιστικής σημασίας για την επιτυχή διαδικασία μετασχηματισμού και αναδιάρθρωσης, λόγω της υψηλής οικονομικής και κοινωνικής σπουδαιότητάς του.
<P>
Η αγροτική οικονομία είναι σήμερα ένας τομέας που καθορίζεται σε μεγάλο βαθμό με βάση τις ενιαίες και δεσμευτικές συνθήκες πλαίσιο. Οι εθνικές αρμοδιότητες έχουν περιοριστεί ευρέως. Μπορεί κανείς να το κρίνει αυτό όπως θέλει, αλλά θα πρέπει να διατεθεί το 50% περίπου του προϋπολογισμού της ΕΕ, για να κρατήσουμε στη ζωή την ισχύουσα γεωργική πολιτική.
<P>
Στις αποφάσεις του Βερολίνου καθορίσθηκε η διάθεση 3,1 δισ. ευρώ ετησίως για το χρονικό διάστημα 2000-2006, δηλαδή 21,8 δισ. ευρώ συνολικά, για την προετοιμασία των υποψηφίων για ένταξη χωρών. Για τη διεύρυνση μετά το 2002 προβλέπονται άλλα 58,1 δισ. ευρώ.
<P>
Σύμφωνα με τα σημερινά δεδομένα δε θα επαρκέσει το παρόν δημοσιονομικό πλαίσιο για να αντιμετωπισθούν, κοινωνικά κυρίως, οι πολύπλοκες διαδικασίες των επικείμενων γύρων ολοκλήρωσης. Η αύξηση όμως του δημοσιονομικού πλαισίου για τη διεύρυνση της ΕΕ μπορεί να γίνει μόνο με αύξηση των εισφορών των σημερινών κρατών μελών της ΕΕ και όχι με συνεχή μείωση των σχεδιαζόμενων δαπανών στους διάφορους τομείς πολιτικής της Κοινότητας. Κι αυτό είναι αλήθεια. Ο αντίστροφος δρόμος διχάζει τους γεωργούς και θέτει σε κίνδυνο την κοινωνική ανάπτυξη στις δομές της υπαίθρου όλης της Ευρώπης. "Είναι καλά οι γεωργοί, είναι καλά και το κράτος ". Σ' αυτό το παλιό ρητό κρύβεται πολλή σοφία που και σήμερα έχει ισχύ.

<SPEAKER ID=75 NAME="Fruteau">
. (FR) Η κλίση της Ευρωπαϊκής Ένωσης, από ιδρύσεώς της, είναι η συγκέντρωση των πληθυσμών. Ακόμα και αν είναι δύσκολη η συγκατοίκηση των ευαισθησιών, των ιστοριών και, ορισμένες φορές, των αντιφάσεων, πιστεύω ότι η διεύρυνση πρέπει να ενταχθεί σ' αυτήν τη λογική ειρήνης και να συμμετάσχει στη δημιουργία μιας κοινότητας που θα υπερβαίνει τα παλαιά γεωγραφικά και ιδεολογικά σύνορα και θα έχει ως γνώμονα κοινές αξίες και κοινούς κανόνες.
<P>
Ωστόσο, για να μην περιοριστεί η Ευρώπη σε μια απλή ζώνη ελεύθερων συναλλαγών, η Ευρωπαϊκή Ένωση οφείλει να δώσει μια σαφή απάντηση στα θεσμικά, κοινωνικά και οικονομικά ζητήματα που δεν παραλείπει να θέτει η διεύρυνση.
<P>
Οφείλουμε ήδη από τώρα να προβλέψουμε με ρεαλιστικό τρόπο τις επιπτώσεις μιας Ευρώπης που δεν θα αποτελείται πια από 15, αλλά από 20 ή 30 μέλη. Οφείλουμε να δώσουμε την κατάλληλη απάντηση σε μια διεύρυνση που θα αυξήσει σημαντικά τον αριθμό των μειονεκτικών περιοχών, να σκεφθούμε από κοινού τον κίνδυνο ενίσχυσης των ανισορροπιών στα πλαίσια του ευρωπαϊκού χώρου, για να αποφύγουμε να γίνει η Ευρώπη μόνο ένα τεράστιο ανομοιογενές σύνολο.
<P>
Αυτός είναι ο λόγος για τον οποίο πρέπει να επιδείξουμε φαντασία στην επαναδιαμόρφωση των κριτηρίων χορήγησης διαρθρωτικών ενισχύσεων προκειμένου να διασφαλισθεί η κατάλληλη ενίσχυση προς τις φτωχότερες περιοχές των υποψηφίων χωρών, αλλά και των τωρινών κρατών μελών. Επααυτού, θα επιθυμούσα οι άκρως απόκεντρες περιοχές, από τις οποίες οι 6 στις 7 εξακολουθούν να συγκαταλέγονται στις 10 φτωχότερες της ΕΕ, να επωφεληθούν από τα Διαρθρωτικά ταμεία, όχι πλέον με μόνο κριτήριο το ΑΕΠ, αλλά και βάσει γεωγραφικών, δημογραφικών και ιδίως κοινωνικών κριτηρίων. Η διεύρυνση δεν πρέπει να χρηματοδοτηθεί από τους φτωχότερους.
<P>
Αυτή η έννοια πρέπει να καθοδηγεί τις θεσμικές, οικονομικές και χρηματοπιστωτικές μεταρρυθμίσεις σε όλη τη διάρκεια της ενταξιακής διαδικασίας. Μόνο με αυτό το τίμημα θα γίνει κατανοητή και αποδεκτή, και η αρχή της επικουρικότητας που έχει ως στόχο να ενισχύσει την οικονομική και κοινωνική συνοχή εντός της ΕΕ θα γίνει πραγματικότητα.
<P>
Η έκθεση του κ. Elmar Brok λαμβάνει υπόψη τις ανησυχίες που μόλις σας εξέθεσα, συνεπώς την υπερψήφισα.

<SPEAKER ID=76 NAME="Krarup">
. (DA) Ο αληθινός πολιτικός στόχος του σχεδίου διεύρυνσης της ΕΕ αφορά την οικονομική και πολιτική υποταγή των λαών των υποψήφιων χωρών. Γίνεται λόγος για επισημοποίηση ενός συστήματος που θα επιτρέπει στις ισχυρές από άποψη κεφαλαίου κοινοτικές εταιρίες να κυριαρχήσουν επί των γειτόνων τους στα ανατολικά και στα νότια, ενώ συγχρόνως η ΕΕ θα μετεξελιχθεί σε στρατιωτική υπερδύναμη. Το σημαντικότερο καθήκον του Λαϊκού Κινήματος κατά της ΕΕ είναι να διεθνοποιήσει τη λαϊκή αντίσταση κατά του συνόλου του σχεδίου της ΕΕ.

<SPEAKER ID=77 NAME="Krivine et Vachetta">
. (FR) Καταψηφίσαμε αυτήν την έκθεση, όχι διότι είμαστε αντίθετοι με την αρχή της διεύρυνσης της Ευρώπης. Αντίθετα, θα θεωρούσαμε θετική την ενσωμάτωση πληθυσμών που θα είχαν τα δημοκρατικά μέσα για να συζητήσουν αυτό το ζήτημα και να καταλήξουν σε συμπέρασμα.
<P>
Η άποψη των πληθυσμών, μελών της Ένωσης ή όχι, δεν ενδιαφέρει διόλου τα ευρωπαϊκά θεσμικά όργανα. Όσο δεν είχαν λόγο οι Γάλλοι εργαζόμενοι σχετικά με τον Χάρτη των Θεμελιωδών δικαιωμάτων εργαζόμενοι, τόσο δεν είχαν λόγο οι κάτοικοι της Λιθουανίας σχετικά με την ένταξή τους.
<P>
Αυτή η έκθεση προτείνει, στην πραγματικότητα, τη διεύρυνση μιας οικονομικής αγοράς. Τα κριτήρια του Συμβουλίου της Κοπεγχάγης το 1993, σχετικά με τον εκδημοκρατισμό ή την ικανότητα στήριξης του ανταγωνισμού ενισχύουν, δίκην του "κοινοτικού κεκτημένου", την κυριαρχία ενός άγριου και καταστροφικού καπιταλισμού. Ο εισηγητής είναι εξάλλου υποχρεωμένος να αναγνωρίσει "τα κοινωνικά προβλήματα, τις κοινωνικές ανισότητες και το υψηλό ποσοστό ανεργίας" που προκάλεσαν οι "αναληφθείσες μεταβολές". Τα διάφορα διαρθρωτικά σχέδια προσαρμογής επιβάλλουν αναγκαστικές ιδιωτικοποιήσεις σε όλους τους στρατηγικούς τομείς: χρηματοπιστωτικό τομέα, ασφάλειες, βιομηχανία, παιδεία, δημόσιες υπηρεσίες· και υποχρεώνουν σε δημοσιονομικές περικοπές.
<P>
Τελικά, η υπανάπτυξη μεγαλώνει ενώ η φτώχεια ανθεί, ακόμα και σε χώρες όπως η Πολωνία ή η Ουγγαρία όπου η "ανάπτυξη" είναι παρούσα. Επομένως, πού βρίσκονται οι "πρόοδοι" για τους λαούς που ποτέ δεν ζητήθηκε η άποψή τους;

<SPEAKER ID=78 NAME="Lang">
. (FR) Εδώ και χρόνια, δεν παύουμε να διατρανώνουμε εδώ τη διαστροφή της Ευρώπης σας, της σήμερα συγκεντρωτικής, γραφειοκρατικής, και αύριο φεντεραλιστικής, αυτής της Ευρώπης των Βρυξελλών που αρνείται, παρά τα ωραία λόγια, τις εθνικές ταυτότητες και τους πολιτισμούς, την Ιστορία και τις ιστορίες των ευρωπαϊκών λαών.
<P>
Επειδή την απορρίπτουμε προς το συμφέρον των Γάλλων, δεν μπορούμε, ειλικρινά, να εγκρίνουμε τη διεύρυνσή της προς τις χώρες και τους λαούς της Ανατολής, που μόλις απελευθερώθηκαν από την κομμουνιστική δικτατορία και δεν μπορούν να ξέρουν ακόμα σε ποια τεχνοκρατική και ολοκληρωτική παγίδα θέλουν να εισχωρήσουν.
<P>
Θέλουμε μια άλλη Ευρώπη, ένα άλλο μοντέλο ευρωπαϊκής οικοδόμησης, μια μεγάλη Ευρώπη, την Ευρώπη της συνεργασίας ανεξάρτητων και κυρίαρχων εθνών, που κλίση της θα είναι να υποδεχθεί όλες τις ευρωπαϊκές χώρες, και αποκλειστικά ευρωπαϊκές.
<P>
Η Ευρώπη που θέλουμε, είναι η πραγματική Ευρώπη και όχι η δική σας γραφειοκρατική και σχολαστική Ευρώπη, η Ευρώπη των ελευθεριών ενάντια στην δική σας συγκεντρωτική ευρωκρατία, η Ευρώπη των πατρίδων ενάντια στο δικό σας αδιαφοροποίητο "ευρωποειδές" συνονθύλευμα, η Ευρώπη των λαών ενάντια στην δική σας Ευρώπη των υπαλλήλων και των τεχνοκρατών.

<SPEAKER ID=79 NAME="Lienemann">
. (FR) Απείχα από την ψηφοφορία επί της εκθέσεως του κ. Brok διότι δεν τέθηκε ποτέ το θεμελιώδες ζήτημα της σύμφωνης γνώμης των λαών μας για την ΟΝΕ.
<P>
Ως εκ τούτου, στα περισσότερα κράτη μέλη, δεν αποφάσισαν ούτε οι λαοί, ούτε τα κοινοβούλια, σχετικά με την αρχή και τους όρους της διεύρυνσης. Το θέμα των προθεσμιών είναι καθοριστικό τόσο για τους πολίτες των ανατολικών χωρών όσο και για την ΕΕ. Πρέπει να αρθούν ορισμένοι σημαντικοί προκαταρκτικοί όροι.
<P>
Όσο δεν ορίζεται με σαφήνεια η πολιτική και κοινωνική Ευρώπη, όχι μόνο για να αρθεί το εμπόδιο για την καλή τεχνική λειτουργία της λήψεως αποφάσεων σε 23 μήνες, αλλά και για να καθοριστεί το πλαίσιο των αρχών, του κοινού κοινωνικού μοντέλου και μοντέλου ιθαγένειας, η διεύρυνση δημιουργεί περισσότερους κινδύνους από τις πόρτες που ανοίγει. Οι κίνδυνοι είναι συγχρόνως η πολιτική αραίωση της Ένωσης και το κοινωνικό ντάμπιγκ, και τέλος η υποβάθμιση του ευρωπαϊκού σχεδίου σε ένα σχέδιο μιας μεγάλης αγοράς και ενός χώρου ελεύθερου ανταγωνισμού. Όμως, αυτό το σχέδιο οι λαοί μας το απορρίπτουν. Είναι επικίνδυνο.
<P>
Μια φυγή προς τα εμπρός στην διεύρυνση, μ' αυτές τις συνθήκες, κινδυνεύει να επιταχύνει τις δημαγωγικές και φασιστοειδείς εκτροπές που ξεπετάγονται εδώ και κει.
<P>
Είναι επείγον να ζητήσουμε σαφώς την άποψη των εθνικών κοινοβουλίων και των πολιτών. Είναι επείγον να αναθεωρήσουμε το χρονοδιάγραμμα. Είναι επείγον να ορίσουμε ένα πλαίσιο για τις κοινωνικές αποκλίσεις, εναρμονίζοντας προς τα επάνω τα κοινωνικά πρότυπα. Είναι επείγον να ενισχύσουμε την πολιτική συνοχή και να προσδώσουμε νομική αξία στον Χάρτη των θεμελιωδών δικαιωμάτων.
<P>
Μέσα σ' αυτό το νέο πλαίσιο πρέπει να σκεφθούμε την διεύρυνση και να καθορίσουμε μια στρατηγική μετάβασης.

<SPEAKER ID=80 NAME="Lulling">
. (DE) Λιγότερα θα ήταν καλύτερα. Απείχα της ψηφοφορίας γι' αυτό το ψήφισμα-ταινία σχετικά με τη διεύρυνση, επειδή έχω τη γνώμη ότι το Κοινοβούλιο δεν προσφέρει καλές υπηρεσίες στην πολιτικά σημαντική υπόθεση της διεύρυνσης της Ευρωπαϊκής Ένωσης προς ανατολάς και νότο μ' αυτό το εν μέρει αχώνευτο χαρτομάνι.
<P>
Φοβάμαι μάλιστα πως αυτή η συλλογή εκθέσεων χωρών και διατομών θα αποδειχτεί αντιπαραγωγική, ιδιαίτερα στις χώρες της Κεντρικής και Ανατολικής Ευρώπης που υπέβαλαν αίτηση για ένταξη στην Ευρωπαϊκή Ένωση.
<P>
Το ψήφισμα-ταινία μάλιστα, με τις 127 παραγράφους, κινδυνεύει να έχει επίδραση αντιστρόφως ανάλογη του μήκους του. Θα έφθαναν οι εκθέσεις των χωρών κι ένα ιδιαίτερα σύντομο, αλλά σαφές ψήφισμα.
<P>
Εκείνο που ενδιαφέρει είναι να στείλουμε από εδώ ένα σωστό μήνυμα, ότι θέλουμε την ένταξη, ότι δε θα αργήσει και στο οποίο θα γίνεται άλλωστε σαφές ότι τόσο οι χώρες που θέλουν να ενταχθούν όσο και η Κοινότητα θα πρέπει να μπορούν να αντέξουν τη διεύρυνση οικονομικά, κοινωνικά και δημοσιονομικά.
<P>
Ο ρεαλισμός όσον αφορά θέματα αντοχής δεν είναι καθυστέρηση. Το αντίθετο μάλιστα.
<P>
Θέλουμε για πολλούς λόγους τη διασφάλιση μιας διαρκούς ειρήνης, την ένωση όλης της Ευρώπης, η οποία θα αποτρέψει και μόνον τους πολέμους που έζησαν οι γονείς μου κι εγώ. Αυτό θα ' πρεπε σήμερα να ήταν το μήνυμά μας με λίγα λόγια.
<P>
Δεν μπορούμε και δε θέλουμε να ζητάμε από τις υποψήφιες για ένταξη χώρες in puncto "κοινοτικό κεκτημένο" περισσότερα απ' όσα ήμασταν σε θέση να κάνουμε εμείς οι ίδιοι μέχρι τώρα.
<P>
Διαβάζοντας το κεφάλαιο του ψηφίσματος "Ισότητα ευκαιριών και διεύρυνση" , όπου αναφέρεται ότι η υιοθέτηση του κοινοτικού κεκτημένου στον τομέα της ισότητας των φύλων αποτελεί conditio sine qua non, καθώς και τα υπόλοιπα αιτήματα προς τις υποψήφιες για ένταξη χώρες, βλέπω ότι αυτά θα μπορούσαν να εκληφθούν ως "η" τροχοπέδη για την ένταξή τους. Θα έπρεπε να γνωρίζετε ότι το κοινοτικό κεκτημένο, ειδικά σ' αυτόν τον τομέα που μ' ενδιαφέρει ιδιαίτερα, δεν το έχουμε πολύ καιρό. Στα χαρτιά πετύχαμε πολλά in puncto ισότιμη μεταχείριση και ισότητα ευκαιριών μεταξύ ανδρών και γυναικών. Αλλά ποια εικόνα εμφανίζεται στην πράξη; Ως γνωστόν, στην ημερήσια διάταξη της παρούσας συνόδου έχουμε μια έκθεση για την ισότητα των ευκαιριών ανδρών και γυναικών που παρουσιάζει και πάλι πόσο άσχημα είναι τα πράγματα στην πράξη με το κοινοτικό κεκτημένο, ειδικά σ' αυτόν τον τομέα.
<P>
Θα ήταν φυσικά θράσος να ζητάμε από τις υποψήφιες για ένταξη χώρες περισσότερα απ' όσα είμαστε σε θέση να κάνουμε εμείς οι ίδιοι εδώ και 25 χρόνια, από τότε που έχουμε τις πρώτες οδηγίες για την ισότιμη μεταχείριση.
<P>
Αυτά ήθελα να πω και να εκφράσω με την αποχή μου ότι το Κοινοβούλιό μας καλύτερα θα έκανε να παρήγαγε λιγότερα χαρτιά αλλά περισσότερη ουσία. Κι εμένα μ' ενδιαφέρει να στείλω ένα μήνυμα που θα το αντιληφθούν σωστά οι υποψήφιες για ένταξη χώρες. Θέλουμε την ένταξη, αλλά πρέπει να είμαστε και σε θέση να δημιουργήσουμε τις απαραίτητες προϋποθέσεις γι' αυτήν.
<P>
Κι όταν βλέπω τι έγινε μέχρι τώρα σχετικά με το θέμα αυτό στην κυβερνητική διάσκεψη, τότε δε χρειάζεται να είμαστε ιδιαίτερα υπερήφανοι και θα ' πρεπε πρώτα να φροντίζουμε τα του οίκου μας, αντί να ζητάμε από τις υποψήφιες για ένταξη χώρες προκαταβολικά αυτά που εμείς οι ίδιοι δεν είμαστε σε θέση να επιτελέσουμε.

<SPEAKER ID=81 LANGUAGE="SV" NAME="Malmstrφm, Paulsen και Olle Schmidt">
Η διεύρυνση της ΕΕ αποτελεί μία επανένωση της Ευρώπης μετά από μία μακρά περίοδο διαίρεσης. Τα κράτη μέλη της ΕΕ έχουν ένα ιστορικό καθήκον να υποδεχτούν τις χώρες της Ανατολικής και Κεντρικής Ευρώπης και να τις περιλάβουν στην ευρωπαϊκή συνεργασία. Η διεύρυνση δεν θα πρέπει να θεωρείται πρόβλημα, αλλά ευκαιρία για εμβάθυνση της συνεργασίας σε διασυνοριακά ζητήματα τα οποία δεν μπορούν να αντιμετωπίσουν μόνα τους τα διάφορα κράτη. Οι κυβερνήσεις των χωρών της ΕΕ, καθώς και το Ευρωπαϊκό Κοινοβούλιο, φέρουν σημαντική ευθύνη για την πραγματοποίηση των αναγκαίων μεταρρυθμίσεων το ταχύτερο δυνατόν, ούτως ώστε η διεύρυνση να αποτελέσει πραγματικότητα.
<P>
Οι προετοιμασίες για τη διεύρυνση πραγματοποιούνται με βραδύ ρυθμό. Γι' αυτό οι ηγέτες της Ευρώπης οφείλουν να επιδείξουν πολιτική βούληση, προκειμένου να αντιμετωπίσουν την πρόκληση της διεύρυνσης. Θα πρέπει να καθοριστεί μία σαφής ημερομηνία για το πότε θα ολοκληρωθούν οι διαπραγματεύσεις. Εάν η διαδικασία της διεύρυνσης σταματήσει τώρα, θα ήταν σαν να γυρίζουμε το ρολόι δέκα χρόνια πίσω. Κάτι τέτοιο θα απέβαινε μοιραίο για την ευρωπαϊκή ολοκλήρωση.
<P>
Μία από τις σημαντικότερες μεταρρυθμίσεις που θα πρέπει να πραγματοποιηθεί είναι η συνολική αναδιάρθρωση της Κοινής Γεωργικής Πολιτικής. Το σημερινό σύστημα με τις εισφορές, τις επιδοτήσεις και τις ποσοστώσεις, θα πρέπει να αντικατασταθεί από το ελεύθερο εμπόριο και την προσαρμογή στις συνθήκες της αγοράς. Η μεταρρύθμιση της Κοινής Γεωργικής Πολιτικής είναι απαραίτητη, όχι μόνο για οικονομικούς λόγους αλλά επίσης και προκειμένου να μπορέσει η ευρωπαϊκή γεωργία να χαρακτηρίζεται επιτέλους από αποτελεσματικότητα και καλή ποιότητα.
<P>
Μία διευρυμένη ΕΕ δεν θα πρέπει να δημιουργήσει χώρες πρώτης και δεύτερης κατηγορίας στην Ευρώπη. Για την επανένωση της Ευρώπης είναι απαραίτητο να συμμετέχουν όλα τα κράτη μέλη σε όλους τους τομείς της συνεργασίας. Το δικαίωμα στην ελεύθερη κυκλοφορία θα πρέπει αναμφίβολα να ισχύει για όλες τις χώρες της Κεντρικής και Ανατολικής Ευρώπης από την πρώτη μέρα της ένταξής τους.

<SPEAKER ID=82 NAME="Markov">
. (DE) Ψήφισα υπέρ του συνολικού σχεδίου της προς ανατολάς διεύρυνσης της ΕΕ, επειδή:
<P>
1. θεωρώ τη διαδικασία αυτή πολιτική αναγκαιότητα,
<P>
2. ήθελα να στείλω ένα θετικό μήνυμα στις υποψήφιες για ένταξη χώρες, μια και έκαναν σημαντική πρόοδο στο πλαίσιο της σχεδιαζόμενης ένταξης.
<P>
Παρά τα αναμφίβολα υπάρχοντα προβλήματα των σημερινών κρατών μελών της ΕΕ που μάλιστα προηγούνται, υπερτερούν κατά τη γνώμη μου οι ευκαιρίες που μας προσφέρει η παρούσα διαδικασία διεύρυνσης.
<P>
Ως μέλος της Μικτής Κοινοβουλευτικής Επιτροπής ΕΕ-Σλοβενίας θα ήθελα να πω ότι θεωρώ πρότυπο το επίπεδο που έφτασε η Σλοβενία στην υιοθέτηση του κοινοτικού κεκτημένου, πράγμα που αντικατοπτρίζεται και μέσα στην έκθεση. Έχω κάπως διαφορετική άποψη από τον εισηγητή όσον αφορά τις θέσεις για τα εκκρεμή θέματα της επιστροφής των περιουσιών και της δικαστικής αρμοδιότητας, μια και η εμπειρία μου ως Ανατολικογερμανός δέκα χρόνια μετά την επανένωση των δύο γερμανικών κρατών, μου λέει ότι εξακολουθούν να υπάρχουν τα ίδια προβλήματα και στο κρατίδιο του Brandenburg. Η δύσκολη αυτή διαδικασία απαιτεί αντικειμενικά χρονικό διάστημα έως και 20 χρόνων.
<P>
Δε συμμερίζομαι με κανένα τρόπο τις τροπολογίες που κατατέθηκαν στο ΕΚ για την παρούσα έκθεση, επειδή
<P>
διαπιστώθηκε ήδη πολλαπλώς ότι η Σλοβενία πληροί τα κριτήρια της Κοπεγχάγης,
<P>
το θέμα της παύσης της λειτουργίας των πυρηνικών εγκαταστάσεων δεν είναι στοιχείο του κοινοτικού κεκτημένου ,
<P>
τα αποτελέσματα του Βα Παγκοσμίου Πολέμου μπορούμε σίγουρα να τα δούμε από διαφορετικές σκοπιές, αλλά δεν μπορούμε να περιμένουμε ότι αυτά θα συνάδουν με τις πολιτικές απόψεις που διατυπώθηκαν 50 χρόνια αργότερα στα κριτήρια της Κοπεγχάγης.

<SPEAKER ID=83 NAME="Martinez">
. (FR) Η διεύρυνση της Ευρωπαϊκής Ένωσης προς δέκα χώρες της Ανατολικής Ευρώπης, συν την Μάλτα και την Κύπρο, είναι ένα μεγάλο σχέδιο.
<P>
Ποιος θα μπορούσε πράγματι να αρνηθεί την είσοδο στον ευρωπαϊκό οίκο, της Πολωνίας του Κοπέρνικου και του Ιωάννη-Παύλου ΙΙ, της Ουγγαρίας που μαρτύρησε το 1956 στην Βουδαπέστη ή της πρωτεύουσας-συμβόλου, της Πράγας, όταν οι λαϊκές δημοκρατίες εκπαραθύρωναν τον επικεφαλής του κράτους και συνέθλιβαν τον λαό του Jan Palach, που θυσιάστηκε για την ελευθερία.
<P>
Ωστόσο, ακριβώς λόγω αυτού του οδυνηρού παρελθόντος, μπορούμε, από συμπάθεια για τους Ανατολικοευρωπαίους φίλους μας, να τρέφουμε ορισμένες ανησυχίες καθώς τους βλέπουμε, άρτι απελευθερωθέντες από τον γραφειοκρατικό ολοκληρωτισμό της σοβιετικής αυτοκρατορίας, να πέφτουν σε έναν άλλο ολοκληρωτισμό, εξίσου γραφειοκρατικό, της αυτοκρατορίας των ελεύθερων συναλλαγών και του άκρατου και άγριου φιλελευθερισμού.
<P>
Είναι πραγματικά προς το συμφέρον των Πολωνών ή Ούγγρων αγροτών να καταδικαστούν σε εξαφάνιση μέσα στις δύο δεκαετίες που θα ακολουθήσουν την ένταξή τους;
<P>
Είναι πραγματικά προς το συμφέρον των Ελληνοκυπρίων, οι οποίοι γνωρίζουν εδώ και περισσότερο από έναν αιώνα, με τους συμπατριώτες τους από την Θράκη, τι σημαίνει Τουρκία, να γίνουν μέλος μιας Ευρωπαϊκής Ένωσης που αύριο θα αφήσει να κυκλοφορούν και να εγκαθίστανται ελεύθερα στη χώρα τους οι προχθεσινοί τους δήμιοι;
<P>
Αυτός είναι ο λόγος για τον οποίο, μαζί με τους συναδέλφους μου ευρωβουλευτές του Εθνικού Μετώπου, θα θέλαμε να γλυτώσουμε τα έθνη της Ανατολικής Ευρώπης από το σφάλμα της "διάλυσής" τους μέσα στην αμερικανοευρωπαϊκή Ένωση.
<P>
Ο καθένας όμως είναι ελεύθερος να επιλέξει το πεπρωμένο του. Σαν φίλοι, τους προειδοποιούμε. Σαν φίλοι, θα τους δεχθούμε. Επειδή όμως, σαν φίλοι, αμφιβάλλουμε πάρα πολύ για το βάσιμο της επιλογής τους δεν μπορούμε να την υποστηρίξουμε.

<SPEAKER ID=84 NAME="Miranda">
. (ΡΤ) Η σημασία και το μέγεθος των προβλημάτων που προκαλεί η διεύρυνση δεν συμβιβάζεται με τη διπλή γλώσσα που χρησιμοποιείται στους κόλπους της Ευρωπαϊκής Ένωσης για τη διεύρυνση αυτή.
<P>
Πράγματι, είναι εντελώς απαράδεκτο να έχουν χρησιμοποιηθεί εύκολες υποσχέσεις και να έχουν δημιουργηθεί ψευδείς προσδοκίες στις υποψήφιες χώρες και, εν τω μεταξύ, με στόχο την πραγματική αναβολή τους, να δημιουργείται τώρα ένα αδιαπέραστο πλέγμα δυσκολιών και προϋποθέσεων για την υλοποίησή τους, ή να γίνεται επίκληση εμποδίων που ήταν εξαρχής γνωστά, μέχρι του σημείου να προτείνονται μελέτες σχετικά με το κόστος της μη διεύρυνσης.
<P>
Από την πλευρά μας, υποστηρίζουμε πάντα τη λογική της αλήθειας, όσο σκληρή και να είναι. Αυτός είναι ο λόγος για τον οποίο, αν και η διεύρυνση δεν προκαλεί εκ μέρους μας αντιρρήσεις αρχής, δηλώναμε πάντα - από την αρχή της διαδικασίας - ότι μία οριστική θέση σχετικά με αυτή θα εξαρτηθεί από τις συνθήκες στις οποίες θα πραγματοποιηθεί.
<P>
Το δηλώσαμε διότι δεν παραγνωρίσαμε ποτέ ότι θα παρουσιαζόταν δυσκολίες, σε όλα τα επίπεδα, για την υλοποίησή της, καθώς είναι σίγουρο και αναπόφευκτο ότι η υπέρβασή τους απαιτεί μία ισχυρή πολιτική βούληση, νέα χρηματοδοτικά μέσα και, πάνω από όλα, μία προσεκτική ανάλυση των συνεπειών της, τόσο για τα σημερινά κράτη μέλη όσο και για τις υποψήφιες χώρες, ασφαλώς σε θεσμικό, οικονομικό, χρηματοδοτικό και κοινωνικό επίπεδο.
<P>
Και, ως παράδειγμα, θα επαναλάβουμε τώρα ότι δεν θα αποδεχθούμε να υλοποιηθεί εις βάρος των κρατών μελών με μικρότερη ανάπτυξη - όπως έδειξε η μη αναθεώρηση των χρηματοδοτικών προοπτικών - ή να αποφασιστεί μία θεσμική τροποποίηση όπως υποστηρίζεται από ορισμένους.

<SPEAKER ID=85 NAME="Pittella">
. (ΙΤ) Εκφράζω με τη σειρά μου, όπως ήδη έκανε η πολιτική μου ομάδα, την εκτίμησή μου για την έκθεση του συναδέλφου Brok και θέλω συγχρόνως να υπογραμμίσω το πολιτικό βάρος της επιλογής που έκανε η Ευρωπαϊκή Ένωση υπέρ της διεύρυνσης, βάρος που δεν θα πρέπει να μειωθεί για λόγους διαφορετικούς από την αυστηρή αξιολόγηση της όλης διαδικασίας τήρησης εκ μέρους των υποψηφίων χωρών των παραμέτρων που προβλέπονται στο κοινοτικό κεκτημένο. Θα ήθελα περαιτέρω να υπογραμμίσω τρία θέματα:
<P>
Πρώτον: η διεύρυνση δεν μπορεί να αντιμετωπιστεί ξεχωριστά από μία συνολικότερη πολιτική ανοίγματος και ενδιαφέροντος της Ευρωπαϊκής Ένωσης προς την Ανατολή και το Νότο. Η προώθηση της συνεργασίας και της φιλίας με τις χώρες της πρώην ΕΣΣΔ και της Μεσογείου θα πρέπει να αναπτυχθεί παράλληλα με τη διαδικασία της διεύρυνσης.
<P>
Δεύτερον: η διεύρυνση συνεπάγεται αναπόφευκτα την αναθεώρηση των δημοσιονομικών προοπτικών της Ευρωπαϊκής Ένωσης, οι οποίες καθορίστηκαν και αποφασίστηκαν όταν η προοπτική της διεύρυνσης δεν είχε ακόμη εμφανιστεί στον ορίζοντα. Μία μεγαλύτερη Ευρώπη με περισσότερα καθήκοντα και υποχρεώσεις έχει ανάγκη από νέους και πιο ευδιάκριτους οικονομικούς πόρους. Καθίσταται επομένως επείγουσα η αναθεώρηση των δημοσιονομικών προοπτικών και η αύξηση των δημοσιονομικών πόρων υπέρ των προενταξιακών παρεμβάσεων.
<P>
Τρίτον: οι συνέπειες της διεύρυνσης στην περιφερειακή πολιτική της Ένωσης δεν θα πρέπει να υποτιμηθούν. Η πολιτική της σύγκλισης είναι και θα παραμείνει αναγκαία για πολλές περιφέρειες που περιλαμβάνονται μεν σήμερα στο στόχο 1 αλλά δεν θα περιλαμβάνονται πλέον σε αυτόν μετά από τη διεύρυνση.
<P>
Θα πρέπει σήμερα κιόλας να αναζητήσουμε νέα όργανα και νέες μορφές παρέμβασης υπέρ όλων των τομέων που παρουσιάζουν ελλείψεις στην υποδομή και στα δίκτυα υπηρεσιών, όπως για παράδειγμα ο ιταλικός Νότος.

<SPEAKER ID=86 NAME="Sylla">
. (FR) Η διεύρυνση της Ευρωπαϊκής Ένωσης είναι ένα μεγάλο σχέδιο. Μια τέτοια Ευρώπη θα αποτελούσε εγγύηση ειρήνης και θα σηματοδοτούσε την απόρριψη οποιουδήποτε εθνικισμού. Η προοπτική της συγκέντρωσης των εθνών γύρω από ένα κοινό πολιτικό σχέδιο, επάνω σε δημοκρατικά θεμέλια και με στόχο την προαγωγή της ευημερίας και του ευ ζην των διαφόρων πληθυσμών είναι συναρπαστική. Αυτός πρέπει να είναι ο στόχος μιας μεγάλης Ευρώπης.
<P>
Δυστυχώς, αυτό που διαγράφεται αυτήν την στιγμή είναι περισσότερο η οικοδόμηση μιας οικονομικής και φιλελεύθερης μόνο Ευρώπης, χωρίς πραγματική πολιτική εξουσία που θα μπορούσε να αποφασίζει δημοκρατικά για τους μεγάλους πολιτικούς, οικονομικούς και κοινωνικούς προσανατολισμούς. Κατάφωρη μαρτυρία αποτελούν οι παρατηρούμενες δυσχέρειες και εμπλοκές έναντι της απόκτησης κοινών θεσμικών οργάνων, που θα είναι πιο αποτελεσματικά, πιο δημοκρατικά και πιο κοντά στους πολίτες. Σ' αυτές τις συνθήκες, η διεύρυνση της Ευρώπης με καταναγκαστικό τρόπο θα γίνει σε βάρος του συμφέροντος των πληθυσμών και των κοινωνικών τους δικαιωμάτων. Γι' αυτό απείχα της ψηφοφορίας για την έκθεση.

<SPEAKER ID=87 NAME="Turchi">
. (ΙΤ) Αναφερθήκαμε επανειλημμένα στις σημερινές μας συζητήσεις και παρεμβάσεις στο ζήτημα της διεύρυνσης· όλοι μας, ακόμη και όσοι δεν έλαβαν το λόγο, είμαι σίγουρος ότι αναρωτηθήκαμε κατά τη διάρκεια των συζητήσεων αυτών τί σημαίνει η Ευρώπη για εμάς, για τα κόμματά μας, για τα κράτη μας.
<P>
Προσωπικά θεωρώ ότι η έννοια της διεύρυνσης δεν σημαίνει παροχή σε ορισμένες χώρες πιστοποιητικών που να βεβαιώνουν ότι ανήκουν στην Ευρώπη. Η Ευρώπη και η Ευρωπαϊκή Ένωση είναι δύο έννοιες διαφορετικές: η δεύτερη αποτελεί μία πολιτική οντότητα της οποίας η γέννηση έλαβε χώρα πριν από πενήντα χρόνια, ενώ η πρώτη αποτελεί μία γεωγραφική, ιστορική, θρησκευτική, πολιτιστική, κοινωνική οντότητα οι ρίζες της οποίας χάνονται στα βάθη του χρόνου. Για να γίνει μία χώρα μέλος της Ένωσης απαιτείται να υποβάλει υποψηφιότητα, ενώ μία χώρα αποτελεί μέρος της Ευρώπης από τη στιγμή που γεννιέται, καθώς δεσμοί αίματος ενώνουν όλους τους λαούς αυτής της υπέροχης ηπείρου.
<P>
Όταν μιλούμε περί της διεύρυνσης ας μη λησμονούμε ότι βρισκόμαστε εδώ για να αξιολογήσουμε δίκαια, με βάση οικονομικά, πολιτικά και κοινωνικά κριτήρια χωρίς ωστόσο να καταστήσουμε κενή νοήματος μία πράξη η οποία σε μεγάλο βαθμό είναι αναπόφευκτη και μοιραία. Η Πολωνία, η Ουγγαρία, η Τσεχική Δημοκρατία, - για να αναφερθώ μόνο σε ορισμένους από τους υποψηφίους - μπορεί κανείς να αρνηθεί ότι αποτελούν μέρος της ιστορίας μας, του πολιτισμού μας, της προέλευσής μας;
<P>
Φυσικά, αυτό δεν σημαίνει ότι θα πρέπει να αποποιηθούμε των δικών μας ευθυνών: η εξακρίβωση της μεταφοράς του κοινοτικού κεκτημένου είναι απαραίτητη, όπως εξάλλου είναι αναγκαίο να τηρήσει η Ένωση τις δεσμεύσεις που ανέλαβε απέναντι στα κράτη αυτά στα πλαίσια της προενταξιακής στρατηγικής. Σ' αυτήν την εξαιρετικά ευαίσθητη μεταβατική φάση, δεν θα πρέπει να υποτιμήσουμε την ανάγκη ενός υγιούς ρεαλισμού, έτσι ώστε να αποφύγουμε περιττές διαμάχες για ζητήματα αρχών. Σε γενικές γραμμές συμφωνούμε όλοι με την ιδέα μίας διευρυμένης Ένωσης, ωστόσο ο στόχος αυτός θα μπορέσει να πραγματοποιηθεί πλήρως μόνο όταν οι υποψήφιες χώρες πραγματοποιήσουν τις αναγκαίες διαρθρωτικές μεταρρυθμίσεις, όταν η Ευρωπαϊκή Ένωση θα διαθέτει τα όργανα και τις διαδικασίες λήψης αποφάσεων που θα της επιτρέπουν να διαχειριστεί μία τέτοια κατάσταση και, κυρίως, όταν συνειδητοποιήσουμε επιτέλους ότι η Ευρώπη δεν αποτελεί απλώς ένα πολιτικό σχήμα αλλά κυρίως είναι οι κοινές ρίζες και η ιστορία μας, το αίμα και τα δάκρυα, τα όνειρα και τα οράματα που ενώνονται μεταξύ τους πέρα από τα πολιτικά και οικονομικά προβλήματα.
<P>
Έκθεση Carlsson (A5-0238/2000)

<SPEAKER ID=88 NAME="Fatuzzo">
Με μεγάλη χαρά σας ανακοινώνω ότι ψήφισα υπέρ της διάταξης που αφορά την αίτηση ένταξης της Εσθονίας στην Ευρωπαϊκή Ένωση. Με την ευκαιρία θα ήθελα να χαιρετίσω τους συνταξιούχους και τους ηλικιωμένους της Εσθονίας, εκφράζοντας την ελπίδα ότι το επίπεδο ζωής τους θα βελτιωθεί εφόσον η χώρα τους ενταχθεί στην Ευρωπαϊκή Ένωση. Υπογραμμίζω ιδιαίτερα το γεγονός ότι στην έκθεση αυτή, όπως ανέφερε ο συνάδελφος Carlsson, αναφέρεται ότι το 99% του συνόλου των επιχειρήσεων στην Εσθονία αποτελείται από μικρομεσαίες επιχειρήσεις. Αναμφισβήτητα πρόκειται για ένα θετικό παράγοντα για τον οποίο, καθώς και για άλλους πολλούς λόγους, επευφημούμε τη Δημοκρατία της Εσθονίας.

<SPEAKER ID=89 NAME="Kauppi">
 - (FI) Το άνοιγμα της Ευρωπαϊκής Ένωσης στα νέα κράτη μέλη θα αυξήσει τη σταθερότητα και την ευημερία της ηπείρου μας. Είναι λοιπόν πολύ θετικό το ότι οι διαπραγματεύσεις για την ένταξη έχουν προχωρήσει καλά με όλες τις υποψήφιες χώρες. Η ένταξη των υποψήφιων χωρών στην Ευρωπαϊκή Ένωση θα πρέπει να εξαρτηθεί από την ανάπτυξή τους. Στις διαπραγματεύσεις θα πρέπει δηλαδή να εφαρμοστεί η αρχή της διαφοροποίησης. Η γεωγραφική ομαδοποίηση των υποψήφιων χωρών και η εδαφική διαβάθμιση των ημερομηνιών ένταξης δεν μπορούν να γίνουν δεκτές.
<P>
Η διεύρυνση θα ωφελήσει και τα σημερινά μέλη της Ευρωπαϊκής Ένωσης. Τα πολιτικά και μακροοικονομικά οφέλη της διεύρυνσης θα υπερβούν τις πρόσθετες δαπάνες που θα δημιουργηθούν για τα κράτη μέλη. Η Ευρωπαϊκή Ένωση ήδη κερδίζει από το αυξανόμενο πλεόνασμα των εμπορικών συναλλαγών της με τις υποψήφιες χώρες.
<P>
Θα ήταν επιθυμητό να συνεχίσουν οι κυβερνήσεις των υποψήφιων χωρών να ενισχύουν τις διοικητικές τους ικανότητες, ώστε οι κανονισμοί της Ευρωπαϊκής Ένωσης να μπορούν να εφαρμοστούν σε αυτές τις χώρες και πριν την ένταξη.
<P>
Η μεγάλη πρόοδος της Εσθονίας όσον αφορά τις προετοιμασίες για την ένταξη είναι πολύ θετική ιδίως για τη Φινλανδία. Η γειτονική μας χώρα έχει καταβάλει μεγάλη προσπάθεια τα δέκα τελευταία χρόνια για να εκπληρώσει τα κριτήρια για την ένταξη. Ο νόμος για τις γλώσσες, σημαντικός για το θέμα των μειονοτήτων στην Εσθονία, τέθηκε σε ισχύ τον Ιούνιο του 2000 και σέβεται όλους τους σχετικούς διεθνείς κανόνες. Και η οικονομική μεταβατική πορεία έχει προχωρήσει θετικά. Θα ήταν καλό για όλες τις πλευρές να βρεθούν σύντομα λύσεις για τα υπόλοιπα ζητήματα. Η κυβέρνηση της Εσθονίας θα πρέπει να αποδώσει περισσότερη σημασία στην καταπολέμηση της διαφθοράς και της διακίνησης ναρκωτικών.

<SPEAKER ID=90 NAME="Martin, David">
. (ΕΝ) Δέχομαι με ικανοποίηση την έκθεση Carlsson σχετικά με την αίτηση της Εσθονίας για προσχώρησή της στην Ευρωπαϊκή Ένωση και συμφωνώ με την πλειονότητα των συμπερασμάτων της.
<P>
Σημειώνω ότι η Εσθονία καλύπτει τώρα τα κριτήρια της Κοπεγχάγης και ότι σημειώνει ικανοποιητική πρόοδο προς την κατεύθυνση εκπλήρωσης του κοινοτικού κεκτημένου.
<P>
Από τη στιγμή που η Ευρωπαϊκή Ένωση θα προσαρμόσει το θεσμικό της πλαίσιο και τις πολιτικές της έτσι ώστε να ανταποκρίνονται στη διεύρυνση, δε βλέπω το λόγο για τη μη προσχώρηση της Εσθονίας.
<P>
Ελπίζω για τη σύντομη ένταξη της Εσθονίας.
<P>
Έκθεση Schroedter (A5-0239/2000)

<SPEAKER ID=91 NAME="Fatuzzo">
Κύριε Πρόεδρε, κατά τη διαδικασία ένταξής της στην Ευρωπαϊκή Ένωση, η Δημοκρατία της Λετονίας αντιμετωπίζεται θετικά τόσο από εμένα προσωπικά όσο επίσης και από ορισμένους άλλους εκπροσώπους του κόμματος των συνταξιούχων. Θα ήθελα με την ευκαιρία να χαιρετίσω τους ηλικιωμένους και τους συνταξιούχους της Λετονίας οι οποίοι θα τύχουν σίγουρα ιδιαίτερης προσοχής εντός της Ευρωπαϊκής Ένωσης όσον αφορά τα προβλήματά τους. Υπογραμμίζω το χαμηλό δείκτη γεννήσεων στη χώρα αυτή - 7,5 τοις χιλίοις, όπως αναφέρεται στην έκθεση Schroedter, πρόβλημα το οποίο επιδεινώνει την κατάσταση του συστήματος κοινωνικής ασφάλειας και το συνταξιοδοτικό σύστημα και που ελπίζω ότι θα αντιμετωπισθεί από τη Δημοκρατία της Λετονίας καλύτερα απ' ό,τι συνέβη σε ορισμένες χώρες μέλη της ΕΕ.

<SPEAKER ID=92 NAME="Martin, David">
. (ΕΝ)Δέχομαι με ικανοποίηση την έκθεση Schroedter σχετικά με την αίτηση της Λετονίας για προσχώρησή της στην Ευρωπαϊκή Ένωση και συμφωνώ με την πλειονότητα των συμπερασμάτων της.
<P>
Σημειώνω ότι η Λετονία προοδεύει προς την κατεύθυνση εκπλήρωσης τόσο των κριτηρίων της Κοπεγχάγης όσο και του κοινοτικού κεκτημένου.
<P>
Εφόσον η Λετονία συνεχίσει να κάνει προόδους και η Ευρωπαϊκή Ένωση προσαρμόσει το θεσμικό της πλαίσιο και τις πολιτικές της ώστε να μπορεί να αντιμετωπίσει τη διεύρυνση, δε βλέπω κανένα λόγο για τη μη ένταξη της Λετονίας.
<P>
Αναμένω τη σύντομη προσχώρηση της Λετονίας στην Ένωση.

<SPEAKER ID=93 NAME="Montfort">
. (FR) Θα ήθελα, μαζί με τον εισηγητή, να συγχαρώ τη Λετονία για την σημαντική πρόοδο που σημείωσε αυτούς τους τελευταίους μήνες, έτσι ώστε να είναι στο πρώτο κύμα της διεύρυνσης που σύντομα θα γνωρίσει η Ευρωπαϊκή Ένωση.
<P>
Ακόμα και αν αυτός ο έπαινος κρύβει μια κάποτε ετερόκλιτη πραγματικότητα - η κ. Schroedter υπογραμμίζει στην έκθεσή της την δυσχερή κατάσταση των περιοχών της υπαίθρου, ή ακόμη τις καθυστερήσεις στην απαραίτητη προσαρμογή της δημόσιας διοίκησης - παραμένει γεγονός ότι η Λετονία παρέκλινε από την πολιτική της έτσι ώστε να γίνει, αδιαμφισβήτητα, μέλος της ευρωπαϊκής οικογένειας, όπως την εννοούμε συνήθως μέσα σ' αυτό το Κοινοβούλιο.
<P>
Περισσότερο δε από ενοχλητικές λογιστικές εξηγήσεις, αυτό είναι το αίσθημα - ή η απουσία του - που θα πρέπει να καθορίσει τις επιλογές μας σε θέματα διεύρυνσης σε εύθετο χρόνο, διότι η ευρωπαϊκή οικοδόμηση δεν έχει πλέον νόημα αν παύσει να είναι πάνω από όλα πολιτική.
<P>
Οι συλλογισμοί που έχουν ως στόχο να μεταβάλουν τον τρόπο ερμηνείας των γεγονότων όταν αυτά έρχονται σε αντίθεση με τα λίγο υπερβολικά άκαμπτα τεχνοκρατικά και νομισματικά δόγματα - η απίστευτη αδιαφορία αυτού του Κοινοβουλίου για το αποτέλεσμα του δημοψηφίσματος της Δανίας αποτελεί ένα εξαίρετο και ανησυχητικό παράδειγμα - δεν θα μπορούσαν να χρησιμεύσουν ως αναφορά σε μια τόσο σημαντική συζήτηση.
<P>
Η Λετονία έχει την θέση της σ' αυτόν τον χώρο όχι μόνο διότι, συνολικά, η πρόοδός της τής δίδει το δικαίωμα "πίστωσης εμπιστοσύνης" που είναι απαραίτητη για να έλθουν σε αίσιο πέρας αυτές οι διαπραγματεύσεις, αλλά, κυρίως και προπάντων, διότι η Ευρώπη είναι το σπίτι της.
<P>
Γι' αυτόν τον λόγο, συμφωνώ με τις διαπιστώσεις και τις παρατηρήσεις της εισηγήτριας, και χαιρετίζω αυτόν τον διάλογο και τις προοπτικές που γεννά. Ελπίζω ότι η Λετονία θα έχει την ευκαιρία να φέρει όλον τον πλούτο των ιδιαιτεροτήτων της σε μια Ευρωπαϊκή Ένωση η οποία, επίσης το ελπίζω, θα έχει στο μεταξύ επιλέξει να αναδιοργανωθεί σε ένα συνεκτικό πολιτικό σύνολο, που θα σέβεται τα έθνη και την κυριαρχία τους, και όχι σε μια συγκεχυμένη επιτροπή μετόχων ανίσου σημασίας που θα έχει ξεφύγει από τους αρχικούς της στόχους: τη δημιουργία μιας ισχυρής και ανεξάρτητης Ευρώπης.
<P>
Έκθεση Hoff (A5-0240/2000)

<SPEAKER ID=94 NAME="Fatuzzo">
Κύριε Πρόεδρε, σχετικά με τις συμφωνίες ένταξης της Λιθουανίας στην Ευρωπαϊκή Ένωση, θα ήθελα να απευθύνω με την ευκαιρία τους γεμάτους αγάπη χαιρετισμούς μου στους ηλικιωμένους και στους συνταξιούχους της χώρας αυτής. Υπογραμμίζω ότι είναι σημαντικό, όπως αναφέρει και η εισηγήτρια Magdalene Hoff, να κλείσει επιτέλους ο πυρηνικός σταθμός της Ignalina, ο οποίος είναι ιδιαίτερα επικίνδυνος. Ελπίζω - όπως έχει ήδη δεχτεί η Δημοκρατία της Λιθουανίας - να κλείσει τελικά αυτός ο πυρηνικός σταθμός.

<SPEAKER ID=95 NAME="Martin, David W">
. (ΕΝ) Δέχομαι με ικανοποίηση την έκθεση Hoff σχετικά με την αίτηση της Λιθουανίας για προσχώρησή της στην Ευρωπαϊκή Ένωση και συμμερίζομαι την πλειονότητα των συμπερασμάτων της.
<P>
Παρατηρώ ότι η Λιθουανία σημειώνει πρόοδο προς την κατεύθυνση εκπλήρωσης τόσο των κριτηρίων της Κοπεγχάγης όσο και των υποχρεώσεων που προκύπτουν από το κοινοτικό κεκτημένο.
<P>
Εφόσον η Λιθουανία συνεχίσει την πρόοδό της και η Ευρωπαϊκή Ένωση προσαρμόσει τους θεσμικούς μηχανισμούς της και τις πολιτικές της έτσι ώστε να αντιμετωπίσει τα προβλήματα της διεύρυνσης, δε βλέπω το λόγο για τη μη ένταξη της Λιθουανίας στην Ένωση.
<P>
Αναμένω τη σύντομη προσχώρηση της Λιθουανίας.
<P>
Έκθεση Gawronski (A5-0246/2000)

<SPEAKER ID=96 NAME="Fatuzzo">
Κύριε Πρόεδρε, με μεγάλη χαρά ψήφισα υπέρ της έκθεσης η οποία έχει ως θέμα την ένταξη της Πολωνίας στην Ευρωπαϊκή Ένωση. Θα ήθελα με την ευκαιρία να χαιρετίσω τους ηλικιωμένους και τους συνταξιούχους της Πολωνίας, ορισμένοι από τους οποίους έχουν μάλιστα οργανωθεί σε ένα κόμμα συνταξιούχων, κόμμα ανάλογο με το Κόμμα Συνταξιούχων που αντιπροσωπεύω εγώ στην Ευρωπαϊκή Ένωση. Υπογραμμίζω το σημαντικό έργο που πραγματοποίησε ο συνάδελφος Gawronski με την έκθεση αυτή. Πιστεύω ότι η Πολωνία, από όλες τις χώρες οι οποίες έχουν κάνει αίτηση προσχώρησης, είναι η περισσότερο άξια της υποστήριξης και της φροντίδας μας, καθώς χωρίς τους σημαντικότατους αγώνες της χώρας αυτής δεν θα είχε καταρρεύσει ο κομμουνισμός και δεν θα μπορούσαμε σήμερα να μιλούμε για το πρόβλημα αυτό.

<SPEAKER ID=97 NAME="Caudron">
. (FR) Ως μέλος της μικτής επιτροπής ίσης εκπροσώπησης Ευρωπαϊκής Ένωσης/Πολωνίας, χαίρομαι που έχω την δυνατότητα να μιλήσω για την πρόοδο των διαπραγματεύσεων με την Πολωνία.
<P>
Σας υπενθυμίζω ότι η συμφωνία μεταξύ Ευρώπης και Πολωνίας υπογράφηκε τον Δεκέμβριο 1991 και τέθηκε σε ισχύ τον Φεβρουάριο 1994. Στις 5 Απριλίου 1994, η πολωνική κυβέρνηση υπέβαλε την επίσημη αίτηση προσχώρησης στην Ευρωπαϊκή Ένωση και στις 31 Μαρτίου 1998 ξεκίνησαν επίσημα οι διαπραγματεύσεις.
<P>
Η Πολωνία είναι σήμερα, λόγω της εδαφικής έκτασης και του πληθυσμού της, η χώρα που έχει το μεγαλύτερο "ειδικό βάρος" μεταξύ όλων των υποψηφίων χωρών. Λόγω της γεωγραφικής της θέσης, αντιπροσωπεύει έναν πολύ σημαντικό παράγοντα σταθερότητας για τη μελλοντική γεωπολιτική θέση της Ευρώπης. Επίσης, η Πολωνία είναι ένας αξιόλογος οικονομικός εταίρος, καθώς αποτελεί την τέταρτη αγορά εξαγωγών της Ευρωπαϊκής Ένωσης μετά τις Ηνωμένες Πολιτείες, την Ελβετία και την Ιαπωνία.
<P>
Οι ενταξιακές διαπραγματεύσεις με την Πολωνία εισήλθαν σε μια κρίσιμη φάση με το άνοιγμα όλων των κεφαλαίων, συμπεριλαμβανομένου και του σημαντικότατου κεφαλαίου της γεωργίας. Η Ευρωπαϊκή Επιτροπή δημοσίευσε την δεύτερη έκθεση σχετικά με την πορεία της Πολωνίας προς την ένταξη. Παρατηρεί ότι έχουν σημειωθεί πολλές πρόοδοι χάρη στις συντονισμένες προσπάθειες αυτής της χώρας, κυρίως σε θέματα υιοθέτησης του κοινοτικού κεκτημένου. Επίσης η Πολωνία σέβεται πλήρως τα ανθρώπινα δικαιώματα και τις θεμελιώδεις ελευθερίες. Εμφανείς είναι και οι πρόοδοι στον τομέα του περιβάλλοντος, με τη δημιουργία του "Εθνικού Ταμείου για την Προστασία του Περιβάλλοντος" και την εφαρμογή της αρχής "ο ρυπαίνων πληρώνει". Στο επίπεδο των εξωτερικών της σχέσεων, η πολωνική κυβέρνηση προσέδωσε ιδιαίτερη προσοχή στο θέμα των συνόρων της με την περιοχή του Καλίνιγκραντ, την Λιθουανία, τη Λευκορωσία και την Ουκρανία, ενισχύοντας τις θεσμικές και διοικητικές της ικανότητες, και ειδικότερα τη μεθοριακή αστυνομία.
<P>
Εξακολουθούν να υπάρχουν προβλήματα. κατά τα λεγόμενα της Επιτροπής, η Πολωνία δεν έχει ακόμα επιτύχει ικανοποιητικά αποτελέσματα ως προς τη μεγαλύτερη αποτελεσματικότητα του δικαστικού της συστήματος. Η χώρα θα έπρεπε επίσης να αφοσιωθεί περισσότερο στον αγώνα κατά της διαφθοράς. Από οικονομικής απόψεως, το έγγραφο της Επιτροπής υπογραμμίζει ότι η πρώτη πρόκληση για την Πολωνία είναι να επιταχύνει τις μεταρρυθμίσεις και την ιδιωτικοποίηση, ιδίως στον γεωργικό τομέα. Η αναδιάρθρωση του γεωργικού τομέα φαίνεται να επιβάλλεται σε μια χώρα όπου ο πληθυσμός της υπαίθρου αντιπροσωπεύει το 38% του συνολικού πληθυσμού και το 4,9% του ΑΕΠ και όπου η γεωργική απασχόληση υπολογίζεται σε 27,4% έναντι 5% στην Ευρωπαϊκή Ένωση. Έχω επίγνωση του γεγονότος ότι οι πολωνικές αρχές πιστεύουν ότι η Πολωνία θα είναι έτοιμη να προσχωρήσει ήδη από την 31η Δεκεμβρίου 2002. Ίσως αυτό δεν είναι τόσο προφανές για τους κατοίκους της Πολωνίας που παραμένουν σε μεγάλο ποσοστό ευρωσκεπτικιστές. Γι' αυτόν τον λόγο, νομίζω ότι είναι πρόωρο να ορίσουμε ήδη από τώρα μια πολύ συγκεκριμένη ημερομηνία, αν και είναι σίγουρο ότι αυτό το υποψήφιο κράτος θα είναι μεταξύ των πρώτων που θα ενταχθούν στην Ευρωπαϊκή Ένωση !
<P>
Αναλάβαμε δεσμεύσεις. Η Πολωνία καταβάλλει σημαντικές προσπάθειες. Η ακριβής ημερομηνία και ο ακριβής τρόπος ένταξης πρέπει να οριστούν με κοινή συμφωνία και όχι με "ερειστικό " πνεύμα.

<SPEAKER ID=98 NAME="Martin, David W">
. (ΕΝ) Δέχομαι με ικανοποίηση την έκθεση Gawronski σχετικά με την αίτηση της Πολωνίας για προσχώρησή της στην Ευρωπαϊκή Ένωση και συμφωνώ με τα περισσότερα από τα συμπεράσματά της.
<P>
Θέλω να επισημάνω ότι η Πολωνία σημειώνει εξαιρετική πρόοδο προς την κατεύθυνση εκπλήρωσης τόσο των κριτηρίων της Κοπεγχάγης όσο και των υποχρεώσεων που προκύπτουν από το κοινοτικό κεκτημένο.
<P>
Εάν η Πολωνία συνεχίσει την πρόοδό της και η Ευρωπαϊκή Ένωση προσαρμόσει τους θεσμικούς μηχανισμούς της και τις πολιτικές της ώστε να αντιμετωπίσει τα προβλήματα της διεύρυνσης, δεν υπάρχει λόγος για τη μη ένταξη της Πολωνίας.
<P>
Αναμένω την προσχώρηση της Πολωνίας στην Ευρωπαϊκή Ένωση.

<SPEAKER ID=99 NAME="Montfort">
. (FR) Για ορισμένους από εμάς, η ένταξη της Πολωνίας στην Ευρωπαϊκή Ένωση θα είναι σύμβολο απελευθέρωσης: σ' αυτήν την Ευρώπη που ο στρατηγός de Gaulle ονόμαζε "καθεδρικό ναό", η Πολωνία κατέχει ξεχωριστή, αλλά συγχρόνως πλήρη θέση.
<P>
Οι ιστορικοί και πολιτισμικοί δεσμοί, αλλά και οι δεσμοί συμπάθειας, που εδώ και πολλούς αιώνες διατηρεί η χώρα μου με την Πολωνία μάς καθιστούν, εμάς τους Γάλλους, ίσως περισσότερο ευαίσθητους από άλλους ως προς την ποιότητα της υποδοχής που πρέπει να επιφυλάξουμε σε ένα έθνος που περικλείει σχεδόν μόνο του όλες τις δόξες και τα δράματα της ηπείρου μας.
<P>
Η Πολωνία, η οποία για πάρα πολύ καιρό θεωρούνταν το προνομιακό πεδίο μάχης των απειλητικών γειτόνων που στα επεκτατικά τους σχέδια είχαν πάντοτε στην πρώτη θέση την προσάρτηση της Πολωνίας, η οποία υπήρξε άθελά της το θέατρο μιας από τις πιο ειδεχθείς τραγωδίες της ιστορίας και η οποία στη συνέχεια εγκαταλείφθηκε επί δεκαετίες στην καταπίεση ενός ολοκληρωτικού καθεστώτος το οποίο - ενθαρρυμένο από την δική μας ένοχη σιωπή - πίστευε ότι θα καταστείλει το μυθικό της πνεύμα αντίστασης, δεν έπαψε να απεικονίζει με δύναμη τις αξίες της ελευθερίας, του σθένους, της ανεξαρτησίας, όλων όσων συναποτελούν το βάθρο των κοινών αξιών επί του οποίου υποτίθεται ότι εδράζεται η δική μας ευρωπαϊκή πολιτική οικοδόμηση.
<P>
Έχουμε λοιπόν καθήκον να υποδεχθούμε το ταχύτερο δυνατόν την Πολωνία στους κόλπους μας και να της συμπεριφερθούμε όπως της αξίζει, δηλαδή σαν να ήταν ανέκαθεν μέλος μας. Ας μας απαλλάξουν από τους καχύποπτους ελέγχους και τις εκτός θέματος κανονιστικές απαιτήσεις, η κοντόθωρη εφαρμογή των οποίων θα επιδείνωνε την κατάσταση αυτής της χώρας αντί να τη βελτιώσει: με ποσοστό 25% του πληθυσμού να απασχολείται με τη γεωργία, η Πολωνία δεν είναι Λουξεμβούργο ενώ οι συζητήσεις σχετικά με την εφαρμογή του κοινοτικού κεκτημένου στις υποψήφιες χώρες προσλαμβάνουν ορισμένες φορές μια υπερρεαλιστική διάσταση, εκτός αν δεχθούμε την σκανδαλώδη ιδέα μιας Ευρώπης πολλών ταχυτήτων για την οποία, από τις διαφορές μεταξύ των λαών, θα μετρούσαν μόνο οι οικονομικές τους διαφορές.
<P>
Όχι, η Πολωνία αξίζει περισσότερα από μια υποδοχή υπό όρους: το καλύτερο διαβατήριό της είναι το παρελθόν της, ο καλύτερος συνήγορός της είναι η αξιοπρέπειά της. Και προπάντων, η χώρα που αδιάκοπα πολέμησε όλες τις ηγεμονίες, θα μας φέρει αυτήν την νέα αλλά και έμπειρη ματιά που θα μας βοηθήσει να προλαμβάνουμε τους κινδύνους του κάθε νέου ιμπεριαλισμού, ακόμα και αν πρόκειται γι' αυτόν τον φαινομενικά ακίνδυνο αλλά εγκυμονούντα τους χειρότερους κινδύνους ιμπεριαλισμό των γενναιόδωρων αισθημάτων και της καλής συνείδησης σε καλή τιμή.
<P>
Με την ένταξη της Πολωνίας στον κοινό οίκο, η Ένωση θα αποδώσει δικαιοσύνη στη νεοφερμένη χώρα: μια δικαιοσύνη που της έλλειψε για πάρα πολύ καιρό.
<P>
Έκθεση Jόrgen Schrφder (A5-0245/2000)

<SPEAKER ID=100 NAME="Fatuzzo">
Ψήφισα υπέρ της έκθεσης σχετικά με την ένταξη της Τσεχικής Δημοκρατίας στην Ευρωπαϊκή Ένωση. Θα ήθελα με την ευκαιρία να χαιρετίσω τους ηλικιωμένους και τους συνταξιούχους της χώρας αυτής. Ελπίζω η Ευρωπαϊκή Ένωση να υποστηρίξει και να συνδράμει τους ηλικιωμένους στην Τσεχική Δημοκρατία στα προβλήματα που αντιμετωπίζουν μετά την κατάρρευση του κομμουνισμού και την υποτίμηση του εθνικού νομίσματος, και κατ' επέκταση τη μείωση των συντάξεών τους. Υπογραμμίζω, όπως έκανε ο συνάδελφος Schrφder στην έκθεσή του, ότι στην Τσεχική Δημοκρατία ο πληθωρισμός έχει πέσει από το 10,7% το 1999 στο 2,1% εφέτος, ένδειξη των αξιέπαινων προσπαθειών που πραγματοποιεί η Τσεχική Δημοκρατία προκειμένου να ενταχθεί στην Ευρωπαϊκή Ένωση.

<SPEAKER ID=101 NAME="Posselt">
DE) Κύριε Πρόεδρε, χαίρομαι που το Σώμα μας ενέκρινε με πλειοψηφία πάνω από 90% τη θαυμάσια έκθεση του συναδέλφου Schrφder στην οποία επισημαίνεται για δεύτερη χρονιά συνεχόμενα ότι τα αντίθετα προς το διεθνές δίκαιο και τα ανθρώπινα δικαιώματα διατάγματα Benes βρίσκονται σε αντίθεση με το κοινοτικό κεκτημένο και με τα κριτήρια της Κοπεγχάγης. Το Σώμα έκανε την επισήμανση αυτή με τρόπο που επιτρέπει στην Τσεχική Δημοκρατία να καταργήσει μόνη της τα ενάντια στα ανθρώπινα δικαιώματα διατάγματα. Απευθύνω έκκληση στην Πράγα να λάβει αυτό το μήνυμα, αυτή την πρόσκληση και έκκληση για διάλογο, να ανταποκριθεί και να φροντίσει μαζί μ' αυτό το Σώμα να ξεπεραστούν τα απομεινάρια της εθνικιστικής εποχής.
<P>
(Χειροκροτήματα)

<SPEAKER ID=102 NAME="Raschhofer">
DE) Κύριε Πρόεδρε, αξιότιμοι συνάδελφοι, επιδοκιμάζω ιδιαίτερα την τροπολογία που κατέθεσε η Ομάδα των Πρασίνων στην έκθεση σχετικά με την προσχώρηση της Τσεχίας στην Ευρωπαϊκή Ένωση. Η συμπεριφορά της τσεχικής κυβέρνησης είναι απαράδεκτη. Όταν οι αμφιβολίες για την ασφαλή λειτουργία του Temelin αυξήθηκαν, δήλωσε ότι θα μιλούσε με έργα και όχι με λόγια.
<P>
Ο γερμανός Υπουργός Περιβάλλοντος επανήλθε στο θέμα σε μια συνέντευξη. Έθεσε το ερώτημα κατά πόσον οι Τσέχοι θέλουν να προσχωρήσουν στην ΕΕ με κοινοτικό πνεύμα ή με πείσμα. Προς το παρόν όλα δείχνουν ότι το πείσμα και όχι η λογική είναι η υπέρτατη αρχή δράσης της τσεχικής κυβέρνησης. Αν η Τσεχική Δημοκρατία ενταχθεί στην Ένωση χωρίς προηγουμένως να έχει εξαλείψει τους σοβαρούς κινδύνους ασφάλειας του Temelin, θα είναι πολύ δύσκολο στο μέλλον να μας πάρουν στα σοβαρά άλλα υποψήφια κράτη σε θέματα πυρηνικής ασφάλειας.
<P>
Εκτός τούτου, θεωρώ επιτακτικά αναγκαίο να εξεταστεί κατά πόσον τα διατάγματα και οι νόμοι Benes που επικαλούνταν για να νομιμοποιήσουν τους εκτοπισμούς, τις ληστείες και τις δολοφονίες, συνάδουν με το δίκαιο της Ευρωπαϊκής Ένωσης. Η κατάργησή τους θα επιδοκιμαζόταν ως πράξη ενεργούς αντιμετώπισης του παρελθόντος κι ως ένα βήμα για μια καινούργια βάση συνεννόησης μεταξύ των λαών.

<SPEAKER ID=103 NAME="Kronberger">
DE) Καταψήφισα την έκθεση σχετικά με την "αίτηση προσχώρησης της Τσεχικής Δημοκρατίας στην Ευρωπαϊκή Ένωση και την πορεία των διαπραγματεύσεων";, επειδή το Κοινοβούλιο απέρριψε την τροπολογία του κ. Matti Wuori. Κατά τις προετοιμασίες για τη λειτουργία του πυρηνικού αντιδραστήρα Temelin εμφανίσθηκαν δυσανάλογα πολλές μηχανικές βλάβες κι εκτός τούτου δε γίνονται μελέτες εκτίμησης των περιβαλλοντικών επιπτώσεων, ενώ τα κεντρικά τμήματα του αντιδραστήρα δεν υποβλήθηκαν σε διεθνή σοβαρό έλεγχο από ειδικούς.

<SPEAKER ID=104 NAME="Martin, David W">
. (ΕΝ) Υποδέχομαι με ευχαρίστηση την έκθεση Schrφder σχετικά με την αίτηση της Δημοκρατίας της Τσεχίας για προσχώρησή της στην Ευρωπαϊκή Ένωση και συμφωνώ με την πλειονότητα των συμπερασμάτων της.
<P>
Παρατηρώ ότι η Δημοκρατία της Τσεχίας επιτελεί εξαιρετική πρόοδο προς την κατεύθυνση τόσο της εκπλήρωσης των κριτηρίων της Κοπεγχάγης όσο και του κοινοτικού κεκτημένου.
<P>
Εφόσον η Δημοκρατία της Τσεχίας συνεχίσει τις προόδους της και η Ευρωπαϊκή Ένωση προσαρμόσει τις θεσμικές δομές και τις πολιτικές της ούτως ώστε να αντιμετωπίσει τα προβλήματα της διεύρυνσης, δε βλέπω το λόγο για να μη γίνει δεκτή η προσχώρηση της Δημοκρατίας της Τσεχίας.
<P>
Προσβλέπω στη σύντομη προσχώρηση της Δημοκρατίας της Τσεχίας.
<P>
Έκθεση Wiersma (A5-0244/2000)

<SPEAKER ID=105 NAME="Fatuzzo">
Κύριε Πρόεδρε, ψήφισα υπέρ της έκθεσης σχετικά με την ένταξη της Σλοβακίας στην Ευρωπαϊκή Ένωση. Θα ήθελα με την ευκαιρία να εκφράσω την ευχή η ένταξη της χώρας στην Ευρωπαϊκή Ένωση να συμβάλει στη βελτίωση της κατάστασης των ηλικιωμένων και των συνταξιούχων. Η κατάσταση που σήμερα επικρατεί είναι ιδιαίτερα αρνητική για τα συμφέροντα όλων των πολιτών, ιδιαίτερα των ηλικιωμένων, καθώς οι συντάξεις που παρέχονται δεν αρκούν για να εξασφαλίσουν ένα αξιοπρεπές επίπεδο ζωής. Όπως ανέφερε ο συνάδελφος Wiersma στην έκθεσή του, η Σλοβακία έχει πραγματοποιήσει προόδους στην προστασία των μειονοτήτων. Ιδιαίτερα υπογραμμίζω ότι σε 57 κοινότητες όπου ο πληθυσμός των Τσιγγάνων (Ρομ) υπερβαίνει το 20%, επιτρέπεται σήμερα η χρήση της μητρικής τους γλώσσας.

<SPEAKER ID=106 NAME="Martin, David W">
. (ΕΝ) Δέχομαι με ικανοποίηση την έκθεση Wiersma σχετικά με την αίτηση της Σλοβακίας για προσχώρησή της στην Ευρωπαϊκή Ένωση και συμφωνώ με τα περισσότερα από τα συμπεράσματά της.
<P>
Παρατηρώ ότι η Σλοβακία επιτελεί προόδους τόσο προς την εκπλήρωση των κριτηρίων της Κοπεγχάγης όσο και των υποχρεώσεων που προκύπτουν από το κοινοτικό κεκτημένο.
<P>
Εάν η Σλοβακία συνεχίσει την πρόοδό της και εάν η Ευρωπαϊκή Ένωση προσαρμόσει ανάλογα τους θεσμικούς μηχανισμούς της και τις πολιτικές της για να αντιμετωπίσει τη διεύρυνση, πιστεύω ότι η Σλοβακία θα πρέπει να γίνει δεκτή στην Ευρωπαϊκή Ένωση.
<P>
Αναμένω τη σύντομη προσχώρηση της Σλοβακίας.
<P>
Έκθεση Queirσ (A5-0248/2000)

<SPEAKER ID=107 NAME="Fatuzzo">
Ψήφισα υπέρ της έκθεσης του συναδέλφου Queirσ σχετικά με την πρόοδο των εργασιών για την ένταξη της Ουγγαρίας στην Ευρωπαϊκή Ένωση. Η Ευρωπαϊκή Ένωση οφείλει να συνδράμει και τους Ούγγρους προκειμένου να ανέβει το βιοτικό επίπεδο των ηλικιωμένων και των συνταξιούχων της χώρας αυτής, κατηγορίες οι οποίες σε όλες τις χώρες της Ανατολικής Ευρώπης αντιμετωπίζουν έντονες δυσκολίες μετά την κατάρρευση του κομμουνισμού, καθώς έχει ουσιαστικά εκμηδενιστεί η αγοραστική αξία των συντάξεών τους. Είμαι πεπεισμένος ότι η Ευρωπαϊκή Ένωση θα καταβάλει κάθε δυνατή προσπάθεια προκειμένου να επιλυθούν τα προβλήματά τους. Για την Ουγγαρία σημειώνω ιδιαίτερα τη σημαντική αύξηση της παραγωγής μηχανών και εξοπλισμού προς εξαγωγή. Εύγε, λοιπόν, στην Ουγγρική Δημοκρατία!

<SPEAKER ID=108 NAME="Martin, David">
. (ΕΝ) Υποδέχομαι με ικανοποίηση την έκθεση Queirσ σχετικά με την αίτηση της Ουγγαρίας για προσχώρησή της στην Ευρωπαϊκή Ένωση και συμφωνώ με τα περισσότερα συμπεράσματα στα οποία καταλήγει.
<P>
Παρατηρώ ότι η Ουγγαρία σημειώνει προόδους προς την κατεύθυνση τόσο της εκπλήρωσης των κριτηρίων της Κοπεγχάγης όσο και της αντιμετώπισης των υποχρεώσεων που προκύπτουν από το κοινοτικό κεκτημένο.
<P>
Εφόσον η Ουγγαρία συνεχίσει την πρόοδό της και η Ευρωπαϊκή Ένωση προσαρμόσει τις θεσμικές δομές και πολιτικές της ώστε να αντιμετωπίσει τα προβλήματα από τη διεύρυνση, η Ουγγαρία θα πρέπει να γίνει αποδεκτή στην Ευρωπαϊκή Ένωση.
<P>
Αναμένω τη σύντομη προσχώρηση της Ουγγαρίας.

<SPEAKER ID=109 NAME="Sylla">
. (FR) Απείχα κατά την τελική ψηφοφορία επί της έκθεσης αυτής. Έχω τις ίδιες ανησυχίες με τον Ευρωπαίο βουλευτή ο οποίος, πριν από την ψηφοφορία και πολύ σωστά, έθιξε την κατάσταση των αθίγγανων και τις αδικίες που υφίστανται στην Ουγγαρία. Η ύπαρξη σοβαρών διακρίσεων σε βάρος αυτής της κοινότητας, μιας από τις πλέον βασανισμένες στην Ευρώπη, είναι μια σημαντική πτυχή που δημιουργεί αμφιβολίες σχετικά με την ύπαρξη πραγματικής βούλησης να γίνει η Ευρώπη ένας χώρος ειρήνης, δημοκρατίας και ευημερίας για όλους τους πληθυσμούς που την αποτελούν.
<P>
Έκθεση Van Orden (A5-0241/2000)

<SPEAKER ID=110 NAME="Fatuzzo">
Το Κόμμα των Συνταξιούχων υπερψήφισε την έκθεση σχετικά με την πρόοδο των εργασιών για την προσχώρηση της Βουλγαρίας στην Ευρωπαϊκή Ένωση. Με χαρά θα ήθελα να απευθύνω με την ευκαιρία αυτή ένα ιδιαίτερο χαιρετισμό στους ηλικιωμένους και τους συνταξιούχους της Βουλγαρικής Δημοκρατίας. Όπως αναφέρει και η έκθεση του συναδέλφου Van Orden, θα ήθελα να θυμίσω και εγώ στους κατοίκους και στην κυβέρνηση αυτής της χώρας ότι θα πρέπει να κλείσει οριστικά ο πυρηνικός σταθμός του Κοζλοντούι και μάλιστα, όπως ανέφεραν πολλές μελέτες μέχρι σήμερα, να κλείσει το ταχύτερο δυνατόν. Ελπίζω ότι η Βουλγαρία θα κάνει δεκτό αυτό το αίτημά μας.

<SPEAKER ID=111 NAME="Αλαβάνος">
. (EL) Η έκθεση Van Orden σχετικά με τις ενταξιακές διαπραγματεύσεις με την Βουλγαρία εκφράζει την υποστήριξη του Ευρωπαϊκού Κοινοβουλίου στην ενσωμάτωση της Βουλγαρίας στην Ευρωπαϊκή Ένωση. Σωστά υπογραμμίζει ότι η βελτίωση της κατάστασης των Ρομ, οι μεταρρυθμίσεις του δικαστικού συστήματος, η πάταξη της διαφθοράς, η αναβάθμιση των περιβαλλοντικών πολιτικών θα διευκολύνει στην προώθηση της ενταξιακής πορείας. Ιδιαίτερη σημασία έχει η παράγραφος 13 σχετικά με τις βίζες, όπου στο Συμβούλιο εξακολουθεί να υπάρχει στασιμότητα σχετικά με την αφαίρεση της Βουλγαρίας ­ όπως και της Ρουμανίας ­ από την αρνητική λίστα. Τέλος, η Ευρωπαϊκή Ένωση πρέπει να αντιμετωπίσει ανοιχτά τις δυσκολίες της Βουλγαρίας που οφείλονται στην πολιτικά και οικονομικά αποσταθεροποιημένη κατάσταση στα Βαλκάνια, όπως επίσης και την αύξηση της τιμής του πετρελαίου και τη διεθνή υποτίμηση του ευρώ, στο οποίο δια νόμου είναι προσδεμένο το βουλγαρικό νόμισμα. Τέλος, πρέπει να υπάρξει μέλημα για ευρύτατα κοινωνικά στρώματα που πιέζονται ιδιαίτερα λόγω της αυστηρής δημοσιονομικής πολιτικής στη Βουλγαρία στα πλαίσια της ενταξιακής στρατηγικής.

<SPEAKER ID=112 NAME="Martin, David">
. (ΕΝ) Υποδέχομαι με ικανοποίηση την έκθεση Van Orden σχετικά με την αίτηση της Βουλγαρίας για προσχώρησή της στην Ευρωπαϊκή Ένωση και συμφωνώ με τα περισσότερα από τα συμπεράσματά της.
<P>
Παρατηρώ ότι η Βουλγαρία σημειώνει πρόοδο προς την κατεύθυνση της εκπλήρωσης των κριτηρίων της Κοπεγχάγης και της αντιμετώπισης των υποχρεώσεων που προκύπτουν από το κοινοτικό κεκτημένο.
<P>
Εφόσον η Βουλγαρία συνεχίσει να κάνει πρόοδο και η Ευρωπαϊκή Ένωση προσαρμόσει τους θεσμικούς μηχανισμούς της και τις πολιτικές της ούτως ώστε να αντιμετωπίσει τη διεύρυνση, θα πρέπει να γίνει δεκτή η Βουλγαρία στην ΕΕ.
<P>
Προσβλέπω στη σύντομη προσχώρηση της Βουλγαρίας στην Ένωση.
<P>
Έκθεση Nicholson of Winterbourne (A5-0247/2000)

<SPEAKER ID=113 NAME="Fatuzzo">
Κύριε Πρόεδρε, ψήφισα υπέρ της έκθεσης σχετικά με την πρόοδο των εργασιών για την ένταξη της Ρουμανίας στην Ευρωπαϊκή Ένωση, χώρα η οποία, όπως και οι άλλες χώρες της Κεντρικής και Ανατολικής Ευρώπης, αξίζει να ενταχθεί στη μεγάλη ευρωπαϊκή οικογένεια, παρόλο που, όπως γνωρίζουμε, υπάρχουν ακόμα προβλήματα, ιδιαίτερα όσον αφορά την αντιμετώπιση της διαφθοράς σε πολλούς τομείς του δημόσιου βίου. Δυστυχώς το φαινόμενο αυτό δεν αφορά αποκλειστικά τη Ρουμανία, ελπίζω όμως ότι οι ρουμανικές αρχές θα διακριθούν στις προσπάθειές τους να αντιμετωπίσουν και αυτό το πρόβλημα - το οποίο κατέστη ιδιαίτερα εμφανές κατά τις προκαταρκτικές εργασίες για την ένταξη της χώρας στην Ευρωπαϊκή Ένωση και ότι θα σεβαστούν τα πολιτικά δικαιώματα.

<SPEAKER ID=114 NAME="Banotti">
. (ΕΝ) Καταψήφισα την παρούσα έκθεση καθόσον το ιστορικό της ρουμανικής κυβέρνησης σχετικά με τη φροντίδα των παιδιών και τα δικαιώματα των ατόμων με ειδικές ανάγκες είναι εντελώς απαράδεκτο.

<SPEAKER ID=115 NAME="Martin, David">
. (ΕΝ) Καλωσορίζω την έκθεση Winterbourne σχετικά με το αίτημα της Ρουμανίας για προσχώρησή της στην Ευρωπαϊκή Ένωση και συμφωνώ με τα περισσότερα από τα συμπεράσματά της.
<P>
Παρατηρώ ότι η Ρουμανία συντελεί προόδους προς την κατεύθυνση της ικανοποίησης τόσο των κριτηρίων της Κοπεγχάγης όσο και των υποχρεώσεων οι οποίες προκύπτουν από το κοινοτικό κεκτημένο.
<P>
Εφόσον η Ρουμανία συνεχίσει τις προόδους της και η Ευρωπαϊκή Ένωση προσαρμόσει τις θεσμικές δομές της και τις πολιτικές της έτσι ώστε να αντιμετωπίσει τη διεύρυνση, η Ρουμανία θα πρέπει να γίνει αποδεκτή στην Ένωση.
<P>
Προσβλέπω στην σύντομη προσχώρηση της Ρουμανίας στην Ένωση.
<P>
Έκθεση Martelli (A5-0242/2000)

<SPEAKER ID=116 NAME="Fatuzzo">
Κύριε Πρόεδρε, ψήφισα υπέρ τη έκθεσης του συναδέλφου Martelli σχετικά με την πρόοδο των εργασιών για την ένταξη της Σλοβενίας στην Ευρωπαϊκή Ένωση. Χαιρετίζω με ιδιαίτερη αγάπη τους ηλικιωμένους και τους συνταξιούχους της χώρας αυτής, οι οποίοι μάλιστα συμμετέχουν στην κυβέρνηση με το Κόμμα των Συνταξιούχων της Σλοβενίας, το οποίο έλαβε 5% των ψήφων κατά τις τελευταίες εκλογές. Ελπίζουμε να συμβεί κάτι τέτοιο, και μάλιστα σύντομα, και στην Ιταλία. Ελπίζω επίσης ότι θα επιλυθούν και τα προβλήματα των ηλικιωμένων και των συνταξιούχων της Σλοβενίας, αν και θα πρέπει να ζητήσουμε να εγκαταλείψει η χώρα αυτή κάθε μορφή αντεκδίκησης και επιθετικότητας στις σχέσεις με την Ιταλική Δημοκρατία, επιθετικότητα και αντεκδικήσεις που δυστυχώς εμφανίζονται περιστασιακά τον τελευταίο καιρό σε ορισμένες σημαντικές δηλώσεις αξιωματούχων της Σλοβενίας.

<SPEAKER ID=117 NAME="Martin, David">
. (ΕΝ) Υποδέχομαι με ικανοποίηση την έκθεση Martelli σχετικά με το αίτημα της Σλοβενίας για προσχώρησή της στην Ευρωπαϊκή Ένωση και συμφωνώ με τα περισσότερα από τα συμπεράσματά της.
<P>
Παρατηρώ ότι η Σλοβενία συντελεί αξιοσημείωτη πρόοδο προς την κατεύθυνση της εκπλήρωσης των κριτηρίων της Κοπεγχάγης και της αντιμετώπισης των υποχρεώσεων οι οποίες προκύπτουν από το κοινοτικό κεκτημένο.
<P>
Εφόσον η Ευρωπαϊκή Ένωση προσαρμόσει τις θεσμικές δομές της και τις πολιτικές της για να αντιμετωπίσει τη διεύρυνση, η Σλοβενία θα πρέπει να γίνει αποδεκτή στην Ένωση.
<P>
Ελπίζω ότι η Σλοβενία θα συμπεριληφθεί στην πρώτη ομάδα των νέων κρατών μελών.
<P>
Έκθεση Poos (A5-0249/2000)

<SPEAKER ID=118 NAME="Fatuzzo">
Κύριε Πρόεδρε, δεδομένου του ό,τι η Κύπρος αποτελεί μία από τις μεσογειακές χώρες οι οποίες συνοδεύουν μεγάλο αριθμό κρατών της Κεντρικής και Ανατολικής Ευρώπης στις προσπάθειες ένταξης, δεδομένου επίσης του γεγονότος ότι η Ιταλία ενδιαφέρεται για την ευρύτερη περιοχή της Μεσογείου, όπως δήλωσε προ ολίγου ο Πρόεδρος της Ιταλικής Δημοκρατίας Ciampi στην επίσημη συνεδρίαση του Κοινοβουλίου μας, σημειώνω με ιδιαίτερη ευχαρίστηση την αναφορά της έκθεσης στην επαρκή προετοιμασία της Κύπρου προκειμένου να ενταχθεί στην Ευρωπαϊκή Ένωση. Πιστεύω ότι το βήμα αυτό και η είσοδος της Κύπρου στην Ευρωπαϊκή Ένωση αποτελούν σημαντικότατους παράγοντες υπέρ της ειρήνης σε αυτή τη διχοτομημένη νήσο της Μεσογείου μας.

<SPEAKER ID=119 NAME="Ludford">
Κύριε Πρόεδρε, η ψήφος μου σχετικά με την έκθεση για την Κύπρο θα πρέπει να εκληφθεί ως διαμαρτυρία για την έλλειψη ισορροπίας από την οποία διέπεται, δεδομένου ότι δεν είμαι εναντίον της προσχώρησης της Κύπρου στην Ευρωπαϊκή Ένωση. Αντιθέτως, σαφώς υποστηρίζω την είσοδο της Κύπρου, αλλά δεν μπορώ να αποδεχθώ αυτή τη μονομερή έκθεση, και ιδιαιτέρως την παράγραφο 4, όπως επίσης και την αποφυγή επιμονής τουλάχιστον στην επιθυμία ύπαρξης κάποιου πολιτικού διακανονισμού πριν από την προσχώρηση.
<P>
Επί πλέον, η έκθεση ζητεί τον επαναπατρισμό των εποίκων, γεγονός το οποίο συνάγω ότι συμπεριλαμβάνει και τα παιδιά που έχουν γεννηθεί και μεγαλώσει στην Κύπρο. Οποιαδήποτε λύση και αν επιτευχθεί σχετικά με τους εποίκους, που αποτελεί ένα ακανθώδες θέμα μαζί με την αποκατάσταση των εδαφών και από τις δύο πλευρές, η παραπάνω πρόβλεψη είναι πολύ σκληρή εάν δε συνοδευτεί από αιτιολόγηση.
<P>
Το Ευρωπαϊκό Κοινοβούλιο έχει αποτύχει στο καθήκον του για μια εξισορροπημένη προσέγγιση, γεγονός για το οποίο λυπούμαι πάρα πολύ. Ασφαλώς η Δημοκρατία της Κύπρου αποτελεί ένα διεθνώς αναγνωρισμένο κράτος αλλά θα πρέπει να πράξουμε περισσότερα για να αναγνωρίσουμε τα δικαιώματα και τις υποχρεώσεις της τουρκοκυπριακής κοινότητας.

<SPEAKER ID=120 NAME="Αλαβάνος">
. (EL) Η έκθεση Poos για την ένταξη της Κυπριακής Δημοκρατίας στην Ευρωπαϊκή Ένωση έχει μια σειρά θετικά στοιχεία:
<P>
αναγνωρίζει χωρίς αμφιβολίες τις νόμιμες αρχές της Κυπριακής Δημοκρατίας·
<P>
επισημαίνει τον αυτόνομο χαρακτήρα των διαδικασιών ένταξης από την πολιτική επίλυση του Κυπριακού, ώστε η Κύπρος να μην γίνει όμηρος της Τουρκίας·
<P>
υπογραμμίζει τις ευθύνες της Τουρκίας και της τουρκοκυπριακής πλευράς για την μη επίλυση του Κυπριακού·
<P>
επικρίνει την παρουσία και τις προκλήσεις των τουρκικών στρατευμάτων στην Κύπρο·
<P>
θέτει το θέμα της επιστροφής των προσφύγων, όπως και του εποικισμού της Κύπρου.
<P>
Πρόκειται για μια ισορροπημένη και δίκαιη τοποθέτηση, την οποία το Συμβούλιο Υπουργών πρέπει να πάρει σοβαρά υπόψη.

<SPEAKER ID=121 NAME="Balfe">
. (ΕΝ) Λυπούμαι αλλά δεν μπορώ να υποστηρίξω την έκθεση Poos για την Κύπρο. Ο τέταρτος γύρος των εκ του σύνεγγυς συνομιλιών για το κυπριακό έλαβε χώρα στη Νέα Υόρκη από 12 έως 26 Σεπτεμβρίου. Τα δύο συμβαλλόμενα μέρη συμφώνησαν να συναντηθούν εκ νέου στη Γενεύη από 1 έως 10 Νοεμβρίου. Η προσπάθεια διακανονισμού των Ηνωμένων Εθνών διαρκεί χωρίς διακοπή από το Δεκέμβριο του 1999, δηλ. για μεγαλύτερο χρονικό διάστημα από κάθε άλλη προσπάθεια επίλυσης του κυπριακού προβλήματος.
<P>
Ο ειδικός σύμβουλος του Γενικού Γραμματέως του ΟΗΕ στην Κύπρο Alvaro de Soto κατά τη διάρκεια ενημέρωσης του τύπου στις 26 Σεπτεμβρίου, δήλωσε ότι κατά τη διάρκεια του τετάρτου γύρου των συνομιλιών σημειώθηκε ένα "ποιοτικό βήμα μπροστά" . Τόνισε πως, μολονότι ο δρόμος είναι ακόμη μακρύς, οι δύο πλευρές συζήτησαν για πρώτη φορά επί της ουσίας. Παρατήρησε ότι έγιναν ανοίγματα τα οποία ίσως να προκαλέσουν δυσαρέσκεια σε ορισμένες πλευρές αλλά αναμένει ότι τους ερχόμενους μήνες θα βελτιωθεί η πρόοδος η οποία έχει ήδη επιτευχθεί. Παρατήρησε επίσης ότι τα ΗΕ βρίσκονται ήδη σε επαφή με την ΕΕ με σκοπό τη διασφάλιση ότι δε θα υπάρξει αντίθεση με τους στόχους της διαδικασίας των Ηνωμένων Εθνών.
<P>
Όπως παρατήρησε ο κ. de Soto, δεν αναμένεται ότι η πρόοδος θα είναι εύκολη και η επιτυχία της προσπάθειας των ΗΕ δεν είναι διασφαλισμένη. Η θέση του Ηνωμένου Βασιλείου είναι πως είναι ζωτικό να κάνουμε ό,τι είναι δυνατόν για να υποστηρίξουμε τις προσπάθειες του Γενικού Γραμματέα. Ατυχώς, ορισμένα από τα σχόλια τα οποία έγιναν στο σχέδιο της έκθεσης σχετικά με το αίτημα της Κύπρου για προσχώρηση στην Ευρωπαϊκή Ένωση εκ μέρους της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής δεν είναι υποβοηθητικά. Η χρήση πολεμικής φρασεολογίας και η μονόπλευρη εντύπωση που δίνουν οι απόψεις των Μελών υπονομεύουν τη διαδικασία του ΟΗΕ.
<P>
Ελπίζω, συνεπώς, ότι τα Μέλη του Ευρωπαϊκού Κοινοβουλίου θα κάνουν ό,τι είναι αναγκαίο για να ενθαρρύνουν το Ευρωπαϊκό Κοινοβούλιο να εκφράσει την υποστήριξή του για την πρόοδο στη διαδικασία διακανονισμού του ΟΗΕ, η οποία στηρίζεται στη συνεχή καλή θέληση όλων των μερών που συμμετέχουν και ότι θα διασφαλίσουν ότι το Ευρωπαϊκό Κοινοβούλιο δε θα κάνει δηλώσεις και δε θα λαμβάνει θέσεις οι οποίες υπονομεύουν τη διαδικασία.

<SPEAKER ID=122 NAME="Caudron">
. (FR) Ως μέλος της μικτής κοινοβουλευτικής επιτροπής ΕΕ/Κύπρου, είμαι ευτυχής που έχω τη δυνατότητα να μιλήσω για τις προόδους που έχει σημειώσει η Κύπρος στις διαπραγματεύσεις για την ένταξή της στην Ευρωπαϊκή Ένωση.
<P>
Η αξιολόγηση της Ευρωπαϊκής Επιτροπής είναι πολύ θετική. Η Κύπρος πληροί το σύνολο των πολιτικών και οικονομικών κριτηρίων της Κοπεγχάγης. Σήμερα, έχουν κλείσει τα 16 από τα 31 κεφάλαια και οι προσπάθειες της Κυπριακής Δημοκρατίας να ανταποκριθεί στο σύνολο των κριτηρίων συνεχίζονται. Η Κύπρος μπορεί στο εξής να θεωρεί ότι γρήγορα θα γίνει μέλος της Ευρωπαϊκής Ένωσης και καμία αντίρρηση σ' αυτήν την ένταξη λόγω της ιδιόμορφης πολιτικής κατάστασης της νήσου δεν θα ήταν ούτε πολιτικώς ούτε ηθικώς υποστηρίξιμη. Αυτό εξάλλου προκύπτει και από τα συμπεράσματα του Ευρωπαϊκού Συμβουλίου του Ελσίνκι, όταν λέγεται, τελικά, ότι η επίλυση του κυπριακού ζητήματος δεν αποτελεί "προϋπόθεση" για την ένταξη. Επ' αυτού ελπίζω να τελεσφορήσουν οι διαπραγματεύσεις που διεξάγονται υπό την αιγίδα των Ηνωμένων Εθνών έτσι ώστε οι Ελληνοκύπριοι και οι Τουρκοκύπριοι να επωφεληθούν, από κοινού, των πλεονεκτημάτων της ένταξης στα πλαίσια μιας επανενοποιημένης δημοκρατίας.
<P>
Επίσης, επιμένω η Ευρωπαϊκή Ένωση, μέσω του Ύπατου Εκπροσώπου για την ΚΕΠΠΑ, να έχει μεγαλύτερη συμμετοχή στην αναζήτηση μιας συμπεφωνημένης λύσης προκειμένου να δοθεί τέλος στον διχασμό της νήσου, σύμφωνα με τα ψηφίσματα του Συμβουλίου Ασφαλείας των Ηνωμένων Εθνών. Η Ένωση έχει πράγματι την ικανότητα να συμβάλει σε σημαντικό βαθμό στην ασφάλεια των κυπριακών κοινοτήτων στα πλαίσια ενός ειρηνικού διακανονισμού. Μπορεί να βοηθήσει στην επίλυση του προβλήματος της ελεγχόμενης επιστροφής των προσφύγων, όπως και του επαναπατρισμού των εποίκων, και μπορεί να συμβάλει ευρέως στην ανάπτυξη του βορείου τμήματος της Κύπρου, αφού γίνει η επανένωση και αποχωρήσει ο τουρκικός στρατός. Η έναρξη σχεδίων στα οποία θα συμμετέχουν και οι δύο κοινότητες είναι απολύτως αναγκαία, όπως και η ενθάρρυνση του διαλόγου μεταξύ των δύο κοινοτήτων μέσα σε ένα καινούργιο πνεύμα εμπιστοσύνης.
<P>
Η Ένωση οφείλει να πείσει την τουρκοκυπριακή κοινότητα, που αριθμεί περίπου 89 000 μέλη, να συμμετάσχει χωρίς όρους στις ενταξιακές διαπραγματεύσεις, διότι αυτό είναι προς το άμεσο συμφέρον της. Πράγματι, η ένταξη της Κύπρου θα ωφελήσει και τις δύο κοινότητες και θα δώσει στους Τουρκοκυπρίους την δυνατότητα να ανακτήσουν την οικονομική τους δύναμη: το κατά κεφαλήν εισόδημά τους είναι τρεις φορές χαμηλότερο από το εισόδημα των Ελληνοκυπρίων. Συνεπώς οι Τουρκοκύπριοι είναι σημαντικό να εκφράσουν τις απόψεις τους σχετικά με τις ενταξιακές διαπραγματεύσεις. Αυτό το καθήκον δεν θα είναι εύκολο, δεδομένης της έλλειψης καλής θέλησης από την τουρκοκυπριακή πλευρά και από την Τουρκία.
<P>
Αν και τα τελευταία γεγονότα στην περιοχή δεν εμπνέουν αισιοδοξία, η Ευρωπαϊκή Ένωση οφείλει να συνεχίσει να πιέζει με όλο της το βάρος για τις διαπραγματεύσεις που αποσκοπούν σε μια συνολική διευθέτηση του κυπριακού ζητήματος.

<SPEAKER ID=123 NAME="Frassoni">
. (ΕΝ) Η ομάδα Verts/ALE Group υποστηρίζει την έκθεση του κ. Poos σχετικά με την είσοδο της Κύπρου στην Ένωση. Ωστόσο, λυπάται διότι η τροπολογία της σχετικά με το θέμα των εποίκων απερρίφθη από το Σώμα. Είναι απολύτως αδύνατο να λυθεί το θέμα των εποίκων οι οποίοι έφθασαν στη Βόρεια Κύπρο από την Τουρκία πριν από πολλά χρόνια απλά και μόνο στέλνοντάς τους πίσω, όπως προτείνει η έκθεση. Αποτελεί ατυχές γεγονός ότι η ΕΕ λαμβάνει μονόπλευρη θέση σε ένα τόσο λεπτό και δύσκολο θέμα.
<P>
Οι εκ του σύνεγγυς συνομιλίες δεν προχωρούν όπως θα θέλαμε να ελπίζουμε. Είμαστε βέβαιοι ότι χρειάζονται πρωτοβουλίες από όλες τις πλευρές για να καμφθεί το αδιέξοδο στο οποίο έχουν καταλήξει οι διαπραγματεύσεις.
<P>
Ελπίζουμε ότι τόσο η προοπτική για έγκαιρη προσχώρηση στην ΕΕ όσο και η διευκόλυνση των επαφών με τα "εκ των κάτω" κοινοτικά προγράμματα που η ΕΕ υποσχέθηκε να προωθήσει και να χρηματοδοτήσει, μπορούν να δώσουν μια θετική ώθηση στην επίλυση του κυπριακού προβλήματος.

<SPEAKER ID=124 NAME="Martin, David">
. (ΕΝ) Καλωσορίζω την έκθεση του κ. Poos σχετικά με την αίτηση της Κύπρου για προσχώρησή της στην Ευρωπαϊκή Ένωση.
<P>
Παρατηρώ ότι η Κύπρος σημειώνει αξιόλογη πρόοδο προς την κατεύθυνση ενσωμάτωσης του κοινοτικού κεκτημένου επιτρέποντας με τον τρόπο αυτό την ταχεία εξέλιξη των διαπραγματεύσεων προσχώρησης.
<P>
Όπως και ο εισηγητής, καλωσορίζω τη συμφωνία του Συμβουλίου του Ελσίνκι έτσι ώστε η επίλυση με τη διαίρεση της νήσου να μην αποτελέσει προϋπόθεση αποδοχής της Κύπρου.
<P>
Δεν υπάρχει καμία αμφιβολία ότι η ένταξη της Κύπρου στην Ευρωπαϊκή Ένωση θα ενισχύσει την επιρροή της Ένωσης στην ανατολική Μεσόγειο και στη Μέση Ανατολή. Από οικονομικής πλευράς η προσχώρηση της Κύπρου δε θα δημιουργήσει σοβαρά προβλήματα καθόσον πρόκειται για μια χώρα με οικονομία αγοράς και υψηλό βιοτικό επίπεδο.
<P>
Αναμένω να την Κύπρο μέσα στην επομένη ομάδα των νέων κρατών μελών.
<P>
Έκθεση Stenzel (A5-0243/2000)

<SPEAKER ID=125 NAME="Martin, David">
. (ΕΝ) Παρακολούθησα με ενδιαφέρον την έκθεση της κ. Stenzel σχετικά με την αίτηση της Μάλτας για προσχώρησή της στην Ευρωπαϊκή Ένωση.
<P>
Η Μάλτα καλύπτει όλες τις απαιτήσεις για είσοδό της στην Ευρωπαϊκή Ένωση και υπάρχει μόνον ένα σοβαρό εμπόδιο για να γίνει πλήρες μέλος. Το εμπόδιο αυτό είναι η διαίρεση της κοινής γνώμης και των πολιτικών παρατάξεων σχετικά με την προσχώρηση ή όχι. Η κυβέρνηση της Μάλτας θα πρέπει να κάνει έναν εποικοδομητικό διάλογο με όλα τα μέλη της κοινωνίας έτσι ώστε να διασφαλίσει την κατά το δυνατόν ευρύτερη ομοφωνία στο θέμα της προσχώρησης.
<P>
Με την προϋπόθεση ότι θα επιτευχθεί η ομοφωνία αυτή αναμένω την ένταξη της Μάλτας στην ΕΕ.
<P>
Έκθεση Paulsen (A5-0257/2000)

<SPEAKER ID=126 NAME="Isler Bιguin">
FR) Κύριε Πρόεδρε, δεν υπάρχει τίποτα που να μην έχει ειπωθεί σχετικά με την ασφάλεια των τροφίμων και τις προφυλάξεις που πρέπει να λάβουμε για να αποφύγουμε νέες μολύνσεις ή νέες επισιτιστικές κρίσεις. Έτσι η έκθεση της κ. Paulsen εξαντλεί όλη της την οξύτητα και δεν πηγαίνει πολύ μακριά σε ό,τι αφορά αυτά που διακυβεύονται.
<P>
Πράγματι, οι υπερβολές, δεν τολμούμε καν να μιλήσουμε πλέον για απλές προσβολές ή εκτροπές, της βιομηχανικής αλυσίδας επεξεργασίας των γεωργικών προϊόντων διατροφής σε ένα πλαίσιο φιλελευθερισμού, ανταγωνισμού και αναζήτησης του αχαλίνωτου κέρδους, αποδείχθηκαν θανατηφόρες, ακόμα και εγκληματικές. Δεν χρειάζεται να το πω. Οι εσκεμμένες παραβιάσεις της υγειονομικής, ποινικής και ηθικής ακόμα νομοθεσίας μέσω της παραποίησης των νόμων της φύσης, η παραβίαση των ειδών και της φυσιολογίας των ζώων έγιναν χωρίς οποιονδήποτε έλεγχο, χωρίς κατάλληλους κανόνες και δικαιολογημένες κυρώσεις.
<P>
Όμως, εμείς οι καταναλωτές, βρισκόμαστε στο τελευταίο στάδιο της τροφικής αλυσίδας και επομένως είμαστε ο τελικός αποδέκτης των υπεξαιρέσεων και των απομιμήσεων των τροφίμων. Θα εκπλαγεί λοιπόν κανείς που είμαστε επίσης και θύματά τους, και που μάλιστα υποκύπτουμε δυστυχώς σ' αυτά; Είναι ανεύθυνο και ψευδές να κατηγορούμε την πολυπλοκότητα και το αχανές των μηχανισμών και των σχέσεων της βιομηχανικής γεωργοτροφικής αλυσίδας για να ομολογήσουμε ότι δεν μπορούμε να ελέγξουμε και να διαχωρίσουμε για να τιμωρήσουμε.
<P>
Ο κάθε κρίκος της αλυσίδας πρέπει να είναι υπεύθυνος για την παραγωγή του και για τον ρόλο του που μπορεί να καθοριστεί επακριβώς. Η δικλείδα που εγγυάται αυτήν την αυστηρότητα έγκειται στην θέληση της Επιτροπής να εξασφαλίσει για τους καταναλωτές μια ποιότητα σταθερή, σε όλα τα επίπεδα, ποιότητα των προϊόντων που εμφανίζονται στην αγορά. Όμως, αρνούμενο να ενσωματώσει τα γενετικώς τροποποιημένα προϊόντα στον κατάλογο των ανεπιθύμητων προϊόντων, το Ευρωπαϊκό Κοινοβούλιο ανέλαβε την ευθύνη της πλήρους αποσύνδεσής του από την κοινή γνώμη και τους ψηφοφόρους του, οι οποίοι φαίνονται όλο και πιο επιφυλακτικοί απέναντι στους ΓΤΟ φθάνοντας μέχρι του σημείου να τους απορρίπτουν ξεκάθαρα όταν έχουν την δυνατότητα να τους ανιχνεύουν στα τρόφιμα.
<P>
Δεν θα πρέπει λοιπόν να εκπλαγούμε αν η αγροδιατροφική βιομηχανία πέσει με τα δύο πόδια μέσα σε αυτό το άνοιγμα και επενδύσει αποκλειστικά στην διατροφή των ζώων για την κατανάλωση των ΓΤΟ της. Σήμερα το μπαλάκι είναι στο γήπεδο της Επιτροπής που πρέπει να διορθώσει τις παραλείψεις της, παρουσιάζοντας και εφαρμόζοντας επείγοντα μέτρα προκειμένου να ανταποκριθεί στην ανησυχία των καταναλωτών, η οποία είναι δικαιολογημένη.

<SPEAKER ID=127 NAME="Fatuzzo">
Κύριε Πρόεδρε, θα ήθελα να δικαιολογήσω την ψήφο μου κατά τη σημερινή ψηφοφορία. Φυσικά το Κόμμα των Συνταξιούχων ενδιαφέρεται ιδιαίτερα για την ασφάλεια των τροφίμων και γενικότερα της διατροφής και γι' αυτό ακριβώς ψήφισα υπέρ της έκθεσης Paulsen. Οφείλω να πω με κάθε ειλικρίνεια ότι μέχρι χθες δεν γνώριζα εάν θα παρενέβαινα μ' αυτή τη δήλωσή μου, ωστόσο, βγαίνοντας από το Κοινοβούλιο εχθές το βράδυ, με τους συναδέλφους Andria και Speroni - που μάλιστα ονομάζεται Francesco και έχει σήμερα την ονομαστική του εορτή και γι' αυτό του απευθύνω τις καλύτερές μου ευχές, καθώς και σε όλους τους Francesco που είναι σήμερα παρόντες στο Κοινοβούλιό μας - μου ήρθε ξαφνική ζαλάδα, εμετός και άλλα ανάλογα συμπτώματα. Αλλοίμονό μου, έπαθα μία, ελαφρά ευτυχώς, τροφική δηλητηρίαση, και μάλιστα μέσα στο Ευρωπαϊκό Κοινοβούλιο. Τί θα συνέβαινε αλήθεια, εάν ακόμα και τα ζώα, τα οποία εμείς τρώμε, πάθαιναν ζαλάδες και ναυτίες, όπως μου συνέβη εμένα ;
<P>
Ας αποφύγουμε λοιπόν με κάθε τρόπο τις ανεπιθύμητες ουσίες στη διατροφή των ζώων!

<SPEAKER ID=128 NAME="Figueiredo">
. (ΡΤ) Η ασφάλεια των τροφίμων απαιτεί, όλο και περισσότερο, να δίδεται ιδιαίτερη προσοχή στις ζωοτροφές λαμβάνοντας υπόψη τη στενή σχέση που υπάρχει μεταξύ διατροφής των ζώων και ανθρώπινης διατροφής. Γι' αυτό και είναι σημαντικές οι τροπολογίες στην Οδηγία 1999/29/ΕΚ, ώστε να διασφαλισθεί ότι καλύπτονται όλα τα προϊόντα, οποιασδήποτε μορφής, που ενδέχεται να χρησιμοποιούνται για τη διατροφή των ζώων, τόσο αυτών που προορίζονται για παραγωγή πρώτων υλών για κατανάλωσης όσο και των οικιακών ζώων που δεν προορίζονται για κατανάλωση από τους ανθρώπους.
<P>
Είναι επίσης θετική η απαγόρευση της ανάμειξης παρτίδων προϊόντων που η περιεκτικότητά τους σε ανεπιθύμητες ουσίες είναι ανώτερη των καθορισμένων μέγιστων τιμών με αβλαβή προϊόντα, με σκοπό την παραβίαση των καθορισμένων μέγιστων τιμών.
<P>
Όσον αφορά τον καθορισμό των μέγιστων τιμών, πρέπει να ληφθούν υπόψη διάφορες πτυχές, όπως η συνεχής εμφάνιση νέων χημικών προϊόντων και η ανάγκη περιοδικής αναθεώρησης με βάση ακριβείς επιστημονικές αναλύσεις και αξιόπιστα πειράματα ή ακόμη, σε ορισμένες περιπτώσεις, η ανάγκη να αποζημιώνονται επιχειρήσεις, και κυρίως οι αγρότες, σε ειδικές περιπτώσεις όπου δεν είχαν οποιαδήποτε ευθύνη για την μόλυνση των προϊόντων που χρησιμοποιήθηκαν για τη διατροφή των ζώων.

<SPEAKER ID=129 NAME="Grossetκte">
. (FR) Από το 1997 που καταγγέλθηκε το σκάνδαλο των τρελών αγελάδων, το Κοινοβούλιό μας ζητεί η διατροφή των ζώων να τύχει της μεγαλύτερης δυνατής προσοχής.
<P>
Πράγματι, πρέπει να επαγρυπνούμε στον τομέα αυτό, διότι η διατροφή των ζώων αποτελεί τον πρώτο κρίκο της τροφικής αλυσίδας. Είναι ιδιαίτερα σημαντικό για εμάς να εφαρμοστεί σε ευρωπαϊκό επίπεδο και με συγκεκριμένο τρόπο η ασφάλεια των τροφίμων, από τον στάβλο μέχρι το τραπέζι μας, ή από το δίκρανο στο πηρούνι μας.
<P>
Οι τρεις εκθέσεις που εγκρίθηκαν σήμερα μας δίνουν την δυνατότητα να προχωρήσουμε προς την σωστή κατεύθυνση. Ως εκ τούτου, η απαγόρευση των ανεπιθύμητων ουσιών στην διατροφή των ζώων είναι ένα θεμελιώδες στοιχείο της πολιτικής για την ασφάλεια των τροφίμων.
<P>
Καταρχάς, επειδή είναι σημαντικό να ορίσουμε ανεκτά για την υγεία κατώτατα όρια. Έπειτα, επειδή είναι απαραίτητο να απαγορεύσουμε την δυνατότητα αραίωσης των υγιεινών τροφίμων με μολυσμένες τροφές έτσι ώστε να είναι δυνατή η κατανάλωσή τους. Παράδειγμα, αποτελούν τα εκατόλιτρα μολυσμένου από τη διοξίνη γάλακτος τα οποία νόμιμα αραιώθηκαν με υγιεινό γάλα. Αυτή η πρακτική εξαίρεσης είναι σκανδαλώδης ως αρχή: μέχρι τούδε, η δηλητηρίαση, υπό την προϋπόθεση ότι γινόταν σε ομοιοπαθητικές δόσεις, ήταν νόμιμη. Επιπλέον, η αραίωση ανοίγει τον δρόμο στην απάτη σε ολόκληρη την ευρωπαϊκή επικράτεια. Πράγματι, επιτρέποντας τον περιορισμό της κυκλοφορίας των τροφίμων αυτού του τύπου, η καταστροφή των μολυσμένων τροφών ή συστατικών τροφίμων παρέχει διπλή εγγύηση. Πρώτον, αποτελεί εγγύηση ασφαλείας προς τους καταναλωτές που θα είναι, βέβαια, οι πρώτοι που θα επωφεληθούν από αυτό το μέτρο. Και, δεύτερον, είναι μια εγγύηση προς τους αγρότες και τους κτηνοτρόφους ότι στην αγορά θα διατίθενται μόνο υγιεινά προϊόντα.
<P>
Για όλους αυτούς τους λόγους, ψήφισα υπέρ της απαγόρευσης της αραίωσης που προτείνει η Ευρωπαϊκή Επιτροπή.
<P>
Επίσης απαραίτητη ήταν η ενίσχυση της εναρμόνισης των συνθηκών διενέργειας ελέγχων και επιθεωρήσεων στον τομέα της διατροφής των ζώων. Είναι τετελεσμένο γεγονός. Εύχομαι τώρα να μπορέσει γρήγορα το Συμβούλιο Υπουργών να προχωρήσει μπροστά και να υποστηρίξει τις τροπολογίες που εγκρίναμε.
<P>
Έκθεση Paulsen (A5-0256/2000)

<SPEAKER ID=130 NAME="Figueiredo">
. (ΡΤ) Είναι σημαντικό να καταστεί υποχρεωτική μία πλήρης και λεπτομερής δήλωση των πρώτων υλών των σύνθετων ζωοτροφών ώστε να υπάρχουν εγγυήσεις για την ασφάλειά τους, μέσω μίας σαφούς και διαφανούς σήμανσης η οποία θα επιτρέπει στους κτηνοτρόφους να αποφασίζουν μόνοι τους σχετικά με την αγορά των τροφών.
<P>
Όπως είναι γνωστό, από το 1997, έπειτα από την κρίση της ΣΕΒ, το Ευρωπαϊκό Κοινοβούλιο είχε ζητήσει να θεσπιστεί νομοθεσία με αυτό το στόχο, αίτημα το οποίο επαναλήφθηκε μετά το σκάνδαλο που συνέβη στο Βέλγιο, πέρυσι, με την παρουσία διοξινών στις ζωοτροφές.
<P>
Πρέπει επίσης να καταρτιστεί ένας εξαντλητικός κατάλογος των επιτρεπομένων πρώτων υλών και οι κατασκευαστές ζωοτροφών να αποδεικνύουν, όταν τους ζητηθεί, τη σύνθεση των ζωοτροφών με εσωτερικά έγγραφα της επιχείρησης.
<P>
ΚΨ B5-0768/2000 (ASEM III)

<SPEAKER ID=131 NAME="Bordes, Cauquil και Laguiller">
. (FR) Καταψηφίσαμε το κοινό ψήφισμα που ξεκινάει από μια αιτιολογία η οποία, πίσω από υποκριτικές διατυπώσεις, υποστηρίζει ότι οι σχέσεις μεταξύ Ασίας και Ευρώπης διεξάγονται μεταξύ ισότιμων εταίρων.
<P>
Οι περισσότερες χώρες της Ασίας φέρουν ακόμα τα στίγματα της προηγούμενης "εταιρικής σχέσης" τους με τις μεγάλες δυνάμεις, ιδίως της Ευρώπης.
<P>
Ισότιμη εταιρική σχέση ήταν οι σχέσεις αιώνων μεταξύ της Μεγάλης Βρετανίας και της Ινδίας; Μεταξύ της Γαλλίας και των αποικιών της στην Ινδοκίνα; Μεταξύ της Κίνας και όλων αυτών των μεγάλων δυνάμεων που προσπάθησαν να την τεμαχίσουν σε ζώνες ανάλογα με τα αντίστοιχα συμφέροντά τους;
<P>
Πολύ πρόσφατα, οι φτωχές μάζες από πολλές χώρες της Νοτιοανατολικής Ασίας χρειάστηκε να πληρώσουν ακριβά την "εταιρική σχέση" τους με τα κερδοσκοπικά κεφάλαια που κατέκλυσαν την περιοχή τους.
<P>
Δεδομένου του παρελθόντος, δεδομένων επίσης των υφιστάμενων οικονομικών σχέσεων μεταξύ των αναπτυγμένων μεγάλων δυνάμεων και των φτωχών ασιατικών χωρών, το να γίνεται λόγος για "ισότιμους εταίρους" για το μέλλον, είναι στην καλύτερη περίπτωση ευσεβής πόθος, αλλά, πολύ πιθανότερα, είναι ένας τρόπος να συγκαλυφθούν οι σχέσεις εκμετάλλευσης με ψευδοδημοκρατικές και ψευδοανθρωπιστικές φράσεις.
<P>
Επειδή ακριβώς είμαστε υπέρ της ανάπτυξης σχέσεων συνεργασίας, σχέσεων πραγματικά φιλικών και μεταξύ ισότιμων εταίρων, μεταξύ όλων των χωρών του κόσμου, δεν έχουμε την πρόθεση να υποστηρίξουμε με την ψήφο μας αυτή την κοροϊδία.

<SPEAKER ID=132 NAME="Krivine και Vachetta">
. (FR) Το κοινό ψήφισμα σχετικά με την τρίτη σύνοδο κορυφής Ασίας-Ευρώπης (ASEM 3) αναφέρει την προσεχή συνεδρίαση του Φόρουμ των Λαών ASEM 2000 στη Σεούλ. Τάσσεται υπέρ της δημιουργίας ενός Κοινωνικού Φόρουμ και της ενίσχυσης του "διαλόγου στην κοινωνία των πολιτών". Θέτει όμως επίσης ως μείζονα στόχο την έναρξη ενός κύκλου συνολικών διαπραγματεύσεων στα πλαίσια του ΠΟΕ, που θα αποβλέπει στην ολοένα και μεγαλύτερη απελευθέρωση των συναλλαγών και στην περαιτέρω ενίσχυση ενός "καθεστώτος που θα βασίζεται στους κανόνες του ΠΟΕ". Μα, ενάντια σ' αυτήν ακριβώς την υποχρεωτική και άνιση φιλελευθεροποίηση και ενάντια στην αύξηση των εξουσιών του ΠΟΕ αγωνίζονται το κοινωνικό κίνημα, τα συνδικάτα, οι ενώσεις και οι ΜΚΟ του Φόρουμ των Λαών !
<P>
Η ASEM παραμένει μέχρι σήμερα μια ουσιαστικά οικονομική και όχι πολιτική ή κοινωνική διαδικασία, οπότε αυτή ακριβώς η ευθυγράμμιση με τη νεοφιλελεύθερη εμπορική τάξη που ενσαρκώνει ο ΠΟΕ αποτελεί τον "σκληρό πυρήνα" του κοινού ψηφίσματος. Μ' αυτήν την έννοια, κατανοούμε καλά την στήριξη που παρέχει στις "γενικές γραμμές" της προσέγγισης της Επιτροπής. Για εμάς που ακούμε τις απαιτήσεις του λαού, ο "κοινωνικός διάλογος" δεν πρέπει να λαμβάνει χώρα στο πλαίσιο των κανόνων του ΠΟΕ, όπως δηλώνει το ψήφισμα.
<P>
Συνεπώς, δεν μπορούμε παρά να καταψηφίσουμε το κοινό ψήφισμα.

<SPEAKER ID=133 NAME="McCarthy">
. (ΕΝ) Θα ήθελα να προσθέσω και εγώ τη φωνή μου σε εκείνους που καταδικάζουν τις πράξεις βίας κατά ενός ψηφοφόρου μου, του James Mawdsley από το Ormskirk στο Lancashire. Καλωσορίζω την ψήφο του Κοινοβουλίου με την οποία αποδοκιμάζονται έντονα οι κατάφωρες παραβιάσεις των δικαιωμάτων του James που προστατεύονται από το διεθνές δίκαιο του ΟΗΕ.
<P>
Ο Mark Rowland της εκστρατείας του ιωβηλαίου θα μείνει απολύτως ικανοποιημένος από το γεγονός ότι το Ευρωπαϊκό Κοινοβούλιο συμμερίζεται τις απόψεις των Ηνωμένων Εθνών για την καταδίκη αυτής της συμπεριφοράς.
<P>
Θα πρέπει να συνεχίσουμε να καταδικάζουμε τις παραβιάσεις των ανθρωπίνων δικαιωμάτων στη Βιρμανία. Εμείς, ως εκλεγμένα Μέλη, είμαστε εξαγριωμένοι από το γεγονός ότι 51 δημοκρατικά εκλεγμένα μέλη του NLD βρίσκονται στις φυλακές θύματα, όπως και ο James, μιας βάναυσης και απάνθρωπης συμπεριφοράς. Το μόνο έγκλημα του James ήταν να κάνει εκστρατεία και να μιλήσει υπέρ των ανθρωπίνων δικαιωμάτων και της δημοκρατίας στη Βιρμανία. Θα πρέπει να τιμηθεί για τις προσπάθειές του που προξένησαν στον ίδιο και στην οικογένειά του τόσα βάσανα.
<P>
Με το παρόν ψήφισμα θα πρέπει να προτρέψουμε τις χώρες της Νοτιοανατολικής Ασίας να ασκήσουν πίεση στο στρατιωτικό καθεστώς της Βιρμανίας να επαναφέρει τη δημοκρατία.

<SPEAKER ID=134 NAME="Πρόεδρος">
Έληξαν οι αιτιολογήσεις ψήφου.
<P>
(Η συνεδρίαση διακόπτεται στις 13.22 και συνεχίζεται στις 15.00)

<CHAPTER ID=8>
Διάκριση και ίση μεταχείριση στην εργασία
<SPEAKER ID=135 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
A5-0259/2000 του κ. Cashman, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση απόφασης του Συμβουλίου που αφορά τη θέσπιση κοινοτικού προγράμματος δράσης για την καταπολέμηση των διακρίσεων 2001-2006 (COM(1999) 567 - C5-0046/2000 - 1999/0251(CNS)),
<P>
A5-0264/2000 του κ. Thomas Mann, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση οδηγίας του Συμβουλίου περί διαμόρφωσης γενικού πλαισίου για την ίση μεταχείριση στην απασχόληση και την επαγγελματική εργασία (COM(1999) 565 - C5-0068/2000 - 1999/0225(CNS)).

<SPEAKER ID=136 NAME="Cashman">
. (ΕΝ) Κύριε Πρόεδρε, αποτελεί τιμή για μένα να βρίσκομαι στο βήμα και να παρουσιάζω κάτι που όχι μόνο είναι η πρώτη μου έκθεση στο Κοινοβούλιο ως ευρωβουλευτής, αλλά επίσης μια έκθεση που έχει συναισθηματική σημασία για μένα. Θα ήθελα να εκφράσω τις ειλικρινείς ευχαριστίες μου προς τη συν-εισηγήτριά μου κ. Elizabeth Lynne για τη συνεργασία της και τα εποικοδομητικά της σχόλια καθώς επίσης και να ευχαριστήσω θερμά όλα τα Μέλη της Ομάδας Εργασίας Εισηγητών του Αρθρου 13.
<P>
Ως εισηγητής του προγράμματος δράσης για την καταπολέμηση των διακρίσεων προσπάθησα, εξ ονόματος της Επιτροπής Ελευθεριών και Δικαιωμάτων των Πολιτών, να βελτιώσω το κείμενο της Επιτροπής. Θα πρέπει να τονίσω στα Μέλη ότι η ομάδα εργασίας του Συμβουλίου συμφώνησε ομόφωνα να συστήσει στο Συμβούλιο ότι η μορφή της επιτροπής στο πρόγραμμα δράσης θα πρέπει να τροποποιηθεί σε μεικτή επιτροπή, δηλ. ένα συνδυασμό συμβουλευτικών και διαχειριστικών αρμοδιοτήτων, βελτιώνοντας με τον τρόπο αυτό την ισχύ των κρατών μελών.
<P>
Το Συμβούλιο ενημέρωσε το Κοινοβούλιο μόλις πριν από την ψηφοφορία στην επιτροπή, αποκλείοντας επίτηδες με τον τρόπο αυτό κάθε πιθανότητα περαιτέρω συζήτησης με εμένα ή με το Κοινοβούλιο. Ως εισηγητής πιστεύω ότι η αρχική πρόταση της Επιτροπής σχετικά με τη σύνθεση της επιτροπής, αποτελεί την καλύτερη προσέγγιση για την επίτευξη των στόχων του Κοινοβουλίου και του προγράμματος.
<P>
Δεν υπάρχει μεγαλύτερο καθήκον για ένα πολιτικό από το να έχει την ευκαιρία να επανορθώσει τις αδικίες από τις οποίες υποφέρουν οι μειονότητες. Αποδέχομαι με προθυμία την ευθύνη αυτή και είμαι αποφασισμένος να διασφαλίσω ότι το παρόν πρόγραμμα δράσης για την καταπολέμηση των διακρίσεων, όχι μόνον στην ΕΕ αλλά και στις υποψήφιες χώρες, δε θα είναι το τέλος μιας ευγενικής προσπάθειας αλλά η αρχή της.
<P>
Όσοι από εμάς ζούμε με τόση άνεση και ασφάλεια ώστε να διαμορφώνουμε οι ίδιοι το κοινωνικό και εργασιακό μας περιβάλλον, δεν μπορούμε καν να φανταστούμε τις τρομακτικές και πολλές φορές απειλητικές συνθήκες διακρίσεων που αντιμετωπίζουν καθημερινά οι μειονότητες. Γιατί άραγε υπάρχουν αυτές οι διακρίσεις; Είναι παράλογες, αστήρικτες και βασίζονται στην άγνοια. Υπάρχουν επειδή αξιοπρεπείς άνδρες και γυναίκες δεν κάνουν τίποτα ή επειδή ξεκινάμε να κάνουμε κάτι και δεν το ολοκληρώνουμε. Είμαστε μεροληπτικοί τόσο στις προσεγγίσεις μας όσο και στις πράξεις μας. Υποστηρίζουμε ορισμένες μειονότητες ή ομάδες μειονοτήτων αλλά όχι άλλες. Η κοινή γνώμη ή τα μέσα επικοινωνίας μας αθωώνουν αλλά με την αθώωσή μας δημιουργούμε και ενισχύουμε μια ιεραρχία καταπίεσης.
<P>
Κατά τη διάρκεια σύνταξης της εκθέσεώς μου, με λύπη μου διαπίστωσα ότι ορισμένοι ΜΚΟ πιστεύουν ότι η συνέχιση της ζωής τους είναι πιο σημαντική από τη συνέχιση της ζωής άλλων ομάδων. Μόνο ένας ΜΚΟ συνέδεσε την καταπίεση που υφίσταται με την καταπίεση των άλλων ομάδων που περιλαμβάνονται στο Αρθρο 13 και αυτός ήταν η Ομάδα Stonewall στο Ηνωμένο Βασίλειο. Αυτός είναι ο λόγος για τον οποίο εγώ, όντας μέλος μειονότητας, διακηρύττω με έμφαση ότι εάν δεν αναγνωρίσουμε το γεγονός ότι η διάκριση εναντίον μιας ορισμένης ομάδας αποτελεί διάκριση εναντίον όλων των ομάδων, το μόνο που θα κατορθώσουμε είναι να πολλαπλασιάσουμε τους ΜΚΟ και τις άλλες ομάδες. Καμία ομάδα δεν πρέπει να προωθείται εις βάρος κάποιας άλλης. Δε θα πρέπει να ξεχνάμε ότι εδώ αναφερόμαστε σε πραγματικό πόνο και κακουχία και σε πραγματικές ζωές.
<P>
Τα Μέλη μπορεί να έχουν λάβει ερωτήματα από μη κυβερνητικές οργανώσεις σχετικά με χρηματοδοτήσεις και ειδικότερα με βασικές χρηματοδοτήσεις. Κατανοώ τις ανησυχίες τους, όμως η Επιτροπή με διαβεβαίωσε ότι οι ΜΚΟ θα διατηρήσουν το δικαίωμα να ζητούν χρηματοδότηση τόσο από το παρόν πρόγραμμα όσο και από άλλα προγράμματα και πρωτοβουλίες που διαχειρίζεται η Επιτροπή.
<P>
Με την έκθεσή μου ζητώ τη μεγαλύτερη αντιπροσώπευση και συμμετοχή των μη κυβερνητικών οργανώσεων, τη μεγαλύτερη απόδοση λογαριασμού στο Κοινοβούλιο, τη σύνταξη ετησίας εκθέσεως η οποία θα συζητείται στο Κοινοβούλιο, το μεγαλύτερο βαθμό διαφάνειας, την ενίσχυση της ενθύμισης του παρελθόντος στη μάχη κατά της προκατάληψης και την αναγνώριση των πολλαπλών διακρίσεων.
<P>
Η Ευρωπαϊκή Ένωση δεν έχει καλό ιστορικό στην εξάλειψη των διακρίσεων. Τώρα είναι η ώρα να το κάνουμε αυτό και πρέπει να το κάνουμε με την κάθε ίνα της ύπαρξης μας. Δεν υπάρχει περίπτωση να εξαγοράσουμε τους μισαλλόδοξους - το μόνο που θα επιτύχουμε είναι να τους ενθαρρύνουμε περισσότερο. Φανταστείτε τι θα αισθάνεται κάποιο κορίτσι που μεγαλώνει σε ένα κόσμο ο οποίος κάνει διακρίσεις εναντίον του επειδή είναι θηλυκού γένους ή επειδή είναι μέλος μιας εθνικής μειονότητας ή επειδή είναι ανάπηρο ή επειδή είναι λεσβία. Έχουμε να κάνουμε πολλά τόσο για αυτό το παιδί όσο και για άλλα. Αυτοί δεν είναι καιροί για λιπόψυχους. Εάν δεν έχουμε το θάρρος να ξεριζώσουμε τις διακρίσεις, τουλάχιστον θα πρέπει να έχουμε την τιμιότητα και το θάρρος να δεχθούμε ότι υπάρχουν. Ως πολιτικοί θα πρέπει να έχουμε το θάρρος να γίνουμε αντιπαθείς βραχυπρόθεσμα, για να κάνουμε ό,τι είναι σωστό και δίκαιο μακροπρόθεσμα. Προτρέπω το Σώμα να υποστηρίξει την έκθεση μου.
<P>
(Χειροκροτήματα)

<SPEAKER ID=137 NAME="Mann, Thomas">
. (DE) Κύριε Πρόεδρε, το άρθρο 13 της Συνθήκης του Αμστερνταμ χαρακτηρίζεται ως κοιμώμενος γίγας. Αποτελεί τη βάση πανευρωπαϊκών δράσεων κατά της διακριτικής μεταχείρισης. Μου ανέθεσαν να ασχοληθώ με τη διαμόρφωση γενικού πλαισίου για την ίση μεταχείριση στους τομείς της απασχόλησης και του επαγγέλματος που θα έχει βαρυσήμαντες συνέπειες στην εργασιακή πράξη. Η εμπειρία με τον νόμο κατά των διακρίσεωνt που ψηφίσθηκε στις ΗΠΑ πριν από δέκα χρόνια αφήνει να διαφανεί τι έχει να αντιμετωπίσει η Ευρώπη. Γι' αυτό και είναι οπωσδήποτε αναγκαίο να προστατευθούν αποτελεσματικά από τη διακριτική μεταχείριση οι ομάδες ατόμων που αναφέρονται στο Αρθρο 13. Παράλληλα θα πρέπει να ληφθούν υπόψη τα δίκαια συμφέροντα των εργαζομένων. Δεν είναι λοιπόν περίεργο που η γαλλική Προεδρία χαρακτήρισε το θέμα ως μια από τις προτεραιότητές της.
<P>
Η διακριτική μεταχείριση θα πρέπει να καταπολεμηθεί στα σπάργανά της, κατά τη διαμόρφωση εκφοβιστικού, εχθρικού ή προσβλητικού περιβάλλοντος. Εδώ θα πρέπει να συμπεριληφθούν όλοι οι εμπλεκόμενοι. Μόνον όταν επικρατεί εργασιακή ειρήνη μπορεί να γίνει πλήρης αξιοποίηση των ανθρώπινων πόρων. Αυτή αποτελεί κέρδος τόσο από οικονομική όσο και από κοινωνική άποψη. Στις επιχειρήσεις αποκλείονται άνθρωποι από την κατάρτιση ή την επιμόρφωση, επειδή δήθεν είναι πολύ νέοι ή πολύ ηλικιωμένοι. Οι ηλικιωμένοι είναι αυτοί που ζημιώνονται, καθώς τους εκτοπίζουν από την επαγγελματική ζωή ή καθορίζουν ανώτατο όριο ηλικίας στις προσλήψεις.
<P>
Στις συνεντεύξεις πρόσληψης απορρίπτονται συχνά όσοι προέρχονται από δυσχερείς κοινωνικά οικογένειες, από συγκεκριμένες περιοχές πόλεων ή είναι άτομα με ειδικές ανάγκες. Τα άτομα με ειδικές ανάγκες απορρίπτονται με τη δικαιολογία ότι η πελατεία ή το προσωπικό δεν περιμένει να τους δει στη θέση αυτή. Πίσω από τη δικαιολογία αυτή κρύβεται η πρόθεσή των εργοδοτών να αποφύγουν δαπάνες για τη λήψη μέτρων υπέρ των ατόμων αυτών. Οι εργοδότες επικαλούνται στη συνέχεια το ότι η πρόσληψη ενός ατόμου με ειδικές ανάγκες συνεπάγεται υπέρμετρες δυσκολίες.
<P>
Η Επιτροπή Απασχόλησης όρισε επακριβώς στο άρθρο 2 παράγραφος 4 τις κατάλληλες προσαρμογές, καθώς και τις συνθήκες που θα πρέπει να επικρατούν στις επιχειρήσεις για να μην υποβληθούν στις δαπάνες αυτές, όπως για παράδειγμα όταν είναι μικρό το μέγεθος και ο κύκλος εργασιών τους. Σαφώς και συμμερίζομαι το αίτημα των ενώσεων των ατόμων με ειδικές ανάγκες να θεσπιστεί ξεχωριστή οδηγία. Θα μπορούσα να αναφερθώ επακριβώς στις διαφορές που εμφανίζονται, όπως για παράδειγμα ότι άτομα με σωματική αναπηρία αντιμετωπίζουν διαφορετικά προβλήματα από τα άτομα με διανοητική αναπηρία.
<P>
Ορισμένα βασικά σημεία της ρύθμισης είναι τα εξής: Πρώτον, η αντιστροφή του βάρους της απόδειξης. Στο άρθρο 9 της πρότασης οδηγίας προβλέπεται ότι άτομα που κρίνουν ότι δεν τυγχάνουν ίσης μεταχείρισης, είτε ως απορριφθέντα ή ως απολυθέντα, μπορούν να ακολουθήσουν τη δικαστική οδό. Δεν έχουν παρά να πάνε στο δικαστήριο ή στην αρμόδια υπηρεσία και να αποδείξουν ότι στην περίπτωση τους υπήρξε διακριτική μεταχείριση. Ο εναγόμενος οφείλει να αποδείξει ότι δεν υπήρξε διακριτική μεταχείριση και θα πρέπει να μπορεί να το τεκμηριώσει. Για να περιορίσουμε το κόστος της υλικοτεχνικής και οικονομικής δαπάνης, ειδικά των μικρομεσαίων επιχειρήσεων στην τήρηση των εγγράφων τεκμηρίωσης, προτείνουμε προθεσμία παραγραφής από έξι έως δώδεκα μήνες.
<P>
Δεύτερον, η συλλογική αγωγή. Θα πρέπει να επιδοκιμάσουμε την πρόταση της Επιτροπής που προβλέπει ότι οι ενώσεις μπορούν να ακολουθήσουν τη δικαστική οδό με την έγκριση του ενδιαφερομένου. Ενώσεις, οργανώσεις και νομικά πρόσωπα με δικαίωμα άσκησης αγωγής μπορούν να εκπροσωπούν τα συμφέροντα των εργαζομένων και των ομάδων που προστατεύονται από το Αρθρο 13.
<P>
Τρίτον, η υπηρεσία εύρεσης εργασίας. Σε περιπτώσεις διαφορών θα πρέπει να συσταθούν ανεξάρτητα γραφεία εύρεσης εργασίας που θα λαμβάνουν εξίσου υπόψη τα συμφέροντα των εργοδοτών και των εργαζομένων. Πολλά προβλήματα μπορούν να λυθούν εσωτερικά, πριν προχωρήσουμε σε δικαστικές διαμάχες. Η Επιτροπή Απασχόλησης θα ήθελε, κατά πλειοψηφία, να συσταθούν αυτά τα γραφεία στα κράτη μέλη της ΕΕ και όχι ως μια κεντρική υπηρεσία σε ευρωπαϊκό επίπεδο.
<P>
Τέταρτον, η συμμετοχή των κοινωνικών εταίρων. Οι κοινωνικοί εταίροι, ως κύριοι υπεύθυνοι, είναι σε θέση να βρουν πρακτικές λύσεις. Φυσικά και θα ' πρεπε να συμπεριληφθούν οι ΜΚΟ, αλλά ουδέποτε πρέπει να αμφισβητηθεί η αυτονομία των κοινωνικών εταίρων.
<P>
Πέμπτον, οι θρησκευτικές κοινότητες που αποτελούν έναν από τους πιο ευαίσθητους τομείς της οδηγίας μας. Τίθεται το εξής ερώτημα: Μπορούν τα κράτη μέλη να επιτρέπουν τη διαφορετική μεταχείριση, όταν τίθεται θέμα θρησκευτικών κοινοτήτων ή άλλων πεποιθήσεων; Ναι, νομίζω. Η συμβολή τους στην κοινωνία με κοινωνικά ιδρύματα, παιδικούς σταθμούς, νοσοκομεία και μορφωτικά ιδρύματα είναι πολύ σημαντική. Οι κοινότητες αυτές αντιμετωπίζουν τον κίνδυνο να υποχρεώνονται να προσλάβουν άτομα που δεν μπορούν να ταυτιστούν με τις αξίες και τις πεποιθήσεις τους. Με μεγάλη πλειοψηφία η Επιτροπή Απασχόλησης υπερψήφισε τη συμβιβαστική πρόταση, σύμφωνα με την οποία δεν αποτελεί διακριτική μεταχείριση η διαφορετική μεταχείριση, όταν η θρησκεία και οι πεποιθήσεις αποτελούν βασική προϋπόθεση για την άσκηση του επαγγέλματος.
<P>
Η ίση και μη διακριτική μεταχείριση είναι βασικές αρχές της ΕΕ. Θα φανεί αύριο στην ψηφοφορία, αν μετά τη θαυμάσια συνεργασία όλων των εισηγητών στη διάταξη - επιτρέψτε μου να αναφέρω αντιπροσωπευτικά μόνο την κ. Swiebel - και τις επανειλημμένες συζητήσεις με την Επιτροπή και την προεδρία του Συμβουλίου καταφέραμε να κτίσουμε γέφυρες. Είναι μεγάλη ευκαιρία να κάνουμε την Επιτροπή και το Συμβούλιο να υιοθετήσει πολλές από τις συστάσεις μας.

<SPEAKER ID=138 NAME="Lynne">
Κύριε Πρόεδρε, θα ήθελα να συγχαρώ τον κ. Cashman για την εξαίρετη έκθεσή του καθώς και για την υιοθέτηση ενός μεγάλου αριθμού παρατηρήσεων της Επιτροπής Απασχόλησης και Κοινωνικών Υποθέσεων. Βρήκα πολύ χρήσιμη την ευρεία συνεργασία όλων μας για το Αρθρο 13 σύμφωνα με τη διαδικασία Hughes. Το πρόγραμμα δράσης θα πρέπει να δίδει τη δυνατότητα σε ομάδες εις βάρος των οποίων γίνονται διακρίσεις να αναλαμβάνουν δράση μόνες τους. Θα πρέπει να διασφαλίζει ίση πρόσβαση στα προγράμματα για άτομα με ειδικές ανάγκες και θα πρέπει να εξασφαλίζει ότι η χρηματοδότηση δε θα πέφτει κάτω από το επίπεδο των προκαταρκτικών δράσεων. Θα πρέπει επίσης να προετοιμαστούμε περαιτέρω για τη μελλοντική εκπόνηση νομοθεσίας κατά των διακρίσεων σε όλες τις περιπτώσεις, συμπεριλαμβανομένης μιας οδηγίας για τα άτομα με ειδικές ανάγκες. Αυτό ήταν κάτι που σε μένα τουλάχιστον έγινε εμφανέστατο κατά τη διάρκεια των ακροάσεων για το Αρθρο 13.
<P>
Η Jenny από το Access Charter, ήταν η συντονίστρια της ομάδας της και την προσκάλεσα να παρακολουθήσει τις ακροάσεις για το Αρθρο 13. Πρώτα απ' όλα, δεν υπήρχε τρόπος να εισέλθει στο Κοινοβούλιο εκτός από τις περιστρεφόμενες πόρτες. Κατόπιν, κλείσαμε δωμάτιο σε ένα ξενοδοχείο για άτομα με ειδικές ανάγκες για να ανακαλύψουμε ότι ένα μονό κρεβάτι είχε τοποθετηθεί εμπρός από την τουαλέτα. Στις Βρυξέλες προσπάθησε να μπει σε ένα ταξί και της το αρνήθηκαν. Προσπάθησε να μπει σε ένα εστιατόριο για φαγητό και της το αρνήθηκαν με τη δικαιολογία ότι η εμφάνισή της θα δυσαρεστούσε τους άλλους πελάτες. Η τελική προσβολή ήταν ότι όταν πήγε στο αεροδρόμιο των Βρυξελών υπεβλήθη σε πλήρη σωματική έρευνα και, όταν διαμαρτυρήθηκε, της είπαν: "Καλό ταξίδι, ελπίζω το αεροπλάνο σου να πέσει" . Να γιατί χρειαζόμαστε νομοθεσία κατά των διακρίσεων.
<P>
Σχετικά με την οδηγία για την απασχόληση, επιθυμώ να συγχαρώ τον Thomas Mann για την εξαίρετη έκθεσή του. Υπήρξε και πάλι, αποτέλεσμα στενής συνεργασίας. Η παρούσα είναι πρωτοποριακή νομοθεσία και αποτελεί ένα γιγάντιο βήμα προς τα εμπρός, αλλά θα πρέπει να προχωρήσουμε ακόμη περισσότερο. Σας προτρέπω επίσης να υπερψηφίσετε την τροπολογία της Επιτροπής Απασχόλησης και Κοινωνικών Υποθέσεων για την ηλικία. Η οποιαδήποτε διάκριση είναι κακή, εξ ίσου κακή. Θα πρέπει να υπερψηφίσουμε και τις δύο νομοθετικές προτάσεις αύριο, έτσι ώστε να αποδείξουμε επιτέλους τη δέσμευσή μας να εκριζώσουμε τις κάθε μορφής διακρίσεις.
<P>
(Χειροκροτήματα)

<SPEAKER ID=139 NAME="Swiebel">
Κύριε Πρόεδρε, η οδηγία και το πρόγραμμα δράσης για την ίση μεταχείριση συνιστούν μια πολιτική αρχών αλλά και μια πρακτική πολιτική. Πολιτική αρχών επειδή η ίση μεταχείριση συνιστά θεμελιώδες δικαίωμα και ακρογωνιαίο λίθο της Ευρωπαϊκής Ένωσης. Πρακτική πολιτική επειδή οι οδηγίες και τα προγράμματα δράσης ωθούν τα κράτη μέλη στην καταπολέμηση των διακρίσεων με βάση τα ίδια σημεία αναφοράς και η Επιτροπή μπορεί με τη σειρά της να διαδραματίσει το ρόλο που έχει αναλάβει ως θεματοφύλακας των συνθηκών αλλά και ως όργανο που πρωτοστατεί στην κοινωνική συζήτηση. Αυτή είναι και η σχέση που υφίσταται μεταξύ των δύο μέσων, της οδηγίας και του προγράμματος δράσης. Οι κοινωνικές δράσεις που υποστηρίζει το πρόγραμμα συμπληρώνουν το νομικό πλαίσιο της οδηγίας ενώ παράλληλα συμπληρώνουν και βελτιώνουν τις πρόσθετες πληροφορίες, την εμπειρογνωμοσύνη αλλά και το έρεισμα του νομικού πλαισίου. Στη συνέχεια της ομιλίας μου ελπίζω να μπορέσω να καταστήσω σαφές γιατί αυτό είναι απαραίτητο.
<P>
Οι δύο προτάσεις τις οποίες εξετάζει σήμερα το Ευρωπαϊκό Κοινοβούλιο στηρίζονται στο Αρθρο 13 της συνθήκης ΕΚ. Το άρθρο αυτό καταλαμβάνει κεντρική θέση στο πλαίσιο που έχει θεσπίσει η Ευρωπαϊκή Ένωση για την ίση μεταχείριση. Έτσι, το άρθρο 13 ακολουθεί τα χνάρια του άρθρου 141, του παλαιού άρθρου 119, που αποτελούσε και εξακολουθεί να αποτελεί την βάση της ευρωπαϊκής νομοθεσίας για την καταπολέμηση των διακρίσεων μεταξύ των δύο φύλων. Υπάρχουν όμως και σημαντικές διαφορές. Πρώτον, εφαρμόζεται μια άλλη μέθοδος λήψης αποφάσεων με το Ευρωπαϊκό Κοινοβούλιο, το οποίο δεν δύναται όσον αφορά το άρθρο 13 να διαδραματίσει το ρόλο του ως νομοθετικό όργανο.
<P>
Δεύτερον, για το θέμα της ίσης μεταχείρισης ανδρών και γυναικών έχει θεσπιστεί μια ολόκληρη δέσμη, ένα πακέτο κανόνων. Οι παλαιότεροι από αυτούς θεσπίστηκαν πριν από 25 χρόνια. Αυτό σημαίνει ότι ο εκσυγχρονισμός της νομοθεσίας είναι απαραίτητος.
<P>
Το περασμένο καλοκαίρι, το Συμβούλιο ενέκρινε οδηγία κατά των διακρίσεων με βάση τη φυλετική ή την εθνική καταγωγή. Η οδηγία αυτή προσφέρει μεγαλύτερη προστασία και έχει ευρύτερο πεδίο εφαρμογής, τόσο σε σύγκριση με την ισχύουσα δέσμη νομοθετικών κανόνων για την ίση μεταχείριση ανδρών και γυναικών, όσο και σε σύγκριση με το σχέδιο οδηγίας το οποίο συζητάμε σήμερα.
<P>
Η Επιτροπή Ελευθεριών και Δικαιωμάτων των Πολιτών υποστήριζε ανέκαθεν ότι αυτή η αποσπασματική προσέγγιση δίνει ένα λανθασμένο πολιτικό μήνυμα ότι υπάρχει μια ιεραρχία διακρίσεων. Ένα πρόχειρο προπέτασμα κανόνων για την καταπολέμηση των διακρίσεων υποσκάπτει τον ενιαίο χαρακτήρα της νομοθεσίας και απειλεί τις κατακτήσεις της θεωρίας για την ίση μεταχείριση στην Ευρώπη.
<P>
Χαίρομαι που ο εισηγητής συμμερίζεται αυτή την άποψη. Θα ήθελα συνεπώς να ευχαριστήσω θερμά τον κ. Mann για την ανοιχτή στάση που τήρησε και για τον εποικοδομητικό διάλογο που είχαμε μαζί του. Αυτό είχε ως αποτέλεσμα να κατατεθεί ένας μεγάλος αριθμός νομικοτεχνικών τροπολογιών, σκοπός των οποίων είναι να κατοχυρωθεί το ίδιο επίπεδο προστασίας κατά των διακρίσεων με βάση, αφενός, τη φυλετική καταγωγή και, αφετέρου, τη θρησκεία, τις ειδικές ανάγκες, την ηλικία και το γενετήσιο προσανατολισμό. Πρόκειται κυρίως για θέματα όπως οι έμμεσες διακρίσεις, η παρενόχληση, η θετική δράση, το βάρος της απόδειξης κλπ. Υπό συζήτηση τελεί επίσης και ο ρόλος του επονομαζόμενου ανεξάρτητου οργάνου.
<P>
Όπως ελέχθη ήδη, το επίπεδο προστασίας για την καταπολέμηση των διακρίσεων των δύο φύλων πρέπει να προσαρμοστεί σε υψηλότερα πρότυπα. Τα υψηλότερα πρότυπα ορίζονται στην οδηγία κατά των φυλετικών διακρίσεων που εγκρίθηκε πρόσφατα, στην οποία η Επιτροπή το προβλέπει, ευτυχώς, με τη νομοθετική της πρόταση περί διορθωτικής νομοθεσίας. Το Ευρωπαϊκό Κοινοβούλιο θα μπορέσει σύντομα να ασχοληθεί με το θέμα εκπληρώνοντας το ρόλο του ως νομοθετικό όργανο. Γι' αυτό και θα ήθελα να προσφέρω τις υπηρεσίες μου στην εισηγήτρια, κ. Hautala.
<P>
Η σημερινή εικόνα είναι αποσπασματική και όσον αφορά το πεδίο εφαρμογής. Η οδηγία κατά των φυλετικών διακρίσεων έχει ένα ευρύ πεδίο εφαρμογής και ισχύει κυρίως για το χώρο της κοινωνικής ζωής, εκτός της αγοράς εργασίας. Η ισχύουσα δέσμη οδηγιών για την καταπολέμηση των διακρίσεων μεταξύ των δύο φύλων αφορά την εργασία, την αμοιβή και την κοινωνική ασφάλιση, ενώ τα μέτρα που κατατίθενται σήμερα κατά των άλλων μορφών διακρίσεων, που αναφέρονται στο Αρθρο 13, έχουν πιο περιορισμένο πεδίο εφαρμογής.
<P>
Χαίρομαι που η Επιτροπή ανακοίνωσε το περασμένο καλοκαίρι ότι επιθυμεί να καταρτίσει σχέδιο οδηγίας για την καταπολέμηση των διακρίσεων των δύο φύλων και πέραν του τομέα της απασχόλησης. Αδυνατώ όμως να καταλάβω για ποιο λόγο δεν προέβη στην ίδια δήλωση και για τις άλλες μορφές διακρίσεων. Αυτή είναι και η βάση στην οποία στηρίζονται οι τροπολογίες 19 και 35, στις οποίες σκιαγραφείται ένας ορίζοντας ·
<P>
(Η ομιλήτρια διακόπτεται από τον Πρόεδρο)

<SPEAKER ID=140 LANGUAGE="ES" NAME="Naranjo Escobar">
. (ES) Κύριε Πρόεδρε, οι διακρίσεις, υπό οποιαδήποτε μορφή και αν παρουσιάζονται, προσβάλλουν τον τρόπο με τον οποίο εμείς κατανοούμε τη συνύπαρξη και κλονίζουν μία από τις κατευθυντήριες αρχές της Ένωσης, την αρχή της ίσης μεταχείρισης. Η αρχή αυτή, όπως και η απαγόρευση όλων των διακρίσεων, έχουν επίσης συμπεριληφθεί στο σχέδιο του Χάρτη Θεμελιωδών Δικαιωμάτων.
<P>
Αναφέρομαι τώρα στο πρόγραμμα καταπολέμησης των διακρίσεων που εξετάζουμε σήμερα μαζί με την πρόταση οδηγίας. Το πρόγραμμα, παρά το χαμηλό προϋπολογισμό του, μπορεί να συμβάλλει σημαντικά στην ενίσχυση των μηχανισμών καταπολέμησης των διακρίσεων και θα επιτύχει τους στόχους του εάν υπάρχει συντονισμός με άλλα αντίστοιχα προγράμματα και πρωτοβουλίες, τόσο σε κοινοτικό επίπεδο όσο και σε επίπεδο κρατών μελών. Τα κράτη μέλη είναι αυτά που έχουν την άμεση ευθύνη για την εξάλειψη των διακρίσεων και επομένως πρέπει να ενσωματωθεί όλη η εμπειρία και το κεκτημένο που έχει συσσωρευτεί στο θέμα αυτό, ενώ παράλληλα το Κοινοβούλιο πρέπει να διασφαλίσει μία αποτελεσματική παρακολούθηση του θέματος.
<P>
Η υποστήριξη των κοινωνικών συνομιλητών, των ΜΚΟ και άλλων θεσμών που επιδιώκουν τον ίδιο αυτό στόχο είναι εξίσου απαραίτητη με την αυστηρότητα που πρέπει να απαιτήσουμε όσον αφορά την επιλογή των δράσεων και των οργανώσεων προς τις οποίες προσφέρουμε οικονομική στήριξη. Κανείς δεν αγνοεί, αγαπητοί συνάδελφοι, τη δημοσιονομική πίεση που υπάρχει στην κατηγορία 3 των δαπανών στην οποία εγγράφεται αυτό και άλλα προγράμματα. Παρότι η παρούσα νομική βάση απελευθερώνει πιστώσεις για νέες προπαρασκευαστικές δράσεις, η χρηματοδότησή τους στο πλαίσιο της κατηγορίας αυτής θα μπορούσε να οδηγήσει σε μείωση πιστώσεων για άλλες πολιτικές.
<P>
Θέλω να επισημάνω ότι, αντίθετα από το συμβιβασμό που πέτυχε η Επιτροπή, στο πρόγραμμα δεν περιλαμβάνεται καμία ρητή αναφορά στις δαπάνες τεχνικής βοήθειας που, ωστόσο, προβλέπονται στο χρηματοδοτικό δελτίο. Για το λόγο αυτό, το σύνολο των πιστώσεων πρέπει να διατεθεί για τη χρηματοδότηση λειτουργικών δαπανών. Οι πολίτες περιμένουν από εμάς συγκεκριμένα μέτρα. Η καταπολέμηση των διακρίσεων είναι ένα θέμα που αφορά όλους μας. Το πρόγραμμα κινείται, κατά τη γνώμη μου, μέσα σε ένα πολύ γενικό πλαίσιο. Χωρίς να θέτουμε σε αμφισβήτηση τους στόχους του, θα ήταν ευκταίο να στηρίζει δράσεις που σχετίζονται περισσότερο με καταστάσεις πραγματικών διακρίσεων.
<P>
Όσον αφορά την πρόταση οδηγίας, θα ήθελα καταρχήν να συγχαρώ το συνάδελφό μας Thomas Mann για την εξαίρετη εργασία που πραγματοποίησε. Χρειάστηκε να καταβάλει μία προσπάθεια εξισορρόπησης, μετριοπάθειας και ορθής νομικής τεχνικής και η έκθεσή του αντανακλά - κατά τη γνώμη μου - αυτά τα προτερήματα. Ο κοινός στόχος της εξάλειψης των διακρίσεων στο πλαίσιο της απασχόλησης μπορεί και πρέπει να επιδιωχθεί από πολλές πλευρές, όμως είναι σαφές ότι ο ρόλος που πρέπει να εκπληρώσει η Ένωση απαιτεί υποχρεωτικά τη θέσπιση ενός στοιχειώδους νομικού πλαισίου, το οποίο πρέπει να είναι συνεκτικό με το σύνολο των μέτρων καταπολέμησης των διακρίσεων και, ιδίως, με την οδηγία που αφορά τη φυλή.
<P>
Τα κράτη διαθέτουν ήδη ένα νομικό πλαίσιο τόσο σε συνταγματικό επίπεδο όσο και στην κοινή νομοθεσία τους, καθώς επίσης και εμπειρία σχετικά με τα μέτρα που έχουν εγκριθεί για την καταπολέμηση των διακρίσεων, που πρέπει να ληφθούν υπόψη. Επομένως οι έννοιες της οδηγίας πλαίσιο και των ελαχίστων κανόνων αποτελούν τα ερμηνευτικά κλειδιά για την παρούσα πρόταση οδηγίας. Όμως η ύπαρξη μίας άψογης νομικής αρχιτεκτονικής η οποία θα απαγορεύει τις διακρίσεις και θα προστατεύει τα θύματα αυτών, δεν μας εγγυάται ούτε την εξαφάνιση της άσκησης διακρίσεων ούτε την εξάλειψη των αιτιών τους. Επομένως είναι βασικό, μεταξύ άλλων, να ενθαρρύνουμε και να προωθήσουμε το πνεύμα του διαλόγου.
<P>
Το καθεστώς κυρώσεων που επιτρέπει η οδηγία πρέπει να διασφαλίσει την αποτρεπτική ικανότητά της καθώς και την αποτελεσματικότητά της για την εξάλειψη των πρακτικών άσκησης διακρίσεων. Όμως, πέρα από τις κυρώσεις, είναι σημαντική η ακύρωση των πράξεων σε περίπτωση σοβαρής παραβίασης των επιταγών που περιλαμβάνει η οδηγία. Η εξαίρεση της διαφορετικής μεταχείρισης που μπορεί να δημιουργηθεί λόγω ιδεολογικού ή θρησκευτικού χαρακτήρα ή λόγω ηλικίας, πρέπει να συνδυάζει τα δικαιώμτα συγκεκριμένων δημόσιων ή ιδιωτικών οργανισμών με την αυστηρή τήρηση της αρχής της ίσης μεταχείρισης.
<P>
Κυρίες και κύριοι, βρισκόμαστε μπροστά σε μία πρόταση οδηγίας πλαίσιο η οποία είναι αναγκαία αλλά όχι αρκετή, τους μηχανισμούς της οποίας θα έχουμε τη δυνατότητα να βελτιώσουμε αφού παρέλθει μία χρονική περίοδος εφαρμογής. Η καταπολέμηση των διακρίσεων θα είναι μακρόχρονη και επομένως θα πρέπει να είμαστε προσεκτικοί όσον αφορά τα αποτελέσματα των μέτρων που συζητάμε σήμερα.
<P>
(Χειροκροτήματα)

<SPEAKER ID=141 NAME="McCarthy">
. (ΕΝ) Συγχαίρω και εγώ επίσης αμφότερους τους εισηγητές, κ.κ. Cashman και Mann, για την εξαιρετική εργασία τους. Το παρόν νομοθετικό πακέτο θα ανοίξει ένα νέο και ριζοσπαστικό κεφάλαιο στην ιστορία δέσμευσης της ΕΕ για τη διασφάλιση ίσων ευκαιριών και την αντιμετώπιση της σύγχρονης μάστιγας των διακρίσεων.
<P>
Το Κοινοβούλιο τούτο θα στείλει με την ψήφο του ένα σαφές μήνυμα σε όλους τους συμπολίτες μας ότι πρόθεσή μας είναι η βελτίωση των πεπραγμένων των κρατών μελών όσον αφορά την εξασφάλιση σεβασμού της ίσης μεταχείρισης, ανεξάρτητα από ηλικία, φυλή, αναπηρία ή γενετήσιο προσανατολισμό. Για τα άτομα στην εκλογική μου περιφέρεια η νομοθεσία τούτη έχει ήδη καθυστερήσει. Ωστόσο, λυπούμαι για το γεγονός ότι ορισμένα Μέλη της Επιτροπής Νομικών Θεμάτων που ανήκουν στο Χριστιανοδημοκρατικό κόμμα καταψηφίζοντας την οδηγία περί απασχόλησης τη θεώρησαν ως μη αναγκαία διότι, διαβάζω: "θα περιορίσει την ελευθερία επιλογών στην προσωπική ζωή" . Αλλά, σας ερωτώ: τίνος ελευθερία; Την ελευθερία εκείνων οι οποίοι συνεχίζουν να κάνουν διακρίσεις εναντίον ατόμων; Αυτή είναι μια ελευθερία που το Σώμα δε θα πρέπει να προσπαθήσει να προστατεύσει - δεν είναι ούτε χριστιανική ούτε δημοκρατική!
<P>
Επιπλέον, η άποψή τους είναι ότι τα περιστατικά διακρίσεων δεν είναι τόσο πολυάριθμα ώστε να δικαιολογούν την θέσπιση νομοθεσίας. Ίσως θα έπρεπε να συνομιλήσουν περισσότερο με τους εκλογείς της περιφέρειάς τους και με εκείνους που υφίστανται τις διακρίσεις. Θα πρέπει να παραθέσω τοπικά περιστατικά για να σας δείξω το πόσο σχετική είναι η παρούσα νομοθεσία. Στην εκλογική μου περιφέρεια μια συνταξιούχος διευθύντρια σχολείου από το Μάντσεστερ με πολύ μεγάλη εμπειρία, τοποθετήθηκε για να υπηρετήσει στην ασστυνομική αρχή του δημοτικού συμβουλίου του Μάντσεστερ. Σε συνέχεια μιας ενστάσεως λόγω της ηλικίας της, της είπαν ότι ήταν πολύ ηλικιωμένη για να αναλάβει τέτοια θέση και ότι σύμφωνα με την τρέχουσα βρετανική νομοθεσία περί αστυνομίας δεν πληρούσε τα κριτήρια επιλογής. Η παρούσα, συνεπώς, νομοθεσία είναι κατάλληλη για άτομα όπως η προαναφερόμενη. Η νομοθεσία απασχόλησης του ΗΒ θα πρέπει τώρα να αναθεωρηθεί ούτως ώστε να διασφαλίσει ότι οι ικανότητες, και όχι η ηλικία, καθορίζουν το ποιος θα είναι εκείνος που θα πάρει τη θέση. Πράγματι, ο Υπουργός Εσωτερικών Jack Straw προβαίνει τώρα σε αναθεώρηση της νομοθεσίας ούτως ώστε να εξαλείψει αυτές τις ανωμαλίες των διακρίσεων. Οι διακρίσεις, με οποιαδήποτε μορφή κι' αν εκφράζονται, οποιαδήποτε ομάδα πληθυσμού κι' αν επηρεάζουν, είναι απαράδεκτες και αντιπαραγωγικές, όπως έχει δηλώσει η Ομοσπονδία Βρετανικών Βιομηχανιών. Θα επαναλάβω ξανά: "ορισμένοι πεφωτισμένοι εργοδότες αντιλαμβάνονται τη δυναμική που υπάρχει στην πρόσληψη ατόμων αδιακρίτως ηλικίας και κοινωνικής τάξης" .
<P>
Σε μια άλλη εταιρεία της εκλογικής μου περιφέρειας, την B&Q, η επανάσταση των γκριζομάλληδων έχει ήδη αρχίσει. Στο Μάκλεσφιλντ ένα από τα καταστήματά της εταιρείας στελεχώνεται από άτομα ηλικίας άνω των 50 ετών, ο μεγαλύτερος των οποίων είναι 86 ετών! Πιστεύω ότι το γεγονός αυτό αποτελεί ένα πολύ καλό παράδειγμα προς μίμηση. Η παρούσα νομοθεσία θα ενθαρρύνει τους εργοδότες να επιζητούν την αξιοποίηση των προσόντων, των δυνατοτήτων και της εμπειρίας όλων των συμπολιτών μας. Η παρούσα αποτελεί την μεγαλύτερη μεταρρύθμιση της νομοθεσίας περί διακρίσεων που θα αντικρίσουμε τόσο στην Ευρώπη όσο και στα κράτη μέλη. Ναι, θα επιφέρει αλλαγές στη νομοθεσία περί απασχόλησης, ναι, θα επιφέρει αλλαγές στη γενική νομοθεσία και στο δίκαιο, αλλά δεν πιστεύω ότι το Κοινοβούλιο τούτο ή η Ευρωπαϊκή Ένωση μπορούν να αποφύγουν την υιοθέτηση αυτών των αλλαγών, οι οποίες θα διανοίξουν έναν ολόκληρο κόσμο ευκαιριών σε ομάδες οι οποίες για μεγάλο χρονικό διάστημα έχουν υποφέρει από τον καρκίνο των διακρίσεων.

<SPEAKER ID=142 NAME="McAvan">
. (ΕΝ) Κύριε Πρόεδρε, συχνά ακούμε ότι η Ευρώπη είναι απομακρυσμένη από τους πολίτες της. Το είδος όμως της νομοθεσίας που εξετάζουμε σήμερα θα έχει σημαντικές επιπτώσεις στην καθημερινή ζωή των ατόμων και θα κάνει τους πολίτες να κατανοήσουν ότι εδώ στο Στρασβούργο, καθώς και στις Βρυξέλες ασχολούμεθα με πράγματα που φέρνουν αποτέλεσματα. Θα ήθελα να συγχαρώ την Επιτροπή για την εργασία που κατέβαλε προωθώντας τις παρούσες προτάσεις με ταχύτητα, καθώς και τον επαγγελματισμό των δημοσίων υπαλλήλων που μας βοήθησαν στην επεξεργασία τους. Οι άνθρωποι αυτοί έκαναν εξαίρετη εργασία.
<P>
Αναφορικά με συγκεκριμένα σημεία της εκθέσεως, θα ήθελα να ευχαριστήσω τον κ. Mann ο οποίος υιοθέτησε τα περισσότερα από τα σχόλια της Επιτροπής Βιομηχανίας και ιδιαίτερα εκείνα που αφορούν τις πολλαπλές διακρίσεις - όπως π.χ. στην περίπτωση των γυναικών οι οποίες αποτελούν θύματα άλλων διακρίσεων. Ελπίζω ότι η Επιτροπή θα εξετάσει πολύ προσεκτικά τη νομοθεσία περί διακρίσεων λόγω φύλου υπό το φως της νέας αυτής οδηγίας.
<P>
Κατά παρόμοιο τρόπο η Επιτροπή υιοθέτησε τα σχόλιά μας σχετικά με τους ΜΚΟ. Είναι πολύ σημαντικό να ακούγονται οι οργανώσεις οι οποίες εκπροσωπούν τα μειονεκτούντα άτομα, καθόσον εκείνες είναι που θα μας βοηθήσουν να κάνουμε τη μετάβαση από τα ωραία λόγια που ακούγονται εδώ σήμερα στις πρακτικές πολιτικές που θα εφαρμοστούν από τα κράτη μέλη.
<P>
Εξετάζοντας την έκθεση του κ. Cashman, θα ήθελα να συγχαρώ το συνάδελφό μου για την πρώτη του έκθεση. Εάν η παρούσα αποτελεί μια ένδειξη για τις επόμενες, τότε ελπίζω να εκπονήσει πολλές ακόμη. Από την πλευρά της επιτροπής μου, είναι πολύ σημαντικό το ο,τιδήποτε κάνει το πρόγραμμα δράσης στο πεδίο της εργασίας των ηλικιωμένων και των ατόμων με ειδικές ανάγκες, να το κάνει συμπληρωματικά με την εργασία η οποία έχει αναληφθεί ως τμήμα των ερευνητικών προγραμμάτων, των προγραμμάτων πλαισίων. Το πρόγραμμα δράσης στερείται επαρκούς χρηματοδότησης ούτως ώστε να αντικαταστήσει το πέμπτο πρόγραμμα πλαίσιο το οποίο ελπίζουμε ότι θα συνεχίσει με οποιοδήποτε άλλο πρόγραμμα πλαίσιο, αλλά πρέπει να εξασφαλίσουμε ότι θα συνεργαστούν.
<P>
Δεύτερον, είμαι ευτυχής που η Επιτροπή έχει αναγνωρίσει την ανάγκη συνέχισης της βασικής χρηματοδότησης των ευρωπαϊκών ΜΚΟ. Δε θεωρώ ότι κύριος στόχος των ευρωπαϊκών προγραμμάτων είναι η υποστήριξη των οργανισμών αυτών, αλλά χωρίς αυτές θα είναι πολύ δύσκολο για μας να αφουγκραστούμε τη φωνή των ομάδων στόχων. Ελπίζω να αποδοθεί ιδιαίτερη προσοχή στις ανάγκες των ομάδων ατόμων με ειδικές ανάγκες, οι οποίες αντιμετωπίζουν διάφορα προβλήματα που θα επιθυμούσαν να επιλυθούν.
<P>
Τέλος, υπάρχουν και εκείνοι στο Σώμα - τους έχω ακούσει τόσο στην επιτροπή μου όσο και αλλού - οι οποίοι υποστηρίζουν ότι δε χρειαζόμαστε αυτού του είδους τη νομοθεσία, ότι είναι φορτική, ότι γίνεται μόνο και μόνο για τους δικηγόρους. Ευτυχώς πολλοί από αυτούς λείπουν αυτήν την εβδομάδα στις αγγλικές παραλίες. Έχουν άλλα πράγματα να κάνουν και έτσι δεν μπορούν να είναι εδώ, αλλά εμείς δε θα πρέπει να παραξενευόμαστε από αυτά τα σχόλια και δε θα πρέπει να τους δίνουμε σημασία. Κάθε φορά που συζητούμε νομοθεσία όπως αυτή, ακούμε τα ίδια και τα ίδια. Τους ακούσαμε χρόνια πριν, όταν συζητούσαμε τους ίσους όρους αμοιβών για τις γυναίκες, τους ακούσαμε σε όλες τις συζητήσεις σχετικά με τη νομοθεσία περί ίσων ευκαιριών, περί βελτιώσεων στις άδειες μητρότητας, τους ακούσαμε στην περίπτωση της φυλετικής οδηγίας το καλοκαίρι, και επομένως εμείς θα πρέπει να συνεχίσουμε απτόητοι. Η παρούσα είναι καλή νομοθεσία. Η κ. McCarthy δήλωσε ότι οι καλοί εργοδότες επιθυμούν αυτό το είδος της νομοθεσίας. Οι πολίτες τη θέλουν επίσης. Συγχαίρω την Επιτροπή και τους συναδέλφους που εκπόνησαν την έκθεση. Ελπίζουμε ότι θα εγκριθεί γρήγορα και ότι και στο συμβούλιο των υπουργών θα κάνει επίσης ταχεία πρόοδο.
<P>
(Χειροκροτήματα)

<SPEAKER ID=143 NAME="Martens">
Κύριε Πρόδρε, καταρχάς θα ήθελα να συγχαρώ θερμά την Επιτροπή για την πρωτοβουλία που ανέλαβε σχετικά με την περαιτέρω επεξεργασία του Αρθρου 13 της συνθήκης. Μετά από τόσα χρόνια συζητήσεων, επιτέλους αναλαμβάνεται μια πρωτοβουλία για την αποτελεσματικότερη καταπολέμηση των διακρίσεων στους διάφορους τομείς.
<P>
Θα ήθελα επίσης να συγχαρώ και τον κ. Mann για την έκθεση που κατέθεσε, που είναι το προϊόν της εργασίας του. Πρόκειται για ένα λεπτό θέμα. Όλοι συμφωνούν ότι οι διακρίσεις πρέπει να καταπολεμηθούν, οι γνώμες όμως διίστανται σχετικά με τον τρόπο, με το βαθμό και τα μέσα. Οι διακρίσεις μπορεί να έχουν διάφορες επιπτώσεις για τους άνδρες και τις γυναίκες. Χαίρομαι για το γεγονός ότι η πρόταση που έχει κατατεθεί προσφέρει στις γυναίκες μια καλύτερη προστασία απ' ό,τι η ισχύουσα οδηγία για την αρχή της ίσης μεταχείρισης, ιδιαιτέρως όσον αφορά την επαγγελματική εκπαίδευση, την εργασία και τις συνθήκες εργασίας.
<P>
Θα ήθελα να επισημάνω τη σημασία που έχει να υπάρχει ένα πρόσωπο εμπιστοσύνης σε μια οργάνωση και ένα ίδρυμα στο οποίο να μπορούν να αποταθούν πρόσωπα και οργανώσεις σε περίπτωση που υπάρχουν παράπονα για διακρίσεις και παρενοχλήσεις. Στις Κάτω Χώρες υπάρχουν αρκετά παραδείγματα στο χώρο αυτό.
<P>
Χαίρομαι επίσης για την προσοχή που δίδεται στο πρόβλημα των διακρίσεων σε βάρος των ηλικιωμένων. Πρόκειται για ένα πρόβλημα το οποίο επιδεινώνεται, ιδίως επειδή ο αριθμός των ηλικιωμένων στην κοινωνία μας αυξάνει και επειδή πρόκειται για την πιο δραστήρια μέχρι σήμερα γενιά ηλικιωμένων.
<P>
Έρχομαι τέλος στο άρθρο 4 παράγραφος 2, που αφορά τις διακρίσεις λόγω θρησκείας και προσωπικών πεποιθήσεων. Πρόκειται για ένα σημείο που θεωρείται λεπτό και από την ομάδα μου και το οποίο άπτεται του θέματος της πολυφωνίας. Πολλοί παραγνωρίζουν τη σημασία που έχει για την ομαλή λειτουργία της δημοκρατίας μας. Ωστόσο, οι συζητήσεις που έχουν ως αντικείμενο την πολυφωνία περιστρέφονται συνήθως γύρω από τις διάφορες ατομικές απόψεις. Η στάση είναι λιγότερο ελαστική και δίνεται μικρότερη προσοχή στην περίπτωση που ορισμένα άτομα επιθυμούν να διαμορφώσουν τις ιδέες τους στους κόλπους οργανώσεων, γιατί στις περιπτώσεις αυτές αντί για σεβασμό στην πολυφωνία μπορεί μάλλον να γίνει λόγος για μισαλλοδοξία και διακρίσεις, κυρίως εις βάρος οργανώσεων που στηρίζονται σε θρησκευτικές απόψεις. Αισθάνομαι ικανοποίηση για την πρόταση που περιλαμβάνεται στην έκθεση Mann να δοθεί σε θρησκευτικές οργανώσεις η δυνατότητα σε ορισμένες περιπτώσεις να έχουν συγκεκριμένες απαιτήσεις σχετικά με την προέλευση του προσωπικού τους. Πρόκειται για ένα συμβιβασμό ο οποίος όμως υποστηρίζεται από τα περισσότερα μέλη του Κοινοβουλίου. Απευθύνω επείγουσα έκκληση στην Επιτροπή να υιοθετήσει την πρόταση αυτή για να γίνει σεβαστή η ανεκτικότητα και η πολυφωνία, κάτι που επιθυμούν οι εκπρόσωποι τόσων πολλών κρατών.

<SPEAKER ID=144 NAME="Cornillet">
FR) Κύριε Πρόεδρε, κανένας λογικός άνθρωπος δεν μπορεί να πιστέψει ότι το Κοινοβούλιο δεν πρέπει να ανησυχεί για τις διακρίσεις, ακόμα και αν στην προκειμένη περίπτωση πρόκειται για την επανασυγγραφή και την έγκριση μιας έκθεσης παρουσίασης απόφασης για το Συμβούλιο Υπουργών που θα την κάνει ό,τι θελήσει.
<P>
Γι' αυτόν τον λόγο το ΕΛΚ θα προτιμούσε ίσως ένα πιο σφιχτό κείμενο, πιο ευανάγνωστο σε ορισμένα σημεία, που να αποφεύγει πάντως τις σχολαστικές λεπτολογίες διότι, όπως λέγει η λαϊκή ρήση "όποιος θέλει τα πολλά, χάνει και τα λίγα". Όμως, στο κείμενο αυτό, βρίσκουμε ορισμένες φορές, συγκεκριμένα, την ισότητα ανδρών-γυναικών, που δημιουργεί μια συγκεκριμένη πολιτική, ή αρκετά καινούργιες ιδέες όπως -και παραθέτω- τις ειδικές προοπτικές για τα φύλα, ή ιδέες που ορισμένες φορές φοβούμαστε ότι διευρύνουν υπερβολικά πολύ το πεδίο των διακρίσεων.
<P>
Παρόλα αυτά, η έκθεση που παρουσίασε ο συνάδελφός μας Cashman περιέχει καλά στοιχεία, κυρίως τη θέση που δίνει στoυς ΜΚΟ. Πιστεύω ότι είναι πολύ σημαντικό να στηριχθούμε σε αυτό το δίκτυο εταίρων. Βέβαια πρέπει να είμαστε επιλεκτικοί και, προπάντων, όχι απόλυτοι. Στην επιτροπή, είχα την ευκαιρία να εκφράσω την αντίθεσή μου στο να μπορούν οι εμπειρογνώμονες και να είναι εκτός των ΜΚΟ και να έχουν λόγο. Χρειάζεται να υπενθυμίσουμε εδώ ότι ο πρωταρχικός ρόλος, ιδίως η εκπαίδευση, είναι καταρχάς ο ρόλος των κρατών;
<P>
Τέλος, αυτή η κοινοτική πολιτική - το άρθρο 13 - δεν συνεπάγεται ότι η λύση θα είναι υποχρεωτικά τα περισσότερα χρήματα. Πιστεύω ότι η λύση βρίσκεται σε μια ανάλυση της χρησιμοποίησης των χρημάτων, και όχι απαραίτητα σε μια απεριόριστη διάθεση πιστώσεων.
<P>
Τέλος, στην ομάδα του ΕΛΚ εναποθέτουμε πολλές ελπίδες στην πολιτική αξιολόγησης και συντονισμού, και μία από τις προτάσεις μας είναι η σύνταξη μιας ειδικής έκθεσης για την καταπολέμηση των διακρίσεων που θα μπορούσε να παρουσιαστεί στο Κοινοβούλιό μας, και να δίδει λογαριασμό για τα χρήματα και τη χρήση των επενδεδυμένων κοινοτικών πόρων.
<P>
Τέλος, και με αυτό θα ολοκληρώσω, ο ορισμός που έχει δοθεί για τα αίτια των διακρίσεων, ο οποίος μάλιστα συμπεριλαμβάνεται στον Χάρτη που θα πρέπει να εγκρίνουμε τον Νοέμβριο, είναι ένας καλός ορισμός που θα μας επιτρέψει, πιστεύω, να επιλύσουμε πολλές εντάσεις στο εσωτερικό της Ευρωπαϊκής Ένωσης.

<SPEAKER ID=145 LANGUAGE="NL" NAME="Van Lancker">
Κύριε Πρόεδρε, κυρία Επίτροπε, αξιότιμοι συνάδελφοι, σε περίπτωση που η ολομέλεια του Σώματος ακολουθήσει αύριο τις απόψεις των αρμόδιων κοινοβουλευτικών επιτροπών για την οδηγία, τότε είμαι βέβαιη ότι η νέα οδηγία για την ίση μεταχείριση στην εργασία θα είναι μια πάρα πολύ καλή οδηγία που θα έχει τεράστιο αντίκτυπο για τους ηλικιωμένους, τα άτομα με ειδικές ανάγκες, τους ομοφυλόφιλους και τις λεσβίες στον αγώνα τους κατά των διακρίσεων στην εργασία. Η πολιτική μου ομάδα υποστηρίζει απερίφραστα την έκθεση και θα θέλαμε να συγχαρούμε τους συνεισηγητές Thomas Mann και Joke Swiebel για το έξοχο έργο που επιτέλεσαν και για την άριστη συνεργασία που είχαμε μαζί τους στις αντίστοιχες κοινοβουλευτικές επιτροπές.
<P>
Παρεμπιπτόντως, θα ήθελα να εκμεταλλευθώ την ευκαιρία που παρουσιάζεται για να συγχαρώ τον συνάδελφο Cashman γιατί οι οδηγίες είναι μεν σημαντικές, αλλά το ίδιο ισχύει και για τα προγράμματα δράσης που αποσκοπούν να τις υποστηρίξουν. Κυρία Επίτροπε, η ταχύτητα με την οποία τα θεσμικά όργανα έκαναν χρήση των νέων αρμοδιοτήτων που τους εκχωρούνται με τη συνθήκη του Αμστερνταμ αποδεικνύει ότι η Ευρωπαϊκή Ένωση πρωτοστατεί στο θέμα της ισότητας ευκαιριών και γι' αυτό θα ήθελα να ευχαριστήσω ρητά την Ευρωπαϊκή Επιτροπή. Ελπίζω επίσης ότι θα γίνει αυτό που θέλει η γαλλική Προεδρία και θα εγκριθούν η οδηγία και το πρόγραμμα δράσης.
<P>
Υπάρχουν ορισμένες επιφυλάξεις όσον αφορά την οδηγία, τις οποίες η πολιτική μου ομάδα θεωρεί ιδιαίτερα σημαντικές. Ορθώς επέλεξε το Κοινοβούλιο να αξιοποιήσει τις δυνατότητες που προσφέρουν οι υφιστάμενες οδηγίες για την ίση μεταχείριση ανδρών και γυναικών και όσον αφορά τη φυλετική και εθνική προέλευση και χαίρομαι ιδιαιτέρως για την καλή περιγραφή των εννοιών έμμεσες διακρίσεις, θετική δράση και κοινό βάρος της απόδειξης. Ορθώς επιλέξαμε επίσης να μην συμπεριλάβουμε στην οδηγία αυτή τη διάκριση λόγω φύλου, επειδή για το θέμα αυτό υπάρχει ειδική ευρωπαϊκή οδηγία, η οποία παρεμπιπτόντως θα βελτιωθεί με τις προτάσεις της Επιτροπής αλλά και επειδή στηρίζεται σε μία πολύ πιο ισχυρή νομική βάση, σύμφωνα με την οποία το Κοινοβούλιο μπορεί να αποφασίζει στα πλαίσια της διαδικασίας συναπόφασης. Αυτό που έχει σημασία είναι ότι το Ευρωπαϊκό Κοινοβούλιο ζητεί την αντιμετώπιση της διπλής διάκρισης, θύμα της οποίας είναι συχνά ηλικιωμένες γυναίκες και γυναίκες με ειδικές ανάγκες.
<P>
Κατά τρίτον, η πολιτική μου ομάδα αισθάνεται ιδιαίτερη ικανοποίηση για την απόφαση να διαγραφεί ο μη περιοριστικός κατάλογος των επονομαζόμενων επιτρεπόμενων διακρίσεων με βάση την ηλικία. Ο κατάλογος αυτός θα άνοιγε την πόρτα για διακρίσεις οι οποίες θεωρούνται εκ των προτέρων αιτιολογημένες. Ιδιαίτερη ικανοποίηση αισθανόμαστε και με την διάταξη της οδηγίας η οποία διευκρινίζει ότι η ίση μεταχείριση ατόμων με ειδικές ανάγκες σημαίνει ότι οι επιχειρήσεις υποχρεούνται να επιφέρουν προσαρμογές στο χώρο εργασίας.
<P>
Τέλος, κυρία Επίτροπε, θα ήθελα να πω ότι η δουλειά που έγινε είναι πολύ καλή. Αξιότιμοι κυρίες και κύριοι συνάδελφοι, σας ευχαριστώ θερμά για τη συνεργασία που είχαμε αλλά η δουλειά μας δεν έχει τελειώσει ακόμα. Ας ελπίσουμε - και υπολογίζω σ' αυτό, κυρία Επίτροπε - ότι η Ευρωπαϊκή Επιτροπή θα υποβάλει προτάσεις με βάση το άρθρο 13 για την καταπολέμηση και άλλου είδους διακρίσεων εκτός αυτών στον τόπο εργασίας.

<SPEAKER ID=146 NAME="Ludford">
Κύριε Πρόεδρε, η εξαίρετη εργασία αμφοτέρων των εισηγητών συμπληρώνει την αξιοσημείωτη σειρά εκθέσεων του Κοινοβουλίου τούτου σχετικά με την εφαρμογή του Αρθρου 13.
<P>
Αυτό το πρώτο έτος του 21ου αιώνα, τα θεσμικά όργανα της Ευρωπαϊκής Ένωσης έχουν αποδείξει ότι είναι αποφασισμένα να θεμελιώσουν τη νομοθεσία κατά των διακρίσεων ως μια βασική ευρωπαϊκή αξία και ως ένα θεμελιώδες ανθρώπινο δικαίωμα.
<P>
Θα επιθυμούσα να επικεντρώσω την προσοχή μου ειδικότερα στην έκθεση Mann και συγκεκριμένα στο Αρθρο 4. Το άρθρο αυτό επιτρέπει τη συνέχιση των διακρίσεων όπου θεωρείται ότι αποτελεί μια γνήσια ή απαραίτητη απαίτηση. Ειδικότερα προβλέπει ότι μπορεί να υπάρξουν επαγγελματικές διακρίσεις στηριζόμενες σε θρησκευτικούς λόγους. Είναι σαφές ότι το άρθρο αυτό αποτελεί μια συγκεκριμένη και πολύ σαφή εξαίρεση από το γενικό κανόνα που απαγορεύει τις διακρίσεις. Η εφαρμογή του άρθρου θα πρέπει να γίνεται με πολύ αυστηρά κριτήρια και να αποφεύγεται η κατάχρησή του.
<P>
Καλωσορίζω επομένως τις τροπολογίες της επιτροπής επ' αυτού, μολονότι θα επιθυμούσα για τα κράτη μέλη να έχουν τη δυνατότητα αλλά όχι και την υποχρέωση να απονέμουν παρόμοια θρησκευτικά προνόμια. Προς το σκοπό αυτό έχω ζητήσει χωριστή ψηφοφορία για τη λέξη "θα" .
<P>
Είναι αναγκαίο να γίνει κατανοητό ότι οι διακρίσεις για θρησκευτικούς λόγους δε θα πρέπει να αποτελέσουν δικαιολογία για διακρίσεις εναντίον εργαζομένων για άλλους λόγους, π.χ. επειδή είναι ομοφυλόφιλοι. Είμαι βέβαιη ότι οι λογικές και μετριοπαθείς θρησκευτικές οργανώσεις δε θα προσπαθήσουν να επωφεληθούν από την πρόβλεψη αυτή και να τη χρησιμοποιήσουν ως "παραθυράκι" . Δε θα πρέπει να επιτρέψουμε σε φονταμενταλιστές οποιασδήποτε θρησκείας με προκατειλημμένες απόψεις να επιβάλουν τις απόψεις τους κατά των προτύπων μη διακρίσεων της κοσμικής κοινωνίας.
<P>
Είμαι ενήμερη των προσπαθειών ενός αυξανόμενου αριθμού ομάδων συμφερόντων στην πολιτική που προσπαθούν να διευρύνουν το ρόλο της θρησκείας στη σφαίρα της αστικής ζωής. Η θρησκεία έχει τη δική της σφαίρα επιρροής. Ο συμβιβασμός που εμφανίζεται στην παρούσα έκθεση δίνει αρκετή ελευθερία στις θρησκευτικές οργανώσεις, της οποίας όμως δεν πρέπει να κάνουν κατάχρηση.

<SPEAKER ID=147 NAME="Ceyhun">
DE) Κύριε Πρόεδρε, κυρία Επίτροπε, αγαπητοί κυρίες και κύριοι συνάδελφοι, και οι δύο εισηγητές έκαναν θαυμάσια δουλειά, για την οποία θα ήθελα να τους ευχαριστήσω από τη θέση αυτή εξ ονόματος της ομάδας μου. Η ύπαρξη διακρίσεων διαφόρων μορφών στις κοινωνίες μας επιβεβαιώνει τη σπουδαιότητα του παρόντος προγράμματος δράσης στο οποίο αναφέρεται η έκθεση του κ. Cashmann. Το πρόγραμμα δράσης είναι ένα μέσο αποφασιστικής σημασίας για να υποστηρίξει η Κοινότητα την ανάπτυξη μιας κοινοτικής στρατηγικής για την καταπολέμηση των διακρίσεων.
<P>
Δεν είναι δυνατόν στο κατώφλι του 21ου αιώνα να εξακολουθούν να μην είναι ίσοι άνδρες και γυναίκες, να απομονώνονται κοινωνικά άτομα με ειδικές ανάγκες, να αποκλείονται από την κοινωνική ζωή άτομα λόγω γενετήσιου προσανατολισμού και να σημαδεύονται ως διαφορετικά. Το δικαίωμα όλων των ανθρώπων να είναι ίσοι ενώπιον του νόμου και να προστατεύονται από τη διακριτική μεταχείριση περιλαμβάνεται στα θεμελιώδη δικαιώματα του ανθρώπου. Αυτό το θεμελιώδες δικαίωμα είναι αποφασιστικής σημασίας για τη λειτουργία κάθε δημοκρατικής κοινωνίας. Οι νομοθετικές διατάξεις μπορούν να είναι σημαντικό στοιχείο, αλλά όχι το μοναδικό για την καταπολέμηση των διακρίσεων.
<P>
Η Κοινότητα πρέπει συμπληρωματικά να συντάξει πρόσφορα σχέδια για την πολιτική και την πράξη. Γι' αυτό και πρέπει να υποστηριχτούν άμεσα οι πρωτοβουλίες, να βελτιωθούν οι γνώσεις για τη διακριτική μεταχείριση και να ενισχυθούν τα πολιτικά γενικά σχέδια. Μόνον έτσι θα καταφέρουμε να καταπολεμήσουμε αποτελεσματικά τις διακρίσεις σ' όλους τους τομείς συμβίωσης των ανθρώπων στην Ευρώπη. Κι αυτό είναι το συμφέρον όλων μας.
<P>
Με το πνεύμα αυτό απευθύνω έκκληση στις κυρίες και τους κυρίους συναδέλφους, ειδικά της συντηρητικής πτέρυγας του σεβαστού μας Σώματος, να ψηφίσουν αύριο στην ψηφοφορία υπέρ των εκθέσεων των δύο συναδέλφων.

<SPEAKER ID=148 NAME="Di Lello Finuoli">
Κύριε Πρόεδρε, κυρία Επίτροπε, αγαπητοί συνάδελφοι, πιστεύω ότι αυτό το πρόγραμμα δράσης αποτελεί ένα σημαντικότατο βήμα προς τα εμπρός, στις προσπάθειες καταπολέμησης των διακρίσεων, και μάλιστα καθώς σε αυτούς τους δύσκολους καιρούς με την περίπλοκη κοινωνική πραγματικότητα, οι διακρίσεις λαμβάνουν όλο και περισσότερες διαφορετικές μορφές και ακολουθούν όλο και πιο ποικίλες, όλο και πιο ανησυχητικές μεθόδους.
<P>
Θα ήθελα να υπογραμμίσω ιδιαίτερα ένα σημείο του σχεδίου δράσης το οποίο, όπως ήδη ανέφερα στην επιτροπή, θεωρώ ιδιαίτερα ελλιπές: το να συμπεριλάβουμε την Τουρκία. Όχι ότι η Τουρκία δεν θα πρέπει να περιληφθεί σε αυτό το σχέδιο δράσης, αλλά χρηματοδοτούμε μία χώρα - την οποία εγώ θα χαρακτήριζα ως εγκληματική - χωρίς να θέτουμε τέλος ούτε κατ' ελάχιστον στη σημαντικότερη μορφή διακρίσεων, τις διακρίσεις κατά των κουρδόφωνων τούρκων πολιτών. Θα διαθέσουμε επομένως πόρους τους οποίους η Τουρκία θα μπορέσει να χρησιμοποιήσει κατά το δοκούν, χωρίς να εξαλείψει τη σημαντικότερη μορφή διακρίσεων, η οποία περιλαμβάνει όλες τις άλλες, διότι σήμερα αντικείμενο των διακρίσεων είναι οι Κούρδοι, αύριο θα είναι οι γυναίκες των Κούρδων, τα άτομα κουρδικής καταγωγής με αποκλίνουσες σεξουαλικές προτιμήσεις, οι ανάπηροι κουρδικής καταγωγής και ούτω καθεξής.
<P>
Θα έπρεπε οι προσπάθειές μας να συνέτειναν στο να περιορίζαμε ή τουλάχιστον να υποχρεώναμε την Τουρκία να αντιμετωπίσει τις πραγματικές και σοβαρές διακρίσεις που εξακολουθούν να υπάρχουν σήμερα σε αυτήν. Μας προβληματίζει λοιπόν ιδιαίτερα το ζήτημα αυτό και ζητούμε από την Επιτροπή, να εξακριβώσει πώς ακριβώς χρησιμοποιούνται οι πόροι αυτοί και να προσέξει ούτως ώστε να μην προσποιηθεί η Τουρκία ότι αντιμετωπίζει ή εξαλείφει τις δευτερεύουσες διακρίσεις, αδιαφορώντας συγχρόνως απολύτως για τις ουσιαστικές διακρίσεις, αυτές που αναμφίβολα δημιουργούν τόσες δυσαρέσκειες εδώ στην Ευρώπη μας.

<SPEAKER ID=149 NAME="Turco">
Εξ ονόματος της λίστας Bonino θα ήθελα να εκφράσω τον αποτροπιασμό μας για τον τρόπο με τον οποίο η Ευρώπη και οι χώρες μέλη της αντιμετωπίζουν τα ζητήματα των διακρίσεων, του ρατσισμού και της ξενοφοβίας.
<P>
Το Κοινοβούλιο υιοθέτησε πρόσφατα ένα ψήφισμα σχετικά με την καταπολέμηση του ρατσισμού και των βίαιων και κατασταλτικών διακρίσεων: ένα ψήφισμα το οποίο ανέφερε ότι ο ρατσισμός αποτελεί ένα έγκλημα το οποίο δεν διαπράττεται μόνον με έργα, αλλά κυρίως με δηλώσεις ή δημοσίευση μηνυμάτων και ζητούσε τη διεύρυνση των νομικών οργάνων που επιτρέπουν τη δίωξη πολιτικών κομμάτων, τα προγράμματα των οποίων θέτουν σε κίνδυνο τις αρχές των μη διακρίσεων.
<P>
Είμαστε πεπεισμένοι - διότι το αποδεικνύει η ιστορία μας, η δική σας ιστορία, η ιστορία της Ευρώπης - ότι η κατασταλτική και απαγορευτική στρατηγική την οποία ακολουθείτε, η οποία στηρίζεται στον περιορισμό της ελευθερίας της έκφρασης και του συνέρχεσθαι, στην ενίσχυση των κατασταλτικών αστυνομικών οργάνων και των οργάνων ελέγχου της κοινωνίας και των τηλεπικοινωνιών, στη δημιουργία και χρηματοδότηση παρατηρητηρίων, θα έχει ως αποτέλεσμα μία έκρηξη των φαινομένων τα οποία θέλετε, ή διατείνεστε ότι θέλετε, να καταπολεμήσετε.
<P>
Θα ήθελα να σας θυμίσω ότι οι βουλευτές της λίστας Bonino είχαν προωθήσει ως πρώτη πράξη σε αυτή την θητεία του Κοινοβουλίου μία πρόταση ψηφίσματος σχετικά με την καταπολέμηση των διακρίσεων εξαιτίας του γενετήσιου προσανατολισμού. Δεν ζητούσαμε χρηματοδοτήσεις μέσω κάποιων σχεδίων δράσης που συχνά καταλήγουν σε επιδοτήσεις για τις ΜΚΟ, οι οποίες συχνά καταντούν κρατικά υποχείρια· δεν ζητούσαμε ανελεύθερες και παράνομες αντιστροφές του βάρους απόδειξης. Είχαμε προτείνει ορισμένες τροπολογίες στην έκθεση Mann, τροπολογίες οι οποίες αποσκοπούσαν στο να διορθώσουν καθιστώντας δημοκρατικότερα, πιο φιλελεύθερα και αξιόπιστα ορισμένα συγκεκριμένα σημεία, δηλαδή τη ματαίωση της αντιστροφής του βάρους απόδειξης, του συλλογικού διαλόγου με την ένωση επιχειρηματιών και τον περιορισμό των κυρώσεων σε αστικές και διοικητικές, αλλά όχι ποινικές.
<P>
Θα ήθελα να σας θυμίσω, συνάδελφοι, ότι κάθε φορά που η Ευρώπη ακολούθησε απαγορευτική πολιτική, αναγκάστηκε στη συνέχεια να οπισθοχωρήσει. Αυτό συνέβη στη Γερμανία, όταν θέλατε να απαγορεύσετε τα φιλοναζιστικά κόμματα και πρόσφατα στην Αυστρία όπου πάλι οπισθοχωρήσατε· το ίδιο συνέβη και με την τεχνική ομάδα των ανεξάρτητων βουλευτών.
<P>
Κατόπιν τούτων, όπως μας διδάσκουν οι μεγάλες αγγλοσαξωνικές δημοκρατίες, ο ρατσισμός και οι διακρίσεις είναι προφανές ότι αντιμετωπίζονται με τη φιλελεύθερη δημοκρατία, όχι με τους περιορισμούς και την προοδευτική διάβρωση της ελευθερίας γνώμης και έκφρασης, του συνέρχεσθαι και τις οικονομικές ελευθερίες.

<SPEAKER ID=150 LANGUAGE="NL" NAME="Blokland">
Κύριε Πρόεδρε, συζητάμε σήμερα για δύο από τις τρεις προτάσεις της Επιτροπής για τη θέσπιση νομοθεσίας κατά των διακρίσεων με βάση το άρθρο 13 της συνθήκης περί ιδρύσεως των Ευρωπαϊκών Κοινοτήτων. Η πολιτική μου ομάδα δεν ήταν ποτέ υπέρ της ενσωμάτωσης του άρθρου 13 στη συνθήκη. Όχι επειδή εγκρίνουμε τις διακρίσεις, αντιθέτως, αλλά επειδή δεν κρίναμε ότι ήταν σκόπιμο να αναχθεί το θέμα αυτό σε ευρωπαϊκή αρμοδιότητα. Στο χώρο αυτό υπάρχουν πάρα πολλές ρυθμίσεις, τόσο διεθνείς όσο και εθνικές.
<P>
Η Ευρωπαϊκή Επιτροπή είναι αρκετά επιφυλακτική στις προτάσεις της, αλλά από τις τροπολογίες που κατέθεσε το Ευρωπαϊκό Κοινοβούλιο προκύπτει ότι υπάρχει επιθυμία να προχωρήσουμε πολύ περισσότερο. Πρέπει να ασκηθεί από την Ευρώπη μια συντονιστική πολιτική κατά των διακρίσεων και η Επιτροπή πρέπει να ελέγχει την πολιτική των κρατών μελών. Δεν συμφωνώ καθόλου με την ιδέα αυτή. Για ποιο λόγο η συγκεντρωτική Ευρώπη θα μπορούσε να τα καταφέρει καλύτερα από τις εθνικές αρχές, οι οποίες ευρίσκονται πολύ πλησιέστερα στους πολίτες, έχουν πολύ πιο δημοκρατικά χαρακτηριστικά και πολύ ευρύτερο έρεισμα;
<P>
Ένα λεπτό σημείο είναι η αντίφαση με άλλα θεμελιώδη δικαιώματα, όπως η θρησκευτική ελευθερία, και η προστασία της προσωπικής ζωής. Έχω την εντύπωση ότι τα δικαιώματα αυτά παραβιάζονται από το άρθρο 4 που περιλαμβάνεται στην πρόταση της Επιτροπής και από την τροπολογία που κατατέθηκε από την Επιτροπή Κοινωνικών Υποθέσεων.
<P>
Η θρησκεία και οι θρησκευτικές αντιλήψεις δεν συνιστούν προσωπική υπόθεση. Το χαρακτηριστικό της πίστης είναι ότι ασκείται στα πλαίσια μιας κοινότητας και εκφράζεται μέσω του τρόπου ζωής. Γι' αυτό υπάρχουν και οργανώσεις, σχολεία και νοσοκομεία τα οποία στηρίζονται σε μια συγκεκριμένη ταυτότητα και έχουν ιδρυθεί από ανθρώπους που συμμερίζονται συγκεκριμένες αντιλήψεις. Το διοικητικό και το εκτελεστικό προσωπικό μορφοποιούν από κοινού τις αντιλήψεις αυτές. Μπορεί η Επίτροπος να μας εξηγήσει για ποιο λόγο η Επιτροπή παρακάμπτει το σημείο αυτό;
<P>
Η τροπολογία της Επιτροπής Κοινωνικών Υποθέσεων δεν διασαφηνίζει την κατάσταση. Μοιάζει να διαχωρίζει ακόμη περισσότερο τις προσωπικές αντιλήψεις από τον τρόπο ζωής, με αποτέλεσμα τον περαιτέρω περιορισμό της πραγμάτωσης και της προστασίας της ταυτότητάς τους.
<P>
Όπως δεν μπορεί να υπάρξει απόλυτη ισότητα, έτσι δεν μπορεί να υπάρξει και απόλυτη θρησκευτική ελευθερία. Οι διακρίσεις με την έννοια της αντιμετώπισης συγκεκριμένων ανθρώπων ως υποδεέστερων, ή της δυσφήμισης αυτών ή της αφαίρεσης συγκεκριμένων δικαιωμάτων πρέπει να καταπολεμηθούν. Πρέπει όμως να προσέξουμε ώστε η προσπάθεια που καταβάλλει ο νομοθέτης για την προστασία των περισσότερο αδύναμων στην κοινωνία να μην οδηγήσει στην καταπίεση άλλων ομάδων με μειονοτικές αντιλήψεις. Κάτι τέτοιο ισοδυναμεί με παραβίαση σημαντικών εγγυήσεων που περιλαμβάνονται στις συνθήκες και στο συνταγματικό δίκαιο.

<SPEAKER ID=151 LANGUAGE="EN" NAME="Paisley">
Κύριε Πρόεδρε, θα περιορίσω τις παρατηρήσεις μου στα θέματα των θρησκευτικών πεποιθήσεων και της ομοφυλοφιλίας. Ο Πρόεδρος της Ιταλίας απευθύνθηκε στο Σώμα σήμερα και με ιδιαίτερο ενδιαφέρον άκουσα τη δήλωσή του ότι δεν αποτελεί σκοπό της Ένωσης η άρνηση των αξιών του κάθε έθνους. Ορισμένα από τα αντικείμενα τα οποία συζητούμε σήμερα αποτελούν καταστροφή για τις εθνικές αξίες. Έχουμε μπροστά μας μια πρόταση η οποία εξυψώνει την ομοφυλοφιλία και τη βάζει στην ίδια θέση με τον ευλογημένο γάμο. Για να υλοποιηθεί αυτό, τεράστιοι αριθμοί θρησκευόμενων ατόμων τα οποία πιστεύουν στις ιερές γραφές θα υποστούν διακρίσεις εναντίον τους με τον πιο σκοτεινό και δικτατορικό τρόπο.
<P>
Τι θα γίνει με όλους εκείνους τους ανθρώπους των οποίων οι θρησκευτικές πεποιθήσεις στηρίζονται στις άγιες γραφές, στις εκκλησίες τους, στα σχολεία τους, στις οργανώσεις τους και στα φτωχοκομεία τους; Ίσως μερικοί να διαφωνούν με την πίστη τους στις γραφές, ίσως μερικοί να διαφωνούν και με τις ίδιες τις γραφές, αλλά εκείνοι δε χάνουν το δικαίωμα να διατηρούν τις απόψεις τους. Στη Βίβλο αναφέρεται πολύ καθαρά ότι εκείνοι οι οποίοι προσβάλλουν την ανθρωπότητα δεν έχουν θέση στο Βασίλειο του Θεού. Ορισμένοι στην αίθουσα αυτή θα πουν ότι αυτό είναι μισαλλοδοξία. Αλλά αυτό είναι που πιστεύουν τα θρησκευόμενα άτομα, οι πεποιθήσεις των οποίων είναι στηριγμένες στις άγιες γραφές. Οι ίδιοι πιστεύουν σε εκείνα που είπε ο Απόστολος Παύλος, ότι δηλ. οι σχέσεις μεταξύ ανδρών και ανδρών είναι κάτι το αταίριαστο και είναι αποτέλεσμα πόθου και όχι αγάπης.
<P>
Πώς μπορούν άραγε οι θρησκευόμενοι αυτοί άνθρωποι να υποχρεωθούν να προσλάβουν στις εργασίες τους εκείνους που, με τις ιδέες τους και τις πράξεις τους, υποστηρίζουν παρόμοιες ανίερες συμπεριφορές; Θα προβλέψει άραγε η παρούσα νομοθεσία ασφαλιστικές δικλείδες υπέρ εκείνων που πιστεύουν ότι οι σεξουαλικές σχέσεις είναι πρέπουσες μόνο μεταξύ ανδρών και γυναικών και μόνο εντός των δεσμών του γάμου; Οι προτάσεις που έχουμε μπροστά μας καταφέρουν χτύπημα κατά της ιερότητας του γάμου, κατά της ιερότητας της οικογένειας και θα πρέπει να απορριφθούν.

<SPEAKER ID=152 NAME="Pirker">
DE) Κύριε Πρόεδρε, κυρία Επίτροπε, αξιότιμοι κυρίες και κύριοι συνάδελφοι, όλοι είμαστε ευτυχείς που υπάρχει το άρθρο 13 στη Συνθήκη του Αμστερνταμ, επειδή μας δίνει επιτέλους στα χέρια ένα μέσο και την εντολή να εφαρμόσουμε ένα γενικό πρόγραμμα για την καταπολέμηση των διακρίσεων.
<P>
Η Επιτροπή υπέβαλε ένα σχέδιο δράσης μέχρι το 2006. Είναι πολύ φιλόδοξο, πολύ δραστικό και συγκεκριμένο, όσον αφορά τους στόχους, τις δράσεις και τα μεμονωμένα μέτρα. Είναι πρόγραμμα που αξίζει να υποστηρίξουμε και είμαι πεπεισμένος ότι θα έχουμε επιτυχία αν το ακολουθήσουμε.
<P>
Αντίθετα μου δημιουργεί προβλήματα η έκθεση του κ. Cashman που έχει διανθιστεί με 17 τροπολογίες και από την οποία θα ήθελα να ξεχωρίσω αρκετά θέματα που αποτελούν σπαζοκεφαλιές. Σ' αυτά περιλαμβάνονται κατ' αρχήν τα θέματα που αναφέρονται σ' έναν ευρύτερο ορισμό του προγράμματος κατά την υλοποίησή του. Έτσι, νομίζω, δημιουργούμε μόνο μεγαλύτερη αβεβαιότητα, επειδή δε γνωρίζουμε ποιοι σύμφωνα με το πρόγραμμα της Επιτροπής μπορούν να ενισχυθούν πραγματικά. Υπάρχει συνεπώς ο κίνδυνος να υποχρεωθούμε να χρηματοδοτήσουμε πάρα πολλές δράσεις με τις ελάχιστες διαθέσιμες πιστώσεις. Φοβάμαι για την αποτελεσματικότητα του εν λόγω προγράμματος.
<P>
Το δεύτερο πρόβλημά μου είναι ότι καλούνται εδώ να καταβάλλουν προσπάθειες για την εκτέλεση του προγράμματος ΜΚΟ, ανεξαρτήτως μεγέθους, μορφής και δραστηριοτήτων. Πέρα απ' αυτό όμως καλούνται να αναλάβουν και τον έλεγχο και αν το 90% της χρηματοδότησης γίνει μέσω της Ένωσης, τότε το πρόβλημα γίνεται ακόμη μεγαλύτερο, καθώς οι ΜΚΟ θα αυτοελέγχονται. Πιστεύω πως δεν πρέπει να έχουμε υπερβολικές απαιτήσεις από κανέναν. Αυτό που οφείλουμε να κάνουμε είναι να υποστηρίξουμε πλήρως και οπωσδήποτε το δραστικό πρόγραμμα της Επιτροπής.

<SPEAKER ID=153 NAME="Gillig">
FR) Κύριε Πρόεδρε, κυρία Επίτροπε, αγαπητοί μου συνάδελφοι, αυτή η εβδομάδα είναι μια σημαντική εβδομάδα για τις συζητήσεις του Κοινοβουλίου μας. Χθές, συζητήσαμε τον Χάρτη των θεμελιωδών δικαιωμάτων και σήμερα, μέσω κοινοτικών πρωτοβουλιών, πραγματευόμαστε το θέμα της καταπολέμησης των διακρίσεων. Ενισχύουμε έτσι τις θέσεις τις Ευρωπαϊκής Ένωσης για συγκεκριμένες καταστάσεις που βιώνουν οι κάτοικοί της σχετικά με τις διακρίσεις και την ισότητα μεταχείρισης.
<P>
Θα ήθελα να πω ευθύς αμέσως πόσο σημαντικά είναι αυτά τα δύο κείμενα: αφενός η οδηγία, διότι δρα επί του κράτους δικαίου και αφετέρου το πρόγραμμα δράσης, διότι επιτρέπει την εφαρμογή συγκεκριμένα νέων πρακτικών που επίσης έχουν την τάση να διαδοθούν. Και σ' αυτό το θέμα δεν μπορώ να δεχθώ από ορισμένους την ταύτιση της ανάγκης για καταπολέμηση των διακρίσεων και για ισότιμη μεταχείριση με την αναφορά σε άλλες υποθέσεις απαγόρευσης. Νομίζω ότι δεν μπορούμε να τα αναμιγνύουμε όλα.
<P>
Η πρόταση οδηγίας που είναι αντικείμενο της έκθεσης Mann είναι σημαντική και θέλω να σταθώ σ' αυτήν. Αποβλέπει στην ενίσχυση της αρχής της ίσης μεταχείρισης και συγχρόνως στον περιορισμό των δυνατοτήτων παρέκκλισης, που κατά την άποψή μας είναι υπερβολικά πολλές.
<P>
Επανέρχομαι στην παρέκκλιση που σχετίζεται με το θρήσκευμα. Θα ήθελα να εκφράσω τις επιφυλάξεις μας σχετικά με το δύσκολο αυτό ζήτημα και να επιβεβαιώσω την δέσμευσή μας στην αρχή της εκκοσμίκευσης, ιδίως στο πλαίσιο της καταπολέμησης των διακρίσεων. Αυτό το θεωρούμε θεμελιώδες, ιδίως όταν έχουμε ενσωματώσει τα θέματα δραστηριοποίησης στον κοινωνικό τομέα ή στον τομέα της υγείας. Η επιθυμία δραστηριοποίησης είναι υπόθεση αρμοδιοτήτων και όχι θρησκευτικών πεποιθήσεων.
<P>
Δυο λέξεις ακόμα για την συζήτηση που ενδέχεται να ξεκινήσει σχετικά με την ανάγκη να τηρούνται στατιστικά στοιχεία γι' αυτό το θέμα. Αυτές οι στατιστικές είναι απολύτως απαραίτητες, πρέπει όμως να φροντίσουμε να μην στραφούν σε βάρος αυτών που είναι αντικείμενό τους.

<SPEAKER ID=154 NAME="Sbarbati">
Κύριε Πρόεδρε, κυρία Επίτροπε, η ομάδα μας εκτίμησε θετικά και τις δύο εκθέσεις και θα θέλαμε ιδιαίτερα να υπογραμμίσουμε τη σημασία που δίνουμε στην ανάγκη διεύρυνσης του πεδίου δράσης του προγράμματος μέσω μίας σειράς τροπολογιών - οι οποίες κάνουν λόγο για πραγματικά νέες μορφές διακρίσεων - προσπαθώντας να εξασφαλίσουμε την ισότιμη μεταχείριση όλων των ατόμων, ασχέτως φύλου, φυλής, εθνικής προέλευσης, θρησκείας, προσωπικών πεποιθήσεων, ηλικίας ή σεξουαλικών προτιμήσεων.
<P>
Η Ομάδα των Φιλελευθέρων, εκτίμησε θετικά όλα αυτά και ιδιαίτερα τη δράση του Κοινοβουλίου, το οποίο επέμεινε κυρίως στην πρόληψη του φαινομένου των διακρίσεων καθώς και στις βέλτιστες πρακτικές. Οι στόχοι για τη βελτίωση της σε βάθος κατανόησης του προβλήματος και των νέων δυναμικών με τις οποίες αυτό εμφανίζεται σε όλο του το εύρος και με διάφορες μορφές, και κυρίως η παρέμβαση σχετικά με τους φορείς οι οποίοι θα πρέπει να εφαρμόσουν τις εν λόγω βέλτιστες πρακτικές, μας φάνηκαν απολύτως πειστικοί. Ακόμα πιο πειστικό ωστόσο μας φάνηκε το γεγονός ότι στο τέλος γίνεται μία αναφορά στην αξιολόγηση της προόδου των διαφόρων προγραμμάτων, γεγονός που αποτελεί εγγύηση ισότιμης μεταχείρισης και διαφάνειας.
<P>
Θα ήθελα κυρίως να υπογραμμίσω τις δυνατότητες αυτονομίας που παρέχονται στα κράτη μέλη, τα οποία θα πρέπει να επικεντρωθούν σε δράσεις υψηλής ποιότητας. Για πρώτη φορά επομένως, γίνεται μία διαφορετική παρέμβαση: δεν γίνονται χρηματοδοτήσεις στα τυφλά, αλλά αξιολογείται η ποιότητα των παρεμβάσεων, δίνεται έμφαση στην ποιότητα αυτή· οι ίδιες οι παρεμβάσεις θα πρέπει στη συνέχεια να παρακολουθούνται και τα αποτελέσματά τους να δημοσιεύονται. Θεωρώ τη διαδικασία αυτή ιδιαίτερα θετική και αποτελεσματική, και μάλιστα καθόσον το αποτέλεσμά της μπορεί στη συνέχεια να τίθεται στη διάθεση όλων προκειμένου να βελτιωθούν οι μελλοντικές δράσεις.
<P>
Ιδιαίτερα θα ήθελα να σταθώ στο ζήτημα της θρησκείας. Χαίρομαι που το ζήτημα αυτό απασχόλησε το Κοινοβούλιο. Πιστεύω πραγματικά ότι θα ήταν λάθος η αναφορά αυτή που γίνεται στη θρησκεία και ότι θα πρέπει να σκεφτούμε και να συζητήσουμε περαιτέρω για το ζήτημα αυτό. Θα ήθελα ωστόσο να σας αναφέρω ένα σχετικό συμβάν. Στη χώρα μου, την Ιταλία, μία συνάδελφος, καθηγήτρια της καθολικής θρησκείας, η οποία ωστόσο δίδασκε σε κρατική σχολή, απολύθηκε διότι έμεινε έγκυος, δεν έκανε έκτρωση και ήταν ανύπαντρη.
<P>
Αν είναι λοιπόν δυνατόν, σας ερωτώ: Θα είχε συμβεί κάτι τέτοιο χωρίς τη διακριτική ευχέρεια των θρησκευτικών αρχών; Το παράδοξο μάλιστα είναι ότι, εάν η καθηγήτρια αυτή είχε κάνει έκτρωση κανείς δεν θα είχε πληροφορηθεί τί συνέβη και αυτή θα είχε παραμείνει στην εργασία της· αυτή ωστόσο, σεβόμενη την ιερότητα της ζωής και το δικαίωμά της να γίνει μητέρα, έχασε τη δουλειά της λόγω, αχαρακτήριστων θα έλεγα, διακρίσεων. Να προσθέσω ότι εάν ήταν άντρας, δεν θα είχε αντιμετωπίσει κανένα πρόβλημα σχετικά με την ιδιωτική του ζωή, καθώς, μέχρι σήμερα τουλάχιστον, οι άντρες δεν μένουν έγκυοι!

<SPEAKER ID=155 NAME="Lambert">
Κύριε Πρόεδρε, θα ήθελα κι' εγώ να συγχαρώ τους εισηγητές και όλους όσοι συνεργάστηκαν για τις γνωμοδοτήσεις για την αφοσίωσή τους στην παρούσα εργασία και την απόφασή τους να συνεργαστούν με όλους εμάς στο Σώμα που επιθυμούμε να διαπιστώσουμε πρόοδο στην καταπολέμηση των διακρίσεων.
<P>
Δεν υπάρχει καμία αμφιβολία ότι αυτό που έχουμε μπροστά μας είναι ένα πολύπλοκο, ευαίσθητο και αμφισβητήσιμο αντικείμενο και συνδυάζει τουλάχιστον τρία από εκείνα τα στοιχεία τα οποία πάντα σας έλεγα ότι δεν πρέπει να συζητούνται στις ευγενείς κοινωνίες: πολιτική, σεξ και θρησκεία, μαζί με τα εξ ίσου σημαντικά θέματα της ηλικίας και της αναπηρίας. Η σημασία που αποδίδει ο κόσμος σ' αυτά, αποδεικνύεται από το γεγονός ότι οι πιέσεις που έχω δεχθεί από ομάδες οργανωμένων συμφερόντων σχετικά με την παρούσα οδηγία είναι μέχρι στιγμής οι πιο πολυάριθμες και προέρχονται από κάθε λογής άτομα.
<P>
Στόχος της παρούσας εργασίας, η οποία στηρίζεται στο Αρθρο 13, είναι να κάνει πραγματικότητα την ισότητα στην εργασία με την απομάκρυνση αυτού του χαμόγελου που πολύ συχνά κρύβει προκατάληψη και μισαλλοδοξία, κυρίως στους χώρους εργασίας. Αυτό αποτελεί πρόκληση για όλους μας καθόσον όλοι μας κρίνουμε τα άτομα από τις αρχικές μας εντυπώσεις. Οι εργοδότες θα πρέπει τώρα να συμπεριφέρονται με σαφήνεια και διαφάνεια σε όλους τους τομείς των πολιτικών και πρακτικών τους που αφορούν την απασχόληση και θα πρέπει να είναι σε θέση να αιτιολογούν τις επιλογές που κάνουν βάσει των πραγματικών απαιτήσεων της εργασίας. Θα πρέπει επίσης να ανταποκρίνονται στις ανάγκες της υπάρχουσας εργατικής δύναμης, ιδιαίτερα στον τομέα των ατόμων με ειδικές ανάγκες.
<P>
Η πολιτική ομάδα μου καλωσορίζει τόσο την οδηγία πλαίσιο όσο και το προτεινόμενο κοινοτικό πρόγραμμα δράσης και τα θεωρεί ως ένα πολύ σημαντικό βήμα προς την κατεύθυνση αντιμετώπισης των προκαταλήψεων σε όλους τους τομείς της ανθρώπινης ζωής. Για το λόγο αυτό θα υποστηρίξουμε την Τροπολογία αριθ. 18 στην έκθεση Mann η οποία ζητεί από τα κράτη μέλη να ακυρώσουν όλες τις διατάξεις του ποινικού κώδικα που συνιστούν διάκριση κατά των ομοφυλοφίλων. Γνωρίζουμε ότι αυτό δεν περιλαμβάνεται στο πεδίο εφαρμογής της παρούσας οδηγίας αλλά πιστεύουμε ότι θα αποτελέσει έναν πολύ σημαντικό δείκτη καθώς εάν, και απολύτως ορθά, απαγορευτούν οι διακρίσεις λόγω γενετησίου πρασανατολισμού στους χώρους εργασίας, τότε δε θα μπορούμε να υποστηρίξουμε την ποινικοποίηση των εργοδοτών για ό,τι κάνουν στην ιδιωτική τους ζωή και σε συμφωνία με το σύντροφό τους.
<P>
Μου έχουν αναφερθεί ανησυχίες σχετικά με τις πιθανές ερμηνείες των επεξηγηματικών σχολίων του Αρθρου 1, τα οποία μπορεί να φαίνονται κάπως θολά, αλλά αυτό που κάνουν είναι να διαφοροποιούν το γενετήσιο προσανατολισμό από τη γενετήσια συμπεριφορά. Θα ήθελα να ζητήσω από την Επιτροπή να διευκρινίσει το σημείο αυτό. Αυτό σημαίνει άραγε ότι μπορεί κάποιος να γίνει αντικείμενο διακρίσεων στην εργασία του εάν στην προσωπική του ζωή είναι ομοφυλόφιλος; Ή μήπως σημαίνει, όπως ελπίζω, ότι έχουμε διδαχθεί από την περίπτωση Κλίντον και ότι συμπεριφερόμαστε καθώς πρέπει στους χώρους εργασίας, ανεξάρτητα με το ποιοι είναι οι γενετήσιοι προσανατολισμοί μας;
<P>
Σχετικά με τη θρησκεία, η ομάδα μου καλωσορίζει την Τροπολογία αριθ. 37 στην έκθεση Mann. Μολονότι κατανοούμε την επιθυμία οργανώσεων που στηρίζονται σε συγκεκριμένες θρησκευτικές πεποιθήσεις να προσλαμβάνουν άτομα τα οποία συμμερίζονται τις απόψεις τους, εν τούτοις, είναι πολύ σημαντικό να αναγνωρίσουμε ότι η επιθυμία αυτή δε θα πρέπει να αποτελέσει αιτία απόρριψης ατόμων, τα οποία διαθέτουν τα προσόντα να εκτελέσουν αποτελεσματικά εργασίες οι οποίες δε συνδέονται ευθέως με τις θρησκευτικές πεποιθήσεις και τα οποία άτομα συμπεριφέρονται όπως πρέπει στους χώρους εργασίας. Είναι πολύ λίγες οι εργασίες εκείνες για την εκτέλεση των οποίων απαιτείται κάποια συγκεκριμένη θρησκευτική πεποίθηση. Η αγγλική μοναρχία είναι μία από αυτές. Αλλά για να οδηγήσει κανείς ένα σχολικό λεωφορείο δεν είναι. Μου ήταν ιδιαίτερα αντιπαθητικό να με ρωτούν εάν θα υποστηρίξω αλλαγές που θα έδιναν το δικαίωμα σε θρησκευτικές οργανώσεις να αρνιούνται την παροχή εργασίας σε ομοφυλόφιλους. Θα ήθελα να ζητήσω από οποιαδήποτε ομάδα η οποία επιχειρηματολογεί υπέρ του δικαιώματος να κάνει διακρίσεις εις βάρος κάποιας άλλης ομάδας, να σκεφθεί ότι το δικαίωμα αυτό μπορεί να χρησιμοποιηθεί εναντίον της και εάν τότε θα το θεωρούσε σωστό.
<P>
Οι διακρίσεις λόγω ηλικίας αφθονούν επίσης και κανένας εθελοντικός κώδικας δεν μπορεί να αντιμετωπίσει την αυθαίρετη διάκριση. Το Αρθρο 5, όπως υφίσταται τώρα, επικρίνεται ότι δικαιολογεί εκείνο που επιχειρεί να καταπολεμήσει. Αυτός είναι ο λόγος για τον οποίο θα υποστηρίξουμε την Τροπολογία αριθ. 38 με την οποία το άρθρο περιορίζεται στα εντελώς απαραίτητα βάσει ενός αυστηρά καθορισμένου νόμιμου στόχου. Ελπίζω ότι αυτό θα περιορίσει την επιθυμία των αφεντικών να περιτριγυρίζονται μόνο από νεαρά και ελκυστικά άτομα για τη βελτίωση της εικόνας της επιχείρησής τους ή ακόμη και των ιδίων.
<P>
(Χειροκροτήματα)

<SPEAKER ID=156 NAME="Boudjenah">
FR) Κύριε Πρόεδρε, ο αγώνας και η νομοθέτηση κατά των διακρίσεων, σημαίνει αναγνώριση της ύπαρξής τους και μάλιστα αναγνώριση ότι πολλές από αυτές είναι "νομιμοποιημένες" επειδή έχουν γίνει συνήθεια. Γι' αυτό χαιρετίζω, όπως είναι φυσικό, την σημερινή οδηγία που θα πρέπει να μας γίνει συνήθεια να χρησιμοποιούμε.
<P>
Έτσι, θα περιοριστώ εδώ στα όρια που, παρόλα αυτά, εξακολουθούν να υπάρχουν κατά την άποψή μου. Αρχικά, σχετικά με το βάρος απόδειξης. Η οδηγία κάνει ένα βήμα μετακινώντας το βάρος της απόδειξης, αλλά δεν φθάνει μέχρι την αντιστροφή του. Όμως, δεν θα ήταν καλύτερο να επέτρεπε ο νόμος στο θύμα μιας διάκρισης να εξέλθει από την απομόνωση στην οποία πολύ συχνά περιέρχεται; Πώς μπορούμε να θεωρήσουμε ότι ένα άτομο που ζητεί εργασία, και απορρίπτεται με τέτοιες συνθήκες, έχει τα ίδια μέσα με μια επιχείρηση, ιδίως με μια μεγάλη επιχείρηση, για να υπερασπιστεί τον εαυτό του και να αποδείξει την διάκριση την οποία υπέστη; Εξάλλου, αν οι επιχειρήσεις υποχρεώνονταν να αποδείξουν ότι δεν προβαίνουν σε διακρίσεις, σίγουρα θα το σκέφτονταν διπλά στις προσλήψεις.
<P>
Το μυαλό μου πηγαίνει κυρίως στις διακρίσεις που υφίστανται οι κάτοικοι τρίτων χωρών, αλλά επίσης οι νέοι που προέρχονται από οικογένειες μεταναστών. Στη Γαλλία, πολλά είναι τα παραδείγματα που το μαρτυρούν. Με πανομοιότυπο βιογραφικό, με την ίδια εκπαίδευση, την ίδια σταδιοδρομία, ένας νέος με γαλλικό όνομα έχει τέσσερις με πέντε φορές περισσότερες πιθανότητες να προσληφθεί από έναν νέο με όνομα που θυμίζει Μαγκρέμπ, και δύο φορές περισσότερο από έναν νέο που το όνομά του είναι ισπανικής ή πορτογαλικής προέλευσης. Αυτό σημαίνει ότι οι διακρίσεις ιεραρχούνται. Σε μια Ευρώπη που θέλει να είναι πολυπολιτισμική κια να σέβεται τις διαφορές, τα λόγια πρέπει υποχρεωτικά να συνοδεύονται από τα ανάλογα έργα.
<P>
Θα ολοκληρώσω σχετικά με την παρέκκλιση που δίδεται στους θρησκευτικές οργανώσεις, για να πω ότι η εξαίρεση του άρθρου 4, εδαφίου 2, μου φαίνεται πολύ επικίνδυνη και μπορεί να είναι μια νόμιμη κάλυψη για τις πλέον οπισθοδρομικές ιδέες, και πριν από λίγο μιλήσαμε για κατάχρηση. Κατά την άποψή μου αυτό μπορεί να είναι ένα σημαντικό έρεισμα γι' αυτές τις πλέον οπισθοδρομικές ιδέες. Μαρτυρία αποτελεί η γεμάτη μίσος παρέμβαση που έκανε μόλις πριν ο κ. Paisley σχετικά με τους ομοφιλόφυλους.

<SPEAKER ID=157 LANGUAGE="FR" NAME="Martinez">
Κύριε Πρόεδρε, η ομάδα μου και εγώ προσωπικά είμαστε θύματα διάκρισης λόγω των πεποιθήσεών μας, και εδώ, εφόσον μας απαγόρευσαν να συστήσουμε πολιτική ομάδα - κάτι που επιτρέπεται σε όλους - οπότε επικροτούμε ολόψυχα την δυνατότητα να έχουμε ένα πρόγραμμα καταπολέμησης κάθε διάκρισης. Και όχι απλά της διάκρισης άνδρα/γυναίκας στην εργασία. Για παράδειγμα, στη Γαλλία οι άνδρες δεν μπορούν να διδάξουν στην πρωτοβάθμια εκπαίδευση, και εδώ υπάρχει προφανώς διάκριση.
<P>
Αυτό όμως το ζήτημα αποκτά πολύ μεγαλύτερη σημασία σε φιλοσοφικό, νομικό και κοινωνιολογικό επίπεδο. Σε νομικό επίπεδο, υπάρχουν γενικά κείμενα τα οποία καταδικάζουν παντού τις διακρίσεις. Για παράδειγμα, χθές, τις καταδίκαζε ο Χάρτης των θεμελιωδών δικαιωμάτων, και όχι μόνο τις διακρίσεις λόγω φυλετική καταγωγής, αλλά ακόμα, σύμφωνα με τον Χάρτη, λόγω γέννησης. Όλα τα συντάγματα του κόσμου, όταν διακηρύσσουν την αρχή της ισότητας, δημιουργούν σχεδόν μια αρχή συνταγματικού jus cogens, εφόσον παντού απαγορεύονται οι διακρίσεις.
<P>
Αντίστροφα όμως, εδώ και σαράντα χρόνια, υπάρχουν επίσης κείμενα που βασίζονται στην διάκριση. Το πρώτο, η Cnuced, η Διάσκεψη των Ηνωμένων Εθνών για το Εμπόριο και την Ανάπτυξη, έθεσε το 1963 στη Γενεύη την αρχή των αντισταθμιστικών ανισοτήτων, επομένως της διάκρισης. Και η δική μας Σύμβαση Λομέ βασίζεται στην διάκριση υπέρ των κρατών της Καραϊβικής και του Ειρηνικού. Εξάλλου η όλη μας διαφορά με τις Ηνωμένες Πολιτείες οφείλεται στο γεγονός ότι θέλουμε μια θετική διάκριση για τους δικούς μας παραγωγούς μπανάνας των χωρών ΑΚΕ, ενώ οι Ηνωμένες Πολιτείες θέλουν την ισότητα υπέρ των πολυεθνικών.
<P>
Η ίδια η Ευρώπη, με το ΣΓΠ, το σύστημα των γενικευμένων προτιμήσεων, που έχει ως αποτέλεσμα να παραιτούμαστε μονομερώς των τελωνειακών μας δικαιωμάτων προς όφελος μιας σειράς κρατών, βασίζεται στις διακρίσεις. Και τα εθνικά δίκαια των 15 χωρών μας επίσης προβαίνουν σε διακρίσεις, όπως η σοσιαλιστική Γαλλία, η Γαλλία του σοσιαλιστή κ. Ζοσπέν. Το 1999, για την Νέα Καληδονία, έγιναν ευνοϊκές διακρίσεις στην εργασία, με βάση την εθνική και την φυλετική καταγωγή. Στην Νέα Καληδονία η διάκριση γίνεται με βάση το χρώμα του δέρματος.
<P>
Και στα γαλλικά προάστια, υπάρχουν ουδέτερες αφορολόγητες ζώνες, και εκεί με βάση την εθνική προέλευση, επειδή τα προάστια αυτά κατοικούνται από μια συγκεκριμένη εθνότητα. Και δεν μιλώ εδώ για τις Ηνωμένες Πολιτείες όπου το Ανώτατο Δικαστήριο εφηύρε, πριν από τριάντα χρόνια την αρχή των διορθωτικών ενέργειών. Και επί κοινωνιολογικής βάσης, υπάρχει βέβαια διάκριση με βάση τη γέννηση. Εδώ η κ. Anna de Palacio Vallelersundi έχει μια αδελφή, που είναι Επίτροπος στην Ευρωπαϊκή Επιτροπή. Αν δεν ονομαζόταν Anna de Palacio Vallelersundi, θα ήταν οι δύο αδελφές στους δύο αυτούς χώρους;
<P>
Αυτό σημαίνει ότι από κοινωνιολογικής πλευράς υπάρχουν κίνδυνοι εκτροπής. Κύριε Πρόεδρε, η αρχή της μη διάκρισης είναι καλή, αλλά μπορεί επίσης να γίνει μπούμερανγκ. Επομένως, προειδοποιώ - δεν είναι τόσο απλή όσο φανταζόμαστε - αυτή η αρχή της ·.
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=158 NAME="Mantovani">
Θα ήθελα να ευχαριστήσω και να συγχαρώ τους εισηγητές, κ.κ. Cashman, Lynne και Thomas Mann, για το έργο που πραγματοποίησαν με τις εκθέσεις τους για το πρόγραμμα κατά των διακρίσεων και για την ισότιμη μεταχείριση σχετικά με την απασχόληση και τις συνθήκες εργασίας. Ως σκιώδης εισηγητής του ΕΛΚ στην Επιτροπή για την Απασχόληση και τις Κοινωνικές Υποθέσεις, βλέπω θετικά την απόφαση του Συμβουλίου να θεσπίσει ένα κοινοτικό πρόγραμμα δράσης για την καταπολέμηση των διακρίσεων· θεωρώ ικανοποιητικό το μεγάλο βήμα προς τα εμπρός το οποίο πραγματοποιείται προς την κατεύθυνση της ενίσχυσης των νέων εξουσιών που παρέχει το Αρθρο 13 της Συνθήκης της Ένωσης με στόχο την καταπολέμηση του φαινομένου των διακρίσεων.
<P>
Συμφωνώ γενικά να υπογραμμίσουμε τη σημασία που δίνεται στην ανάπτυξη των πολιτιστικών φαινομένων που αφορούν τις διακρίσεις· πιστεύω πραγματικά ότι οι διακρίσεις καταπολεμούνται μέσω ενός κλίματος, ενός πολιτισμού μη διακρίσεων, παρέχοντας συνεχώς εύκολα προσβάσιμες πληροφορίες, διαθέσιμες σε κάθε πολίτη κάθε κράτους μέλους της Ένωσης. Πραγματικά, η πληροφόρηση και η ευαισθητοποίηση είναι ζωτικής σημασίας στα πλαίσια αυτά και οφείλουν να λειτουργήσουν ως πρόδρομοι προκειμένου να δημιουργηθεί μία νέα νοοτροπία, ένας νέος τρόπος σκέψης και ζωής, εάν θέλουμε να εξαλείψουμε μία για πάντα αυτές τις προκαταλήψεις που επικρατούν ακόμα στον κόσμο και να εγγυηθούμε την πραγματική ισότητα δικαιωμάτων των πολιτών.
<P>
Ωστόσο, θεωρώ ανεπαρκή, και ελπίζω να αυξηθεί, τη συνολική χρηματοδότηση αυτού του προγράμματος και για το λόγο αυτό απευθύνομαι ιδιαίτερα στην κυρία Επίτροπο. Η χρηματοδότηση αυτή θα έπρεπε να είναι τουλάχιστον ίση με τους πόρους που διατίθενται για τις προκαταρκτικές δράσεις οι οποίες οδήγησαν στο εν λόγω πρόγραμμα, προκειμένου να καταλήξει αυτό σε απτά αποτελέσματα. Αρκεί να σκεφτούμε π.χ. τις ανάγκες για συμπληρωματικούς πόρους υπέρ των ασθενέστερων κατηγοριών: των ηλικιωμένων και των ατόμων με ειδικές ανάγκες, των ηλικιωμένων ανέργων. Οι κατηγορίες αυτές αντιπροσωπεύουν περισσότερο από το 25% του πληθυσμού της Ένωσης: πρόκειται για ένα δυναμικό που δεν θα πρέπει να υποτιμούμε, και μάλιστα καθώς η ένταξή τους στην κοινωνία θα μπορούσε να έχει και οικονομικά πλεονεκτήματα.

<SPEAKER ID=159 NAME="Κουκιάδης">
EL) Κύριε Πρόεδρε, η ψήφιση της οδηγίας του Συμβουλίου για την ίση μεταχείριση στην απασχόληση επεκτείνει την απαγόρευση των διακρίσεων και πέρα από τους λόγους φυλετικής και εθνικής καταγωγής και στους υπόλοιπους λόγους που χρησιμοποιούνται ως αφετηρία διακρίσεων και αναφέρονται στο άρθρο 13.
<P>
Η συγκεκριμένη οδηγία καλύπτει το σύνολο της απασχόλησης, μισθωτής και ανεξάρτητης εργασίας. Η έκθεση του κ. Mann υιοθετήθηκε σχεδόν ομόφωνα από την Επιτροπή Απασχόλησης, και αυτό οφείλεται τόσο στην άψογη προετοιμασία όσο και στη βούλησή του για συνεργασία για τις αναγκαίες τροποποιήσεις, και γι' αυτό του εκφράζω τα ειλικρινή μου συγχαρητήρια.
<P>
Το πρώτο θετικό στοιχείο της οδηγίας είναι ο καθολικός τρόπος με τον οποίον αντιλαμβάνεται την αντιμετώπιση των διακρίσεων, πράγμα το οποίο έχει ιδιαίτερη σημασία για τη σωστή εφαρμογή της οδηγίας. Ένα δεύτερο πλεονέκτημά της είναι ότι αξιοποιεί τις εμπειρίες από την απαγόρευση των διακρίσεων λόγω φύλου και χρησιμοποιεί τα ίδια εργαλεία και έννοιες όπως η άμεση και έμμεση διάκριση, η αποτελεσματική δικαστική προστασία και η αντιστροφή του βάρους της απόδειξης. Ακόμη, αξιοποιεί την παράδοση της παρότρυνσης για θετική δράση προκειμένου να εξισορροπηθούν μειονεκτήματα για την ενσωμάτωση συγκεκριμένων προσώπων στην αγορά εργασίας.
<P>
Αυτοί οι προσανατολισμοί της οδηγίας, σε συνδυασμό με το γεγονός ότι πριν από λίγο καιρό υιοθετήθηκε η οδηγία 2000, καταδεικνύουν τη δεδηλωμένη βούληση της Ευρωπαϊκής Ένωσης να εγγυηθεί μια ανοικτή κοινωνία, απαλλαγμένη από προκαθορισμένες κατηγοριοποιήσεις και, κυρίως, από το στίγμα του ρατσισμού, που έχει βαθιές τις ρίζες στην ευρωπαϊκή ιστορία. Δεν είναι τυχαίο ότι το πρόγραμμα δράσης δίνει την προτεραιότητα στην κατανόηση του φαινομένου των αυθαίρετων διακρίσεων, επιδιώκοντας έτσι να αντιμετωπίσει το θέμα στη ρίζα του, που είναι ο καλυμμένος ρατσισμός. Αυτό προέρχεται εν μέρει από τις φοβίες και εν μέρει από μία εδραιωμένη παράδοση, που δεν πρέπει να αποσιωπάται ότι αποτελεί μία από τις αρνητικές πλευρές του ευρωπαϊκού πολιτισμού και μία από τις κύριες αιτίες συγκρούσεων, εμφυλίων και πολυεθνικών. Γι' αυτό και η οδηγία αυτή πρέπει να ενταχθεί στην πολιτισμική μας εξέλιξη.

<SPEAKER ID=160 LANGUAGE="FR" NAME="Krivine">
Κύριε Πρόεδρε, πιστεύω ότι, όταν ακούμε, όπως μόλις συνέβη, τις φωνές του κ. Martinez από το Εθνικό Μέτωπο, είναι πράγματι ανάγκη να χρησιμοποιήσουμε τον τύπο οδηγίας που μας προτείνεται.
<P>
Αυτά τα κείμενα συνιστούν πρόοδο. Θα δώσουν στις αντιρατσιστικές οργανώσεις και στα συνδικάτα μεγαλύτερη δυνατότητα ελέγχου των διακρίσεων, αλλά πιστεύω ότι τώρα θα χρειαστεί να επιβάλουμε την εφαρμογή αυτών των οδηγιών, τον σεβασμό του δικαιώματος εργασίας, πολλαπλασιάζοντας τους ελέγχους και επιβάλλοντας κυρώσεις στους ανέντιμους εργοδότες. Πρέπει να υπάρξει θετική εναρμόνιση των κεκτημένων με στόχο την προστασία των πιο αδύνατων και των πιο καταπιεσμένων στην αγορά εργασίας, και όχι, για παράδειγμα, εν ονόματι της ισότητας, να επιτρέψουμε τη νυκτερινή εργασία των γυναικών. Θα χρειαστεί τέλος να απαγορεύσουμε την συνδικαλιστική καταστολή, που τείνει να αναπτυχθεί στην Ευρώπη, για παράδειγμα στα ταχυδρομεία στην Γαλλία.
<P>
Τέλος πιστεύω ότι τα κράτη εργοδότες πρέπει να δώσουν το παράδειγμα καταργώντας τις διακρίσεις κατά της πρόσληψης εξωκοινοτικών στο Δημόσιο, διακρίσεις που βυθίζουν τους εργαζόμενους μετανάστες σε μια διαρκή ανασφάλεια. Αλλά μια πραγματική κοινωνικοοικονομική ενσωμάτωση συνεπάγεται ισότητα δικαιωμάτων που μπορεί να υπάρξει μόνο μέσω μιας καλύτερης πολιτικής εκπροσώπησης. Γι' αυτό, πρέπει να νομιμοποιηθούν οι μη νόμιμα διαμένοντες και να δοθεί δικαίωμα ψήφου σε όλους τους μετανάστες.

<SPEAKER ID=161 NAME="Κράτσα-Τσαγκαροπούλου">
EL) Κύριε Πρόεδρε, η πρόταση οδηγίας που συζητούμε σήμερα για την ίση μεταχείριση στην απασχόληση και στο επάγγελμα εκφράζει με σαφήνεια τη βούληση και την προσπάθεια της Ευρωπαϊκής Ένωσης να προσαρμόσει το κοινωνικό της μοντέλο στα νέα δεδομένα, τα οικονομικά, τα κοινωνικά και τα πολιτισμικά, και για τον λόγο αυτό την υποδεχθήκαμε με ιδιαίτερη ικανοποίηση.
<P>
Η εφαρμογή της οδηγίας θα προαγάγει αναμφισβήτητα το επίπεδο ζωής στην ευρωπαϊκή κοινωνία. Θα συμβάλει επίσης στην αναβάθμιση της εικόνας της Ευρώπης στον υπόλοιπο κόσμο, που μας παρακολουθεί με ιδιαίτερη προσοχή, διότι θα αποδείξει έμπρακτα ότι η Ευρώπη συνεχίζει να εργάζεται για την προάσπιση των ανθρωπίνων δικαιωμάτων, την προώθηση της αλληλεγγύης και της δημοκρατίας.
<P>
Η επιτυχία όμως των στόχων αυτών εξαρτάται από την κατανόηση του περιεχομένου της οδηγίας, την αναγνώριση της σημασίας και της αξίας της από τα κράτη μέλη και από τη σωστή, βέβαια, εφαρμογή της. Για το λόγο αυτό πιστεύω ότι θα υποστηριχθούν οι τροπολογίες που αφορούν την παρακολούθηση της εφαρμογής της οδηγίας, αλλά και οι τροπολογίες που αφορούν την ενημέρωση των πολιτών μέσα και έξω από το χώρο εργασίας τους, την ενημέρωση και ευαισθητοποίηση των κοινωνικών εταίρων, των οικονομικών και κοινωνικών φορέων και την επιμόρφωση του προσωπικού των δημοσίων υπηρεσιών, καθώς και του δικαστικού και νομοθετικού σώματος στα κράτη μέλη.

<SPEAKER ID=162 NAME="Καραμάνου">
EL) Κύριε Πρόεδρε, θα ήθελα να συγχαρώ τόσο την Επίτροπο κ. Διαμαντοπούλου για αυτήν την σημαντική πρόταση απόφασης όσο και τους συναδέλφους κκ. Cashman και Mann που εμπλούτισαν και διεύρυναν το πεδίο δράσης για την καταπολέμηση των διακρίσεων.
<P>
Σε ό,τι με αφορά, επειδή σήμερα με μεγάλη πλειοψηφία ψηφίσαμε τις εκθέσεις για τη διεύρυνση της Ένωσης με τις χώρες της Κεντρικής και Ανατολικής Ευρώπης, την Κύπρο και την Μάλτα, θα ήθελα να επικεντρώσω την παρέμβασή μου στο να τονίσω πόσο σημαντικό είναι να ενισχυθούν οι προσπάθειες σα αυτές τις χώρες για την καταπολέμηση των διακρίσεων και την αποδοχή της πολυπολιτισμικότητας των σύγχρονων κοινωνιών ως απαραίτητης προϋπόθεσης για την ειρηνική συνύπαρξη των ανθρώπων.
<P>
Οι υπό ένταξη χώρες θα πρέπει όλως ιδιαιτέρως να βοηθηθούν προκειμένου να ανταποκριθούν πλήρως στα κριτήρια της Κοπεγχάγης και να ενταχθούν ως πλήρη και ισότιμα μέλη στην Ευρωπαϊκή Ένωση. Ιδιαίτερη προσοχή και περισσότεροι πόροι είναι ανάγκη να διατεθούν για τις χώρες της Βαλκανικής και για την Τουρκία, προκειμένου να υποστηριχθούν οι προσπάθειες που αποσκοπούν στην εμπέδωση των δημοκρατικών θεσμών και στην εξάλειψη των διακρίσεων, κυρίως εκείνων των διακρίσεων που έχουν ως βάση την φυλετική ή εθνική καταγωγή ή τις θρησκευτικές πεποιθήσεις, διακρίσεις που πρόσφατα κόστισαν τόσο πολύ σε πόνο, αίμα και ανθρώπινες ζωές στα Βαλκάνια.
<P>
Και αναρωτιέμαι πόσο άραγε διδαχθήκαμε και πόσο σοφότεροι γίναμε από όσα προκάλεσε κυρίως ο θρησκευτικός φανατισμός στα Βαλκάνια. Για αυτό θεωρώ ότι επείγει να διατεθούν επαρκείς πόροι και να προωθηθούν μέτρα πρόληψης και καταπολέμησης των διακρίσεων στην πηγή τους, κυρίως μέσω του εκπαιδευτικού συστήματος, των μέσων ενημέρωσης, αλλά και μέσω της σημαντικής ενίσχυσης της δράσης των μη κυβερνητικών οργανώσεων.

<SPEAKER ID=163 NAME="Figueiredo">
Κύριε Πρόεδρε, κυρία Επίτροπε, κύριοι βουλευτές, όπως είναι γνωστό, υφίστανται ακόμη πολλές διακρίσεις στην Ευρωπαϊκή Ένωση, κυρίως στην απασχόληση και στην επαγγελματική δραστηριότητα, παρά τις απαγορεύσεις του άρθρου 13 της Συνθήκης για την Ευρωπαϊκή Ένωση. Είναι, επομένως, σημαντικό να προχωρήσουμε με τις δύο νομοθετικές πρωτοβουλίες που βρίσκονται τώρα υπό συζήτηση, βελτιώνοντας τις όμως σε ορισμένες πτυχές και αυξάνοντας τα ποσά που προβλέπονται για τη χρηματοδότηση του προγράμματος, γεγονός που θα αντικατοπτρίζει την πολιτική σημασία που έχει η καταπολέμηση των διακρίσεων. Δεν αρκεί ο νόμος να εγγυάται την ισότητα. Όλοι το γνωρίζουμε, είναι απαραίτητο να εκριζωθούν από την αρχή οι αιτίες των διακρίσεων - και ο αγώνας της πρόληψης είναι επίσης εξαιρετικά σημαντικός - τόσο με την ενημέρωση, την εκπαίδευση και την κατάρτιση για την προώθηση της ισότητας και την καταπολέμηση των προκαταλήψεων, μεταβάλλοντας τις νοοτροπίες, όσο και με διάφορους τρόπους θετικών δράσεων, κυρίως υπέρ των ομάδων που υφίστανται διακρίσεις, καθώς και με την προσφυγή σε αρμόδια όργανα όταν οι εργοδοτικοί φορείς συνεχίζουν τις διακρίσεις. Όσον αφορά το βάρος της απόδειξης, είναι σημαντικό να ανήκει στον εργοδότη η ευθύνη της απόδειξης ότι δεν παραβιάστηκε η αρχή της ισότητας, ενώ o εργαζόμενος πρέπει απλώς να υποβάλει την περίπτωση της διάκρισης της οποίας υπήρξε θύμα.

<SPEAKER ID=164 LANGUAGE="NL" NAME="Smet">
Κύριε Πρόεδρε, κυρία Επίτροπε, ένα κομμάτι της συζήτησης αποδεικνύει στην ουσία ότι χρειαζόμαστε μια οδηγία, γιατί όταν αναφέρετε ότι η Ευρώπη αναμειγνύεται με συγκεντρωτικό τρόπο σε έναν τομέα, ο οποίος στην ουσία πρέπει να εμπίπτει στην αρμοδιότητα των κρατών μελών, και όταν κάποιος γνωρίζει τι έγινε την περασμένη περίοδο σε πολλές ευρωπαϊκές χώρες - ακόμη και εχθές υπήρχαν στην τηλεόραση ειδήσεις σχετικά με επιθέσεις σε εβραϊκές συναγωγές και το βιασμό μιας ξένης γυναίκας - τότε πρέπει να έχει το θάρρος να πει ότι η Ευρώπη δεν χρειάζεται μια οδηγία κατά των διακρίσεων. Οι ομάδες που αποτελούν το στόχο της οδηγίας είναι, κυρίες και κύριοι, οι ομάδες που κατά τη διάρκεια του δευτέρου παγκοσμίου πολέμου ευρίσκονταν στα στρατόπεδα συγκεντρώσεως, δηλαδή άνθρωποι με συγκεκριμένες θρησκευτικές απόψεις, όπως οι μάρτυρες του Ιεχωβά. Σκέφτομαι ανθρώπους μιας συγκεκριμένης φυλετικής καταγωγής, όπως οι Εβραίοι, οι Τσιγγάνοι κλπ. Σκέφτομαι άτομα με ειδικές ανάγκες, ανθρώπους που δεν μπορούσαν πλέον να συμμετάσχουν, τους ηλικιωμένους. Όλοι αυτοί οι άνθρωποι μπορούσαν να καταλήξουν σε στρατόπεδα συγκεντρώσεως. Το ίδιο ισχύει και για τους ομοφυλόφιλους. Συνεπώς, όλοι αυτοί που έρχονται εδώ για να μας πούνε ότι η Ευρώπη δεν πρέπει να συμπεριλάβει σε μια οδηγία τις αξίες που όλοι θέλουμε να υπερασπιστούμε κάνουν λάθος. Χρειαζόμαστε την οδηγία και πρέπει να δώσουμε αυτό το μήνυμα προς τα έξω.
<P>
Την Κυριακή θα πραγματοποιηθούν στο Βέλγιο δημοτικές εκλογές. Όλα τα δημοκρατικά κόμματα συμφώνησαν να σχηματίσουν κοινό μέτωπο έναντι της άκρας δεξιάς. Αυτό σημαίνει ότι κανένα από αυτά τα κόμματα δεν θα συνασπιστεί με την άκρα δεξιά. Πρόκειται για μια εξαιρετικά σημαντική απόφαση στην οποία αισθανόμαστε να μας υποστηρίζουν παρόμοιες οδηγίες, και αυτό έχει πάρα πολύ μεγάλη σημασία. Κυρία Επίτροπε, συνεχίστε γιατί χρειαζόμαστε την οδηγία.

<SPEAKER ID=165 NAME="Howitt">
Κύριε Πρόεδρε, ιεραρχία στις διακρίσεις δεν υπάρχει. Καλωσορίζω την παρούσα οδηγία ως την πρώτη ευρωπαϊκή νομοθεσία η οποία προβλέπει πανευρωπαϊκά δικαιώματα για τα 37 εκατομμύρια των πολιτών μας με ειδικές ανάγκες, θέτει τέρμα στις παρασκηνιακές μεθόδους δημιουργίας νομοθεσίας για τα δικαιώματα των αναπήρων και τιμάει το κίνημα των ατόμων με ειδικές ανάγκες το οποίο έκανε εκστρατεία για τη μέρα αυτή. Η συμφωνία, ιδιαιτέρως, επί της αρχής της κατάλληλης προσαρμογής, η οποία ξεκίνησε την εφαρμογή της στη Σουηδία και την Ιρλανδία, θα διασφαλίσει τώρα ότι σε πανευρωπαϊκό επίπεδο οι εργοδότες θα προσαρμόσουν τους χώρους εργασίας, θα προμηθευθούν εξειδικευμένο εξοπλισμό και θα τροποποιήσουν τις πρακτικές εργασίας έτσι ώστε οι εργαζόμενοι με ειδικές ανάγκες να έχουν ίσες ευκαιρίες με τους υπόλοιπους. Αυτό ίσως να σημαίνει το χαμήλωμα ενός διακόπτη κατά ένα μέτρο αλλά, για το άτομο στην αναπηρική καρέκλα, κάνει τη διαφορά μεταξύ απασχόλησης και ανεργίας.
<P>
Ευχαριστώ τον κ. Mann για την υποστήριξή του στο σημείο αυτό. Ευχαριστώ επίσης το συνάδελφό μου κ. Cashman ο οποίος έκανε αποδεκτές τις τροπολογίες μου στο πρόγραμμα εργασίας το οποίο θα εγγυάται ευρωπαϊκή χρηματοδότηση για την κάλυψη των επιπλέον δαπανών υπέρ των ατόμων με ειδικές ανάγκες, για πληροφόρηση προσβάσιμη σε όλους και για τη διασφάλιση ότι τα άτομα με ειδικές ανάγκες θα μπορούν να μιλούν για τους εαυτούς τους.
<P>
Δύο ακόμη μηνύματα. Πρώτον, σε όλα τα Μέλη του Κοινοβουλίου, θυμηθείτε ότι επιτύχαμε μια ισχυρή οδηγία κατά των φυλετικών διακρίσεων για την οποία με υπερηφάνεια εργάσθηκα ως συν-εισηγητής, η οποία προβλέπει κυρώσεις κατά της υποκίνησης, υπέρ του δικαιώματος προσφυγής στα δικαστήρια, υπέρ της ενδυνάμωσης των ΜΚΟ, υπέρ της αντιστροφής της αποδείξεως. Μην υπονομεύσετε αυτά τα κεκτημένα που κερδήθηκαν με σκληρούς αγώνες.
<P>
Δεύτερον, προς την Επίτροπο. Γνωρίζω ότι σήμερα δεν πρόκειται να αποδεχθείτε την Τροπολογία μου αριθ. 56 σχετικά με τις προμήθειες, αλλά θα ήθελα να σας ζητήσω στην απάντησή σας, να υποσχεθείτε στο Σώμα ότι θα προωθήσετε νέα νομοθεσία με σκοπό τη σύνδεση της δύναμης που διαθέτει το δημόσιο ταμείο με τη συμμόρφωση των επιχειρήσεων με την παρούσα νομοθεσία. Θα ήθελα να σας παρακαλέσω επίσης να μας δηλώσετε ότι ήταν σφάλμα της Επιτροπής να προτείνει βασική χρηματοδότηση μόνο για μία ευρωπαϊκή ΜΚΟ από κάθε αντιπροσωπευτική ομάδα. Η παρούσα νομοθεσία είναι υπέρ της ποικιλότητας. Μην έρχεσθε σε σύγκρουση με τα ίδια σας τα λόγια αρνούμενη στους κωφούς, στα άτομα με μαθησιακές δυσκολίες και στις αυτοδιαχειριζόμενες οργανώσεις των ατόμων με ειδικές ανάγκες ακόμη και τη δυνατότητα να συμμετάσχουν στη συζήτηση.

<SPEAKER ID=166 LANGUAGE="ES" NAME="Hernαndez Mollar">
Κύριε Πρόεδρε, αν κάτι χαρακτηρίζει την ευρωπαϊκή κοινωνία σε σχέση με τις υπόλοιπες κοινωνίες του κόσμου, είναι ακριβώς η ευαισθησία της και η δέσμευσή της για τον αγώνα υπέρ των ελευθεριών και των ανθρωπίνων δικαιωμάτων.
<P>
Όμως θέλω επίσης να πω ότι ο αγώνα αυτός δεν είναι κληρονομιά της αριστεράς. Συχνά, με εύκολη δημαγωγία και προοδευτισμό που δεν μπορεί καν να ορίσει, η αριστερά επιχειρεί να δημιουργήσει σύγχυση στην κοινή γνώμη υπερασπίζοντας αρχές που είναι συχνά κενές περιεχομένου και συχνά ακατάλληλες για τη δομή μίας κοινωνίας που πρέπει να ενισχυθεί με ορισμένες αξίες από τις οποίες, στην κοινοβουλευτική ομάδα μας, δεν είμαστε διατεθειμένοι να παραιτηθούμε. Και αυτό είναι που διαφοροποιεί ορισμένα έδρανα από κάποια άλλα.
<P>
Το άρθρο 13 είναι το σημείο εκκίνησης ενός νέου στόχου της ΕΕ: της καταπολέμησης των διακρίσεων ή της άνισης μεταχείρισης των πολιτών για τους λόγους που απαριθμούνται στο άρθρο αυτό.
<P>
Πιστεύω ότι το πρόγραμμα δράσης είναι ένα σοβαρό πρόγραμμα. Θα μπορούσε σχεδόν να γίνει αποδεκτό στην αρχική διατύπωσή του διότι, βασικά, αποσκοπεί σε κάτι το θεμελιώδες, δηλαδή να εκπαιδεύσουμε την ευρωπαϊκή κοινωνία στις αξίες της ανθρώπινης ύπαρξης, όποιες κι αν είναι οι ειδικές συνθήκες αυτής. Και αυτός πιστεύω ότι είναι ο κεντρικός πυρήνας του προγράμματος.
<P>
Επομένως θεωρώ ότι είναι απαραίτητο να δεσμευτεί ενεργά ο δημόσιος και ο ιδιωτικός τομέας στο καθήκον αυτό και, με αυτή την έννοια, πιστεύω ότι ο δημόσιος τομέας πρέπει να αποτελεί υπόδειγμα. Τα δημόσια σχολεία και οι διοικήσεις πρέπει να αποτελούν πρότυπο καταπολέμησης των διακρίσεων και το ίδιο πρέπει να απαιτείται, φυσικά στον ίδιο βαθμό επίσης, από τον ιδιωτικό τομέα.
<P>
Τέλος, κυρίες και κύριοι, τα μέσα επικοινωνίας πρέπει να διαδραματίσουν επίσης ένα σημαντικό ρόλο στο έργο αυτό. Δυστυχώς, σήμερα βλέπουμε ότι μέσα επικοινωνίας όπως η τηλεόραση ή το Διαδίκτυο δεν συμβάλλουν ακριβώς με τα προγράμματά τους ή τις διαφημιστικές εκπομπές τους στη μεταχείριση με αξιοπρέπεια και σεβασμό των τμημάτων της κοινωνίας που χρειάζονται περισσότερο τη συνεργασία αυτή, όπως είναι για παράδειγμα οι γυναίκες και οι ανήλικοι. Για το λόγο αυτό, θεωρώ πολύ πρόσφορο το στόχο να ευαισθητοποιηθούν επίσης τα μέσα επικοινωνίας στο καθήκον αυτό.

<SPEAKER ID=167 LANGUAGE="DA" NAME="Lund">
Θα ήθελα κατ' αρχάς να ευχαριστήσω τους κυρίους Cashman και Mann για τις δύο εκθέσεις. Είναι αφάνταστα σημαντικό το γεγονός ότι πλέον εξασφαλίζουμε την εφαρμογή του πακέτου που είναι η πρώτη και προσωρινή υλοποίηση του άρθρου 13 της Συνθήκης των ΕΚ. Χάρη σε αυτό, κάνουμε ένα σημαντικό βήμα προς την κατεύθυνση της καταπολέμησης των διακρίσεων που υφίστανται οι μειονότητες στην ΕΕ και στα υποψήφια κράτη. Θα ήθελα να τονίσω δύο σημαντικά σημεία. Πρώτον, πιστεύω ότι εάν θέλουμε η προσπάθεια που δρομολογούμε σήμερα για την καταπολέμηση των διακρίσεων να πετύχει στην πράξη και στην καθημερινή ζωή είναι ζωτικής σημασίας οι ΜΚΟ, που εκπροσωπούν τις σχετικές μειονότητες, να συμμετάσχουν όσο δυνατόν πιο ενεργά στο έργο. Ειδάλλως, η προσπάθεια δεν θα πετύχει στον κόσμο της σκληρής πραγματικότητας.
<P>
Το δεύτερον που θέλω να επισημάνω είναι ότι η Επιτροπή με το πρώτο αυτό πακέτο δυστυχώς διέπραξε ένα σοβαρό σφάλμα καθορίζοντας η ίδια την ιεράρχηση των αιτίων διακρίσεων. Μόνο η διάκριση λόγω φυλής πρέπει να απαγορευθεί σε όλους τους τομείς της κοινωνίας εν γένει, ενώ η διάκριση που οφείλεται σε άλλα αίτια, όπως για παράδειγμα λόγω αναπηρίας ή γενετήσιου προσανατολισμού να απαγορευθεί μόνο όταν αναφερόμαστε στην απασχόληση και στην επαγγελματική ζωή. Τα αίτια διακρίσεων πρέπει να είναι ισοβαρή. Η διάκριση είναι εξίσου προσβλητική είτε οφείλεται στη φυλή είτε στον γενετήσιο προσανατολισμό, οπότε θέλω να στηρίξω ένθερμα την πρόταση της κυρίας Swiebel η Επιτροπή να υποχρεωθεί να αποκαταστήσει αυτό το σφάλμα εντός των επόμενων τριών ετών. Βλέπω ότι η Επίτροπος είναι παρούσα σήμερα εδώ, οπότε είναι μια καλή ευκαιρία να μας επιβεβαιώσει σήμερα ότι θα σεβαστεί την πρότασή μας.

<SPEAKER ID=168 NAME="Coelho">
Κύριε Πρόεδρε, θα ήθελα να υπογραμμίσω αυτό που ανέφερε μόλις τώρα ο συνάδελφος μου Hernαndez Mollar. Ο αγώνας εναντίον των διακρίσεων είναι ένας αγώνας που μας κινητοποιεί όλους και δεν μπορεί να αποτελεί αποκλειστικό λάβαρο οποιασδήποτε παράταξης αυτού του Κοινοβουλίου. Το άρθρο 13 της Συνθήκης του Αμστερνταμ αποτέλεσε μία πρόκληση για το πρόγραμμα δράσης της Ευρωπαϊκής Ένωσης δίνοντας στην Κοινότητα ειδικές εξουσίες προκειμένου να αρχίσει ένα σύνολο διαφόρων δράσεων καταπολέμησης των διακρίσεων, έτσι ώστε να διασφαλισθεί το ίδιο επίπεδο προστασίας για όλες τις μη προνομιούχες ομάδες.
<P>
Θα ήθελα να συγχαρώ την Επιτροπή για το σημαντικό βήμα που πραγματοποίησε αρχίζοντας αυτή τη διαδικασία εφαρμογής του άρθρου 13, με τη δέσμη προτάσεων που υπέβαλε σχετικά με την καταπολέμηση των διακρίσεων. Η εμπειρία μας έδειξε επίσης ότι η προώθηση νομοθετικών μέτρων καταπολέμησης των διακρίσεων είναι ουσιαστική αλλά όχι επαρκής. Πρέπει τα μέτρα αυτά να συνοδεύονται από έργα πρόληψης και αλλαγής συμπεριφορών και στάσεων, και σαφής απόδειξη αυτού του γεγονότος είναι τα αποτελέσματα της σχετικά πρόσφατης έρευνας που πραγματοποίησε το Ευρωβαρόμετρο, όπου διαπιστώθηκε ότι ο ένας στους τρεις Ευρωπαίους, περίπου το 33%, θεωρούσε τον εαυτό του πολύ ή αρκετά ρατσιστή. Είναι βασικό να διδάξουμε και να προάγουμε το σεβασμό για την πολυπολιτισμική ποικιλία στην Ευρώπη. Θα ήθελα ακόμη να υπογραμμίσω ότι είναι σημαντικό να συμμετάσχουν όσο το δυνατό περισσότερο οι υποψήφιες προς ένταξη χώρες σε αυτές τις κοινοτικές δράσεις καταπολέμησης των διακρίσεων.

<SPEAKER ID=169 LANGUAGE="ES" NAME="Cerdeira Morterero">
Κύριε Πρόεδρε, χαιρετίζω την πρωτοβουλία αυτή της Επιτροπής, όμως θέλω να συγχαρώ ιδιαίτερα τον κ. Cashman και τον κ. Mann για το τόσο εξαίρετο έργο που πραγματοποίησαν με την εκπόνηση αυτών των εκθέσεων.
<P>
Λαμβάνοντας υπόψη το μεγάλο αριθμό δράσεων, αποφάσεων και ενεργειών που συνιστούν άσκηση διακρίσεων και που σημειώνονται ακόμη σήμερα στην Ευρώπη, εκφράζω την ικανοποίησή μου για τις εκθέσεις αυτές τις οποίες συζητάμε σήμερα και που περιέχουν ορισμένα σημεία τα οποία, κατά τη γνώμη μου, είναι ιδιαίτερα αξιοπρόσεκτα.
<P>
Πρώτον, πρέπει να επιμείνουμε στην ανάγκη να ληφθεί υπόψη, κατά την υλοποίηση των συγκεκριμένων δράσεων του προγράμματος αυτού, το άρθρο 13 της Συνθήκης του Αμστερνταμ, θεμελιώδης άξονας της καταπολέμησης των διακρίσεων στην Ευρωπαϊκή Ένωση.
<P>
Δεύτερο, πρέπει να επιστήσουμε την προσοχή στην ειδική κατάσταση διακρίσεων που υφίστανται με ιδιαίτερο τρόπο ορισμένες κοινωνικές ομάδες, γυναίκες, ανάπηροι, μετανάστες, ομοφυλόφιλοι, λεσβίες, ηλικιωμένοι, εθνοτικές μειονότητες και, για αυτές τις ομάδες, να επιμείνουμε ότι είναι σημαντικό να επαγρυπνούμε ώστε να υλοποιηθούν συγκεκριμένα μέτρα για την καταπολέμηση των περιπτώσεων πολλαπλής ή διπλής εφαρμογής διακρίσεων, γεγονός που συμβαίνει ιδίως στην περίπτωση των γυναικών.
<P>
Επομένως, πρέπει να υπογραμμίσουμε ότι είναι σημαντικό να ενταχθεί η προοπτική του γένους σε όλες τις μορφές καταπολέμησης των διακρίσεων και, παράλληλα, θα ήθελα να ζητήσω από την Επιτροπή έντονη προσπάθεια και αποφασιστική βούληση για να επιτύχει συνοχή μεταξύ οδηγιών, συστάσεων και προγραμμάτων κατά των διακρίσεων, δίνοντας στο Σώμα αυτό πρωταγωνιστικό ρόλο για την κατάρτιση προτεραιοτήτων, την πραγματοποίηση της αξιολόγησης της αποτελεσματικότητας των δράσεων που προτείνονται σήμερα στο πρόγραμμα αυτό και την αναθεώρηση, όταν είναι απαραίτητο, των δράσεων και αποφάσεων που λαμβάνονται στο πλαίσιο αυτού του προγράμματος δράσης.
<P>
Τέλος, πρέπει το Ευρωπαϊκό Κοινοβούλιο να ενημερώνεται τακτικά, λαμβάνοντας υπόψη τις εκθέσεις και γνωμοδοτήσεις που εκπονεί το Σώμα αυτό, και να υπογραμμίζει την ανάγκη και τη σημασία που έχει να στηριζόμαστε στη γνώμη και τη συμμετοχή - παρέχοντας τα αναγκαία μέσα γι' αυτό - των ΜΚΟ και των ενώσεων πολιτών, που χωρίς αμφιβολία είναι βασικοί παράγοντες για την επιτυχία των μέτρων που εγκρίνονται.

<SPEAKER ID=170 NAME="Purvis">
Κύριε Πρόεδρε, οι διακρίσεις για θρησκευτικούς λόγους είναι εξ ίσου απαράδεκτες με κάθε άλλης μορφής διακρίσεις. Έχουμε διαπιστώσει τα τραγικά αποτελέσματά τους στη Βόρεια Ιρλανδία και στα Βαλκάνια. Οι διακρίσεις αυτές υποβόσκουν κάτω από την επιφάνεια σε πολλά μέρη της Ευρωπαϊκής Ένωσης. Ωστόσο, η πνευματική διάσταση αποτελεί μια ζωτική διάσταση του ευρωπαϊκού τρόπου ζωής μας. Αποτελεί αδιαμφισβήτητο γεγονός της ευρωπαϊκής ιστορίας ότι διαθέτουμε μεγάλο αριθμό θρησκειών από τις οποίες η κάθε μία διαθέτει ποικίλες εκκλησίες, δόγματα και τάσεις. Είναι σημαντικό οι θρησκείες αυτές να είναι σε θέση να υποστηρίζουν τις πεποιθήσεις τους.
<P>
Καλωσορίζω το μάλλον οφθαλμοφανές γεγονός ότι οι ιερωμένοι μπορούν να περιορίζονται από τα αντίστοιχα δόγματά τους χωρίς να κατηγορούνται για παράνομες διακρίσεις. Όμως δε φτάνει αυτό. Θα πρέπει να υποστηρίξουμε την Τροπολογία αριθ. 37 της Επιτροπής Απασχόλησης και Κοινωνικών Υποθέσεων η οποία επίσης εξαιρεί οποιουσδήποτε περιορισμούς σχετικά με τη θρησκεία ή την πίστη ατόμων που έρχονται σε άμεση επαφή με μέλη αυτής της θρησκείας στην εκπαίδευση, την κοινωνική πρόνοια ή τις φροντίδες υγείας, όπως π.χ. δασκάλους σε κατηχητικά σχολεία, γιατρούς και νοσηλευτές σε νοσοκομεία και φτωχοκομεία, επισκέπτες κρατουμένων, συμβούλους και άτομα που φροντίζουν παιδιά, ηλικιωμένους, νέους και έγγαμους, όπου οι παραπάνω επιθυμητές κοινωνικές υπηρεσίες προσφέρονται από θρησκευτικές οργανώσεις.
<P>
Η πνευματική διάσταση είναι ζωτική για την Ευρώπη. Θα πρέπει να αποφύγουμε τις ακραίες γραφειοκρατικές καταστάσεις οι οποίες το μόνο που θα επιτύχουν θα είναι να υποβαθμίσουν την Ευρώπη σε μια καθαρά υλιστική, πολιτικά σωστή αλλά άσκοπη οντότητα.

<SPEAKER ID=171 NAME="Caudron">
FR) Αγαπητοί συνάδελφοι, κατά τη διάρκεια των συζητήσεων για την Συνθήκη του Αμστερνταμ, μας ικανοποίησε, και ιδιαιτέρως εμένα προσωπικά, η εισαγωγή του άρθρου 13 σχετικά με τις διακρίσεις που βασίζονται στο φύλο, την φυλετική ή την εθνική καταγωγή, τη θρησκεία ή τις φιλοσοφικές πεποιθήσεις - θα προσθέσω, εκτός των αιρέσεων - την αναπηρία σε κάθε της μορφή, την ηλικία και τον σεξουαλικό προσανατολισμό. Εξάλλου με αυτήν ακριβώς τη βάση προτάθηκαν μέτρα καταπολέμησης των διακρίσεων. Αυτές οι προτάσεις συνίστανται σε δύο σχέδια οδηγίας και σε ένα πρόγραμμα δράσης που στόχο έχει να υποστηρίξει τις προσπάθειες των κρατών μελών. Μου είναι βέβαια πολύ δύσκολο, όπως και στους συναδέλφους μου, να μιλήσω μέσα σε δύο λεπτά ακριβώς για τα τόσο σημαντικά αυτά μέτρα.
<P>
Όσον αφορά στην έκθεση Mann σχετικά με την ίση μεταχείριση στην απασχόληση, θέλω να συγχαρώ τον συνάδελφο εισηγητή και να υπογραμμίσω μόνο ότι αισθάνομαι προσωπικά ικανοποιημένος που επιτύχαμε να περιορίσουμε στο ελάχιστο τις δυνατότητες εξαίρεσης. Ωστόσο, διατηρούνται ορισμένες δυνατότητες που οφείλω να ομολογήσω ότι και εμένα με σοκάρουν. Μεταξύ άλλων, πρόκειται για τις δυνατότητες εξαίρεσης σε θέματα θρησκείας. Η διάταξη σύμφωνα με την οποία η έννοια της επαγγελματικής απαίτησης, που είναι αναγκαία και καθοριστική, μπορεί να δικαιολογήσει εξαιρέσεις λόγω θρησκείας, δεν είναι, κατά την άποψή μου, αποδεκτή. Ως υπέρμαχος της εκκοσμίκευσης, δεν θα μπορούσα λοιπόν να συμφωνήσω.
<P>
Στην ίδια κατεύθυνση, οι εξαιρέσεις που επιτρέπονται βάσει της ηλικίας πρέπει να αντιμετωπιστούν με την μεγαλύτερη δυνατή επαγρύπνηση, διότι, στην πράξη, συχνά αυτό οδηγεί στον αποκλεισμό των πιο μεγάλων σε ηλικία μισθωτών.
<P>
Τώρα, σχετικά με το πρόγραμμα καταπολέμησης των διακρίσεων, οι προτάσεις της Επιτροπής είναι ικανοποιητικές. Ορισμένα πράγματα χρειάζονταν επεξήγηση, αυτό έγινε. Συγχαίρω τον εισηγητή γι' αυτό και, συμπερασματικά, θα υπερψηφίσω αυτές τις εκθέσεις, εκτός από το σημείο το οποίο ανέφερα.

<SPEAKER ID=172 LANGUAGE="NL" NAME="Peijs">
Κύριε Πρόεδρε, το δικαίωμα στην ίση μεταχείριση και η προστασία κατά των διακρίσεων συμπεριλαμβάνονται στα θεμελιώδη δικαιώματα του ανθρώπου. Πρόκειται για τον πυρήνα όλων όσων πιστεύουμε στην Ευρωπαϊκή Ένωση. Προσυπογράφω τους στόχους της πρότασης που έχει κατατεθεί για την εφαρμογή του δικαιώματος αυτού και στο εργασιακό περιβάλλον. Γνωρίζω επίσης ότι υπάρχουν επιχειρήματα για να εξασφαλισθεί η θέσπιση ευρωπαϊκής νομοθεσίας για την ίση μεταχείριση σε μία αγορά. Στη συνέχεια όμως αρχίζω να παρεκκλίνω κάπως από τις υπόλοιπες δηλώσεις που έγιναν στην αίθουσα.
<P>
Πιστεύω ότι το Κοινοβούλιο έδωσε μια πολύ διαφορετική εικόνα της οπωσδήποτε επιφυλακτικής νομοθετικής πρότασης που έχει κατατεθεί από την Ευρωπαϊκή Επιτροπή. Η πρόταση έχει κατατεθεί για να εφαρμοστεί στο χώρο της εργασίας και των επιχειρήσεων. Δεν είναι δυνατόν, αν κανείς έχει μια μικρή επιχείρηση και κάποιος ανακαλύψει μετά από 12 μήνες ότι υπήρξε θύμα διακρίσεων σε μια διαδικασία επιλογής στην οποία συμμετείχαν 40 υποψήφιοι, να περιμένουμε από αυτή τη μικρή επιχείρηση μετά από τόσο καιρό να έχει φυλάξει όλους τους φακέλους για να μπορέσει στη συνέχεια - παρόλο που κατά πάσα πιθανότητα δεν θα γνωρίζει καν περί τίνος πρόκειται - να ανατρέξει στις ακριβείς λεπτομέρειες της διαδικασίας επιλογής. Αυτό απλά δεν μπορεί να γίνει. Γιατί δεν αναλογιζόμαστε ποτέ στο Σώμα ποιες είναι οι πρακτικές συνέπειες της νομοθεσίας που θεσπίζουμε; Ελπίζω ότι μπορεί κάτι να διορθωθεί στα πλαίσια της διαδικασίας που θα ακολουθήσει με το Συμβούλιο και την Επιτροπή.
<P>
Στη συνέχεια θα ήθελα να ρωτήσω κάτι την Επίτροπο. Κυρία Επίτροπε, έχουμε προσαρτήσει μια μελέτη επιρροής σ' αυτή την έρευνα. Κατά τη γνώμη μου, αυτή η μελέτη επιρροής - και ασχολούμαι πάρα πολύ συχνά με τις μικρομεσαίες επιχειρήσεις στο Κοινοβούλιο - αποτελεί μεγάλο σκάνδαλο. Ένας υπάλληλος κάθισε ένα μεσημέρι στο γραφείο του και επινόησε διάφορες θετικές συνέπειες, οι οποίες σε καμία περίπτωση δεν ανταποκρίνονται στην πραγματικότητα. Θέλω να διεξαχθεί μια πραγματική ανάλυση των επιπτώσεων, να εκδοθεί μια πραγματική μελέτη επιρροής για τις μικρομεσαίες επιχειρήσεις σύμφωνα με την οδηγία αυτή, όπως έχει οριστεί από το Κοινοβούλιο, και όχι μία υποθετική ιστορία που επινόησε ένας υπάλληλος που δεν έχει επισκεφθεί ποτέ μια επιχείρηση. Θα ήθελα δε να συμβεί αυτό πριν θεσπιστεί πραγματικά νομοθεσία.

<SPEAKER ID=173 NAME="Sousa Pinto">
Κύριε Πρόεδρε, η πρόταση απόφασης του Συμβουλίου για τη θέσπιση ενός προγράμματος κοινοτικής δράσης σχετικά με την καταπολέμηση των διακρίσεων εγκαινιάζει τη διαδικασία εφαρμογής του άρθρου 13. Πρόκειται για ένα έργο μείζονος σημασίας που οι θετικές του επιπτώσεις θα έχουν άμεση ή έμμεση αντανάκλαση, αργά ή γρήγορα, στην πραγματικότητα των κρατών μελών υπό τη μορφή προγραμμάτων και συγκεκριμένων μέτρων, ή ακόμη και νομοθετικών τροποποιήσεων που απαιτεί η εξέλιξη των κοινωνιών και στις οποίες, πολλές φορές, η πολιτική εξουσία δεν μπόρεσε να δώσει ικανοποιητικές απαντήσεις.
<P>
Ο κοινός πολιτισμός μας επιβεβαιώνει το μεγαλείο του στο σεβασμό των κανόνων μιας ανοικτής, ανεκτικής και φιλελεύθερης κοινωνίας, για την πολυπολιτισμική δυναμική του που αποδέχεται τους άλλους. Ωστόσο, η γενναιόδωρη ιδέα να αναγνωρίζεται στον κάθε πολίτη όσο το δυνατό μεγαλύτερη ελευθερία, στο βαθμό που αυτή είναι συμβατή με τον ίδιο βαθμό ελευθερίας για τους άλλους, προσκρούει ακόμη και σήμερα σε εμπόδια - ορισμένα εκ των πραγμάτων, άλλα εκ του δικαίου. Όταν έρχεται αντιμέτωπη με το δογματισμό, τις προκαταλήψεις και την άγνοια, που ακόμη και σήμερα σπρώχνουν τόσους συμπολίτες μας σε ένα καθεστώς πολίτη δεύτερης κατηγορίας, η Ευρώπη συναντάει τον καλύτερο εαυτό της: την παράδοση τoυ Διαφωτισμού και την ατομική και συλλογική χειραφέτηση.
<P>
Η οικογένεια, για παράδειγμα, παραμένει βάση και πυλώνας της κοινωνίας. Αλλά πόσα κράτη μέλη της Ένωσης δεν περιλαμβάνουν ακόμη στις νομοθεσίες τους στατικές και δογματικές αντιλήψεις περί οικογένειας, κάνοντας διακρίσεις εις βάρος των ελεύθερων συμβιώσεων και, μεταξύ αυτών, κατά τρόπο ιδιαίτερα αναχρονιστικό και που καταπλήσσει, εις βάρος των συμβιώσεων που απαρτίζονται από ομοφυλόφιλα ζευγάρια; Η οικογένεια πρέπει σήμερα να νοείται, τελικά, ως κοινότητα αισθημάτων αγάπης παρά ως το αστικό αποτέλεσμα ενός συμβολαίου που ευλογείται από τη θρησκεία. Η καταπολέμηση των διακρίσεων για την οποία μιλάμε σήμερα έχει, κυρίως, τη σημασία της επιβεβαίωσης μίας ιδιότητας του πολίτη που τους περιλαμβάνει όλους, με περισσότερες απαιτήσεις από την ιδιότητα του πολίτη που απέκλειε κάποιους στο παρελθόν, και που είναι συνδεδεμένη ιστορικά με τις απαρχές της δημοκρατίας και του δημοκρατικού καθεστώτος.

<SPEAKER ID=174 NAME="Andersson">
Κύριε Πρόεδρε, κυρία Επίτροπε, προσπαθούμε να μετατρέψουμε το άρθρο 13 της συνθήκης σε συγκεκριμένη πολιτική τη στιγμή αυτή. Το κάναμε αυτό καταρχήν μέσω της πρότασης για τις διακρίσεις λόγω φυλής και εθνικής προέλευσης και συνεχίζουμε τώρα με το πρόγραμμα δράσης μας και με την πρόταση για τις διακρίσεις στο χώρο εργασίας.
<P>
Θα ήθελα καταρχήν να ευχαριστήσω τους δύο εισηγητές, τον κ. Mann και τον κ. Cashman, για την εξαιρετική έκθεση που εκπόνησαν. Θα ήθελα να περιοριστώ σε μία συγκεκριμένη ομάδα ατόμων, τα άτομα με κινητικά προβλήματα. Έχω επιδείξει ενδιαφέρον για το ζήτημα αυτό από τον καιρό που ήμουν βουλευτής στη Σουηδία. Τότε πραγματοποιήσαμε μία ευρεία έρευνα, η οποία κατέληξε σε μία πρόταση κατά των διακρίσεων στο χώρο της εργασίας.
<P>
Εξετάσαμε τότε το ζήτημα της ανεργίας, η οποία εκείνο το διάστημα ήταν ιδιαίτερα χαμηλή στη Σουηδία, και τη συγκρίναμε με τα επίπεδα της ανεργίας μεταξύ των ατόμων με ειδικές ανάγκες. Τον καιρό εκείνο το ποσοστό ανεργίας στη Σουηδία ήταν 2% στο σύνολο του πληθυσμού. Για τα άτομα με ειδικές ανάγκες, ωστόσο, η ανεργία ανέρχονταν σε 70%.
<P>
Τα άτομα με ειδικές ανάγκες εξακολουθούν να συμμετέχουν ελάχιστα στην αγορά εργασίας, η οποία σήμερα δημιουργεί διακρίσεις σε βάρος τους. Γι' αυτό χρειάζεται μια τέτοια νομοθεσίαΙ συχνά χρειάζεται να λαμβάνονται απλώς κάποια περιορισμένα μέτρα. Μιλούμε συχνά για την εσωτερική αγορά και τις δυνατότητες των νέων να σπουδάζουν και να εργάζονται παντού στην Ευρώπη. Ωστόσο, τί συμβαίνει με τους νέους οι οποίοι έχουν κάποιες ειδικές ανάγκες; Πώς είναι δυνατό να εργάζονται στην εσωτερική αγορά, να σπουδάζουν σε διάφορες χώρες και να αναπτύσσουν την προσωπικότητά τους; Σε όλους αυτούς τους τομείς οι νέοι αυτοί γίνονται σήμερα αντικείμενα διακρίσεων. Γι' αυτό είναι σημαντικό να αντιμετωπίσουμε τέτοιου είδους διακρίσεις και μάλιστα όπως και αν αυτές εμφανίζονται. Τα άτομα με ειδικές ανάγκες γίνονται αντικείμενα διακρίσεων ακόμα και όταν προσπαθούν να μπουν σε ένα πολιτιστικό ίδρυμα ή σε ένα εστιατόριο. Ας μη λησμονούμε αυτά τα προβλήματα, ας τα εξετάσουμε σε βάθος.
<P>
Και ένα τελευταίο ζήτημα: είναι εξαιρετικά σημαντικό να μπορούν να οργανώνονται τα άτομα με ειδικές ανάγκες. Δεδομένης της σημασίας που έχει η οργάνωσή τους στη διαδικασία ένταξής τους στην κοινωνία, ελπίζω να υιοθετηθεί τελικά η τροπολογία που υπέβαλα και έγινε δεκτή στην Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων προκειμένου να τύχουν οικονομικής ενίσχυσης περισσότερες από μία οργανώσεις.

<SPEAKER ID=175 NAME="Διαμαντοπούλου">
. Καθώς γνωρίζετε τον περασμένο Νοέμβριο η Επιτροπή πρότεινε ένα ευρύ πακέτο στηριζόμενο στο Αρθρο 13 το οποίο περιελάμβανε δύο οδηγίες και ένα πρόγραμμα. Η μία από τις οδηγίες έχει ήδη εγκριθεί σε χρόνο ρεκόρ και είμαι αισιόδοξη ότι και η άλλη θα εγκριθεί κατά τη διάρκεια της γαλλικής Προεδρίας το Νοέμβριο.
<P>
Η συζήτηση στο Κοινοβούλιο υπήρξε εξαιρετικά ενδιαφέρουσα και έχετε ήδη υπογραμμίσει την πολιτική σημασία της παρούσας οδηγίας. Σε όρους κοινωνικής αλληλεγγύης, ανθρωπίνων δικαιωμάτων και κοινωνικής δικαιοσύνης όπως επίσης και σε όρους εσωτερικής αγοράς, είναι πολύ σημαντικό να κατανοήσουμε ότι θα πρέπει να έχουμε τα ίδια ελάχιστα κοινωνικά πρότυπα σε όλα τα κράτη μέλη καθώς και μελλοντικά στις υπό ένταξη χώρες.
<P>
Θα ήθελα να ευχαριστήσω τους δύο εισηγητές, τον κ. Cashman και τον κ. Mann για την εξαίρετη εργασία που έχουν κάνει. Θα ήθελα επίσης να απευθύνω τις ευχαριστίες μου στις επιτροπές οι οποίες συμμετείχαν για την υποστήριξή τους και τη συνεργασία τους ούτως ώστε σε τόσο σύντομο χρονικό διάστημα να καταλήξουμε σε ένα συντονισμένο αποτέλεσμα.
<P>
Είναι πολύ σημαντικό το κοινοτικό πρόγραμμα δράσης να εγκριθεί αυτό το φθινόπωρο από το Συμβούλιο έτσι ώστε να αποφύγουμε τη δημιουργία κενού μεταξύ αυτού και των προκαταρκτικών δράσεων οι οποίες είναι ήδη σε εξέλιξη. Είμαι σε θέση να αποδεχθώ ορισμένες από τις προτάσεις σας. Καλωσορίζω ιδιαίτερα τις τροπολογίες που έχετε καταθέσει σχετικά με τη λειτουργική βελτίωση καθώς και με το πρόβλημα των πολλαπλών διακρίσεων. Είμαι σε θέση επίσης να αποδεχθώ τις τροπολογίες που έχετε καταθέσει για να υπογραμμίσετε τη σημασία που έχει η πρόληψη των διακρίσεων παράλληλα με την καταπολέμησή τους. Η πρόληψη αποτελεί το κλειδί της μακροπρόθεσμης στρατηγικής.
<P>
Συμφωνώ επίσης με την έμφαση την οποία αποδώσατε στο τι πρέπει να κάνουμε ώστε να καλύψουμε τις ειδικές ανάγκες ατόμων τα οποία έχουν δυσχέρειες για τη συμμετοχή τους στο πρόγραμμα. Το γεγονός αυτό αναγκαστικά θα συμπεριλάβει προσπάθειες έτσι ώστε όλα τα έγγραφα τα οποία σχετίζονται με το πρόγραμμα να είναι όσο το δυνατόν περισσότερο απλά και κατανοητά (γεγονός για το οποίο έχετε ήδη καταθέσει τροπολογίες). Γνωρίζω τις δυσχέρειες και τις πολυπλοκότητες των μορφών αυτών των προγραμμάτων και θα καταβάλλω προσπάθειες για την απλοποίησή τους.
<P>
Μπορώ επίσης να συμφωνήσω έτσι ώστε μελλοντικά να υπογραμμιστεί η σπουδαιότητα των ΜΚΟ, τόσο ως εταίρων όσο και ως συμμετεχόντων στις δράσεις. Είναι σημαντικό να συμπεριλάβουμε το ευρύτερο δυνατό φάσμα μη κυβερνητικών οργανώσεων έτσι ώστε να είμαστε βέβαιοι ότι θα επωφεληθούμε από την εμπειρία όλων των ανθρώπων οι οποίοι ασχολούνται καθημερινά με τα προβλήματα αυτά. Μπορώ να κάνω αποδεκτή την πρότασή σας για την εγγραφή στο σώμα της αποφάσεως του ορίου του 90% για τη συγχρηματοδότηση παρόμοιων ΜΚΟ, πρόταση την οποία μπορούμε να δικαιολογήσουμε καθώς υπάρχουν πολλές ιδιαιτερότητες σ' αυτές τις ΜΚΟ.
<P>
Εν συντομία, επομένως, μπορώ να αποδεχθώ είτε ως γράμμα είτε ως πνεύμα τις Τροπολογίες αριθ. 1, 2, 7, 8, 10, 11, 13, 18, 21, 41 έως 45, 47, 50, 58, 59, 62, 64, 65, 66 και 67. Μπορώ επίσης να αποδεχθώ τμήματα των Τροπολογιών 3, 14, 16, 31, 33, 35, 38, 40, 55 και 57. Για διάφορους λόγους δεν μπορώ να κάνω αποδεκτές τις υπόλοιπες τροπολογίες. Ορισμένες έρχονται σε αντίθεση με άλλες νομικές προϋποθέσεις όπως π.χ. η τροπολογία σχετικά με τις διαδικασίες της επιτροπής.
<P>
Ορισμένες τροπολογίες απλά δε συμβαδίζουν με τους στόχους της Επιτροπής, όπως η επικέντρωση της προσοχής στην ετήσια έκθεση για την υλοποίηση του προγράμματος παρά σε συγκεκριμένα σημεία αυτής καθεαυτής της μάχης κατά των διακρίσεων. Αλλες περικλείουν τον κίνδυνο δημιουργίας ανισορροπιών στο πρόγραμμα με την υπερσυγκέντρωση της προσοχής σε ένα συγκεκριμένο αντικείμενο. Αλλες απλά δεν είναι απαραίτητες για την επίτευξη των στόχων του Κοινοβουλίου καθώς οι ιδέες που περιέχουν περιλαμβάνονται ήδη είτε άμεσα είτε έμμεσα στην απόφαση όπως π.χ. η τροπολογία για την αξιοποίηση της εμπειρίας τρίτων χωρών.
<P>
Σχετικά με την έκθεση του κ. Mann θα ήθελα να σχολιάσω τις κύριες τροπολογίες οι οποίες κατατέθηκαν σήμερα στο Κοινοβούλιο. Υπάρχουν τρεις κατηγορίες τροπολογιών. Η πρώτη κατηγορία αφορά τις αναπηρίες, τη θρησκεία και την ηλικία. Η δεύτερη στοχεύει στη διασάφηση του κειμένου της προτάσεως της Επιτροπής ενώ η τρίτη κατηγορία αποτελείται από ένα μεγάλο αριθμό τροπολογιών οι οποίες προσπαθούν να ευθυγραμμίσουν την παρούσα πρόταση με την οδηγία περί φυλετικών διακρίσεων η οποία εγκρίθηκε τον περασμένο Ιούνιο. Αναφορικά με την πρώτη κατηγορία, οι αναπηρίες, οι θρησκευτικές πεποιθήσεις, η ηλικία και τα συγκεκριμένα προβλήματα τα οποία αντιμετωπίζουν τα άτομα με ειδικές ανάγκες λαμβάνονται υπόψη σ' αυτό το σχέδιο όπου συγκεκριμένα καλύπτεται η πρόβλεψη για κατάλληλη προσαρμογή του χώρου εργασίας στις απαιτήσεις των ατόμων με ειδικές ανάγκες. Το ανωτέρω συνιστά μια διάταξη κλειδί για την επίτευξη παροχής ίσων ευκαιριών στα άτομα με ειδικές ανάγκες.
<P>
Καλωσορίζω τις διευκρινίσεις σας σχετικά με τον όρο "κατάλληλη προσαρμογή" : εσείς χρησιμοποιείτε τις λέξεις "προσαρμογή" και "υπέρμετρη δυσκολία" . Η πρότασή σας είναι πολύ χρήσιμη καθώς οι συνομιλίες στα διάφορα θεσμικά όργανα έδειξαν ότι οι όροι αυτοί δεν είναι πλήρως κατανοητοί. Τώρα έχει προκύψει σαφώς ότι ένας αριθμός παραγόντων όπως το σχετικό κόστος, οι πηγές χρηματοδότησης των οργανώσεων και η δυνατότητα πρόσβασης σε κρατικά κονδύλια θα καθορίσει το εάν η αναγκαία προσαρμογή για τα άτομα με ειδικές ανάγκες θα επιφέρει μια σημαντική οικονομική επιβάρυνση στους εργοδότες. Θα επιθυμούσα να διευκρινίσω ότι η αξιολόγηση των οικονομικών επιπτώσεων στις ΜΜΕ δεν αποτελεί απλά και μόνο το αντικείμενο εργασίας κάποιου δημοσίου υπαλλήλου. Ως βάση χρησιμοποιούμε στατιστικές σε ευρωπαϊκό και εθνικό επίπεδο, χρησιμοποιούμε έρευνες και έχουμε στη διάθεσή μας συγκριτικά στοιχεία με τις αντίστοιχες επιπτώσεις στις ΗΠΑ όπου υπάρχουν σχετικές έρευνες και αποτελέσματα ύστερα από μακροχρόνια εφαρμογή οδηγιών όπως η παρούσα.
<P>
Ένα άλλο σημαντικό σημείο σχετίζεται με τις θρησκευτικές οργανώσεις και τη δυνατότητα χρήσης της προτάσεως περί γνήσιων επαγγελματικών απαιτήσεων του Αρθρου 4(2). Ωστόσο, ο όρος αυτός δε θα πρέπει να δημιουργήσει ευκαιρίες για διακρίσεις στηριζόμενες στην αναπηρία, την ηλικία ή το γενετήσιο προσανατολισμό και πρέπει να είμαστε σαφέστατοι επ' αυτού. Δέχομαι με ικανοποίηση τις αναφορές σας στο σημείο αυτό στην Τροπολογία αριθ. 37.
<P>
Μπορώ επίσης να αποδεχθώ την ιδέα διεύρυνσης της διατύπωσης του Αρθρου 4(2) έτσι ώστε να συμπεριλάβει οργανώσεις οι οποίες προσφέρουν υπηρεσίες εντός ενός θρησκευτικού περιβάλλοντος, καθώς αναγνωρίζουμε ότι η διατύπωση στην πρόταση της Επιτροπής ήταν υπέρ του δέοντος άκαμπτη. Με τις δύο αυτές προσθήκες ο σκοπός της προτάσεως γίνεται, κατά την άποψή μου, σαφής.
<P>
Αντιθέτως, δεν μπορώ να κάνω δεκτή την Τροπολογία αριθ. 38 η οποία προτείνει την απάλειψη από το Αρθρο 5 του καταλόγου διαφορών στην παροχή υπηρεσιών εξ αιτίας ηλικίας, οι οποίες θα μπορούσαν να ήταν δικαιολογημένες. Αυτό δε συμβαδίζει με την πρότασή μας. Πρόθεση της Επιτροπής ήταν να δημιουργήσει ένα σύνολο κανονισμών για επιχειρήσεις οι οποίοι να έχουν λειτουργικότητα, αποκλείοντας ταυτόχρονα περιπτώσεις διακρίσεων οι οποίες θα είναι αυθαίρετες και δε θα δικαιολογούνται αντικειμενικά. Ωστόσο κατανοώ ότι αυτό είναι ένα πολύ λεπτό θέμα. Η Επιτροπή είναι έτοιμη να προχωρήσει στην απλοποίηση της διατύπωσης του Αρθρου 5 ούτως ώστε να γίνει καλύτερα κατανοητό.
<P>
Αναφορικά με τη δεύτερη κατηγορία των τροπολογιών, αυτή στοχεύει στη διευκρίνιση του κειμένου της προτάσεως της Επιτροπής.
<P>
Ειδικότερα, οι Τροπολογίες αριθ. 9, 10 και 20 προτείνουν τη διαγραφή της παραπομπής σε διακρίσεις λόγω φυλετικής ή εθνολογικής προέλευσης. Προς χάριν νομικής συνάφειας και οι τρεις μπορούν να γίνουν αποδεκτές.
<P>
Αποδέχομαι επίσης τις παραπομπές στη στρατηγική απασχόλησης 2000, στην προσωπική ανέλιξη του ατόμου, στις διακρίσεις οι οποίες δημιουργούν εμπόδια στην ελεύθερη διακίνηση προσώπων, στη διαλεύκανση του προσωπικού πεδίου εφαρμογής της οδηγίας ως εφαρμόσιμου και στους πολίτες τρίτων χωρών, στη διευκρίνιση του βάρους της αποδείξεως καθώς και στην απλοποίηση των διατάξεων πληροφόρησης. Οι παραπάνω παραπομπές περιλαμβάνονται στις Τροπολογίες αριθ. 7, 8, 9, 12, 34 και 47. Η Επιτροπή μπορεί να αποδεχθεί το πνεύμα όλων αυτών των τροπολογιών.
<P>
Θα ήθελα τώρα να προχωρήσω στην εξέταση της τρίτης κατηγορίας τροπολογιών. Μπορώ να αποδεχθώ το πνεύμα όλων αυτών αλλά σε ορισμένες περιπτώσεις υπάρχει πρόβλημα με τη διατύπωση. Ωστόσο, υπάρχει και ένας αριθμός άλλων τροπολογιών τις οποίες δεν είμαι σε θέση να αποδεχθώ είτε για τεχνικούς λόγους είτε διότι η πολύ λεπτομερής φύση τους τις φέρνει σε αντίθεση με την οδηγία πλαίσιο.
<P>
Θα επιθυμούσα να αναφερθώ αναλυτικά σε αυτές τις τροπολογίες τις οποίες δεν μπορώ να αποδεχθώ λόγω του ότι δημιουργούν πολιτικά ή νομικά προβλήματα. Έχετε εξετάσει το σημαντικό ερώτημα της τήρησης των συμβάσεων. Αυτή η μορφή διάταξης δεν είναι κατάλληλη για μια οδηγία πλαίσιο. Συμφωνώ ότι το θέμα αυτό είναι πολύ σοβαρό και υπόσχομαι ότι θα υπάρξει ανακοίνωση: το θέμα θα συμπεριληφθεί στο κείμενο της ανακοίνωσης που έχουμε ήδη αναγγείλει στην Κοινωνική Ατζέντα.
<P>
Δεύτερον, έχω θέσει το θέμα της παρακολούθησης και των στατιστικών στοιχείων. Όλοι γνωρίζουμε ότι έχουν εξαιρετική σημασία, αλλά θα πρέπει να τονίσω ότι σε ορισμένα κράτη εργασίας μέλη η συλλογή αυτού του είδους των στοιχείων προσκρούει σε συνταγματικές διατάξεις περί της προστασίας της ιδιωτικής ζωής. Επομένως δεν μπορώ να κάνω αποδεκτή την πρόταση η οποία περιλαμβάνεται στην Τροπολογία αριθ. 43, πλην όμως συμφωνώ μαζί σας ότι, χωρίς παρακολούθηση, είναι πάρα πολύ δύσκολο να γνωρίζουμε την πρόοδο που έχει επιτελεστεί. Το πρόγραμμα δράσης θα διευρευνήσει τι μπορεί να γίνει σε κοινοτικό επίπεδο.
<P>
Δεν μπορώ να δεχθώ τις παραπομπές σας στις Τροπολογίες αριθ. 21 και 45 για τα φυσικά και νομικά πρόσωπα και τις μη οργανωμένες ομάδες προσώπων δεδομένου ότι η παρούσα πρόταση απασχόλησης αφορά μόνο άτομα. Αυτό αποτελεί σαφώς ένα νομικό πρόβλημα.
<P>
Με την Τροπολογία αριθ. 52 προτείνετε, αναλογικά με την οδηγία περί φυλετικών διακρίσεων, να συμπεριληφθεί μια διάταξη περί αναθέσεως σε ιδιωτικούς φορείς της παρακολούθησης της συμμόρφωσης με τις διατάξεις της οδηγίας.
<P>
Έχω επίσης δυσκολίες με τις Τροπολογίες αριθ. 19 και 35 με τις οποίες προτείνετε ένα χρονοδιάγραμμα τριών ετών για την εξίσωση του πεδίου εφαρμογής της νομοθεσίας περί διακρίσεων με όλες τις αιτίες που περιλαμβάνει το Αρθρο 3. Η συμπερίληψη ενός παρόμοιου χρονοδιαγράμματος σε μια οδηγία δεν είναι δυνατή, πλην όμως η υλοποίηση του προγράμματος δράσης θα μας υποβοηθήσει να εξετάσουμε τον τρόπο με τον οποίο μπορούμε να προχωρήσουμε με τις άλλες τροπολογίες.
<P>
Εν συνόψει, μπορώ να αποδεχθώ είτε ως γράμμα είτε ως πνεύμα τις Τροπολογίες αριθ. 2, 4, 5, 8, 10, 12, 14, 23, 24, 26, 30, 34, 40, 49, 50, 51 και 54 όπως επίσης τμήματα των Τροπολογιών αριθ. 7, 9, 13, 20, 25, 29, 36, 37, 41, 42, 46, 47, 48, 58, 59, 60 και 61. Αυτός ο πολύ μεγάλος αριθμός τροπολογιών οι οποίες γίνονται δεκτές αποδεικνύει την εξαιρετική συνεργασία μεταξύ Επιτροπής και Κοινοβουλίου.
<P>
Συμπερασματικά, ορισμένα Μέλη του Κοινοβουλίου αναφέρθηκαν στην ανάγκη για συνεργασία σχετικά με, ή για την υλοποίηση, οδηγιών όπως η παρούσα στις υπό ένταξη χώρες. Η παρούσα οδηγία πρέπει να αποτελέσει τμήμα του κοινωνικού κεκτημένου στις υπό ένταξη χώρες. Είναι η πρώτη φορά που επιτρέπουμε μεικτά σχέδια με αυτό το πρόγραμμα δράσης. Οι υπό ένταξη χώρες μπορούν να συνεργασθούν με τα κράτη μέλη και να υποβάλουν μεικτά σχέδια και μεικτές προτάσεις, γεγονός πολύ σημαντικό και για εκείνες και για μας. Ορισμένα από τα Μέλη μνημόνευσαν τα ειδικά προβλήματα που έχει η Τουρκία με τη γλώσσα των Κούρδων καθώς και τα άλλα προβλήματά της. Πιστεύω ότι η Κοινότητα θα πρέπει να στηρίξει και να επιλέξει οποιοδήποτε πρόγραμμα που τυχόν έχει υποβάλει η τουρκική κυβέρνηση στα πλαίσια αυτού του προγράμματος δράσης.
<P>
Έπρεπε να απαντήσω σε πάνω από 50 διαφορετικά θέματα και τροπολογίες και είμαι αισιόδοξη ότι οι τροπολογίες θα εγκριθούν κατά τη διάρκεια της γαλλικής Προεδρίας.

<SPEAKER ID=176 NAME="Πρόεδρος">
Η συνεδρίαση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Κώδικας συμπεριφοράς για τις εξαγωγές όπλων
<SPEAKER ID=177 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α5-0211/2000) του κ. Titley, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σχετικά με την ετήσια έκθεση του Συμβουλίου για την εφαρμογή του κώδικα συμπεριφοράς της Ευρωπαϊκής Ένωσης για τις εξαγωγές όπλων κατά το 1999 (11384/1999 - C5-0021/2000 - 2000/2012(COS))

<SPEAKER ID=178 LANGUAGE="EN" NAME="Titley">
. (EN) Κύριε Πρόεδρε, ορισμένοι μπορεί να έχουν αδιαφορήσει, αλλά το γεγονός ότι αυτή τη στιγμή βρίσκομαι εδώ και ηγούμαι μιας συζήτησης επί της ετησίας εκθέσεως του Συμβουλίου σχετικά με τις εξαγωγές όπλων είναι πολύ εντυπωσιακό, καταρχάς επειδή για χρόνια τώρα το Κοινοβούλιο τούτο ζητούσε έναν κώδικα συμπεριφοράς για τις εξαγωγές όπλων και ελάμβανε την απάντηση ότι κάτι τέτοιο ήταν όνειρο απατηλό. Ωστόσο, έχουμε έναν κώδικα η υιοθέτηση του οποίου οφείλεται κατά ένα μεγάλο μέρος στο Βρετανό Υπουργό Εξωτερικών, Robin Cook, μια ακόμη απόδειξη ότι στα θέματα που σήμερα ανοίγει δρόμο το Κοινοβούλιο, το Συμβούλιο αργά ή γρήγορα ακολουθεί.
<P>
Δεύτερον, όταν εγκρίθηκε ο κώδικας ορισμένοι κυνικοί υποστήριζαν ότι ήταν εξαιρετικά αδύναμος και ότι δε θα μπορούσε να λειτουργήσει. Ωστόσο, προκύπτει σαφέστατα από την ετησία έκθεση ότι ο κώδικας έχει αποδώσει πέραν όλων των προσδοκιών, συμπεριλαμβανομένων εκείνων των κυβερνήσεων των κρατών μελών οι οποίες προσέγγισαν το σχέδιο αυτό με μεγάλη καχυποψία. Ο κώδικας συμπεριφοράς έχει οδηγήσει σε μεγαλύτερη κατανόηση, μεγαλύτερη διαφάνεια και μεγαλύτερη σύγκλιση των πολιτικών των κρατών μελών. Επιπλέον, οι εκτός ΕΕ χώρες αναμένουν με ανυπομονησία να ενταχθούν στον κώδικα. Είναι σαφές ότι όσο πιο παγκόσμιος γίνει ο κώδικας τόσο πιο αποτελεσματικός θα είναι.
<P>
Τρίτον, υπήρχαν επιφυλάξεις ότι η εφαρμογή του κώδικα θα γινόταν εν κρυπτώ. Ωστόσο σήμερα, και χάρη στη φινλανδική Προεδρία, είμαστε σε θέση να συζητούμε την ετησία έκθεση. Μέσα σ' ένα πολύ μικρό χρονικό διάστημα έχει επιτελεστεί μεγάλη πρόοδος. Την καλωσορίζω και συγχαίρω όλους όσους συνέβαλαν σ' αυτή.
<P>
Η αποτελεσματική και συνεπής πολιτική της ΕΕ σχετικά με τις εξαγωγές όπλων είναι απαραίτητη εάν η ΕΕ θελήσει να επιδιώξει τους στόχους της στην εξωτερική πολιτική, δεδομένου ιδιαίτερα ότι στα σύνορά μας υπάρχουν πολλές ασταθείς περιοχές. Κανείς δεν μπορεί να ισχυρίζεται ότι σέβεται τη δημοκρατία και τα ανθρώπινα δικαιώματα εάν δεν μπορεί να εμποδίσει τα όπλα της δολοφονίας και της καταπίεσης από το να πέσουν σε λάθος χέρια. Κανείς δεν μπορεί στα σοβαρά να αναμένει ότι θα επιτύχει την παρεμπόδιση των συρράξεων και την επιβολή ειρηνευτικών διαδικασιών χωρίς να ελέγχει τις εξαγωγές όπλων και ιδιαιτέρως των μικρών όπλων. Δεν μπορούμε να αναμένουμε την υποστήριξη της κοινής γνώμης για τις ειρηνευτικές επιχειρήσεις, εάν τα στρατεύματα μας αντιμετωπίζουν το θάνατο από όπλα που εμείς οι ίδιοι έχουμε πουλήσει.
<P>
Ταυτόχρονα όμως οι ευρωπαϊκές αμυντικές βιομηχανίες διατηρούν τη στρατηγική και οικονομική σημασία τους για την ΕΕ. Εάν θέλουν να επιβιώσουν θα πρέπει να συνεχίσουν τις προσπάθειές τους για την πραγματοποίηση συγχωνεύσεων και την ορθολογική οργάνωση των επιχειρήσεων τους. Μια κοινή πολιτική εξαγωγής όπλων είναι θεμελιώδης για τη διαδικασία αυτή. Αυτός είναι ο λόγος για τον οποίο η συμφωνία πλαίσιο η οποία υπεγράφη από έξι κράτη μέλη τον Ιούλιο ήταν τόσο σημαντική.
<P>
Παρά την τεράστια πρόοδο η οποία έχει επιτευχθεί, υπάρχουν τομείς όπου ο κώδικας συμπεριφοράς πρέπει να ισχυροποιηθεί. Η ετήσια έκθεση του Συμβουλίου υποστηρίζει την ανάγκη καθιέρωσης κοινού καταλόγου στρατιωτικού υλικού. Αυτό ήταν κάτι που συμφωνήθηκε τον Ιούλιο και έκτοτε έχει συντελεστεί πρόοδος όσον αφορά στην κατάρτιση καταλόγου παραστρατιωτικών υλικών, μέσων προς διασφάλιση της δημόσιας τάξης, καθώς και εξοπλισμού εσωτερικής ασφάλειας. Καλωσορίζω θερμά αυτές τις εξελίξεις.
<P>
Ωστόσο, ο κώδικας δεν αποτελεί τίποτα παραπάνω από μια πολιτική συμφωνία μεταξύ κρατών μελών. Θα πρέπει να συνεπάγεται και νομικές δεσμεύσεις. Το Αρθρο 7 του κώδικα δεσμεύει τα κράτη μέλη να εμποδίζουν τη διάθεση των εξαγωγών σε επισφαλείς τελικούς χρήστες. Ωστόσο, οι κανονισμοί περί τελικών χρηστών ποικίλουν ευρύτατα από χώρα σε χώρα. Οι κανονισμοί αυτοί θα πρέπει να συντονιστούν καλύτερα και να καταστούν περισσότερο αποτελεσματικοί. Καταρχήν χρειαζόμαστε μια κοινοτική βάση δεδομένων η οποία να περιλαμβάνει τους κατόχους αδειών και τους επισφαλείς τελικούς χρήστες.
<P>
Είναι σαφές ότι πολλά όπλα καταλήγουν σε λάθος χέρια εξ αιτίας των δραστηριοτήτων των εμπόρων όπλων. Ωστόσο σε πολλές χώρες ο έλεγχος ο οποίος ασκείται σ' αυτούς είναι από ελάχιστος έως μηδενικός. Στην ίδια τη χώρα μου θα χρειαζόμουν άδεια για να αγοράσω ένα κυνηγετικό όπλο, όχι όμως και για να στήσω επιχείρηση εμπορίας όπλων στο γκαράζ μου. Αυτό είναι λάθος και δέχομαι με ικανοποίηση τη δήλωση της βρετανικής κυβέρνησης ότι θα θέσει τέρμα σ' αυτό το καθεστώς. Είναι αναγκαίο να ελεγχθούν οι δραστηριότητες των εμπόρων όπλων σε ολόκληρη την Ευρωπαϊκή Ένωση. Έμεινα έκπληκτος όταν πρόσφατα ανακάλυψα ότι μόνο στη νοτιοανατολική πλευρά της Αγγλίας υπάρχουν πάνω από 300 έμποροι όπλων. Ο σύγχρονος πολιτισμός με το δίκιο του προσβάλλεται από αυτό το παράνομο εμπόριο θανάτου. Αυτός είναι ο λόγος για τον οποίο θα πρέπει να σημειωθεί κάποια πρόοδος σχετικά με τις προτάσεις της γερμανικής Προεδρίας για τον έλεγχο της εμπορίας όπλων. Η προσπάθεια αυτή πρέπει να αποτελέσει προτεραιότητα.
<P>
Τέλος, η καλύτερη ασφαλιστική δικλείδα κατά των καταχρήσεων στις εξαγωγές οπλισμού είναι η διαφάνεια. Η ετησία έκθεση αποτελεί ένα σημαντικό βήμα προς την κατεύθυνση αυτή, αλλά η διαφάνειά της στηρίζεται στη διαφάνεια των εθνικών εκθέσεων από τις οποίες προέρχεται. Ορισμένες από αυτές είναι καλύτερες από άλλες. Από το 1997 η κυβέρνησή μου δημοσιεύει ετήσιες εκθέσεις οι οποίες εκτιμώνται για τη διαφάνεια τους. Προτρέπω και τις άλλες κυβερνήσεις να κάνουν το ίδιο.
<P>
Υποβάλλω την έκθεσή μου στο Σώμα. Προτρέπω το Συμβούλιο να δράσει με βάση τις προτάσεις μου ούτως ώστε να βελτιώσει τη δέσμευση που έχει αναλάβει η ΕΕ για την παγκόσμια ειρήνη και σταθερότητα.

<SPEAKER ID=179 NAME="Morgantini">
Κύριε Πρόεδρε, ομολογώ ότι νοσταλγώ τον παλιό καλό καιρό, όταν το Ευρωπαϊκό Κοινοβούλιο, αλλά ακόμα και διάφορα φιλειρηνικά και συνδικαλιστικά κινήματα, μας ωθούσαν να σκεφτόμαστε και να δρούμε υπέρ της σταδιακής μείωσης της παραγωγής όπλων και συζητούσαμε πώς να μετατρέψουμε την παραγωγή όπλων σε παραγωγή ειρηνικών προϊόντων.
<P>
Εξακολουθώ να πιστεύω ότι αυτή θα πρέπει να είναι η κατεύθυνση την οποία θα πρέπει να ακολουθήσουμε, ότι δεν θα πρέπει να δεχτούμε μοιρολατρικά το αναπόφευκτο των πολέμων και των συγκρούσεων και ότι η πολιτική άμυνας δεν θα πρέπει να στηρίζεται στη σημαντική παραγωγή όπλων, αλλά ότι η Ευρώπη οφείλει να υιοθετήσει μία ειδική πολιτική παρεμβάσεων, στην οποία δεν θα επικρατεί η λογική των εξοπλισμών αλλά η δυνατότητα φιλειρηνικής παρέμβασης προκειμένου να επιλύονται αναίμακτα οι συγκρούσεις.
<P>
Βέβαια, είμαι οραματίστρια που πατά γερά στη γη. Δεν εγκαταλείπω τα οράματα, μα προσπαθώ να εργαστώ προκειμένου αυτά να γίνουν πραγματικότητα. Θεωρώ σημαντικό, όπως αναφέρεται στη γνωμοδότηση της Επιτροπής Βιομηχανίας και περιλαμβάνεται ως παράρτημα στην έκθεση, το γεγονός ότι με τον κώδικα δεοντολογίας - όπως βλέπουμε και στην επίσημη έκθεση την οποία εξετάσαμε - πραγματοποιήθηκαν βήματα προς την κατεύθυνση του ελέγχου και του εξορθολογισμού των εξαγωγών όπλων από την Ευρωπαϊκή Ένωση.
<P>
Στα πλαίσια αυτά, η έκθεση Titley είναι ιδιαίτερα σημαντική και αντιμετωπίζει ορισμένα κενά και εγγενείς περιορισμούς στην έκθεση που μας υποβλήθηκε, αλλά και στην εφαρμοσιμότητα του κώδικα δεοντολογίας.
<P>
Θα ήθελα να υπογραμμίσω ορισμένα σημεία τα οποία μου φαίνονται ιδιαίτερα σημαντικά: Η ανάγκη να καταστεί ο κώδικας δεοντολογίας νομικά δεσμευτικός· η ανάγκη να καταβάλουμε έντονες προσπάθειες προκειμένου να καταλήξουμε σε ένα διεθνή κώδικα δεοντολογίας για τις μεταφορές όπλων· η ανάγκη να καταστεί διαφανέστερη, προκειμένου να αξιολογούμε σωστά τη λειτουργία του, η εφαρμογή του κώδικα δεοντολογίας, για παράδειγμα σχετικά με τα στοιχεία που αφορούν τον αριθμό και τον τύπο των όπλων για τους οποίους έχουν παρασχεθεί άδειες, καθώς και σχετικά με τα στοιχεία που αφορούν την ταυτότητα των χωρών προέλευσης και προορισμού των όπλων· η ανάγκη ελέγχου των μεσαζόντων και των εμπόρων· η ανάγκη να εμποδίζεται η πώληση των όπλων από την Ευρωπαϊκή Ένωση, όπως συμβαίνει συχνά, σε περιοχές όπου παραβιάζονται κατάφορα τα ανθρώπινα δικαιώματα ή πραγματοποιούνται πόλεμοι. Αλλο σημαντικό στοιχείο είναι η απαγόρευση εξαγωγής, προώθησης και εμπορίας εξοπλισμού και τεχνογνωσίας που μπορεί να χρησιμοποιηθεί σε βασανιστήρια.
<P>
Υπάρχουν και πολλά άλλα σημαντικά στοιχεία, αλλά καταλήγοντας θα ήθελα να υπογραμμίσω ότι η διαφάνεια απαιτεί μεγαλύτερη συμμετοχή των κοινοβουλίων και των ΜΚΟ στη λήψη των αποφάσεων.

<SPEAKER ID=180 LANGUAGE="FR" NAME="Morillon">
Κύριε Πρόεδρε, κύριε Επίτροπε, λαμβάνοντας τον λόγο επί του πολύ δύσκολου αυτού θέματος των πωλήσεων όπλων, θέλω να συγχαρώ τον εισηγητή μας για τον τρόπο με τον οποίο μπόρεσε να διαφωτίσει το Κοινοβούλιό μας με την αξιοθαύμαστη και πληρέστατη αιτιολογική έκθεση της πρότασης ψηφίσματος που σήμερα θα συζητήσουμε και αύριο θα ψηφίσουμε.
<P>
Στο επίκεντρο αυτής της έκθεσης, είναι ο φόβος που συμμερίζονται οι περισσότεροι συνάδελφοί μας, μήπως τα παντός είδους όπλα που παράγει η Ευρωπαϊκή Ένωση, μπορέσουν, λόγω της έλλειψης αποτελεσματικού ελέγχου των εξαγωγών, να χρησιμοποιηθούν από χώρες ή ένοπλες ομάδες που δεν σέβονται το διεθνές δίκαιο και την ανθρώπινη αξιοπρέπεια. Αυτός ο κίνδυνος δεν είναι αμελητέος. Ο εισηγητής μας σωστά υπενθυμίζει ότι, λόγω αυτής της έλλειψης, τα δικά μας στρατεύματα που είχαν αναλάβει αποστολές διατήρησης ή αποκατάστασης της ειρήνης, βρέθηκαν στο πρόσφατο παρελθόν αντιμέτωπα με όπλα που είχαν προμηθεύσει κράτη μέλη της Ευρωπαϊκής Ένωσης.
<P>
Όμως ο κ. Titley σωστά υπογραμμίζει επίσης, ότι το μέλλον της ευρωπαϊκής αμυντικής βιομηχανίας, που είναι αναγκαία για την επιδίωξη των στόχων της Ένωσης σε θέματα ειρήνης και ασφάλειας, θα εξαρτηθεί από την συνεργασία των πολιτικών των κρατών μελών, ιδίως όσον αφορά στις εξαγωγές, και ότι αυτό θα πρέπει να τα ωθήσει να συνεχίσουν την εκπόνηση και να επισπεύσουν την δημοσίευση ενός κώδικα συμπεριφοράς, του οποίου τα θεμέλια βρίσκονται στην νομικώς δεσμευτική συμφωνία, που υπογράφηκε τον περασμένο Ιούλιο από έξι κράτη μέλη.
<P>
Αυτός είναι ο στόχος που επιδιώκει η έκθεση Titley. Γι' αυτόν τον λόγο την υποστηρίζει η ομάδα του Ευρωπαϊκού Λαϊκού Κόμματος. Γι' αυτόν επίσης τον λόγο, θα αντιτεθεί στις τροπολογίες που κατέθεσαν οι συνάδελφοί μας για να ζητήσουν γενικό αφοπλισμό σε παγκόσμια κλίμακα, με την Ευρωπαϊκή Ένωση να πρέπει να δώσει το παράδειγμα.
<P>
Λαμβάνοντας υπόψη την κατάσταση στην οποία βρίσκεται σήμερα ο πλανήτης και η ήπειρός μας μετά το τέλος του ψυχρού πολέμου και την διατάραξη της ισορροπίας που είχε εδραιώσει ο τρόμος των όπλων μαζικής καταστροφής, μια τέτοια συμπεριφορά θα ήταν ανεύθυνη.
<P>
Επειδή αυτό το όνειρο, όπως πολύ σωστά είπατε κυρία Morgantini, παραμένει σήμερα, και φοβούμαι για πολύ καιρό, στην σφαίρα της ουτοπίας, θα ήταν σκόπιμο, όπως μας προτείνεται, να τονίσουμε τα θετικά αποτελέσματα που έχουμε ήδη επιτύχει με την εφαρμογή του κώδικα συμπεριφοράς και να προτείνουμε όλα τα επιθυμητά και εφαρμόσιμα μέτρα για να βελτιώσουμε την αποτελεσματικότητά του. Πιστεύω ότι η παρούσα έκθεση θα συμβάλει σ' αυτόν τον στόχο. Επαναλαμβάνω τα συγχαρητήριά μου προς τον εισηγητή.

<SPEAKER ID=181 LANGUAGE="NL" NAME="Wiersma">
Κύριε Πρόεδρε, το Κοινοβούλιο ζητούσε ανέκαθεν τη θέσπιση καλύτερων κανόνων για τις εξαγωγές όπλων, με αποτέλεσμα να έχουμε πλέον ένα κώδικα δεοντολογίας για τον οποίο μπορούμε σήμερα να συζητήσουμε για πρώτη φορά. Εμείς, ως ΕΣΚ, θεωρούμε ότι πρόκειται για μια καλή αρχή, ωστόσο ένας κώδικας δεν αποτελεί νόμο. Εξακολουθούμε να επιδιώκουμε τη θέσπιση κανόνων που να είναι περισσότερο δεσμευτικοί και σύγχρονοι, λαμβανομένων υπόψη των εξελίξεων στην αγορά και στη βιομηχανία παραγωγής όπλων. Κατά τη γνώμη μας λοιπόν πρέπει να τονιστεί η παράγραφος που περιλαμβάνεται στην έκθεση του κ. Titley στην οποία προτείνεται να καταστεί ο κώδικας νομικά δεσμευτικός.
<P>
Μετά απ' αυτό, θα ήθελα βεβαίως να συγχαρώ τον συνάδελφο Titley για την άριστη έκθεση που κατάρτισε. Ανέλυσε με ένα ιδιαίτερα εμπεριστατωμένο τρόπο τον κώδικα και προετοίμασε μια έκθεση η οποία προσφέρεται για συζήτηση. Ένα από τα βασικά σημεία είναι βεβαίως το γεγονός ότι η πολιτική στο χώρο των εξαγωγών όπλων δεν πρέπει να χαραχθεί κάτω από συνθήκες απομόνωσης. Αντιθέτως, πρέπει να αποτελεί αναπόσπαστο τμήμα της κοινής εξωτερικής πολιτικής και πολιτικής ασφάλειας. Όντως, πρόκειται για ένα μέσο της εξωτερικής πολιτικής το οποίο μπορεί και πρέπει να συμβάλει στην πολιτική της Ευρωπαϊκής Ένωσης, την οποία θέλουμε όλοι να υποστηρίξουμε.
<P>
Η Ευρωπαϊκή Ένωση αναπτύσσει σήμερα ένα στρατιωτικό σκέλος στο δεύτερο πυλώνα. Εδώ χρειάζεται πιο στενή συνεργασία στον τομέα της παραγωγής και των εξαγωγών όπλων. Ελπίζω ότι αυτό είναι κάτι που θα αντιληφθούν οι μεγάλοι εξαγωγείς όπλων. Η ενισχυμένη συνεργασία έξι κρατών μελών, η οποία αποφασίστηκε πρόσφατα, θα πρέπει να χρησιμεύσει ως παράδειγμα. Εδώ θα ήθελα να τονίσω για άλλη μια φορά ότι ένα από τα σημεία που μας ενδιαφέρουν είναι η βελτίωση της επονομαζόμενης ρύθμισης για τον τελικό χρήστη. Κατά τη γνώμη μας, πρέπει να συνεχίσουμε την επεξεργασία του κώδικα και να φροντίσουμε ώστε, εν καιρώ, να οδηγήσει σε μια κοινή πολιτική εξαγωγών όπλων.
<P>
Ορθώς ζητά ο εισηγητής να δοθεί προσοχή σε ορισμένα ειδικά προβλήματα που έχουν σχέση με τις εξαγωγές όπλων. Ο ρυθμός εξάπλωσης των ελαφρών όπλων παραμένει ανησυχητικός, και σε περιοχές κοντά σ' εμάς, για παράδειγμα στα Βαλκάνια. Τα όπλα αυτά έχουν γίνει κατά κάποιον τρόπο σύμβολο της αναρχίας σε πολλές περιοχές του κόσμου.
<P>
Η Ευρωπαϊκή Ένωση θα έπρεπε να δώσει μεγαλύτερη προτεραιότητα στο θέμα αυτό. Βεβαίως, υπάρχει και μια άμεση σχέση με το οργανωμένο έγκλημα, το οποίο εμπλέκεται ιδιαιτέρως στο εμπόριο όπλων. Μόνο με την αύξηση της συνεργασίας μπορεί να αντιμετωπιστεί το πρόβλημα αυτό. Υποστηρίζω θερμά την πρόταση του κ. Titley να αναγνωρισθεί ένας σημαντικότερος ρόλος στα υποψήφια κράτη μέλη. Θα ήθελα να ζητήσω το ίδιο και για τα Βαλκάνια. Ένα μεγάλο μέρος του παράνομου εμπορίου όπλων διενεργείται μέσω των περιοχών αυτών.
<P>
Όπως ορθώς παρατηρεί και ο κ. Titley, ο κώδικας μπορεί να γίνει διαφανέστερος με την παροχή περισσότερων πληροφοριών. Αυτό θα ήθελα να το τονίσω και εξ ονόματος της πολιτικής μου ομάδας. Πρέπει να πάψει η άσκοπη μυστικότητα που επικρατεί στις αγορές όπλων. Και σ' αυτή την περίπτωση θα συνεχίσουμε την προσπάθεια για περισσότερη διαφάνεια. Μόνο αν τεθούν επί τάπητος όλα τα στοιχεία, μπορούμε να κρίνουμε εάν τα κράτη μέλη της Ευρωπαϊκής Ένωσης εφαρμόζουν στην πράξη αυτά που λένε, δηλαδή εάν πραγματικά επιδιώκουν την προαγωγή της ασφάλειας στο εσωτερικό τους αλλά και μεταξύ των διαφόρων χωρών.

<SPEAKER ID=182 NAME="Wuori">
FI) Κύριε Πρόεδρε, παρά τις αναμφισβήτητες αρετές της, η έκθεση παραμένει πολύ τεχνική και επιμένει σε ένα πλαίσιο και ένα πρότυπο ασφαλείας που βασίζεται στις ένοπλες δυνάμεις, με αποτέλεσμα να αποκτούν δυσανάλογο βάρος τα μελήματα της αμυντικής βιομηχανίας. Οι ένοπλες συρράξεις και ο ανθρώπινος πόνος παραμένουν σαν ηχητικό υπόβαθρο.
<P>
Πρέπει να επεκτείνουμε τον προβληματισμό μας, αφενός στα θέματα του εξαναγκασμού και σε άλλα μέσα που δεν είναι καθαρά στρατιωτικά: ακόμη και στον αφοπλισμό, τον προσανατολισμό της βιομηχανίας σε άλλους τομείς, την ενίσχυση της δράσης των αστυνομικών και των τελωνειακών αρχών, και, αφετέρου, στις υποψήφιες χώρες που ανέφερε πριν από λίγο ο κ. Wiersma. Ο κώδικας συμπεριφοράς που αποτελεί τμήμα της κοινής εξωτερικής και αμυντικής πολιτικής θα δεσμεύσει επίσης τις υποψήφιες χώρες. Θα επιθυμούσαμε επίσης να αναφερθεί σε αυτό το πλαίσιο και η Τουρκία, βασικό μέλος του ΝΑΤΟ, καθώς και σημαντική αγορά. Μόνο έτσι θα μπορέσουμε να προχωρήσουμε στην Ευρώπη και στον κόσμο προς μια μακροπρόθεσμη ασφάλεια, βασισμένη ακριβώς στον αφοπλισμό και στη σταθερότητα..

<SPEAKER ID=183 NAME="Schmid, Herman">
Κύριε Πρόεδρε, σχετικά με την έκθεση Titley γενικά, συμφωνώ με τις απόψεις που εξέφρασαν η κ. Morgantini και οι άλλοι ομιλητές. Θα αναφερθώ εδώ σε ένα πολύ συγκεκριμένο ζήτημα το οποίο αφορά την πρόταση ψηφίσματος.
<P>
Στην αιτιολογική σκέψη Ρ γίνεται λόγος για την "· ανάπτυξη μίας κοινής πολιτικής άμυνας εντός της ΚΕΠΠΑ και καθορισμός μίας ευρωπαϊκής ταυτότητας ασφάλειας και άμυνας εντός του ΝΑΤΟ" και στο σημείο 1ε αναφέρεται ότι η πολιτική εξοπλισμών της ΕΕ οφείλει "να συμβάλει στην ανάπτυξη μίας κοινής πολιτικής άμυνας".
<P>
Κύριε Πρόεδρε, οι φράσεις αυτές θα πρέπει να είναι απολύτως απαράδεκτες για τα κράτη μέλη τα οποία είναι ουδέτερα και θέλουν να συνεχίσουν την πολιτική της ουδετερότητας. Αυτό ισχύει και για τη χώρα μου τη Σουηδία, καθώς και για άλλες, πιστεύω, ουδέτερες χώρες της ΕΕ. Η Σουηδία δεν θεωρεί ότι οι δραστηριότητες στα πλαίσια της ΚΕΠΠΑ μπορούν να χαρακτηρισθούν ως αμυντική πολιτική, καθώς δεν περιέχουν κανένα κοινό αμυντικό καθήκον που να αντιστοιχεί στην παράγραφο 5 του ΝΑΤΟ. Η ΚΕΠΠΑ περιλαμβάνει δραστηριότητα καταπολέμησης κρίσεων εκτός των συνόρων της ΕΕ και τίποτα που να μπορεί να χαρακτηρισθεί ως κοινή αμυντική πολιτική.
<P>
Η Σουηδία συμμετέχει δραστήρια, υπερβολικά δραστήρια θα έλεγα μάλιστα, στην ανάπτυξη μίας κοινής πολιτικής για τους εξοπλισμούς, αλλά σε τίποτα άλλο. Τα πράγματα δεν θα βελτιωθούν με αυτό που ο κ. Τitley χαρακτηρίζει ως κοινή αμυντική ταυτότητα εντός του ΝΑΤΟ. Ως γνωστόν, η Σουηδία δεν αποτελεί μέλος του ΝΑΤΟ, ούτε σκοπεύει απ' όσο γνωρίζω να ενταχθεί στο μέλλον.
<P>
Όλοι οι Σουηδοί βουλευτές εδώ στο Κοινοβούλιο θα πρέπει αναμφίβολα να καταψηφίσουν τις δύο φράσεις που ανέφερα, περιμένω μάλιστα να τις καταψηφίσει το Κοινοβούλιο στο σύνολό του, ειδάλλως θα πρέπει η σουηδική κυβέρνηση να εκφράσει τη διαμαρτυρία της για το γεγονός ότι το Κοινοβούλιο ανοικτά αγνοεί την ουδετερότητα της χώρας μου.

<SPEAKER ID=184 LANGUAGE="NL" NAME="Belder">
Κύριε Πρόεδρε, διάβασα με μεγάλο ενδιαφέρον τη σημαντική έκθεση του συναδέλφου Titley. Επιτρέψτε μου να υπεισέλθω περαιτέρω σε δύο πτυχές αυτής.
<P>
Στην αιτιολογική έκθεση, ο εισηγητής αναφέρει τέσσερα "ουσιαστικά κριτήρια" τα οποία πρέπει να ικανοποιεί η ευρωπαϊκή πολιτική στον τομέα της εξαγωγής όπλων. Λοιπόν, το κριτήριο 3, οι ανάγκες και οι προκλήσεις της ευρωπαϊκής αμυντικής βιομηχανίας, και ως ένα σημείο το κριτήριο 4, η εξέλιξη της κοινής αμυντικής πολιτικής, είναι εν δυνάμει αντίθετα με το κριτήριο 1, δηλαδή μια συνεκτική εξωτερική πολιτική της Ευρωπαϊκής Ένωσης, στα πλαίσια της οποίας δίδεται προτεραιότητα στους στόχους της πρόληψης διενέξεων και της προαγωγής των ανθρωπίνων δικαιωμάτων.
<P>
Η ευρωπαϊκή βιομηχανία όπλων χρειάζεται τις εξαγωγές οι οποίες προορίζονται συχνά σε χώρες όπου δεν πωλούνται όπλα από άλλους επιτυχημένους ανταγωνιστές για διάφορους πολιτικούς και στρατηγικούς λόγους. Δυστυχώς όμως, στην πράξη αποδεικνύεται ότι συχνά πρόκειται για χώρες στις οποίες δεν θα έπρεπε να παραδίδονται όπλα για λόγους που αφορούν την πρόληψη συγκρούσεων. Σκεφτείτε τις αντιμαχόμενες πλευρές στο Κονγκό και τις χώρες της Μέσης Ανατολής. Με βάση αυτό το σκεπτικό ζητώ να διευκρινιστεί ποιο κριτήριο υπερισχύει στην περίπτωση που προκύψει αντίφαση μεταξύ των κριτηρίων που προτείνονται από τον κ. Titley.
<P>
Δεύτερον. Πολύ σωστά ο εισηγητής θίγει το ευαίσθητο θέμα του ελέγχου που ασκούν οι εθνικές αρχές στη συμπεριφορά των εμπόρων όπλων στην επικράτειά τους. Κανείς δεν τους εμποδίζει όταν χρησιμοποιούν το τηλέφωνο για να συμφωνήσουν συναλλαγές μεταξύ διαφόρων πλευρών σε άλλες χώρες.
<P>
Έχω την εντύπωση ότι κάτι που θα έπρεπε να συμπληρωθεί στις πρακτικές προτάσεις του κ. Titley, είναι η καθιέρωση ενός συστήματος αδειών για τη χρηματοδότηση και την οικονομική διεκπεραίωση του εμπορίου όπλων. Ο έλεγχος του κυκλώματος των συναλλαγών θα δυσχεράνει πάρα πολύ την παραβίαση των κανόνων που ισχύουν για το εμπόριο όπλων. Ταυτόχρονα, η άσκηση ελέγχου επί των συναλλαγών σημαίνει ότι οι αρχές δεν πρέπει να χρησιμοποιούν δύο μέτρα και δύο σταθμά, όπως κάνουν τώρα, ελέγχοντας τις πραγματικές ροές και αφήνοντας ανενόχλητες τις χρηματοοικονομικές ροές.

<SPEAKER ID=185 NAME="Patten">
. Κύριε Πρόεδρε, η παρούσα είναι μια πολύ ενδιαφέρουσα και σημαντική συζήτηση. Ζητώ συγγνώμη διότι δε θα είμαι σε θέση να βρίσκομαι εδώ στη λήξη της, αλλά έχω ήδη εντυπωσιαστεί από τον αριθμό των παρεμβάσεων στη συζήτηση εκ μέρους ανθρώπων οι οποίοι γνωρίζουν πάρα πολλά για το αντικείμενο, συμπεριλαμβανομένου του κ Titley. Θα ήθελα να τον ευχαριστήσω θερμότατα για την πολύ καλή έκθεσή του η οποία καλύπτει αρκετά εξαιρετικά πολύπλοκα θέματα. Μπορώ να τον διαβεβαιώσω ότι η Επιτροπή έχει διαβάσει την έκθεσή του με πολύ μεγάλο ενδιαφέρον και ελπίζω ότι και τα κράτη μέλη έχουν κάνει το ίδιο, δεδομένου ότι σε αυτά ανήκει η μεγαλύτερη ευθύνη για δράση.
<P>
Ασφαλώς και είμαστε έτοιμοι να συνεργαστούμε με τα κράτη μέλη ούτως ώστε να διασφαλίσουμε ότι οι συστάσεις της έκθεσης θα εφαρμοστούν με ακρίβεια. Ο κ. Titley έχει υπογραμμίσει ένα θεμελιώδες χαρακτηριστικό της ΚΕΠΠΑ. Πράγματι, καθώς η ευρωπαϊκή πολιτική ασφάλειας και αμυντική πολιτική αποκτά επιχειρησιακή μορφή, θέματα όπως οι εξαγωγές όπλων θα πρέπει να αντιμετωπίζονται ως μέρη μιας ολοκληρωμένης προσέγγισης. Ο στόχος μας θα πρέπει να είναι η συνέπεια, και δέχομαι ότι αυτό αποτελεί ένα πολύ σημαντικό μήνυμα που υπογραμμίζει η έκθεση.
<P>
Ο κώδικας συμπεριφοράς της Ευρωπαϊκής Ένωσης καθορίζει ένα σύνολο λεπτομερών αρχών οι οποίες ρυθμίζουν τις εξαγωγές συμβατικών όπλων. Οι αρχές αυτές στοχεύουν στην πρόληψη των εξαγωγών προς κυβερνήσεις οι οποίες παραβιάζουν τα ανθρώπινα δικαιώματα, προς περιοχές στις οποίες λαμβάνουν χώρα συρράξεις ή υπάρχει ανταγωνισμός όσον αφορά τους εξοπλισμούς.
<P>
Είναι σαφές ότι η τελική ευθύνη για τις εξαγωγές οπλισμού ανήκει στις εθνικές κυβερνήσεις. Ωστόσο, αυτή τη στιγμή οι εξαγωγές όπλων αντιμετωπίζονται εντός του πλαισίου της κοινής εξωτερικής πολιτικής και πολιτικής ασφάλειας με την οποία, βεβαίως, η Επιτροπή συνδέεται στενά. Ο κώδικας βρίσκεται σε ισχύ εδώ και ένα χρόνο και, όπως επιβεβαιώνεται στην πρώτη ετησία έκθεση, οι αρχικές εμπειρίες των κρατών μελών από τη λειτουργία του κατ' αυτό το χρονικό διάστημα υπήρξαν θετικές. Ο κώδικας έχει ήδη βελτιώσει την αμοιβαία κατανόηση μεταξύ των πολιτικών των κρατών μελών, έχει καθιερώσει έναν αποτελεσματικό συμβουλευτικό μηχανισμό και έχει ενθαρρύνει το διάλογο για την υλοποίηση των διατάξεών του. Ωστόσο, κανείς δεν μπορεί να αρνηθεί ότι υπάρχει περαιτέρω έδαφος για ενίσχυση τόσο του κώδικα όσο και της εφαρμογής του, όπως μνημόνευσε ο κ. Titley.
<P>
Στόχος της ετήσιας επισκόπησης είναι ο προσδιορισμός αυτών των δυνητικών βελτιώσεων. Οποιαδήποτε τροποποίηση στον κώδικα θα πρέπει να χαίρει της υποστήριξης των κρατών μελών. Από αυτή την άποψη καλωσορίζουμε την υιοθέτηση ενός κοινού καταλόγου στρατιωτικού εξοπλισμού ο οποίος καλύπτεται από τον κώδικα, κατά τη διάρκεια της πορτογαλικής Προεδρίας, όπως ζητούσε η έκθεση. Οι υπηρεσίες της Επιτροπής εξετάζουν αυτήν τη στιγμή τις δυνατότητες σύνταξης κοινοτικής νομοθεσίας σχετικά με τα μη στρατιωτικά υλικά για τα οποία θα μπορούσε να ισχύσει ο κώδικας. Το γεγονός αυτό βεβαίως θα περιλαμβάνει μηχανισμούς οι οποίοι μπορούν να χρησιμοποιηθούν για βασανιστήρια και άλλες μορφές απάνθρωπης και αντικοινωνικής συμπεριφοράς.
<P>
Λίγες εβδομάδες μετά την υιοθέτηση του κώδικα, οι συνδεδεμένες χώρες της Κεντρικής και Ανατολικής Ευρώπης, η Κύπρος, η Ισλανδία και η Νορβηγία εξέδωσαν διακήρυξη με την οποία δηλώνουν την ευθυγράμμισή τους με τις αρχές και τα κριτήρια του κώδικα. Έκτοτε, πολλές από αυτές τις χώρες έχουν καταβάλει αξιόλογες προσπάθειες για να συμμορφωθούν με τον κώδικα. Συμμεριζόμεθα τις ανησυχίες του κ. Titley ότι οι συνδεδεμένες χώρες θα πρέπει να λάβουν τα αναγκαία μέτρα ούτως ώστε να επιτύχουν τα πρότυπα της Ευρωπαϊκής Ένωσης στον τομέα των εξαγωγών οπλισμού. Οι υπηρεσίες της Επιτροπής, κατά τις τακτικές συναντήσεις τους με τις συνδεδεμένες χώρες, συνεχίζουν να τις ενθαρρύνουν να συμμορφώνονται προς τις διατάξεις του κώδικα, να εφαρμόζουν πλήρως τα κριτήριά του και να παρακολουθούν τη συμμόρφωσή τους. Επιπροσθέτως, η Ευρωπαϊκή Ένωση ενδιαφέρεται για τη διεύρυνση της αποδοχής των κύριων αρχών του κώδικα, έτσι ώστε να καλύψει τους κυριότερους εξαγωγείς όπλων σε ολόκληρο τον κόσμο.
<P>
Η Ευρωπαϊκή Ένωση έχει δεσμευθεί στην καταπολέμηση του αποσταθεροποιητικού αποτελέσματος που έχουν τα μικρά όπλα σε πολλές περιοχές του κόσμου. Η Επιτροπή, σε στενή συνεργασία με τα κράτη μέλη, έλαβε ενεργό μέρος στη σύνταξη της κοινής ευρωπαϊκής δράσης σχετικά με τα μικρά όπλα και τον ελαφρύ οπλισμό. Έχουμε την πρόθεση να ενισχύσουμε την πολιτική στον τομέα αυτόν, ως τμήμα μιας συνεπούς προσέγγισης. Συμφωνούμε με τον εισηγητή ότι χρειάζονται περαιτέρω προσπάθειες για την υιοθέτηση κοινών διατάξεων για τον έλεγχο του νομίμου εμπορίου και την πάταξη του λαθρεμπορίου αυτών των όπλων. Σύμφωνα με την κοινή δράση, έχουμε αναλάβει δέσμευση παροχής χρηματοδότησης και τεχνικής υποστήριξης σε χώρες, διεθνείς οργανισμούς, περιφερειακές ομάδες και μη κυβερνητικές οργανώσεις.
<P>
Αυτή τη στιγμή βρίσκεται σε εξέλιξη ή εξετάζεται ένας αριθμός συναφών σχεδίων. Σύμφωνα με το σχέδιο της ΕΕ στην Καμπότζη, παρέχεται στην κυβέρνηση και σε επιλεγμένες ΜΚΟ τεχνική, διοικητική και χρηματοδοτική υποστήριξη για δράσεις που αποσκοπούν στην προώθηση του ελέγχου, της συλλογής και της καταστροφής των μικρών όπλων.
<P>
Αυτή τη στιγμή η Ευρωπαϊκή Ένωση εξετάζει τη συνέχιση του ανωτέρου σχεδίου και πέραν της ημερομηνίας λήξεώς του κατά το Νοέμβριο του τρέχοντος έτους. Υποστηρίζουμε επίσης την επιχείρηση Rachel, μια κοινή προσπάθεια Νοτίου Αφρικής και Μοζαμβίκης για τη συλλογή και καταστροφή των μικρών όπλων. Παρόμοια σχέδια εξετάζονται για τη Νότια Οσσετία και τη Δυτική Αφρική.
<P>
Η Επιτροπή αποδίδει μεγάλη σημασία στη διάσκεψη των Ηνωμένων Εθνών το 2001 σχετικά με την παράνομη εμπορία μικρών όπλων και ελαφρού οπλισμού. Από αυτήν την άποψη είναι αναγκαίο να διαμορφώσουμε αξιόπιστες κοινές ευρωπαϊκές θέσεις κατά τους ερχόμενους μήνες. Θα συνεχίσουμε να συνεργαζόμαστε στενά με τους εταίρους μας κατά τη διάρκεια της προκαταρκτικής διαδικασίας ενώ θα συνεργαστούμε και προς την κατεύθυνση της υιοθέτησης αποτελεσματικών κατευθυντηρίων γραμμών για τη διάσκεψη.
<P>
Τα ανωτέρω θα μπορούσαν να οδηγήσουν σε πολιτικά ή νομικά δεσμευτικά εργαλεία, καθώς και σε ένα ολοκληρωμένο διεθνές πρόγραμμα δράσης για το πρόβλημα των μικρών όπλων. Εκείνο που πιστεύω ότι πρέπει να κάνουμε είναι να θεωρήσουμε τις προσπάθειές μας σχετικά με τα ανωτέρω ως τμήμα μιας ολοκληρωμένης προσέγγισης σε μια γενικότερη πολιτική εξοπλισμών, καθώς και ως τμήμα της συνολικής προσπάθειας για μια συνεκτική ευρωπαϊκή πολιτική ασφάλειας και αμυντική πολιτική.
<P>
Θα επιθυμούσα να ευχαριστήσω ξανά τον εισηγητή για την εξαίρετη έκθεσή του, η οποία προσφέρει την αναγκαία βοήθεια για το πώς πρέπει να αναπτύξουμε την πολιτική μας σ' αυτόν τον πολύ σημαντικό τομέα.

<SPEAKER ID=186 NAME="Πρόεδρος">
Σας ευχαριστώ κ. Επίτροπε.
<P>
Η συζήτηση διακόπτεται για τις 9 το βράδυ.

<CHAPTER ID=10>
Ευρωπαϊκός Χώρος Έρευνας
<SPEAKER ID=187 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με τον ευρωπαϊκό χώρο έρευνας.

<SPEAKER ID=188 NAME="Busquin">
. Κύριε Πρόεδρε, κυρίες και κύριοι βουλευτές, η Επιτροπή ενέκρινε σήμερα μια σημαντική ανακοίνωση για το μέλλον της έρευνας στην Ευρώπη. Προτείνει προσανατολισμούς για τις μελλοντικές δράσεις της Ένωσης, για τα έτη 2002-2006, και πιο συγκεκριμένα, για το μελλοντικό πρόγραμμα πλαίσιο της Ένωσης στον τομέα της έρευνας. Στόχος είναι να οριστεί η ειδική συνεισφορά που μπορεί να έχει το εν λόγω πρόγραμμα στην υλοποίηση του Ευρωπαϊκού Χώρου Έρευνας.
<P>
Με το ψήφισμά του της 18ης Μαϊου 2000, το Κοινοβούλιό σας πρόσφερε καθοριστική υποστήριξη σ' αυτό το σχέδιο. Τώρα έχει ξεκινήσει η εφαρμογή του. Έχει λοιπόν συγκροτηθεί μια ομάδα εκπροσώπων των κρατών μελών που ασχολείται με θέματα αξιολόγησης και χαρτογράφησης της αριστείας και εργάζεται μαζί με την Επιτροπή. Η μεθοδολογία καθώς και δείκτες έχουν οριστεί και θα παρουσιαστούν στο προσεχές Συμβούλιο Έρευνας. Τα πρώτα αποτελέσματα θα παρουσιαστούν στο Ευρωπαϊκό Συμβούλιο που πρόκειται να διεξαχθεί τον προσεχή Μάρτιο για οικονομικά και κοινωνικά θέματα.
<P>
Ωστόσο, το ερευνητικό πρόγραμμα πλαίσιο της Ένωσης έχει προφανώς να διαδραματίσει έναν ειδικό ρόλο. Γι' αυτό όμως θα χρειαστεί να αναθεωρήσουμε σε βάθος τη σύλληψή του, τους όρους εκτέλεσής του και, πιο συγκεκριμένα, τους τρόπους παρέμβασής του. Οι προσανατολισμοί που παρουσιάζονται στην ανακοίνωση που εγκρίθηκε σήμερα το πρωί έχουν οριστεί με αυτό το πνεύμα, συγκεκριμένα με βάση τα συμπεράσματα της έκθεσης αξιολόγησης ύστερα από πέντε χρόνια ερευνητικών προγραμμάτων, έκθεση που πραγματοποίησε ένα πάνελ ανεξάρτητων εμπειρογνωμόνων, και της ενδιάμεσης έκθεσης για το πέμπτο πρόγραμμα πλαίσιο, που πραγματοποίησε η Επιτροπή.
<P>
Οι προσανατολισμοί αυτοί έχουν καθοριστεί κατά τρόπον τέτοιο ώστε το ερευνητικό πρόγραμμα της Ένωσης να επιτρέψει την καλύτερη διάρθρωση της ευρωπαϊκής έρευνας. Οι αρχές επί των οποίων εδράζονται αυτοί οι προσανατολισμοί είναι οι εξής. Μετάβαση από μια προσέγγιση επικεντρωμένη σε μεμονωμένα ερευνητικά σχέδια προς μια ευρύτερη προσέγγιση, που θα βασίζεται σε ένα συνεκτικό σύνολο δράσεων, ένα μέρος του οποίου μόνο θα είναι η κοινοτική δράση. Πραγματική επικέντρωση των προσπαθειών σε θέματα όπου μια δράση σε κοινοτικό επίπεδο προσφέρει κάτι περισσότερο: την ευρωπαϊκή προστιθέμενη αξία. Αυτό θα το επιτύχουμε εφαρμόζοντας τα κριτήρια που χρησιμοποιούνται για τον καθορισμό της προστιθέμενης αυτής αξίας σε μια προοπτική ιεράρχησης και αποκλεισμού. Εισαγωγή μορφών παρέμβασης με μεγαλύτερη διάρκεια, μεταξύ της υποστήριξης σχεδίων και της θεσμικής χρηματοδότησης, χρησιμοποίηση των μέσων μεταβλητής γεωμετρίας που προσφέρει η Συνθήκη, πιο συγκεκριμένα συμμετοχή της Ένωσης σε εθνικά προγράμματα, όπως προβλέπεται στο άρθρο 169 της Συνθήκης.
<P>
Συγκεκριμένα, προτείνεται ιδίως η προσφυγή σε μεθόδους όπως η δικτύωση των εθνικών προγραμμάτων με την ενίσχυση της αμοιβαίας έναρξης προγραμμάτων, και προπαντός η συμμετοχή της Ένωσης σε προγράμματα που εκτελούνται με συντονισμένο τρόπο. Η δημιουργία ευρωπαϊκών δικτύων αριστείας, μέσω της δικτύωσης της υπάρχουσας δυναμικότητας των κρατών μελών γύρω από κοινά προγράμματα δράσης. Η εκτέλεση μεγάλων σχεδίων προσανατολισμένης έρευνας, που θα διεξάγονται από consortia επιχειρήσεων, πανεπιστημίων και ερευνητικών κέντρων, βάσει συνολικών σχεδίων χρηματοδότησης. Μεγαλύτερη στήριξη των περιφερειακών και εθνικών προσπαθειών ενίσχυσης της καινοτομίας και της έρευνας που διεξάγεται από μικρομεσαίες επιχειρήσεις. Η ενδυνάμωση και διαφοροποίηση των δράσεων στήριξης των ερευνητικών υποδομών ευρωπαϊκού ενδιαφέροντος. Η αύξηση και η διαφοροποίηση των επιδοτήσεων κινητικότητας και, γενικώς, οι δράσεις σε θέματα ανθρώπινων πόρων.
<P>
Από αυτούς τους νέους τρόπους παρέμβασης απορρέουν νέοι τρόποι διαχείρισης. Έτσι θα αυξηθούν σημαντικά τα αποτελέσματα των λαμβανομένων μέτρων στο τρέχον πρόγραμμα πλαίσιο για αύξηση του μεγέθους των σχεδίων και απλούστευση των διαδικασιών. Προορισμός του εγγράφου προσανατολισμού που εγκρίθηκε σήμερα είναι να αρχίσει ήδη από τώρα ο διάλογος, και πρώτα στο εσωτερικό των θεσμικών οργάνων. Βάσει των συμπερασμάτων αυτού του διαλόγου, η Επιτροπή θα παρουσιάσει τον Φεβρουάριο τις επίσημες προτάσεις της για το ερευνητικό πρόγραμμα πλαίσιο 2002-2006. Αυτές οι προτάσεις θα προστεθούν σε μια σειρά ειδικών ανακοινώσεων που θα αποτελούν και αυτές συνεισφορά στην πραγμάτωση του Ευρωπαϊκού Χώρου Έρευνας.
<P>
Θα έχω την ευκαιρία να παρουσιάσω αναλυτικά αυτούς τους προσανατολισμούς και να τους συζητήσω σε βάθος στην συνεδρίαση της Επιτροπής Βιομηχανίας, Εξωτερικού Εμπορίου, Έρευνας και Ενέργειας στις 12 Οκτωβρίου. Αλλά περιμένω με ενδιαφέρον να μάθω την άποψη του Κοινοβουλίου επί του εγγράφου αυτού.

<SPEAKER ID=189 NAME="McNally">
Σας ευχαριστώ κ. Επίτροπε. Διαπιστώνω ότι αντιμετωπίζετε το έργο διαμόρφωσης του πλαισίου μεταξύ 2002 και 2006 με πολύ αποτελεσματικό και ικανό τρόπο.
<P>
Ισχυρίζεστε ότι προτίθεσθε να συγκεντρώσετε την προσοχή σας σε σχέδια τα οποία θα παρουσιάζουν αξιόλογη ευρωπαϊκή προστιθέμενη αξία και ότι κατά συνέπεια θα θέσετε κριτήρια. Θα μπορούσατε να μας διαφωτίσετε λιγάκι σχετικά με αυτά τα κριτήρια; Θα μπορούσατε επίσης να μας πείτε πώς φαντάζεσθε το ρόλο του Κοινού Κέντρου Ερευνών στην ανάληψη αξιολόγησης των τεχνολογικών προγραμμάτων η οποία ίσως μας δώσει κάποια ένδειξη για το είδος των τομέων όπου αυτή η ευρωπαϊκή προστιθέμενη αξία θα ήταν η πιο χρήσιμη;

<SPEAKER ID=190 NAME="Rόbig">
DE) Κύριε Πρόεδρε, ήθελα να ρωτήσω το εξής: Το Ευρωπαϊκό Κοινοβούλιο έχει στην Επιτροπή Προϋπολογισμών 10% των πιστώσεων για μικρομεσαίες επιχειρήσεις που δραστηριοποιούνται για συγκεκριμένους σκοπούς. Τι γίνεται τώρα εδώ σ' αυτόν το νέο τομέα, όσον αφορά κυρίως τη συνεργασία μεταξύ των ερευνητικών ινστιτούτων, των μεγάλων ερευνητικών κέντρων, μεταξύ ομίλων, μικρών επιχειρήσεων και μεμονωμένων ατόμων; Αναφέρεται το πρόγραμμα ειδικά στο θέμα αυτό;

<SPEAKER ID=191 NAME="Linkohr">
DE) Κύριε Πρόεδρε, κύριε Επίτροπε, στην ανακοίνωσή σας για τον ευρωπαϊκό χώρο έρευνας επισημάνατε την ελλιπή κινητικότητα των ερευνητών και τα προβλήματα που υπάρχουν μέσα στην Ευρώπη. Γι' αυτό και η ερώτησή μου έχει ως εξής: Έχετε την πρόθεση να αναλάβετε νομοθετικές πρωτοβουλίες μετά την ανακοίνωση αυτή για τον ευρωπαϊκό χώρο έρευνας, ώστε να βελτιώσετε λ.χ. την κινητικότητα και την κοινωνική ασφάλιση σε περιπτώσεις παραμονής στο εξωτερικό;

<SPEAKER ID=192 NAME="Busquin">
. Κύριε Πρόεδρε, θα ήθελα να απαντήσω εν συντομία στους διάφορους βουλευτές που έλαβαν τον λόγο λέγοντας ότι, την ερχόμενη Πέμπτη, ελπίζω να μπορέσουμε να έχουμε μια βαθύτερη συζήτηση.
<P>
Θα απαντήσω καταρχάς στην κ. McNally: το ζήτημα της ευρωπαϊκής προστιθέμενης αξίας υπήρχε ήδη στα κριτήρια των προσκλήσεων υποβολής προτάσεων, που ήδη συμπεριλάμβαναν μια σειρά στοιχείων όπως, για παράδειγμα, την πολυεθνική διάσταση, την συμμετοχή πολλών κρατών μελών και σχέδια που να έχουν τουλάχιστον ευρωπαϊκή διάσταση. Αρα, υπήρχαν ήδη στοιχεία. Όμως μέχρι σήμερα δεν υπήρχε απαραίτητα ούτε ιεράρχηση, ούτε στοιχεία αποκλεισμού. Αυτό που επιθυμούμε να ενισχύσουμε, είναι αυτός ο χαρακτήρας ιεράρχησης και αυτό εξαρτάται από το επίπεδο του τρόπου παρέμβασης. Θα πρέπει να συμβιβάσουμε την ύπαρξη μιας πραγματικής ιεράρχησης με την αποφυγή πρόσθετης γραφειοκρατίας. Αυτή θα είναι η συζήτηση των κριτηρίων που θα έχουμε με τα κράτη μέλη, ασφαλώς, αλλά επίσης και με την γνωμοδότηση του Κοινοβουλίου.
<P>
Όσον αφορά στο Κοινό Κέντρο Ερευνών, προβλέπεται ότι θα αποτελέσει ένα στοιχείο κλειδί της κοινής αναφοράς, της κοινής εμπειρίας. Ο ρόλος που πρέπει να διαδραματίσει είναι σημαντικός. Γνωρίζετε πολύ καλά ότι οι προσπάθειες του Κοινού Κέντρου Ερευνών πρέπει να επικεντρωθούν σε τομείς όπου μπορεί να παίξει το ρόλο της ευρωπαϊκής προστιθέμενης αξίας, χάρι στο γεγονός ότι είναι ανεξάρτητο από τον ιδιωτικό τομέα και ανεξάρτητο από τα κράτη.
<P>
Ως προς το πρόβλημα των ΜΜΕ, φροντίσαμε φυσικά, στο πρόγραμμα πλαίσιο, να έχουν το μερίδιό τους οι ΜΜΕ, όπως προβλέπεται στην απόφαση για τον προϋπολογισμό. Σήμερα μάλιστα ήμουν παρών σε μια ωραία επίδειξη. Δεν γνωρίζω αν είχατε την ευκαιρία να δείτε αυτά τα νέου τύπου πυροσβεστικά κράνη που κατασκεύασαν σε συνεργασία οι γερμανικές, γαλλικές, ολλανδικές επιχειρήσεις και το ερευνητικό κέντρο ΤΝΟ, και τα οποία αποτελούν μια νέα γενιά πυροσβεστικών κρανών τα οποία έχουν κατασκευάσει ΜΜΕ. Αυτό είναι ένα αξιοσημείωτο παράδειγμα των επιτευγμάτων μας σ' αυτόν τον τομέα. Στο επίπεδο των προτεινόμενων δράσεων, θα δείτε στην σελίδα 16 του εγγράφου προσανατολισμού τους νέους τρόπους με τους οποίους πιστεύουμε ότι μπορούμε να εργαστούμε, με μεγαλύτερη αποκέντρωση προς την κατεύθυνση των ενώσεων και των εθνικών δομών.
<P>
Τέλος, σχετικά με την κινητικότητα, κύριε Linkohr, γνωρίζετε πόσο μας ανησυχεί αυτό το πρόβλημα σε όλες τις κοινωνικές πτυχές του. Η ομάδα κινητικότητας συστάθηκε σε επίπεδο Επιτροπής με τα διάφορα κράτη μέλη και θα έχει την πρώτη της συνεδρίαση στις 20 Οκτωβρίου. Είναι μια ομάδα που απαρτίζεται από εκπροσώπους των Υπουργών Έρευνας, αλλά και των Υπουργών είτε Κοινωνικών Υποθέσεων είτε Εσωτερικών, με στόχο να αρθούν τα εμπόδια στην κινητικότητα, όπως τα προβλήματα των συντάξεων, και επίσης το πρόβλημα της ελεύθερης κυκλοφορίας στην ευρωπαϊκή επικράτεια.

<SPEAKER ID=193 LANGUAGE="NL" NAME="Plooij-Van Gorsel">
Κύριε Πρόεδρε, θα ήθελα να ευχαριστήσω τον Επίτροπο για την εισαγωγή του αλλά και να υποβάλω μερικές ερωτήσεις. Λέτε ότι έχετε στο μυαλό σας μια γενική αναδιοργάνωση του προγράμματος-πλαίσιο. Γνωρίζουμε ότι αυτό επιχειρήθηκε και στην περίπτωση του πέμπτου προγράμματος-πλαίσιο, όπως φαίνεται όμως, χωρίς αποτελέσματα.
<P>
Σε ένα ψήφισμα που κατονομάσατε, το οποίο εγκρίθηκε στο Κοινοβούλιο στις 18 Μαΐου κατόπιν δικής μου εισήγησης, πρότεινα να δημιουργηθούν πολυτομεακές ομάδες έρευνας, έτσι ώστε οι καινοτομίες να αφορούν κυρίως τα σημεία επαφής διαφόρων κλάδων. Δεν βρίσκω τίποτα από όλα αυτά στην έκθεσή σας την οποία διάβασα και την οποία εγκρίνατε την εβδομάδα που πέρασε. Το δεύτερο σημείο στο οποίο θα ήθελα να αναφερθώ, κύριε Επίτροπε, είναι η σύστασή σας για τη συμμετοχή της Ευρωπαϊκής Ένωσης σε εθνικά προγράμματα. Έγραψα επίσης ότι η Ευρώπη πρέπει να απομακρυνθεί από τον τεχνοεθνικισμό, στην περίπτωση όμως του προγράμματος-πλαίσιο, το Κοινοβούλιο αυτό, επαναλαμβάνω για άλλη μία φορά αυτό το Κοινοβούλιο διαδραματίζει σημαντικό ρόλο. Ποιος θα είναι λοιπόν ο ρόλος του Κοινοβουλίου στην περίπτωση που θα υπάρχει μία μεταβλητή γεωμετρία;

<SPEAKER ID=194 NAME="Παπαγιαννάκης">
EL) Κύριε Επίτροπε, θέλω να επιστήσω την προσοχή σας σε ένα πολύ παλαιό ερώτημα για όσους έχουν ασχοληθεί με την έρευνα. Σε συζητήσεις και επαφές που είχα με την κοινότητα των ερευνητών, ιδιαίτερα στην Ελλάδα, επικρατεί μεγάλη ανησυχία για το αν η Επιτροπή τάσσεται υπέρ της υποβάθμισης της βασικής έρευνας. Αυτό τουλάχιστον φαίνεται να βγαίνει από τη συζήτηση του προϋπολογισμού στην Ελλάδα και πολλοί μάλιστα επικαλούνται τις απόψεις της Ευρωπαϊκής Ένωσης. Είναι αλήθεια αυτό; Τη στιγμή μάλιστα που οι Ηνωμένες Πολιτείες φαίνεται να διπλασιάζουν τη χρηματοδότηση της βασικής έρευνας; Και η βασική έρευνα, αν δεν είναι αλήθεια αυτό, δεν πρέπει να ενισχυθεί σε όλες τις χώρες, μικρές ή μεγάλες, ανάλογα βεβαίως με την αξία των κέντρων τους και των ερευνητών τους;

<SPEAKER ID=195 LANGUAGE="FR" NAME="Piιtrasanta">
Κύριε Επίτροπε, σας ευχαριστώ πολύ για την ανακοίνωσή σας που δείχνει ότι εφαρμόζετε πολύ γρήγορα τις προτάσεις προσανατολισμού που υποβάλατε για τον Κοινό Χώρο Έρευνας.
<P>
Θα ήθελα να σας ρωτήσω αν εξετάζετε το ενδεχόμενο να μπορέσουμε ήδη το 2001 να ξεκινήσουμε πιλοτικές δράσεις, σχετικά με την προετοιμασία του έκτου προγράμματος πλαισίου, και συγκεκριμένα την εφαρμογή των ερευνητικών δικτύων για τα οποία κάνατε λόγο. Από την άλλη πλευρά, θα ήθελα επίσης να σας ρωτήσω αν θα μπορούσατε να δώσετε ιδιαίτερη προσοχή στις σχέσεις μεταξύ του STOA και των θεμάτων που άπτονται της αρμοδιότητάς σας, διότι υπάρχουν προβλήματα. Πολλά ζητήματα σχετικά με την έρευνα, όταν επιλέγονται από το STOA, γίνονται λάθος αντιληπτά από τις υπηρεσίες. Θα έπρεπε λοιπόν να υπάρξει ένας προβληματισμός με την δική σας συμμετοχή γι' αυτό το θέμα, ιδίως σε σχέση με το Κοινό Κέντρο Ερευνών (ΚΚΕρ).
<P>
Τέλος θα ήθελα να σας ρωτήσω εάν θα μπορούσαμε να αναπτύξουμε αρκετά γρήγορα ερευνητικές δράσεις σε ευρωμεσογειακό πλαίσιο, επειδή πρόσφατα είχατε μια συνεδρίαση στο Capri με τους Υπουργούς Έρευνας των χωρών Βορρά και Νότου, διότι είναι ένα θέμα ιδιαίτερα προσφιλές για το Κοινοβούλιο.

<SPEAKER ID=196 NAME="Busquin">
. Κυρία Plooij van Gorsel, σας ευχαριστώ για την παρέμβασή σας και γνωρίζω πόσο υποστηρίζει η έκθεσή σας τον ευρωπαϊκό χώρο έρευνας. Πιστεύω ότι πρέπει να λάβουμε καλά υπόψη μας ότι ο στόχος μας δεν είναι ένα κλασικό πρόγραμμα πλαίσιο. Βέβαια, εσείς που έχετε την εμπειρία, ίσως πείτε ότι το έχουμε ήδη πει πολλές φορές.
<P>
Πιστεύω ότι σήμερα χρειαζόμαστε κάτι που θα διαρθρώνει τον ευρωπαϊκό χώρο έρευνας, δηλαδή κάτι που θα πηγαίνει πέρα από το πρόγραμμα πλαίσιο που έρχεται να συμπληρώσει τα εθνικά προγράμματα. Χρειαζόμαστε ένα διαρθρωτικό στοιχείο, που σημαίνει ότι πρέπει να δεχθούμε λύσεις. Και επανέρχομαι εδώ στο δεύτερο τμήμα των μεταβλητών γεωμετριών. Ναι, κατά την έναρξη εθνικών προγραμμάτων διαφόρων κρατών με θέμα που έχει ευρωπαϊκή προστιθέμενη αξία, η Επιτροπή και η Ένωση μπορούν να παρεμβαίνουν. Αλλά πρέπει να παρεμβαίνουν με κριτήρια που θα επιτρέπουν την μεγαλύτερη δυνατή προσπελασιμότητα σε όλα τα στοιχεία της Ευρωπαϊκής Ένωσης, δηλαδή σε όλα τα κράτη μέλη και ακόμα και σε άλλα κράτη.
<P>
Πρέπει να υποστηρίξουμε νέες λύσεις. Δεν χρησιμοποιήσαμε ποτέ το άρθρο 169 της Συνθήκης, αλλά αυτό το άρθρο θα μπορούσε να κινητοποιήσει περισσότερο και με μεγαλύτερη συνοχή τις δράσεις των διαφόρων κρατών μελών.
<P>
Σχετικά με τον πολυεπιστημονικό χαρακτήρα, συμφωνώ με την άποψή σας. Ασφαλώς αυτό το σημείο δεν είναι ιδιαίτερα ανεπτυγμένο, αλλά τουλάχιστον τονίζεται στα κριτήρια. Σχετικά με αυτό, η τρίτη παράγραφος της σελίδας 9 του εγγράφου λέγει: "ανάγκη να συνδυάσουμε τις συμπληρωματικές αρμοδιότητες που υπάρχουν στις διάφορες χώρες, πιο συγκεκριμένα ενώπιον διεπιστημονικών προβλημάτων, και να προσφύγουμε σε συγκριτικές μελέτες".
<P>
Είναι προφανές ότι αύριο, η ανάπτυξη - και το τονίσατε στην έκθεσή σας - θα γίνεται στα όρια διαφορετικών τεχνολογιών και επιστημών, όπως η βιολογία ή η πληροφορική. Είναι επομένως σαφές ότι η πολυεπιστημονική πτυχή θα ληφθεί υπόψη, και θα είναι μάλιστα ένα από τα στοιχεία της ευρωπαϊκής προστιθέμενης αξίας.
<P>
Όσον αφορά στο ζήτημα σχετικά με την Ευρωπαϊκή Ένωση και την αδιαφορία της για την βασική έρευνα, δεν πιστεύω ότι συμβαίνει κάτι τέτοιο. Πιστεύω μάλιστα ότι αυτή η διχοτόμηση μεταξύ βασικής και εφαρμοσμένης έρευνας είναι παρωχημένη. Σε πολλούς τομείς, βλέπουμε ότι στοιχεία βασικής έρευνας εμφανίζονται αμέσως μετά ως στοιχεία εφαρμοσμένης έρευνας. Επομένως, στα υπάρχοντα προγράμματα πλαίσια, τα θέματα βασικής έρευνας και τα θέματα εφαρμοσμένης έρευνας αναμιγνύονται. Δεν πιστεύω ότι πρέπει εδώ να υπάρξει τομή, τουλάχιστον αυτή είναι η προσωπική μου άποψη και η άποψη της επιστημονικής κοινότητας, που δεν νομίζω να έχει την εντύπωση ότι τα προγράμματα της Ευρωπαϊκής Ένωσης παρακάμπτουν συστηματικά την βασική έρευνα. Πιστεύω ότι θα έχουμε ακόμα την ευκαιρία, κύριε Παπαγιαννάκη, να ξαναμιλήσουμε γι' αυτό στις συζητήσεις μας, αλλά κατά την άποψή μας δεν χρειάζεται τομή. Εξάλλου κανένας πλέον δεν μιλά γι' αυτήν την τομή και η βιομηχανία δεν την ζητεί.
<P>
Τέλος, για να απαντήσω στον κ. Piιtrasanta, τον ευχαριστώ για την παρέμβασή του και για την εποικοδομητική του διάθεση. Σχετικά με τις σκέψεις για το STOA, νομίζω ότι πρέπει να κάνουμε κάτι από κοινού, εφόσον το θέμα αφορά το Κοινοβούλιο, το Κοινό Κέντρο Ερευνών και τα ερευνητικά ινστιτούτα για ο μέλλον της ανθρωπότητας που υπάρχουν στα διάφορα κράτη μέλη. Είναι προς το συμφέρον μας να έχουμε μια καλύτερη και βαθύτερη συνεργασία. Επομένως, είμαι ανοικτός σε κάθε συζήτηση και διάλογο σχετικά με αυτό το θέμα.
<P>
Σε ό,τι αφορά ειδικότερα το ευρωμεσογειακό πλαίσιο, πιστεύω ότι μπορέσατε να διαπιστώσετε, όπως κι εγώ, ότι υπήρξε ενδιαφέρον από την πλευρά των χωρών της Βόρειας και της Νότιας Μεσογείου για κοινή ανάληψη δράσεων έρευνας και ανάπτυξης. Γι' αυτό το θέμα όμως, θα πρέπει να πω ενώπιον του Κοινοβουλίου ότι αυτή η ανάγκη, που έχει εκφραστεί και που αποτελεί εξάλλου κινητήριο μοχλό της οικονομικής ανάπτυξης και της καινοτομίας στην περιοχή αυτή, είναι σημαντικό να ληφθεί υπόψη στο επίπεδο των προγραμμάτων MEDA και στο επίπεδο όλων των προγραμμάτων εξωτερικών σχέσεων. Σε επίπεδο εξωτερικών σχέσεων έχουμε την τάση ορισμένες φορές να θεωρούμε ότι η έρευνα και η τεχνολογική ανάπτυξη δεν είναι προτεραιότητες. Εγώ πιστεύω ότι είναι στοιχεία κλειδιά για την καλύτερη κατανόηση και τη μεγαλύτερη κινητικότητα των ερευνητών στην λεκάνη της Μεσογείου. Τουλάχιστον αυτό συμπέραναν οι Υπουργοί Έρευνας και Επιστημών που συνεδρίασαν για το θέμα αυτό το προηγούμενο Σαββατοκύριακο στο Capri.

<SPEAKER ID=197 NAME="Harbour">
Κύριε Πρόεδρε, θα ήθελα κι' εγώ επίσης να καλωσορίσω τη δήλωση του κ. Busquin. Πολλές από τις ιδέες που συζητήθηκαν στην Επιτροπή Βιομηχανίας, Εξωτερικού Εμπορίου, Έρευνας και Ενέργειας έχουν ληφθεί υπόψη.
<P>
Υπάρχουν δύο σημεία για τα οποία θα ζητούσα από τον κ. Busquin να τα αναπτύξει κάπως περισσότερο αυτό το απόγευμα. Το πρώτο είναι ότι ανέφερε συγκεκριμένα στη δήλωσή του τη συμμετοχή της ΕΕ σε εθνικά προγράμματα. Μπορεί να αναπτύξει λίγο περισσότερο τι έχει στο μυαλό του και να μας δηλώσει εάν αυτό σημαίνει μερική χρηματοδότηση των εθνικών προγραμμάτων από την ΕΕ, με την ίδια να λειτουργεί ως συντονιστής ή αν το ΚΚΕρ θα συμμετάσχει σε ένα ευρύτερο ερευνητικό δίκτυο σε ίση βάση με, π.χ., άλλα εθνικά ερευνητικά κέντρα;
<P>
Θα ήθελα επίσης να πιέσω τον κ. Busquin σχετικά με κάτι που έθιξε ο κ. Piιtrasanta διότι πιστεύω ότι δεν απάντησε και αυτό ήταν ένα σημείο που εγώ ασφαλώς υποστήριξα. Μπορεί να επιβεβαιώσει ότι θα εξετάσει κάποια πιλοτικά προγράμματα στην περίοδο 2000-2001 έτσι ώστε να αποκτήσει μερικές ιδέες δικτύωσης πριν από την πλήρη εφαρμογή;

<SPEAKER ID=198 NAME="Lange">
DE) Κύριε Πρόεδρε, κύριε Επίτροπε, θα αναφερθώ σε τρία σημεία. Πρώτον: Είπατε προς μεγάλη μας χαρά ότι θα βελτιωθεί η διαχείριση. Πράγματι, μερικές φορές τρίζουν τα δοκάρια στη διαχείριση των προγραμμάτων. Τι συγκεκριμένα σκέπτεστε να κάνετε;
<P>
Δεύτερον: Η έρευνα αλλάζει πάντα την κοινωνία μας και οι επιπτώσεις της έρευνας αλλάζουν την κοινωνία μας. Πού βρίσκεται η κοινωνικο-οικονομική έρευνα στον ευρωπαϊκό χώρο έρευνας;
<P>
Τρίτον: Το 2002 λήγει η Συνθήκη της ΕΚΑΧ. Τότε θα υπάρχουν σημαντικά κονδύλια για την έρευνα στον τομέα του χάλυβα και του άνθρακα. Η έρευνα αυτή θα ενσωματωθεί στο έκτο γενικό πρόγραμμα; Θα γίνει ψηφοφορία και το Κοινοβούλιο θα συναποφασίσει για το τι θα συμβεί εδώ;

<SPEAKER ID=199 NAME="Αλυσανδράκης">
EL) Κύριε Επίτροπε, σας ευχαριστώ για την εδώ παρουσία σας και την ανακοίνωση που μας κάνατε. Φαίνεται ότι η Επιτροπή προχωρεί με γοργά βήματα προς την υλοποίηση του ευρωπαϊκού χώρου έρευνας.
<P>
Έχω δύο ερωτήσεις: κατ' αρχάς, ο όρος προστιθέμενη αξία που χρησιμοποιήσατε, μολονότι βέβαια δεν είναι η πρώτη φορά που χρησιμοποιείται, παραπέμπει σε οικονομικά κριτήρια για την ανάπτυξη της έρευνας και μπορεί να οδηγήσει και στην εμπορευματοποίηση της έρευνας. Χωρίς να περιφρονώ την εμπορική και πρακτική πλευρά της αξιοποίησης των αποτελεσμάτων της έρευνας, έχω μία ανησυχία μήπως αυτό γίνει το κύριο κριτήριο. Θα μπορούσατε ίσως να διασκεδάσετε αυτήν την ανησυχία μου;
<P>
Το δεύτερο έχει σχέση με τα κέντρα αριστείας. Έχει η Επιτροπή υπόψη της κάποια κριτήρια με τα οποία θα επιλεγούν αυτά τα κέντρα αριστείας;

<SPEAKER ID=200 NAME="Busquin">
. Κύριε Πρόεδρε, κ. Harbour και εσείς κ. Piιtransanta και σας παρακαλώ να με συγχωρήσετε που δεν απάντησα προηγουμένως στην ερώτησή σας, όσον αφορά κατ' αρχάς τις πειραματικές δράσεις 2000-2001, θα καταβάλουμε κάθε δυνατή προσπάθεια για να εξακριβώσουμε συγκεκριμένα τη σκοπιμότητα ορισμένων στοιχείων, των δικτύων συμπεριλαμβανομένων. Όπως θα διαπιστώσετε στο υπόμνημα προσανατολισμού, έχουμε ήδη αρχίσει να εξετάζουμε δυο, τρία σημεία, τα οποία θα τεθούν σε εφαρμογή τον επόμενο χρόνο, λαμβάνοντας υπόψη μας φυσικά τους περιορισμούς νομοθετικού περιεχομένου του πέμπτου προγράμματος-πλαισίου. Σε ορισμένες περιπτώσεις, όμως, μπορούμε να επιδείξουμε κάποια ευελιξία. Το υπόμνημα προσανατολισμού θα περιλαμβάνει τρία παραδείγματα, τα οποία ελπίζω ότι θα έχουμε την ευκαιρία να συζητήσουμε εκ νέου στο μέλλον.
<P>
Όσον αφορά το πρόβλημα το οποίο θίξατε, κάνετε λόγο για συμμετοχή στα εθνικά προγράμματα. Κατά τη γνώμη μου, αυτό θα αποτελέσει ζήτημα κλειδί. Πράγματι, σήμερα δεν μπορώ να σας δώσω μια συγκεκριμένη απάντηση σχετικά μ' αυτό, είχα όμως κατά νου στο υπόμνημα προσανατολισμού να καλέσω τα κράτη μέλη να λάβουν θέση, διότι με τη βούληση της Επιτροπής και μόνο, ευρωπαϊκός χώρος έρευνας δεν γίνεται. Η Επιτροπή και το πρόγραμμα-πλαίσιο δεν αντιπροσωπεύουν παρά το 5% των δημοσιονομικών δαπανών στον τομέα της έρευνας. Δεν μπορούμε λοιπόν να συζητάμε για ευρωπαϊκό χώρο έρευνας τη στιγμή που εμείς οι ίδιοι είμαστε υπεύθυνοι μόλις για το 5% της έρευνας αυτής.
<P>
Για το λόγο αυτό, έχει μεγάλη σημασία, στη σύνοδο των αρμοδίων για την έρευνα υπουργών στις 16 του μηνός, τα κράτη μέλη να δεσμευτούν να ανοίξουν τα εθνικά τους προγράμματα προς άλλα κράτη. Στη δεδομένη στιγμή, το μόνο που μπορούμε να προσφέρουμε είναι να συντονίσουμε μέχρις ενός σημείου τα πράγματα. Όσοι δεχτούν να ανοίξουν τα προγράμματά τους, θα υποστηρίξουν το συντονισμό και την κινητικότητα στο πλαίσιο μιας σχέσης την οποία θα καθορίσουμε στο μέλλον, φυσικά ανά σχέδιο. Δεν πρόκειται να ανοίξουν όλα τα σχέδια ορισμένα σχέδια μπορούν να ενσωματωθούν πιο εύκολα σε ευρωπαϊκή κλίμακα από κάποια άλλα.
<P>
Έρχομαι τώρα στον κ. Lange και η απάντησή μου είναι ότι έχουμε ήδη αρχίσει να λαμβάνουμε κάποια μέτρα διαχείρισης. Έχουμε την έκθεση του κ. Gerold, από τον οποίο περιμένω ορισμένα στοιχεία ακόμη. Είμαι όμως ήδη σε θέση να σας πω ότι, σύμφωνα με το υπόμνημα αυτό, το μέγεθος των σχεδίων θα πρέπει να αυξηθεί. Αυτή στιγμή, μας έχει κατακλύσει ένας κυκεώνας πολύ μικρών προγραμμάτων, που επιβαρύνουν το διοικητικό τομέα, πολλαπλασιάζουν τους περιορισμούς και προκαλούν σφάλματα.
<P>
Όσον αφορά την κοινωνικο-οικονομική έρευνα, είναι απολύτως σαφές ότι επίσης έχει τη θέση της. Θα υπάρξει ένα ολόκληρο κεφάλαιο σχετικά με τις επιστήμες, την κοινωνία και τους πολίτες. Θα εκπονήσουμε μια ανακοίνωση για το θέμα αυτό. Πράγματι, θεωρώ ότι η έρευνα και η ανάπτυξη θα πρέπει να διεξάγονται στην Ευρώπη σε συνεργασία με τους πολίτες. Έχουμε λοιπόν μια σειρά ζητημάτων με τα οποία οφείλουμε να ασχοληθούμε στον τομέα της κοινωνικο-οικονομικής έρευνας, όπως η διατροφή, οι νέες τεχνολογίες, και ειδικότερα η βιοτεχνολογία.
<P>
Όσον αφορά το πρόγραμμα CECA, γνωρίζετε ότι έχουμε συνάψει κάποια συμφωνία και ότι η έρευνα θα συνεχιστεί. Μέχρι αποδείξεως του εναντίου, δεν πρόκειται να ενσωματωθεί πλήρως στα προγράμματα-πλαίσια. Θα διατηρήσει τον ιδιαίτερο χαρακτήρα του. Αυτή εξάλλου ήταν και η επιθυμία εκείνων που διαπραγματεύτηκαν με την Επιτροπή τη συνέχιση των ερευνητικών προγραμμάτων CECA.
<P>
Για να απαντήσω στον κ. Αλυσσανδράκη, θεωρώ ότι οι εμπορικές πτυχές δεν θα πρέπει να είναι κυρίαρχες. Όπως και να έχει, η ανιδιοτελής έρευνα, όπως θα μπορούσαμε να τη χαρακτηρίσουμε, η έρευνα δηλαδή που δεν γίνεται για εμπορικούς σκοπούς, δίνει ορισμένες φορές τα καλύτερα αποτελέσματα, τόσο σε οικονομικό επίπεδο όσο και σε επίπεδο ουσίας. Όλος ο κόσμος καταλαβαίνει σήμερα, νομίζω, ότι πρέπει να διαφυλάξουμε ένα χώρο ελεύθερης ανάπτυξης ειδικά για τους ερευνητές, ο οποίος δεν θα υπόκειται σε αμιγώς εμπορικές επιταγές. Η ερώτησή σας είναι καίρια, θα πρέπει όμως να δούμε τι θα γίνει στην πράξη. Δεν έχουμε καμία πρόθεση να προτάξουμε την εμπορική πτυχή σε όλους τους τομείς έρευνας. Υπάρχουν πολλές εξειδικευμένες έρευνες, στις οποίες η εμπορική πτυχή είναι προφανέστατη, υπάρχουν όμως και ορισμένες έρευνες πιο θεμελιώδεις, οι οποίες εξάλλου υπηρετούν την πολιτική της Ένωσης στο σύνολό της και, εκ παραλλήλου ενίοτε, ορισμένα εμπορικά συμφέροντα, αλλά έμμεσα, δια των αποτελεσμάτων τους.
<P>
Τέλος, όσον αφορά τα κέντρα αριστείας, ετοιμάζουμε πράγματι τα κριτήρια που θα ισχύσουν. Θα ήθελα ωστόσο να σταθώ σε μια φράση, την οποία θα διαβάσετε στο υπόμνημα προσανατολισμού αποδίδω μεγάλη σημασία στη συγκεκριμένη φράση, διότι το ζήτημα των κέντρων αριστείας εγείρει πολλά ερωτήματα. Δεν θα ήταν φρόνιμο να ορίσουμε τι είναι άριστο και τι δεν είναι. Ως εκ τούτου, θεωρούμε ότι θα πρέπει να χρησιμοποιείται η συγκεκριμένη διατύπωση του υπομνήματος, το οποίο κάνει λόγο για δικτύωση των δεξιοτήτων δημόσιας αριστείας, ορισμένων πανεπιστημιακών και ιδιωτικών ομάδων κυρίως, η οποία θα διασφαλιστεί με ορισμένα κοινά προγράμματα μακροπρόθεσμης δράσης. Έχουμε λοιπόν να κάνουμε με μια διαδικασία, η οποία μάλλον έχει να κάνει με διάφορες ομάδες που δικτυώνονται παρά με κάποια υπερ-κέντρα. Αφορά ορισμένες ομάδες αναγνωρισμένου κύρους σε ευρωπαϊκό και παγκόσμιο επίπεδο, οι οποίες συσπειρώνονται και διασυνδέονται, ασχέτως του τόπου εγκατάστασής τους. Με τις τεχνολογίες της πληροφορίας, σήμερα, τέτοιο πρόβλημα δεν τίθεται, ανεξαρτήτως του μεγέθους της ομάδας.

<SPEAKER ID=201 NAME="Πρόεδρος">
 Ευχαριστώ πολύ, κύριε Busquin.
<P>
Η συζήτηση έληξε.

<CHAPTER ID=11>
΄Ωρα τωv Ερωτήσεωv (Επιτρoπή)
<SPEAKER ID=202 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων (B5-0540/2000). Θα εξετάσουμε τις ερωτήσεις προς την Επιτροπή.
<P>
Πρώτο μέρος

<SPEAKER ID=203 NAME="Πρόεδρος">


<SPEAKER ID=204 NAME="Helena Torres Marques">
Ερώτηση αριθ. 1 της κ. (H-0726/00)
<P>
Θέμα: Εκτέλεση του προϋπολογισμού του Ταμείου Συνοχής Η εκτέλεση του προϋπολογισμού του Ταμείου Συνοχής σημείωσε, τα τελευταία χρόνια, πολύ υψηλά ποσοστά.
<P>
Δεδομένου ότι οι τροποποιήσεις στον κανονισμό του εν λόγω Ταμείου ήταν ιδιαίτερα περιορισμένες (σε αντίθεση με αυτό που συνέβη για τα διαρθρωτικά ταμεία), πώς εξηγεί η Επιτροπή ότι το ποσοστό εκτέλεσης του πρώτου εξαμήνου είναι χαμηλότερο από 1%;

<SPEAKER ID=205 NAME="Barnier">
. Πολύ χαίρομαι που η κυρία Torres Marques μου δίνει, με την ερώτησή της, την ευκαιρία να λάβω θέση ενώπιον της ολομέλειας του Ευρωπαϊκού Κοινοβουλίου σχετικά με την εκτέλεση των πιστώσεων υποχρεώσεων του Ταμείου Συνοχής, που ενδιαφέρει τη χώρα στην οποία εκλέγεται, αλλά και άλλες χώρες επίσης - την Ιρλανδία, την Ελλάδα, την Ισπανία. Θα ήθελα επίσης να εκδηλώσω την ανησυχία μου σε σχέση με το πολύ χαμηλό ποσοστό απορρόφησης των πιστώσεων του Ταμείου Συνοχής στα τέλη Αυγούστου - 16% μόνο, κυρία συνάδελφε - εξακολουθώ να ανησυχώ, ασχέτως αν από τα τέλη Αυγούστου οι εξελίξεις ήταν καλύτερες, και έχω ενημερώσει σχετικά, στις 11 Σεπτεμβρίου, την Επιτροπή Περιφερειακής Πολιτικής και Μεταφορών της Συνέλευσής σας.
<P>
Έγιναν επαφές με τις αρμόδιες αρχές της Ελλάδας, της Ιρλανδίας και της Πορτογαλίας και ζητήσαμε από τις κυβερνήσεις των χωρών αυτών να υποβάλλουν το συντομότερο δυνατό στην Επιτροπή τα σχέδια τους που υπάγονται στο Ταμείο Συνοχής.
<P>
Η Ισπανία υπέβαλε μια δέσμη σχεδίων, ελπίζω συνεπώς ότι για τη χώρα αυτή θα εκτελεστούν πλήρως οι πιστώσεις υποχρεώσεων για το τρέχον έτος, με την επιφύλαξη φυσικά της τεχνικής πραγματογνωμοσύνης των σχεδίων.
<P>
Όσον αφορά την Πορτογαλία, κυρία, κυρίως όμως την Ελλάδα, με το δεδομένο αριθμό σχεδίων που έχουν υποβληθεί, δεν μπορώ να είμαι, επί του παρόντος, εξίσου βέβαιος ότι οι πιστώσεις υποχρεώσεων θα εκτελεστούν σε ικανοποιητικό βαθμό. Θα ήθελα να γίνω κατανοητός και δεν θα ήθελα σε καμία περίπτωση να παρεξηγηθώ, ούτε από εσάς ούτε από κανέναν άλλον ενδιαφερόμενο βουλευτή. Δεν έχω την πρόθεση να αναφερθώ ειδικά σε κάποια συγκεκριμένη χώρα, ούτε να βαθμολογήσω τους καλούς και τους κακούς. Έχω αναλάβει να διαχειριστώ το δεύτερο σε ύψος προϋπολογισμό της Ευρωπαϊκής Ένωσης, τον προϋπολογισμό της Περιφερειακής Πολιτικής και του Ταμείου Συνοχής, και οφείλω να τον διαχειριστώ με τον πιο αυστηρό και αποτελεσματικό τρόπο. Έχω να δώσω λόγο όχι μόνο στο Ελεγκτικό Συνέδριο και στους φορολογούμενους, αλλά κυρίως στο Ευρωπαϊκό Κοινοβούλιο, που είναι επιφορτισμένο με τον έλεγχο και την έγκριση του προϋπολογισμού αυτού και θεωρώ ότι είναι δουλειά μου και καθήκον μου να σας ενημερώνω, όποτε το θεωρώ σκόπιμο, για τις σχετικές εξελίξεις, με απόλυτη διαφάνεια μάλιστα, σεβόμενος το Ευρωπαϊκό Κοινοβούλιο ως αρμόδια επί του προϋπολογισμού αρχή.
<P>
Υπάρχουν κάποιοι λόγοι που εξηγούν γιατί δεν έχουν υποβληθεί μέχρι στιγμής αρκετά σχέδια στην Επιτροπή. Αφενός, μετά από την προσπάθεια που κατεβλήθη προκειμένου να εκτελεστούν πλήρως οι πιστώσεις υποχρεώσεων στο τέλος του 1999, οι εκκρεμείς αιτήσεις χρηματοδότησης νέων σχεδίων με την έναρξη της νέας περιόδου του προϋπολογισμού, δεν μπορεί παρά να είναι ελάχιστες. Και αφετέρου, δεδομένου ότι διανύουμε το πρώτο έτος της νέας περιόδου προγραμματισμού, θα πρέπει να πω, και είναι αντικειμενικό αυτό, ότι οι χώρες που δικαιούνται χρηματοδότηση από το Ταμείο Συνοχής, όπως η δική σας, έχουν επικεντρώσει τις προσπάθειές τους στον προγραμματισμό του Στόχου 1. Έχω εκφράσει εξάλλου δημοσίως και ειδικά στη Λισσαβόνα, παρουσία του Πρωθυπουργού και της κυρίας Lisa Ferreira, την πολύ μεγάλη ικανοποίηση της Επιτροπής για την ποιότητα της δουλειάς που έκαναν οι πορτογαλικές αρχές, σε συνεργασία με τις τοπικές αρχές, όσον αφορά τον προγραμματισμό του Στόχου 1.
<P>
Αυτή η εξαιρετικά σημαντική προσπάθεια, όμως, δεν επέτρεψε να καταβληθεί μια εξίσου σημαντική προσπάθεια και για το Ταμείο Συνοχής. Θέλω να πω στις ενδιαφερόμενες χώρες ότι θα πρέπει να καταβάλουν την προσπάθεια αυτή τώρα και να υποβάλουν τα συντομότερο δυνατό έναν επαρκή αριθμό συγκροτημένων σχεδίων, διαφορετικά υπάρχει ο κίνδυνος ορισμένες πιστώσεις προβλεπόμενες στην εκτέλεση του προϋπολογισμού του Ταμείου Συνοχής για το οικονομικό έτος 2000, να χαθούν οριστικά.
<P>
Πράγματι, ασχέτως του τι μπορεί να προβλεφθεί στο μέλλον, στο πλαίσιο της διοργανικής συμφωνίας για τα Διαρθρωτικά Ταμεία, για το Ταμείο Συνοχής δεν προβλέπεται η επαναχρηματοδότηση σχεδίων σε επόμενες εκτελέσεις. Οι χώρες που δικαιούνται χρηματοδότηση από το Ταμείο Συνοχής λοιπόν, θα πρέπει να έχουν πλήρη επίγνωση ότι ο χρόνος που έχει απομείνει για την υποβολή και την εξέταση των σχεδίων στο πλαίσιο του τρέχοντος έτους του προϋπολογισμού είναι λίγος. Αυτά είχα να σας πω, κυρία Torres Marques, υπήρξα όσο το δυνατόν πιο ειλικρινής και σας ευχαριστώ που μου δώσατε την ευκαιρία να λάβω θέση.

<SPEAKER ID=206 NAME="Torres Marques">
Ευχαριστώ πολύ, κύριε Επίτροπε, που ήλθατε εξ ονόματος της Επιτροπής να απαντήσετε στην ερώτηση αυτή, η οποία για μας είναι πολύ σημαντική. Και πιστεύω, κύριε Επίτροπε, συγγνώμη που το λέω, ότι δεν είστε καλά ενημερωμένος. Ίσως η ανυπαρξία της υπηρεσίας που μόλις αναφέρατε - και που υπήρχε στην προηγούμενη Επιτροπή -, αποκλειστικά αφιερωμένη στο Ταμείο Συνοχής, δεν σας επιτρέπει να έχετε πιο συγκεκριμένα στοιχεία. Σύμφωνα με τα στοιχεία που έχω εγώ, και έπειτα από όσα είπε ο κύριος Επίτροπος στην Επιτροπή Περιφερεριακής Πολιτικής, γνωρίζω ότι η Πορτογαλία ήδη υπέβαλε υποψηφιότητες που υπερβαίνουν το Ταμείο Συνοχής, είτε στον τομέα των μεταφορών είτε στον τομέα του περιβάλλοντος.
<P>
Ο κύριος Επίτροπος γνωρίζει ότι το Ταμείο αυτό το διαχειρίσθηκαν πάντα καλά οι τεσσάρεις χώρες, έχοντας πάντα ποσοστά εκτέλεσης 100%. Πρέπει να ενδιαφερθείτε ιδιαίτερα να μάθετε για ποιο λόγο χώρες που σημείωναν πάντα τόσο υψηλό βαθμό εκτέλεσης, τώρα δεν το κάνουν. Πιστεύω ότι η μπάλα είναι στο γήπεδό σας, οι υπηρεσίες σας έχουν τα στοιχεία, αλλά πρέπει να υπάρχει η ικανότητα να δοθεί απάντηση. Και εγώ, κύριε Επίτροπε, φοβάμαι μήπως η Επιτροπή επωφεληθεί για να περικόψει στον προϋπολογισμό του 2001 τα ποσά του Ταμείου Συνοχής. Αυτό δεν θα το δεχθούμε!

<SPEAKER ID=207 NAME="Barnier">
. Κυρία Torres Marques, σας άκουσα με μεγάλη προσοχή, αλλά δεν καταλαβαίνω τι ακριβώς εννοείτε όταν μιλάτε για ενδεχόμενη περικοπή του προϋπολογισμού. Η προηγούμενη περίοδος προγραμματισμού περατώθηκε στα τέλη το 1999, σήμερα υπάρχει μια νέα περίοδος προγραμματισμού και με τη νέα αυτή περίοδο οφείλω κυρίως να ασχοληθώ, ώστε να αποδώσω λογαριασμό αυτό δεν με εμποδίζει βεβαίως να βρίσκομαι σε συνεχή επαγρύπνηση, σε συνεργασία με την κυρία Schreyer και υπό τον έλεγχο της Επιτροπής Δημοσιονομικού Ελέγχου και της Επιτροπής Περιφερειακών Υποθέσεων, για την αποπληρωμή των προηγούμενων προγραμμάτων. Διατηρώ ωστόσο ορισμένες ανησυχίες επί του θέματος, για κάποιες πιστώσεις που χορηγήθηκαν αρκετά παλιά, στο πλαίσιο του Στόχου 2, του Στόχου 1 ή του Ταμείου Συνοχής.
<P>
Ξαναλέω όμως ότι η Πορτογαλία τα πήγε πολύ καλά κατά την προηγούμενη περίοδο. Θα ήθελα απλώς να παρατηρήσω, και οι αριθμοί που σας δίνω είναι της 26ης Σεπτεμβρίου, ότι, πράγματι, οι πιστώσεις που έχει απορροφήσει η Πορτογαλία κατά τη νέα περίοδο, - κατέχω τη θέση του Επιτρόπου εδώ και ένα χρόνο μόνο - ανέρχονται σε 2,6%. Πολύ καλά ακούσατε: 2,6%. Γνωρίζω όμως το γενικό κανονισμό των Διαθρωτικών Ταμείων και του Ταμείου Συνοχής και ξέρω ότι δεν διέπονται από τις ίδια διατάξεις. Σας προειδοποιώ και σας λέω: Προσοχή! Δεν θα μπορέσουμε να επαναπρογραμματίσουμε, να επαναχρηματοδοτήσουμε ορισμένα σχέδια στα επόμενα οικονομικά έτη και ορισμένες πιστώσεις του Ταμείου Συνοχής κινδυνεύουν να χαθούν.
<P>
Έστειλα επιστολή στην κυρία Ferreira, με την οποία διατηρώ άριστες, πολύ εποικοδομητικές σχέσεις, για να της εκφράσω την ανησυχία μου. Γνωρίζω ότι η χώρα σας καταβάλλει μεγάλες προσπάθειες, προκειμένου να μου υποβάλει έναν επαρκή αριθμό σχεδίων. Θα τα επικυρώσουμε σε επίπεδο τεχνικού περιεχομένου το συντομότερο δυνατό, ώστε να μην υπάρξουν επιπτώσεις για τη χώρα σας, όπως και για τις υπόλοιπες χώρες του Ταμείου Συνοχής, και να μπορέσει να επωφεληθεί πλήρως των σχετικών πιστώσεων

<SPEAKER ID=208 LANGUAGE="FR" NAME="Παπαγιαννάκης">
Κύριε Επίτροπε, θα ήθελα να σας ζητήσω δύο πληροφορίες. Αναφέρατε το ποσοστό απορρόφησης 2,6% για την Πορτογαλία. Μπορείτε να μας δώσετε τα αντίστοιχα ποσοστά της Ισπανίας και της Ελλάδας;
<P>
Η δεύτερη ερώτησή μου είναι η εξής: εκτός από το Ταμείο Συνοχής, υπάρχει το Κοινοτικό Πλαίσιο Στήριξης, υπάρχουν τα Διαρθρωτικά Ταμεία, τα περιφερειακά προγράμματα, κτλ. Ποιες χώρες έχουν υποβάλει τελικά σχέδια και ποια προγράμματα ποιών χωρών έχετε ήδη εγκρίνει;

<SPEAKER ID=209 NAME="Barnier">
. Αυτή τη στιγμή, δεν είμαι σε θέση να σας δώσω αναλυτικές πληροφορίες για τα υπό εκτέλεση σχέδια που υπάγονται στα Κοινοτικά Πλαίσια Στήριξης των χωρών που δικαιούνται χρηματοδότηση από τα Διαρθρωτικά Ταμεία, στο πλαίσιο του Στόχου 1. Έδωσα όλες τις σχετικές πληροφορίες στην Επιτροπή Περιφερειακών Υποθέσεων, στις 11 Σεπτεμβρίου, και αν θέλετε, μπορώ να σας τις δώσω απόψε ή αύριο, αυτούσιες, όπως τις κατέθεσα με κάθε διαφάνεια στην αρμόδια επιτροπή στις 11 Σεπτεμβρίου, πριν από ένα μήνα δηλαδή και λιγότερο, για όλες τις ενδιαφερόμενες χώρες.
<P>
Όσον αφορά το Στόχο 1, πραγματικά, δεν ανησυχώ καθόλου για καμία από τις ενδιαφερόμενες χώρες και δεν ανησυχώ πολύ ούτε για το Στόχο 2: τα πράγματα πάνε καλά και διεξάγονται γενικώς διαπραγματεύσεις σχετικά με τα ενιαία έγγραφα προγραμματισμού. Νομίζω ότι από τα 102 DOCUP που θα πρέπει να υπογραφούν, τα 83 βρίσκονται αυτή τη στιγμή υπό διαπραγμάτευση. Από όσο μπορώ να θυμάμαι.
<P>
Γιατί επιμένω όσον αφορά το Ταμείο Συνοχής; Το επαναλαμβάνω για άλλη μια φορά, επειδή ο γενικός κανονισμός είναι διαφορετικός για τα Διαρθρωτικά Ταμεία (Στόχος 1 και Στόχος 2) και διαφορετικός για το Ταμείο Συνοχής, και δεν θα μπορέσω να προβώ, αν παραστεί ανάγκη, σε επαναπρογραμματισμό του Ταμείου Συνοχής. Υπάρχει λοιπόν ο κίνδυνος τα χρήματα να χαθούν. Για αυτό το λόγο κρούω τον κώδωνα του κινδύνου, επαναλαμβάνω όμως ότι δεν αναφέρομαι ειδικά σε κάποια συγκεκριμένη χώρα, διότι οι περιφερειακές και εθνικές αρχές, οι κυβερνήσεις και οι υπάλληλοι της Επιτροπής οφείλουν να καταβάλουν υπεράνθρωπη προσπάθεια για να τα προβλέψουν όλα αυτά, μέσα σε ένα χρόνο, και για τα επτά επόμενα χρόνια.
<P>
Μου ζητήσατε τα ποσοστά απορρόφησης των λοιπών χωρών. Στις 26 Σεπτεμβρίου, η Ισπανία είχε απορροφήσει πιστώσεις της τάξης του 26,2 %, η Ελλάδα της τάξης του 4,6% και η Πορτογαλία της τάξης του 2,6%. Κατά τη συγκεκριμένη ημερομηνία η Ιρλανδία κατέγραφε μηδενική απορρόφηση πιστώσεων, αλλά η χώρα αυτή παρουσιάζει ιδιαιτερότητες. Συνολικά, στις 26 Σεπτεμβρίου είχε απορροφηθεί το 17,6% των πιστώσεων του Ταμείου Συνοχής.

<SPEAKER ID=210 NAME="Πρόεδρος">


<SPEAKER ID=211 NAME="Neil MacCormick">
Ερώτηση αριθ. 2 του κ. (H-0730/00):
<P>
Θέμα: Φόρος επί των καυσίμων Το σημερινό επίπεδου φόρου επί των καυσίμων στο Ηνωμένο Βασίλειο είναι κατά πολύ υπεράνω αυτού που ισχύει σε οποιοδήποτε άλλο κράτος μέλος. Η επιβάρυνση από αυτό το φόρο είναι ιδιαίτερα υψηλή στα πιο απομακρυσμένα μέρη της χώρας, ειδικότερα στις παραμεθόριες περιοχές, στις ορεινές περιοχές και στα νησιά της Σκωτίας. Αυτό έχει έναν έντονα στρεβλωτικό αντίκτυπο στον ανταγωνισμό μεταξύ μικρομεσαίων επιχειρήσεων σ' αυτές τις περιοχές και πολυεθνικών ή άλλων ευρείας κλίμακας επιχειρήσεων που λειτουργούν σε ολόκληρο το Ηνωμένο Βασίλειο, μεταξύ τουριστικών βιομηχανιών σ' αυτές τις περιοχές και αλυσίδων ξενοδοχείων που είναι συγκεντρωμένες σε μεγάλα κέντρα πλησιέστερα στην ηπειρωτική Ευρώπη, όπως το Λονδίνο, και μεταξύ γεωργών και ψαράδων σε απομακρυσμένα μέρη και γεωργών και ψαράδων που βρίσκονται σε πιο πλεονεκτικές περιοχές.
<P>
Προτίθεται συνεπώς η Επιτροπή να πραγματοποιήσει έρευνα σχετικά με το κατά πόσον το υπερβολικό επίπεδο φόρου επί των καυσίμων στο Ηνωμένο Βασίλειο αποτελεί παράβαση της νομοθεσίας περί ανταγωνισμού βάσει των Συνθηκών και συνεπώς είναι παράνομο; Ποια μέτρα σκοπεύει να λάβει η Επιτροπή σχετικά με αυτό το θέμα;

<SPEAKER ID=212 NAME="Bolkestein">
Η ερώτηση που τέθηκε από τον αξιότιμο βουλευτή του Σώματος είναι εξαιρετικά επίκαιρη, για να μπορέσω όμως να δώσω μια σαφή απάντηση πρέπει πρώτα να αναφερθώ στην προέλευση της κοινοτικής νομοθεσίας η οποία αφορά τη φορολόγηση των καυσίμων. Το 1987, η Επιτροπή κατέθεσε διάφορες προτάσεις για την έμμεση φορολογία, με απώτερο στόχο την κατάργηση των φορολογικών ορίων ενόψει της υλοποίησης της εσωτερικής αγοράς. Όσον αφορά τους ειδικούς φόρους κατανάλωσης, η Επιτροπή επεδίωκε μια πλήρη εναρμόνιση της φορολογίας για τα ορυκτέλαια στην Κοινότητα, με την καθιέρωση ενός ενιαίου συντελεστή φόρου κατανάλωσης για κάθε είδος προϊόντος. Η έγκριση παρόμοιων μέτρων θα επέτρεπε οπωσδήποτε την αποφυγή των στρεβλώσεων του ανταγωνισμού, τις οποίες αναφέρει σήμερα το αξιότιμο μέλος του Σώματος. Ωστόσο, η πρόταση αυτή προσέκρουσε στη σθεναρή αντίσταση ορισμένων κρατών μελών.
<P>
Το 1989, η Επιτροπή υπέβαλε νέα πρόταση η οποία αποσκοπούσε να επιφέρει περισσότερη ευελιξία. Η πρόταση αυτή, η οποία, εκτός από τους κατώτερους συντελεστές, προέβλεπε στενά περιθώρια συντελεστών και ενδεικτικούς συντελεστές, απορρίφθηκε εκ νέου από τα κράτη μέλη. Τελικά, τα κράτη μέλη αποφάσισαν το 1992 ομόφωνα τη θέσπιση ενός κοινοτικού συστήματος φορολογίας για τα ορυκτέλαια το οποίο προέβλεπε μόνο έναν κατώτατο συντελεστή φορολογίας για κάθε είδος ορυκτελαίου αναλόγως της χρήσης του. Αυτό σημαίνει, χρήση ως καύσιμο αυτοκινήτων οχημάτων, βιομηχανική ή εμπορική χρήση, ή χρήση για λόγους θέρμανσης. Θα ήθελα συνεπώς να τονίσω ότι οι κατώτατοι κοινοτικοί συντελεστές δεν έχουν προσαρμοστεί από το 1992 και ότι σήμερα οι ειδικοί φόροι κατανάλωσης υπερβαίνουν στην πράξη συχνά κατά πολύ τους κατώτατους κοινοτικούς συντελεστές και διαφέρουν κατά πολύ από χώρα σε χώρα. Όπως παρατηρήθηκε και από το αξιότιμο μέλος του Σώματος, οι ειδικοί φόροι κατανάλωσης που ίσχυαν στο Ηνωμένο Βασίλειο για τη βενζίνη και το ντήζελ που χρησιμοποιούνται σε κινητήρες είναι οι υψηλότεροι στην Ευρώπη, αλλά οι ειδικοί φόροι κατανάλωσης για το μαζούτ και την κηροζίνη, που χρησιμοποιούνται - στο βαθμό που χρησιμοποιούνται - για βιομηχανικούς και εμπορικούς σκοπούς ή για θέρμανση, αυτοί οι ειδικοί φόροι κατανάλωσης καθώς και οι ειδικοί φόροι κατανάλωσης στο βαρύ πετρέλαιο είναι χαμηλότεροι των υψηλοτέρων που ισχύουν στην Ευρωπαϊκή Ένωση. Πρόκειται συνεπώς για μια ποικιλόμορφη εικόνα και δεν είναι αλήθεια ότι όλοι οι ειδικοί φόροι κατανάλωσης στα ορυκτέλαια είναι υψηλότεροι στο Ηνωμένο Βασίλειο απ' ό,τι στην υπόλοιπη Ευρώπη.
<P>
Τέλος, η θέσπιση υψηλών ειδικών φόρων κατανάλωσης στα ορυκτέλαια δεν οδηγεί στην παραβίαση των κοινοτικών διατάξεων περί ανταγωνισμού. Από την άλλη πλευρά, θα μπορούσαν να υπάρχουν κρατικές ενισχύσεις εφόσον υπήρχαν ορισμένοι ειδικοί τομείς για τους οποίους ίσχυαν παρεκκλίσεις από το γενικό κανόνα και, στην περίπτωση αυτή, θα έπρεπε να εξετασθεί με βάση τις διατάξεις της συνθήκης κατά πόσον είναι σύμφωνα με το νόμο τα μέτρα αυτού του είδους. Εδώ, κύριε Πρόεδρε, θα ήθελα να ολοκληρώσω την αρχική απάντησή μου.

<SPEAKER ID=213 NAME="MacCormick">
Κύριε Πρόεδρε, ευχαριστώ τον κ. Bolkestein για την πολύ προσεκτική του απάντηση στο ερώτημά μου αλλά πιστεύω ότι δεν το απάντησε πλήρως. Για να διευκρινίσω, όπως θα γνωρίζει η Επιτροπή, η ερώτηση αυτή είχε κατατεθεί πριν από την έναρξη των διαμαρτυριών και αιτία υπήρξαν τα παράπονα από άτομα της εκλογικής μου περιφέρειας. Για παράδειγμα, στη νήσο του North Uist υπάρχει μια εταιρεία η οποία ασχολείται με την εκμετάλλευση λατομείων και με τη συντήρηση των δρόμων. Αποτελεί πολύ καλή ιδέα να υπάρχουν μικρομεσαίες επιχειρήσεις που να είναι σε θέση να υποβάλλουν προσφορές και να συμμετέχουν σε διαγωνισμούς για τη συντήρηση των δρόμων σε τέτοια μικρά νησιά. Αυτό είναι κάτι που ευνοεί και την απασχόληση και την κοινωνική συνοχή. Εάν το κόστος των καυσίμων με το οποίο επιβαρύνονται επιχειρήσεις όπως αυτή, είναι πάνω από διπλάσιο του αντίστοιχου κόστους των πολυεθνικών εταιρειών με γραφεία σε άλλα σημεία της Σκωτίας και οι οποίες συμμετέχουν σε παρόμοιους διαγωνισμούς είναι προφανές ότι υπάρχει στρέβλωση του ανταγωνισμού προς ζημία των απομακρυσμένων αυτών κοινοτήτων.
<P>
Κατανοώ τα όσα είπε ο κ. Bolkestein και γνωρίζω ότι ο βασικός κανόνας στις συνθήκες απαγορεύει την επιβάρυνση των αλλοδαπών επιχειρήσεων περισσότερο από τις ντόπιες, αλλά πιστεύω ότι θα έπρεπε να εφαρμόζεται η γενική νομοθεσία του έντιμου ανταγωνισμού στην Ευρώπη. Εκεί όπου τα επίπεδα φορολογίας είναι εντελώς δυσανάλογα θα έπρεπε να εξετάζουμε τις επιπτώσεις που θα είχε η εφαρμογή της νομοθεσίας περί ανταγωνισμού και παρά το γενικό κανόνα ότι παρόμοια θέματα ανήκουν στη δικαιοδοσία των κρατών μελών.

<SPEAKER ID=214 NAME="Bolkestein">
. Κύριε Πρόεδρε, θα ήθελα να πω στον κ. MacCormick ότι η Επιτροπή δεν έχει τρόπο για να επηρεάσει τα επίπεδα της φορολογίας για τα ορυκτά καύσιμα στα κράτη μέλη. Θέλω να είμαι σαφής και επιμένω σ' αυτό το σημείο καθόσον, όπως δήλωσα στην πρώτη απάντησή μου, η Επιτροπή έχει καταβάλει προσπάθειες για να πείσει τα κράτη μέλη να εναρμονίσουν τη φορολογία τους, ακριβώς για να αποφευχθούν οι στρεβλώσεις στο εμπόριο οι οποίες μπορούν να προκύψουν από αυτές τις διαφορές. Ο κ. MacCormick θα κατανοεί ότι οι προσπάθειες αυτές της Επιτροπής δεν τελεσφόρησαν στο Συμβούλιο. Συνεπώς, για μια φορά ακόμη, η Επιτροπή δε διαθέτει μέσα για να υποχρεώσει τα κράτη μέλη να μεταβάλουν το επίπεδο της φορολογίας. Αυτό είναι το πρώτο σημείο το οποίο θα ήθελα να επαναλάβω και να επιμείνω.
<P>
Δεύτερον, όπως γνωρίζει ο κ. MacCormick, εκεί όπου τα κράτη μέλη μέσω χρηματοδοτικών μεθόδων ευνοούν ένα συγκεκριμένο βιομηχανικό τομέα, παραβιάζουν τους κανονισμούς περί κρατικών ενισχύσεων διότι σ' αυτή την περίπτωση η χρηματοδοτική κρατική ενίσχυση ισοδυναμεί προς επιδότηση. Ο κ. MacCormick ορθώς υποστηρίζει την ισότητα στη μεταχείριση καθώς και τον έντιμο και δίκαιο ανταγωνισμό. Εάν κάποια περιοχή ή κάποιος παραγωγικός κλάδος έχει ευνοϊκή χρηματοδοτική μεταχείριση, τότε παραβιάζεται η νομοθεσία περί εντίμου ανταγωνισμού και η Επιτροπή, στο πρόσωπο του συναδέλφου μου κ. Monti, θα αναλάβει δράση.
<P>
Τρίτον, ο κ. MacCormick θα γνωρίζει ότι η αρχή των συγκεκριμένων επιπέδων φορολόγησης περιλαμβάνει και ορισμένες εξαιρέσεις οι οποίες στηρίζονται στο Αρθρο 8(4) της Οδηγίας 92/81 της Ευρωπαϊκής Ένωσης και είναι περίπου 100. Οι εξαιρέσεις αυτές αποκαλούνται εξαιρέσεις 8(4).
<P>
Αυτή τη στιγμή η Επιτροπή εξετάζει όλες αυτές τις εξαιρέσεις με πρόθεση να αποφασίσει εάν θα πρέπει να συνεχίσουν να ισχύουν και εάν ναι για ποιο ακόμη χρονικό διάστημα. Κατά την πορεία αυτής της εξέτασης η Επιτροπή θα δώσει επίσης απάντηση στο ερώτημα εάν οι εξαιρέσεις αυτές συνιστούν παραβίαση των κανόνων της Συνθήκης σχετικά με τις κρατικές ενισχύσεις καθόσον, προφανώς, μια εξαίρεση μπορεί να συνιστά κατά κάποιον τρόπο κρατική ενίσχυση και εάν είναι έτσι η Επιτροπή θα πρέπει να αναλάβει δράση.
<P>
Για να επιστρέψω στην περίπτωση που αναφέρθηκε και την οποία δε γνωρίζω, υποθέτω ότι οι συνθήκες κάτω από τις οποίες λειτουργούν οι μεγάλες και οι μικρές επιχειρήσεις συνδέονται με τα επίπεδα φορολογίας για τα ορυκτά καύσιμα που χρησιμοποιούν και εφόσον τα επίπεδα αυτά είναι παρόμοια ή ίδια γι' αυτούς τους διάφορους βιομηχανικούς τομείς, τότε δε βλέπω να υπάρχεουν περιθώρια επέμβασης της Επιτροπής. Ελπίζω ότι έγινα σαφής. Εάν δεν έπεισα ακόμη τον κ. MacCormick ελπίζω να μπορέσω να το κάνω μετά τη συνεδρίαση.

<SPEAKER ID=215 NAME="Martin, David">
Κύριε Πρόεδρε, ο λόγος για τον οποίο οι τιμές διαφέρουν μεταξύ του ηπειρωτικού τμήματος του ΗΒ και των νησιών, δεν έχει καμία σχέση με τη φορολογία. Η φορολογία είναι απολύτως η ίδια σε όλα τα μέρη του Ηνωμένου Βασιλείου. Θα ήθελα να ρωτήσω το εξής: είναι άραγε η Επιτροπή ενήμερη μιας πολύ σοβαρής πανεπιστημιακής έρευνας στη Σουηδία η οποία έδειξε ότι, λαμβανομένων υπόψη όλων ανεξαιρέτως των δαπανών, το κόστος μεταφοράς στο ΗΒ βρίσκεται στην πραγματικότητα στα επίπεδα του μέσου κοινοτικού όρου; Λαμβάνοντας υπόψη τις μη μισθολογικές εργατικές δαπάνες, το κόστος αδειών και ασφάλισης των οχημάτων καθώς και τα διόδια, δεν είναι ακριβότερο να οδηγεί κανείς στο Ηνωμένο Βασίλειο απ' ότι στην υπόλοιπη Ευρωπαϊκή Ένωση. Έχοντας υπόψη τη δέσμευση της Επιτροπής να ανταποκριθεί στις υποχρεώσεις του Κυότο διερωτώμαι εάν ο Επίτροπος θα αποδεχόταν ότι ο καλύτερος τρόπος για να επιτευχθεί αυτό είναι με υψηλότερους δασμούς στα καύσιμα σε αντίθεση με την αύξηση των υπολοίπων συγκοινωνιακών δαπανών. Εάν θέλει κανείς να κάνει οικονομία στα καύσιμα ο τρόπος για να το κάνει είναι μέσω των δασμών στα καύσιμα και με καμία άλλη μορφή φορολογίας.

<SPEAKER ID=216 NAME="Bolkestein">
. Θα ήθελα να πω στον κ. Martin ότι προφανώς υπάρχει σχέση μεταξύ της τιμής καταναλωτού για οποιοδήποτε είδος καυσίμου και της ζήτησης του καυσίμου αυτού. Αυτή είναι η ελαστικότητα της τιμής ζήτησης, μηχανισμός τον οποίο υποθέτω ότι ο κ Martin γνωρίζει. Μολονότι το ακριβές σχήμα της καμπύλης ελαστικότητας είναι κάτι που υπόκειται σε συζήτηση, είναι βέβαιο ότι υπάρχει, εάν κανείς λάβει υπόψη του το πόσο εντατική σε απαιτήσεις καυσίμων είναι η οικονομία και το πώς έχει μεταβληθεί η ένταση αυτή.
<P>
Από την εποχή της κρίσης του πετρελαίου της δεκαετίας του 1970 η ένταση αυτή έχει περίπου υποδιπλασιαστεί. Δεν μπορεί να υπάρξει αμφιβολία ότι μακροπρόθεσμα η ένταση αυτή παίζει σημαντικότατο ρόλο. Κατά συνέπεια, εάν ο κ. Martin λάβει υπόψη του ότι εάν θελήσουμε να επιτύχουμε τους στόχους και τους σκοπούς της Συμφωνίας του Κυότο και ότι μια υψηλή τιμή καταναλωτού για τα καύσιμα θα εξυπηρετούσε το σκοπό αυτό, τότε θα έχει κατανοήσει τη λογική της οικονομικής αιτιολόγησης. Η λογική της οικονομικής αιτιολόγησης στηρίζει τη δήλωση του κ. Martin. Θα μπορούσε κάποιος βέβαια να διευρύνει την επιθυμία του - την οποία συνάγω από τα λόγια του - να συμμορφωθούμε προς τις υποχρεώσεις που αναλάβαμε στο Κυότο, ισχυριζόμενος ότι υπάρχουν και άλλες μορφές ενέργειας οι οποίες μπορούν να μας βοηθήσουν να επιτύχουμε αυτόν το στόχο. Η πυρηνική ενέργεια, π.χ., είναι ένα πολύ σαφές επιχείρημα. Το χαρτοφυλάκιό μου δεν περιλαμβάνει τον τομέα της ενέργειας και ιδιαίτερα την πυρηνική ενέργεια, αλλά εφόσον ο κ. Martin ξεκίνησε τα οικονομικά επιχειρήματα πιστεύω ότι μπορώ να κάνω το ακόλουθο σχόλιο.
<P>
Υπάρχει και η άλλη όψη του νομίσματος. Εάν κανείς αυξήσει την τιμή των καυσίμων επηρεάζει αρνητικά την οικονομική ανάπτυξη. Έχουν γίνει υπολογισμοί τόσο στο δυτικό κόσμο όσο και στις αναπτυσσόμενες χώρες οι οποίοι δείχνουν ότι μια αύξηση στην τιμή του πετρελαίου - από 5 δολάρια το βαρέλι σε 10 δολάρια το βαρέλι - μεταφράζεται σε 0,2% έως 0,5% μείωση της οικονομικής ανάπτυξης. Επομένως δεν πρόκειται για μια απλή και ξεκάθαρη περίπτωση. Βεβαίως η συμφωνία του Κυότο είναι σημαντική και όλοι θέλουμε να επιτύχουμε τους στόχους της. Η υψηλή τιμή του πετρελαίου βοηθάει να προχωρήσουμε προς αυτήν την κατεύθυνση αλλά δεν πρέπει να ξεχνάμε και την αρνητική οικονομική επίπτωση με τις συνεπακόλουθες επιπτώσεις στην αύξηση της ανεργίας.
<P>
Δεν πρόκειται περί απλού θέματος και θα ήθελα να επιστήσω την προσοχή των Μελών - όσο είναι αναγκαίο - να αποφεύγουν τη μονόπλευρη προσέγγιση σ' αυτό το πρόβλημα.

<SPEAKER ID=217 NAME="Purvis">
Κύριε Πρόεδρε, αποδέχομαι τα πολύ ισορροπημένα επιχειρήματα του Επιτρόπου σχετικά με το Κυότο καθώς και με τις οικονομικές επιπτώσεις που συνεπάγεται, αλλά εδώ συζητούμε για συγκεκριμένα προβλήματα περιφερειακών και απομακρυσμένων περιοχών. Εάν η Επιτροπή δεν έχει στη διάθεσή της μέσα για να επηρεάσει τα επίπεδα φορολογίας στα κράτη μέλη και εάν η ενίσχυση ορισμένων βιομηχανικών τομέων απαγορεύεται από τους κανόνες ανταγωνισμού, τότε στην περίπτωση των περιοχών που αντιμετωπίζουν ειδικά προβλήματα επειδή είναι απομωνωμένες αν επιτρεπόταν κάποια διαφοροποίηση στη φορολογία για αυτές τις ειδικές περιπτώσεις, θα γινόταν για λόγους εξίσωσης και όχι προτιμησιακσής μεταχείρισης.

<SPEAKER ID=218 NAME="Bolkestein">
. (ΕΝ) Θα ήθελα να απαντήσω στον κ. Purvis ότι τα προβλήματα των φυσικά ή γεωγραφικά μειονεκτικών περιοχών είναι πιθανότατα αντικείμενο των εθνικών κυβερνήσεων δεδομένου ότι σ' αυτές τις περιφέρειες διαμένει τμήμα του εκλογικού τους σώματος. Ίσως επίσης το αντικείμενο να είναι της αρμοδιότητας του συναδέλφου μου κ. Barnier ο οποίος μίλησε προ ολίγου στο Σώμα.
<P>
Από τη δική μου πλευρά και όσο μου επιτρέπουν τα κράτη μέλη εξετάζω τα οικονομικά θέματα της Ένωσης. Θα ήταν λάθος να πω ότι με χρηματοδοτικά μέσα θα μπορούσε να επιτευχθεί κάποιο γεωγραφικό πλεονέκτημα και έτσι θα πρέπει να απογοητεύσω τον κ. Purvis. Ωστόσο, εάν έρθει να με συναντήσει έχοντας υπόψη κάποιο συγκεκριμένο πρόβλημα σε κάποια συγκεκριμένη περιφέρεια ή για ο,τιδήποτε άλλο, θα ήμουν ευτυχής να φέρω το θέμα υπόψη του συναδέλφου μου κ. Barnier.

<SPEAKER ID=219 NAME="Πρόεδρος">


<SPEAKER ID=220 NAME="Michl Ebner">
Ερώτηση αριθ. 3 του κ. (H-0743/00):
<P>
Θέμα: Κονδύλιο του προϋπολογισμού για τις γλώσσες των μειονοτήτων Οι πιστώσεις του προϋπολογισμού της Ευρωπαϊκής Ένωσης που προορίζονται για τις γλώσσες των μειονοτήτων διατίθενται από το 1983 και σημείωσαν συνεχή αύξηση έως το 1995, έτος κατά το οποίο ανήλθαν στο υψηλότερο επίπεδο, δηλαδή 4 εκατ. ευρώ. Έκτοτε οι πιστώσεις αυτές μειώνονται με ανεξήγητο τρόπο, ώστε κατά το τρέχον έτος να ανέρχονται μόνον σε 3,5 εκατ. ευρώ.
<P>
Το γεγονός αυτό προκαλεί έκπληξη διότι η Ευρωπαϊκή Ένωση πρόκειται σύντομα να προβεί σε διεύρυνση με τις ανατολικές χώρες και φυσικά το θέμα των μειονοτήτων αποκτά μεγάλη σημασία, ιδιαίτερα από την άποψη της κατάλληλης ανταλλαγής πληροφοριών. Εξάλλου, ιδιαίτερα θετικό αντίκτυπο είχαν οι προηγούμενες δραστηριότητες, όπως η δημιουργία δικτύου για τις περιφερειακές γλώσσες και τις γλώσσες των μειονοτήτων, την οποία έχουν αναλάβει το γραφείο που είναι αρμόδιο για τις λιγότερο διαδεδομένες γλώσσες και τα τρία κέντρα Mercator.
<P>
Μπορεί η Επιτροπή να αναφέρει ποιο θα είναι, κατά το προσεχές έτος, το ύψος των πιστώσεων του προϋπολογισμού για την προώθηση των γλωσσών των μειονοτήτων και εάν προβλέπεται αύξηση σε σχέση με το ποσό του έτους 2000;

<SPEAKER ID=221 NAME="Reding">
. Κύριε Πρόεδρε, απαντώντας στην ερώτηση του αξιότιμου βουλευτή θα ήθελα να πω ότι στο προσχέδιο προϋπολογισμού το οποίο η Επιτροπή ενέκρινε στις 10 Μαίου, προβλέπεται μια πίστωση της τάξης του ενός εκατομμυρίου ευρώ στη γραμμή A-3015 του προϋπολογισμού, σχετικά με το Ευρωπαϊκό Γραφείο για τις λιγότερο διαδεδομένες γλώσσες και τα κέντρα Mercator. Η Επιτροπή δεν έχει προβλέψει ειδικές πιστώσεις για την απευθείας χρηματοδότηση σχεδίων υπέρ των περιφερειακών γλωσσών και των γλωσσών των μειονοτήτων, για τους λόγους τους οποίους θα σας εκθέσω.
<P>
Η διοργανική συμφωνία της 6ης Μαίου 1999 μεταξύ Κοινοβουλίου, Συμβουλίου και Επιτροπής για τη δημοσιονομική πειθαρχία και τη βελτίωση της δημοσιονομικής λειτουργίας, ορίζει ότι οι πιστώσεις για δράσεις που στερούνται νομικής βάσης - όπως οι συγκεκριμένες δράσεις - και οι οποίες αφορούν σχέδια υπέρ της προώθησης και της διαφύλαξης των περιφερειακών γλωσσών και πολιτισμών και των γλωσσών και πολιτισμών των μειονοτήτων, μπορούν να εγγραφούν σε τρεις εκτελέσεις προϋπολογισμού το πολύ, με τον όρο εντούτοις να γίνεται προσπάθεια να δημιουργηθεί η νομική βάση στη συνέχεια.
<P>
Δεδομένου του περιορισμού αυτού και δεδομένου ότι υπάρχει η δυνατότητα να χρηματοδοτηθούν τα σχέδια υπέρ των γλωσσών των μειονοτήτων στο πλαίσιο του Ευρωπαϊκού Έτους Γλωσσών το 2001, αποφασίστηκε να μην εγγραφούν ειδικές πιστώσεις για το 2001 για τα σχέδια αυτά εξετάζω όμως τη δυνατότητα μιας πιο μόνιμης ενίσχυσης των γλωσσών αυτών στο μέλλον, και στο πλαίσιο που θέσπισε η συμφωνία του 1999. Με άλλα λόγια, βασίζομαι πραγματικά στο Ευρωπαϊκό Έτος Γλωσσών για να δρομολογηθούν κάποιες εξελίξεις, ώστε στο τέλος του έτους αυτού να μπορέσουμε να βρούμε, όλοι μαζί, μια μόνιμη λύση και να μην είμαστε αναγκασμένοι να επανερχόμαστε κάθε χρόνο και να δίνουμε μάχη για να πετύχουμε κάποια χρηματοδότηση.
<P>
Είναι δεδομένο, πάντως, ότι οι γλώσσες και οι πολιτισμοί της περιφέρειας και των μειονοτήτων μπορούν να επιχορηγηθούν στο πλαίσιο αρκετών άλλων προγραμματισμένων δράσεων. Λόγου χάρη, στο πλαίσιο των προπαρασκευαστικών δραστηριοτήτων που έχουν στόχο να ενισχύουν τη χρήση ψηφιακού περιεχομένου στα παγκόσμια δίκτυα και να προωθήσουν τη γλωσσική πολυμορφία στην κοινωνία της πληροφορίας: Culture 2000, MEDIA, και στο βαθμό που τα προτεινόμενα σχέδια συμβάλλουν στην υλοποίηση των στόχων των δράσεων αυτών. Στο πλαίσιο των συγκεκριμένων δραστηριοτήτων, ωστόσο, δεν προβλέπεται κάποια ειδική πίστωση για τις γλώσσες των μειονοτήτων, χωρίς αυτό να σημαίνει ότι τα προγράμματα αυτά δεν μπορούν να χρησιμοποιηθούν για ανάλογους σκοπούς.

<SPEAKER ID=222 NAME="Ebner">
DE) Κύριε Πρόεδρε, ευχαριστώ, κυρία Επίτροπε, για την πληροφορία που μας δώσατε. Θα ευχόμουν να λέγατε τώρα και στον Αϊ-Βασίλη τι πρόσθετες πιστώσεις θα πρέπει να διαθέσουμε μελλοντικά για τις μειονότητες και για την ενίσχυση των γλωσσών των μειονοτήτων. Γνωρίζω πολύ καλά το νομικό πλαίσιο. Θα ήθελα να υπεισέλθω στο πρόβλημα συνολικά και στο ερώτημα κατά πόσον υπάρχουν δυνατότητες μελλοντικά μέσω των διαρθρωτικών ταμείων.
<P>
Πριν από μερικές εβδομάδες εκδόθηκε από τον εκδοτικό οίκο Braunmόller ένα βιβλίο του Dr. Christoph Pan με τίτλο "Volksgruppen in Europa - Ein Handbuch";, το οποίο αναφέρει ότι στην Ευρωπαϊκή Ένωση υπάρχουν εξήντα περίπου μειονοτικά καθεστώτα και στην ευρωπαϊκή ήπειρο 300. Από τα 750 εκατ. κατοίκους συνολικά τα 100 εκατ. ζουν σε μειονοτικό καθεστώς. Αν οι χώρες της ΚΑΕ ήταν μέλη της Ευρωπαϊκής Ένωσης θα προσθέτονταν άλλες 50 περίπου μειονότητες στις 60 που υπάρχουν ήδη στην Ευρωπαϊκή Ένωση των 15.
<P>
Σίγουρα η κατάργηση των εσωτερικών συνόρων αποτελεί σημαντική πρόοδο, αλλά θα πρέπει να μπορέσουμε να προετοιμάσουμε αυτές τις μειονότητες. Θα ήταν δυνατόν να διαθέσουμε πιστώσεις γι' αυτά τα προγράμματα προετοιμασίας μέσω των διαρθρωτικών ταμείων;

<SPEAKER ID=223 NAME="Reding">
. Κύριε Πρόεδρε, οι συνάδελφοι στο Κοινοβούλιο γνωρίζουν ασφαλώς ότι τα διαρθρωτικά ταμεία - κι αυτό δεν είναι καινούργιο - διαθέτουν πάρα πολλά κονδύλια για πολιτιστικές δραστηριότητες, επειδή αποδίδω, μαζί με τον Michel Barnier, μεγάλη σημασία στο να επενδύουν τα διαρθρωτικά ταμεία όχι μόνο σε δρόμους και αεροδρόμια, αλλά και στους ανθρώπους.
<P>
Συμβαίνει, όμως, οι αιτήσεις στα διαρθρωτικά ταμεία για διάθεση πιστώσεων να μην υποβάλλονται από την Επιτροπή ή το Ευρωπαϊκό Κοινοβούλιο, αλλά από τις κυβερνήσεις. Αν λοιπόν οι κυβερνήσεις ήθελαν να αξιοποιήσουν τα διαρθρωτικά ταμεία για την ανάπτυξη γλωσσών και την ενίσχυση γλωσσών μειονοτήτων, έχουν αυτή τη δυνατότητα. Τότε φυσικά είναι πολύ σημαντικό να φροντίσουν οι εθνικοί βουλευτές να υπενθυμίσουν στην κυβέρνησή τους να δραστηριοποιηθεί.

<SPEAKER ID=224 NAME="Πρόεδρος">
Δεδομένου ότι ο συντάκτης της ερώτησης αριθ. 4 δεν είναι παρών, η ερώτηση αυτή καταπίπτει.

<SPEAKER ID=225 NAME="Lennart Sacrιdeus">
Ερώτηση αριθ. 5 του κ.(H-0762/00):
<P>
Θέμα: Καταπολέμηση του σεξουαλικού τουρισμού με θύματα ανηλίκους Το σουηδικό κλιμάκιο του οργανισμού ECPAT (Πάταξη της παιδικής πορνείας και της εμπορίας παιδιών) προωθεί, από το 1998, σχέδιο με την ονομασία "Κώδικας συμπεριφοράς για τους τουριστικούς πράκτορες όσον αφορά το σεξουαλικό τουρισμό με θύματα ανηλίκους" , με τον οποίο επιδιώκεται να δεσμευθούν οι τουριστικοί πράκτορες να αποθαρρύνουν τη ζήτηση αυτού του είδους ταξιδιών. Δεδομένου ότι στο σχέδιο συμμετέχουν και η Γερμανία και η Αυστρία, από το Νοέμβριο 1999 το εν λόγω σχέδιο χρηματοδοτείται, κατά ποσοστό 60%, από την ΕΕ. Προκειμένου η χρηματοδοτική αυτή συμβολή να συνεχισθεί και μετά το Νοέμβριο τρέχοντος έτους, απαιτείται νέα απόφαση της Επιτροπής. Μέχρι στιγμής όμως δεν έχει δρομολογηθεί καμία νέα διαδικασία αίτησης ενισχύσεων, πράγμα που δημιουργεί φόβους ότι η σχετική χρηματοδότηση θα τερματισθεί. Δεδομένης της υψηλής προτεραιότητας που αποδίδει η Επιτροπή στην καταπολέμηση του σεξουαλικού τουρισμού με θύματα ανηλίκους, θα μπορούσε η Επιτροπή να μας πληροφορήσει εάν πρόκειται να τεθεί σε κίνηση νέα διαδικασία αίτησης ενισχύσεων, προκειμένου να ανανεωθεί η χρηματοδότηση του προγράμματος της ECPAT;

<SPEAKER ID=226 NAME="Liikanen">
. Θα απαντήσω στις ερωτήσεις του κ. Sacrιdeus και της κ. Theorin επί του ιδίου θέματος ταυτόχρονα.
<P>
Η Επιτροπή συμφωνεί με τη σημασία που έχει η καταπολέμηση του σεξουαλικού τουρισμού με θύματα ανηλίκους. Η Επιτροπή θα συνεχίσει τις δράσεις της υπέρ της προστασίας της ανθρώπινης αξιοπρέπειας με την πρόληψη και την καταπολέμηση της βίας κατά των παιδιών, συμπεριλαμβανομένου του τουρισμού για παιδικό σεξ, στο πλαίσιο της συνεργασίας σε θέματα δικαιοσύνης και εσωτερικών υποθέσεων.
<P>
Την περασμένη άνοιξη και το καλοκαίρι, η Ευρωπαϊκή Επιτροπή έκανε μια γενική επισκόπηση των δραστηριοτήτων της και των ανθρώπινων πόρων της. Στις 26 Ιουλίου 2000 η Επιτροπή κατέληξε ότι χρειάζεται πάνω από 1 200 νέους υπαλλήλους για να είναι σε θέση να διαχειριστεί όλες τις αρμοδιότητές της.
<P>
Κατά το παρελθόν οι εκτελεστικές αρμοδιότητες της Επιτροπής αυξήθηκαν με σχετική μείωση του πολιτικού και νομοθετικού της έργου. Τον Ιούλιο η Επιτροπή απεφάσισε να αντιστρέψει την τάση αυτή και να προβεί στη μείωση του εκτελεστικού της έργου, έτσι ώστε να διαθέτει επαρκείς ανθρώπινους πόρους για το πολιτικό, νομοθετικό και στοχαστικό της έργο.
<P>
Για ορισμένους τομείς τα παραπάνω μεταφράζονται σε μείωση και προοδευτική κατάργηση δραστηριοτήτων. Συγκεκριμένες δραστηριότητες οι οποίες χρηματοδοτούνται από μικρούς προϋπολογισμούς θα υποβαθμιστούν καθόσον είναι πολύ απαιτητικές σε όρους ανθρωπίνων πόρων.
<P>
Οι εκστρατείες για την πληροφόρηση και την ενημέρωση σχετικά με το σεξουαλικό τουρισμό με θύματα ανηλίκους ήσαν πολύ σημαντικές. Ωστόσο, υπόψη των περιορισμένων πόρων και σε συμφωνία με τη γενική τάση περικοπής των μικρών κονδυλίων, οι δραστηριότητες αυτές προοδευτικά θα καταργηθούν. Επομένως, η Επιτροπή δε θα αναλάβει νέες οικονομικές δεσμεύσεις για το επόμενο έτος. Η Επιτροπή όμως θα κάνει ό,τι μπορεί για να χρησιμοποιήσει γι' αυτές τις δραστηριότητες κονδύλια από τον επόμενο προϋπολογισμό. Έχω δώσει εντολή στις υπηρεσίες μου να εξεύρουν την καλύτερη δυνατή λύση μέσα στις ερχόμενες λίγες εβδομάδες.
<P>
Η διακοπή της χρηματοδότησης για την εκστρατεία ενημέρωσης δεν σημαίνει όμως ότι η Επιτροπή θα εγκαταλείψει και τις άλλες δραστηριότητές της σχετικά με την προστασία των παιδιών από τη βία και την κακομεταχείρηση και κυρίως το πρόγραμμα STOP. Η Επιτροπή προετοιμάζει πρόταση για την ανανέωση του προγράμματος αργότερα αυτό το έτος, ο δε τουρισμός για παιδικό σεξ θα είναι ένας από τους στόχους της.
<P>
Η Επιτροπή προετοιμάζει επίσης νομοθετικές προτάσεις σχετικά με τη σεξουαλική εκμετάλλευση των παιδιών και την παιδική πορνογραφία σύμφωνα με τα συμπεράσματα του Ευρωπαϊκού Συμβουλίου του Τάμπερε. Οι προτάσεις θα επιζητούν την προσέγγιση των ορισμών, των παραβάσεων και των ποινών καθώς και την εκτός συνόρων εφαρμογή της ποινικής νομοθεσίας των κρατών μελών στις περιπτώσεις εκμετάλλευσης παιδιών για σεξουαλικούς λόγους.
<P>
Στον τομέα αυτόν τα κράτη μέλη φέρουν σημαντική ευθύνη. Ωστόσο η Επιτροπή, σε στενή συνεργασία με τα κράτη μέλη, θα συνεχίσει να παίζει ενεργό ρόλο στην ανάπτυξη και διατήρηση μιας συνεκτικής ευρωπαϊκή πολιτικής με στόχο την προστασία των παιδιών από κάθε κακόβουλη ενέργεια.

<SPEAKER ID=227 NAME="Sacrιdeus">
Θα ήθελα να ευχαριστήσω τον Επίτροπο Liikanen για την απάντηση που έδωσε, παρόλο που για προφανείς λόγους η απάντηση αυτή δεν με ικανοποιεί απολύτως. Υποψιάζομαι ότι η υπόθεση έχει γίνει μπαλάκι που μεταφέρεται πέρα δώθε μεταξύ των διαφόρων επιτρόπων και κανείς τους τελικά δεν λαμβάνει την ευθύνη για το ζήτημα. Συμβαίνει αυτό καμιά φορά με τέτοιου είδους προβλήματα. Θα ήθελα να ρωτήσω επίσης εάν θεωρείτε ότι η υπόθεση αντιμετωπίστηκε με τον πλέον κατάλληλο τρόπο.
<P>
Τρίτον: Πώς ερμηνεύετε υπό το φως της διεύρυνσης την απόφαση να μεταφερθούν πόροι από τον αποφασιστικό αγώνα που πραγματοποιείται στη Σουηδία, στην Αυστρία και τη Γερμανία κατά του σεξουαλικού τουρισμού με θύματα παιδιά, εφόσον γνωρίζετε ότι υπάρχουν διάφορα προβλήματα με την πορνεία και το εμπόριο λευκής σαρκός σε πολλές από τις υποψήφιες χώρες;
<P>
Τέταρτον, ο Πρόεδρος Πρόντι καταφέρθηκε έντονα πρόσφατα κατά της υπερβολικής ισχύος του Συμβουλίου. Πώς θα αντιδρούσατε εάν η σουηδική κυβέρνηση έκανε επίδειξη αυτής της ισχύος κατά τη διάρκεια της σουηδικής Προεδρίας, πραγματοποιώντας ενέργειες υπέρ της αποκατάστασης της οικονομικής ενίσχυσης προς τη σουηδική ECPAT;

<SPEAKER ID=228 NAME="Liikanen">
. Θα ήθελα καταρχήν να υπογραμμίσω ότι στην προηγούμενη Επιτροπή η Anita Grandin είχε ασχοληθεί ιδιαίτερα με αυτά τα ζητήματα. Ήταν υπεύθυνη για ζητήματα δικαιοσύνης. Ήταν σημαντικά αυτά τα ζητήματα και η Επίτροπος επιτέλεσε σημαντικό έργο στα πλαίσια αυτά, έργο το οποίο εκτιμώ. Έχω μάλιστα μιλήσει μαζί της.
<P>
Όσον αφορά τη συγκεκριμένη πρόταση για τη χρηματοδότηση, δεν μπορώ να λάβω θέση τη στιγμή αυτή, καθόσον θα πρέπει να σεβαστούμε τις κανονικές διαδικασίες. Όπως είπα, ζήτησα από τους υπαλλήλους μου να αναζητήσουν μία λύση η οποία θα μπορούσε να κάνει δυνατή τη χρήση του κονδυλίου που προβλέπει σήμερα ο προϋπολογισμός, δηλαδή τα χρήματα που έχουν προβλεφθεί για το δημοσιονομικό έτος 2000. Πιστεύω ωστόσο ότι θα πρέπει να αναζητήσουμε έναν εταίρο ο οποίος να έχει διεθνείς δραστηριότητες.
<P>
Τρίτον: είναι σαφές ότι κάθε προεδρία έχει το δικό της πρόγραμμα. Εάν δημιουργηθεί μία τέτοια κατάσταση θα πρέπει να τη συζητήσουμε αργότερα.
<P>
Θα ήθελα να επαναλάβω ωστόσο ότι θα πρέπει να επικεντρώσουμε τις προσπάθειές μας σε αυτόν τον τομέα, αν και είναι σημαντικό αυτό να γίνει περισσότερο σε πολιτικό επίπεδο και να δώσουμε ιδιαίτερο βάρος στο πρόγραμμα Stop το οποίο ισχύει για τον τομέα αυτό.

<SPEAKER ID=229 NAME="Theorin">
Κύριε Πρόεδρε, χαίρομαι που η Επιτροπή έχει σκεφθεί σχετικά με το ζήτημα αυτό. Θα ήταν απαράδεκτο να διακοπεί η χρηματοδότηση για τις προσπάθειες καταπολέμησης του σεξουαλικού τουρισμού με θύματα παιδιά. Είναι αδύνατον να είναι αυτή η πολιτική της ΕΕ! Ένα εκατομμύριο παιδιά εξωθούνται κάθε χρόνο στην παιδική πορνεία. Τα παιδιά αυτά όλο και περισσότερο αποτελούν αντικείμενο εκμετάλλευσης από τουρίστες και επιχειρηματίες, οι οποίοι τις περισσότερες φορές προέρχονται από την Ευρώπη. Το γεγονός ότι το μεγάλο σκάνδαλο παιδεραστίας στο Βέλγιο δεν αναφέρεται πλέον στους κύριους τίτλους των εφημερίδων δεν σημαίνει ότι εξαφανίστηκε το πρόβλημα της παιδικής πορνείας.
<P>
Η ενίσχυση προς την ECPAT είναι εξαιρετικά σημαντική. Συνάδει απόλυτα με την απόφαση του Συμβουλίου του 1999 σχετικά με τις προσπάθειες καταπολέμησης του σεξουαλικού τουρισμού με θύματα παιδιά και το ψήφισμα που υιοθέτησε το Κοινοβούλιο μόλις εφέτος το Μάρτιο. Η κατάργηση της χρηματοδότησης προς αυτές τις προσπάθειες θα αντέβαινε επομένως τις αποφάσεις του Συμβουλίου και του Κοινοβουλίου οι οποίες ζητούν να δοθεί προτεραιότητα στην καταπολέμηση της παιδικής πορνείας. Το πώς θα αντιμετωπίσει το πρόβλημα αυτό η Ευρωπαϊκή Επιτροπή από τεχνικής άποψης ας το δει η ίδια, το κύριο ζήτημα είναι ωστόσο ότι αυτό το σημαντικό έργο θα πρέπει να εξακολουθήσει να υποστηρίζεται από την Ευρωπαϊκή Ένωση.

<SPEAKER ID=230 NAME="Liikanen">
. Διαβλέπω διάφορες δυνατότητες. Μία από αυτές είναι η συνεργασία με την Παγκόσμια Οργάνωση Τουρισμού, WTO, απλή συνωνυμία με τον συχνά αναφερόμενο WTO, δηλαδή τον ΠΟΕ. Η Παγκόσμία Οργάνωση Τουρισμού, έχει παγκόσμία δράση, δεν καλύπτει δηλαδή μόνο τις βιομηχανικές χώρες, αλλά και τις αναπτυσσόμενες, εκεί δηλαδή, όπου εντοπίζεται σήμερα το πρόβλημα. Ακόμα δεν έχουμε λάβει απόφαση σχετικά, ελπίζω όμως να μπορέσουμε να υιοθετήσουμε τα αναγκαία μέτρα από κοινού με την Παγκόσμία Οργάνωση Τουρισμού ή με κάποια άλλη οργάνωση, προκειμένου να χρηματοδοτηθεί το πρόγραμμα αυτό φέτος.
<P>
Γνωρίζω ότι η σουηδική αυτή οργάνωση, η οποία αναφέρθηκε στη συζήτηση, έχει συνεργασθεί με τον Παγκόσμιο Οργανισμό Τουρισμού κατά το παρελθόν, οπότε αυτοί οι δύο οργανισμοί γνωρίζονται. Ελπίζω να μπορέσουμε να βρούμε μία λύση από κοινού με τον Παγκόσμιο Οργανισμό Τουρισμού, προκειμένου να μπορέσουμε στους τρεις μήνες που μένουν ακόμα μέχρι το τέλος του έτους να ενεργοποιήσουμε αυτή τη γραμμή του προϋπολογισμού.

<SPEAKER ID=231 NAME="Πρόεδρος">


<SPEAKER ID=232 NAME="Ιωάννη Μαρίνου">
Ερώτηση αριθ. 6 του κ. (H-0781/00):
<P>
Θέμα: Ευρώ Θα ήθελα να με πληροφορήσει η Ευρωπαϊκή Επιτροπή αν έχει προβεί σε έρευνα σχετικά με το κόστος προσαρμογής των ευρωπαϊκών επιχειρήσεων στο ευρώ, ποια είναι ενδεχομένως τα αποτελέσματα της έρευνας αυτής, ποιο είναι το μέσο κόστος με το οποίο θα επιβαρυνθεί η κάθε ευρωπαϊκή επιχείρηση και ιδιαίτερα οι μικρές επιχειρήσεις προκειμένου να προσαρμοσθούν στις αλλαγές που επιβάλλει η καθιέρωση ως αποκλειστικού του ενιαίου νομίσματος ευρώ από 1.1.2002, καθώς και αν προβλέπεται κάποια κοινοτική οικονομική συνδρομή προς τις επιχειρήσεις της Ένωσης (ιδίως τις ασθενέστερες από αυτές) ώστε να ανακουφισθούν από τις επιβαρύνσεις που συνεπάγονται οι επερχόμενες αλλαγές. Επιπλέον, σύμφωνα με απόψεις ειδικών υπάρχει κίνδυνος αδυναμίας έγκαιρης προσαρμογής του μηχανογραφικού τους συστήματος και του λογισμικού (software) των υπολογιστών τους με κίνδυνο αδυναμίας λειτουργίας τους ή επανόδου στις χειρόγραφες συναλλαγές. Αποδέχεται η Επιτροπή αυτές τις προβλέψεις και πώς σκέφτεται να τις αποτρέψει;
<P>
Δεύτερο μέρος
<P>
Ερωτήσεις προς τον κ. Byrne
<SPEAKER ID=233 NAME="Liikanen">
. Έρευνες έχουν δείξει ότι η δημιουργία του ενιαίου νομίσματος συνεπάγεται συνολικά οικονομικά οφέλη. Αυτός είναι ο λόγος για τον οποίο η εισαγωγή του ευρώ θα πρέπει να θεωρείται μάλλον ως επένδυση παρά ως κόστος εκ μέρους των εμπλεκόμενων οικονομικών παραγόντων.
<P>
Η έρευνα σχετικά με το πιθανό κόστος μετατροπής για τις ιδιωτικές επιχειρήσεις δίδει μια μερική μόνο άποψη και θα μπορούσε να οδηγήσει σε λανθασμένα συμπεράσματα.
<P>
Αναφορικά με θέματα αποζημίωσης, τα κράτη μέλη και η Επιτροπή έχουν την άποψη ότι τόσο οι δημόσιες αρχές όσο και ο ιδιωτικός τομέας θα πρέπει ο καθένας να επιβαρυνθεί με τις αντίστοιχες δαπάνες για τις μετατροπές στον τομέα του. Η Επιτροπή πιστεύει ότι όλες οι επιχειρήσεις θα είναι σε θέση να προετοιμαστούν εγκαίρως για την τελική μετατροπή σε ευρώ, συμπεριλαμβανομένων των αναγκαίων προσαρμογών στα μηχανογραφικά και λογισμικά τους συστήματα. Οποιαδήποτε κι' αν είναι η παρούσα κατάσταση όσον αφορά την προετοιμασία, είναι θέμα προς ανησυχία. Πράγματι, πολλές ΜΜΕ δεν έχουν ακόμη αντιληφθεί πλήρως τις επιπτώσεις της μετατροπής για τις εργασίες τους, ιδιαίτερα δε όσον αφορά τις νομικές προϋποθέσεις, τους φορολογικούς και λογιστικούς κανόνες και το λογισμικό τους. Τόσο η Επιτροπή όσο και τα κράτη μέλη επιταχύνουν τις προσπάθειές τους ούτως ώστε να διευρύνουν την πληροφόρηση προς βελτίωση της καταστάσεως αυτής.

<SPEAKER ID=234 NAME="Μαρίνος">
EL) Ευχαριστώ πολύ τον κ. Επίτροπο, που ήταν σύντομος αλλά σαφής στο θέμα. Το πρόβλημα είναι ότι ναι μεν καλούνται οι μικρομεσαίες επιχειρήσεις, όπως και οι μεγάλες φυσικά, να επωμιστούν το βάρος προκειμένου να επωφεληθούν από την εισαγωγή του ευρώ, όμως το ερώτημα είναι εάν μπορούν να φέρουν αυτό το βάρος οι μικρομεσαίες επιχειρήσεις χωρίς κατάλληλη στήριξη. Διότι εάν δεν μπορούν, έστω και αν θα έχουν αργότερα πλεονεκτήματα, το αποτέλεσμα θα είναι ενδεχομένως και να κλείσουν, όπως μας ανεφέρθη σε κάποιο σεμινάριο που έγινε στις Βρυξέλλες προ τριμήνου. Και αυτό θα έπρεπε να αντιμετωπιστεί διότι μιλάμε για εκατομμύρια μικρές και μεσαίες επιχειρήσεις σε ολόκληρη την Ευρώπη. Επίσης, θα ήθελα να ερωτήσω, επειδή είδα ότι αμφιβάλλει ο κ. Επίτροπος για το εάν υπάρχει επαρκής πρόοδος στο θέμα της ενημέρωσης και της προετοιμασίας, εάν έχει στατιστικά στοιχεία περί του ποσοστού το οποίο καλύπτει προσαρμογή για τις μικρομεσαίες επιχειρήσεις ­ ας επιμείνουμε σ' αυτές ­ στις διάφορες χώρες, και ιδιαίτερα θα ήθελα να ερωτήσω εάν έχει στοιχεία για την Ελλάδα.

<SPEAKER ID=235 NAME="Liikanen">
. Κύριε Πρόεδρε, σκοπεύουμε να συζητήσουμε αυτό το θέμα στην Επιτροπή την ερχόμενη εβδομάδα. Ο κ. Solbes θα κάνει ανακοίνωση σχετικά με συγκεκριμένα μέτρα προς επιτάχυνση των διαδικασιών μετατροπής σε ευρώ. Είμαι βέβαιος ότι ο κ. Solbes ο οποίος είναι ο αρμόδιος γι' αυτό το θέμα θα αναφερθεί σε λεπτομέρειες, εγώ δε θα διαβιβάσω το μήνυμά σας στην Επιτροπή την επόμενη Τετάρτη όταν θα διαμορφώσουμε τη θέση μας επί του θέματος αυτού.

<SPEAKER ID=236 NAME="Rόbig">
DE) Κύριε Πρόεδρε, θα ήθελα να μάθω κατ' αρχήν τι θα γίνει στη συνέχεια με τη συζήτηση για το ευρώ μετά το δημοψήφισμα στη Δανία και ποια αλλαγή προτίθεται να κάνει η Επιτροπή στη στρατηγική ενημέρωσης.

<SPEAKER ID=237 NAME="Πρόεδρος">
Δεν είμαι σίγουρος ότι πρόκειται για συμπληρωματική ερώτηση στην ερώτηση του κ. Mαρίνου: πρόκειται για μία πολύ ευρεία ερώτηση.
<P>
Εν πάση περιπτώσει, ο κ. Liikanen έχει τη δυνατότητα να απαντήσει, εάν θέλει ή εάν μπορεί, όμως πρόκειται για μία πολύ ευρεία ερώτηση.
<P>
Κύριε Liikanen, μπορείτε να στηριχθείτε στα λόγια μου.

<SPEAKER ID=238 NAME="Liikanen">
. Κύριε Πρόεδρε, εν συντομία, έντεκα χώρες έχουν αποδεχθεί το ευρώ. Για όλες αυτές η ζωή συνεχίζεται κανονικά. Οι χώρες αυτές κάνουν ο,τι είναι δυνατόν για να αλλάξουν τα χαρτονομίσματά τους και τα κέρματά τους. Αυτή η φιλοσοφική πολιτική συζήτηση δεν υπάρχει πλέον στην ημερήσια διάταξη αλλά, γενικώς, μπορούμε να συζητήσουμε τις επιπτώσεις ενός δημοψηφίσματος, ίσως όμως σε κάποια άλλη ερώτηση.

<SPEAKER ID=239 NAME="Πρόεδρος">
Δεδομένου ότι ο συντάκτης της ερώτησης αριθ. 7 απουσιάζει, η ερώτηση αυτή καταπίπτει.

<SPEAKER ID=240 NAME="Jonas Sjφstedt">
Ερώτηση αριθ. 8 του κ.(H-0724/00):
<P>
Θέμα: Υγιεινή των τροφίμων που προέρχονται από το κυνήγι Η Επιτροπή υπέβαλε πρόσφατα ευρεία πρόταση σχετικά με την υγιεινή των τροφίμων (COM(2000) 438). Το κανονιστικό πλαίσιο είναι εξαιρετικά ευρύ και περιλαμβάνει μια σειρά κανόνων που αφορούν τα προϊόντα κυνηγιού. Έχει προβεί η Επιτροπή σε αξιολόγηση των επιπτώσεων που θα έχει η πρόταση στην εκτροφή ταράνδων και στο κυνήγι άλκης στη Σουηδία και τη Φιλανδία; Οι διατάξεις που αφορούν το κυνήγι, λ.χ. άλκης, καλύπτουν επίσης την επεξεργασία κρέατος που προορίζεται για ιδιωτική χρήση;

<SPEAKER ID=241 NAME="Byrne">
. Κύριε Πρόεδρε, η πρόταση σχετικά με την υγιεινή των τροφίμων η οποία αναφέρθηκε από το αξιότιμο Μέλος αποτελεί συγχώνευση και απλούστευση των υφιστάμενων κανονισμών υγιεινής, οι οποίοι βρισκόντουσαν διεσπαρμένοι σε 17 διαφορετικές οδηγίες. Σ' αυτές συμπεριλαμβάνεται η Οδηγία 92/45 της 16ης Ιουνίου 1992 σχετικά με τα προβλήματα δημόσιας υγείας και υγιεινής των ζώων που έχουν σχέση με τη θανάτωση αγρίων ζώων και την τοποθέτηση του κρέατός τους στην αγορά η οποία ήδη καθορίζει έναν αριθμό κανόνων υγιεινής όσον αφορά τα άγρια ζώα.
<P>
Με τη νέα πρόταση γίνεται απλοποίηση των υφισταμένων κανόνων υγιεινής οι οποίοι διατυπώνονται με σαφέστερο τρόπο, ενώ οι μη αναγκαίες λεπτομέρειες έχουν παραληφθεί. Οι προτεινόμενοι κανόνες είναι σαφώς περισσότερο περιορισμένοι απ' όσο οι υφιστάμενοι. Εντός του πλαισίου της πρότασης για την υγιεινή των τροφίμων οι κανονισμοί που αφορούν το κρέας των αγρίων ζώων αποτελούν ένα μικρό αλλά σημαντικό μέρος. Θα πρέπει να υπογραμμιστεί καταρχάς ότι η πρόταση για το κυνήγι αγρίων ζώων δεν ισχύει για τους ταράνδους ούτε και υπήρξε πρόθεσή της να καλύψει τις ποσότητες του κρέατος που προορίζονται για τη διατροφή των ιδίων των κυνηγών. Η πρόταση δίδει περισσότερη υπευθυνότητα στον κυνηγό για να κρίνει εάν το κρέας ενός αγρίου ζώου είναι κατάλληλο για απευθείας ανθρώπινη κατανάλωση. Η πρόταση στοχεύει στο να διασφαλίσει ότι οι κυνηγοί θα είναι σε θέση να κάνουν αυτήν την κρίση σχετικά με την καταλληλότητα του κρέατος αγρίων ζώων. Οι Επαγγελματικοί Σύνδεσμοι Κυνηγών θα παίξουν σημαντικό ρόλο διασφαλίζοντας ότι οι κυνηγοί έχουν τα απαραίτητα προσόντα για να προβούν στην παραπάνω κρίση.
<P>
Το ίδιο ισχύει και για την άλκη. Η επίπτωση της προτάσεως είναι περιορισμένη. Ήδη στη Φινλανδία υπάρχει υποχρέωση ώστε το κρέας της άλκης που προορίζεται για να σερβιριστεί στα εστιατόρια να εξετάζεται πρώτα από τις αρμόδιες αρχές ενώ σε ορισμένα κράτη μέλη γίνεται ήδη εφαρμογή των κανόνων όπως αυτοί προτείνονται. Η πρόταση έχει διαμορφωθεί σε στενή συνεργασία με την ευρωπαϊκή Ομοσπονδία Οργανώσεων Ασχολιών Υπαίθρου. Πιστεύεται ότι με τις αυξημένες ευθύνες των κυνηγών η εμπιστοσύνη των καταναλωτών στην ασφάλεια των τροφίμων θα βελτιωθεί.

<SPEAKER ID=242 NAME="Sjφstedt">
Κύριε Πρόεδρε, θα ήθελα να ευχαριστήσω τον Επίτροπο για την απάντηση που μας έδωσε. Έχω να θέσω ένα ερώτημα ακόμα. Το κυνήγι της άλκης είναι ιδιαίτερα διαδεδομένο στη Σουηδία και στη Φινλανδία. Δεκάδες χιλιάδες άνθρωποι κυνηγούν την άλκη και το κρέας της αποτελεί μια σημαντική συμβολή στον οικογενειακό προϋπολογισμό των ανθρώπων αυτών.
<P>
Οι περισσότεροι κυνηγοί καταναλώνουν οι ίδιοι το κρέας της άλκης. Το καταναλώνουν με την οικογένεια ή τους φίλους τους, γνωστούς ή συγγενείς. Θα ήθελα να με διαβεβαιώσει ο Επίτροπος ότι οι κανόνες οι οποίοι αναφέρονται σ' αυτό το έγγραφο με κανένα απολύτως τρόπο δεν αφορούν το κρέας το οποίο καταναλώνεται προσωπικά από τους κυνηγούς και τις οικογένειές τους. Το κρέας αυτό οφείλει να εξαιρεθεί από τους κανόνες που συζητούμε. Εάν οι κανόνες αυτοί καλύψουν το κρέας που καταναλώνουν οι ίδιοι οι κυνηγοί και οι οικογένειές τους, θα υπάρξει μία γραφειοκρατική καταστροφή στο κυνήγι της άλκης.

<SPEAKER ID=243 NAME="Byrne">
. Είμαι ευτυχής να βεβαιώσω το αξιότιμο Μέλος ότι οι κανόνες αυτοί δεν εφαρμόζονται στις περιπτώσεις χρήσης του κρέατος για ιδιωτική κατανάλωση.

<SPEAKER ID=244 NAME="Πρόεδρος">


<SPEAKER ID=245 NAME="Patricia McKenna, την οποία αντικαθιστά η κ. Lucas">
Ερώτηση αριθ. 9 της κ. (H-0738/00):
<P>
Θέμα: Μεταφορές ζώντων ζώων Πρόσφατη έκθεση της Επιτροπής σχετικά με αποστολή που πραγματοποίησε στη Γαλλία το Νοέμβριο του 1999 και πρόσφατη έρευνα που διενήργησε στην Ιταλία η οργάνωση "Compassion in World Farming and Animal Angels"; δείχνουν ότι πολλά κράτη μέλη συνεχίζουν να μην εφαρμόζουν πλήρως την οδηγία του Συμβουλίου 91/628/ΕΟΚ για την προστασία των ζώων κατά τη μεταφορά (όπως τροποποιήθηκε από την οδηγία 95/29/ΕΚ). Από την εν λόγω έκθεση προέκυψε ότι ορισμένοι μεταφορείς δεν κάνουν στάσεις και δεν παρέχουν στα ζώα περιόδους ανάπαυσης στα σημεία που έχουν επισημάνει στα σχέδια των δρομολογίων τους.
<P>
Η έκθεση επισημαίνει επίσης σοβαρές παραβιάσεις των προδιαγραφών των οχημάτων και των μέγιστων ορίων διαδρομής για τα ζώα που εισέρχονται στη Γαλλία και ταξιδεύουν μέσα στο έδαφός της. Θα μπορούσε να επισημάνει η Επιτροπή το κράτος μέλος από το οποίο προέρχονται τα ζώα και τα οχήματα που αναφέρονται στο τμήμα 5.4.2 της έκθεσης και το κράτος μέλος από το οποίο προέρχονται τα ζώα που αναφέρονται στο τμήμα 5.3.1 της έκθεσης; Τι κυρώσεις επιβάλλει η Επιτροπή στη Γαλλία και σε αυτά τα κράτη μέλη;

<SPEAKER ID=246 NAME="Byrne">
. Συμμερίζομαι τις ανησυχίες που εκφράστηκαν σχετικά με το ότι οι κανονισμοί για τη μεταφορά των ζώων δεν τηρούνται επαρκώς σε ορισμένες περιοχές. Ενώ τα κράτη μέλη είναι υπεύθυνα για την καθημερινή τήρηση της κοινοτικής νομοθεσίας, το Γραφείο Τροφίμων και Κτηνιατρικής της Γενικής Διευθύνσεώς μου, αναλαμβάνει ειδικές αποστολές επιθεωρήσεων και ελέγχου έτσι ώστε να διασφαλίζεται ότι η κοινοτική νομοθεσία εφαρμόζεται από όλα τα κράτη μέλη με ομοιόμορφο και αποτελεσματικό τρόπο.
<P>
Σύμφωνα με την κοινοτική νομοθεσία οι μεταφορείς ζώντων ζώων πρέπει να υποβάλλουν εγκαίρως στις αρμόδιες αρχές του τόπου αναχώρησης ένα σχέδιο ταξιδιού στην περίπτωση που αυτό θα διαρκέσει περισσότερες από οκτώ ώρες. Κατά την επιστροφή τους οι μεταφορείς θα πρέπει να υποβάλλουν στις ίδιες αρμόδιες αρχές το συμπληρωμένο σχέδιο ταξιδιού. Οι αρμόδιες αρχές του τόπου αναχώρησης πρέπει να ελέγχουν ιδιαιτέρως ότι τα συμπληρωμένα σχέδια ταξιδιού έχουν επιστραφεί και να επαληθεύουν ότι οι μεταφορές έχουν εκτελεστεί σύμφωνα με το προβλεπόμενο πρόγραμμα.
<P>
Κατά τη διάρκεια μιας από τις αποστολές ελέγχου που προαναφέρθηκαν, η οποία έγινε στη Γαλλία το Νοέμβριο του 1999, διαπιστώθηκε ότι τα σχέδια ταξιδιού τα οποία είχαν σφραγιστεί από τις αρμόδιες αρχές του τόπου αναχώρησης δεν είχαν εκτελεστεί όπως έπρεπε και ότι τα χρονικά τους όρια συχνά είχαν παραβιαστεί. Η προαναφερθείσα έκθεση του Γραφείου Τροφίμων και Κτηνιατρικής αναφέρεται συγκεκριμένα σε μεταφορείς με τόπο αναχώρησης την Ιρλανδία.
<P>
Αναφορικά με τη Γαλλία, η Επιτροπή αναμένει να πληροφορηθεί τις ενέργειες που έγιναν σχετικά με ορισμένες υποδείξεις της εκθέσεως του ΓΤΚ και ειδικότερα τις ενέργειες προς διασφάλιση ότι τα σχέδια ταξιδιού θα είναι κατάλληλα υπογεγραμμένα και ότι θα τηρούνται με ακρίβεια. Στις γαλλικές αρχές έχει σταλεί ήδη έγγραφο υπενθύμισης. Οι ιρλανδικές αρχές έχουν ενημερωθεί για τα ευρήματα του ΓΤΚ ενώ έχουν αποσταλεί λεπτομέρειες για τις αδυναμίες που διαπιστώθηκαν.
<P>
Αυτή τη στιγμή, η Επιτροπή παρακολουθεί και τις δύο υποθέσεις. Εάν φανεί ότι ένα κράτος μέλος παραβιάζει συνεχώς την κοινοτική νομοθεσία, η Επιτροπή θα εξετάσει την περίπτωση έναρξης της διαδικασίας παραβιάσεως του Αρθρου 226, όπως έχει ήδη πράξει κατά άλλων κρατών μελών σε σχέση με την προστασία των ζώων κατά τη διάρκεια της μεταφοράς τους.
<P>
Θα παρουσιάσω στο Συμβούλιο και το Ευρωπαϊκό Κοινοβούλιο έκθεση για την εφαρμογή της κοινοτικής νομοθεσίας από τα κράτη μέλη όσον αφορά την προστασία των ζώων κατά τη διάρκεια μεταφοράς τους. Στην έκθεση θα συμπεριλαμβάνονται τα ευρήματα των προαναφερόμενων επιθεωρήσεων του Γραφείου Τροφίμων και Κτηνιατρικής. Με την ολοκλήρωση της εκθέσεως προτίθεμαι να καταθέσω προτάσεις για τη βελτίωση των μεταφορών ζώων καθώς και για την αντιμετώπιση του προβλήματος της αδυναμίας τήρησης των προβλεπομένων χρονικών ορίων ταξιδιού.
<P>
Συμπερασματικά, σας διαβεβαιώνω ότι η καλή κατάσταση των ζώων βρίσκεται ψηλά στην ημερήσια διάταξη της Επιτροπής. Αναμένω τις περαιτέρω συζητήσεις επ' αυτών των θεμάτων όταν θα παρουσιάσω την έκθεσή μου για τις μεταφορές των ζώων σε λίγες εβδομάδες.

<SPEAKER ID=247 NAME="Lucas">
Σας ευχαριστώ για την απάντηση σας καθώς και για την περιγραφή της θεωρίας σχετικά με το τι αναμένετε να συμβεί με αυτή την οδηγία. Όπως δήλωσε ο Επίτροπος, η πραγματικότητα είναι συχνά εντελώς διαφορετική.
<P>
Θα ήθελα να αναφερθώ συγκεκριμένα στο μεθοριακό σταθμό της Γκόριτσα στα σύνορα Ιταλίας και Σλοβενίας. Επί έτη οι ιταλικές αρχές αγνοούν τις διατάξεις της οδηγίας και δεν έχουν κάνει σχεδόν τίποτα για την ανακούφιση των δεινών των ζώντων ζώων που φθάνουν από την Ανατολική Ευρώπη.
<P>
Η πρόσφατη διαμαρτυρία η οποία έγινε από την Ευρωπαϊκή Ομάδα για την Ορθή Μεταχείριση των Ζώων τον Απρίλιο του τρέχοντος έτους είχε ως αποτέλεσμα τη συμφωνία, επί τέλους, της Επιτροπής για την κίνηση των διαδικασιών παράβασης κατά της Ιταλίας. Θα επιθυμούσα οι Επίτροποι να αναφερθούν αναλυτικότερα στο συγκεκριμένο θέμα της διαδικασίας παραβάσεως κατά της Ιταλίας. Υπάρχουν εξελίξεις; Έχει αρχίσει να κινείται η διαδικασία και εάν όχι πότε θα γίνει αυτό;

<SPEAKER ID=248 NAME="Byrne">
. Σε σχέση με τις υποψήφιες προς ένταξη χώρες μπορώ να σας δηλώσω ότι έχουν πραγματοποιηθεί συναντήσεις για το θέμα της μεταφοράς ζώντων ζώων και έχουν γίνει προκαταρκτικές συμφωνίες. Οι απόψεις της Επιτροπής έγιναν γνωστές και ελήφθησαν υπόψη.
<P>
Αναφορικά με την Ιταλία, είχα ανεπίσημη συνομιλία με τον αρμόδιο υπουργό σχετικά μ' αυτό το θέμα. Μου εξέφρασε το ενδιαφέρον του για την υλοποίηση βελτιώσεων στον τομέα αυτόν. Εξετάζουμε την περίπτωση της διαδικασίας παραβάσεων σε σχέση με τη χώρα αυτή αλλά επί του παρόντος τέτοια διαδικασία δεν έχει ξεκινήσει.

<SPEAKER ID=249 NAME="Paulsen">
Πρόκειται για ένα σχετικό ερώτημα. Δεν αφορά ίσως τις μεταφορές ζώων σε μεγάλες αποστάσεις, αλλά τις μεταφορές των σφαγίων και τί συμβαίνει πριν από αυτές.
<P>
Σήμερα υιοθετώντας κάποιες προτάσεις το Κοινοβούλιο ξεκίνησε τη μακρά πορεία με στόχο την ασφάλεια των τροφίμων στην Ευρώπη. Πότε θεωρεί ο Επίτροπος ότι θα υποβληθεί πρόταση οδηγίας η οποία να αποσκοπεί στη δημιουργία συνθηκών ασφάλειας στην εκτροφή των ζώων, δηλαδή στη διατροφή τους, στο πώς αντιμετωπίζουμε τα ζώα που καταναλώνουμε, το πώς τα μεταφέρουμε στα σφαγεία και ούτω καθεξής; Πότε προβλέπεται να προστεθεί αυτή η οδηγία στη μακρά αλυσίδα μέτρων υπέρ της διατροφικής ασφάλειας;

<SPEAKER ID=250 NAME="Byrne">
. Όπως είπα, η Επιτροπή εργάζεται αυτή τη στιγμή για την εκπόνηση εκθέσεως σχετικά με τη λειτουργία μιας οδηγίας μεταφοράς ζώων στα κράτη μέλη. Η έκθεση αυτή βρίσκεται στα τελικά στάδια προετοιμασίας και ελπίζω να οδηγήσει σε περαιτέρω προτάσεις για τη βελτίωση της υφιστάμενης κατάστασης, ιδιαίτερα στην υπάρχουσα οδηγία.
<P>
Το θέμα αυτό το συζητήσαμε νωρίτερα στη συνάντησή μου με την Ομάδα των Πρασίνων. Η έκθεση θα διαβιβαστεί στο Κοινοβούλιο σε εύθετο χρόνο.

<SPEAKER ID=251 NAME="Πρόεδρος">


<SPEAKER ID=252 NAME="Eυστράτιου Kόρακα">
Ερώτηση αριθ. 10 του κ. (H-0755/00):
<P>
Θέμα: Αρνητικές επιπτώσεις στη βαμβακοκαλλιέργεια από τις εισαγωγές γενετικά τροποποιημένων σπόρων Σοβαρά προβλήματα με μακροχρόνιες αρνητικές επιπτώσεις έχει δημιουργήσει στη βαμβακοκαλλιέργεια της Ελλάδας η εισαγωγή, κύρια από τις ΗΠΑ, βαμβακόσπορου σποράς επιμολυσμένου με μικρές ποσότητες γενετικά τροποποιημένου σπόρου. Τα προβλήματα αυτά δημιουργήθηκαν επειδή η ΕΕ και η ελληνική κυβέρνηση παρέλειψαν συνειδητά να διαμορφώσουν το απαιτούμενο θεσμικό κοινοτικό ή εθνικό πλαίσιο το οποίο θα απέτρεπε την εισαγωγή από τρίτες χώρες γενετικού και πολλαπλασιαστικού υλικού επιμολυσμένου με γενετικά τροποποιημένους οργανισμούς.
<P>
Επειδή η παραπάνω παράλειψη συνεχίζεται ακόμα και σήμερα παρά τις αρνητικές συνέπειες που έχουν προκληθεί ερωτάται η Επιτροπή τί μέτρα θα πάρει η ΕΕ για να αποτρέψει στο μέλλον εισαγωγές γενετικού και πολλαπλασιαστικού υλικού επιμολυσμένου με γενετικά τροποποιημένους οργανισμούς;

<SPEAKER ID=253 NAME="Byrne">
. Σύμφωνα με τις διατάξεις της τρέχουσας οδηγίας του Συμβουλίου 92/20 σχετικά με την εσκεμμένη απελευθέρωση στο περιβάλλον γενετικά τροποποιημένων οργανισμών, προϊόντα τα οποία περιέχουν ή τα οποία αποτελούνται από ΓΤΟ δεν μπορούν να διατίθενται στην αγορά, εάν δεν υπάρχει προηγούμενη έγκριση σύμφωνα με τις διατάξεις της οδηγίας αυτής. Μολονότι τα παραπάνω δεν περιλαμβάνονται ακόμη στη σχετική κοινοτική νομοθεσία περί σπόρων, η αρχή αυτή θα ισχύει επίσης και για εκείνους τους σπόρους συμβατικών ποικιλιών φυτών διαφόρων γενών και ειδών, συμπεριλαμβανομένου του βάμβακος, οι οποίοι περιέχουν επιμολύνσεις προερχόμενες από γενετικά τροποποιημένους σπόρους οι οποίοι δεν είναι εγκεκριμένοι από την ΕΕ.
<P>
Η Λευκή Βίβλος της Επιτροπής σχετικά με την ασφάλεια των τροφίμων έχει προβλέψει την ανάγκη τροποποίησης των παραρτημάτων των υφιστάμενων οδηγιών που αναφέρονται στη διάθεση σπόρων στην αγορά. Με τον τρόπο αυτό θα περιγραφούν, κατά πρώτον οι συνθήκες ανάπτυξης και οι άλλες προϋποθέσεις για την καθαρότητα των σπόρων σε σχέση με την τυχαία παρουσία γενετικά τροποποιημένων σπόρων σε σπόρους παραδοσιακών ποικιλιών φυτών και κατά δεύτερον θα καθοριστούν οι απαιτήσεις σήμανσης για τους σπόρους από γενετικά τροποποιημένα φυτά.
<P>
Οι υπηρεσίες της Επιτροπής προετοιμάζουν αυτήν τη στιγμή σχέδιο οδηγίας της Επιτροπής, η οποία θα καλύπτει αυτά τα θέματα και θα συμπεριλαμβάνει τους σπόρους του βάμβακος. Ωστόσο, η Επιτροπή πληροφορήθηκε ότι κατά την περίοδο της εαρινής σποράς του τρέχοντος έτους, βρέθηκαν φορτία εισαγόμενων σπόρων συμβατικών ποικιλιών διαφόρων φυτικών ειδών, συμπεριλαμβανομένου του βάμβακος, τα οποία περιείχαν ίχνη γενετικά τροποποιημένων σπόρων. Τα εμπλεκόμενα κράτη μέλη αντέδρασαν με διαφορετικούς τρόπους στο γεγονός αυτό. Αναφορικά με τα μέτρα που έλαβαν οι ελληνικές αρχές θα παραπέμψω στην απάντηση που εδόθη στη συνάδελφό μου κ. Wallstrφm, Προφορική Ερώτηση Η-742/2000.
<P>
Η Μόνιμη Επιτροπή για τους σπόρους και το πολλαπλασιαστικό υλικό για τη γεωργία, τη φυτοκομία και τη δασοπονία έχει συζητήσει ένα σχέδιο συντονισμένης και εναρμονισμένης προσωρινής δράσης αναφορικά με την παρουσία γενετικά τροποποιημένων σπόρων σε συμβατικούς σπόρους. Σύμφωνα με το σχέδιο αυτό τα κράτη μέλη θα ξεκινήσουν άμεσα τις δοκιμές σε μεγάλο αριθμό φορτίων σπόρων συμβατικών ποικιλιών για να διαπιστώσουν την παρουσία γενετικά τροποποιημένων σπόρων μέχρι την έναρξη ισχύος της νέας σχετικής κοινοτικής νομοθεσίας.
<P>
Καθορίστηκαν σύνολα κριτηρίων για την καθιέρωση κοινής προσέγγισης στη δειγματοληψία και τους ελέγχους για παρουσία ΓΤ σπόρων και για τις κατάλληλες ενέργειες στην περίπτωση εντοπισμού τους. Τα κριτήρια συζητούνται αυτή τη στιγμή. Το προσωρινό πρόγραμμα δράσης έχει σχεδιαστεί ούτως ώστε να καλύπτει τη χρονική περίοδο μέχρις ότου ισχύσει η νέα σχετική νομοθεσία με σκοπό την αποφυγή μιας δυσάρεστης κατάστασης, παρόμοιας με την εφετινή κατά την επόμενη καλλιεργητική περίοδο.

<SPEAKER ID=254 NAME="Κόρακας">
EL) Το ερώτημά μας ήταν σαφές: ποια μέτρα παίρνει η Επιτροπή; Μας είπε ο κ. Επίτροπος ορισμένα γενικά μέτρα που πρόκειται να παρθούν κλπ. Αλλά δεν υπάρχει κανένα ουσιαστικό, πρακτικό μέτρο για να εμποδιστεί η εισαγωγή μεταλλαγμένων σπόρων. Πώς να το ερμηνεύσουμε αυτό; Φυσικά, έκφραση ευχών, όπως και σήμερα, καλών προθέσεων, μπορεί να έχουμε. Η έλλειψη όμως κάθε πρακτικού μέτρου για την αποτροπή των εισαγωγών από τις Ηνωμένες Πολιτείες και άλλες τρίτες χώρες γενετικού πολλαπλασιαστικού υλικού επιμολυσμένου με γενετικά τροποποιημένους οργανισμούς συνεχίζεται. Κατά τη γνώμη μας, θα έπρεπε, για παράδειγμα, να ζητήσετε, κύριε Επίτροπε, να συνοδεύονται τα φορτία και από ένα απαραίτητο έγγραφο, ένα πιστοποιητικό από φερέγγυο διαπιστωμένο διεθνή οργανισμό ή εργαστήριο το οποίο έγγραφο θα πιστοποιεί ότι οι παρτίδες των σπόρων που εισάγονται είναι απαλλαγμένες από γενετικά τροποποιημένους οργανισμούς. Κάτι τέτοιο όμως δεν το ζητάτε. Να ένα πρακτικό μέτρο στο οποίο θα μπορούσατε να προχωρήσετε αμέσως.

<SPEAKER ID=255 NAME="Byrne">
. Είμαι ευτυχής να σας ανακοινώσω ότι η Μόνιμη Επιτροπή Κτηνιατρικής η οποία είναι αρμόδια για τους σπόρους, συνήλθε σε σειρά συνεδριάσεων κατά τους μήνες Ιούνιο, Ιούλιο και Σεπτέμβριο με αντικείμενο αυτό το συγκεκριμένο θέμα, ενόψει της επίτευξης μιας προσωρινής συμφωνίας μεταξύ των κρατών μελών σχετικά με το πώς μπορεί να αντιμετωπιστεί αυτή η κατάσταση μέχρις ότου αρχίσει να ισχύει η νομοθεσία που μόλις σας ανέφερα. Συνεπώς το θέμα εξετάζεται ενεργά και γίνονται προσπάθειες προς επίτευξη συμφωνίας μεταξύ των κρατών μελών για τον τρόπο με τον οποίο θα αντιμετωπιστεί το συγκεκριμένο πρόβλημα. Αυτό, κατά την άποψή μου, αποτελεί τη βραχυπρόθεσμη αντιμετώπιση.
<P>
Η μακροπρόθεσμη πλευρά, η οποία αναφέρεται στα προβλήματα που προσδιορίσατε με τη συμπληρωματική σας ερώτηση, αποτελεί αντικείμενο εξελισσόμενης αυτή τη στιγμή εργασίας στη Γενική Διεύθυνσή μου κατά την οποία εξετάζονται τα θέματα στα οποία αναφερθήκατε, σήμανση και προέλευση. Τα θέματα αυτά είναι πολύ σημαντικά και πολύπλοκα και θα πρέπει να εξεταστούν πλήρως, είμαι δε ευτυχής να σας δηλώσω ότι εξετάζονται κάτω από αυτό το πρίσμα.

<SPEAKER ID=256 NAME="Πρόεδρος">


<SPEAKER ID=257 NAME="Phillip Whitehead">
Ερώτηση αριθ. 11 του κ. (H-0774/00):
<P>
Θέμα: Προειδοποιήσεις σχετικές με την υγεία και την ασφάλεια όσον αφορά την ιδιωτική χρήση μονάδων οπτικής παρουσίασης Σε συνέχεια των επιστολών που αντήλλαξα για το θέμα αυτό με τον Επίτροπο Byrnes, ερωτάται η Επιτροπή εάν θα ήταν διατεθειμένη να αναλάβει ρητή δέσμευση να εξετάσει το κατά πόσον απαιτείται η έκδοση οδηγίας προκειμένου να παρέχονται συμβουλές όσον αφορά την υγεία και την ασφάλεια σε γονείς και εκπαιδευτικούς των οποίων τα παιδιά/οι μαθητές χρησιμοποιούν ηλεκτρονικούς υπολογιστές είτε στο σπίτι είτε στο σχολείο. Θα μπορούσε η Επιτροπή να μας δώσει μια πρώτη ιδέα για το πότε θα ανακοινώσει τα αποτελέσματα της μελέτης της επί του θέματος αυτού; Θα μπορούσε τέλος η Επιτροπή να μας ενημερώσει για τις προόδους που επετέλεσαν τα κράτη μέλη τα οποία, με το ψήφισμα της 17ης Δεκεμβρίου 1998, είχαν κληθεί να διερευνήσουν τις δυνατότητες διαμόρφωσης εθελοντικών συμφωνιών ανάμεσα στους κατασκευαστές και τις ενώσεις καταναλωτών για την παραγωγή κατατοπιστικών και φιλικών προς τον καταναλωτή οδηγιών λειτουργίας;

<SPEAKER ID=258 NAME="Byrne">
. Αυτό είναι ένα θέμα το οποίο, εάν το εξετάσουμε με ακρίβεια, ανήκει βασικά στην αρμοδιότητα του συναδέλφου μου κ. Liikanen. Ωστόσο, μετά από διαβούλευση με τις υπηρεσίες του, είμαι σε θέση να σας πληροφορήσω ότι οι θεμελιώδεις απαιτήσεις ασφάλειας ηλεκτρονικών υπολογιστών και συναφών μηχανημάτων τα οποία χρησιμοποιούνται ιδιωτικά ή σε χώρους εργασίας περιλαμβάνονται στην οδηγία περί ηλεκτρικών προϊόντων, την οδηγία Χαμηλής Τάσης, όπως και στην οδηγία σχετικά με το Ραδιοφωνικό Εξοπλισμό και τα Τερματικά Τηλεπικοινωνιών.
<P>
Διάφοροι οργανισμοί τυποποίησης έχουν καθορίσει ειδικά πρότυπα για ορισμένα από αυτά τα ζητήματα ασφαλείας. Επίσης στην οδηγία για την ασφάλεια στους χώρους εργασίας περιλαμβάνονται ορισμένες απαιτήσεις ασφαλείας για την προστασία των ματιών, όχι όμως και για τους ιδιώτες. Επιπλέον, η σύσταση του Συμβουλίου σχετικά με τον περιορισμό της έκθεσης του ευρέως κοινού στην ηλεκτρομαγνητική ακτινοβολία, εφαρμόζεται και στις πτυχές ασφαλείας των ηλεκτρονικών υπολογιστών και συναφών μηχανημάτων. Αναφορικά με αυτές τις πτυχές η Επιτροπή έχει ήδη προετοιμάσει μια εντολή προς τους οργανισμούς τυποποίησης να συντάξουν πρότυπα σχετικά με τη χρήση των ηλεκτρονικών υπολογιστών για μεγάλα χρονικά διαστήματα.
<P>
Όσον αφορά τις συμβουλές προς γονείς και δασκάλους των οποίων τα παιδιά και οι μαθητές χρησιμοποιούν ηλεκτρονικούς υπολογιστές, σύμφωνα με την κείμενη νομοθεσία οι βιομηχανίες είναι υποχρεωμένες να παρέχουν οδηγίες για την ασφαλή χρήση των μηχανημάτων αυτών, εάν αυτό κρίνεται αναγκαίο. Η γενική ασφάλεια των προϊόντων επίσης υποχρεώνει τους παραγωγούς να ενημερώνουν τους καταναλωτές σχετικά με τους πιθανούς κινδύνους.
<P>
Αυτό το φθινόπωρο η Επιτροπή θα ζητήσει από τη CENELEC την ανάπτυξη προτύπων σχετικά με τις επιπτώσεις που έχουν στα μάτια οι οθόνες των υπολογιστών και οι μονάδες οπτικής παρουσίασης για ιδιωτική χρήση, καθώς επίσης να συμπεριλαμβάνονται σχετικές πληροφορίες και προειδοποιήσεις για τους γονείς και τους δασκάλους. Θα εξεταστεί επίσης και η εργονομική πτυχή για να διαπιστωθεί εάν χρειάζεται δράση σε κοινοτικό επίπεδο. Σ' αυτήν τη φάση η Επιτροπή δε θεωρεί ότι απαιτείται η έκδοση ειδικής οδηγίας για να καλυφθεί το θέμα των προειδοποιήσεων προς τους γονείς το οποίο έθιξε το αξιότιμο Μέλος. Η τυποποίηση μπορεί να καλύψει τις ανησυχίες που εκφράστηκαν. Αυτή είναι η ίδια προσέγγιση η οποία ακολουθήθηκε για να αντιμετωπιστεί, π.χ., το πρόβλημα των ειδικών αναγκών των υπερηλίκων και των ατόμων με ειδικές ανάγκες σε σχέση με τις τεχνολογίες πληροφορικής και επικοινωνιών.
<P>
Σχετικά με το γενικότερο ερώτημα για τη συνέχεια που δίδεται από τα κράτη μέλη στο ψήφισμα του Συμβουλίου αναφορικά με τις οδηγίες λειτουργίας των τεχνικών καταναλωτικών αγαθών, θα πρέπει να υπογραμμιστεί ότι το ψήφισμα αυτό απευθύνεται στα κράτη μέλη και στους οικονομικούς παράγοντες και δεν απαιτεί κάποια συγκεκριμένη συνέχεια εκ μέρους της Επιτροπής. Ωστόσο, η Επιτροπή θα ζητήσει από τα κράτη μέλη να της παράσχουν ενημέρωση σχετικά με τη συνέχεια που δόθηκε στο ψήφισμα.

<SPEAKER ID=259 NAME="Whitehead">
Κύριε Πρόεδρε, ευχαριστώ τον Επίτροπο για τις πληροφορίες του καθώς και για τις ενδείξεις προόδου στη μελέτη του θέματος αυτού. Θα συμφωνούσε άραγε μαζί μου ότι εδώ γίνεται μια ψευδής διάκριση όταν λέμε ασφάλεια στην εργασία και ασφάλεια στην τάξη ή ασφάλεια για ένα παιδί που εργάζεται στο σπίτι;
<P>
Δεν είναι άραγε αυτή μια περίπτωση όπου θα έπρεπε να δειχθεί το ίδιο τουλάχιστον ενδιαφέρον για την ασφάλεια των ατόμων σ' αυτό το τελευταίο περιβάλλον, ιδιαίτερα δεδομένου ότι, από τον καιρό που άρχισε να ισχύει η οδηγία του 1999, γνωρίζουμε πολύ περισσότερα σχετικά με τις πιθανές βλαβερές επιπτώσεις της ιονίζουσας και της μη ιονίζουσας ακτινοβολίας στα νεαρά άτομα;

<SPEAKER ID=260 NAME="Byrne">
. Από λογική άποψη συμφωνώ μαζί σας. Η δυσκολία σ' αυτήν την περίπτωση είναι ότι η Επιτροπή και τα ευρωπαϊκά θεσμικά όργανα έχουν πολύ μεγαλύτερες νομοθετικέςεξουσίες σε θέματα που αναφέρονται στους χώρους εργασίας παρά σε θέματα, π.χ., που αφορούν τις ιδιωτικές κατοικίες. Η απάντηση στο ερώτημά σας είναι ότι οι εξουσίες της Επιτροπής δε φτάνουν μέχρι εκεί.
<P>
Ερωτήσεις προς τον κ. Patten

<SPEAKER ID=261 NAME="Πρόεδρος">
Δεδομένου ότι ο συντάκτης της ερώτησης αριθ. 12 απουσιάζει, η ερώτηση αυτή καταπίπτει.

<SPEAKER ID=262 NAME="Marνa Izquierdo Rojo">
Ερώτηση αριθ. 13 της κ. (H-0728/00):
<P>
Θέμα: Καταδίκη της Maryam Ayubi σε θάνατο διά λιθοβολισμού για μοιχεία Γνωρίζει η Επιτροπή ότι η 30χρονη Maryam Ayubi κρίθηκε ένοχη για μοιχεία και καταδικάσθηκε, τον περασμένο Ιούλιο, σε θάνατο δια λιθοβολισμού, όπως προβλέπει ο ιρανικός Ποινικός Κώδικας, ο οποίος βασίζεται στον ισλαμικό Ιερό Νόμο (sharia); Θα μπορούσαν να λάβουν υπόψη οι εκπρόσωποι και οι αντιπροσωπείες της Ευρωπαϊκής Ένωσης τη σοβαρότατη αυτή κατάσταση των ανθρωπίνων δικαιωμάτων στο Ιράν, κατά την προετοιμασία και έγκριση των μελλοντικών ψηφισμάτων του ΟΗΕ, περιλαμβανομένων εκείνων που θα ετοιμασθούν τις ημέρες αυτές για τη Σύνοδο της Χιλιετίας;

<SPEAKER ID=263 NAME="Patten">
. Η περίπτωση της Maryam Ayubi είναι εξαιρετικά ανησυχητική. Όπως θα γνωρίζει το αξιότιμο Μέλος, ο ποινικός κώδικας του Ιράν στηρίζεται στον ισλαμικό νόμο της σαρία. Η θανατική ποινή χρησιμοποιείται ευρύτατα. Οι ιρανικές αρχές γνωρίζουν πάρα πολύ καλά την αντίθεσή μας προς τη θανατική ποινή. Τη θέση αυτή την έχουμε επαναλάβει πολλές φορές. Το Φεβρουάριο του 2000 η Ευρωπαϊκή Ένωση ζήτησε από το Ιράν να επιβάλει μορατόριουμ στη θανατική ποινή ύστερα από μία σειρά από καταδίκες σε θάνατο εις βάρος τεσσάρων ηγετών φοιτητικών ομάδων.
<P>
Δεν έχουμε πληροφορίες εάν η θανατική ποινή κατά της κ. Ayubi έχει εκτελεστεί. Σύμφωνα όμως με ευρωπαίους διπλωμάτες στην Τεχεράνη, κατά τη διάρκεια των τριών τελευταίων ετών δεν έχουν γίνει εκτελέσεις στο Ιράν δια λιθοβολισμού. Η Επιτροπή ανησυχεί βαθύτατα για την εξαιρετικά υποβαθμισμένη κατάσταση των ανθρωπίνων δικαιωμάτων στο Ιράν γενικότερα. Οι ιρανικές αρχές είναι επαρκώς ενήμερες της σπουδαιότητας που αποδίδουμε σ' αυτά τα θέματα. Ελπίζουμε ότι οι πρόσφατες κοινοβουλευτικές εκλογές στο Ιράν θα δημιουργήσουν ευκαιρίες για έναν πιο παραγωγικό διάλογο για τα ανθρώπινα δικαιώματα με την κυβέρνηση του Ιράν. Κάνοντας αυτό θα παρακολουθούμε τακτικά την πρόοδο των μεταρρυθμίσεων στο Ιράν συμπεριλαμβανομένου του τομέα των ανθρωπίνων δικαιωμάτων.
<P>
Στην τρίτη επιτροπή της 55ης συνόδου της Γενικής Συνελεύσεως των Ηνωμένων Εθνών προετοιμάζεται ψήφισμα για το Ιράν και η προεδρία έχει ενημερώσει τα κράτη μέλη σχετικά με τις συναντήσεις με τον ειδικό εισηγητή της Επιτροπής Ανθρωπίνων Δικαιωμάτων. Επίσης, συνεχίζονται οι διαβουλεύσεις για τον καθορισμό της θέσης της Ευρωπαϊκής Ένωσης, η οποία ασφαλώς θα αντανακλά τη βαθιά μας ανησυχία για την κατάσταση στο Ιράν.

<SPEAKER ID=264 LANGUAGE="ES" NAME="Izquierdo Rojo">
Κύριε Πρόεδρε, θέλω να ευχαριστήσω την Επιτροπή που έλαβε υπόψη την ερώτησή μου. Θεωρώ ασύλληπτο σήμερα, το έτος 2000, σε ένα κόσμο που είναι διασυνδεδεμένος σε παγκόσμιο επίπεδο, να καταδικάζονται γυναίκες σε θάνατο για μοιχεία. Αν η Maryam δεν ζούσε σε ένα θεοκρατικό καθεστώς, θα ήταν και θα ζούσε ελεύθερη, θα μπορούσε να απολαμβάνει το δικαίωμά της στη ζωή, όμως επειδή ζει στο Ιράν, θα εκτελεστεί δια λιθοβολισμού. Ο Πρόεδρος της ισπανικής κυβέρνησης - ο κ. Αθνάρ- θα πραγματοποιήσει επίσημη επίσκεψη στη χώρα αυτή τον Οκτώβριο. Ίσως να σφίξει το χέρι του Προέδρου Jatamν. Είναι συνεπές, κύριε Επίτροπε, να ενισχύουμε φιλικές σχέσεις και δεσμούς με καθεστώτα που παραβιάζουν κατά τον τρόπο αυτό τα ανθρώπινα δικαιώματα, μέχρι του σημείου να θανατώνουν δια λιθοβολισμού τις γυναίκες τους;
<P>
Το καθεστώς του Jatamν επιμένει στις θέσεις του. Αυτό δεν είναι ασυνεπές; Γνωρίζετε όπως και εγώ ότι υπάρχουν πολλά νήματα πολιτικής επιρροής. Τι θα πράξει η Επιτροπή στην περίπτωση αυτή;

<SPEAKER ID=265 NAME="Patten">
. Οποιεσδήποτε κι' αν είναι οι κατηγορίες κατά της κ. Ayubi ή κατά οιουδήποτε άλλου, τίποτα κατά τη γνώμη μου δεν μπορεί να δικαιολογήσει τη θανατική ποινή, πόσο μάλλον τη θανατική ποινή που κατ' ευφημισμό αναφέρεται ως "λιθοθάνατος" και που στην πραγματικότητα είναι ο λιθοβολισμός. Θα πρέπει να ειπωθεί ότι εάν διακόπταμε κάθε πολιτική σχέση με κυβερνήσεις ή καθεστώτα με των οποίων την πολιτική επί των ανθρωπίνων δικαιωμάτων διαφωνούμε έντονα, τότε θα υπήρχαν πολύ λιγότερα ταξίδια αρχηγών κυβερνήσεων και κρατών. Μόνο μιλώντας με πρόσωπα όπως ο Πρόεδρος Jatamν μπορεί κανείς να μεταβιβάσει τις έντονες ανησυχίες μας για τα ανθρώπινα δικαιώματα. Η προσωπική μου άποψη είναι ότι θα πρέπει να συνεχίσουμε να επιχειρηματολογούμε ενεργά υπέρ των ανθρωπίνων δικαιωμάτων. Θα πρέπει να το κάνουμε αυτό όχι μόνο διμερώς με το Ιράν αλλά και, όπου πρέπει, σε διεθνή φόρα και βεβαίως θα πρέπει να ενθαρρύνουμε τα μετριοπαθή στοιχεία σε χώρες όπως το Ιράν τα οποία πιστεύουν, όπως το αξιότιμο Μέλος και εγώ προσωπικά, ότι τα ανθρώπινα δικαιώματα έχουν παγκόσμια αξία και δεν αποτελούν κάποιο αποικιοκρατικό υπόλειμμα.

<SPEAKER ID=266 NAME="Πρόεδρος">


<SPEAKER ID=267 NAME="Glenys Kinnock">
Ερώτηση αριθ. 14 της κ. (H-0745/00):
<P>
Θέμα: Βιρμανία Η Aung San Suu Kyi, αρχηγός της αντιπολίτευσης και τιμημένη με το βραβείο Νομπέλ, φαίνεται να βρίσκεται σε κατ' οίκον περιορισμό και κάθε επαφή με τον έξω κόσμο τής έχει απαγορευτεί από τις στρατιωτικές αρχές της χώρας. Η ΕΕ έχει εκφράσει τη λύπη της για τη μεταχείριση που της επιφυλάσσεται και ενδέχεται να ματαιώσει προβλεπόμενη επίσκεψη αντιπροσωπείας της στη Ραγκούν στα τέλη του έτους. Πιστεύει η Επιτροπή ότι θα είχε κάποια αξία μια εποικοδομητική συνάντηση με τη βιρμανική χούντα; Έχοντας υπόψη την ταλαιπωρία που συνεχίζει να υφίσταται η Aung San Suu Kyi, δεν εκτιμά η Επιτροπή ότι η ΕΕ δεν πρέπει να συμμετάσχει στην υπουργική συνεδρίαση ΕΕ-ASEAN που θα διεξαχθεί στις 12-13 Δεκεμβρίου 2000;

<SPEAKER ID=268 NAME="Patten">
. -αΕίμαι ευτυχής να δηλώσω ότι συμφωνώ μαζί σας κύριε Πρόεδρε και ότι συμφωνώ και με το αξιότιμο Μέλος.
<P>
Το ιστορικό του καθεστώτος της Myanmar παραμένει αποκρουστικό. Όπως τα Μέλη του Σώματος αυτού και οι ευπρεπείς πολιτισμένοι άνθρωποι σε ολόκληρο τον κόσμο, έτσι και η Επιτροπή καταδικάζει απερίφραστα τις συνεχιζόμενες παραβιάσεις των ανθρωπίνων δικαιωμάτων από το στρατιωτικό καθεστώς της Myanmar και ιδιαίτερα τις χωρίς δίκη εκτελέσεις, την ευρύτατη επιβολή της καταναγκαστικής εργασίας και τη δια της βίας εκτόπιση ντόπιων πληθυσμών όπως επίσης την καταπίεση των πολιτικών αντιπάλων και την παρεμπόδιση της ελεύθερης λειτουργίας των νομίμων πολιτικών κομμάτων.
<P>
Η συμπεριφορά του καθεστώτος προς τη βραβευμένη με βραβείο Νόμπελ Aung San Suu Kyi είναι ίδια και απαράλλαχτη με τη συμπεριφορά του προς το λαό της Myanmar. Η αξιοπρέπεια και το θάρρος με το οποίο αντιδρά η κ. Kyi αποτελεί φωτεινό παράδειγμα για όλους μας και σύμβολο ελπίδας για ένα καλύτερο μέλλον στο λαό της χώρας της.
<P>
Συμμετέχω με το αξιότιμο Μέλος στην έκφραση θαυμασμού προς την Aung San Suu Kyi και τα υπόλοιπα μέλη του ΕΜΔ. Σήμερα η Aung San Suu Kyi βρίσκεται κάτω από de facto κατ' οίκον περιορισμό. Ακόμη και εάν αυτός αρθεί, όπως ελπίζουμε ότι θα γίνει σύντομα, δε θα είναι καθόλου ελεύθερη καθώς έχουμε μάθει πλέον τους διάφορους, εντελώς αδικαιολόγητους περιορισμούς που επιβάλλει το καθεστώς στην ελευθερία των κινήσεών της. Πολλές φορές οι ίδιοι περιορισμοί ισχύουν με περισσότερο δρακόντιο τρόπο και για το Εθνικό Μέτωπο για τη Δημοκρατία. Το ΕΜΔ είναι ένα νόμιμο πολιτικό κόμμα αλλά υπόκειται σε συνεχείς παρενοχλήσεις ενώ τα μέλη του συνεχώς υφίστανται αυθαίρετες συλλήψεις.
<P>
Είμαι ιδιαίτερα ανήσυχος από αναφορές ότι μέλη του κόμματος που περίμεναν την Aung San Suu Kyi στο σταθμό της Rangoon πριν από δύο εβδομάδες δέχτηκαν επίθεση και ότι ακόμη τα κοίμισαν με χλωροφόρμιο πριν τα πατάξουν έξω από το σταθμό.
<P>
Η Επιτροπή παραμένει πεπεισμένη ότι μια διαρκής λύση στην παρούσα κατάσταση θα πρέπει να στηρίζεται σε συμφωνία μεταξύ του καθεστώτος, της δημοκρατικά εκλεγμένης αντιπολίτευσης και των εκπροσώπων των εθνοτικών μειονοτήτων.
<P>
Η Aung San Suu Kyi ζητάει εδώ και καιρό παρόμοιο διάλογο. Συνεχίζουμε να υποστηρίζουμε πλήρως την επιθυμία του Συμβουλίου Γενικών Υποθέσεων για την καθιέρωση σοβαρού πολιτικού διαλόγου με τη Βιρμανία, έτσι ώστε να έχουμε την ευκαιρία να διατυπώσουμε ευθέως τις ανησυχίες της Ευρωπαϊκής Ένωσης και να πιέσουμε για αλλαγή.
<P>
Η ημερήσια διάταξη της υπουργικής διάσκεψης ΕΕ-ASEAN στη Vientiane το Δεκέμβριο πρόκειται να συμπεριλάβει μια ανοικτή συζήτηση με τους εταίρους μας σχετικά με την κατάσταση στη Βιρμανία. Η συζήτηση αυτή προσφέρει την ευκαιρία να εκφράσουμε σταθερά, με ευθύτητα και λεπτομερειακά τις ανησυχίες μας στους εκπροσώπους του SPDC. Η στάση της ΕΕ όσον αφορά στην υπουργική διάσκεψη της Vientiane, αλλά και το αν θα πρέπει να γίνει και σε ποιο επίπεδο θα είναι η εκπροσώπηση της Ένωσης, θα εξαρτηθεί από τις εξελίξεις στη Βιρμανία από τώρα μέχρι το Δεκέμβριο. Θα παρακολουθούμε στενά τις εξελίξεις αλλά θα πρέπει να είμαστε παράλληλα σαφείς ότι η συνάντηση του Δεκεμβρίου αφορά τις πολιτικές σχέσεις της Ευρωπαϊκής Ένωσης με την ASEAN ως σύνολο. Δεν έχουμε σκοπό να επιτρέψουμε στους στρατηγούς της Rangoon να κάνουν αυτές τις σχέσεις όμηρο. Είμαστε αποφασισμένοι να μην αφήσουμε τη συμπεριφορά του καθεστώτος της Rangoon να μας αποτρέψει από την ανάπτυξη των σχέσεών μας με τα άλλα εννέα μέλη της ASEAN.

<SPEAKER ID=269 NAME="Kinnock">
Σας ευχαριστώ πολύ, κ. Επίτροπε, για την ολοκληρωμένη απάντησή σας. Μπορώ από την απάντησή σας να υποθέσω ότι η Επιτροπή πιστεύει ακόμη ότι οι εποικοδομητικές επαφές έχουν κάποια αξία; Ύστερα από τον κατάλογο των τραγικών γεγονότων που μας περιγράψατε μου φαίνεται ότι οι εποικοδομητικές αυτές επαφές είναι κενές περιεχομένου.
<P>
Δεν πιστεύετε άραγε ότι ήρθε πλέον ο καιρός να διερευνήσουμε άλλους τρόπους αντιμετώπισης του προβλήματος των σχέσεών μας με τη Βιρμανία; Δε θα πρέπει άραγε να διερευνήσουμε θέματα επενδύσεων όπως κάνει η γαλλική κυβέρνηση; Δε θα πρέπει άραγε να αναθεωρήσουμε το όλο θέμα του τουρισμού όπως κάνει η αγγλική κυβέρνηση; Εάν η Ευρωπαϊκή Ένωση δεν είναι έτοιμη να προβεί σε οικονομικές κυρώσεις τότε γιατί, για παράδειγμα, να μην αμφισβητηθεί το SPDC στον ΟΗΕ για τη νομιμότητά του και ολόκληρη η κυβέρνηση της Βιρμανίας στη Γενική Συνέλευση των Ηνωμένων Εθνών; Διερωτώμαι εάν έχετε ήδη εξετάσει αυτή τη σειρά ενεργειών για την Επιτροπή και το Συμβούλιο.

<SPEAKER ID=270 NAME="Patten">
. Όπως γνωρίζει το αξιότιμο Μέλος, έχουμε ήδη λάβει μια σειρά αυστηρών μέτρων κατά του καθεστώτος τα οποία καλύπτουν θέματα όπως οι θεωρήσεις και τα περιουσιακά στοιχεία. Υπάρχουν σοβαρά επιχειρήματα για το εάν είναι σκόπιμο να προχωρήσουμε παραπέρα. Μιλώντας προσωπικά, μολονότι ήθελα πάντα να πάω στη Βιρμανία και ιδιαίτερα να δώ το Bagan, κάτω από τις παρούσες συνθήκες δεν έχω καμία όρεξη να πάω εκεί και το ίδιο συμβουλεύω και όλους τους άλλους.
<P>
Όταν το θέμα καταλήγει στο συνολικό πρόβλημα του εμπορίου και των επενδύσεων θα είμαι απόλυτα ειλικρινής προς το αξιότιμο Μέλος, τόσο σχετικά με τις εκτιμήσεις μου όσο και για τις ανησυχίες μου. Η εκτίμησή μου είναι ότι ο κύριος λόγος για τον οποίο δε γίνονται πλέον επενδύσεις στη Βιρμανία είναι οι πολιτικές που ακολουθεί το καθεστώς. Όσο το καθεστώς κρατάει αυτή τη στάση, θα ήταν πολύ παράξενο κάποιος να αποφάσιζε ότι είναι λογικό να προβεί σε επενδύσεις εκεί.
<P>
Το άλλο μου πρόβλημα, οποτεδήποτε σκέφτομαι ή μιλώ σχετικά με κυρώσεις, είναι ότι ανησυχώ για το πόσο έξυπνες είναι οι κυρώσεις στην πραγματικότητα. Εξαιτίας του αποκρουστικού καθεστώτος από το οποίο υποφέρει, οι συνθήκες διαβίωσης του λαού της Βιρμανίας είναι ήδη πολύ άσχημες και εγώ προσωπικά δε θα ήθελα να κάνω κάτι που θα τις χειροτέρευε. Επομένως, είμαι πολύ διστακτικός τόσο για για να προχωρήσω περισσότερο στο εμπόριο όσο και για να συστήσω περαιτέρω δράσεις για το εμπόριο ή τις επενδύσεις.
<P>
Σχετικά με την περαιτέρω ανοικτή πολιτική δράση, είμαι πάντα έτοιμος να την εξετάσω. Αυτό είναι το σημείο όπου κάποιος πρέπει να σκεφθεί πολύ προσεκτικά το συνολικό ερώτημα, δηλ. εάν αξίζει τον κόπο ή όχι να προχωρήσει σε διάλογο. Παραδείγματος χάριν, εάν σκεφτόμασταν να στείλουμε μια αντιπροσωπεία στη Rangoon η μόνη περίπτωση να το κάνουμε θα ήταν εάν υπήρχαν εγγυήσεις ότι η αντιπροσωπεία θα μπορούσε να συναντήσει την Aung San Suu Kyi, εάν υπήρχαν εγγυήσεις ότι θα μπορούσε να συναντήσει τους κομματικούς συντρόφους της, εάν υπήρχαν εγγυήσεις ότι θα μπορούσε να συζητήσει με τους ηγέτες των εθνοτικών μειονοτήτων. Κάτω από αυτές τις συνθήκες μια αποστολή θα μπορούσε να ήταν δικαιολογημένη. Παρόμοια θέματα θα πρέπει να εξετάζονται έχοντας πάντα κατά νου την εξισορρόπηση των ευεργετημάτων σχετικά με το εάν ή όχι πράγματι θα υπάρξει κάποιο σημαντικό θετικό αποτέλεσμα σε επαφές με άτομα τα οποία ακολουθούν πολιτικές που το μεγαλύτερο μέρος του κόσμου τις χαρακτηρίζει ως αποκρουστικές.
<P>
Ένα τελευταίο σημείο. Πιστεύω ότι είναι πολύ σημαντικό να ασκήσουν πίεση στη Βιρμανία οι ίδιες οι χώρες της ASEAN. Η Βιρμανία εξάγει στην περιοχή αστάθεια, ναρκωτικά, HIV/Aids και πιστεύω ότι η υπόλοιπη περιοχή θα κάνει ό,τι μπορεί ώστε η Rangoon να αλλάξει πολιτική.

<SPEAKER ID=271 NAME="Whitehead">
Είμαι ευτυχής που ο Επίτροπος μνημόνευσε τις εθνοτικές μειονοτικές ομάδες και την ανάγκη έναρξης διαλόγου μ' αυτές. Στην πράξη μπορεί να μας πει, τι μπορεί να κάνει, αν μπορεί να κάνει κάτι, η Ευρωπαϊκή Ένωση σχετικά με μια πολιτική η οποία ισοδυναμεί ουσιαστικά με τη μακροχρόνια γενοκτονία των Κάρεν, των Σαν και άλλων μειονοτικών ομάδων;

<SPEAKER ID=272 NAME="Patten">
. Κύριε Πρόεδρε, εκτός από τα πολιτικά μέτρα τα οποία συζητήθηκαν, η πιο πρακτική συνεισφορά που μπορούμε να κάνουμε είναι να προσφέρουμε κάποια ανθρωπιστική βοήθεια. Έχουμε προσπαθήσει να υλοποιήσουμε κάτι τέτοιο μέσω των ΜΚΟ. Υπάρχουν πάρα πολλά άτομα που ζουν σε ελεεινές συνθήκες έξω από τη χώρα, σε στρατόπεδα συγκεντρώσεως και άτομα που ζουν σε ελεεινές συνθήκες μέσα στη χώρα. Ελπίζω ότι θα είμαστε σε θέση να συνεχίσουμε τη χορήγηση ανθρωπιστικής βοήθεια σε όλους αυτούς αλλά, προφανώς, αυτό που είναι πιο σημαντικό - αυτό που θα τους ενθάρρυνε να επιστρέψουν στο Μπαγκλαντές και στις άλλες χώρες της περιοχής - είναι ότι θα έπρεπε να υπάρξει κάποιος πολιτικός διακανονισμός για την αναγνώριση των δικαιωμάτων τους, όπως επίσης και των δικαιωμάτων εκείνων που εκλέχθηκαν με δημοκρατικό τρόπο πριν από δέκα χρόνια και η εκλογή τους ακυρώθηκε από τους στρατηγούς.

<SPEAKER ID=273 NAME="Πρόεδρος">


<SPEAKER ID=274 NAME="Bernd Posselt">
Ερώτηση αριθ. 15 του κ. (H-0769/00):
<P>
Θέμα: Η δημοκρατία στο Κοσσυφοπέδιο Πώς κρίνει η Επιτροπή τις δημοτικές εκλογές στο Κοσσυφοπέδιο και την προηγηθείσα εξέλιξη των διαφόρων δημοκρατικών δυνάμεων και ποιες είναι, κατά τη γνώμη της, οι μεσοπρόθεσμες και μακροπρόθεσμες πολιτικές προοπτικές σε αυτόν τον τομέα;

<SPEAKER ID=275 NAME="Patten">
. Κύριε Πρόεδρε, η Επιτροπή στηρίζει πλήρως την απόφαση του ειδικού εκπροσώπου του Γενικού Γραμματέως των Ηνωμένων Εθνών στο Κοσσυφοπέδιο, Bernard Kouchner, να αποφασίσει τη διεξαγωγή δημοτικών εκλογών στο Κοσσυφοπέδιο για τις 28 Οκτωβρίου καθώς και τις προσπάθειες της αποστολής του ΟΗΕ εκεί, της UNMIK, να προβεί στην οργάνωση των εκλογών αυτών.
<P>
Στα πλαίσια της αποστολής του ΟΗΕ, την ευθύνη για τις εκλογές έχει ο τρίτος πυλώνας ΟΑΣΕ της UNMIK. Τα κράτη μέλη της ΕΕ καλύπτουν το μεγαλύτερο μέρος του προϋπολογισμού του ΟΑΣΕ, ενώ η Ευρωπαϊκή Επιτροπή έχει ήδη χορηγήσει 5 εκατομμύρια ευρώ για την προμήθεια εξοπλισμού καταγραφής των εκλογέων. Η Ευρωπαϊκή Επιτροπή έχει απόλυτη εμπιστοσύνη στην ικανότητα της UNMIK να υλοποιήσει τα αποτελέσματα των δημοτικών εκλογών τόσο βραχυπρόθεσμα όσο και μακροπρόθεσμα. Οι εκλογές αυτές αποτελούν ένα πολύ σημαντικό βήμα για τη συμμετοχή του ιδίου του πληθυσμού του Κοσσυφοπεδίου στη διαχείριση των κοινοτήτων του.

<SPEAKER ID=276 NAME="Posselt">
DE) Κύριε Επίτροπε, θα ήθελα να ρωτήσω κατ' αρχήν τι κάνει η Επιτροπή για την προετοιμασία των εκλογών αυτών και αν θα υπάρξει α) υποστήριξη των κομμάτων, β) εκπαίδευση των πολιτικών της τοπικής αυτοδιοίκησης και γ) ενίσχυση των μέσων ενημέρωσης ενόψει των κοινοτικών εκλογών. Αυτά λοιπόν είναι τα τρία θέματα όσον αφορά την ενίσχυση. Θεωρώ όμως επίσης αναγκαίο, μετά τις εκλογές στη Σερβία, να δώσουμε και στο Κοσσυφοπέδιο μια δημοκρατική πλατφόρμα πάνω από την τοπική αυτοδιοίκηση και θα ήθελα να ρωτήσω τον Επίτροπο πότε θεωρεί ότι μπορούν να γίνουν γενικές εκλογές στο Κοσσυφοπέδιο, μια και αυτές θα ήταν αναγκαίες, ώστε στη μελλοντική ρύθμιση για την περιοχή να υπάρξει ένας συνομιλητής στις διαπραγματεύσεις με τη Σερβία.

<SPEAKER ID=277 NAME="Patten">
. Το πιο σημαντικό για τη σταθερότητα στην περιοχή είναι το γεγονός να αποδεχθεί τα αποτελέσματα των προ δεκαημέρου εκλογών στη Σερβία ή ΟΔΓ και ο κ. Μιλόσεβιτς, ο οποίος εάν τα ανεγνώριζε θα έπρεπε να εγκαταλείψει τη πάραυτα τη θέση του. Το γεγονός αυτό θα είχε σημαντικές συνέπιες για ολόκληρη την περιοχή.
<P>
Όσον αφορά εκλογές πέραν εκείνων για τους δήμους και τις κοινότητες, θα πρέπει να προχωρήσουμε με προσεκτικά βήματα και να εξασφαλίσουμε πρώτα ότι οι δημοτικές εκλογές θα διενεργηθούν όπως πρέπει και θα έχουν ως αποτέλεσμα τη μεγαλύτερη δυνατή συμμετοχή των κατοίκων του Κοσσυφοπεδίου στη διαχείριση της τύχης τους. Κάτι για το οποίο μπορούμε να είμαστε βέβαιοι είναι το ότι η εκλογική διαδικασία στο Κοσσυφοπέδιο θα είναι έντιμη, σε αντίθεση με την εκλογική διαδικασία στη Σερβία.
<P>
Υπεύθυνος οργανισμός για την οργάνωση των εκλογών και για τα άλλα θέματα στα οποία αναφέρθηκε το αξιότιμο Μέλος είναι ο ΟΑΣΕ στα πλαίσια της UNMIK. Αξίζει να θυμόμαστε ότι τα κράτη μέλη της ΕΕ, ως μέλη του ΟΑΣΕ, συνεισφέρουν το 67% περίπου του προϋπολογισμού του. Σ' αυτό δεν περιλαμβάνονται άλλες διμερείς προσφορές που κάνουν για εξειδικευμένα σχέδια. Η Επιτροπή έχει προσφέρει 5 εκατομμύρια ευρώ για εξοπλισμό καταγραφής και έκδοσης ταυτοτήτων.
<P>
Πρόσφατα που βρέθηκα στο Κοσσυφοπέδιο έμεινα έκπληκτος με όλους εκείνους που μου είπαν ότι οι προετοιμασίες για την προεκλογική εκστρατεία έχουν διενεργηθεί με επαγγελματισμό και στυλ. π.χ. αναφέρθηκαν σε προεκλογικές συναντήσεις στις οποίες είχαν πάει. Ίσως να μη διαθέτουν ακόμη εντυπωσιακές συζητήσεις στην τηλεόραση με τον Jim Lehrer όπου ο καθένας προσπαθεί να είναι ευγενής με τους αντιπάλους τους, αλλά σίγουρα ξεκίνησαν την προεκλογική τους εκστρατεία με άνεση. Ελπίζω ότι αυτό θα συνεχιστεί και ότι η εκλογική διαδικασία θα φέρει αποτελέσματα με τα οποία όλοι στο Κοσσυφοπέδιο, από όλες τις ομάδες, θα είναι σε θέση να κατανοήσουν ότι συμμετέχουν στη διαχείριση των τοπικών τους κοινοτήτων.

<SPEAKER ID=278 NAME="Κόρακας">
EL) Θα ήθελα σταθώ στην απάντηση που έδωσε ο κ. Patten σχετικά με τις εκλογές στην Σερβία. Έτυχε να είμαι εκεί με άλλους 200 από 52 χώρες, παρατηρητής στις εκλογές. Ανεξάρτητα από την άποψη που μπορεί να έχει κανείς για το καθεστώς εκεί πέρα, πρέπει να πούμε ότι οι εκλογές ήταν άψογες. Μπορώ να σας πω ότι η διεξαγωγή των εκλογών αυτών ήταν πιο δημοκρατική, καλύτερη από εκλογές στις χώρες μας, που πολλές φορές έτυχε ή πάρω μέρος ή να παρατηρήσω. Το θέμα λοιπόν, κ. Επίτροπε, δεν είναι αν θα αναγνωρίσει ο Πρόεδρος Μιλόσεβιτς το αποτέλεσμα των εκλογών. Είναι αν θα αναγνωρίσει ο επικεφαλής της αντιπολίτευσης, ο κ. Κουστούνιτσα, το αποτέλεσμα και αν θα πάει την ερχόμενη Κυριακή για το δεύτερο γύρο, για να είναι ολοκληρωμένες οι εκλογές και να δοθεί η δυνατότητα στο σερβικό λαό, στον γιουγκοσλαβικό λαό, χωρίς τις δικές σας επεμβάσεις, χωρίς τις επεμβάσεις στα εσωτερικά της Σερβίας, να αποφασίσει για το μέλλον του. Και επίσης, για το Κοσσυφοπέδιο θα ήταν καλύτερα να συμμετείχε στις εκλογές αυτές, που ήταν ταυτόχρονα προεδρικές, βουλευτικές, περιφερειακές και δημοτικές. Να πώς θα μπορούσε να βοηθήσει η Ευρωπαϊκή Ένωση στην εξομάλυνση της κατάστασης, τερματίζοντας επίσης και τις γενοκτόνες κυρώσεις που διατηρεί μέχρι σήμερα.

<SPEAKER ID=279 NAME="Patten">
. Θα πρέπει να δηλώσω, πολύ ευγενικά, πως δεν είμαι βέβαιος ότι πολλοί άνθρωποι στην Ευρώπη θα αναγνωρίσουν αυτήν την περιγραφή των εκλογών στη Σερβία που τώρα μόλις έκανε το αξιότιμο Μέλος. Ακόμη λιγότεροι θα το αναγνωρίσουν στη Σερβία.
<P>
Οι άνθρωποι στη Σερβία - συμπεριλαμβανομένου, υποπτεύομαι, και του κ. Μιλόσεβιτς - γνωρίζουν πολύ καλά ποιος κέρδισε τις εκλογές στο πρώτο γύρο, πράγμα το οποίο δικαιολογεί το γεγονός ότι ο κ. Κοστούνιτσα, πολύ λογικά, ζήτησε την αναγνώριση του εκλογικού αποτελέσματος και ότι θα πρέπει να αναλάβει τις ευθύνες για τις οποίες σαφώς τον εξέλεξε ο λαός της Σερβίας. Όσο πιο γρήγορα γίνει αυτό και όσο πιο γρήγορα η Σερβία επανέλθει στην ευρωπαϊκή οικογένεια τόσο το καλύτερο, πιστεύω. Τώρα το εάν, όποτε συμβεί αυτό, το αξιότιμο Μέλος θα αναπολεί με νοσταλγία τις ημέρες του κ. Μιλόσεβιτς, αυτό είναι κάτι που θα το δούμε. Οι περισσότεροι από εμάς πιστεύουν ότι ο κ. Μιλόσεβιτς έπαιξε ένα σημαντικό και ειδεχθή ρόλο στην αστάθεια η οποία ταλαιπώρησε την περιοχή τις τελευταίες δεκαετίες με αποτέλεσμα αμέτρητους θανάτους, φτώχεια και μιζέρια. Όσο γρηγορότερα απομακρυνθεί τόσο γρηγορότερα οι κάτοικοι ολόκληρης της περιοχής θα μπορούν να προσβλέπουν σε ένα λαμπρότερο μέλλον, το οποίο θα περιλαμβάνει πολύ πιο έντιμες εκλογές από αυτές που αναγνωρίζει ο κ. Μιλόσεβιτς.

<SPEAKER ID=280 NAME="Πρόεδρος">
Η Ώρα των Ερωτήσεων έληξε.
<P>
Οι ερωτήσεις αριθ. 16 έως 44 θα απαντηθούν γραπτώς.
<P>
(Η συνεδρίαση διακόπτεται στις 19.45 και επαναλαμβάνεται στις 21.00)

<CHAPTER ID=12>
Κώδικας συμπεριφοράς για τις εξαγωγές όπλων (συνέχεια)
<SPEAKER ID=281 NAME="Πρόεδρος">
Η ημερήσια διάταξη προβλέπει την επανάληψη της συζήτησης της έκθεσης (A5­0211/2000) του κ. Titley, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για τον Κώδικα Συμπεριφοράς στις εξαγωγές όπλων.

<SPEAKER ID=282 NAME="Kinnock, Glenys">
Κύριε Πρόεδρε, όπως και άλλοι σήμερα, συγχαίρω και εγώ τον κ. Titley για την έκθεσή του.
<P>
Όπως πολλοί από εμάς είπαμε το 1998, θεωρήσαμε τον κώδικα συμπεριφοράς ως ένα πολύ σημαντικό πρώτο βήμα προς την κατεύθυνση της υιοθέτησης μιας κοινής και υπεύθυνης πολιτικής για τις εξαγωγές όπλων. Αλλά τον είχαμε θεωρήσει ως την αρχή μιας διαδικασίας και με κανέναν τρόπο ως το τέλος της. Είναι πολύ σημαντικό να αναγνωρίσουμε ότι την ώρα που οι ευρωπαϊκές μας ανησυχίες ακούγονται ρητορικές και αόριστες, ο έλεγχος των όπλων αποτελεί μια χειροπιαστή μέθοδο με την οποία οι κυβερνήσεις των κρατών μελών, η Επιτροπή και το Κοινοβούλιο μπορούν να επιδείξουν τις θετικές επιπτώσεις του γεγονότος ότι εδώ έχουν τη δυνατότητα να συνεργαστούν αποτελεσματικά για μια κοινή προσέγγιση στον έλεγχο των όπλων.
<P>
Τώρα βρισκόμαστε μπροστά στο ερώτημα του πώς μπορούμε να ισχυροποιήσουμε περαιτέρω αυτόν τον κώδικα συμπεριφοράς και ιδιαίτερα να τον κάνουμε νομικά δεσμευτικό. Βλέπουμε μεσάζοντες όπλων να αγοράζουν οπλισμό του ψυχρού πολέμου, να τον στέλνουν αεροπορικώς στην Αφρική και να προκαλούν τρομακτική δυστυχία. Είναι πολύ σημαντικό να αναπτύξουμε μεθόδους με τις οποίες οι υποψήφιες για εισδοχή χώρες θα εισέλθουν στο δίκτυο ανταλλαγής πληροφοριών και στους μηχανισμούς διαβούλευσης. Οι υποψήφιες χώρες θα πρέπει επίσης να συμμετέχουν στις συζητήσεις σχετικά με την περαιτέρω ανάπτυξη και ενίσχυση του κώδικα.
<P>
Δεύτερον, είναι πολύ σημαντικό να καταλήξουμε σε μια συμφωνία σχετικά με το τι σημαίνουν πρακτικά τα κριτήρια του κώδικα. Η αποφασιστική δοκιμασία για τον κώδικα θα είναι να διαπιστωθεί εάν μπορεί να αποτρέψει την υποτιμολόγιση. Θα πρέπει να γίνονται εντατικές πολυμερείς διαβουλεύσεις πριν κάποια χώρα χορηγήσει μια άδεια την οποία κάποια άλλη έχει απορρίψει.
<P>
Σε μια δημοκρατική Ευρώπη έχουμε το δικαίωμα να γνωρίζουμε ποια χώρα πουλάει όπλα και σε ποια. Συνεπώς, όλα τα κράτη μέλη πρέπει να δημοσιεύουν εκθέσεις για τις πωλήσεις όπλων. Αυτό που θα επιθυμούσαμε να δούμε θα ήταν μια ολοκληρωμένη και δημοσιοποιημένη ευρωπαϊκή έκθεση η οποία θα εξεταζόταν σε βάθος από αυτό το Κοινοβούλιο. Όλες οι προτεινόμενες συναλλαγές που οργανώνονται από τους μεσάζοντες όπλων θα έπρεπε να υπόκεινται στη διαδικασία έγκρισης της άδειας από τις εθνικές κυβερνήσεις και όλες οι χώρες θα έπρεπε να θεσμοθετήσουν την παροχή άδειας για όλες τις δραστηριότητες των εμπόρων όπλων.
<P>
Τέλος, τα όπλα είναι εκείνα που βοηθούν τις συγκρούσεις σε ολόκληρο τον κόσμο. Προτρέπουμε τις κυβερνήσεις μας στην Ευρώπη να ενισχύσουν τους ελέγχους τους στη διακίνηση των εργαλείων του θανάτου.

<SPEAKER ID=283 LANGUAGE="NL" NAME="Van Hecke">
Πρόεδρε, η ευρωπαϊκή αμυντική βιομηχανία είναι ένας σημαντικός κλάδος, εξίσου όμως σημαντική είναι και η ειρήνη στον κόσμο. Η έκθεση του συναδέλφου Titley δίνει μια ισορροπημένη απάντηση σ' αυτό το διαρκώς επανερχόμενο δίλημμα. Στην έκθεση προτείνεται να ασκούνται καλύτεροι και πιο ολοκληρωμένοι έλεγχοι στο εμπόριο όπλων και να βελτιωθεί η διαφάνεια. Έτσι, είναι, για παράδειγμα, απαραίτητο να καθιερωθούν καλύτερες τεχνικές επισήμανσης και εντοπισμού των όπλων, ανάλογες με το σύστημα της αρίθμησης αυτοκινήτων. Αυτό πρέπει να γίνει με εναρμονισμένο τρόπο και σε διεθνή κλίμακα. Μόνο έτσι μπορούν να εντοπιστούν ευκολότερα και να τιμωρηθούν διάφορες παράνομες πρακτικές γιατί - και αυτό νομίζω ότι είναι το μεγαλύτερο πρόβλημα - η διάκριση μεταξύ νομίμου και παράνομου εμπορίου όπλων γίνεται ολοένα και πιο δύσκολη. Η παγκοσμιοποίηση του εμπορίου έχει ως αποτέλεσμα το εμπόριο όπλων να γίνεται φθηνότερο, ταχύτερο και δυσκολότερο να εντοπισθεί. Η Oxfam υπολογίζει ότι 25% του συνόλου των ελαφρών όπλων που πωλούνται, διατίθενται παρανόμως. Η θέσπιση ενός αυστηρότερου κώδικα συμπεριφοράς θα έχει νόημα μόνο εφόσον τα κράτη μέλη αναλάβουν τις ευθύνες τους. Ο έλεγχος για όπλα είναι εντελώς ανεπαρκής σε ορισμένους θαλάσσιους λιμένες και αερολιμένες. Επιπλέον, πρέπει να συσφιχθεί η συνεργασία μεταξύ των υποψηφίων κρατών μελών στον τομέα αυτό. Αυτά τα κράτη προσυπογράφουν τον κώδικα συμπεριφοράς αλλά σε ορισμένες περιπτώσεις αποτελούν το επίκεντρο του παρανόμου εμπορίου όπλων. Ορισμένοι ενδέχεται να υποστηρίξουν ότι ο κώδικας συμπεριφοράς δεν είναι και τόσο φιλόδοξος, καλύτερα όμως να έχουμε έναν ατελή κώδικα συμπεριφοράς παρά κανέναν απολύτως.
<P>
Όπως και να έχουν τα πράγματα, οι επόμενες ετήσιες εκθέσεις πρέπει να περιλαμβάνουν πληρέστερες και διαφανέστερες πληροφορίες, ενώ ο κώδικας συμπεριφοράς πρέπει εν καιρώ να καταστεί νομικά δεσμευτικός. Πρόεδρε, αυτός ο κώδικας συμπεριφοράς είναι ένα πρώτο βήμα για την αύξηση της συνοχής. Ελπίζω όμως μαζί με τον εισηγητή ότι τα πράγματα δεν θα παραμείνουν εδώ.

<SPEAKER ID=284 NAME="McKenna">
Κύριε Πρόεδρε, η πραγματική λύση στο όλο πρόβλημα της παραγωγής και της εξαγωγής όπλων είναι να μετατρέψουμε τη βιομηχανία από παραγωγή όπλων σε παραγωγή μη όπλων. Βρισκόμαστε ήδη στον 21ο αιώνα. Η διαθέσιμη τεχνολογία και η διαθέσιμη εμπειρογνωμοσύνη θα έπρεπε να χρησιμοποιηθούν σε κάτι εποικοδομητικό για την κοινωνία, κάτι το οποίο θα ωφελήσει τους ανθρώπους παρά σε κάτι που θα σπείρει τον θάνατο και την καταστροφή. Θα πρέπει να συγκεντρώσουμε την προσοχή μας στο πως θα μετατρέψουμε τη βιομηχανία για τη μη παραγωγή όπλων, παρά στο πως θα ανταγωνιστούμε τις άλλες χώρες παραγωγής όπλων στον κόσμο. Χώρες με ελάχιστους πόρους και με ελάχιστη οικονομική επιφάνεια εκβιάζονται και υποχρεώνονται στην αγορά όπλων με χρήματα τα οποία θα έπρεπε να χρησιμοποιηθούν για κοινωνικά προβλήματα και προβλήματα υγείας σ' αυτές τις ίδιες, παρά να συμβάλλουν στην αύξηση της ανασφάλειας στην περιοχή τους και σε πολλές περιπτώσεις στην καταπίεση του ίδιου του λαού τους. Δεν έχουμε παρά να κοιτάξουμε την Ινδονησία και το γεγονός ότι η Ευρωπαϊκή Ένωση δεν μπορούσε να περιμένει ούτε στιγμή για να άρει την απαγόρευση πώλησης όπλων ή για να μην την επανεφαρμόσει. Το γεγονός αυτό ήταν αξιοθρήνητο.
<P>
Εάν κοιτάξετε σε άλλες χώρες της Ευρώπης που διαθέτουν πολεμικές βιομηχανίες θα ανησυχήσετε βαθιά. Προέρχομαι από την Ιρλανδία η οποία ουδέποτε παρήγαγε όπλα και ουδέποτε είχε πολεμική βιομηχανία. Διαπιστώνω τώρα ότι οι συμβάσεις για όπλα και για οπλικό εξοπλισμό αυξάνουν χρόνο με το χρόνο. Στη Βόρεια Ιρλανδία, όπου υπάρχει μια αποκαλούμενη ειρηνευτική διαδικασία, μία από τις μεγαλύτερες βιομηχανίες που έχει εγκατασταθεί εκεί και η οποία έγινε δεκτή με ανοικτές αγκάλες είναι η Raytheon, μια από τις μεγαλύτερες πολεμικές βιομηχανίες στον κόσμο. Εδώ φάσκουμε και αντιφάσκουμε. Θα πρέπει να το αντιμετωπίσουμε. Θα πρέπει να κλείσουμε την πόρτα στις πολεμικές βιομηχανίες. Δεν βρίσκεται εκεί η λύση για τη δημιουργία θέσεων απασχόλησης. Θα πρέπει να δημιουργούμε εργασίες θέσεις απασχόλησης για τον κόσμο σε κάτι που θα είναι εποικοδομητικό και θετικό για την κοινωνία.

<SPEAKER ID=285 NAME="Αλυσανδράκης">
EL) Κύριε Πρόεδρε, κύριοι συνάδελφοι, είναι καταρχήν θετικό το ότι συζητάμε το θέμα του κώδικα. Εντούτοις, τίθενται μερικά εύλογα ερωτήματα. Είναι δυνατόν αυτοί που χρησιμοποίησαν τα όπλα τους στην Γιουγκοσλαβία για να δολοφονήσουν αμάχους, για να καταστρέψουν κτήρια και γέφυρες, για να προκαλέσουν ανεπανόρθωτες καταστροφές στο περιβάλλον, αυτοί που δολοφονούσαν και δολοφονούν παιδιά στο Ιράκ, να ενδιαφέρονται πράγματι για τον έλεγχο των όπλων; Είναι δυνατόν αυτοί που αναγνωρίζουν ότι η ευρωπαϊκή αμυντική βιομηχανία είναι σημαντική από οικονομική και στρατηγική άποψη να είναι ειλικρινείς όταν λένε ότι η εξωτερική δράση της Ευρωπαϊκής Ένωσης πρέπει να εμπνέεται από τις αξίες της δημοκρατίας και της προστασίας των ανθρωπίνων δικαιωμάτων;
<P>
Περισσότερο μάλλον ανησυχούν, όπως άλλωστε ειπώθηκε, μήπως τα όπλα βρεθούν σε λάθος χέρια ή μήπως οι επιθετικές τους ενέργειες δεχθούν πυρά από όπλα κατασκευασμένα από τους ίδιους. Όμως, συνάδελφοι, τα όπλα βρίσκονται ήδη σε λάθος χέρια και θα ήταν αυταπάτη να πιστεύει κανείς ότι μέσα από διαδικασίες σαν αυτή του κώδικα θα μπορούσε να μπει φραγμός στην επιθετικότητα και τα εγκλήματα της νέας τάξης πραγμάτων. Είμαστε σίγουροι ότι η ύπαρξη του κώδικα δεν οφείλεται στα φιλάνθρωπα αισθήματα των εμπνευστών του, αλλά στην εντεινόμενη αντίδραση των λαών απέναντι στην βαρβαρότητα του ιμπεριαλισμού. Στο παγκόσμιο φιλειρηνικό και γενικότερα στο λαϊκό κίνημα εναποθέτουμε τις ελπίδες μας για ένα κόσμο χωρίς συγκρούσεις και χωρίς όπλα.

<SPEAKER ID=286 LANGUAGE="FR" NAME="Poos">
Κύριε Πρόεδρε, η πρώτη έκθεση του Ευρωπαϊκού Κοινοβουλίου σχετικά με την εξαγωγή όπλων, μετά την έγκριση ενός κώδικα συμπεριφοράς από πλευράς κρατών μελών το 1998, χρήζει ιδιαίτερης προσοχής. Προκειμένου η εξωτερική δράση της Ένωσης να διέπεται από συνοχή, όπως με κάθε ευκαιρία ζητά το Κοινοβούλιο, στο συγκεκριμένο τομέα τον οποίο η κοινή γνώμη των χωρών μας αντιμετωπίζει με ιδιαίτερη ευαισθησία, η συμπεριφορά των κρατών μελών που εξάγουν όπλα οφείλει να συμμορφώνεται με την προαγωγή των δικαιωμάτων του ανθρώπου, την πρόληψη των συγκρούσεων και την εξωτερική ασφάλεια της Ένωσης.
<P>
Ο εισηγητής μας, κ. Titley, προτείνει στη Συνέλευσή μας ένα θαρραλέο ψήφισμα. Δίνει έμφαση στον ανεπαρκή χαρακτήρα του κώδικα συμπεριφοράς, ο οποίος, να θυμίσουμε, είναι δεσμευτικός. Ο κώδικας λοιπόν πρέπει να γίνει νομοθετικά υποχρεωτικός. Ο έλεγχος πρέπει να ενισχυθεί. Η τελική χρήση των εξαγόμενων όπλων θα πρέπει να βρίσκεται υπό αυστηρή παρακολούθηση. Με δυο λόγια, το εμπόριο το θανάτου θα πρέπει να σταματήσει.
<P>
Κυρίως, ο μηχανισμός ελέγχου θα πρέπει να επεκταθεί στα ελαφρά όπλα και στα όπλα μικρού διαμετρήματος, που χρησιμοποιούνται σε πολλές περιφερειακές και εθνοτικές συγκρούσεις ανά τον κόσμο και στρέφονται πολύ συχνά ενάντια στο πολιτικό και στρατιωτικό προσωπικό των χωρών της Ένωσης.
<P>
Ο κ. Titley προτείνει τέλος να συνεργαστούμε με τις Ηνωμένες Πολιτείες - και εγώ προσθέτω: γιατί όχι και με τη Ρωσία και με την Κίνα - ώστε να καταλήξουμε σε μια κοινή προσέγγιση για τα συμβατικά όπλα ανάλογη με εκείνη που έχει ψηφιστεί για τα χημικά. Τα πέντε μόνιμα μέλη του Συμβουλίου Ασφαλείας, εντεταλμένα να επαγρυπνούν για την ασφάλειά μας, θα έπρεπε να τείνουν ευήκοον ους στις προτάσεις αυτές και να διαπραγματευτούν το συντομότερο δυνατόν μια συμφωνία πραγματικά άξια του 21ου αιώνα.

<SPEAKER ID=287 NAME="Gonzαlez Αlvarez">
Κύριε Πρόεδρε, συμμερίζομαι πλήρως το όραμα και την άποψη των συντρόφων μου Morgantini και Brie που, στην πρώτη τους τροπολογία, εκφράζουν ρητά ότι ο στόχος της Ένωσης δεν πρέπει να είναι μόνο να θεσπίσει έναν κώδικα συμπεριφοράς για τις εξαγωγές όπλων, αλλά να εργαστεί για το διεθνή αφοπλισμό και να θέσει τέλος στους εξοπλισμούς. Αυτός θα πρέπει να είναι ο θεμελιώδης στόχος της Ευρωπαϊκής Ένωσης.
<P>
Eν πάση περιπτώσει, οι εξαγωγές όπλων είναι μία πραγματικότητα, και γι' αυτό είναι καλό και αποτελεί πρόοδο να υπάρχει ένας κώδικας συμπεριφοράς για τις εξαγωγές όπλων, που σε ορισμένες περιπτώσεις αντιβαίνουν τις αρχές που θα έπρεπε να είναι τα στοιχεία ταυτότητας της Ευρωπαϊκής Ένωσης: η πρόληψη των συγκρούσεων και η προστασία των ανθρωπίνων δικαιωμάτων. Επομένως, θα πρέπει να επωφεληθούμε αυτής της ευκαιρίας για να γίνει ο κώδικας πιο αποτελεσματικός και να αποτρέπεται το ενδεχόμενο, σε ορισμένες περιπτώσεις, οι νεαροί στρατιώτες μας σε ειρηνευτικές αποστολές να βρίσκονται αντιμέτωποι με όπλα που έχει εξάγει η Ευρωπαϊκή Ένωση.
<P>
Πιστεύω ότι υπάρχουν τέσσερα ζητήματα στα οποία πρέπει να εμβαθύνουμε. Πρώτο, μπροστά στην πολυμορφία των πολιτικών των δέκα πέντε μελών της Ευρωπαϊκής Ένωσης για τον έλεγχο των εξαγωγών όπλων, θα πρέπει να ενθαρρύνουμε τη διεύρυνση της δεσμευτικής συμφωνίας που υπέγραψαν έξι χώρες της Ένωσης τον Ιούλιο του έτους αυτού, τη μεγαλύτερη διαφάνεια για να βελτιωθεί ο έλεγχος του εμπορίου αυτού, ένα νομικά δεσμευτικό κώδικα και, τέλος, κύριε Πρόεδρε, την απαγόρευση της κατασκευής, προώθησης ή εμπορίας οποιουδήποτε οργάνου που σχετίζεται με τα βασανιστήρια, την απάνθρωπη μεταχείριση ή τη θανατική ποινή.

<SPEAKER ID=288 NAME="Σουλαδάκης">
EL) Κύριε Πρόεδρε, η έκθεση Titley που σήμερα συζητάμε σε συνδυασμό με τον κώδικα νομίζω αποτελούν τα δυο πρώτα θετικά βήματα σε μια σωστή κατεύθυνση, που βέβαια πρέπει να τα θεωρήσουμε μόνο σαν αφετηρία. Θα ήθελα να εκφράσω ορισμένες γενικότερες σκέψεις που νομίζω μπορούν να συμβάλουν.
<P>
Στο εμπόριο των όπλων έχουμε την ιδιαιτερότητα ότι οι κατά κύριο λόγο αγοραστές είναι οι φτωχές χώρες, που για οτιδήποτε άλλο δεν βρίσκουν χρήματα, αλλά για τα όπλα βρίσκουν. Είναι κάτι το οποίο πρέπει να μας προβληματίσει διότι τα χρήματα βρίσκονται και μέσα από διαδικασίες λαθρεμπορίου, και μέσα από διαδικασίες πωλήσεων ναρκωτικών, και μέσα από διαδικασίες παράπλευρου τραπεζικού συστήματος, αλλά και πολλές φορές διευκολύνονται από τους ίδιους τους πωλητές.
<P>
Πιστεύω ότι δεν αρκεί να αναζητήσουμε μόνο τον τελικό χρήστη, πρέπει να αναζητήσουμε και τον παραγωγό στο σύνολό του. Δηλαδή να απολογείται, να πληροφορεί τι έχει κάνει για το σύνολο της παραγωγής, γιατί συνήθως και το λαθρεμπόριο από τον παραγωγό φεύγει, δεν φεύγει από άλλο κλάδο. Θέλω να προσθέσω ότι σα αυτή την θετική εξέλιξη έχουν προσχωρήσει πέραν των χωρών της Ευρωπαϊκής Ένωσης και όλες οι συνδεδεμένες χώρες στην κεντρική και νοτιοανατολική Ευρώπη και η Κύπρος και ο Καναδάς και άλλοι.
<P>
Όμως, με αφορμή μια τροπολογία, την 21, με την οποία δεν συμφωνώ λόγω του τρόπου διατύπωσής της, θέλω να σημειώσω ότι πρέπει επιτέλους ­ και φαίνεται εδώ να πηγαίνω σε άλλο θέμα, αλλά δεν είναι έτσι ­ όσον αφορά την Τουρκία στην οποία αναφέρεται η τροπολογία αυτή, να έρθει εδώ στο Κοινοβούλιο κάποιο επίσημο πρόσωπο να μας πληροφορήσει ποιές είναι οι θέσεις αυτής της χώρας. Δεν μπορούμε να παίρνουμε πραγματικές αποφάσεις με εικονικές πληροφορίες, με εικονικές πραγματικότητες. Το λέω αυτό σε σχέση με την ιδιαίτερη πρόταση που γίνεται για την ειδική συμπεριφορά της Τουρκίας πάνω στο ζήτημα αυτό. Εν πάση περιπτώσει, επαναφέρω μια πρόταση που έχω ήδη κάνει: δεν μπορεί το Κοινοβούλιο τόσο καιρό να σπαταλά χρόνο, να σπαταλά μέρες να συζητάει ένα ζήτημα και ουδέποτε να έχει εμφανιστεί ένας επίσημος εκπρόσωπος της τουρκικής κυβέρνησης να απαντήσει εν πάση περιπτώσει στα ερωτήματά μας και εμείς να βασανιζόμαστε να παίρνουμε πραγματικές αποφάσεις με εικονικές πληροφορίες και εκτιμήσεις.

<SPEAKER ID=289 LANGUAGE="FR" NAME="Cauquil">
Κύριε Πρόεδρε, δεν ξέρω πραγματικά πώς να τη χαρακτηρίσω την έκθεση αυτή, αισχρή ή γελοία. Και αν το Κοινοβούλιο την εγκρίνει, θα αποδειχτεί τελικά τι αξίζει και τι σημαίνει το Ευρωπαϊκό Κοινοβούλιο. Την ώρα που η κατασκευή και το εμπόριο όπλων αποτελούν ένα τρομερό όνειδος για την ανθρωπότητα, την ώρα που η αγορά του πολύ ιδιαίτερου αυτού εμπορίου είναι όλοι οι πόλεμοι που σπαράσσουν τον πλανήτη μας, σημερινοί, αυριανοί και ενδεχόμενοι, την ώρα που οι δαπάνες για εξοπλισμούς και οι τοπικοί πόλεμοι επιδεινώνουν την υπανάπτυξη που μαστίζει ένα μεγάλο μέρος του πλανήτη, το Ευρωπαϊκό Κοινοβούλιο προτίθεται να επιβάλει ηθική και κανονισμούς σε ένα εμπόριο που ουδεμία σχέση έχει με την ηθική και τους κανονισμούς.
<P>
Η έκθεση τολμάει μάλιστα να παρουσιάζει τις εξαγωγές όπλων ως μέσο πρόληψης των συγκρούσεων, καταπολέμησης της φτώχειας, ή προαγωγής των δικαιωμάτων του ανθρώπου. Το όπλο που χρησιμοποίησαν για να στοχεύσουν και να σκοτώσουν εν ψυχρώ ένα μικρό Παλαιστίνιο είναι σίγουρα προϊόν του συγκεκριμένου εμπορίου όπλων, με την ηθική και τους κανονισμούς του, το ίδιο και οι βόμβες που έπληξαν τη Γιουγκοσλαβία και οι νάρκες κατά προσωπικού που έχουν απομείνει στην Αφρική. Δεδομένου ότι τα όπλα αποτελούν προϊόν αιχμής του διεθνούς εμπορίου και πηγή κολοσσιαίων κερδών για πολλούς μεγάλους βιομηχανικούς ομίλους, που προβάλλουν ένα αξιοσέβαστο πρόσωπο, το Ευρωπαϊκό Κοινοβούλιο ένα μόνο ρόλο έχει τελικά να παίξει, να παράσχει με την υποκρισία του κάλυψη στο λαθρεμπόριο όπλων και στην ειδεχθή πραγματικότητα που του επιτρέπει να ανθίζει.

<SPEAKER ID=290 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Διαχωρισμός των καθηκόντων εσωτερικού ελέγχου από τα καθήκοντα του εκ των προτέρων δημοσιονομικού ελέγχου
<SPEAKER ID=291 NAME="Πρόεδρος">
ELΠρό . Η ημερήσια διάταξη προβλέπει τη συζήτηση της έκθεσης (A5-0260/2000) του κ. van Hulten, εξ ονόματος της Επιτροπής Ελέγχου του Προϋπολογισμού, σχετικά με την πρόταση κανονισμού του Συμβουλίου που τροποποιεί το δημοσιονομικό κανονισμό της 21/12/1977 για το διαχωρισμό των καθηκόντων εσωτερικού ελέγχου από τα καθήκοντα του εκ των προτέρων δημοσιονομικού ελέγχου (άρθρο 24, εδάφιο 5 του Δημοσιονομικού Κανονισμού) (COM(2000) 341 - C5­0293/2000 - 2000/0135(CNS)).

<SPEAKER ID=292 NAME="van Hulten">
Κύριε Πρόεδρε, είμαι ευτυχής που διαπιστώνω την παρουσία τόσων πολλών πολιτών εδώ σήμερα, σε αντίθεση με την παρουσία ευρωβουλευτών, όπως μπορούν όλοι να διαπιστώσουν, αυτήν την ώρα της νύχτας.
<P>
Η σημερινή συζήτηση αποτελεί ένα σημαντικό βήμα στη διαδικασία μεταρρύθμισης την οποία ξεκίνησε η Επιτροπή Πρόντι μόλις πριν από ένα έτος. Αποτελεί την πρώτη νομοθετική πρόταση που εξετάζεται από το Σώμα ως μέρος του πακέτου μεταρρύθμισης. Η πρόταση για το διαχωρισμό της λειτουργίας του εσωτερικού οικονομικού ελέγχου από τον εκ των προτέρων οικονομικό έλεγχο προέρχεται ευθέως από τις προτάσεις στις οποίες κατέληξε πέρσι η επιτροπή των ανεξάρτητων εμπειρογνωμόνων, την οποία εξουσιοδότησε το Κοινοβούλιο ύστερα από την έκθεσή μου της 19ης Ιανουαρίου εκείνου του έτους.
<P>
Το παρόν σχέδιο νομοθεσίας είναι περισσότερο σημαντικό για το μέλλον της Επιτροπής από όσο υποδεικνύει ο μάλλον τετριμμένος τίτλος του. Στην πρώτη της έκθεση, η επιτροπή ανεξάρτητων εμπειρογνωμόνων δήλωσε ότι ο εσωτερικός έλεγχος και ο εκ των προτέρων δημοσιονομικός έλεγχος είναι δύο εντελώς ξεχωριστές - ακόμη και συγκρουόμενες - δραστηριότητες οι οποίες δεν ανήκουν στην ίδια διοικητική Διεύθυνση. Η επιτροπή κατέληξε στο συμπέρασμα ότι ο εκ των προτέρων δημοσιονομικός έλεγχος και ο εσωτερικός έλεγχος είναι δυο δραστηριότητες οι οποίες χρησιμοποιούν εντελώς διαφορετικές τεχνικές και καλύπτουν τελείως διαφορετικές ανάγκες. Επομένως, η διευθέτηση σύμφωνα με την οποία υπάγονται στην ίδια Γενική Διεύθυνση θα πρέπει να αναθεωρηθεί. Ο εσωτερικός δημοσιονομικός έλεγχος θα πρέπει να παίζει έναν αποτελεσματικό υποστηρικτικό ρόλο στις υπηρεσίες της Επιτροπής έτσι ώστε αυτή να μπορεί να εκτελεί τις αρμοδιότητές της. Έχοντας υπόψη αυτόν το στόχο, οι ανθρώπινοι πόροι που έχουν κατανεμηθεί στον εσωτερικό έλεγχο θα πρέπει να αυξηθούν κατά πολύ. Επιπλέον, ο εσωτερικός έλεγχος θα πρέπει να ανεξαρτητοποιηθεί.
<P>
Το Ελεγκτικό Συνέδριο είχε την ίδια άποψη το 1997, όταν έγραψε ότι υφίσταται μια υποβόσκουσα διάσταση μεταξύ της ισχύος να εγκρίνει κανείς - και συνεπώς να δαπανά - και της αρμοδιότητας να αξιολογεί κατόπιν την ίδια δαπάνη σύμφωνα με τα κριτήρια της χρηστής δημοσιονομικής διαχείρισης.
<P>
Η "ταχεία" πρόταση της Επιτροπής επιζητεί την υλοποίηση των υποδείξεων της επιτροπής ανεξάρτητων εμπειρογνωμόνων, καθιερώνοντας έναν εσωτερικό οικονομικό ελεγκτή ο οποίος λειτουργεί χωριστά και ανεξάρτητα από το δημοσιονομικό ελεγκτή. Δεν έχω καμία αμφιβολία ότι η υλοποίηση της πρότασης θα αποτελέσει ένα από τα σημεία επιτυχίας του πακέτου μεταρρύθμισης το οποίο ανηγγέλθη από τον Αντιπρόεδρο Kinnock τον Απρίλιο.
<P>
Είμαι υπερήφανος για το γεγονός ότι η Επιτροπή Ελέγχου του Προϋπολογισμού συμφώνησε ομόφωνα επί του σχεδίου γνωμοδότησης σε πολύ σύντομο χρονικό διάστημα. Συνεπώς, αρμόζουν πολλές ευχαριστίες στα άλλα μέλη της επιτροπής για την υποστήριξή τους και ιδιαίτερα στον κ. dell'Alba, η εργασία του οποίου ως εισηγητή της Επιτροπής Προϋπολογισμών απεδείχθη πολύτιμη. Ας ελπίσουμε ότι το Συμβούλιο θα παραδειγματιστεί από την εργασία μας και θα υιοθετήσει το ίδιο αίσθημα περί του επείγοντος.
<P>
Μολονότι η επιτροπή μας καλωσορίζει τις γενικές γραμμές της προτάσεως της Επιτροπής, η έκθεσή μου εισάγει μία σειρά αλλαγών οι οποίες πρέπει να γίνουν ούτως ώστε ο προτεινόμενος διαχωρισμός των εξουσιών να μπορεί να λειτουργήσει.
<P>
Δεν μπορώ να αποφύγω την κριτική ότι στη βιασύνη της να εκπονήσει μια πρόταση μέσα στα χρονικά περιθώρια που καθόριζε η Λευκή Βίβλος της Μεταρρύθμισης, η Επιτροπή δεν επεξεργάστηκε καλά τις λεπτομέρειες. Οι αλλαγές που προτείνει η επιτροπή μας έχουν σχεδιαστεί έτσι ώστε να διευκρινίζουν το κείμενο της Επιτροπής, να θέτουν ορισμένες ελάχιστες απαιτήσεις για εκθέσεις ελέγχου και να προσαρμόζουν το κείμενο περισσότερο στις ειδικές συνθήκες των διαφόρων ευρωπαϊκών θεσμικών οργάνων, τα οποία επηρεάζονται από τις οποιεσδήποτε αλλαγές στο δημοσιονομικό κανονισμό.
<P>
Κατά πρώτον, η διάκριση των αρμοδιοτήτων μεταξύ του δημοσιονομικού ελεγκτή και του νέου εσωτερικού οικονομικού ελεγκτή θα πρέπει να διευκρινιστεί. Δεν αρκεί να λέμε ότι πρέπει να τοποθετηθεί εσωτερικός οικονομικός ελεγκτής. Ο δημοσιονομικός κανονισμός θα πρέπει να συμπεριλάβει περιγραφή της εργασίας του. Οι τροπολογίες τις οποίες έχει καταθέσει η επιτροπή μας επιζητούν να περιγράψουν ένα σαφή διαχωρισμό μεταξύ του δημοσιονομικού ελεγκτή ο οποίος παραμένει υπεύθυνος για τον προληπτικό έλεγχο και του εσωτερικού οικονομικού ελεγκτή ο οποίος θα είναι αρμόδιος για τον κατασταλτικό έλεγχο και ειδικότερα για να αναφέρει σχετικά με την ποιότητα της διοίκησης και των ελεγκτικών συστημάτων.
<P>
Δεύτερον, η πρόταση της Επιτροπής θα είχε ως αποτέλεσμα να κάνει υποχρεωτικό το διορισμό ενός εσωτερικού οικονομικού ελεγκτή για όλα τα θεσμικά όργανα. Μολονότι αυτό φαίνεται σωστό για ένα θεσμικό όργανο με ένα μεγάλο λειτουργικό προϋπολογισμό ή για ένα με μεγάλο διοικητικό προϋπολογισμό, όπως το Ευρωπαϊκό Κοινοβούλιο και το Συμβούλιο, εν τούτοις δεν είναι αναγκαστικά σωστό για άλλα μικρότερα θεσμικά όργανα στα οποία το οικονομικό ελεγκτικό τους προσωπικό δεν υπερβαίνει τα τέσσερα άτομα. Μολονότι τα θεσμικά αυτά όργανα θα πρέπει να έχουν την επιλογή διορισμού ενός εσωτερικού οικονομικού ελεγκτή, είναι επαρκές να επιβληθούν ορισμένες ελάχιστες υποχρεώσεις ελέγχου στο δημοσιονομικό ελεγκτή. Θα πρέπει να καταστεί σαφές, ωστόσο, ότι η διάκριση αυτή θα ισχύει για μια μεταβατική μόνο περίοδο. Όταν συμπληρωθεί η αναδόμηση του δημοσιονομικού κανονισμού, ελπίζω μέσα σε δύο χρόνια, αυτός θα πρέπει να εφαρμοστεί πλήρως σε όλα τα όργανα.
<P>
Ορισμένα μέλη της επιτροπής υποστήριξαν την άποψη ότι η τοποθέτηση ενός εσωτερικού οικονομικού ελεγκτή θα πρέπει να είναι, σ' αυτή τη φάση, υποχρεωτική για όλα τα όργανα. Ασφαλώς κάτι τέτοιο είναι επιφανειακά ελκυστικό, αλλά εάν θα έχει ως αποτέλεσμα το διορισμό τουλάχιστον 20 ανωτέρων υπαλλήλων χωρίς ξεκάθαρο πλεονέκτημα στη σχέση κόστους / οφέλους, θα πρέπει να απορριφθεί. Δεν παύει όμως να είναι σημαντικό τα όργανα που δε θα διαθέτουν εσωτερικό οικονομικό ελεγκτή να συνεχίσουν να παίρνουν την εργασία του εσωτερικού οικονομικού ελέγχου πολύ σοβαρά. Έμεινα έκπληκτος όταν ανακάλυψα ότι σε ένα τουλάχιστον από τα μικρότερα θεσμικά όργανα δεν διεξάγονταν εσωτερικοί οικονομικοί έλεγχοι από το δημοσιονομικό ελεγκτή παρά τη σαφή πρόβλεψη που υπάρχει στο δημοσιονομικό κανονισμό.
<P>
Το τρίτο στάδιο των προτάσεων της Επιτροπής που περιλαμβάνεται στην έκθεσή μου, είναι η διαλεύκανση των ελάχιστων απαιτήσεων σε αναφορές και εκθέσεις. Ένα από τα προβλήματα που έχει αντιμετωπίσει το Κοινοβούλιο τα τελευταία χρόνια είναι η έλλειψη ενιαίας ενημέρωσης από τα θεσμικά όργανα σχετικά με τον οικονομικό έλεγχο που διεξάγεται σ' αυτά. Προτείνω επομένως τόσο ο δημοσιονομικός ελεγκτής όσο και ο εσωτερικός οικονομικός ελεγκτής να δημοσιεύουν ετήσιες εκθέσεις στις οποίες θα περιγράφουν τις ενέργειές τους.
<P>
Τα όργανα, τέλος, θα πρέπει να διδαχθούν το ένα από το άλλο αντί να προσπαθούν να ανακαλύψουν ξανά τον τροχό. Στην έκθεσή μου προτείνω η ετήσια έκθεση του εσωτερικού οικονομικού ελέγχου κάθε οργάνου να κοινοποιείται και σε όλα τα άλλα έτσι ώστε να είναι σε θέση να εφαρμόσουν, όπου χρειάζεται, τα συμπεράσματα στα οποία έφτασαν κάποιοι άλλοι στα δικά τους συστήματα διαχείρισης και ελέγχου.
<P>
Όπως έχω ήδη υπενθυμίσει στο Σώμα, η παρούσα πρόταση αποτελεί την εισαγωγή μόνο στη συνολική αναδόμηση του δημοσιονομικού κανονισμού. Το Κοινοβούλιο δεν έχει λάβει ακόμη το πλήρες κείμενο της προτάσεως αλλά είδαμε μια προκαταρκτική έκδοσή του και μολονότι ελπίζω ότι σύντομα θα λάβουμε το πλήρες κείμενο, κατανοώ την επιθυμία της Επιτροπής το κείμενο να είναι νομικά και λεκτικά άψογο. Το έγγραφο αυτό είναι ουσιαστικό. Ορισμένοι στο Κοινοβούλιο αναφέρονται ήδη σ' αυτό με την ονομασία "το τέρας" , όμως δεν παύει να είναι το πιο σημαντικό τεμάχιο νομοθεσίας που θα κατατεθεί ενώπιόν μας στη διάρκεια της θητείας αυτού του Κοινοβουλίου.
<P>
Μία από τις ουσιαστικές αλλαγές που προτείνει η Επιτροπή είναι η κατάργηση του εκ των προτέρων ελέγχου. Η πρόταση αυτή δεν τυχαίνει της ομόφωνης υποστήριξης του Κοινοβουλίου, όπως καλά γνωρίζει η Επίτροπος. Πολλά από τα Μέλη ανησυχούν μήπως το υφιστάμενο σύστημα δημοσιονομικού ελέγχου καταργηθεί πριν ένα νέο σύστημα, το οποίο επί του παρόντος βρίσκεται μόνο στα χαρτιά, αποδειχθεί ότι μπορεί να λειτουργήσει. Έχουμε συνεπώς ζητήσει από την Επιτροπή να αναλάβει τη δέσμευση ότι κατά τη διάρκεια της μεταβατικής περιόδου, η οποία πρόκειται να αρχίσει σε λίγο, το σύστημα του εκ των προτέρων ελέγχου θα διατηρηθεί και δε θα επηρεαστεί από την εισαγωγή του συστήματος του εσωτερικού οικονομικού ελέγχου.
<P>
Θα ήθελα να ζητήσω από την Επιτροπή να επιβεβαιώσει σήμερα την υπόσχεση που ήδη έδωσε στο Κοινοβούλιο επ' αυτού του ζητήματος. Ωστόσο, θα ήθελα να κάνω σαφείς τις προσωπικές μου απόψεις. Καλωσορίζω τις προτεινόμενες αλλαγές ως θέμα αρχής. Καθώς τόνισε πέρσι η επιτροπή των ανεξάρτητων εμπειρογνωμόνων, πολλές από τις ανωμαλίες που διαπίστωσε προέρχονται από αποφάσεις εγκεκριμένες από το δημοσιονομικό ελεγκτή. Η υποτιθέμενη ποιοτική διασφάλιση την οποία χορηγεί η έγκριση δεν είναι τίποτα παραπάνω από ένας μύθος και για τον λόγο αυτό η επιτροπή κατέθεσε δύο ισχυρά επιχειρήματα υπέρ της αλλαγής του συστήματος. Πρώτον, ο προκαταρκτικός έλεγχος είτε συνολικός είτε δειγματοληπτικός δε θα είναι θετικός ως προς τη σχέση κόστους/οφέλους. Η προσπάθεια για έλεγχο όλων των συναλλαγών είναι σαφώς δυσανάλογη, ενώ η δειγματοληψία δε θα έχει επαρκές αποτρεπτικό αποτέλεσμα. Η δεύτερη και θεμελιώδης αρχή είναι ότι η διατήρηση του προκαταρκτικού ελέγχου διαμορφώνει το ουσιαστικό αντεπιχείρημα ότι, de facto αν όχι de jure, μεταφέρει την υπευθυνότητα για χρηστή οικονομική διαχείριση από το πρόσωπο που πράγματι διαχειρίζεται τη δαπάνη στο πρόσωπο που την εγκρίνει.
<P>
Μολονότι το Ελεγκτικό Συνέδριο ουδέποτε υποστήριξε σαφώς την κατάργηση του κεντρικού προληπτικού ελέγχου και μολονότι δεν έχουμε ακόμη ακούσει τις απόψεις του επί της παρούσας προτάσεως, έχει επισημάνει τη δυνατότητα μετάβασης σε ένα διαφορετικό σύστημα. Στη γνώμη που διατύπωσε το 1997 ανέφερε: "Όσον αφορά την ολοκληρωτική κατάργηση των απαιτήσεων του προληπτικού ελέγχου, αυτή δεν μπορεί να γίνει αποδεκτή εκτός εάν πρόκειται να αντικατασταθεί από άλλες διαδικασίες οι οποίες θα δημιουργούσαν τουλάχιστον ισοδύναμους μηχανισμούς διασφάλισης και στις οποίες θα συμμετείχαν δημοσιονομικοί υπάλληλοι διάφοροι του δημοσιονομικού ελεγκτή." Η πρόκληση που αντιμετωπίζει η Επιτροπή είναι να πείσει το Κοινοβούλιο ότι δημιουργεί αυτούς τους μηχανισμούς διασφάλισης.

<SPEAKER ID=293 LANGUAGE="NL" NAME="Doorn">
Κύριε Πρόεδρε, σήμερα το βράδυ συζητάμε γύρω από το θέμα της βελτίωσης του ελέγχου επί των δαπανών των ευρωπαϊκών θεσμικών οργάνων. Πρόκειται για ένα σημαντικό θέμα - άλλωστε στον τομέα αυτό η φήμη της Ευρώπης στους κόλπους των ψηφοφόρων είναι πολύ κακή - και πολλά χρήματα από τον ευρωπαϊκό προϋπολογισμό εξαφανίζονται σε άγνωστους προορισμούς, στις Βρυξέλλες και στα κράτη μέλη. Η πρόταση της Επιτροπής, την οποία και συζητάμε, αποσκοπεί στη διάκριση του εσωτερικού ελέγχου από τον προληπτικό έλεγχο.
<P>
Η έκθεση Van Hulten διευρύνει ορθώς τη διάκριση που προτείνεται από την Επιτροπή και προσφέρει κίνητρα για την ανταλλαγή βέλτιστων πρακτικών μεταξύ των θεσμικών οργάνων. Μπορεί κανείς να έχει επιφυλάξεις για την εξαίρεση που κάνει στην έκθεσή του ο κ. Van Hulten στην περίπτωση των μικρότερων οργάνων όσον αφορά τον ορισμό ελεγκτών. Κατανοώ όμως το πραγματιστικό σκεπτικό στο οποίο στηρίζεται. Νομίζω επίσης ότι το προσωπικό στα όργανα αυτά είναι πολύ περιορισμένο, έτσι ώστε να μην υπάρχει δυνατότητα διάθεσης πρόσθετων υπαλλήλων.
<P>
Υπάρχει και ένα σημείο με το οποίο θα ήθελα να ασχοληθώ ιδιαιτέρως και που έχει σχέση με το ότι η διάκριση μεταξύ προληπτικού ελέγχου και εσωτερικού ελέγχου δεν πρέπει να έχει επιπτώσεις για τη θέση του πρώτου ελέγχου. Δεν πρέπει να ξεχνάμε ότι αναφερόμαστε σε διοικητικά όργανα όπου είναι απαραίτητο να υπάρχει δυνατότητα άσκησης ελέγχου εκ των προτέρων. Αυτό βεβαίως δεν σημαίνει ότι για την αγορά ενός μολυβιού θα πρέπει να χορηγείται η έγκριση του οικονομικού ελεγκτή. Σημαίνει όμως ότι θα χρησιμοποιούνται σύγχρονες μέθοδοι με βάση αναλύσεις των κινδύνων για να αξιολογείται ποιες δαπάνες πρέπει οπωσδήποτε να ελέγχονται εκ των προτέρων. Αυτό σημαίνει επίσης ότι ο προληπτικός έλεγχος πρέπει να είναι απαραίτητος σε περίπτωση που ζητείται από τις υπηρεσίες. Εάν δεν υπάρχει η δυνατότητα αυτή, υπάρχει το ενδεχόμενο να δημιουργηθεί μια κατάσταση όπου οι αρμόδιοι δεν θα τολμούν πλέον να πάρουν αποφάσεις.
<P>
Σημαντικό είναι επίσης να διεξάγονται ανεξάρτητοι προληπτικοί έλεγχοι, ενδεχομένως σε αποκεντρωμένη κλίμακα, οπωσδήποτε όμως μη υπαγόμενοι στον Γενικό Διευθυντή της Γενικής Διεύθυνσης που ελέγχεται.
<P>
Συνοψίζοντας θα ήθελα να πω ότι οι ανεξάρτητοι έλεγχοι πρέπει να διεξάγονται, αυτό όμως δεν μπορεί να γίνει χωρίς ένα σύγχρονο και αποτελεσματικό προληπτικό έλεγχο, ενώ και οι δύο έλεγχοι πρέπει να διαχωρίζονται αυστηρά αλλά να οδηγούν από κοινού στην δέουσα επίβλεψη των δαπανών των ευρωπαϊκών θεσμικών οργάνων.

<SPEAKER ID=294 LANGUAGE="DE" NAME="Bφsch">
Κύριε Πρόεδρε, κυρία Επίτροπε, αγαπητοί κυρίες και κύριοι συνάδελφοι, η Ομάδα του Ευρωπαϊκού Σοσιαλιστικού Κόμματος στηρίζει την έκθεση του συναδέλφου van Hulten και κατά συνέπεια και την ομόφωνη απόφαση και πρόταση της Επιτροπής Ελέγχου του Προϋπολογισμού. Επομένως, δεν έχουμε καμιά αντίρρηση για μια ανεξάρτητη εσωτερική υπηρεσία ελέγχου στην οποία δίνουμε σήμερα πράσινο φως με την έκθεση του συναδέλφου van Hulten.
<P>
Ο επαγγελματικός λογιστικός έλεγχος είναι απαραίτητο στοιχείο μιας μοντέρνας διαχείρισης στη δημόσια διοίκηση, όπως και στην ιδιωτική οικονομία. Αλλά ο καλός έλεγχος μόνος του δεν κάνει θαύματα. Δε θέλω να αναφέρω ονόματα, αλλά θα μπορούσαμε να απαριθμήσουμε έναν ολόκληρο κατάλογο επιχειρήσεων για τις οποίες φημισμένες εταιρίες ελέγχου βεβαίωναν ότι όλα ήταν εντάξει και λίγες εβδομάδες ή μήνες αργότερα κατέρρευσαν.
<P>
Γι' αυτό και θεωρώ ανησυχητικό που η Επιτροπή εξακολουθεί να έχει την πρόθεση να συστήσει τη νέα υπηρεσία ελέγχου όχι για να συμπληρώσει λογικά τον κλασικό δημοσιονομικό έλεγχο, αλλά για να τον αντικαταστήσει. Ακολουθεί έτσι πορεία αντιπαράθεσης - κι αυτό έγινε σαφές από τις προηγούμενες παρεμβάσεις - με μια πλειοψηφία του Σώματός μας το οποίο τελικά πρέπει να ελέγξει και να κρίνει την Επιτροπή.
<P>
Δυστυχώς και η ανεξαρτησία της νέας υπηρεσίας ελέγχου δεν είναι υπεράνω αμφιβολιών. Στη λεγόμενη ταχεία διαδικασία που εξετάζουμε σήμερα η Επιτροπή εγγυάται την ανεξαρτησία, αλλά κάτι τέτοιο δεν ισχύει στο σχέδιο συνολικής αναμόρφωσης του δημοσιονομικού κανονισμού, του οποίου την προσωρινή έκδοση γνωρίζουμε ήδη.
<P>
Γιατί, για παράδειγμα, κυρία Επίτροπε, δεν παραχωρείται στον εσωτερικό ελεγκτή το δικαίωμα προσφυγής στο Ευρωπαϊκό Δικαστήριο σε περίπτωση που υπάρξει επέμβαση στην ανεξαρτησία του; Και δεν είναι επέμβαση στην ανεξαρτησία του εσωτερικού ελεγκτή το να δημιουργούνται τετελεσμένα γεγονότα, στελεχώνοντας την υπηρεσία του με προσωπικό από τώρα, πριν ακόμη οριστεί ο ίδιος; Το πού οδηγεί κάτι τέτοιο μπορούμε να το δούμε σ' άλλο παράδειγμα Ας θυμηθούμε την OLAF. Κι εδώ η Επιτροπή δεν έθεσε το νέο διευθυντή προ τετελεσμένων γεγονότων, μεταθέτοντας ολόκληρη την ομάδα της προηγούμενης ομάδας δράσης UCLAF στην OLAF; Κι αυτό έγινε παρόλο που ήταν σαφές ότι ένα μέρος των υπαλλήλων δεν είχε τα προσόντα για μια τέτοια αποστολή. Αποτέλεσμα: Ο νέος επικεφαλής έρχεται απ' έξω βέβαια, αλλά μπλέκεται αμέσως στις παγίδες ενός εγκατεστημένου ήδη μηχανισμού. Ελπίζουμε να μην επαναληφθεί αυτό.
<P>
Καταλαβαίνω φυσικά ότι η Επιτροπή θέλει να παρουσιάσει γρήγορα επιτυχίες, αλλά αν μιλήσετε με υπαλλήλους της Επιτροπής, θα σχηματίσετε την εντύπωση πως η ατμόσφαιρα εκεί επιδεινώνεται συνεχώς εδώ και μήνες, όχι μόνο μεταξύ των χαμένων που πάντα υπάρχουν σε μια αναδιοργάνωση. Ανοικτό παραμένει για μένα και για τα κράτη μέλη το θέμα του τι θα κοστίσει τελικά αυτή η συνολική αναμόρφωση. Ξεκινάμε πάντα από την απλή σκέψη ότι μια αναμόρφωση θα αποφέρει σε τελική ανάλυση αποτελεσματικότητα. Δε γνωρίζουμε τίποτε μέχρι τώρα και μέχρι να μάθουμε, συνιστώ στο Σώμα να παρακολουθεί μάλλον με σκεπτικισμό τη διαδικασία αναμόρφωσης της Ευρωπαϊκής Επιτροπής. Σε τελική ανάλυση αυτό το χρωστάμε στους ψηφοφόρους μας.

<SPEAKER ID=295 LANGUAGE="NL" NAME="Mulder">
Κύριε Πρόεδρε, κυρία Επίτροπε, θα ήθελα να αρχίσω συγχαίροντας τον εισηγητή. Έχω την εντύπωση ότι τα θέματα αυτού του είδους αλλά και η έκθεση του ταιριάζουν απόλυτα και θα έλεγα ότι δεν είναι τυχαίο που απόψε έχουμε τόσο πολύ κοινό.
<P>
Η πρόταση που εξετάζουμε είναι άμεση απόρροια της έκθεσης της επιτροπής σοφών. Πρέπει να ιδρυθεί μια υπηρεσία εσωτερικού ελέγχου. Στο παρόν στάδιο η πολιτική μου ομάδα είναι της γνώμης ότι είναι ακόμη πολύ νωρίς για να κάνουμε μια οριστική επιλογή μεταξύ κεντρικού προληπτικού ελέγχου και αποκεντρωμένου προληπτικού ελέγχου στις ίδιες τις γενικές διευθύνσεις. Πρέπει να σκεφτούμε άλλη μια φορά το θέμα και να σταθμίσουμε τα υπέρ και τα κατά. Νομίζω επίσης ότι χρειαζόμαστε και τη γνώμη του Ελεγκτικού Συνεδρίου. Θα μπορέσουμε να αποφασίσουμε για το θέμα όταν έχουμε την πρόταση για το νέο δημοσιονομικό κανονισμό και οι οριστικές αποφάσεις για τα διάφορα σημεία θα πρέπει να ληφθούν στα πλαίσια της συζήτησης που θα πραγματοποιηθεί γι' αυτόν τον κανονισμό.
<P>
Θα υποστηρίξουμε όλες τις τροπολογίες που αποσκοπούν στη σαφέστερη διάκριση μεταξύ του οικονομικού ελέγχου και του εσωτερικού ελέγχου, όπως προτείνεται τώρα. Είμαστε επίσης υπέρ της καλύτερης πληροφόρησης. Κατά τη γνώμη μας υπάρχει μια κάποια αντίφαση στην έκθεση, ωστόσο στην πολιτική μου ομάδα δεν υπάρχει ομοφωνία επί του σημείου αυτού, που είναι συγκεκριμένα το ερώτημα εάν ο εσωτερικός έλεγχος πρέπει να θεσπιστεί μόνο για την Επιτροπή ή το Συμβούλιο και το Κοινοβούλιο ή αν πρέπει να ισχύει και για τα μικρότερα όργανα. Η άποψή μου είναι ότι πρέπει να ισχύει και για τα μικρότερα όργανα. Ίσως να μην είναι και τόσο πρακτικό, δεδομένου ότι υπάρχουν πράγματι λίγοι υπάλληλοι που ασχολούνται με τον οικονομικό έλεγχο στα εν λόγω όργανα, ωστόσο η αρχή σύμφωνα με την οποία κάποιος που χορηγεί μια εκ των προτέρων έγκριση θα πρέπει να ελέγχει εκ των υστέρων τον εαυτό του είναι λανθασμένη. Πρέπει να υπάρχει πάντα μια διάκριση. Αυτό ισχύει και για τα μικρότερα όργανα, ακόμη και αν δεν έχουν στη διάθεσή τους πολύ προσωπικό. Όταν αποφασίζουμε κάτι για τα μεγάλα θεσμικά όργανα, τότε η ανεξαρτησία που προτάθηκε από την επιτροπή σοφών πρέπει να ισχύει και για όλους τους άλλους. Είμαι της γνώμης ότι δεν πρέπει να υπάρχουν εξαιρέσεις στον κανόνα αυτό.
<P>
Κατά τα άλλα, η πολιτική μου ομάδα υποστηρίζει όλες τις τροπολογίες του εισηγητή κυρίως δε εκείνες που ορίζουν ότι κάθε χρόνο πρέπει να καταρτίζονται εκθέσεις προόδου. Στο σημείο αυτό η κοινή γνώμη είναι τόσο ευαίσθητη, που πιστεύω ότι θα ήταν καλό να ασχολείται το Κοινοβούλιο κάθε χρόνο με το θέμα, όχι μόνο για τη χορήγηση απαλλαγής, αλλά και σχετικά με το ερώτημα πώς μπορεί να βελτιωθεί ο έλεγχος. Στο σημείο αυτό πρέπει να κάνουμε πάρα πολλά πράγματα για να ικανοποιηθεί η κοινή γνώμη.

<SPEAKER ID=296 LANGUAGE="DE" NAME="Rόhle">
Κύριε Πρόεδρε, και η ομάδα μας στηρίζει τον εισηγητή και τον ευχαριστεί για την ωραία δουλειά του. Νομίζω πως η Επιτροπή Ελέγχου του Προϋπολογισμού έκανε σοβαρές συζητήσεις για το εν λόγω θέμα και η Επιτροπή καλά θα κάνει να στηρίζεται στην αρμοδιότητά μας αυτή στη συνέχεια των μεταρρυθμίσεών της. Πιστεύω πως μια εποικοδομητική συνεργασία μπορεί να συμβάλει πραγματικά στη βελτίωση της αναμόρφωσης.
<P>
Έχουμε την άποψη ότι ο εκσυγχρονισμός της διοίκησης είναι επειγόντως απαραίτητος. Στηρίζουμε τα βήματα αυτά της Επιτροπής. Βλέπουμε όμως κι εμείς με κριτικό μάτι το θέμα του τελικού ελέγχου. Κι εμείς έχουμε τη γνώμη πως θα 'πρεπε να εξεταστεί πάλι τι θα γίνει με τον ανεξάρτητο τελικό έλεγχο. Όλα θα πρέπει να καταλήγουν πάλι στη συνολική ευθύνη της Επιτροπής. Στηρίζουμε ακόμη και τις πολιτικές ομάδες που από τώρα κιόλας κάνουν σκέψεις για τις μεταρρυθμίσεις στα μικρά θεσμικά όργανα. Πιστεύω πως ο εκσυγχρονισμός της διοίκησης θα πρέπει να γίνει σε ευρωπαϊκό επίπεδο σ' όλα τα θεσμικά όργανα. Και το Κοινοβούλιο μπορεί να μάθει αρκετά ακόμη, να βελτιώσει αρκετά τη ροή των εργασιών του κι ελπίζουμε ότι με τη διαδικασία αυτή, συνολικά, θα μπορέσουμε να αποκαταστήσουμε την εμπιστοσύνη της ευρωπαϊκής κοινής γνώμης στα ευρωπαϊκά θεσμικά όργανα.
<P>
Η διοίκηση πρέπει να μπορεί να αντιδρά ταχύτερα στο μέλλον. Απ' αυτό προσδοκούμε πολλά. Είδαμε στο παρελθόν συχνά πως οι υπερβολικά μακρόχρονες διαδικασίες λήψης αποφάσεων οδήγησαν σε απογοήτευση όσους είχαν υποβάλει αίτηση και σε απώλεια εμπιστοσύνης στα ευρωπαϊκά θεσμικά όργανα. Εδώ ο εκσυγχρονισμός μπορεί να συμβάλει πολύ. Σημαντική όμως είναι ακόμη και η ετήσια διαδικασία λογοδοσίας που δεν πρέπει να περιορίζεται μόνο στη χορήγηση της απαλλαγής, αλλά να γίνεται συνεχώς με τις ετήσιες εκθέσεις, με τις οποίες θα κάνουμε σαφές πού πρέπει να σημειώσουμε πρόοδο, ώστε να αποκατασταθεί και πάλι η εμπιστοσύνη σ' αυτό το επίπεδο.

<SPEAKER ID=297 NAME="Theato">
DE) Κύριε Πρόεδρε, κυρία Επίτροπε, η έκθεση του συναδέλφου van Hulten έτυχε μεγάλης πλειοψηφίας στην Επιτροπή Ελέγχου του Προϋπολογισμού. Αυτό θα επαναληφθεί ασφαλώς και στην ψηφοφορία εδώ στην ολομέλεια. Γι' αυτό και εκφράζω τα συγχαρητήριά μου στον κ. van Hulten, αλλά και κάνω έκκληση στην Επιτροπή να ερμηνεύσει σωστά τη συναίνεσή μας. Δείχνουμε έτσι ότι εξακολουθούμε να στηρίζουμε τις μεταρρυθμίσεις που άρχισε. Θέλουμε τις μεταρρυθμίσεις αυτές. Θα πρέπει να οδηγήσουν σε μεγαλύτερη διαφάνεια και αποτελεσματικότητα στη διαχείριση των χρημάτων των φορολογουμένων και να βοηθήσουν στη βελτίωση των συστημάτων ελέγχου, Χρειαζόμαστε τις μεταρρυθμίσεις αυτές για να πετύχουμε σαφώς ταχύτερες πληρωμές στους νόμιμους αποδέκτες και για να μειώσουμε επιτέλους τον αριθμό των σφαλμάτων στην εκτέλεση του προϋπολογισμού που κριτικάρει κάθε χρόνο το Ελεγκτικό Συνέδριο.
<P>
Η σύσταση μιας ανεξάρτητης - τονίζω ανεξάρτητης - υπηρεσίας ελέγχου είναι ένα βήμα στη σωστή κατεύθυνση και ανταποκρίνεται στα αιτήματα που διετύπωσε το Κοινοβούλιο στο ψήφισμα του Ιανουαρίου σχετικά με την αναμόρφωση της Επιτροπής.
<P>
Θέλουμε βεβαίως ο έλεγχος αυτός όχι να αντικαταστήσει τον κλασικό δημοσιονομικό έλεγχο, αλλά να τον συμπληρώσει. Κι αυτό αποφάσισε το Σώμα τον Ιανουάριο, πράγμα που επιβεβαίωσε και πάλι κατά τη χορήγηση της απαλλαγής για το 1998. Ο κλασσικός δημοσιονομικός έλεγχος ελέγχει τις δημοσιονομικές πράξεις διαφορετικά από τον εσωτερικό έλεγχο, πριν υπογραφούν οι συμβάσεις και γίνουν πληρωμές. Τέτοιοι εκ των προτέρων έλεγχοι είναι απαραίτητοι, επειδή οι υπάλληλοι της Επιτροπής, σε αντίθεση με τους συναδέλφους τους στις εθνικές υπηρεσίες, έχουν μεγαλύτερα περιθώρια να πάρουν δημοσιονομικές αποφάσεις κατά την κρίση τους σε πολλούς τομείς. Μια ανεξάρτητη αντιπαραβολή είναι απαραίτητη για την αποφυγή σφαλμάτων. Αν μελλοντικά ο έλεγχος αυτός γίνει σε επικίνδυνους τομείς συγκεκριμένα και αποκεντρωμένα, τότε θα μπορεί να αποφευχθεί και η δυσκινησία τέτοιων ελέγχων.
<P>
Είναι απαραίτητο να διατηρηθεί η ανεξαρτησία των δημοσιονομικών ελεγκτών, που σημαίνει να μη γίνεται ιεραρχική ένταξή τους κάτω από τους γενικούς διευθυντές που ελέγχουν. Με λίγα λόγια: Ο ελεγκτής δεν πρέπει να γίνει αποδέκτης εντολών του ελεγχόμενου. Και το Κοινοβούλιο το κατέστησε σαφές αυτό επανειλημμένα. Δυστυχώς ματαίως περιμένουμε εδώ κάποια αντίδραση από την Επιτροπή. Σας παρακαλώ, κυρία Επίτροπε, κάντε ό,τι είναι αναγκαίο μαζί με το Κοινοβούλιο. Είναι συμφέρον και της Επιτροπής.

<SPEAKER ID=298 NAME="Pomιs Ruiz">
Κύριε Πρόεδρε, θα ήθελα να αρχίσω την παρέμβασή μου συγχαίροντας τον κ. van Hulten για αυτή την τόσο επιμελημένη έκθεση, η οποία κέρδισε την ομόφωνη υποστήριξη των συναδέλφων του στην Επιτροπή Ελέγχου του Προϋπολογισμού.
<P>
Θέλω να πω στην κυρία Επίτροπο ότι η έκθεση αυτή δεν αποτελεί παρά μόνο ένα μεταβατικό βήμα. Και μεταβατικό βήμα σημαίνει ότι αποτελεί το πρώτο βήμα για την οικοδόμηση μίας γέφυρας μεταξύ του συστήματος ελέγχου που διαθέτουμε σήμερα και του συστήματος που θέλουμε να επιτύχουμε μετά τη μεταρρύθμιση.
<P>
Δεν διαθέτουμε ακόμη σε όλες τις γλώσσες το σχέδιο μεταρρύθμισης του δημοσιονομικού κανονισμού. Επιπλέον, η Λευκή Βίβλος, κατά τρόπο περιττό, αναφέρει ότι στο τέλος της μεταβατικής περιόδου, το Συμβούλιο θα μπορέσει να εξετάσει την έγκριση ή όχι του δημοσιονομικού κανονισμού.
<P>
Η νομική ασφάλεια απαιτεί να μειωθούν οι προθεσμίες αυτής της μεταβατικής περιόδου, που προκαλεί τόσες επιφυλάξεις σε αυτό το Κοινοβούλιο, διότι φαίνεται ότι θέλουμε και την πίττα ολόκληρη και το σκύλο χορτάτο, ότι προχωράμε προς το μέλλον χωρίς να εγκαταλείψουμε τις επιφυλάξεις του παρόντος, ότι δημιουργούμε αδιαφανείς καταστάσεις, πράγμα που σημαίνει ότι υπάρχει αποποίηση των ευθυνών, ότι υπάρχει επικάλυψη δαπανών και δεν αξιοποιούνται οι θέσεις εργασίας, διότι πολλοί κάνουν το ίδιο. Δεν καθιστούμε υπέυθυνους τους φορείς, δεν τους δίνουμε κίνητρα. Έτσι, αυτή η μεταβατική περίοδος στη Λευκή Βίβλο που υπέβαλε η Επιτροπή παρατείνεται επ' αόριστον.
<P>
Ζητώ από την κ. Επίτροπο η μεταβατική περίοδος να τελειώσει όσο το δυνατό συντομότερα. Γνωρίζουμε τί θέλουμε, και αυτό αντανακλά τη βούληση του Κοινοβουλίου μας, όμως είναι απαραίτητο η μεταβατική περίοδος να μην επεκταθεί πέρα από το αυστηρά αναγκαίο διάστημα. Επομένως, λυπάμαι που εσείς, όταν προετοιμάζετε και προτείνετε την ημερήσια διάταξη για κάθε Προεδρία, δεν ασκείτε πιέσεις ώστε, ανεξάρτητα από το χρόνο που χρειάζεται για να γίνουν οι αλλαγές στον έλεγχο, να κατευθυνόμαστε άμεσα προς το στόχο που θέλουμε να επιτύχουμε.
<P>
Και υπάρχει μία κάποια παραίτηση, την οποία είμαι βέβαιος ότι η κ. Επίτροπος θα λάβει υπόψη ώστε, όσο το δυνατό συντομότερα, να καταλήξουμε στον προορισμό της μεταρρύθμισης αυτής την οποία αρχίζουμε με την έκθεση van Hulten.

<SPEAKER ID=299 NAME="Schreyer">
. Κύριε Πρόεδρε, αξιότιμοι κυρίες και κύριοι βουλευτές, το μεγάλο μεταρρυθμιστικό σχέδιο της Επιτροπής, που συνοψίζεται στη Λευκή Βίβλο, αποσκοπεί κατά πρώτο λόγο στην αύξηση της αποτελεσματικότητας, στην πραγματική δηλαδή βελτίωση της δημοσιονομικής διαχείρισης και μάλιστα γενικά για όλα τα τμήματα του προϋπολογισμού. Τα χρήματα θα δαπανώνται στο μέλλον πιο συγκεκριμένα και πιο αποτελεσματικά και φυσικά θα διασφαλίζεται καλύτερα ότι τα χρήματα δαπανώνται για τους σκοπούς που καθόρισε η αρμόδια επί του προϋπολογισμού αρχή.
<P>
Αυτός είναι ο πρωταρχικός στόχος και ο συνάδελφός μου κ. Kinnock επανειλημμένα κατέστησε σαφές σε πόσα στάδια θα προσεγγίσουμε τον εν λόγω στόχο, μια και η διαδικασία αναμόρφωσης περιλαμβάνει πολλές ενέργειες. Θα ήθελα να επισημάνω ότι υλοποιήσαμε ήδη πολλά από τα στάδια αυτά, όπως λ.χ. την περιγραφή της θέσης εργασίας και τη σύσταση μιας κεντρικής οικονομικής υπηρεσίας στη Γενική Διεύθυνση "Προϋπολογισμός" , για να αναφέρω μόνο δύο.
<P>
Τώρα ασχολούμαστε με την τροποποίηση του δημοσιονομικού κανονισμού που θεσπίστηκε ουσιαστικά το 1998, όταν είδαμε ότι είναι πολύ σημαντικό να γίνεται όχι μόνον ένας εκ των προτέρων έλεγχος, αλλά κι ένας εσωτερικός μεταγενέστερα, που σημαίνει να έχουμε μια εσωτερική υπηρεσία ελέγχου. Αρμόδιος και για τους δύο ελέγχους μετά το 1998 είναι ο ανεξάρτητος δημοσιονομικός ελεγκτής, σύμφωνα με την έβδομη τροποποίηση του παλιού δημοσιονομικού κανονισμού. Μετά από λίγο καιρό το Συμβούλιο μάς έκοψε τον ανεξάρτητο ελεγκτή, λέγοντας ότι η δομή αυτή δεν είναι απαύγασμα σοφίας, αφού ενέχει συγκρούσεις αρμοδιοτήτων.
<P>
Ανεξάρτητα από το αν υπήρξαν πραγματικά τέτοιες συγκρούσεις, σίγουρα υπάρχουν δυνατότητες σύγκρουσης. Αυτό γεννά το ερώτημα, κατά πόσον εκείνος, που προηγουμένως ενέκρινε μια δαπάνη, είναι πραγματικά σε θέση να κάνει ακριβή έλεγχο εκ των υστέρων - τηρώντας τις αποστάσεις. Και μόνο το γεγονός πως θα μπορούσε να υπάρξει αμφιβολία ότι δεν υπάρχει ανεξαρτησία, πρέπει να μας κάνει να δούμε τη διαδικασία αυτή και πάλι χωριστά. Αυτή είναι η πρόταση που έχουμε μπροστά μας.
<P>
Επισημάνθηκε ότι η παρούσα πρόταση θα πρέπει να ενσωματωθεί στη συνολική αναμόρφωση του δημοσιονομικού κανονισμού, αλλά επειδή θα απαιτήσει πολύ μεγαλύτερο χρόνο - και μόνο λόγω της πολυπλοκότητας του αντικειμένου - παρακάλεσε η Επιτροπή να εγκριθεί το μεμονωμένο αυτό θέμα σε μια "ταχεία" διαδικασία.
<P>
Θα ήθελα να πω εν συντομία για το θέμα του δημοσιονομικού κανονισμού γενικά, ότι λυπάμαι πολύ που η αναθεωρημένη έκδοση δε διατίθεται ακόμη σ' όλες τις γλώσσες. Από τη μεριά μου θα κάνω ό,τι είναι δυνατόν για να επιταχύνω τις διαδικασίες, ώστε το Κοινοβούλιο να αποκτήσει τη συγκεκριμένη έκδοση σ' όλες τις γλώσσες.
<P>
Θα ήθελα να ευχαριστήσω τις δύο επιτροπές - την Επιτροπή Ελέγχου του Προϋπολογισμού και την Επιτροπή Προϋπολογισμών - γι' αυτήν τη διεξοδική εξέταση και ιδιαίτερα τους εισηγητές, τον κ. van Hulten και τον κ. Dell'Alba που σήμερα δεν παρευρίσκεται εδώ. Εκτιμώ που ο κ. van Hulten έκανε προσωπική του υπόθεση την ανεύρεση μιας καλής λύσης για την τροποποίηση του δημοσιονομικού κανονισμού, ώστε να δρομολογηθεί αυτό το στοιχείο-κλειδί της αναμόρφωσης.
<P>
Σχετικά με τις προτεινόμενες τροποποιήσεις έχω να πω εν συντομία τα εξής: Η Επιτροπή συμφωνεί να προστεθεί η πρόσθετη αιτιολογική σκέψη. Αναφέρεται - όπως και οι τροποποιήσεις του άρθρου 2α που προτείνατε - στην ανησυχία που εκφράσθηκε εδώ, ότι ο δημοσιονομικός ελεγκτής θα μπορούσε να αποδυναμωθεί στη λειτουργία του εκ των προτέρων ελέγχου κατά τη μεταβατική περίοδο. Δεν πρόκειται να συμβεί κάτι τέτοιο, αφού, ως γνωστόν, αποφασίσαμε - αν αναφέρω μόνο τις θέσεις - να διατεθούν 80 θέσεις στον τομέα του εκ των προτέρων ελέγχου για τη μεταβατική περίοδο. Επιτρέψτε μου να επισημάνω για άλλη μια φορά - επειδή μερικές φορές υπάρχει κάποια παρεξήγηση εδώ - ότι ο εκ των προτέρων έλεγχος στηρίζεται σε μια μέθοδο δειγματοληψίας. Μέχρι τώρα ελέγχθηκε το 10% των πράξεων, που αντιστοιχεί ωστόσο στο 89% του όγκου του προϋπολογισμού. Γι' αυτό και πρέπει οι δύο αριθμοί να αναφέρονται μαζί. Προς το παρόν ο έλεγχος περιορίσθηκε στο 80% των πράξεων περίπου, στηριζόμενος όμως σε εκτίμηση κινδύνου. Αυτό σημαίνει ότι για τομείς που έχουν υψηλό κίνδυνο γίνεται έλεγχος σε ποσοστό 100%.
<P>
Καταλαβαίνω την ανησυχία που εκφράζεται ότι με την κατάργηση ενός τέτοιου προκαταβολικού ελέγχου - πριν προχωρήσουμε στην πληρωμή - θα μπορούσε να δημιουργηθεί κάποιο έλλειμμα. Σαφώς και η Επιτροπή κατανοεί την ανησυχία του Κοινοβουλίου. Γι' αυτό και μπορώ να τονίσω ακόμη μια φορά ότι αναπτύξαμε μια επακριβή διαδικασία, προκειμένου να εξετάσουμε κατά πόσον οι διάφορες Γενικές Διευθύνσεις που θα είναι μελλοντικά αρμόδιες γι' αυτόν τον εκ των προτέρων έλεγχο θα είναι σε θέση να τον κάνουν. Μόνον τότε θα εφαρμοστεί η δειγματοληψία, η επιλογή, που θα ελέγχεται συχνά. Αυτή είναι μια ασφάλεια που πρέπει να υπάρχει.
<P>
Επιτρέψτε μου να πω εν συντομία ότι η Επιτροπή δέχεται την τροπολογία 2 που - πολύ σωστά - προβλέπει την κατάρτιση ετήσιας έκθεσης από το δημοσιονομικό ελεγκτή, ώστε να υπάρξει μεγαλύτερη διαφάνεια. Πολύ σημαντικό, κατά την άποψή μου, αποδείχθηκε και το θέμα που θίγεται στην τροπολογία 3. Συγκεκριμένα, τα διάφορα θεσμικά όργανα θα μπορούν να ενεργήσουν κατά τρόπο διαφορετικό. Η Επιτροπή, το Συμβούλιο, και το Κοινοβούλιο οφείλουν να προβούν υποχρεωτικά στο διαχωρισμό του εκ των προτέρων ελέγχου και της ανεξάρτητης εσωτερικής υπηρεσίας ελέγχου, αλλά τα μικρά θεσμικά όργανα που έχουν πολύ μικρό προϋπολογισμό, θα μπορούν να αποφασίσουν ελεύθερα, αν θα προχωρήσουν σ' αυτόν το διαχωρισμό. Αυτό φυσικά είναι θέμα πείρας. Ίσως κάποτε καταλήξουμε στον υποχρεωτικό διαχωρισμό κι εκεί, αλλά τώρα είναι προαιρετικός. Νομίζω πως αυτό θα διευκολύνει την εφαρμογή της αναμόρφωσης.
<P>
Θεωρώ την πρόταση τόσο λογική που λυπάμαι που δεν τη σκέφθηκα εγώ. Αλλά αυτό δείχνει και πόσο σημαντικό είναι η Επιτροπή και το Κοινοβούλιο να αλληλοσυμπληρώνονται εποικοδομητικά. Γι' αυτό και θα ήθελα να σας ευχαριστήσω για τις προτάσεις και τις διαβουλεύσεις σας.
<P>
(Χειροκροτήματα)

<SPEAKER ID=300 NAME="Πρόεδρος">
Ευχαριστώ πολύ, Επίτροπε κυρία Schreyer.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Μελέτη για το γονικό έλεγχο επί των τηλεοπτικών εκπομπών
<SPEAKER ID=301 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5­0258/2000) της κ. Angelilli, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή με θέμα "Μελέτη για τον γονικό έλεγχο των τηλεοπτικών εκπομπών" (COM(1999) 371 - C5­0324/1999 - 1999/2210(COS)).

<SPEAKER ID=302 NAME="Angelilli">
. (ΙΤ) Κύριε Πρόεδρε, Επίτροπε Reding, αγαπητοί συνάδελφοι, πιστεύω ότι η έκθεση αυτή για το γονικό έλεγχο επί των τηλεοπτικών εκπομπών θίγει ένα ζήτημα εξαιρετικά σημαντικό και επίκαιρο, το οποίο καθίσταται ακόμα πιο επίκαιρο, ακόμα πιο σημαντικό με δεδομένο τον πολλαπλασιασμό της προσφοράς τηλεοπτικών προγραμμάτων και της όλο και ευρύτερης και ανεξέλεγκτης διάδοσης του Διαδικτύου.
<P>
Σε αυτό θα ήθελα να προσθέσω δύο σχόλια: αφενός αυξάνει όλο και περισσότερο ο αριθμός των ανηλίκων οι οποίοι έχουν άμεση πρόσβαση στην τηλεόραση και τον ηλεκτρονικό υπολογιστή, αφετέρου διαπιστώνουμε μία ανησυχητική αύξηση της μετάδοσης βίαιων εικόνων - βίαιων από κάθε έννοια - είτε στις τηλεοπτικές εκπομπές είτε στο Διαδίκτυο. Για να σας δώσω απλώς ένα παράδειγμα, την προηγούμενη εβδομάδα στην Ιταλία εντοπίστηκε διακίνηση εικόνων παιδεραστικού περιεχομένου στο Διαδίκτυο. Η είδηση μεταδόθηκε τη συνέχεια από την κρατική τηλεόραση, η οποία ωστόσο μετέδωσε, δυστυχώς, διάφορες από τις εικόνες που βρέθηκαν στις σχετικές ιστοσελίδες, προκαλώντας με τον τρόπο αυτό έντονη ανησυχία στους πολίτες σχετικά με την ανεξέλεγκτη χρήση τέτοιων εικόνων, οι οποίες αναμφίβολα είναι ακατάλληλες και βλαβερές για τους ανηλίκους.
<P>
Όσον αφορά την ίδια την έκθεση, όπως γνωρίζετε, η Ευρωπαϊκή Επιτροπή προετοιμάζει μία έκθεση για τους επόμενους μήνες σχετικά με την εφαρμογή της οδηγίας "Τηλεόραση χωρίς σύνορα", και στη δική μας έκθεση χρειάζεται για το λόγο αυτό να περιληφθούν ορισμένες κατευθυντήριες γραμμές και εκτιμήσεις σε σχέση με την προστασία των ανηλίκων.
<P>
Θα ήθελα επιπλέον να σας θυμίσω ότι η οδηγία προβλέπει ρητά, στο άρθρο 22, παράγραφος 2, ότι όλα τα κράτη μέλη οφείλουν να λάβουν τα κατάλληλα μέτρα προκειμένου οι τηλεοπτικές μεταδόσεις να μην περιλαμβάνουν κανένα πρόγραμμα που μπορεί να προξενήσει σημαντικές βλάβες στη σωματική, διανοητική ή ηθική ανάπτυξη των ανηλίκων, ιδιαίτερα προγράμματα που περιλαμβάνουν πορνογραφικές σκηνές ή εικόνες περιττής βίας.
<P>
Γνωρίζουμε βέβαια, ότι δεν είναι σίγουρα εύκολο να περάσουμε από τα λόγια στην πράξη. Ωστόσο, δεδομένων των προβλημάτων που ανέφερα, καθήκον μας είναι να εντοπίσουμε τους στόχους τους οποίους είναι λογικό να επιδιώξουμε προκειμένου να εξασφαλίσουμε μία αποτελεσματική και σοβαρή προστασία των ανηλίκων.
<P>
Καταρχήν θα πρέπει να εντοπίσουμε τα αναγκαία τεχνολογικά συστήματα προκειμένου να διαχειριστούμε συνειδητά τη διαρκώς αυξανόμένη ροή εκπομπών, είτε μέσω της τηλεόρασης είτε μέσω του διαδικτύου, οι οποίες μπορούν να θεωρηθούν βλαβερές για την ψυχολογική ανάπτυξη των ανηλίκων. Αναφέρομαι κυρίως στα συστήματα διήθησης (filtering) και καθοδήγησης στα προγράμματα, υπό το φως μάλιστα της εισαγωγής του ψηφιακού συστήματος το οποίο θα διευκόλυνε τη χρήση και τη διάδοση αυτών των τεχνολογιών.
<P>
Δεύτερον, θα πρέπει να διευκρινισθεί ότι όλα τα συστήματα τεχνολογικού ελέγχου στα οποία αναφέρθηκα πρέπει να συνοδεύονται οπωσδήποτε από δύο άλλα προπαιδευτικά στοιχεία. Καταρχήν θα πρέπει να ζητήσουμε να αναπτυχθούν σε εθνικό επίπεδο πολιτικές ενημέρωσης και ευαισθητοποίησης των οικογενειών και γενικότερα του εκπαιδευτικού συστήματος. Θα πρέπει στη συνέχεια να ενισχυθεί η ουσιαστική ανάληψη ευθυνών από τους παραγωγούς για την ποιότητα των τηλεοπτικών προγραμμάτων, καθώς και από τους άλλους αναμεταδότες όσον αφορά το περιεχόμενο των προγραμμάτων που μεταδίδουν.
<P>
Προφανώς και δεν κάναμε προτάσεις νομοθετικής εναρμόνισης για την προστασία των ανηλίκων, όχι μόνο διότι στα πλαίσια της αρχής της επικουρικότητας κάθε κράτος μέλος είναι κυρίαρχο σε τέτοια ζητήματα, αλλά επίσης και διότι οι πολιτιστικές και ηθικές παραδόσεις, επομένως και οι απόψεις για τα ζητήματα αυτά, είναι πολύ διαφορετικές από κράτος σε κράτος της Ένωσης: έχουμε για παράδειγμα διαφορετικούς ορισμούς της έννοιας του ανηλίκου, της βίας κλπ.
<P>
Βέβαια, προκειμένου για το ζήτημα της προστασίας των ανηλίκων να μην λέμε μόνο κενά λόγια, οφείλουμε να δώσουμε σαφείς ενδείξεις για το πώς θα πρέπει να εξασφαλιστεί η προστασία αυτή από τα ίδια τα μέσα ενημέρωσης.
<P>
Θα ήθελα να απαριθμήσω εν συντομία τις σημαντικότερες και πιο συγκεκριμένες προτάσεις της έκθεσής μου: πρώτο, η σύσταση μιας ομάδας εμπειρογνωμόνων στην οποία θα συμμετέχουν προσωπικότητες επιπέδου, τις οποίες θα διορίζουν τα κράτη μέλη, προκειμένου αυτή να συμβάλει στην εξεύρεση ελάχιστων παραμέτρων προστασίας των ενηλίκων από τα μέσα μαζικής ενημέρωσης· δεύτερον, η δημιουργία ενός κώδικα αυτορρύθμισης που να ισχύει για όλους τους φορείς του τομέαΙ τρίτον, η δυνατότητα να ενθαρρυνθούν και να καταστούν προσιτά τα συστήματα διήθησης τόσο για την τηλεόραση όσο και για το Διαδίκτυο.
<P>
Θα ήθελα να πω καταλήγοντας ότι, όπως ακριβώς ψήφισα και στην επιτροπή, δεν μπορώ να συμφωνήσω με τις τροπολογίες αριθ. 1 και 4 των Φιλελευθέρων και με τις τροπολογίες αριθ. 5 και 6 της Σοσιαλιστικής Ομάδας, ενώ μπορώ να δεχτώ τις τροπολογίες αριθ. 2 και 3 των Φιλελευθέρων.

<SPEAKER ID=303 NAME="Pack">
DE) Κύριε Πρόεδρε, αγαπητοί κυρίες και κύριοι συνάδελφοι, μιλάμε σήμερα για μια έκθεση που προκάλεσε στην επιτροπή μας έντονη συζήτηση με διιστάμενες απόψεις. Όλα ξεκίνησαν από την έκφραση επικουρικότητα. Σε μια εποχή όμως που υπάρχει υπερπροσφορά στον οπτικο-ακουστικό τομέα, αλλά και υπερκατανάλωση όσων προσφέρονται, δεν μπορούμε να κρυφτούμε πίσω από τη λέξη επικουρικότητα, μια και ως πολιτικοί έχουμε την ευθύνη της προστασίας των νέων από την υπερπροσφορά σ' όλους τους τομείς που δραστηριοποιούμαστε. Σε μια εποχή που βλέπουμε πάρα πολλή βία, μίσος και έλλειψη ανοχής στις χώρες μας, θα πρέπει να αναρωτηθούμε πού οφείλεται αυτό. Δεν μπορώ να πω ότι όλα ξεκινούν από την τηλεόραση, αλλά πολλά ασφαλώς οφείλονται στην υπερκατανάλωση της τηλεοπτικής προσφοράς που κεντρίζει εν μέρει για μίσος, για έλλειψη ανοχής και για έλλειψη ανοχής σ' άλλες εθνότητες. Γι' αυτό και πρέπει να σκεφτούμε πράγματι πώς θα τα περιορίσουμε όλα αυτά. Έχουμε ευθύνη έναντι των ανηλίκων.
<P>
Η επικουρικότητα είναι καλή. Θα πρέπει να διατηρηθεί, αλλά παρακαλώ πολύ δεν πρέπει να κρυβόμαστε πίσω απ' αυτήν. Έχουμε χρέος να κάνουμε κάτι και προσπαθήσαμε στην πρώτη οδηγία με τίτλο "Τηλεόραση χωρίς σύνορα" να θεσπίσουμε μια τέτοια προστασία για τις μειονότητες. Σκέφτομαι το συνάδελφό μου κ. Hoppenstedt που αγωνίσθηκε για το τσιπ V. Αλλά τι πετυχαίνουμε μ' έναν τέτοιο τεχνολογικό φραγμό; Όχι πολλά. Τις περισσότερες φορές τα παιδιά μπορούν να χειρίζονται τα πράγματα αυτά πολύ καλύτερα απ' τους μεγάλους, γι' αυτό και θα πρέπει να σκεφθούμε πολύ πώς μπορούμε να προσφέρουμε βοήθεια εδώ.
<P>
Δε θέλουμε να υποκαταστήσουμε κανέναν που ωφελεί τα έθνη, αλλά να θεσπίσουμε σε κοινοτικό επίπεδο κοινά κριτήρια και ελάχιστες απαιτήσεις, να προτείνουμε ρυθμίσεις που θα βοηθήσουν τους ανθρώπους να ανταποκριθούν στο καθήκον της προστασίας των ανηλίκων στα κράτη τους.
<P>
Νομίζω ακόμη πως ούτε ως πολιτικοί, αλλά ούτε και ως τεχνικοί, είμαστε σε θέση να καταπιαστούμε με το πρόβλημα. Πολύ σημαντικότερα απ' όλα αυτά φυσικά είναι το καθήκον των δασκάλων, των γονέων και η σωστή συναναστροφή με τα μέσα ενημέρωσης. Θα πρέπει να μάθουμε την τηλεόραση και το διαδίκτυο, αλλά φυσικά και να τα διδάξουμε. Γι' αυτό κι αυτό που κάνουμε σήμερα είναι ένα κομματάκι μόνο από τη δουλειά που πρέπει να κάνει όλη η κοινωνία. Πιστεύω πως πρέπει να διαπαιδαγωγήσουμε τα παιδιά, ώστε να απολαμβάνουν σωστά αυτό το μέσο ενημέρωσης και τους γονείς, ώστε να θυμίζουν στα παιδιά τους να βλέπουν το σωστό και να αποφεύγουν να δουν το λιγότερο σωστό. Γι' αυτό και οφείλουμε να κάνουμε και τα δύο, και να ανταποκριθούμε στο καθήκον μας ως πολιτικοί και να καλέσουμε την κοινωνία να κάνει το δικό της καθήκον. Δυστυχώς δεν μπορώ να συμφωνήσω με τα αιτήματα των φιλελευθέρων. Είναι για μένα υπερβολικά φιλελεύθερα και λιγότερο προσανατολισμένα προς το συμφέρον των μειονοτήτων.

<SPEAKER ID=304 NAME="Junker">
DE) Κύριε Πρόεδρε, κυρίες και κύριοι αγαπητή Doris Pack, πόση τηλεοπτική βία αντέχει ένα παιδί; Στο ερώτημα αυτό είναι πολύ πιο δύσκολο να απαντήσουμε, απ' όσο νομίζουν πολλοί. Το συμπέρασμα αυτό συγκαταλέγεται στα αποτελέσματα μιας αξιόλογης μελέτης σχετικά με το γονικό έλεγχο των τηλεοπτικών εκπομπών στον οποίο αναφέρεται η ανακοίνωση της Επιτροπής. Η άμεση σχέση βίας και τηλεόρασης δεν αποδεικνύεται ξεκάθαρα, παρά τον τεράστιο αριθμό των ερευνών που έγιναν επί του θέματος διεθνώς. Η εκτέλεση μιας πράξης μπορεί σαφώς να επηρεαστεί από μια τηλεοπτική σκηνή, αλλά αυτό δε σημαίνει ότι θα πρέπει να αναζητήσουμε και την αιτία στην τηλεοπτική σκηνή. Η διαπίστωση αυτή είναι πολύ σημαντική, ώστε μέσα στις δικαιολογημένες έννοιες μας για το καλό των παιδιών και των νέων να μην προσπεράσουμε το στόχο μας και κυρίως να μην εκτιμήσουμε εσφαλμένα τις πραγματικές αιτίες της βίας των νέων που δυστυχώς υπάρχει πραγματικά.
<P>
Η βία των νέων προκύπτει από τη συσσώρευση πολλών παραγόντων, όπως για παράδειγμα από τις εμπειρίες βίας μέσα στην οικογένεια, τα βιώματα σοβαρών κοινωνικών δυσχερειών, τις άσχημες προοπτικές ευκαιριών λόγω έλλειψης μόρφωσης, που οδηγούν στην απογοήτευση που στη συνέχεια μεταστρέφεται σε βία. Αυτό συμπίπτει και με τις δικές μου προσωπικές εμπειρίες από τη δεκαετή δραστηριότητά μου ως επίτιμης παρέδρου σε πολλά δικαστήρια ανηλίκων. Δεν μπορούμε να προσεγγίσουμε τα προβλήματα αυτά με τεχνικές διατάξεις για τον έλεγχο των τηλεοπτικών εκπομπών.
<P>
Ευτυχώς όμως η συντριπτική πλειοψηφία των παιδιών και των νέων μεγαλώνει σε περιβάλλον που δεν εμφανίζει κανένα απ' αυτά τα χαρακτηριστικά. Αυτή είναι η καλύτερη προστασία που μπορεί να υπάρξει για τους νέους. Έχουμε να κάνουμε εδώ με γονείς που αισθάνονται υποχρεωμένοι να μεγαλώσουν τα παιδιά τους με τις δικές τους αντιλήψεις αξιών και εμπειρίες ζωής. Αυτές βασίζονται κατά κανόνα σ' ένα πολιτιστικό και κοινωνικό πλαίσιο. Συνεπώς, τα συστήματα γονικού ελέγχου των τηλεοπτικών εκπομπών θα πρέπει να επιτρέπουν μια ατομική, αλλά πλουραλιστικά σχεδιασμένη, συμπεριφορά. Σ' αυτό στηρίζεται και η Επιτροπή, παραπέμποντας στα συμπεράσματα της μελέτης. Το ίδιο στηρίζει, τέλος, και η έκθεση που τίθεται εδώ σε ψηφοφορία. Είναι αναμφισβήτητο ότι οι τηλεοπτικές εκπομπές μπορούν να επηρεάσουν αντιλήψεις αξιών.
<P>
Πρέπει όμως να τονιστεί εξίσου ότι η δυνατότητα χρησιμοποίησης διαφόρων συστημάτων φιλτραρίσματος δεν μπορεί σε καμιά περίπτωση να εξαλείψει την ευθύνη των επιχειρήσεων παραγωγής και εκπομπής. Γι' αυτό και η Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού τόνισε την ανάγκη καθορισμού εγγράφως της ευθύνης των επιχειρήσεων εκπομπής και παραγωγής προγραμμάτων. Αλλά αυτό είναι και παραμένει καθήκον της νομοθεσίας των κρατών μελών κυρίως, που δεν αποκλείει όμως τη συνεννόηση σε ορισμένες θεμελιώδεις αξίες, το διάλογο με όλους τους εμπλεκόμενους φορείς σε ευρωπαϊκό επίπεδο. Τέλος, η Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού έδωσε ιδιαίτερη σημασία στο να συστήσει στην Επιτροπή να επεκτείνει τις προσπάθειες προστασίας των νέων από όλες τις μορφές πολυμέσων, μια και οι σκηνές βίας και τα άλλα βλαβερά περιεχόμενα δεν περιορίζονται πλέον μόνο στην παραδοσιακή τηλεόραση. Τα παιδιά της Ευρώπης περιπλανώνται εδώ και πολύ καιρό στο Διαδίκτυο και μάλιστα με αυξανόμενους ρυθμούς.
<P>
Πολύ πιο σημαντική από τους νομοθετικούς περιορισμούς και το ηλεκτρονικό φιλτράρισμα είναι η διαμόρφωση κρίσης από παιδιά και γονείς, αλλ' αυτό είναι ένα μορφωτικό και κοινωνικό καθήκον.

<SPEAKER ID=305 NAME="Andreasen">
DE) Κύριε Πρόεδρε, η κ. Pack έχει δίκιο. Το θέμα αφορά την αρχή της επικουρικότητας. Η ΕΕ βρίσκεται αντιμέτωπη με μια σειρά προκλήσεων - τη διεύρυνση προς ανατολάς, τη διακυβερνητική διάσκεψη, τη συνθήκη της Νίκαιας. Αυτά τα ζητήματα έχουν προτεραιότητα στην ημερήσια διάταξή μας. Τα προβλήματα δημοκρατίας και τα προβλήματα επικουρικότητας προς τους πολίτες είναι δύο άλλα βασικά θέματα. Αφορούν την πολιτική νομιμότητα της ΕΕ απέναντι στους πολίτες - θέμα που πάσχει τον τελευταίο καιρό. Η λύση για αυτά τα θέματα κατά τη γνώμη μου αποτελεί προϋπόθεση για την ευόδωση ολόκληρου του ευρωπαϊκού σχεδίου. Ο πρόεδρος της Επιτροπής, κ. Ρομάνο Πρόντι, ανέφερε στη μακρά και εξαιρετική ομιλία του εχθές, ότι όσον αφορά την πολιτική νομιμότητα της ΕΕ στο μέλλον θα είναι αναγκαίο να παρουσιαστεί ένας κατάλογος με τα θέματα με τα οποία θα ασχοληθεί η ΕΕ και ένας κατάλογος με τα θέματα με τα οποία θα ασχοληθούν τα κράτη μέλη. Συμφωνώ απόλυτα με τον πρόεδρο της Επιτροπής ότι πρέπει να καταρτιστεί ένας τέτοιος κατάλογος οιονεί συντάγματος. Είναι απολύτως σαφές σε μένα ότι η αρχή της επικουρικότητας πρέπει να ενισχυθεί και ότι η ΕΕ πρέπει συνεπώς να απέχει από την άσκηση πολιτικής σε μια σειρά τομέων όπου τα πολιτικά προβλήματα δεν είναι διασυνοριακά. Η ΕΕ πρέπει να περιοριστεί στα κεντρικά πολιτικά ζητήματα.
<P>
Στον βαθμό που ο πρόεδρος της Επιτροπής έχει αναλογιστεί ποιοι τομείς ανήκουν σε ποιον φορέα, ελπίζω να συμμερίζεται την άποψή μου ότι το θέμα του γονικού ελέγχου των τηλεοπτικών εκπομπών δεν ανήκει στο πλαίσιο δραστηριοτήτων της ΕΕ. Εξ ονόματος της Ομάδας των Φιλελευθέρων, υπέβαλα συνεπώς ορισμένες τροπολογίες οι οποίες αποσκοπούν στον περιορισμό της δράσης της παρούσας έκθεσης, εάν όντως ψηφιστεί. Επιτρέψτε μου εν κατακλείδι να υπογραμμίσω ότι η Ομάδα των Φιλελευθέρων ανησυχεί επίσης για την αυξημένη προβολή τηλεοπτικών εκπομπών που περιέχουν βία και σεξ. Είμαστε πεπεισμένοι ότι οι εν λόγω εκπομπές δεν ωφελούν στο ελάχιστο τους τηλεθεατές, πόσο μάλλον τα παιδιά. Ωστόσο, φρονώ ότι είναι καθήκον των γονέων να εμποδίζουν τα παιδιά τους να βλέπουν τέτοιου είδους πράγματα στο σπίτι.

<SPEAKER ID=306 NAME="Fatuzzo">
Κύριε Πρόεδρε, τη δική μας τη σύνοδο δεν τη μεταδίδουν στην τηλεόραση! Θα ήταν, πιστεύω, ενδιαφέρον να δούμε την επιβλητική σας μορφή στην τηλεόραση· θα ήθελα στη συνέχεια να πω στην κ. Reding, ότι θα μου άρεσε η ιδέα μίας απευθείας τηλεοπτικής μετάδοσης, που να δείχνει μάλιστα και τη συναρπαστική μας Επίτροπο. Ωστόσο δεν υπάρχει εδώ τηλεόραση και κανείς δεν μας βιντεοσκοπεί.
<P>
Στην τηλεόραση, δυστυχώς, όπως υπογράμμισαν και οι προλαλήσαντες, βλέπουμε σκηνές βίας, σκηνές ξέφρενου σεξ, οι οποίες συνεισφέρουν μάλιστα στον κρατικό κορβανά μέσω των γνωστών διαφημίσεων, οι οποίες καλούν το κοινό να τηλεφωνά σε ερωτικές τηλεφωνικές γραμμές, ενώ κατόπιν εμείς, ως Ευρωπαϊκή Ένωση, απαγορεύουμε την πώληση παιχνιδιών που περιέχουν φθαλικές ενώσεις, ακριβώς διότι βλάπτουν τα μικρά παιδιά που βάζουν στο στόμα τους τα παιχνίδια αυτά. Δεν αφήνουμε τους γονείς να φροντίσουν τα παιδιά, αλλά απαγορεύουμε τα παιγνίδια! Πολύ σωστά! Γιατί λοιπόν σ' αυτή την περίπτωση να μην απαγορεύσουμε κάθε μορφή προγραμμάτων που είναι εις βάρος όλων μας; Δεν κάνουμε ωστόσο κάτι τέτοιο, αλλά αναθέτουμε στους γονείς τον έλεγχο των παιδιών. Πόσες φορές όμως θα βρίσκονται οι γονείς στο σπίτι; Πόσες φορές αφήνουν μόνα τους τα παιδιά; Θα απαγορεύσουμε μήπως τα κινητά τηλέφωνα, τα περίφημα WAP, με τα οποία θα κυκλοφορούν στο δρόμο σε λίγο καιρό όλοι οι νέοι με κίνδυνο να καταλήξουν κάτω από τις ρόδες κάποιου αυτοκινήτου, καθώς θα αποθηκεύουν στο κινητό τα τηλεοπτικά προγράμματα και ο,τιδήποτε άλλο τους στέλνει κανείς στο κινητό από οποιοδήποτε κράτος μέλος;
<P>
Για τους λόγους αυτούς διαφωνώ με το φιλελεύθερο προλαλήσαντα. Δυστυχώς, θα υπάρξει ένας καταιγισμός μηνυμάτων σε όλα τα κράτη μέλη και από όλα τα κράτη μέλη, ένα καταιγισμός που θα έρχεται από τους ουρανούς και από τους δορυφόρους. Είναι επομένως σημαντικό να υπάρξει μία ευρωπαϊκή οδηγία η οποία να εμποδίζει τη μετάδοση βλαβερών εκπομπών.

<SPEAKER ID=307 NAME="Prets">
DE) Κύριε Πρόεδρε, κυρία Επίτροπε, η συναναστροφή με τα τηλεοπτικά, τα έντυπα και τ' άλλα νέα μέσα ενημέρωσης και η πρόσβαση σ' αυτά είναι για τα παιδιά μας κάτι το καθημερινό και το αυτονόητο. Πληροφορίες απ' όλο τον κόσμο και απ' όλους τους τομείς γνώσεων παραδίνονται σ' ελάχιστο χρόνο στο σπίτι και η επικοινωνία με όλα τα μέρη του κόσμου είναι γι' αυτά καθημερινότητα. Στη διάθεσή τους βρίσκονται επίσης κάθε λογής προσφορές διασκέδασης, ανεξέλεγκτες, ως επί το πλείστον, και σε τεράστια ποικιλία.
<P>
Παρόλα τα θετικά στοιχεία δεν πρέπει να παραβλέψουμε τα αρνητικά φαινόμενα που συνοδεύουν τις δυνατότητες αυτές. Τα παιδιά στους τομείς αυτούς έρχονται καθημερινά αντιμέτωπα μ' ένα αυξανόμενο κύμα βίας και κτηνωδίας που τα επιβαρύνει, επειδή κυρίως δεν τίθεται κανένα όριο στις προσφορές. Γι' αυτό και είναι ανάγκη να ξεκαθαρίσουμε το θέμα με όλους τους εμπλεκόμενους - αρχίζοντας από τα παιδιά, τους γονείς, τους παιδαγωγούς, τα κράτη, την Ευρωπαϊκή Ένωση και φθάνοντας μέχρι τις εταιρίες παροχής υπηρεσιών και τους παραγωγούς προγραμμάτων - και να μάθουμε να ζούμε με τις προσφορές αυτές και τις επιπτώσεις τους.
<P>
Η ευαισθητοποίηση της κοινής γνώμης στις επιπτώσεις αυτού του διαρκώς αυξανόμενου κύματος βίας είναι αναγκαία και απαιτεί μέτρα στήριξης. Οι γονείς είναι αναγκασμένοι να καταφύγουν σε βοήθεια η οποία θα πρέπει να περιλαμβάνει τα εξής: Παραμέτρους για την προστασία των ανηλίκων στον τομέα των μέσων ενημέρωσης σ' ολόκληρο το χώρο της Ευρωπαϊκής Ένωσης, τη χρησιμοποίηση και διάθεση σε φθηνές τιμές συστημάτων φιλτραρίσματος, νομοθετικές διατάξεις για την προστασία των ανηλίκων και την ευθύνη των μέσων ενημέρωσης, των επιχειρήσεων και των φορέων παροχής υπηρεσιών στον ιδιωτικό και δημόσιο τομέα.
<P>
Τα μέτρα αυτά δεν πρέπει να περιορίζονται μόνο στην τηλεόραση, αλλά να εφαρμόζονται σε όλα τα μέσα ενημέρωσης που υπάρχουν. Στη διαδικασία αυτή θα πρέπει να συμπεριληφθούν σαφώς και οι υποψήφιες για ένταξη χώρες. Επειδή η αγορά των μέσων ενημέρωσης είναι θέμα προσφοράς και ζήτησης, δηλαδή πολύ σκληρή δουλειά, δε λαμβάνονται υπόψη οι επιπτώσεις των διαφόρων προσφορών. Μόνον το ποσοστό μετρά. Γι' αυτό και πρέπει να χρησιμοποιούνται προστατευτικοί μηχανισμοί που δεν μπορούν, ή πολύ δύσκολα μπορούν, να παρακαμφθούν.
<P>
Επιπλέον θεωρώ αναγκαίο να προσφέρονται και προγράμματα που θα βοηθήσουν να εξαλείψουμε τη βία και τις επιθέσεις, τα οποία βεβαίως δε θα είναι τόσο θεαματικά και εμπορικά και κατά συνέπεια θα έχουν μικρότερα ποσοστά τηλεθέασης, αλλά αντ' αυτού θα συμβάλλουν σημαντικά στον περιορισμό και στην καταπολέμηση των ζημιών. Έχουμε την ευθύνη για την νεολαία μας, ώστε να μπορέσει αυτή να διαμορφώσει μια μελλοντική κοινωνία, στην οποία η βία και οι επιθέσεις δε θα παρουσιάζονται ως της μόδας, ψύχραιμα ή προς μίμηση, αλλά θα είναι άκρως αξιοκατάκριτες. Στην ευθύνη αυτή πρέπει να ανταποκριθούμε με ανάλογες οδηγίες και δράσεις.

<SPEAKER ID=308 LANGUAGE="FR" NAME="Ries">
Κύριε Πρόεδρε, κυρία Επίτροπε, αγαπητοί συνάδελφοι, μια Κυριακή βράδυ, εδώ και δυο εβδομάδες, στη νότια Γαλλία, ο Johan, 17 ετών και ο Robert, 16 ετών δολοφόνησαν τον Romain, τον παιδικό τους φίλο, πυροβολώντας τον και χτυπώντας τον με το μπαστούνι του μπέιζμπολ, χωρίς λόγο, χωρίς κίνητρο, όπως στην τηλεόραση. Πολύ γρήγορα τους συνέλαβαν και δήλωσαν στους αστυνομικούς: "είναι αστείο, στα σήριαλ δεν σε συλλαμβάνουν έτσι εύκολα" . Είπαν επίσης ότι ήθελαν να δουν πώς είναι να σκοτώνεις κάποιον στα αλήθεια. Το γεγονός δεν συνέβη κάπου μακριά και πριν από πολύ καιρό. Συνέβη στις 17 Σεπτέμβρη, δίπλα μας, στην Ευρώπη.
<P>
Δεν θέλω να γενικεύσω ούτε να απλοποιήσω τα πράγματα, παρ' όλο που ο χρόνος ομιλίας στο Ευρωπαϊκό Κοινοβούλιο είναι μετρημένος, αλλά τα παραδείγματα είναι πολλά. Θα θυμάστε πριν από λίγα χρόνια την ταινία Γεννημένοι δολοφόνοι του Oliver Stone, η οποία βρήκε πολλούς μιμητές μεταξύ των νέων στις Ηνωμένες Πολιτείες και στη Γαλλία και ξεσήκωσε ανάλογες αντιδράσεις. Όταν λοιπόν ακούω κάποιους να δηλώνουν, σε ορισμένες συνεδριάσεις της επιτροπής, ότι τίποτα δεν αποδεικνύει την ολέθρια επίδραση που μπορεί να έχει η πολύμορφη βία της τηλεόρασης στα παιδιά, εκπλήσσομαι, για να μην πω τίποτα χειρότερο.
<P>
Πολλές φορές σαστίζουμε με τα τηλεοπτικά προγράμματα που βλέπουν τα παιδιά μας. Το θέαμα της πολύμορφης βίας στο οποίο τα υποβάλλει η οθόνη, είτε της τηλεόρασης είτε του υπολογιστή, αφήνει τα σημάδια του, βραχυπρόθεσμα, μεσοπρόθεσμα και μακροπρόθεσμα. Η έκθεση αυτή έχει στόχο να μας βοηθήσει όλους, γονείς και παππούδες, να προστατεύσουμε τους ανηλίκους, να μας παράσχει ένα εργαλείο με το οποίο θα μπορούμε, έχοντας πλήρη επίγνωση, να κάνουμε την καλύτερη επιλογή για τα παιδιά μας. Που στα κομμάτια λοιπόν έρχεται σε αντίθεση με την επικουρικότητα; Ο οπτικοακουστικός τομέας εμπίπτει και θα εμπίπτει πάντα στην αποκλειστική αρμοδιότητα των κρατών μελών. Η έκθεση δεν αναφέρει σε κανένα σημείο το ενδεχόμενο εναρμόνισης. Γίνεται λόγος, το πολύ, για κάποια μετριοπαθή σύγκλιση. Ο καθορισμός λοιπόν κοινών κριτηρίων όσον αφορά την προστασία των ανηλίκων από τα μέσα ενημέρωσης γίνεται αναγκαστικά σε μια ελάχιστη βάση, λαμβανομένων υπόψη των πολιτιστικών, ηθικών και κοινωνικών διαφορών ανάμεσα στα κράτη μέλη. Κάποια ελάχιστα κριτήρια, αυτό είναι το ελάχιστο που η Ένωση μπορεί να κάνει για τα παιδιά της.
<P>
Από την άλλη, θα ήθελα να εκφράσω επίσης την υποστήριξή μου προς τον εισηγητή όσον αφορά τη διευκρίνησή του ότι θα πρέπει να φροντίσουμε να έχουν όλες οι οικογένειες τη δυνατότητα να προμηθευτούν συσκευές φιλτραρίσματος τηλεοπτικών προγραμμάτων, σε προσιτή τιμή. Δεδομένων όλων αυτών, οι μηχανισμοί ελέγχου δεν θα πρέπει να απαλλάσσουν τους προμηθευτές και τους εκπαιδευτικούς από τις ευθύνες τους. Πολύ γρήγορα, τα παιδιά θα χειρίζονται τα συγκεκριμένα συστήματα φιλτραρίσματος πολύ καλύτερα από μας. Ο νομοθέτης -και ολοκληρώνω, κύριε Πρόεδρε - δεν μπορεί να ρυθμίσει τα πάντα, οφείλει όμως ενίοτε να υπενθυμίζει τα δικαιώματα και τις υποχρεώσεις του καθενός. Αυτό το οποίο κάνουμε, νομίζω, κι εμείς σήμερα.

<SPEAKER ID=309 NAME="Reding">
. Κύριε Πρόεδρε, θα ήθελα να ευχαριστήσω το Ευρωπαϊκό Κοινοβούλιο και τον εισηγητή του για τη σημαντική δουλειά που έκανε στο θέμα αυτό. Όταν είχε τεθεί υπό συζήτηση το V-chip στη Συνέλευση, ανήκα, θυμάμαι, στους βουλευτές που χτυπούσαν τη γροθιά στο τραπέζι και ζητούσαν τη δυνατότητα γονικού ελέγχου.
<P>
Η Επιτροπή συμμερίζεται τη διαπίστωση της έκθεσης ότι τα κράτη μέλη πρέπει απαραιτήτως να συνεργαστούν με την Επιτροπή, ώστε η προστασία των ανηλίκων να ενισχυθεί στα επόμενα χρόνια. Στόχος της συνεργασίας δεν είναι η εναρμόνιση. Κανείς δεν τη θέλει, κανείς δεν μίλησε για εναρμόνιση, κανείς δεν προτίθεται να την κάνει. Στόχος είναι να εκπονήσουμε ορισμένες ελάχιστες κανονιστικές διατάξεις. Θα ήμουν η τελευταία που θα ήθελε να πλήξει την επικουρικότητα. Την υποστηρίζω, διότι είναι απαραίτητη. Η επικουρικότητα όμως πρέπει να έχει κάποια χρησιμότητα, δεν μπορεί να γίνεται απλό πρόσχημα. Είμαι πεπεισμένη ότι στο ζήτημα της προστασίας των νέων φέρουμε την κύρια ευθύνη και είμαι πεπεισμένη, επίσης, ότι υπάρχουν ηθικά επιχειρήματα σαφώς ανώτερα από τα αμιγώς αυστηρά νομικά επιχειρήματα στο θέμα αυτό.
<P>
Σχετικά με την εισαγωγή ενός κώδικα αυτορρύθμισης, είναι αξιοσημείωτο, σε τεχνικό κυρίως επίπεδο, ότι σε ορισμένα κράτη μέλη οι ραδιοτηλεοπτικοί οργανισμοί έχουν ήδη εισάγει κάποιους ρυθμιστικούς κώδικες για τις τηλεοράσεις, οι οποίοι επιτρέπουν στους γονείς να διακόπτουν την παροχή ηλεκτρικού ρεύματος. Η Επιτροπή διαβουλεύεται επίσης με την Ένωση Τηλεοπτικών Παραγωγών (DVB) για τις τεχνικές πτυχές των συστημάτων προστασίας των ανηλίκων, κυρίως των ψηφιακών φίλτρων. Η Επιτροπή πιστεύει, μαζί με το Κοινοβούλιο, ότι όλες οι οικογένειες πρέπει να έχουν τη δυνατότητα να προμηθευτούν, σε προσιτή τιμή, τα συστήματα φιλτραρίσματος τηλεοπτικών προγραμμάτων. Γνωρίζετε, ωστόσο, ότι ακόμη δεν υπάρχουν ανάλογα συστήματα αποτελεσματικά σε σχέση με την τηλεόραση. Το κοινό, αντιθέτως, έχει στη διάθεσή του φίλτρα για το Διαδίκτυο ως εκ τούτου οι διαδικασίες για την ανάπτυξη παρόμοιων φίλτρων και για την τηλεόραση, ειδικά την ψηφιακή, θα πρέπει να επιταχυνθούν. Έτσι, όταν θα πολλαπλασιαστούν τα προγράμματα που διατίθενται στην αγορά, οι γονείς θα μπορούν τεχνικά να εμποδίσουν τα παιδιά τους να παρακολουθήσουν ορισμένες εκπομπές.
<P>
Ας μην ξεχνάμε όμως και τις ηθικές και νομικές πλευρές του θέματος. Πράγματι, πατώντας απλώς ένα κουμπί ή βγάζοντας την τηλεόραση από την πρίζα, δεν λύνουμε το πρόβλημα. Ευθύνη φέρουν και οι δημοσιογράφοι, όπως ειπώθηκε σ' αυτή την αίθουσα, οι παραγωγοί τηλεοπτικών εκπομπών, οι εταιρείες. Θα ήθελα να σας θυμίσω ότι η Επιτροπή έχει εγκρίνει ένα σχέδιο δράσης, που έχει στόχο να προωθήσει την ασφαλέστερη χρήση του Διαδικτύου, στο οποίο προβλέπεται εξάλλου η ευαισθητοποίηση των χρηστών απέναντι στο πρόβλημα. Αυτή η εκστρατεία ευαισθητοποίησης αφορά, πράγματι, το Διαδίκτυο, θα έχει όμως αντίκτυπο, νομίζω, και στα τηλεοπτικά προγράμματα.
<P>
Είναι αλήθεια, το διαπιστώνει και το Κοινοβούλιο, ότι οι αντιλήψεις των κρατών μελών για το τι απαγορεύεται και το τι επιτρέπεται στους ανηλίκους δεν συμπίπτουν. Η έκθεση θεωρεί ότι μπορούμε να επιτύχουμε, σταδιακά, κάποια σύγκλιση, αν και είναι πρόωρο, στην παρούσα φάση, να καθορίσουμε τα κριτήρια βάσει των οποίων θα γίνει η σύγκλιση αυτή. Παρ' όλο που δεν θεωρώ εφικτή την υιοθέτηση ενιαίων κριτηρίων, νομίζω ότι η δική μας ευθύνη έγκειται στο να καταφέρουμε να κατατάξουμε, με κάποιο τρόπο, τα περιεχόμενα των τηλεοπτικών προγραμμάτων και από κει και πέρα ας αποφασίσουν οι γονείς ποια προγράμματα θα παρακολουθήσουν τα παιδιά τους και ποια όχι.
<P>
Θα ήθελα επίσης να πω και το εξής, ως απάντηση σε μια εθνική τηλεόραση η οποία, με πρόσχημα την ενημέρωση, έδειξε σε κάποια εκπομπή της ανατριχιαστικές εικόνες. Θα πρέπει να ξέρετε ότι το επάγγελμα του δημοσιογράφου διέπεται ανέκαθεν από έναν κώδικα δεοντολογίας και έναν αυτοέλεγχο όσον αφορά την εφαρμογή του συγκεκριμένου κώδικα δεοντολογίας, και οφείλω να πω ότι το εν λόγω σύστημα έχει λειτουργήσει αρκετά ικανοποιητικά. Πάντα υπάρχουν βεβαίως κάποιες παρασπονδίες, κάποιες εξαιρέσεις, αλλά πρόκειται για εξαιρέσεις, να το ξέρουμε αυτό. Και για αυτό μας σοκάρουν ακόμα περισσότερο. Κατά τη γνώμη μου, οι επαγγελματίες θα πρέπει να αναλάβουν την ευθύνη τους και να επιφορτιστούν με τον έλεγχο του περιεχομένου, τι θα προβληθεί και τι όχι. Υπήρξα και η ίδια δημοσιογράφος επί είκοσι χρόνια. Ένα λοιπόν έχω να σας πω: ένας δημοσιογράφος δεν μπορεί να γράψει και δεν μπορεί να δείξει όλα όσα ξέρει, να δημοσιοποιήσει την πληροφορία που διαθέτει στο ακέραιο, διότι μπορεί να θίξει τρίτους.
<P>
Στην έκθεσή του, το Κοινοβούλιο καλεί επίσης την Επιτροπή να ενθαρρύνει τη δημιουργία μιας ομάδας προβληματισμού, έργο της οποίας θα είναι να συντάξει ένα μνημόνιο σχετικά με τις βασικές νομοθετικές αρχές που ισχύουν στα κράτη μέλη, όσον αφορά την προστασία των ανηλίκων από τα μέσα ενημέρωσης. Η Επιτροπή θα λάβει υπόψη της την έκκληση αυτή, διότι γνωρίζετε ότι, το 2002, η οδηγία "τηλεόραση χωρίς σύνορα" θα τεθεί πάλι επί τάπητος για να δούμε τι μέλλει γενέσθαι. Στο πλαίσιο αυτό, νομίζω ότι θα είναι πολύ σημαντικό να ξεκινήσει ένας ευρύς προβληματισμός σχετικά με την ευθύνη της κοινωνίας μας δεν αναφέρομαι μόνο στις ευρωπαϊκές κυβερνήσεις, μιλάω και για την πολιτική ευθύνη σε εθνικό επίπεδο, για την ευθύνη των φορέων των μέσων ενημέρωσης και την ευθύνη των γονιών και της κοινωνίας γενικότερα.
<P>
Με ιδιαίτερη ευαισθησία αντιμετωπίζω επίσης τις παρατηρήσεις που διατυπώθηκαν όσον αφορά το ζήτημα της εκπαίδευσης, της κατάρτισης στην ανάγνωση των εικόνων, της ευαισθητοποίησης των νέων γενεών, ώστε να διαμορφώσουν μια κριτική προσέγγιση των μέσων ενημέρωσης και να μην καταναλώνουν αδιακρίτως τα πάντα, οποτεδήποτε, με οποιοδήποτε τρόπο. Σας λέω επίσης ότι έχει ήδη δημιουργηθεί ένα σύστημα αυτορρύθμισης διεθνούς επιπέδου, το Internet Content Rating Association όπως ονομάζεται, στο οποίο συμμετέχει η Επιτροπή. Καλό θα ήταν να εξετάσουμε πώς μπορούμε να ενθαρρύνουμε τη δημιουργία μιας παρόμοιας πρωτοβουλίας σε σχέση με το οπτικοακουστικό περιεχόμενο. Οι προβληματισμοί σας στο ζήτημα αυτό θα είναι ευπρόσδεκτοι, όπως επίσης και στο ζήτημα της "τηλεόρασης χωρίς σύνορα" .
<P>
Τέλος, θα ήθελα να επισημάνω, ως προς το ζήτημα της προστασίας των ανηλίκων, ότι υπάρχει μια σύσταση του Συμβουλίου της 24ης Σεπτεμβρίου, για την προώθηση ορισμένων εθνικών πλαισίων, στόχος των οποίων θα είναι να διασφαλίζουν ένα ανάλογο και αποτελεσματικό επίπεδο προστασίας των ανηλίκων και της ανθρώπινης αξιοπρέπειας. Προβλέπεται η Επιτροπή να συντάξει μια έκθεση προς το Κοινοβούλιο και το Συμβούλιο, για τα μέτρα που έλαβαν τα κράτη μέλη σχετικά με την εφαρμογή της σύστασης αυτής. Στόχος της μελέτης θα είναι να εκτιμήσει την αποτελεσματικότητα της προτεινόμενης προσέγγισης, μιας προσέγγισης η οποία βασίζεται στις αρχές της αυτορρύθμισης, και οι υπηρεσίες μου έχουν ξεκινήσει τις σχετικές εργασίες και έχει διαβιβαστεί ένα ερωτηματολόγιο στα κράτη μέλη.
<P>
Αγαπητοί συνάδελφοι, νομίζω ότι ένα είναι βέβαιο. Δεν θα διευθετήσουμε το πρόβλημα με μέτρα τεχνολογικά, τεχνικά ή άλλα, την ευθύνη για το πρόβλημα πρέπει να την αναλάβει ολόκληρη η κοινωνία. Εμείς αναλαμβάνουμε τις δικές μας ευθύνες. Ας αναλάβουν και οι υπόλοιποι τις δικές τους και, πιστέψτε με, θα υψώσω τη φωνή μου και θα ζητήσω να συμμετάχουν όλοι στην εφαρμογή μιας λύσης.

<SPEAKER ID=310 NAME="Πρόεδρος">
Ευχαριστώ πολύ, Επίτροπε κυρία Reding.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Κινητικότητα στην Κοινότητα (σπουδαστές, επιμορφωνόμενα άτομα, νέοι εθελοντές, εκπαιδευτικοί και εκπαιδευτές)
<SPEAKER ID=311 NAME="Presidente">
Η ημερήσια διάταξη προβλέπει τη συζήτηση της έκθεσης (A5­0255/2000) του κ. Robert J. E. Evans, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την κινητικότητα στην Κοινότητα των σπουδαστών, των επιμορφωνόμενων ατόμων, των νέων εθελοντών, των εκπαιδευτικών και των εκπαιδευτών (COM(1999)708 - C5-0052/2000 - 2000/0021(COD))

<SPEAKER ID=312 NAME="Evans, Robert J">
Κύριε Πρόεδρε, η παρούσα έκθεση καλύπτει ένα πολύ σημαντικό θέμα, ένα θέμα που κυριαρχεί στην αλληλογραφία μου εδώ και έξι περίπου χρόνια. Εάν είμαστε σοβαροί σχετικά με το ευρωπαϊκό ιδεώδες θα πρέπει να βεβαιωθούμε ότι μπορούμε να το προσφέρουμε εύκολα τόσο σε εκείνους που το πιστεύουν όσο και σε εκείνους που δεν το πιστεύουν.
<P>
Για 16 χρόνια ήμουν δάσκαλος και τώρα, ως μέλος του Ευρωπαϊκού Κοινοβουλίου, δαπανώ πολύ χρόνο σε σχολεία, σε κολέγια και σε συνέδρια που εξετάζουν αυτή ακριβώς τη μορφή δράσης. Συνδέεται με πολλές θετικές πρωτοβουλίες κατά τη διάρκεια των τελευταίων ετών τις οποίες όλοι γνωρίζουμε - Socrates, Νεολαία για την Ευρώπη, Leonardo κλπ. Γενικά τα νεαρά άτομα εκφράζονται πολύ θετικά υπέρ της Ευρωπαϊκής Ένωσης. Δεν έχουν τα προβλήματα που τόσο συχνά συνδέονται με τις άλλες ηλικιακές ομάδες. Είναι συνηθισμένα στις διαφορετικές και πολυπολιτιστικές κοινότητες. Αντιμετωπίζοντας όμως, όπως συμβαίνει συχνά, παράγοντες που εναντιώνονται στο ευρωπαϊκό ιδεώδες, επαφίενται στις δικές τους εμπειρίες. Πρέπει να διασφαλίσουμε ότι οι εμπειρίες των νέων ατόμων - τόσο των σπουδαστών όσο και των άλλων στον κόσμο της εκπαίδευσης - θα είναι θετικές. Τίποτα δε θα είναι πιο αρνητικό για τις διαμορφούμενες απόψεις τους από το εάν μια έκθεση όπως η παρούσα δεν μπορέσει να σημειώσει πρόοδο ή αποτύχει στην επίτευξη μεγαλύτερης κινητικότητας ή αποτύχει στο να ξεκινήσει τουλάχιστον την άρση των φραγμών που αντιμετωπίζει η εκπαιδευτική κινητικότητα σήμερα.
<P>
Ας ξεκινήσουμε από την αρχή. Όταν παρουσίασε για πρώτη φορά την έκθεσή της η Επιτροπή αποδέχθηκε ότι οι προτάσεις της δεν ήταν επαρκείς. Πιστεύω ότι και η ίδια θα σκέφθηκε να την αποσύρει. Έκτοτε, με σκληρή εργασία από το προσωπικό μου, από το προσωπικό του Κοινοβουλίου, ακόμη και από το προσωπικό της ίδιας της Επιτροπής, στους οποίους καταθέτω φόρο τιμής, διαμορφώθηκε αυτό που πιστεύω ότι είναι, αν όχι η τέλεια έκθεση πάντως η πιο αξιόλογη μέχρι σήμερα και βεβαίως μια έκθεση ικανοποιητική η οποία μπορεί να επιτύχει τους στόχους μου.
<P>
Σήμερα, κατά την ενδεκάτη ώρα, η Επιτροπή με ενημέρωσε, έστω και έμμεσα, για τις δυσκολίες που αντιμετωπίζει. Καταρχάς, καταλαβαίνω ότι η Επιτροπή πιστεύει τώρα πως όλες οι αναφορές στους ερευνητές είναι εκτός των ορίων της νομικής βάσης όπως αυτή έχει διαμορφωθεί με τα Αρθρα 149 και 150. Θέτω το ερώτημα: γιατί η ενημέρωση αυτή έγινε στις 4 Οκτωβρίου; Γιατί κάποιος περίμενε μέχρι τώρα για να καταλήξει σ' αυτό; Αυτή η νομική πλευρά δεν ήταν γνωστή όταν επανειλημμένα συζητούσα το συνυπολογισμό της με το προσωπικό της Επιτροπής; Πράγματι, όταν ενθάρρυναν τον κ. Mantovani, εμένα και ολόκληρη την Επιτροπή Κοινωνικών Υποθέσεων να προχωρήσουμε την υπόθεση, γιατί μου είπαν ότι οι ερευνητές θα αποτελέσουν αντικείμενο μιας μεταγενέστερης συστάσεως της Επιτροπής εάν δεν υπάρξει νομική βάση; Και γιατί η Επιτροπή δημοσίευσε το 1996 το Πράσινο Βιβλίο - Εκπαίδευση, Κατάρτιση και Έρευνα - εάν δεν υπήρχε νομική βάση; Δεν ήταν αυτό, ερωτώ, σπατάλη χρόνου και σπατάλη χρημάτων τόσο του Κοινοβουλίου όσο και της Επιτροπής, τότε και τώρα;
<P>
Κανείς δεν έχει μεγαλύτερο σεβασμό από εμένα στο πρόσωπο της κ. Reding και στο προσωπικό της, και έτσι είμαι βέβαιος ότι με την απάντηση της σήμερα θα είναι σε θέση να αντιμετωπίσει τα συγκεκριμένα σημεία που θα θέσω και ότι δε θα παρουσιάσει μια προετοιμασμένη εκ των προτέρων ομιλία.
<P>
Θα στραφώ τώρα σε ορισμένα από τα ειδικά σημεία που έθεσα με την έκθεση - λεπτομέρειες οι οποίες διαμορφώθηκαν και διευκρινίστηκαν ως αποτέλεσμα των συζητήσεων με ένα μεγάλο αριθμό ενδιαφερομένων μερών, από σπουδαστές μέχρι υπουργούς, από ενώσεις εκπαιδευτικών μέχρι κυβερνήσεις και εκπροσώπους από πολλές, αν όχι όλες τις χώρες. Η έκθεση επιζητεί την κατάργηση των νομικών, διοικητικών και, ακόμη, των πολιτιστικών φραγμών στην κινητικότητα. Η έκθεση προάγει την ευρύτερη χρήση μιας ποικιλίας χρηματοδοτικών μέσων υποστήριξης. Προσπαθεί να προωθήσει έναν πανευρωπαϊκό χώρο σπουδών και ειδικότερα να διευκολύνει και τους πολίτες τρίτων χωρών στην κινητικότητα. Ειδικότερα η έκθεσή μου αντικαθιστά τις αξιόλογες διεθνείς γενικολογίες επαναπατρίζοντας, στην πραγματικότητα, τις αποφάσεις στα κράτη μέλη. Προσπάθησα να διασφαλίσω ότι η έκθεση καλύπτει μόνο τομείς στους οποίους έχουν δικαιοδοσία το Κοινοβούλιο και η Επιτροπή. Προσπάθησα να διασφαλίσω ότι οι συστάσεις μου και οι συνοδευτικές οικονομικές επιβαρύνσεις περιορίζονται στο ελάχιστο δυνατό επίπεδο.
<P>
Όπως συμβαίνει με οποιαδήποτε έκθεση του Κοινοβουλίου, η εμπειρία έχει δείξει ότι εάν δεν υπάρχει παρακολούθηση, οι πιθανότητες να συμβεί κάτι είναι ελάχιστες ή, στην καλύτερη περίπτωση, υπάρχει μια μικρή πιθανότητα για ομοιομορφία σε ολόκληρη την Ευρώπη. Για λόγους τους οποίους κατανοώ μεν αλλά οι οποίοι δεν παύουν να εξουδετερώνουν ολόκληρη την έκθεση, μου φαίνεται ότι η Επιτροπή θα απορρίψει τις Τροπολογίες αριθ. 46 έως 51. Πράγματι έχουν ήδη ανακοινώσει στον τύπο ότι πρόκειται να κάνουν κάτι τέτοιο.
<P>
Κυρία Επίτροπε, σας λέγω ότι χωρίς κάποιο πρόγραμμα δράσης, χωρίς κάποιους δείκτες για να διαπιστωθεί ποιος κάνει τι και πόσο καλά το κάνει, χωρίς αξιολόγηση της προόδου θα υπάρξουν τόσες ασυμφωνίες, τόσα παράπονα, τόσα γράμματα διαμαρτυρίας, τόσοι σπουδαστές και δάσκαλοι που θα σας χτυπούν την πόρτα αλλά και τόσα μέλη του Κοινοβουλίου που θα σας ενοχλούν που πιστεύω ότι θα θέλατε, ακόμη και κάτω από τους περιορισμούς με τους οποίους δουλεύετε, να είχατε αποδεχθεί τις τροπολογίες που κατέθεσα και τις οποίες ελπίζω ότι το Κοινοβούλιο θα αποδεχθεί.
<P>
Συμπερασματικά, αισθάνθηκα και ευτυχής και κολακευμένος όταν η έκθεση αυτή αναφέρθηκε από τον Πρόεδρο Σιράκ στην ομιλία του στο Κοινοβούλιο πριν από μερικές εβδομάδες. Εάν η γαλλική Προεδρία είναι τώρα ειλικρινής, πιστεύω ότι το Συμβούλιο θα πρέπει να δουλέψει πολύ σκληρά για να διασώσει επειγόντως τόσο τη δική του υπόληψη όσο και της Επιτροπής, καθόσον θεωρώ ότι η αποτυχία έγκρισης του συνόλου αυτής της έκθεσης θα αποστείλει μόνο λανθασμένα μηνύματα και μηνύματα σύγχυσης σε σημαντικά τμήματα της κοινωνίας μας.

<SPEAKER ID=313 NAME="Mantovani">
, συντάκτης γνωμοδότησης της Επιτροπής Απασχόλησης και Κοινωνικών Υποθέσεων - (ΙΤ) Κύριε Πρόεδρε, ως συντάκτης της γνωμοδότησης της Επιτροπής Απασχόλησης γι' αυτήν την πρόταση σύστασης, θα ήθελα να εκφράσω την ικανοποίησή μου για το τελικό έγγραφο για το οποίο συνεργαστήκαμε από κοινού με τους συναδέλφους Evans και Martens, συναδέλφους που θα ήθελα να ευχαριστήσω ιδιαίτερα για τη χρήσιμη συνεργασία τους.
<P>
Κατά τη δεκαετία του ενενήντα υπήρξαν οι διάφορες συστάσεις της Ευρωπαϊκής Επιτροπής σχετικά με αυτά τα προβλήματα, χωρίς ωστόσο να αναφέρονται συγκεκριμένες λύσεις. Ελπίζω επομένως ότι επιτέλους θα καταλήξουμε σε μία οριστική λύση, προκειμένου η κινητικότητα εντός της Ευρωπαϊκής Ένωσης - φοιτητών, καταρτιζομένων, νέων εθελοντών, εκπαιδευτών και εκπαιδευτικών, να καταστεί πηγή υπερηφάνειας για την Ευρωπαϊκή Ένωση, ούτως ώστε να μην έχουμε το παράδοξο φαινόμενο να είναι πιο εύκολη στην Ευρωπαϊκή Ένωση η κυκλοφορία αγαθών, κεφαλαίων και υπηρεσιών, από την κυκλοφορία των ίδιων των Ευρωπαίων πολιτών.
<P>
Τα προβλήματα που θα πρέπει να επιλύσουμε στις διάφορες χώρες μέλη είναι πολλά και διάφορα. Για παράδειγμα, η διαφορετική νομοθεσία για ζητήματα όπως η κοινωνική ασφάλιση, οι υποτροφίες, η άδεια παραμονής, η φορολογία και η έλλειψη κοινής αναγνώρισης των τίτλων σπουδών και των περιόδων απόκτησης εργασιακής εμπειρίας (stage). Διαπιστώνουμε επίσης την έλλειψη πληροφόρησης σχετικά με τις δυνατότητες υπέρ της κινητικότητας. Υπάρχουν επίσης εμπόδια όπως η άγνοια ξένων γλωσσών.
<P>
Μεταξύ των τροπολογιών που υποβλήθηκαν, θα ήθελα να αναφέρω την προσθήκη σε αυτή τη σύσταση μιας συγκεκριμένης κατηγορίας, δηλαδή των ερευνητών, καθώς το Πράσινο Βιβλίο περιελάμβανε αρχικά και αυτή την ομάδα ατόμων. Πιστεύω ακράδαντα, πέρα από τα προβλήματα οργάνωσης και συντονισμού τα οποία είναι αναπόφευκτα καθώς οφείλονται στην ίδια την αναδιοργάνωση των γενικών διευθύνσεων της Επιτροπής, ότι θα πρέπει να δοθεί άμεση προτεραιότητα στην υποστήριξη και ενθάρρυνση της έρευνας στην Ευρώπη, η οποία αποτελεί βασική συνισταμένη της ανάπτυξης, του διεθνούς ανταγωνισμού και της προόδου των κρατών, ιδιαίτερα αν λάβουμε υπόψη τη σύγκριση με τις Ηνωμένες Πολιτείες και τις αρνητικές επιπτώσεις που έχουν τα εμπόδια στην κινητικότητα, εμπόδια εξαιτίας των οποίων συχνά μπορούν να μεταβαίνουν οι νέοι ερευνητές ευκολότερα στις Ηνωμένες Πολιτείες από ό,τι σε κάποιο άλλο κράτος μέλος της Ένωσης.
<P>
Γι' αυτό και διατηρείται η αναφορά στους ερευνητές, συνάδελφε Evans. Προτείνω για το λόγο αυτό να καταβάλλουν συγκεκριμένες προσπάθειες τα κράτη μέλη από κοινού με την Ευρωπαϊκή Επιτροπή προκειμένου να ξεπεραστούν τα εμπόδια αυτά, ακόμα και τα γραφειοκρατικά, τα οποία δημιουργούν φραγμούς στην κινητικότητα. Θα πρέπει να καθοριστούν συγκεκριμένοι στόχοι στα πλαίσια ενός διετούς σχεδίου δράσης που θα καταλήγει σε μία τελική έκθεση. Αυτό θα ήταν το ελάχιστο που μπορούμε να κάνουμε προκειμένου να εξασφαλίσουμε αυτό το χώρο ελευθερίας ο οποίος αποτελεί θεμελιώδες δικαίωμα κάθε Ευρωπαίου πολίτη.

<SPEAKER ID=314 LANGUAGE="FR" NAME="Fourtou">
. (FR) Κύριε Πρόεδρε, ως εισηγήτρια της Επιτροπής Αναφορών, θα ήθελα να συγχαρώ τον κ. Evans για τη θαυμάσια έκθεσή του σχετικά με την κινητικότητα των σπουδαστών, των επιμορφωνόμενων ατόμων και των ερευνητών, και τον ευχαριστώ που έλαβε υπόψη του τις ανησυχίες της επιτροπής μας. Πολλές από τις ποικίλες αναφορές που κατατίθενται στην επιτροπή αφορούν την κινητικότητα στο πλαίσιο της Ένωσης και κυρίως την κινητικότητα των σπουδαστών, των επιμορφωνόμενων ατόμων και των ερευνητών και ορισμένες άλλες, πάλι, την αναγνώριση ακαδημαϊκών τίτλων. Οι δυσκολίες που συναντούν οι υποβάλλοντες την αναφορά οφείλονται αφενός στην απουσία ή την πολυπλοκότητα των νομοθετικών κειμένων και αφετέρου στην ελλιπή κινητοποίηση των κυβερνήσεων σε σχέση με τα οξυμένα αυτά προβλήματα.
<P>
Θα ήταν ευχής έργο η Επιτροπή να καταρτίσει έναν κατάλογο με τις δυσκολίες που συναντούν οι Ευρωπαίοι πολίτες, ειδικά στο ζήτημα της ελεύθερης διαμονής και εγκατάστασής τους, και ειδικότερα ακόμη σε σχέση με το δικαίωμά τους στην εργασία, στις σπουδές και στην αναγνώριση των τίτλων σπουδών τους στα άλλα κράτη μέλη. Ο κατάλογος αυτός θα πρέπει να συνοδεύεται από συγκεκριμένα μέτρα, όπως ο καθορισμός στόχων προς υλοποίηση από τα κράτη μέλη και η υποχρέωση των κρατών μελών να εκπονούν περιοδικές εκθέσεις σχετικά με την πρόοδο που σημειώνουν στον τομέα αυτό.
<P>
Η κινητικότητα των σπουδαστών θα μπορούσε να ενισχυθεί, εάν οι περίοδοι σπουδών που πραγματοποιούν οι σπουδαστές και οι τίτλοι σπουδών και τα πιστοποιητικά που τους χορηγούνται αναγνωρίζονταν πλήρως στο πλαίσιο της Ένωσης. Η Ευρωπαϊκή Επιτροπή θα πρέπει να αναλάβει φιλόδοξες πρωτοβουλίες, για να προβλεφθεί, βραχυπρόθεσμα, η αμοιβαία αναγνώριση των ακαδημαϊκών τίτλων σπουδών μεταξύ κρατών μελών. Η σύσταση αυτή του Κοινοβουλίου και του Συμβουλίου, απαντώντας σε προβλήματα της καθημερινής ζωής, θα πρέπει λογικά να φέρει την Ευρώπη πιο κοντά στους πολίτες της, ειδικά τους νέους, οι οποίοι θα πρέπει να γίνουν οι φορείς της δημιουργίας μιας ευρωπαϊκής ταυτότητας.

<SPEAKER ID=315 LANGUAGE="NL" NAME="Martens">
Κύριε Πρόεδρε, στο Πράσινο Βιβλίο του 1996 γίνεται μια ταξινόμηση των εμποδίων στα οποία προσκρούει η κινητικότητα. Μετά από τέσσερα χρόνια είμαστε υποχρεωμένοι να διαπιστώσουμε ότι δεν έχουν γίνει πολλά πράγματα. Εξακολουθούν να υπάρχουν σοβαρά εμπόδια, για παράδειγμα όσον αφορά την κοινωνική ασφάλιση, την ιατρική περίθαλψη, την παράταση των αδειών παραμονής, τη φορολογία κλπ.
<P>
Κύριε Πρόεδρε, λυπούμαι που κατ' αυτό τον τρόπο εμποδίζονται οι νέοι να αποκτήσουν πείρα και να πραγματοποιήσουν μελέτες σε ένα άλλο κράτος μέλος. Είναι καιρός να ασχοληθεί και πάλι η Ευρώπη με τη σωστή εκτέλεση προγραμμάτων, όπως το Socrates και το Νεολαία για την Ευρώπη. Μέσω των προγραμμάτων αυτών, οι νέοι μπορούν να έρθουν σε επαφή με τη νοοτροπία, τη γλώσσα και τον πολιτισμό άλλων λαών. Γι' αυτό και τα προγράμματα τα οποία προωθούν την κινητικότητα των σπουδαστών είναι πάρα πολύ σημαντικά.
<P>
Όντως, η πείρα που αποκτούν οι άνθρωποι αυτοί συμβάλλει στη βελτίωση της γνώσης άλλων ευρωπαϊκών πολιτισμών, βελτιώνει τα επαγγελματικά εφόδια και τη γλωσσομάθεια, προάγει την επίγνωση της ευρωπαϊκής πολιτιστικής κληρονομιάς και αυξάνει τις δυνατότητες ανεύρεσης εργασίας. Γι' αυτό και πρέπει να αρθούν τα εμπόδια για τους σπουδαστές, τους εθελοντές, τους καθηγητές και τους ερευνητές. Πράγματι, κύριε Πρόεδρε, αυτό ισχύει και για τους ερευνητές. Σύμφωνα με το Πράσινο Βιβλίο για την κινητικότητα του 1996, οι συστάσεις που περιλαμβάνονται σ' αυτή την έκθεση πρέπει να ωφελήσουν και αυτή την ομάδα. Νομίζω ότι η Ευρωπαϊκή Επιτροπή την απέκλεισε άδικα.
<P>
Όπως μπορεί κανείς να διαπιστώσει από την έκθεση της Επιτροπής Πολιτισμού, εξακολουθούν να υπάρχουν πολλά εμπόδια και στις επισκέψεις εργασίας που πραγματοποιώ στη χώρα μου ακούω κάθε φορά τα ίδια παράπονα, όχι μόνο για τα εμπόδια στα οποία προσκρούει η κινητικότητα, αλλά και για το εκτελεστικό επίπεδο, για τη γραφειοκρατία στην οποία προσκρούουν οι αιτήσεις, για τον αριθμό των οργάνων που ασκούν τους ίδιους ελέγχους και για τις καθυστερημένες πληρωμές. Κύριε Πρόεδρε, εκκρεμούν πληρωμές από το 1996.
<P>
Η γαλλική Προεδρία έχει συμπεριλάβει στις προτεραιότητές της τη βελτίωση της κινητικότητας της εν λόγω ομάδας. Ο συνάδελφος Evans έκανε μια πάρα πολύ καλή δουλειά και με την καλή συνεργασία που είχε η Επιτροπή Πολιτισμού ενέκρινε τον περασμένο μήνα ομόφωνα την έκθεση για την κινητικότητα. Μπορείτε να θεωρήσετε την έκθεση ως ένα μήνυμα για την ταχεία ανάληψη δράσης με στόχο την άρση των εμποδίων στα οποία προσκρούει η κινητικότητα σπουδαστών, εθελοντών, εκπαιδευτών και ερευνητών.

<SPEAKER ID=316 LANGUAGE="FI" NAME="Iivari">
Κύριε Πρόεδρε, κύριε Επίτροπε, αγαπητοί συνάδελφοι, η ανάπτυξη της κινητικότητας των σπουδαστών, των επιμορφωτών και των εκπαιδευτικών θεωρείται όλο και πιο σημαντικό σημείο της ευρωπαϊκής στρατηγικής. Το θέμα αυτό υπογραμμίστηκε στη Σύνοδο Κορυφής της Λισαβόνας τον περασμένο Μάρτιο, όπου τα κύρια θέματα ήταν η ανεργία, η κοινωνική ενσωμάτωση και η κοινωνία των πληροφοριών. Στα συμπεράσματα της Λισαβόνας η κινητικότητα αναγνωρίσθηκε ως ουσιώδες τμήμα της κοινωνίας των πληροφοριών και της προαγωγής της δια βίου εκπαίδευσης.
<P>
Η έκθεση του συνάδελφου μας, κ. Evans, αφορά λοιπόν ένα εξαιρετικά σημαντικό θέμα. Η μεγαλύτερη αξία του εισηγητή είναι η προσέγγισή του, η οποία βασίζεται στη σκοπιά του πολίτη και των πρακτικών προβλημάτων. Η κινητικότητα δεν βελτιώνεται με ευγενείς στόχους, αλλά με την εξάλειψη των καθημερινών εμποδίων. Ελπίζω οι κυριότερες τροπολογίες που υιοθετήθηκαν από την Επιτροπή Πολιτισμού, Νεότητας, Παιδείας, Μέσων ενημέρωσης και Αθλητισμού να έχουν στο Συμβούλιο τη θετική υποδοχή που αξίζουν και να μπορέσει η νομοθεσία να τεθεί σύντομα σε ισχύ.
<P>
Οι εμπειρίες από την κινητικότητα των σπουδαστών και των εκπαιδευτικών αποδεικνύουν ότι τα αληθινά προβλήματα της κινητικότητας δεν βρίσκονται τόσο στα πλαίσια της διοίκησης της παιδείας, αλλά στο πλαίσιο των κοινωνικών, των φορολογικών και των μεταναστευτικών αρχών. Τα προβλήματα της διατήρησης του δικαιώματος κοινωνικής ασφάλισης, της μεταβίβασης των δικαιωμάτων και της φορολογίας δυσχεραίνουν ακόμα περισσότερο την κινητικότητα στην επικράτεια της Ένωσης. Αναφέρθηκε επίσης το θέμα της ευθύνη, ιδίως στις περιπτώσεις επαγγελματικής μαθητείας.
<P>
Στον τομέα της παιδείας, δεν μπορούμε να παραβλέψουμε τις δυσκολίες που αφορούν την αναγνώριση των διπλωμάτων. Οι σπουδαστές εξαρτώνται ακόμη σε μεγάλο βαθμό από την καλή θέληση των καθηγητών. Αν δεν υπάρχει καλή θέληση, οι σπουδές στο εξωτερικό μπορούν να παρατείνουν υπερβολικά την πραγματική διάρκεια των σπουδών.
<P>
Με ευχαρίστησε ιδιαίτερα το γεγονός ότι ο εισηγητής έλαβε υπόψη τις δυνατότητες των πολιτών των υποψήφιων χωρών να συμπεριληφθούν στις συστάσεις για την κινητικότητα. Τα χειρότερα προβλήματα σήμερα τα αντιμετωπίζουν ακριβώς οι σπουδαστές που προέρχονται από τρίτες χώρες. Η βελτίωση της κατάστασής τους αποτελεί μια αποφασιστική ενέργεια για την οικοδόμηση της κοινής μας Ευρώπης.
<P>
Μια άλλη σημαντική πτυχή της έκθεσης είναι η προσοχή που αποδίδεται στην ίση μεταχείριση των πιο ευάλωτων ατόμων, για παράδειγμα των ατόμων με ειδικές ανάγκες.

<SPEAKER ID=317 NAME="Sbarbati">
Κύριε Πρόεδρε, κυρία Επίτροπε, αγαπητοί συνάδελφοι, θα ήθελα καταρχήν να ευχαριστήσω τους εισηγητές Evans και Mantovani για το έργο που πραγματοποίησαν.
<P>
Η έκθεση αυτή είναι ιδιαίτερα σημαντική, παρόλο που αφήνει αναπάντητα μεγάλα ερωτήματα και δεν διασκεδάζει τις σημαντικές αμφιβολίες που έχουν εκφραστεί. Η έκθεση αυτή αποτελεί βέβαια ένα σημαντικό βήμα μετά από τα αποτελέσματα στα οποία είχε καταλήξει το λεγόμενο Πράσινο Βιβλίο, το οποίο είχε ακριβώς εντοπίσει τα εμπόδια που υπάρχουν στην κινητικότητα, μια κινητικότητα η οποία δεν θα πρέπει να ισχύει, όπως ανέφερε ο συνάδελφος Mantovani, μόνο για τα αγαθά και τα κεφάλαια, αλλά οφείλει να είναι ακριβώς μια κινητικότητα για τους πολίτες, με όλο τον πνευματικό, ανθρώπινο και πολιτιστικό πλούτο που αυτοί μπορούν να άρουν και να φέρουν στις διάφορες χώρες.
<P>
Η Ομάδα των Φιλελευθέρων, έχει υποβάλει ορισμένες τροπολογίες προκειμένου να περιληφθούν και οι ερευνητές. Συμφωνούμε λοιπόν με τους εισηγητές για το ζήτημα των ερευνητών. Εξάλλου θα θέλαμε να υπογραμμίσουμε ότι, παρόλο που η πρόταση αυτή αποτελεί αναμφίβολα ένα θετικό βήμα προς τη σωστή κατεύθυνση, πιστεύουμε ότι εμπεριέχει ορισμένα κενά τα οποία επιβάλλουν σε εμάς, ή στην Ευρωπαϊκή Επιτροπή, να αναζητήσουμε τρόπους προκειμένου να εξαλειφθούν όλα τα εμπόδια τα οποία παραμένουν σε διοικητικό, νομικό, γλωσσικό και πολιτιστικό, αλλά ακόμα και σε οικονομικό επίπεδο, προτείνοντας συγκεκριμένα μέτρα προκειμένου να προωθήσουμε αποκλειστικά τη διδασκαλία τουλάχιστον δύο κοινοτικών γλωσσών σε όλες τις χώρες και να αναπτύξουμε και να ενισχύσουμε σημαντικά την πολιτιστική και γλωσσική κατάρτιση της νεολαίας μας, αλλά και των λιγότερο νέων, μεταξύ άλλων μέσω της χρήσης νέων μεθόδων και τεχνολογιών.
<P>
Συμφωνούμε επίσης για την ανάγκη να δώσουμε σε όλους όσους συμμετέχουν σ' αυτό το σύστημα κινητικότητας σαφείς και εξαντλητικές πληροφορίες σχετικά με τα δικαιώματα που διαθέτουν όσον αφορά την κοινωνική πρόνοια, καθώς μάλιστα συμφωνούμε για την άμεση κατάργηση των έμμεσων και άμεσων φόρων, για παράδειγμα των τελών ανανέωσης της άδειας παραμονής.
<P>
Βέβαια, ως φιλελεύθεροι, συμφωνούμε να συμμετάσχουν το ταχύτερο δυνατόν σ' αυτό το σύστημα κινητικότητας οι υποψήφιες χώρες και εκφράζουμε τη λύπη μας για την καθυστέρηση που σημειώνεται στην αμοιβαία αναγνώριση των προσόντων και των τίτλων σπουδών, ένα πρόβλημα που γνωρίζει πολύ καλά η Επίτροπος Reding και γνωρίζουμε ότι την ενδιαφέρει ιδιαίτερα.
<P>
Γι' αυτό το εκκρεμές ζήτημα, κυρία Επίτροπε, σας παρακαλούμε να αναλάβετε δραστικό ρόλο, να παρέμβετε εντός της Επιτροπής, έτσι ώστε με όλο το σεβασμό προς την κυριαρχία και τις αρμοδιότητες των κρατών μελών, να μπορέσουμε πραγματικά να κάνουμε λόγο για μία Ευρώπη των λαών, αλλά επίσης και για μία πολιτιστική Ευρώπη. Και χωρίς την Ευρώπη του πολιτισμού δεν θα επιτύχουμε ποτέ την ενωμένη Ευρώπη!

<SPEAKER ID=318 NAME="Crowley">
Κύριε Πρόεδρε, θα ήθελα κι' εγώ να ενώσω τη φωνή μου με τους άλλους συναδέλφους μου ευχαριστώντας τον εισηγητή για την εξαίρετη εργασία που έκανε με αυτή την έκθεση καθώς επίσης και να συγχαρώ τα μέλη της Επιτροπής Απασχόλησης και Κοινωνικών Υποθέσεων και της Επιτροπής Αναφορών τα οποία συνέταξαν γνωμοδοτήσεις.
<P>
Αυτό είναι ένα εξαιρετικά σοβαρό θέμα καθόσον, όπως ήδη υπογράμμισαν οι συνάδελφοί μου προς το Συμβούλιο και την Επιτροπή, οι σπουδαστές, οι διδάσκοντες, οι καταρτιζόμενοι και οι εθελοντές αντιμετωπίζουν πολλά προβλήματα στη διακίνηση τους εντός της Κοινότητας. Η ελευθερία διακίνησης προσώπων, αγαθών, υπηρεσιών και κεφαλαίων προστατεύεται από τις συνθήκες μας αλλά παρόλα αυτά οι νέοι, οι οποίοι αποτελούν το μέλλον της Ευρωπαϊκής Ένωσης και οι οποίοι ίσως έχουν λιγότερες προκαταλήψεις από ορισμένους από εμάς τους μεγάλους, στερούνται ευκαιριών εξαιτίας των γραφειοκρατικών εμποδίων που παρεμβάλλονται.
<P>
Το πρόγραμμα SOCRATES μνημονεύεται ως ένα παράδειγμα των ανωτέρω. Έρευνα που εκτελέστηκε από την Επιτροπή το 1998 σχετικά με το πρόγραμμα ERASMUS και κάλυψε 10 000 σπουδαστές, έδειξε ότι στην πραγματικότητα καλύφθηκε λιγότερο από το 50% των διαθεσίμων θέσεων επί βάσεως πλήρους παρακολούθησης, καθώς και ότι άνω του 60% των σπουδαστών οι οποίοι παρακολούθησαν αυτά τα μαθήματα αντιμετώπισαν οικονομικές δυσκολίες. Αυτό που υπογραμμίζουν τα ανωτέρω είναι ότι εάν δεν αναληφθεί σοβαρή διορθωτική δράση τόσο στη χρηματοδότηση όσο και στην υποστήριξη προς τους σπουδαστές μέσω του ERASMUS, θα υπάρξει ανισότητα μεταξύ εκείνων που οι γονείς τους έχουν οικονομική άνεση και εκείνων που δεν έχουν.
<P>
Μίλησα ξανά στο Σώμα γι' αυτό το θέμα στην τελευταία περίοδο συνόδου αλλά θα ζητήσω ξανά από τους ευρωπαίους υπουργούς παιδείας να αδράξουν την ευκαιρία και να διασφαλίσουν ότι θα ισχύσουν κατάλληλα κίνητρα και κατάλληλη χρηματοδότηση. Επίσης θα ήθελα να καλέσω την Επίτροπο να εξασφαλίσει ότι στον επόμενο γύρο χρηματοδοτήσεων το πρόγραμμα ERASMUS θα λάβει την αναγκαία υποστήριξη.
<P>
Ένα άλλο θέμα που θα ήθελα να θέσω τελικά, μιας και βρισκόμαστε στο θέμα της κινητικότητας, είναι η συνεχιζόμενη υπόθεση σε ένα κράτος μέλος της Ευρωπαϊκής Ένωσης με το οποίο ασχολούμαι τα τελευταία πέντε χρόνια, δηλ. το πρόβλημα των αλλοδαπών ακαδημαϊκών καθηγητών στην Ιταλία. Παρά τις αποφάσεις των δικαστηρίων, τις συστάσεις από Επιτρόπους και τις δράσεις του Συμβουλίου δεν έχει γίνει τίποτα για τη ρύθμιση της θέσεως αυτών των αλλοδαπών καθηγητών η κατάσταση των οποίων υποβαθμίστηκε από τον Ιταλό υπουργό παιδείας. Πρέπει να αναληφθεί δράση για την κατάργηση αυτών των ανισοτήτων. Υποβάλλω την παρούσα έκθεση στο Σώμα και σας προτρέπω να υποστηρίξετε τις τροπολογίες που έχει καταθέσει ο κ. Evans.

<SPEAKER ID=319 LANGUAGE="ES" NAME="Gutiιrrez Cortines">
Κύριε Πρόεδρε, κυρία Επίτροπε, θα ήθελα να συγχαρώ όχι όμως τυπικά αλλά ουσιαστικά τον εισηγητή κ. Evans, και την κ. Martens, καθώς επίσης και τους συντάκτες γνωμοδότησης, διότι θεωρώ ότι έχουμε πολύ καιρό να δούμε να αντιμετωπίζονται με τόσο άμεσο, ειλικρινή και αυθεντικό τρόπο τα προβλήματα. Πιστεύω ότι αυτή είναι η πολιτική εντιμότητα, ακόμη κι αν δεν είναι ευχάριστη.
<P>
Έχουμε μιλήσει πολλές φορές για την κινητικότητα και για τις αποτυχίες που υπάρχουν. Πιστεύω ότι σε μεγάλο βαθμό βιώνουμε, στην Ευρώπη, μία κατάσταση ηθικής απάτης. Δεν ξέρω αν είναι νομική απάτη, αλλά είναι σίγουρα ηθική απάτη διότι στέλνουμε σπουδαστές από κάποιες χώρες σε άλλες και ύστερα δεν τους αναγνωρίζουμε αυτά που σπούδασαν ούτε τους δίνουμε διπλώματα. Αυτό είναι ηθική απάτη στην οποία όλοι συναινούμε.
<P>
Τί μπορούμε να κάνουμε; Πιστεύω ότι μπορούμε να κάνουμε πολλά. Η Επιτροπή και το Κοινοβούλιο μπορούμε, πρώτον, να απαιτήσουμε να τηρούνται τα προγράμματα τα οποία χρηματοδοτούνται από την Επιτροπή. Εκείνο που δεν μπορεί να γίνεται είναι τα πανεπιστήμια να μην αναγνωρίζουν τους τίτλους. Τα ευρωπαϊκά πανεπιστήμια, τα γαλλικά, τα ισπανικά, και άλλα πολλά είναι αυτόνομα και αυτά αποφασίζουν εάν αναγνωρίζονται ή όχι οι τίτλοι, τα μαθήματα που αποτελούν αντικείμενο σπουδών. Όμως πρέπει να αφαιρούνται οι επιδοτήσεις από το πανεπιστήμιο που δεν τηρεί τους όρους. Πρέπει να υπάρχει μία σαφής εποπτεία, ένας σαφής έλεγχος, έστω και δειγματοληπτικά, και κυρίως μία θυρίδα, μία σελίδα στο διαδίκτυο, όπου οι σπουδαστές θα μπορούν να διατυπώνουν τα παράπονά τους. Αυτό στοιχίζει πολύ λίγα χρήματα.
<P>
Δεν υποστηρίζουμε μόνο τα δικαιώματα των νέων, αλλά το ίδιο μπορούμε να πούμε και για τους ερευνητές. Δεν έχει κανένα νόημα να μιλάμε για τη δια βίου μάθηση και να παραμελούμε τους ερευνητές.
<P>
Κυρία Reding, ο κ. Busquin και η Γενική Διεύθυνσή του δεν ασχολούνται με την κατάρτιση των ερευνητών, δεν ασχολούνται με την αναγνώριση των μεταπτυχιακών τίτλων, δεν ασχολούνται με την κατάρτιση των διδακτόρων. Σήμερα αυτό αποτελεί ένα κενό που υπάρχει στην Ευρωπαϊκή Ένωση και, εάν η υπηρεσία της Επιτροπής που είναι αρμόδια για την Εκπαίδευση και τον Πολιτισμό δεν το καλύψει, πιθανώς η Ευρώπη να μην καταφέρει να είναι ανταγωνιστική ούτε στα μέσα επικοινωνίας, ούτε στον κινηματογράφο, ούτε στην έρευνα για την πληροφορική. Οι ανθρώπινοι πόροι μας είναι το μοναδικό μας μέλλον σε ένα κόσμο όπου η γνώση είναι ό,τι αξίζει περισσότερο. Δεν μπορούμε να αφήσουμε να μας αφαιρέσουν αυτό το πεδίο, ακόμη κι αν θα ήταν στενόχωρο από την άποψη της συνύπαρξης μεταξύ Επιτροπής και Ευρωπαϊκού Κοινοβουλίου. Πιστεύω ότι πρέπει να ζητήσουμε από τον κ. Πρόντι να πράξει ό,τι χρειάζεται για να πάψει πλέον η σημερινή κατάσταση όπου οι σπουδαστές είναι σαν παιδιά χωρίς πατέρα και οι ερευνητές δεν έχουν κανένα στήριγμα και βρίσκονται στο έλεος αυτού που αποφασίζουν οι διευθυντές τους.

<SPEAKER ID=320 NAME="Karas">
DE) Κύριε Πρόεδρε, κυρία Επίτροπε αγαπητοί κυρίες και κύριοι συνάδελφοι, δεδηλωμένος στόχος μας είναι να κάνουμε την Ευρώπη τον πιο ανταγωνιστικό, τον πιο δυναμικό και βασιζόμενο στη γνώση χώρο του κόσμου, έναν οικονομικό χώρο που θα είναι ικανός να πετυχαίνει διαρκή οικονομική ανάπτυξη με περισσότερες και καλύτερες θέσεις εργασίας και με μεγαλύτερη κοινωνική συνοχή. Γι' αυτό και θα πρέπει να καταβάλλουμε κάθε προσπάθεια, ώστε να εξαλειφθεί η ασυμφωνία που υπάρχει μεταξύ αυτών που βρίσκονται στα χαρτιά και των πραγματικών δυσκολιών που ζει καθημερινά ο Ευρωπαίος πολίτης.
<P>
Σημαντικό ρόλο παίζει εδώ η ευρωπαϊκή διάσταση του τομέα της παιδείας. Γι' αυτό και θα πρέπει να φροντίσουμε, ώστε τα κατοχυρωμένα στις Συνθήκες δικαιώματα, όπως το δικαίωμα της παραμονής και της ελεύθερης κυκλοφορίας, να μην παραμείνουν λόγια χωρίς περιεχόμενο. Η διασυνοριακή κινητικότητα δεν είναι απλώς μια εργασιακή και οικονομική ανάγκη, αλλά θέμα μελλοντικής πνευματικής τοποθέτησης. Γι' αυτό ακριβώς το λόγο απορώ που ακόμη υπάρχουν τόσα πολλά εμπόδια στην κινητικότητα και την ευελιξία στην Ευρώπη. Γι' αυτό και ζητάμε να συμπεριληφθούν και οι ερευνητές ως ομάδα ατόμων στο πεδίο εφαρμογής των συστάσεων. Ζητάμε μέτρα που θα ενδείκνυνται στην εξάλειψη των υφιστάμενων εμποδίων, που θα εξασφαλίζουν ότι τα άτομα που βρίσκονται στο στάδιο της κατάρτισης θα απολαμβάνουν των κοινωνικών και άλλων παροχών, ότι δε θα υπάρχει κίνδυνος διπλής φορολόγησης, ότι θα ενισχύεται η εκμάθηση δύο τουλάχιστον κοινοτικών γλωσσών και ότι θα συμβάλλουν οικονομικά στην ανάπτυξη οργάνων. Ζητάμε, τέλος, μέτρα που θα επιτρέπουν μεγαλύτερη διαφάνεια στην αναγνώριση των αποδεικτικών προσόντων, σπουδών και χρόνου κατάρτισης. Ζητάμε από την Επιτροπή έναν πιο ενεργό ρόλο στην προώθηση της αμοιβαίας αναγνώρισης των τίτλων κατάρτισης, που ενισχύουν την κινητικότητα και ευελιξία, ώστε να μπορέσουν να υλοποιηθούν οι δεδηλωμένοι στόχοι μας.

<SPEAKER ID=321 NAME="Reding">
. Κύριε Πρόεδρε, αγαπητοί συνάδελφοι, ευχαριστώ αρχικά τον εισηγητή αλλά και όλους όσους δεσμεύτηκαν, τόσο στην αρμόδια επιτροπή όσο και στο Κοινοβούλιο μας, προκειμένου να γίνει η κινητικότητα πραγματικότητα.
<P>
Όσα ειπώθηκαν τα γνωρίζω, πιστέψτε με και αυτά και άλλα πολλά. Τα προβλήματα δεν λύνονται με πράσινα, λευκά, μαύρα ή κόκκινα βιβλία, αλλά με συγκεκριμένες δράσεις. Και εν προκειμένω, έχουμε να κάνουμε με μια συγκεκριμένη δράση. Πιστέψτε με, δεν είναι εύκολο. Μη φανταστείτε ότι θα γράψουμε μια σύσταση σε ένα χαρτί και τα κράτη μέλη θα κάνουν χαράς ευαγγέλια! Όχι, θα πρέπει να αναγκάσουμε ορισμένα κράτη να καταργήσουν κάποιους φαινομενικά γελοίους φραγμούς. Εξακολουθούμε ωστόσο να συναντούμε εμπόδια στην κατάργηση των φραγμών, πιστέψτε με, και ως προς αυτό δεν έχω καταφέρει να πείσω όλα τα κράτη μέλη. Αλλά αισιοδοξώ.
<P>
Αισιοδοξώ για δύο λόγους: κατ' αρχάς, διότι ως Επίτροπος, αν θέλω να προχωρήσω, δεν δικαιούμαι να είμαι απαισιόδοξη. Και στη συνέχεια, επειδή, παρ' όλα τα προβλήματα, τα οποία γνωρίζω, εκατοντάδες χιλιάδες σπουδαστές, εκατοντάδες χιλιάδες γονείς και παππούδες με συναντούν και μου λεν ευχαριστώ, μου λένε πόσο καταπληκτική ήταν η εμπειρία τους. Για βγείτε μια βόλτα στους δρόμους και ρωτήστε τους νέους και τους μεγαλύτερους, ποια ευρωπαϊκά προγράμματα γνωρίζουν. Τι θα σας πουν; Το Socrates και το Erasmus.
<P>
Παρ' όλα λοιπόν τα προβλήματα που εξακολουθούν να υπάρχουν, και τα οποία γνωρίζω, τα προγράμματα αυτά είναι θετικά και προσφέρουν στον κόσμο. Τα εμπόδια που υπάρχουν, που εξακολουθούν να υπάρχουν, συμφωνώ απολύτως μαζί σας, θα πρέπει να τα υπερνικήσουμε. Σας ευχαριστώ για τη συνεργασία σας στην κατεύθυνση αυτή. Με τα λόγια όλα είναι εύκολα, στην πράξη όμως τα πράγματα είναι λίγο πιο δύσκολα. Επιπλέον, τα περισσότερα από τα προβλήματα που γνωρίζουμε δεν προέρχονται από την Επιτροπή, αλλά από τα κράτη μέλη, μερικές φορές μάλιστα και από τις περιφέρειες.
<P>
Όσο για τα χρηματοδοτικά προβλήματα, πού βρισκόμαστε; Κυρία Pack, σας καλώ ως μάρτυρα, η Επιτροπή και το Κοινοβούλιο είχαν συμφωνήσει να ζητήσουν περισσότερα χρήματα διότι είχαν επίγνωση ότι οι υποτροφίες Erasmus ήταν ανεπαρκείς και μόνο αυτοί που είχαν κάποια βοήθεια από τους γονείς ή τους παππούδες τους, ή που δούλευαν ενώ σπούδαζαν με Erasmus, είχαν τη δυνατότητα να επωφεληθούν από τις συγκεκριμένες υποτροφίες Erasmus. Ωραία, ό,τι ήταν να πάρουμε, το πήραμε. Για το λόγο αυτό, ζήτησα από τους υπουργούς, αφού δεν μου έδωσαν περισσότερα χρήματα, να ενεργήσουν, ώστε οι χώρες τους να προσφέρουν κάποιες συμπληρωματικές προς τις Erasmus υποτροφίες, και βρισκόμαστε στο στάδιο των συζητήσεων.
<P>
Το προηγούμενο Σάββατο, παρευρέθηκα σε ένα Συμβούλιο των Υπουργών Παιδείας στο Παρίσι, με αποκλειστικό θέμα την κινητικότητα. Κάτι κινείται, αγαπητοί συνάδελφοι, κάτι κινείται πραγματικά. Ο κ. εισηγητής παρέθεσε αποσπάσματα από την ομιλία του Προέδρου Σιράκ για την κινητικότητα. Το Νοέμβριο, οι Υπουργοί Παιδείας θα ψηφίσουν μια απόφαση, η οποία δεν αφορά τη συγκεκριμένη σύσταση μόνο, που αποτελεί ένα μικρό βήμα προς τη σωστή κατεύθυνση, αλλά και ένα πρόγραμμα δράσης, το οποίο πρέπει να δρομολογηθεί για να διευκολυνθεί η κινητικότητα, για να υλοποιηθεί η κινητικότητα. Ένα από τα θέματα που θα συζητηθούν στο Συμβούλιο της Νίκαιας θα είναι η κινητικότητα. Το βλέπετε λοιπόν, κάπως προχωράνε τα πράγματα. Δεν πρέπει να τα αντιμετωπίζουμε όλα αρνητικά, διότι έχει σημειωθεί μεγάλη πρόοδος. Έχω να σας πω όμως, ότι αν θέλετε να εξακολουθήσει να σημειώνεται πρόοδος στο θέμα αυτό, θα πρέπει να το προωθήσουμε. Βοηθήστε με λοιπόν να το προωθήσω. Συνεχίστε να ενεργείτε αύριο με τον τρόπο που ενεργείτε σήμερα. Σας ευχαριστώ εκ των προτέρων για αυτό.
<P>
Θα ήθελα επίσης να πω ότι η γαλλική Προεδρία δεν είναι η μόνη που κάνει βήματα προς αυτή την κατεύθυνση. Επί πορτογαλικής προεδρίας, έγινε εξαιρετική και άριστη προετοιμασία ως προς το συγκεκριμένο ζήτημα και θα ήθελα να εκφράσω την ευγνωμοσύνη μου προς αμφότερες τις χώρες αυτές, για τον τρόπο με τον οποίο προτίθενται να προχωρήσουν στη κατεύθυνση αυτή. Η Διάσκεψη της Λισσαβόνας, αγαπητοί συνάδελφοι, υπήρξε κατά κάποιο τρόπο η αφετηρία μιας μακράς διαδρομής και βρισκόμαστε στην αρχή της διαδρομής αυτής. Οι αρχηγοί των κρατών και των κυβερνήσεών μας, οι περιφερειακές, εθνικές κυβερνήσεις, αντιλήφθηκαν ότι, αν θέλουμε να αναπτύξουμε την οικονομία μας, αν θέλουμε να αναπτύξουμε την κοινωνία μας, η εκπαίδευση οφείλει να διαδραματίσει σημαντικό ρόλο. Η δημιουργία ενός ευρωπαϊκού χώρου γνώσης και τεχνογνωσίας αποτελεί λοιπόν ένα πολύ σημαντικό βήμα προς τη σωστή κατεύθυνση, αλλά οι δυσκολίες δεν έχουν τελειώσει, ούτε κατά διάνοια. Η δράση μας δεν θα είναι λόγια του αέρα, σας το λέω ξεκάθαρα, θα είναι μια συγκεκριμένη δράση, δεν μπορεί όμως να γίνει πράξη από τη μια μέρα στην άλλη. Θα πρέπει να δουλέψουμε, να δουλέψουμε, να δουλέψουμε, να προωθήσουμε το ζήτημα αυτό, να το προωθήσουμε ακόμα περισσότερο, αλλά θα τα καταφέρουμε.
<P>
Σχετικά με τις τροπολογίες, μπορούν να γίνουν δεκτές οι ακόλουθες: 4, 5, 11, 12, 16 ως 18, 25 ως 27, 28, 30, 31, 33 ως 38, 40, 41, 44, 52, 53, 54, 55. Μπορώ επίσης να δεχτώ τις εξής τροπολογίες, κατόπιν επαναδιατύπωσης: 7, 9, 13, 20, 23, 29, 32, 42, 52, 57, βάσει του αγγλικού κειμένου. Και τέλος, μπορώ να υιοθετήσω εν μέρει τις τροπολογίες: 6, 10, 15, 19, 21, 22, 24 και 42. Νομίζω ότι μιλάμε για το σύνολο σχεδόν των τροπολογιών.
<P>
Ας έρθουμε τώρα στις τροπολογίες με τις οποίες υπάρχει πρόβλημα: τις τροπολογίες περί ερευνητών. Από την αρχή, είχε γίνει αρκετά σαφές ότι οι ερευνητές δεν μπορούν να συμπεριληφθούν στη σύσταση. Το Κοινοβούλιο όμως, και αυτός είναι ο ρόλος του, το Κοινοβούλιο άσκησε πίεση για να περιληφθούν παρ' όλα αυτά οι ερευνητές στο κείμενο. Η Επιτροπή εισάκουσε το Κοινοβούλιο, διότι μια ανακοίνωση που εγκρίθηκε στις 18 Ιανουαρίου σχετικά με τον ευρωπαϊκό χώρο έρευνας, ασχολήθηκε με το θέμα και, συνεχεία της ανακοίνωσης, ο Επίτροπος κ. Busquin θα παρουσιάσει μια ανακοίνωση σχετικά με την κινητικότητα των ερευνητών. Θα υπάρξει λοιπόν μια ειδική ανακοίνωση για το θέμα, κάτι που επετεύχθη μέχρις ενός σημείου, νομίζω, χάρη στην πίεση που άσκησε το Κοινοβούλιο.
<P>
Επιτρέψτε μου τώρα να επανέλθω στις τροπολογίες 46 ως 51, οι οποίες ζητούν από τα κράτη μέλη και την Επιτροπή να θεσπίσουν, προκειμένου να διασφαλιστεί η παρακολούθηση της σύστασης, μια διαδικασία ανάλογη, θα λέγαμε, με τη διαδικασία του Λουξεμβούργου για την απασχόληση. Συμφωνώ με το στόχο, η θέση της Επιτροπής σχετικά με τις τροπολογίες αυτές υπαγορεύεται από ένα σοβαρό λόγο, διότι αν γίνουν αποδεκτές αυτούσιες, όπως προτείνονται και διατυπώνονται στο κείμενο, θα έχουμε το ίδιο πρόβλημα όπως και όταν θα συζητήσουμε το σχέδιο δράσης που οι Υπουργοί και η Επιτροπή θέλουν να ολοκληρώσουν το Νοέμβρη. Θα χρειαστούμε πολυάριθμο, καινούργιο ανθρώπινο δυναμικό, το οποίο επί του παρόντος δεν διαθέτουμε. Δεν θέλησα να αφήσω το ζήτημα να περάσει έτσι. Στη συνεδρίαση της Επιτροπής, σήμερα το πρωί, έθιξα το ζήτημα και το πόρισμα των επιτρόπων ήταν σαφές.
<P>
Όσον αφορά την ανακοίνωση της 26ης Ιουλίου, για την αντιστοιχία μεταξύ ανθρώπινων πόρων και καθηκόντων του θεσμικού οργάνου, η Επιτροπή δεν μπορεί να αποδεχτεί νέα καθήκοντα, εάν η αρμόδια επί του προϋπολογισμού αρχή δεν της χορηγήσει τα απαραίτητα για την εκτέλεσή τους κονδύλια. Είναι μια θέση αρχής, η οποία εφαρμόζεται γενικά και όχι μόνο στο συγκεκριμένο θέμα που μας ενδιαφέρει σήμερα. Είναι μια συλλογική και ομόφωνη θέση της Επιτροπής, σχετικά με τις λαμβανόμενες αποφάσεις, την ομάδα των ειδικών, τα προβλήματα του προσωπικού. Η Επιτροπή, στο εξής, θα δίνει, για όλα τα θέματα, την ίδια απάντηση. Η αρμόδια επί του προϋπολογισμού αρχή θα πρέπει να φροντίσει να θέσει στη διάθεσή μας τα υλικά μέσα για τη δράση μας.
<P>
Με αυτό το δεδομένο, θα ήθελα ωστόσο να σας υπενθυμίσω ότι η Επιτροπή διαθέτει ήδη ένα σύστημα ελέγχου, το οποίο θα εφαρμοστεί στο πλαίσιο της νέας μεθόδου ανοιχτού συντονισμού που συνέστησε το Ευρωπαϊκό Συμβούλιο της Λισσαβόνας. Πράγματι, η ανοιχτή αυτή μέθοδος συνεργασίας προϋποθέτει τον καθορισμό κατευθυντήριων γραμμών σε ευρωπαϊκό επίπεδο, οι οποίες θα μπορούν να προσαρμόζονται, εφαρμοζόμενες, στην περιφερειακή και εθνική ποικιλομορφία. Θα επιτρέπει όμως επίσης, περιοδικά, να γίνεται ένας έλεγχος, ώστε τα κράτη μέλη να μπορούν να αναπτύσσουν σταδιακά τη δική τους πολιτική στο ζήτημα της κινητικότητας.
<P>
Κύριε εισηγητή, νομίζω ότι, πέραν των ζητημάτων αρχής που με δεσμεύουν όσον αφορά τη συλλογική απόφαση της Επιτροπής, υπάρχει εδώ ένα θέμα προς διερεύνηση, και ίσως θα έπρεπε να αναζητήσουμε κάποιες εναλλακτικές λύσεις σχετικά. Όπως και να έχει, είμαι πρόθυμη να συζητήσω μαζί σας για να δούμε τι μπορούμε να κάνουμε επί του προκειμένου.
<P>
Τέλος, η Επιτροπή δεν μπορεί να υιοθετήσει τις τροπολογίες 8 και 58, την πρώτη επειδή τα συμπεράσματα της Λισσαβόνας, τα οποία ήδη εμπεριέχονται στο σημείο 11, καλούν τα κράτη μέλη να λάβουν τα αναγκαία μέτρα για να ενθαρρύνουν την κινητικότητα και, πιστέψτε με, βρίσκονται σε καλό δρόμο το απέδειξαν την προηγούμενη Κυριακή στο Παρίσι, όταν επί ένα ολόκληρο απόγευμα διεξήγαγαν συζητήσεις επί συζητήσεων και δεσμεύτηκαν για την κινητικότητα. Τα πράγματα έχουν πάρει το δρόμο τους! Και η τροπολογία 58 επίσης δεν μπορεί να υιοθετηθεί, για τον απλούστατο λόγο ότι αποτελεί επανάληψη της τροπολογίας 37, την οποία έχει προτείνει το Κοινοβούλιο για το ίδιο θέμα.
<P>
Νομίζω ότι βρισκόμαστε σε καλό δρόμο και μπορούμε να επιτύχουμε μια συμφωνία επί του περιεχομένου, χωρίς να καταφύγουμε αναγκαστικά στη δεύτερη ανάγνωση έτσι θα μπορούσαμε στο Συμβούλιο των Υπουργών Παιδείας, στις 9 Νοεμβρίου, να εγκρίνουμε ένα κείμενο, βάσει του οποίου θα μπορούσε ενδεχομένως η γαλλική Προεδρία να υποβάλει στο Ευρωπαϊκό Συμβούλιο της Νίκαιας το φάκελο "κινητικότητα" , όπως ζήτησαν οι αρχηγοί κρατών και κυβερνήσεων στα συμπεράσματα του Συμβουλίου της Λισσαβόνας.
<P>
Αγαπητοί συνάδελφοι, όλοι θέλουμε το ίδιο πράγμα. Θέλουμε να υπάρξει πρόοδος στο ζήτημα αυτό, πρόοδος συγκεκριμένη, ορατή στις περιφέρειες και τα κράτη μέλη μας. Θα ήθελα επίσης να κάνω πολύ περισσότερα πράγματα όσον αφορά την αναγνώριση των πτυχίων. Για την ώρα, όμως, έτσι όπως έχουν οι συμβάσεις, εμπίπτει στην εθνική αρμοδιότητα, χωρίς αυτό να σημαίνει ότι θα μείνω με σταυρωμένα χέρια. Συζητώ συνεχώς με τους υπουργούς, ξέρω επίσης ότι θα πρέπει να λάβουμε υπόψη μας την αυτονομία και την ανεξαρτησία των πανεπιστημίων, αλλά με τα δίκτυα που έχουμε δημιουργήσει έχουμε φέρει κοντά τα πανεπιστήμια μεταξύ τους, τα οποία προχωρούν όλο και περισσότερο σε συνεργασίες και αναγνωρίζουν σπουδαστές και σπουδές που έχουν πραγματοποιηθεί σε άλλα πανεπιστήμια. Οι ρυθμοί είναι αργοί και αυτό είναι απογοητευτικό, γιατί ο στόχος είναι ορατός μπροστά μας. Είναι ένας ωραίος στόχος και πολύ θα θέλαμε η πρόοδος να είναι πολύ πιο γρήγορη. Δυστυχώς, στην πολιτική τα πράγματα δεν πηγαίνουν πάντα τόσο γρήγορα όσο θα ευχόμασταν. Αν όμως προωθούμε συνεχώς την κινητικότητα, θα τα καταφέρουμε. Βοηθήστε με λοιπόν να προωθήσω την κινητικότητα.
<P>
(Χειροκροτήματα)

<SPEAKER ID=322 NAME="Πρόεδρος">
Ευχαριστώ πολύ, Επίτροπε κυρία Reding.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση διακόπτεται στις 23.12)

<CHAPTER ID=17>
Προσφώνηση του κ. Ciampi, Προέδρου της Ιταλικής Δημοκρατίας
<SPEAKER ID=323 NAME="Πρόεδρος">
Κύριε Πρόεδρε, είναι μεγάλη μου τιμή που σας καλωσορίζω στο Ευρωπαϊκό Κοινοβούλιο. Επιτρέψτε μου να αναφερθώ εν συντομία στην υπέροχη ανάμνηση που διατηρώ από την επίσημη επίσκεψή μου στην Ιταλία, τον περασμένο Μάρτιο, από την ιδιαιτέρως θερμή υποδοχή που μου επεφύλαξε η χώρα σας και εσείς προσωπικά, κύριε Πρόεδρε, και από την ενδελέχεια και τη διαύγεια του ευρωπαϊκού σας οράματος.
<P>
Μας επισκέπτεστε, σήμερα, σε μια κρίσιμη στιγμή για το μέλλον του ευρωπαϊκού οικοδομήματος. Βεβαίως, έχουμε κάθε λόγο να είμαστε ευχαριστημένοι, και μάλιστα προ ολίγου συζητούσαμε το θέμα αυτό, αφού την περασμένη Δευτέρα ψηφίστηκε ο Χάρτης των Θεμελιωδών Δικαιωμάτων από τα μέρη της Σύμβασης. Γνωρίζουμε πολύ καλά, κύριε Πρόεδρε, ότι υπήρξατε εξαρχής ο πρωτεργάτης του Χάρτη αυτού. Πιστεύατε μάλιστα στο Χάρτη ακόμα και όταν ορισμένοι θεωρούσαν ότι ένα τέτοιο σχέδιο ανήκει περισσότερο στη σφαίρα της ουτοπίας παρά της πραγματικότητας. Έχετε διατυπώσει επανειλημμένως την ευχή να αποκτήσει ο Χάρτης πραγματική νομοθετική ισχύ. Την ευθύνη για την περαιτέρω πορεία του κειμένου αυτού την έχει πλέον το Ευρωπαϊκό Συμβούλιο του Μπιαρρίτς αρχικά και της Νίκαιας στη συνέχεια, το Κοινοβούλιο μας όμως αναμένει με αισιοδοξία τα αποτελέσματα των διαπραγματεύσεων. Εξάλλου, η αισιοδοξία μας ενισχύεται αυτές τις μέρες από τις πολυάριθμες παρεμβάσεις που έγιναν από πλευράς των κρατών μελών.
<P>
Η Διακυβερνητική Διάσκεψη όμως εισέρχεται τώρα και αυτή στην πιο κρίσιμη φάση της. Στη Λειψία, στις 6 Ιουλίου, είχατε κάνει έκκληση να υπάρξει ένα όραμα για το μέλλον της Ευρώπης, θεμελιωμένο σε ένα σχέδιο συντάγματος. Εκτιμούμε την ενέργειά σας, όπως επίσης και τις ενέργειες του Προέδρου Σιράκ ή του Υπουργού κ. Joschka Fischer. Πραγματικά, κατα αυτόν τον τρόπο εγκαινιάζεται ένας πραγματικός πολιτικός στοχασμός σχετικά με το μέλλον της Ευρώπης και είμαι απολύτως βέβαιη ότι η σημερινή ομιλία σας θα αποτελέσει το έναυσμα για να εμβαθύνουμε περαιτέρω στη συζήτηση αυτή.
<P>
Κύριε Πρόεδρε, να είστε βέβαιος ότι η Συνέλευσή μας αποδίδει ιδιαίτερη σημασία στο σπουδαίο ευρωπαϊκό αυτό σχέδιο. Από την πλευρά μας, είμαστε και εμείς βέβαιοι ότι μπορούμε να στηριζόμαστε στη χώρα σας, της οποίας η δράση υπήρξε ανέκαθεν καθοριστική, σε όλες τις σημαντικές φάσεις της ευρωπαϊκής οικοδόμησης, ότι θα συμβάλλει αποφασιστικά στο σχέδιο αυτό.

<SPEAKER ID=324 NAME="Ciampi">
. (ΙΤ) Κύριε Πρόεδρε, κύριοι βουλευτές, συνειδητοποιώ τη σημασία και την ευθύνη του να απευθύνομαι σήμερα στο Ευρωπαϊκό Κοινοβούλιο, το οποίο αποτελεί το μοναδικό ευρωπαϊκό όργανο που έχει εκλεγεί άμεσα και δημοκρατικά. Αποτίω φόρο τιμής στο ευρωπαϊκό πνεύμα της Προέδρου του και στην ακλόνητη βούλησή της να προωθήσει το σχέδιο της ενοποίησης της Ευρώπης.
<P>
Το να εργαζόμαστε σήμερα για την Ευρώπη σημαίνει να μην αναβάλλουμε την απάντηση στο κεντρικό ζήτημα της διακυβέρνησης της Ένωσης, σημαίνει επίσης την πραγματοποίηση των θεσμικών μεταρρυθμίσεων και της διεύρυνσης· σημαίνει επίσης να συνειδητοποιούμε ότι η θέση σε κυκλοφορία του ευρώ αποτέλεσε μία αποφασιστική καμπή στη διαδικασία της ευρωπαϊκής ολοκλήρωσης.
<P>
Αποφασίζουμε εκ νέου τις μοίρες της ηπείρου μας, όπως ακριβώς χρειάστηκε να κάνουν οι μεγάλοι πολιτικοί της δεκαετίας του ' 50. Μισός αιώνας ειρήνης, ειρηνικής συνύπαρξης των λαών που επανειλημμένα είχαν καταστρέψει οι πόλεμοι, ιδού οι αποδείξεις για τη χρησιμότητα και την ανάγκη της ευρωπαϊκής ενοποίησης. Γνωρίζουμε ωστόσο ότι η διαδικασία αυτή δεν έχει ολοκληρωθεί ακόμα και ότι η μη ολοκλήρωσή της απειλεί τη ζωτικότητα της διαδικασίας.
<P>
Η Ιταλία είναι μία από τις ιδρυτικές χώρες της Ευρωπαϊκής Ένωσης· σκοπεύει να συνεχίσει να αποτελεί δραστήριο μέλος στην Ένωση αυτή. Αυτή μας η θέληση προέρχεται από την πραγματική βούληση του ιταλικού λαού, ο οποίος επανειλημμένα έλαβε θέση στο ιταλικό Κοινοβούλιο με ευρεία πλειοψηφία υπέρ θεμάτων ζωτικής σημασίας για την ευρωπαϊκή πολιτική και για την ασφάλεια στην Ευρώπη.
<P>
Οι ίδιες μας οι επιτυχίες συνεπάγονται νέες ευθύνες. Η διεύρυνση, για την οποία επιβάλλεται να πραγματοποιηθούν ριζικές θεσμικές μεταρρυθμίσεις, αποτελεί απότοκο του θριάμβου της δημοκρατικής και ενωμένης Ευρώπης κατά τη μακρά αντιπαράθεσή της με τον ανατολικό συνασπισμό.
<P>
Είναι βαριά τα καθήκοντα στα οποία θα πρέπει να ανταπεξέλθουμε, ξεκινώντας από τα επόμενα Ευρωπαϊκά Συμβούλια του Μπιαρρίτς και της Νικαίας, τα οποία θα πρέπει να καταλήξουν σε ένα Χάρτη των Θεμελιωδών Δικαιωμάτων, ο οποίος να μιλά άμεσα σε όποιον έχει την υπερηφάνεια να αισθάνεται πολίτης της Ευρώπης, μίας Ένωσης η οποία να ακολουθεί την πορεία της ολοκλήρωσης, καθώς και στην εκκίνηση ενισχυμένων συνεργασιών, προκειμένου να ενισχυθεί και να καταστεί πιο ελαστική η Ένωση. Κάθε κράτος μέλος ας αναλάβει τις δικές του ευθύνες για το μέλλον της Ένωσης.
<P>
Η εμπειρία των τελευταίων πενήντα ετών επιβεβαιώνει ότι χρειάζεται πάντοτε μία προωθητική δύναμη: μία πρωτοπορία ανοικτή σε όλους, χωρίς δικαιωματικά μέλη, η οποία να αποτελείται από χώρες πεπεισμένες για την αξία των στόχων τους και αποφασισμένες να τους επιτύχουν.
<P>
Θεσμικές μεταρρυθμίσεις, διεύρυνση, διαχείριση της οικονομίας, αμυντική διάσταση, κοινός νομικός χώρος, ιδού οι νέοι πυλώνες μίας συνεκτικής ένωσης, έτοιμης να ανταποκριθεί στις προκλήσεις.
<P>
Η Ευρωπαϊκή Επιτροπή οφείλει να προωθεί τα κοινά συμφέροντα της Ένωσης, οφείλει να προωθήσει τη διαχείριση της οικονομίας. Εκτιμώ τον Πρόεδρο της Επιτροπής και τη σημαντική αναφορά που έκανε εχθές στην αίθουσα αυτή στο ρόλο, τη συλλογική δράση και τη διαχειριστική ικανότητα της Ευρωπαϊκής Επιτροπής.
<P>
(Χειροκροτήματα) Έχουμε καταλήξει στην πορεία που οφείλουμε να ακολουθήσουμε και στους στόχους που θα πρέπει να επιτευχθούν. Κατά την επίτευξή τους, σταδιακά και στο σύνολό τους, θα δοκιμαστεί η συνοχή μας και η ικανότητά μας να επιτυγχάνουμε τους στόχους που θέτουμε.
<P>
Σήμερα η ποπλυπλοκότητα των λειτουργιών της Ευρώπης καθιστά απολύτως απαραίτητη τη θεσμική μεταρρύθμιση. Το πρόβλημα δεν είναι νέο. Αντιμετωπίστηκε στο παρελθόν με την πρώτη διεύρυνση των εννέα, το 1973, των δώδεκα το 1986 και τέλος με την τελευταία διεύρυνση το 1995, ενώ αποτέλεσε το κύριο ζήτημα του Ευρωπαϊκού Συμβουλίου του Αμστερνταμ του 1997, εξαιτίας της προφανούς ανάγκης να προσαρμόσει η Ένωση των δεκαπέντε χωρών μελών, όργανα και κανόνες που σχεδιάστηκαν για έξι μέλη και για μία Κοινότητα με πιο περιορισμένες αρμοδιότητες και με λιγότερες πολιτικές φιλοδοξίες. Η επίλυση του προβλήματος είχε τότε αναβληθεί· η αντιμετώπισή του σήμερα είναι αναπόφευκτη.
<P>
Μόνο ως Ευρώπη, τα επιμέρους εθνικά κράτη θα εξακολουθήσουν να αποτελούν πειστικούς πρωταγωνιστές στη διεθνή κοινότητα. Η απομόνωση των ευρωπαϊκών κρατών σε ένα κόσμο παγκοσμιοποίησης θα συνέβαλλε στη δημιουργία καινών φιλοδοξιών και στην περιφερειοποίηση αυτών των κρατών. Η Ένωση οφείλει να μιλά με μία και μόνο φωνή στην εξωτερική πολιτική και να προβάλλει το κοινό της δυναμικό στον τομέα της ασφάλειας και άμυνας.
<P>
Η διεύρυνση αποτελεί μία επιτακτική ανάγκη ηθικής, και όχι μόνο πολιτικής φύσεως: οφείλουμε να προσφέρουμε στις υποψήφιες χώρες τις ίδιες ευκαιρίες να συμβάλουν στη μεγάλη ευρωπαϊκή οικοδόμηση την οποία ξεκίνησαν οι χώρες μας στο παρελθόν, ευνοημένες από τη δημοκρατική ανάπτυξη και την ασφάλεια της Δυτικής Ευρώπης. Η διεύρυνση επιβάλλει την ενίσχυση. Η ενίσχυση επιτρέπει και δεν θέτει σε κίνδυνο τη διεύρυνση.
<P>
Εκτός από τις χώρες που επιθυμούν να ενταχθούν στην Ένωση, υπάρχει μία πληθώρα χωρών, στην Ανατολή και στο Νότο, οι οποίες επιθυμούν στενές σχέσεις με την Ευρώπη. Είναι προς το συμφέρον μας να προβάλει η Ευρώπη την σταθερότητα και την ευημερία πέρα από τα στενά της σύνορα, τα σημερινά και τα μελλοντικά, και να δει με τρόπο καινοτόμο τη σχέση που θα πρέπει να οικοδομηθεί και με χώρες οι οποίες δεν είναι υποψήφιες. Υπάρχει ένας ευρωπαϊκός χώρος ευρύτερος, ένας χώρος ο οποίος μέχρι τώρα δεν έχει συνδεθεί στενά με την Ένωση, η οποία οφείλει να ανακαλύψει την ιστορική ψυχή ενός ευρύτερου γεωγραφικού πεδίου.
<P>
Σε 453 ημέρες τα χαρτονομίσματα των ευρώ θα τεθούν σε κυκλοφορία. Μέσα σε λίγα χρόνια οι νέες γενεές θα έχουν μόνο μία αμυδρή ανάμνηση των εθνικών νομισμάτων. Το ευρώ, κατευθυνόμενο από το σύστημα των Κεντρικών Ευρωπαϊκών Τραπεζών, έφερε τα όρια της διαδικασίας της Ευρωπαϊκής Ολοκλήρωσης σε ένα σημείο απ' όπου δεν υπάρχει πλέον επιστροφή.
<P>
Το ευρώ αποτελεί απλώς ένα στάδιο στην πραγματοποίηση της οικονομικής, κοινωνικής, πολιτικής και πολιτιστικής Ευρώπης. Την καθιστά πλέον απαραίτητη. Όταν αποφασίστηκε η νομισματική ένωση γνωρίζαμε ότι δημιουργούσαμε μία ασυμμετρία, είχαμε ωστόσο εμπιστοσύνη ότι η ασυμμετρία αυτή θα εξαλείφονταν καθώς θα προχωρούσαμε σε μία κοινή διαχείριση της οικονομίας.
<P>
Οι ανησυχίες τις οποίες προξενεί το σημερινό επίπεδο ισοτιμιών του ευρώ είναι δικαιολογημένες, δεν θα πρέπει ωστόσο να λησμονούμε ότι ακόμα και τα σημαντικότερα νομίσματα παρουσιάζουν σημαντικές αυξομοιώσεις στον καθημερινό καθορισμό των ισοτιμιών στις αγορές.
<P>
Η ανάπτυξη της ευρωπαϊκής οικονομίας αποτελεί σήμερα δεδομένο. Ας αξιοποιήσουμε την παρούσα αδυναμία του ευρώ, η οποία ευνοεί την αύξηση του ανταγωνισμού των τιμών, προκειμένου να επιταχύνουμε την αύξηση της παραγωγικότητας την οποία μπορεί να δημιουργήσει η καινοτομία, τόσο των μέσων και των μεθόδων παραγωγής, όσο και της οργάνωσης των αγορών.
<P>
Κύριοι βουλευτές, η συζήτηση η οποία έχει ξεκινήσει σχετικά με το Ευρωπαϊκό Σύνταγμα καταδεικνύει τη ζωτικότητα και την αξιοπιστία των ευρωπαϊκών ιδανικών, και αποτελεί απόδειξη της συνείδησης μίας πραγματικής κοινότητας αξιών. Η επιβεβαίωση μίας ιδέας βασίζεται στο ρεαλισμό και στον ιδεαλισμό. Η επεξεργασία του Χάρτη των θεμελιωδών δικαιωμάτων αποτελεί απότοκο της ανάγκης να γίνει αποδεκτή η Ευρώπη στη συνείδηση της κοινωνίας των πολιτών· αποδεικνύει ότι η ευρωπαϊκή ολοκλήρωση δεν αποτελεί ένα τεχνητό οικοδόμημα, αλλά διαθέτει ψυχή: την ευρωπαϊκή ταυτότητα.
<P>
Ο ευρωπαϊκός Χάρτης διακηρύττει σε όλο τον κόσμο, και κυρίως σε εμάς τους ίδιους, ποιοι είμαστε και σε τί πιστεύουμε. Εάν δεν το διακηρύξουμε τώρα, σε αυτή την ευαίσθητη και ταραγμένη καμπή που περνά η ευρωπαϊκή και παγκόσμια ιστορία, πότε θα το διακηρύξουμε;
<P>
Το περίγραμμα αυτής της κοινότητας αξιών μας διαγράφεται πολύ σαφέστερα από ό,τι πιστεύαμε κάποτε εμείς οι ίδιοι. Η συζήτηση, στην οποία κάθε χώρα συμβάλλει με τις δικές τις ευαισθησίες, παραδόσεις και πολιτισμό, αποτελεί το μέσο για να ορίσουμε, να διαμορφώσουμε και να επιβεβαιώσουμε το περίγραμμα αυτό.
<P>
Με τον Χάρτη των θεμελιωδών δικαιωμάτων η Ευρώπη πραγματοποιεί ένα σημαντικό βήμα στην μεταμόρφωση ενός χώρου, μέχρι τώρα κυρίως οικονομικού, σε ένα κοινό χώρο δικαιωμάτων, ορίζοντας αξίες και κανόνες οι οποίοι αποτελούν τις συνισταμένες της έννοιας της ευρωπαϊκής ιθαγένειας.
<P>
Είναι σημαντικό να γνωρίσουν οι πολίτες αυτό το Χάρτη, αφού εγκριθεί από το Ευρωπαϊκό Συμβούλιο, προκειμένου να αναγνωρίσουν την ευρωπαϊκή τους ταυτότητα μέσα σ' αυτόν.
<P>
Στη συνέχεια θα χρειαστεί να δημιουργήσουμε μία σύνδεση μεταξύ του Χάρτη και των αναθεωρημένων συνθηκών. Η σύνδεση μπορεί να πραγματοποιηθεί με διάφορους τρόπους. Ενσωματώνοντας το Χάρτη στον νέο νομοθετικό όργανο, ή περιλαμβάνοντάς τον σε αυτό ως προοίμιο. Πιστεύω προσωπικά ότι ο Χάρτης θα πρέπει να αποτελέσει το πρώτο μέρος ενός Συντάγματος,
<P>
(Χειροκροτήματα)το οποίο θα πρέπει να συμπληρωθεί με ένα δεύτερο τμήμα όπου θα ορίζονται τα διάφορα όργανα, οι αρμοδιότητες και οι μεταξύ τους σχέσεις.
<P>
Υπάρχει ο κίνδυνος να παρεκκλίνουμε της πορείας μας εάν επικεντρωθούμε στο πρόβλημα του αν η Ευρώπη θα πρέπει να αποτελέσει μία Ομοσπονδία ή μια Συνομοσπονδία. Τώρα είναι η στιγμή να εντοπίσουμε και να δώσουμε έμφαση στα στοιχεία στα οποία συγκλίνουμε και να προχωρήσουμε με ρεαλισμό, χωρίς δογματισμούς και προκαταλήψεις. Η μεταρρυθμιστική βούληση των Ευρωπαίων θα κατορθώσει να εξεύρει λύσεις οι οποίες να επιτρέπουν στα ομοσπονδιακά όργανα, όπως για παράδειγμα στην Ευρωπαϊκή Κεντρική Τράπεζα, να λειτουργούν από κοινού με άλλους οργανισμούς σε διακυβερνητική βάση.
<P>
Κύριοι βουλευτές, από τα αποτελέσματα που θα επιτύχουμε στις επόμενες συνεδριάσεις του Ευρωπαϊκού Συμβουλίου εξαρτάται η εικόνα και ο ρόλος της Ευρώπης και των επιμέρους κρατών μελών στον κόσμο του 21ου αιώνα.
<P>
Οι διαδικασίες περιφερειακής ενοποίησης στη Βόρεια και τη Νότια Αμερική, στον Ειρηνικό και την Ασία έχουν ως πρότυπο αλλά και συνομιλητή την Ευρωπαϊκή Ένωση. Και στο σημείο αυτό ας μην αυταπατώμεθα ότι ο χρόνος αποτελεί σύμμαχό μας. Δεν υπαγορεύουμε εμείς μόνοι μας το ρυθμό της ευρωπαϊκής ενοποίησης. Το κέρδος που μπορούμε να επιτύχουμε αποκλειστικά ως Ένωση, μας υποχρεώνει να συμβαδίζουμε με τους άλλους μεγάλους πρωταγωνιστές στο παγκόσμιο προσκήνιο.
<P>
Δύο περιοχές ζωτικής σημασίας στρέφονται άμεσα στην Ευρώπη: τα Βαλκάνια και η Μεσόγειος. Στα Βαλκάνια δόθηκε ένα σαφέστατο πολιτικό μήνυμα: η βία και ο εθνικισμός δεν οδηγούν πουθενά· τα τετελεσμένα γεγονότα απορρίπτονται. Η παγίωση των αξιών της δημοκρατίας και των ανθρωπίνων δικαιωμάτων αποτελεί την άμεση προτεραιότητα.
<P>
(Χειροκροτήματα)Οι πρόσφατες εκλογές στη Γιουγκοσλαβία κατέδειξαν πόσο ισχυρός είναι ο πόθος για ελευθερία και η δημοκρατική θέληση για αλλαγή του γιουγκοσλαβικού λαού. Θα πρέπει να παράσχουμε κάθε βοήθεια στην οικονομική ανοικοδόμηση των Βαλκανίων, ούτως ώστε τα έργα μας να ανταποκρίνονται αυστηρά στις υποσχέσεις που έχουμε δώσει. Οφείλουμε τέλος να δώσουμε στις χώρες και τους λαούς της Νοτιανατολικής Ευρώπης την ελπίδα ότι θα ενταχθούν στη θεσμική περίμετρο της Ένωσης.
<P>
Στη Μεσόγειο δεν υπάρχει ακόμα μία πραγματική αίσθηση της παρουσίας και του ρόλου της Ένωσης, παρόλο που η Ευρώπη βρίσκεται στη Μεσόγειο.
<P>
(Χειροκροτήματα)Η ευρωμεσογειακή εταιρική σχέση, όπως διαμορφώθηκε μέχρι σήμερα, δεν αρκεί. Οφείλουμε να τη μετατρέψουμε σε ατμομηχανή της συνεργασίας και της αλληλεξάρτησης, μία αλληλεξάρτηση την οποία καθιστά προφανή η αύξηση της τιμής του πετρελαίου. Χρειαζόμαστε ένα βήμα στο οποίο να λαμβάνονται αποφάσεις προκειμένου να αντιμετωπίσουμε ζητήματα κεντρικής σημασίας που αφορούν και τις δύο όχθες της Μεσογείου, όπως οι μεταναστευτικές ροές, οι επενδύσεις, οι ενεργειακές προμήθειες. Θα πρέπει κυρίως να πιστέψουμε στη μεσογειακή διάσταση της Ευρώπης.
<P>
Μας ανησυχεί η έκρηξη της βίας των τελευταίων ημερών στη Δυτική Όχθη, στην Ιερουσαλήμ και στη Γάζα, η οποία καταδεικνύει τη σύγχυση που προκαλεί η αφόρητη βραδύτητα της διαπραγματευτικής διαδικασίας. Τα γεγονότα των τελευταίων ημερών επιβεβαιώνουν ότι δεν υπάρχει εναλλακτική λύση άλλη από την ειρήνη παρά μόνο ένας πόλεμος με ανυπολόγιστο κόστος σε ανθρώπινες ζωές. Η πολιτισμένη ανθρωπότητα στο σύνολό της ζητά να τεθεί τέλος σε κάθε πράξη βίας, να αποκατασταθεί η ομαλότητα και να επαναληφθούν οι ειρηνευτικές διαπραγματεύσεις. Η Ευρώπη οφείλει να παίξει ένα δραστήριο ρόλο στις προσπάθειες αυτές.
<P>
(Χειροκροτήματα)Η Ευρώπη διαθέτει μία μοναδική πολιτιστική, κοινωνική, νομική και επιστημονική κληρονομιά· πλουτίζεται από την ποικιλία και τη ζωτικότητα των εθνικών της συστατικών. Η ευρωπαϊκή ιδιαιτερότητα δεν φοβάται τη σύγκριση με οποιοδήποτε άλλο πολιτιστικό χώρο· φτωχαίνει όταν υποβαθμίζεται η ιστορική και πολιτιστική της ταυτότητα· φτωχαίνει επίσης όταν συμπεριφερόμαστε σαν να αποτελούσαν το μοναδικό συνεκτικό ιστό του ευρωπαϊκού πολιτισμού οι οικονομικοί και εμπορικοί δεσμοί.
<P>
Η Διάσκεψη Κορυφής της Χιλιετίας που οργάνωσαν τα Ηνωμένα Έθνη κατέληξε σε έναν κατάλογο των μεγάλων παγκόσμιων στόχων για τους οποίους η διεθνής κοινότητα καλείται να αναλάβει δράση υπέρ του συνόλου της ανθρωπότητας: ελευθερία, ισότητα, αλληλεγγύη, ανοχή, σεβασμός της φύσης, καταμερισμός των ευθυνών. Είναι δυνατόν να μην διαδραματίσει ένα πρωταγωνιστικό ρόλο η Ευρώπη προκειμένου να επιτευχθούν όλοι ανεξαιρέτως οι στόχοι αυτοί;
<P>
Σε αρκετά σύντομο χρονικό διάστημα, σε σχέση με τόσους αιώνες ιστορίας της ηπείρου μας, "η ιδέα της Ευρώπης" έπαψε να είναι ουτοπία και μεταφράστηκε σε συμφωνίες, σε όργανα, σε μία κοινότητα και σήμερα σε μία "Ένωση".
<P>
Όποιος έζησε την εποχή μας και προσπαθεί να την κατανοήσει βλέπει την ειρήνη αντί για τους πολέμους· μία άνευ προηγουμένου ευημερία· την ανάπτυξη ανοικτών και δημοκρατικών κοινωνιών οι οποίες αλληλοενισχύονται. Μιλώντας σήμερα για την Ευρώπη, την ταυτίζω με το εθνικό συμφέρον διότι είμαι μάρτυρας των ανυπολόγιστων πλεονεκτημάτων που επέτυχε η Ιταλία, όπως και τα άλλα κράτη μέλη, από την επιτυχία της ευρωπαϊκής ολοκλήρωσης.
<P>
Ως πολίτης και ως Πρόεδρος της Ιταλικής Δημοκρατίας δεν έκρυψα ποτέ τις φιλοευρωπαϊκές μου πεποιθήσεις. Αυτές δεν μειώνουν την αγάπη που τρέφω για τη χώρα μου, την οποία υπηρετώ εδώ και εξήντα χρόνια. Δεν μειώνουν επίσης ούτε τη δική μου ούτε τη δική σας θεμιτή εθνική υπερηφάνεια. Η Ευρώπη στην οποία πιστεύω αποτελεί μια ανάταση και όχι άρνηση των εθνικών μας κοινωνιών και των αξιών που αυτές εκφράζουν.
<P>
(Χειροκροτήματα)Θα ήθελα να εκφράσω το αίσθημά μου αυτό παραθέτοντας ένα απόσπασμα από τα cahiers ενός μεγάλου Ευρωπαίου και ενός μεγάλου Γάλλου, του Charles Secondat de Montesquieu: "· εάν γνώριζα κάτι χρήσιμο για την οικογένειά μου αλλά όχι για την πατρίδα μου, θα προσπαθούσα να το διαψεύσω. Εάν γνώριζα κάτι χρήσιμο για την πατρίδα μου αλλά βλαβερό για την Ευρώπη, ή χρήσιμο για την Ευρώπη αλλά βλαβερό για το ανθρώπινο γένος, θα το θεωρούσα έγκλημα" .
<P>
Κύριοι βουλευτές, το κοινό μας μέλλον αρχίζει στην αίθουσα αυτή. Το να είναι κανείς βουλευτής του Ευρωπαϊκού Κοινοβουλίου σημαίνει να κοιτά το μέλλον και το κληροδότημα που θέλουμε να αφήσουμε στις νεότερες γενεές των χωρών μας, ολόκληρης της ηπείρου μας. Το να είναι κανείς βουλευτής του Ευρωπαϊκού Κοινοβουλίου σημαίνει να συμβάλλει στη δημιουργία και στην παγίωση των οργάνων που αντιπροσωπεύουν την καλύτερη εγγύηση της σταθερότητας, της ειρηνικής συμβίωσης, της ευημερίας.
<P>
Μέσα σε μισό αιώνα η Ένωση άλλαξε το πρόσωπο της Ευρώπης και μεταμόρφωσε τις σχέσεις μεταξύ των λαών μας. Και μόνο η εξαφάνιση των ενόπλων συγκρούσεων από τον ευρωπαϊκό βίο αποτελεί ένα συγκλονιστικό επίτευγμα. Πρόκειται για ένα επίτευγμα με τόσο βαθιές ρίζες ώστε παύουμε να το συνειδητοποιούμε σιγά-σιγά. Δύο ολόκληρες γενεές πλέον γνωρίζουν αυτή και μόνο την Ευρώπη, την Ευρώπη της αλληλεξάρτησης και των ανοικτών συνόρων.
<P>
Θεματοφύλακας και εκφραστής αυτών των κατακτήσεων, το Ευρωπαϊκό Κοινοβούλιο εγγυάται και συμβάλλει ενεργά στην ολοκλήρωση των μεγάλων αλλαγών που δημιουργούμε. Το χρονοδιάγραμμα που έχουμε μπροστά μας απαιτεί μία στενή συνεργασία μεταξύ όλων των οργάνων. Το αποφασιστικό έργο που επιτελεί το Ευρωπαϊκό Κοινοβούλιο, το Συμβούλιο και η Ευρωπαϊκή Επιτροπή θα πρέπει να συνδέεται στενά με τις πρωτοβουλίες των κρατών μελών υπέρ του συνόλου της Ένωσης.
<P>
Δεν θα πρέπει να μας τρομάζουν οι μεγάλες προκλήσεις που αντιμετωπίζουμε. Χρειαζόμαστε αποφασιστικότητα, επιμονή και πολιτική βούληση προκειμένου να βαδίσουμε στο δρόμου που έχει ήδη χαραχθεί. Το Μπιαρρίτς και η Νίκαια αποτελούν υποχρεωτικούς σταθμούς για τη μεταρρύθμιση των θεσμών, η οποία δεν μπορεί να αναβληθεί περαιτέρω, και για το Χάρτη των θεμελιωδών δικαιωμάτων.
<P>
Το 2002 θα τεθεί σε κυκλοφορία το ευρώ. Όχι μόνο ως λογιστική μονάδα, αλλά ως κάτι το απτό, ένα χαρτονόμισμα που θα βρίσκεται στην τσέπη όλων των Ευρωπαίων πολιτών. Στη συνέχεια, με τη θέση σε ισχύ της συνθήκης για τις θεσμικές μεταρρυθμίσεις, η Ένωση θα είναι έτοιμη να αντιμετωπίσει τις νέες, μεγαλύτερες και βαρύτερες ευθύνες για τις οποίες προετοιμάζεται ήδη: να δεχθεί τα πρώτα νέα μέλη· να παγιώσει την κοινή εξωτερική πολιτική· να προετοιμάσει μία κοινή στρατιωτική δύναμη· να θέσει οριστικά σε λειτουργία το χώρο ελευθερίας, ασφάλειας και δικαιοσύνης· να υιοθετήσει τον καταστατικό χάρτη της Ευρωπαϊκής Ένωσης.
<P>
Κανείς από εμάς δεν είναι σε θέση σήμερα να ισχυριστεί ότι γνωρίζει ακριβώς πότε και με τί ρυθμό θα επιτύχουμε τους στόχους αυτούς. Ωστόσο όλοι γνωρίζουμε ότι, εφόσον πιστέψουμε στους εαυτούς μας και επιδείξουμε την αναγκαία αποφασιστικότητα, θα έχουμε ήδη διανύσει τη μισή διαδρομή.
<P>
Το ίδιο το περιεχόμενο αυτού του σχεδίου, και το παγκόσμιο πλαίσιο στο οποίο λειτουργούμε μας επιβάλλουν ταχείς ρυθμούς προκειμένου να επιτύχουμε αυτούς τους σημαντικούς στόχους. Κάθε κράτος και κάθε πολίτης είναι ελεύθερος να αποφασίσει πώς θα ανταποκριθεί στα διάφορα στάδια της πορείας αυτής, ωστόσο η ευρωπαϊκή οικοδόμηση δεν μπορεί να περιμένει κανένα και δεν μπορεί να επιβραδυνθεί.
<P>
Ζήτω το Ευρωπαϊκό Κοινοβούλιο! Ζήτω η Ευρωπαϊκή Ένωση!
<P>
(Ζωηρά και παρατεταμένα χειροκροτήματα)

<SPEAKER ID=325 NAME="Πρόεδρος">
Κύριε Πρόεδρε, σας ευχαριστώ που μας καταστήσατε κοινωνούς των πεποιθήσεων και των φιλοδοξιών σας. Ο λόγος σας, διαπνεόμενος από ιδεαλισμό αλλά και από στέρεο ρεαλισμό, αποτελεί για μας, μιλάω με απόλυτη ειλικρινεία, πηγή ενθάρρυνσης και αισιοδοξίας.
<P>
Σκιαγραφήσατε θαυμάσια τις μεγάλες προκλήσεις της Ευρώπης. Σήμερα, η θεσμική μεταρρύθμιση, ο έλεγχος της οικονομίας, η διάσταση της άμυνας και της διεύρυνσης αποτελούν, όπως είπατε και έχω σημειώσει, όχι μόνο πολιτικές αλλά και ηθικές επιταγές επίσης.
<P>
Η τοποθέτησή σας αποτελεί επίσης μια ομολογία πίστεως στην Ευρώπη, της οποίας το έρεισμα προτείνετε να είναι η κοινωνία των πολιτών. Είπατε ότι εύχεστε ο Χάρτης των Θεμελιωδών Δικαιωμάτων να αποτελέσει το πρώτο μέρος ενός Συνταγματικού Χάρτη και παρατηρήσατε, βεβαίως, ότι η ιδέα αυτή εκφράζει την επιθυμία και τη βούληση μιας μεγάλης πλειοψηφίας της Συνέλευσής μας.
<P>
(Χειροκροτήματα)
<P>
Υπενθυμίσατε την ευθύνη που φέρει η Ευρώπη, στο πλαίσιο της διεθνούς κοινότητας, όσον αφορά την καθιέρωση των αξιών της δημοκρατίας και των δικαιωμάτων του ανθρώπου, όσον αφορά τα δραματικά γεγονότα στη Μέση Ανατολή. Το Κοινοβούλιό μας παρακολουθεί με πολύ μεγάλη προσοχή, όπως το φαντάζεστε, την ελπιδοφόρα κατάσταση που δημιουργείται στη Γιουγκοσλαβία, η οποία δεν παύει όμως να είναι ιδιαιτέρως ευαίσθητη. Γνωρίζουμε, είναι αλήθεια, ότι οι λαοί περιμένουν πολλά τόσο από την Ευρώπη όσο και από Ευρωπαϊκό Κοινοβούλιο. Το αισθανθήκαμε κυρίως, κύριε Πρόεδρε, όταν υποδεχτήκαμε, τον Σεπτέμβριο, τον Πρόεδρο της Κνεσέτ και τον Πρόεδρο του Παλαιστινιακού Νομοθετικού Συμβουλίου, οι οποίοι ήρθαν μαζί στο Κοινοβούλιο μας για να μας δώσουν, από το ίδιο αυτό βήμα, ένα συγκλονιστικό μήνυμα ειρήνης και ελπίδας.
<P>
Τέλος, δηλώσατε την εμπιστοσύνη σας στο Ευρωπαϊκό Κοινοβούλιο και το ρόλο του - και σας ευχαριστώ - και στη συνεργασία μεταξύ των θεσμικών οργάνων, και ιδιαιτέρως μεταξύ Κοινοβουλίου και Επιτροπής. Η υποδοχή που η Συνέλευσή μας επεφύλαξε στον συγκλονιστικό λόγο του Προέδρου Πρόντι εχθές αποδεικνύει ότι η συνεργασία αυτή υπήρξε αρμονική αλλά και ότι έχουμε εκτός αυτού, κοινές φιλοδοξίες για το μέλλον της Ευρώπης. Μπορείτε να βασίζεστε στα θεσμικά μας όργανα, ότι θα καταβάλουν κάθε δυνατή προσπάθεια ώστε οι λύσεις να είναι στο ύψος των προκλήσεων.
<P>
(Ζωηρά χειροκροτήματα) (Η πανηγυρική συνεδρίαση έληξε στις 12.35)

