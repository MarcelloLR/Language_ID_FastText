<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 1η Ιουνίου 2006. 
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Κατόπιν του αιτήματος της Προεδρίας του Συμβουλίου, η Διάσκεψη των Προέδρων αποφάσισε, κατά τη συνεδρίασή της στις 8 Ιουνίου, να διεξαχθεί συνεδρίαση της Ολομέλειας. Τονίζω ότι αυτή θα είναι μια συνεδρίαση της Ολομέλειας με όλη τη σημασία της λέξης, όχι μια Διάσκεψη των Προέδρων ανοιχτή σε όλους τους βουλευτές, η οποία θα διεξαχθεί την επόμενη Τρίτη, 20 Ιουνίου, από τις 11.00 έως τις 13.00. Σε αυτήν τη συνεδρίαση της Ολομέλειας, ο Προεδρεύων του Συμβουλίου, καγκελάριος Schüssel, θα κάνει απολογισμό της τελευταίας συνεδρίασης και της Προεδρίας του, και επομένως ελπίζω ότι ένας επαρκής αριθμός βουλευτών θα παραστούν σε αυτήν τη συνεδρίαση, προκειμένου να ακούσουν αυτήν τη σημαντική δήλωση.
<P>
Το μοναδικό θέμα της ημερήσιας διάταξης θα είναι οι δηλώσεις του Συμβουλίου και της Επιτροπής σχετικά με τα αποτελέσματα του Ευρωπαϊκού Συμβουλίου της 15ης και 16ης Ιουνίου 2006. 
<SPEAKER ID="4" LANGUAGE="ES" NAME="Miguel Ángel Martínez Martínez (PSE ). –" AFFILIATION="">
<P>
   Κύριε Πρόεδρε, πιστεύω ότι, όταν αποφάσισε αυτήν τη συνεδρίαση, η Διάσκεψη των Προέδρων δεν έλαβε υπόψη το γεγονός ότι η Κοινοβουλευτική Συνέλευση Ίσης Εκπροσώπησης ΑΚΕ-ΕΕ θα διεξαχθεί στη Βιέννη την ίδια ημέρα και ότι, επομένως, 78 βουλευτές αυτού του Κοινοβουλίου δεν θα είναι σε θέση να παραστούν σε ένα από τα δύο γεγονότα: είτε στην προγραμματισμένη έκτακτη συνεδρίαση, είτε στη συνεδρίαση της Συνέλευσης Ίσης Εκπροσώπησης, στην οποία είμαστε υποχρεωμένοι να παραστούμε. Θεωρώ ότι είναι, αν μη τι άλλο, λυπηρό το γεγονός ότι δεν έχει ληφθεί υπόψη αυτή η κατάσταση, διότι 78 βουλευτές είναι περισσότεροι από το 10% των βουλευτών αυτού του Κοινοβουλίου. 
<SPEAKER ID="5" LANGUAGE="" NAME="Πρόεδρος." AFFILIATION="">
<P>
   Σας ευχαριστούμε, κύριε Martínez. Είναι λυπηρή η σύμπτωση, αλλά δεν είναι λυπηρό το γεγονός ότι δεν έχει ληφθεί υπόψη, διότι, στην πραγματικότητα, έχει ληφθεί υπόψη. 
<SPEAKER ID="6" LANGUAGE="DE" NAME="Bernd Posselt (PPE-DE ). –" AFFILIATION="">
<SPEAKER ID="7" LANGUAGE="" NAME="Πρόεδρος." AFFILIATION="">
<P>
   Κύριε Posselt, αυτό δεν είναι θέμα επί της διαδικασίας αλλά μάλλον μια άποψη. Είναι μια πολύ αξιοσέβαστη άποψη, αλλά δεν μπορεί να ληφθεί υπόψη. Η Διάσκεψη των Προέδρων, η οποία είναι το όργανο που προγραμματίζει τις συνεδριάσεις της Ολομέλειας, έχει συζητήσει το θέμα και έχει λάβει μια απόφαση. Εκτιμώ ότι υπάρχουν κάθε είδους διαφορετικές απόψεις σε αυτήν την αίθουσα. Εκείνοι που επιθυμούν να την επικροτήσουν μπορούν να το κάνουν, εκείνοι που θέλουν να την απορρίψουν μπορούν να την απορρίψουν, αλλά μην εκφράζετε τις προσωπικές σας απόψεις με τη μορφή θεμάτων επί της διαδικασίας.
<P>
Η Διάσκεψη των Προέδρων έλαβε υπόψη τη σύγκρουση που ανέφερε ο κ. Martínez. Ορισμένες φορές δεν μπορούμε να εναρμονίσουμε όλες τις ημερήσιες διατάξεις. Η εναλλακτική λύση θα ήταν να διεξαχθεί μια Διάσκεψη των Προέδρων ανοιχτή για όλους στους βουλευτές. Το αποτέλεσμα θα ήταν ακριβώς το ίδιο, διότι οι βουλευτές που θα παραστούν στη Βιέννη και πάλι δεν θα μπορούσαν να συμμετάσχουν.
<P>
Σας ευχαριστώ πολύ, κυρίες και κύριοι. Παρά τα θέματα που τέθηκαν, η συνεδρίαση της Ολομέλειας θα διεξαχθεί στις 20 Ιουνίου στις 11.00. 
<SPEAKER ID="8" LANGUAGE="" NAME="Πρόεδρος." AFFILIATION="Τετάρτη:">
<P>
   Το τελικό σχέδιο της ημερήσιας διάταξης για την περίοδο συνόδου του Ιουνίου, που κατάρτισε η Διάσκεψη των Προέδρων κατά τη συνεδρίαση της Πέμπτης 8 Μαΐου 2006, σύμφωνα με τα άρθρα 130 και 131 του Κανονισμού, έχει διανεμηθεί. Έχει προταθεί η ακόλουθη τροποποίηση:
<P>
Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών υπέβαλε αίτημα να μην τεθεί σε ψηφοφορία κανένα ψήφισμα σχετικά με τη Βουλγαρία και τη Ρουμανία την τρέχουσα εβδομάδα. Ο κ. Brok έχει τον λόγο, προκειμένου να εξηγήσει αυτό το αίτημα. 
<SPEAKER ID="9" LANGUAGE="DE" NAME="Elmar Brok (PPE-DE ). –" AFFILIATION="">
<SPEAKER ID="10" LANGUAGE="DE" NAME="Hannes Swoboda (PSE ). –" AFFILIATION="(Χειροκροτήματα)">
<P>
   Κύριε Πρόεδρε, με εκπλήσσει ιδιαίτερα η κατηγορία που διατύπωσε ο κ. Brok. Δεν μπορούμε να παραιτηθούμε από ένα δικαίωμα που κατακτήσαμε με αγώνα! Πρέπει οπωσδήποτε να εκφράσουμε μια γνώμη.
<P>
Έχω ξαφνιαστεί με αυτήν την αλλαγή. Φυσικά, πρέπει να την λάβω υπόψη. Το να γίνεται κανείς εξυπνότερος αποτελεί επίσης ένα καλό δημοκρατικό δικαίωμα. Ωστόσο, εμμένουμε στην άποψή μας ότι θα πρέπει να υπάρξει ψήφισμα και θα δούμε τι θα προκύψει από την ψηφοφορία. Πιστεύουμε πάντως ότι είναι σκόπιμο να εκφράσουμε τη γνώμη μας πριν από μια συνεδρίαση του Συμβουλίου, να δηλώσουμε δηλαδή ότι προσπαθούμε να κάνουμε ό,τι μπορούμε, ώστε την 1η Ιανουαρίου 2007 να πραγματοποιηθεί η προσχώρηση.
<SPEAKER ID="11" LANGUAGE="" NAME="" AFFILIATION="(Το Σώμα απορρίπτει την πρόταση)">
<P>
(1)
<SPEAKER ID="12" LANGUAGE="" NAME="" AFFILIATION="Για άλλες αλλαγές στη διάταξη των εργασιών:"/>
<SPEAKER ID="13" LANGUAGE="" NAME="Πρόεδρος." AFFILIATION="">
<SPEAKER ID="14" LANGUAGE="FR" NAME="Véronique De Keyser (PSE ). –" AFFILIATION="(Χειροκροτήματα)">
<P>
Θα ήθελα να σας πω πως, αν πρόκειται για γκάφα, είναι τέτοιου μεγέθους, ώστε χρήζει ανεξάρτητης έρευνας. Αν δεν πρόκειται για γκάφα αλλά για ενσυνείδητη πράξη, τότε είναι ένα έγκλημα του οποίου πρέπει να επιληφθούν τα διεθνή δικαστήρια. Θα ήθελα να προσφύγει σε αυτά το Ευρωπαϊκό Κοινοβούλιο. Το 1987, η πρώτη ιντιφάντα ξεκίνησε έπειτα από ένα λιγότερο σοβαρό περιστατικό. Αυτήν τη φορά, λαμβάνοντας υπόψη το κλίμα έντασης που επικρατεί στην Παλαιστίνη, πρόκειται για μια αναμφισβήτητα προκλητική ενέργεια.
<SPEAKER ID="15" LANGUAGE="EN" NAME="Graham Watson (ALDE )." AFFILIATION="δημόσιας διπλωματίας">
<P>
   – Κύριε Πρόεδρε, όταν ο πρόεδρος Μπους έρθει στην Ευρώπη στις 21 Ιουνίου για τη διάσκεψη κορυφής ΕΕ-ΗΠΑ, σας ζητώ να κάνετε ό,τι μπορείτε προκειμένου να διασφαλίσετε ότι το Γκουαντάναμο θα βρίσκεται στην κορυφή της ημερήσιας διάταξης. Ύστερα από τέσσερα χρόνια φυλάκισης σε κατάσταση νομικού κενού, τρεις κρατούμενοι αυτοκτόνησαν το σαββατοκύριακο. Ο αναπληρωτής βοηθός υφυπουργός Εξωτερικών των ΗΠΑ σε θέματα περιέγραψε αυτές τις αυτοκτονίες με αδιαφορία και θράσος ως «μια καλή κίνηση δημοσίων σχέσεων». Η Ευρωπαϊκή Ένωση, τα Ηνωμένα Έθνη, οι ομάδες για τα ανθρώπινα δικαιώματα σε όλον τον κόσμο ζήτησαν να κλείσει το Γκουαντάναμο. Ζητούμε από τον πρόεδρο Μπους να μας πληροφορήσει με ποιον τρόπο και πότε.
<SPEAKER ID="16" LANGUAGE="SK" NAME="Ján Hudacký (PPE-DE ). –" AFFILIATION="">
<P>
   Επιτρέψτε μου να αδράξω αυτήν την ευκαιρία εκφράζοντας την έντονη ανησυχία μου για τις προσπάθειες του νέου ολλανδικού πολιτικού κόμματος «Charity, Freedom and Diversity» (Ανοχή, Ελευθερία και Ποικιλομορφία), το οποίο έχει θέσει ως στόχο, στο πλαίσιο του προγράμματός του, τη νομιμοποίηση της ζωοφιλίας και της παιδοφιλίας. Θα ήθελα να συνταχθώ με την πλειονότητα του ολλανδικού κοινού, το οποίο ασκεί κριτική σε αυτήν την πρωτοβουλία και να καλέσω την ολλανδική κυβέρνηση, το Ευρωπαϊκό Κοινοβούλιο και τα άλλα αρμόδια ευρωπαϊκά θεσμικά όργανα, συμπεριλαμβανόμενης και της Ιντερπόλ, να λάβουν τα αναγκαία μέτρα καταπολέμησης των εγκληματικών δραστηριοτήτων, όπως αυτών που έχουν στόχο τα παιδιά και τους εφήβους. Αυτά τα εξοργιστικά, διεστραμμένα και εγκληματικά σχέδια, τα οποία υπερβαίνουν κατά πολύ οτιδήποτε φυσιολογικό και αξιοπρεπές, ή ακόμα και την ελάχιστη πιθανότητα να προταθεί η εφαρμογή τους, δεν πρέπει να τα ανεχτούμε και πρέπει να χαρακτηριστούν απερίφραστα ως εγκληματικά. Τα ανθρώπινα δικαιώματα στα οποία αναφερόμαστε τόσο συχνά σε άλλες περιπτώσεις, διακυβεύονται σοβαρά από αυτού του είδους την παιδική κακοποίηση. 
<SPEAKER ID="17" LANGUAGE="IT" NAME="Monica Frassoni (Verts/ALE ). –" AFFILIATION="">
<SPEAKER ID="18" LANGUAGE="" NAME="Κυριάκος Τριανταφυλλίδης (GUE/NGL ). –" AFFILIATION="">
<SPEAKER ID="19" LANGUAGE="EN" NAME="Gerard Batten (IND/DEM )." AFFILIATION="">
<P>
   – Κύριε Πρόεδρε, οι κίνδυνοι που απειλούν τις παραδοσιακές βρετανικές ελευθερίες από το ευρωπαϊκό ένταλμα σύλληψης καταδεικνύονται μέσω της υπόθεσης του μέλους της εκλογικής μου περιφέρειας, Malcolm Cubin. Ο κ. Cubin είναι ένας από τους τρεις δύτες που απειλούνται με έκδοση στην Ισπανία, κατηγορούμενοι για καταστροφή της ισπανικής κληρονομιάς και κλοπή τεχνουργημάτων από ένα ναυάγιο. Ο κ. Cubin υποστηρίζει ότι πρόκειται για κατασκευασμένες κατηγορίες και ότι δεν υπάρχουν αποδείξεις που να τις τεκμηριώνουν.
<P>
Η βρετανική κυβέρνηση θα πρέπει να αρνηθεί την έκδοση του κ. Cubin και των συναδέλφων του, έως ότου υπάρξουν απτές αποδείξεις και εφόσον διασφαλιστεί μια δίκαιη ακρόαση. 
<SPEAKER ID="20" LANGUAGE="PL" NAME="Leopold Józef Rutowicz (NI ). –" AFFILIATION="">
<P>
   Κύριε Πρόεδρε, η Πολωνία αποτελεί μία από τις κύριες παραγωγούς κατεψυγμένων φραουλών της ΕΕ. Από το 2004 και μετά, η οικονομική κατάσταση των παραγωγών επιδεινώνεται και διατυπώθηκε μια πρόταση μέτρων αντιντάμπινγκ στους προμηθευτές τρίτων χωρών.
<P>
Η έκθεση της Επιτροπής Γεωργίας και Ανάπτυξης της Υπαίθρου, τον Μάιο του 2005, για την απλοποίηση της κοινής οργάνωσης αγοράς οπωροκηπευτικών ανέφερε, μεταξύ άλλων, τη σκοπιμότητα ταχέων διαδικασιών για τα φρούτα.
<SPEAKER ID="21" LANGUAGE="LV" NAME="Aldis Kušķis (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, στις 14 Ιουνίου αυτήν την εβδομάδα είναι η 65η επέτειος μιας βάναυσης εγκληματικής πράξης και της πιο ασύλληπτης παραβίασης των ανθρωπίνων δικαιωμάτων στην Ευρώπη. Στη Λεττονία, την Εσθονία και τη Λιθουανία, περισσότερα από 30 000 τελείως αθώα παιδιά, ηλικιωμένοι, άνδρες και γυναίκες, στοιβάχτηκαν με δόλιο τρόπο μέσα σε φορτηγά βοοειδών, προκειμένου να μεταφερθούν στα στρατόπεδα συγκέντρωσης της Σιβηρίας. Είμαι υπερήφανος για τον λαό της Λεττονίας, ο οποίος κατάφερε να ορθοποδήσει μετά τα οδυνηρά χρόνια της κατοχής και έκανε πάντα ό,τι ήταν δυνατό για να μας επιτρέψει να είμαστε υπερήφανοι για τον τρόπο με τον οποίο ζούμε σήμερα. Δεν επιθυμώ τη συμπάθεια της Ευρώπης· επιθυμώ από την ευρωπαϊκή κοινωνία να αντιληφθεί την αθλιότητα που προκάλεσε ο ολοκληρωτικός σοβιετικός κομμουνισμός στη Λεττονία και στην Ευρώπη συνολικά. Στις 14 Ιουνίου, εγώ και οι συνάδελφοί μου κκ. Kelam και Landsbergis θα παρουσιάσουμε στο Ευρωπαϊκό Κοινοβούλιο μια αναμνηστική πλακέτα, σε ανάμνηση των θυμάτων του σοβιετικού ολοκληρωτικού κομμουνισμού, αφιερωμένη στην 65η επέτειο των μαζικών απελάσεων του 1941 στα κράτη της Βαλτικής. Είστε όλοι ευπρόσδεκτοι να παραστείτε σε αυτήν την επετειακή τελετή, που θα διεξαχθεί στις 16.00 την Τετάρτη. Ο κ. Borrell, Πρόεδρος του Κοινοβουλίου, προσεκλήθη επίσημα για να τιμήσει τους απελαθέντες και να παραλάβει την πλακέτα που είναι αφιερωμένη στη μνήμη τους. 
<SPEAKER ID="22" LANGUAGE="SK" NAME="Milan Gaľa (PPE-DE ). –" AFFILIATION="">
<P>
   Την προηγούμενη εβδομάδα η Ανατολική Σλοβακία επλήγη από επικίνδυνες πλημμύρες σε πολλές λεκάνες απορροής. Πλημμύρες τέτοιου είδους υπήρξαν ένα εξαιρετικά συχνό φαινόμενο τα τελευταία χρόνια – ξαφνικές πλημμύρες που προκαλούνται από δυνατή βροχή σε μια συγκεκριμένη περιοχή. Η Ευρωπαϊκή Ένωση επιδιώκει να συμβάλει στην αντιμετώπιση των συνεπειών των πλημμυρών και άλλων καταστροφών, μέσω κονδυλίων από το Ταμείο Αλληλεγγύης· ωστόσο, έχει επιβληθεί ένα όριο της τάξης του 0,6% του ΑΕΠ της χώρας που πλήττεται ή 3 δισ. ευρώ, ποσό το οποίο σε πολλές περιπτώσεις είναι υπερβολικό, παρά τις εκτεταμένες απώλειες. Θα τασσόμουν ευχαρίστως υπέρ της μείωσης αυτών των ορίων. Οι πλημμύρες είναι φυσικά φαινόμενα που πρέπει να προβλέπονται και των οποίων οι επιπτώσεις πρέπει να προλαμβάνονται. Είμαι ικανοποιημένος που σε αυτήν τη σύνοδο θα συζητήσουμε μια έκθεση για την αξιολόγηση και την καταπολέμηση των πλημμυρών, η οποία θα διασαφηνίσει εκ νέου τον τρόπο αντιμετώπισης των συνεπειών αυτού του παγκόσμιου φαινομένου, κυρίως σχετικά με την πρόληψη. 
<SPEAKER ID="23" LANGUAGE="HU" NAME="Edit Herczog (PSE ). –" AFFILIATION="">
<P>
   Κύριε Πρόεδρε, η διάσκεψη του Πότσνταμ το 1945 αποφάσισε τον εκπατρισμό του εθνοτικού γερμανικού πληθυσμού που διέμενε στα εδάφη της Ουγγαρίας, της Πολωνίας και της πρώην Τσεχοσλοβακίας. Από τις 19 Ιανουαρίου 1946, 135 000 Γερμανοί υποχρεώθηκαν να εγκαταλείψουν την Ουγγαρία – όλοι όσοι είχαν δηλώσει το 1939 ως μητρική τους γλώσσα τα γερμανικά. Η καταγωγή των μισών σχεδόν από αυτούς ήταν από την εκλογική μου περιφέρεια, και υποχρεώθηκαν να εγκαταλείψουν το σπίτι τους στα τέλη Μαΐου και στις αρχές Ιουνίου του 1946.
<P>
Εξήντα χρόνια αργότερα, θυμόμαστε σήμερα αυτούς τους καταναγκαστικούς εκπατρισμούς με τις συγκινησιακά φορτισμένες και συγκινητικές εκδηλώσεις μνήμης που οργανώνονται σε διάφορες περιοχές. Θα ήθελα τώρα να προχωρήσω στο κεντρικό μήνυμα που δόθηκε στο πλαίσιο αυτών των εκδηλώσεων μνήμης. Σήμερα, ο κυριότερος στόχος μας είναι να διασφαλίσουμε ότι γεγονότα παρόμοια με αυτά που έλαβαν χώρα πριν από εξήντα χρόνια δεν θα επαναληφθούν ποτέ ξανά. Ένα από τα μεγαλύτερα ανθρώπινα και πολιτικά επιτεύγματα της Ευρώπης του 21ου αιώνα υπήρξε η δημιουργία ενός κοινού χώρου ελευθερίας και ειρήνης, όπου οι καταναγκαστικοί εκπατρισμοί αντικαταστάθηκαν από την ελεύθερη κυκλοφορία των ανθρώπων. Το σπουδαιότερο αποτέλεσμα είναι η ειρήνη μεταξύ των κρατών μελών της Ευρωπαϊκής Ένωσης, γεγονός που θέτει τις βάσεις για περαιτέρω αποτελέσματα. 
<SPEAKER ID="24" LANGUAGE="ET" NAME="Marianne Mikko (PSE ). –" AFFILIATION="Der Spiegel">
<P>
   Η καταναγκαστική πορνεία αποτελεί ένα σοβαρό πρόβλημα για την Ευρώπη. Εκφράζω την ανησυχία μου για το άρθρο που δημοσιεύτηκε στην έκδοση της 8ης Ιουλίου του γερμανικού περιοδικού «». Παρόλο που το άρθρο αναγνώρισε τη βιαιότητα και την εγκληματικότητα του περιβάλλοντος της πορνείας, διατύπωσε ισχυρισμούς για τους οποίους θα ήθελα να ακούσω μια σαφή απάντηση από τον Επίτροπο Frattini, την υπουργό Δικαιοσύνης της Γερμανίας, κ. Zypries και την Ευρωπόλ.
<P>
Στο άρθρο εκφράστηκαν με μεροληπτικό τρόπο οι ισχυρισμοί ότι οι 40 000 πόρνες που εκτιμήθηκε ότι μεταφέρθηκαν από την Ανατολική Ευρώπη στη Γερμανία αποτελούν ένα γεγονός που δεν μπορεί να επαληθευτεί. Επιπλέον, ο τόνος του άρθρου αμφισβητεί το γεγονός ότι το Παγκόσμιο Κύπελλο οδήγησε στην αύξηση της καταναγκαστικής πορνείας στη Γερμανία. Μια έρευνα της Ευρωπόλ, δεδομένα από το Ευρωπαϊκό Συμβούλιο και οι προσωρινές πόλεις-οίκοι ανοχής που προβλήθηκαν από τη γερμανική τηλεόραση δεν δημιουργούν αμφιβολίες σε κανέναν ότι το πρόβλημα υφίσταται.
<P>
Ενθαρρύνω τον Επίτροπο Frattini να αντιμετωπίσει με τη μέγιστη σοβαρότητα την υπόσχεση που έλαβε την προηγούμενη Πέμπτη – να διασφαλίσει ότι έχει προετοιμαστεί μια ενδελεχής επισκόπηση της καταναγκαστικής πορνείας στο πλαίσιο του Παγκοσμίου Κυπέλλου Ποδοσφαίρου. Αναμένω λοιπόν λεπτομερή ενημέρωση και, αν κρίνεται σκόπιμο, τη διάψευση αβάσιμων ισχυρισμών. 
<SPEAKER ID="25" LANGUAGE="" NAME="Ιωάννης Γκλαβάκης (PPE-DE ). –" AFFILIATION="">
<SPEAKER ID="26" LANGUAGE="" NAME="Μαρία Παναγιωτοπούλου-Κασσιώτου (PPE-DE ). –" AFFILIATION="">
<P>
   Κύριε Πρόεδρε, το 2007 είναι το Ευρωπαϊκό Έτος Κινητικότητας των Εργαζομένων. Στο πλαίσιο της επιτυχίας της στρατηγικής της Λισαβόνας, οι δράσεις που προγραμματίστηκαν στοχεύουν στην αλλαγή της νοοτροπίας των Ευρωπαίων για τη δυνατότητα να ζουν στην Ευρωπαϊκή Ένωση και να την βλέπουν ως μια ενιαία αγορά, να προσπαθήσουν να αποκτήσουν τα εφόδια που θα τους δίνουν το δικαίωμα να μετακινούνται από μια εργασία στην άλλη, από το ένα κράτος μέλος στο άλλο για ορισμένο χρονικό διάστημα ή για μονιμότερη εγκατάσταση.
<P>
Γιατί όμως είναι περιορισμένη η επιτυχία των μέτρων που από το 2000 προγραμματίστηκαν; Οι πολιτικές των κρατών μελών δεν συγκλίνουν στην προώθηση της ποιοτικής εκπαίδευσης. Δεν πληροφορούνται οι ευρωπαίοι πολίτες ότι οι μελλοντικές θέσεις εργασίας θα κατανεμηθούν κατά 45% σε πτυχιούχους τριτοβάθμιας εκπαίδευσης και κατά 40% σε πτυχιούχους δευτεροβάθμιας εκπαίδευσης και μόνο κατά 15% σε αποφοίτους υποχρεωτικής εκπαίδευσης, αλλά και με αυτήν την υποχρεωτική εκπαίδευση δεν μειώνονται τα ποσοστά εκείνων που την εγκαταλείπουν.
<SPEAKER ID="27" LANGUAGE="LT" NAME="Danutė Budreikaitė (ALDE ). –" AFFILIATION="">
<SPEAKER ID="28" LANGUAGE="PL" NAME="Ryszard Czarnecki (NI ). –" AFFILIATION="">
<P>
   Κύριε Πρόεδρε, όταν άκουσα πρόσφατα τον αυστριακό καγκελάριο κ. Schüssel να λέει σωστά πως κάποια μέρα όλα τα κράτη μέλη της Ευρωπαϊκής Ένωσης θα ψήφιζαν για το Ευρωπαϊκό Σύνταγμα, θυμήθηκα την παροιμία «κάλλιο αργά παρά ποτέ». Ελπίζω πως εννοούσε τη διεξαγωγή δημοψηφισμάτων και όχι ψηφοφοριών από τα εθνικά κοινοβούλια. Θα ήθελα να τονίσω πως σε αυτό το Κοινοβούλιο υπάρχουν πολλά κράτη μέλη που εκφράζουν την άποψη ότι, ήδη από την αρχή, ή με άλλα λόγια τα τελευταία δύο χρόνια, αυτά τα δημοψηφίσματα θα έπρεπε να διεξαχθούν την ίδια ημέρα.
<P>
Δυστυχώς, όσον αφορά την αποδοχή του Συντάγματος, δεν υπάρχει αμφιβολία ότι η επίσκεψη στην Πολωνία της Επιτρόπου Wallström, η οποία είναι παρούσα στο Κοινοβούλιο σήμερα, δεν βοήθησε, εφόσον επανέλαβε ότι δεν μπορεί να φανταστεί την περίπτωση το προοίμιο του Συντάγματος να περιλαμβάνει αναφορά στις χριστιανικές αξίες. Κατά τη γνώμη μου, ο συμβιβασμός, που αποτελεί τη συνολική ιδέα της Ευρωπαϊκής Ένωσης, δεν είναι μια λέξη που περιλαμβάνεται στο λεξιλόγιο της Επιτρόπου. 
<SPEAKER ID="29" LANGUAGE="HU" NAME="András Gyürk (PPE-DE ). –" AFFILIATION="">
<SPEAKER ID="30" LANGUAGE="FI" NAME="Lasse Lehtinen (PSE ). –" AFFILIATION="">
<P>
   Κύριε Πρόεδρε, όταν υπάρχει άσχημη ατμόσφαιρα στο εσωτερικό της Ένωσης, πρέπει να δοθεί ιδιαίτερη προσοχή στην εικόνα που εμφανίζει στα κράτη μέλη. Το προηγούμενο φθινόπωρο, η Ευρωπαϊκή Ένωση άσκησε αγωγή κατά της Φινλανδίας για το κυνήγι των λύκων. Η Επιτροπή ισχυρίζεται ότι ο λύκος δεν προστατεύεται με αρκετά αποτελεσματικό τρόπο στη Φινλανδία, παρόλο που ο αριθμός των λύκων σχεδόν τριπλασιάστηκε μέσα σε 10 χρόνια.
<SPEAKER ID="31" LANGUAGE="" NAME="Γεώργιος Παπαστάμκος (PPE-DE ). –" AFFILIATION="">
<P>
   Κύριε Πρόεδρε, επωφελούμαι της παρουσίας των Αντιπροέδρων της Επιτροπής, της κ. Wallström και του κ. Frattini, για να θέσω το θέμα της νεανικής παραβατικότητας στην Ευρωπαϊκή Ένωση, νεανική παραβατικότητα η οποία παρουσιάζει ανησυχητική αυξητική τάση.
<SPEAKER ID="32" LANGUAGE="PL" NAME="Andrzej Jan Szejna (PSE ). –" AFFILIATION="">
<P>
Θα ήθελα να ευχαριστήσω όλους τους συναδέλφους βουλευτές οι οποίοι στήριξαν αυτές τις πρωτοβουλίες και τα μέτρα. Θα ήθελα να ευχαριστήσω ιδιαίτερα τον κ. Schulz, ο οποίος συμμετείχε στη διάσκεψη «Poland in the European Union: the Left-Wing Alternative» (Η Πολωνία στην Ευρωπαϊκή Ένωση: η ακροαριστερή εναλλακτική λύση). Ειδικότερα, θα ήθελα να υποστηρίξω την πρότασή του να καλέσετε εσείς, κύριε Πρόεδρε, τον πολωνό πρόεδρο Lech Kaczyński στο Κοινοβούλιο για να μας μιλήσει για το όραμά του για την Ευρωπαϊκή Ένωση και για τον σεβασμό των ευρωπαϊκών αξιών στην Πολωνία. 
<SPEAKER ID="33" LANGUAGE="EN" NAME="Marian Harkin (ALDE )." AFFILIATION="">
<SPEAKER ID="34" LANGUAGE="SV" NAME="Carl Schlyter (Verts/ALE ). –" AFFILIATION="">
<P>
   Κύριε Πρόεδρε, πριν από δύο εβδομάδες η αστυνομία στη Σουηδία πραγματοποίησε μια επιδρομή πενήντα ανδρών, προκειμένου να κλείσει έναν ιστοχώρο που επέτρεπε την ανταλλαγή αρχείων. Μεγάλος αριθμός διακομιστών κατασχέθηκαν από μια σειρά διαφορετικών εταιρειών που δεν είχαν καμία σχέση με την εν λόγω δραστηριότητα, και οι λειτουργίες αυτών των μικρών εταιρειών τερματίστηκαν. Επιπλέον, πολλοί άνθρωποι υποχρεώθηκαν να δώσουν δείγματα DNA με τη δικαιολογία ότι ήταν ύποπτοι διάπραξης ενός πολύ μικρού αδικήματος.
<SPEAKER ID="35" LANGUAGE="PT" NAME="Ilda Figueiredo (GUE/NGL ). –" AFFILIATION="">
<P>
   Κατόπιν εκθέσεων για παράνομες πράξεις εις βάρος πορτογάλων εργατών σε πολλά κράτη μέλη της Ευρωπαϊκής Ένωσης, μετέβην μαζί με άλλους βουλευτές του Ευρωπαϊκού Κοινοβουλίου στο Arendonk του Βελγίου, κοντά στα σύνορα με την Ολλανδία στις 4 Ιουνίου, προκειμένου να συναντηθούμε με πορτογάλους που εργάζονται σε αυτές τις δύο χώρες.
<SPEAKER ID="36" LANGUAGE="" NAME="Ευαγγελία Τζαμπάζη (PSE ). –" AFFILIATION="">
<P>
   Κύριε Πρόεδρε, κύριοι συνάδελφοι, πρόσφατα σε συνάντηση με τον Πρόεδρο, κ. Borrell Fontelles, και τον γενικό γραμματέα, κ. Priestley, συμφωνήσαμε, όπως και πολλοί εδώ μέσα, ότι η εξάλειψη των εμποδίων και των προκαταλήψεων που οδηγούν στον αποκλεισμό και στις διακρίσεις για τα άτομα με αναπηρία επιτυγχάνεται μέσα από τη διαχείριση της διαφορετικότητας.
<P>
Το 2003 διενεργήθηκε στο Ευρωπαϊκό Κοινοβούλιο έλεγχος προσβασιμότητας. Κύριε Πρόεδρε, μπορούμε να διερευνήσουμε την πρόοδο που έχει επιτευχθεί κατά την εφαρμογή των συμπερασμάτων αυτού του ελέγχου. Ας χρησιμοποιήσουμε και ας υποστηρίξουμε και τον υπαλληλικό κώδικα και τον κώδικα καλής πρακτικής για την απασχόληση των ατόμων με αναπηρία! Ας υποστηρίξουμε από άποψη χρόνου και υποδομών την εθελοντική ομάδα εργαζομένων στο Ευρωπαϊκό Κοινοβούλιο που ασχολείται με την αναπηρία! Κυρίως όμως, όσον αφορά τους στόχους που έχουμε θέσει για την απασχόληση των ατόμων με αναπηρία, οφείλουμε να αναζητήσουμε αριθμούς και να απαντήσουμε στα ερωτήματα:
<SPEAKER ID="37" LANGUAGE="ES" NAME="Antonio Masip Hidalgo (PSE ). –" AFFILIATION="">
<P>
   Κύριε Πρόεδρε, ένας βουλευτής της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών αμφισβήτησε τις δημοκρατικές εγγυήσεις για δίκαιη δίκη στην Ισπανία. Αντιθέτως, πιστεύω ότι η Ισπανία πρέπει να θεωρείται παράδειγμα όσον αφορά την υπεράσπιση των δικαιωμάτων των κατηγορούμενων, και αυτό είναι κάτι που δεν μπορεί να λεχθεί για ορισμένες άλλες χώρες. Συγκεκριμένα, όπως είπε ο κ. Watson, ανησυχούμε πολύ γι’ αυτό που συμβαίνει στο Γκουαντάναμο και θα ήθελα να εκμεταλλευτώ αυτήν την ευκαιρία για να καταδικάσω το γεγονός ότι ο κ. Emilio González, κυβερνητικός εκπρόσωπος του προέδρου Μπους σε θέματα μετανάστευσης και ιθαγένειας, δήλωσε στην πόλη μου, το Οβιέδο, του οποίου ήμουν δήμαρχος, ότι το Γκουαντάναμο αποτελεί πρότυπο όσον αφορά τα ανθρώπινα δικαιώματα· αυτό είναι κάτι που δεν μπορούμε να ανεχθούμε και πιστεύω ότι η Ευρωπαϊκή Ένωση δεν πρέπει να κλείσει τα μάτια, όπως έκανε μια προηγούμενη γενιά στην περίπτωση του Ολοκαυτώματος. 
<SPEAKER ID="38" LANGUAGE="EN" NAME="Μάριος Ματσάκης (ALDE )." AFFILIATION="">
<SPEAKER ID="39" LANGUAGE="EN" NAME="James Nicholson (PPE-DE )." AFFILIATION="">
<P>
   – Κύριε Πρόεδρε, θα ήθελα να επιστήσω την προσοχή του Κοινοβουλίου στο γεγονός ότι μια δεύτερη μεταποιητική βιομηχανία πουλερικών έκλεισε στην εκλογική μου περιφέρεια τις τελευταίες δύο εβδομάδες, έχοντας ως συνέπεια την απώλεια 300 έως 400 θέσεων απασχόλησης. Αυτό συμβαίνει έπειτα από την απώλεια 600 θέσεων απασχόλησης σε έναν μικρό τόπο, όπως είναι η Βόρεια Ιρλανδία. Όταν ρώτησα τον λόγο, μου απάντησαν ξεκάθαρα ότι αυτό οφείλεται κυρίως στις φθηνές εισαγωγές από την Ταϊλάνδη και τη Βραζιλία.
<SPEAKER ID="40" LANGUAGE="DE" NAME="Jörg Leichtfried (PSE ). –" AFFILIATION="">
<P>
Οι περιβαλλοντικές οργανώσεις φοβούνται –κυρίως λόγω του αρσενικού– ότι θα υπάρξουν σοβαρές επιπτώσεις στην κοιλάδα Huasco, στην οποία 70 000 μικροκαλλιεργητές χρησιμοποιούν άρδευση. Παρά τις διαμαρτυρίες περιβαλλοντικών ομάδων και κατοίκων της περιοχής, η κυβέρνηση της Χιλής έδωσε δυστυχώς στο μεταξύ το πράσινο φως για την έναρξη των εξορυκτικών δραστηριοτήτων, αποδεχόμενη συνεπώς συνειδητά την καταστροφή της οικολογικής ισορροπίας της περιοχής. Για τον λόγο αυτό, ζητώ από την Επιτροπή να στρέψει την προσοχή της στο προβληματικό αυτό σχέδιο και να υποβάλει προτάσεις για την επίτευξη της εγκατάλειψής του. 
<SPEAKER ID="41" LANGUAGE="PL" NAME="Mirosław Mariusz Piotrowski (IND/DEM ). –" AFFILIATION="">
<P>
   Κύριε Πρόεδρε, στην έκθεση της 7ης Ιουνίου του Dick Marty της Κοινοβουλευτικής Συνέλευσης του Συμβουλίου της Ευρώπης, αναφέρεται μεταξύ άλλων ότι στην Πολωνία υπήρχαν μυστικές φυλακές κράτησης εικαζόμενων τρομοκρατών υπό τις διαταγές της CIA. Ο συντάκτης της έκθεσης, ωστόσο, δεν παρέχει αποδείξεις για να ενισχύσει αυτόν τον ισχυρισμό. Η Πολωνία δέχεται επιθέσεις ως αφοσιωμένος σύμμαχος των Ηνωμένων Πολιτειών και έμμεσα για την τήρηση των παραδοσιακών αξιών και την αντίθεσή της στην ευρωπαϊκή ομοιογένεια.
<P>
Ο σκοπός για τον οποίο οι καταγγελίες αυτές βασίζονται σε συλλογισμούς και όχι σε αποδείξεις είναι η δυσφήμιση της Πολωνίας σε διεθνές επίπεδο. Ο γερουσιαστής Marty μίλησε ενώπιον της Προσωρινής Επιτροπής του Κοινοβουλίου και, παρόλα αυτά, το σχέδιο έκθεσης της Επιτροπής δεν αναφέρει πουθενά την Πολωνία και από την έως τώρα δραστηριότητά της δεν προέκυψαν νέα στοιχεία στην έρευνα. 
<SPEAKER ID="42" LANGUAGE="EN" NAME="Alyn Smith (Verts/ALE )." AFFILIATION="">
<P>
   – Κύριε Πρόεδρε, εξ ονόματος ενός από τα μέλη της εκλογικής μου περιφέρειας των Νήσων Shetland της Σκωτίας, θα προχωρήσω σε μια ένσταση κατά των απάνθρωπων ενεργειών της κυβέρνησης του Ηνωμένου Βασιλείου. Ο Sakchai Makow είναι ένας νέος πολίτης της Σκωτίας και των Νήσων Shetland. Κατάγεται από την Ταϊλάνδη, αλλά μεγάλωσε στις Νήσους Shetland. Δεν μιλάει καλά ταϊλανδικά και δεν έχουν απομείνει φίλοι του ή μέλη της οικογένειάς του στην Ταϊλάνδη.
<P>
Το 2004, υπέπεσε στο σοβαρό αδίκημα του σκόπιμου εμπρησμού. Φυλακίστηκε, εξέτισε την ποινή του, ξεπλήρωσε το χρέος του στην κοινωνία και τον υποδέχτηκαν πίσω στην κοινωνία των Νήσων Shetland με ανοιχτές αγκάλες. Έπειτα από μια πρωινή επιδρομή, κατά την οποία τον άρπαξαν από το σπίτι του στις Νήσους Shetland, βρίσκεται αυτήν τη στιγμή σε αγγλική φυλακή υψίστης ασφαλείας υπό την απειλή απέλασης. Αυτό οφείλεται σε μεγάλο βαθμό στο γεγονός ότι το Υπουργείο Εσωτερικών του Ηνωμένου Βασιλείου προχωρεί σε μια εσφαλμένη προσπάθεια καταπολέμησης της ύπαρξης των ενδεχόμενων λαθρομεταναστών με ποινικά μητρώα, κυρίως προκειμένου να φανεί σκληρό στα μικρά λαϊκά έντυπα που εκδίδονται στη Νοτιοανατολική Αγγλία.
<P>
Θεωρώ ότι τα ανθρώπινα δικαιώματα του Sakchai Makow παραβιάστηκαν αποκλειστικά για να γίνουν το αντικείμενο μιας ατζέντας που είναι επικίνδυνη, αντιδημοκρατική και, τολμώ να πω, αντιευρωπαϊκή.
<P>
Θα θίξω το θέμα αυτών των παραβιάσεων των ανθρωπίνων δικαιωμάτων στις αρχές της ΕΕ και ελπίζω πως εσείς, κύριε Πρόεδρε, ως φίλος της Σκωτίας και των ανθρωπίνων δικαιωμάτων, θα μας υποστηρίξετε. Ο Sakchai Makow είναι ένας νέος κάτοικος της Σκωτίας και των Νήσων Shetland. Ένας υπουργός που βρίσκεται στο Λονδίνο δεν θα έπρεπε να έχει τη δυνατότητα να τον πετάξει έξω από τη χώρα απλώς για να φανεί σκληρός. 
<SPEAKER ID="43" LANGUAGE="PL" NAME="Marcin Libicki (UEN ). –" AFFILIATION="">
<P>
   Κύριε Πρόεδρε, θα ήθελα με τη συγκατάθεση των μελών όλων των πολιτικών ομάδων της εκλογικής μου περιφέρειας, της Wielkopolska, να σας υπενθυμίσω ότι αυτόν τον μήνα είναι η 50ή επέτειος της εξέγερσης των εργατών του Poznan ενάντια στο ολοκληρωτικό καθεστώς που κυβερνούσε τότε τη χώρα. Η εξέγερση κατεστάλη βίαια και στοίχισε τη ζωή σε σχεδόν 100 ανθρώπους. Αυτό συνέβη τον Ιούνιο του 1956. Η εξέγερση των εργατών του Poznan μπορεί να μην σήμανε το τέλος του ολοκληρωτικού καθεστώτος, ή τουλάχιστον την αρχή του τέλους του. Υπήρξε, ωστόσο, το τέλος της αρχής των ολοκληρωτικών καθεστώτων στην Κεντρική και Ανατολική Ευρώπη.
<SPEAKER ID="44" LANGUAGE="EN" NAME="Richard Corbett (PSE )." AFFILIATION="web-streaming">
<SPEAKER ID="45" LANGUAGE="" NAME="Πρόεδρος." AFFILIATION="">
<P>
   Σας ευχαριστούμε πολύ, κύριε Corbett. Εκτιμώ ότι έχετε κάνει ορισμένες πολύ καλές προτάσεις. Θα προσπαθήσουμε να τις εφαρμόσουμε, διότι φαίνονται πολύ λογικές, όπως πάντα. Λυπάμαι που δεν μπορώ να συνεχίσω να δίνω τον λόγο σε ορισμένους βουλευτές που μίλησαν σε προηγούμενες συνεδριάσεις, αλλά δεν μπορούμε να αφήσουμε τους Επιτρόπους να περιμένουν περισσότερο. 
<SPEAKER ID="46" LANGUAGE="" NAME="" AFFILIATION="Αντιπροέδρου">
<SPEAKER ID="47" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0178/2006) του κ. Michael Cashman, εξ ονόματος της Επιτροπής Αναφορών, σχετικά με τις αποφάσεις της Επιτροπής Αναφορών κατά το κοινοβουλευτικό έτος Μάρτιος 2004 - Δεκέμβριος 2005 [2005/2135(INI)]. 
<SPEAKER ID="48" LANGUAGE="EN" NAME="Michael Cashman (PSE )," AFFILIATION="εισηγητής">
<P>
Αναφέρω κάποια βασικά σημεία στην έκθεσή μου. Χωρίς να υπεισέλθω σε λεπτομέρειες, θα ήθελα να επισημάνω μόλις δύο σημεία όπου η επιτροπή κατάφερε να ασκήσει την επιρροή της, αν και όχι απόλυτα. Οι υποθέσεις αυτές είναι η αποκαλούμενη «Valencian Land Grab Law» (νόμος LRAU), η έκθεση της κ. Fourtou, την οποία εγκρίναμε τον Δεκέμβριο του 2005, καθώς και μία από τις εκθέσεις μου σχετικά με την κατάσχεση οχημάτων από τις ελληνικές αρχές, την οποία εγκρίναμε φέτος. Τα παραδείγματα αυτά απεικονίζουν ορθά τα καλύτερα και τα χειρότερα σημεία του συστήματος. Ναι, επιτύχαμε την επίλυση ορισμένων υποθέσεων κατάσχεσης οχημάτων από τις ελληνικές αρχές, πρέπει όμως να πω ότι, δυστυχώς, η κατάσταση στη Βαλένθια εξακολουθεί να είναι σοβαρή και απαιτεί περαιτέρω παρακολούθηση.
<P>
Θα ήθελα επίσης να συγχαρώ τη γραμματεία της Επιτροπής Αναφορών για την άοκνη υποστήριξή τους για το έργο των βουλευτών και το δικό μας. Όπως και άλλες γραμματείες επιτροπών με τις οποίες συνεργάστηκα, η γραμματεία της Επιτροπής Αναφορών παρέχει υποστήριξη υψηλού επιπέδου σε όλους μας. Για να το θέσω απλά, δεν θα μπορούσαμε να ολοκληρώσουμε τη δουλειά μας χωρίς αυτούς. Θα ήθελα, λοιπόν, να ολοκληρώσω συγχαίροντας για ακόμα μία φορά όλα τα μέλη της γραμματείας. Ανυπομονώ να ακούσω τα σχόλια του Κοινοβουλίου. Θα ήθελα επίσης να ευχαριστήσω τον πρόεδρο της επιτροπής μου, κ. Libicki, για το έργο και την υποστήριξή του σε εμένα και τους υπόλοιπους.
<SPEAKER ID="49" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
   . Κύριε Πρόεδρε, θα ήθελα να ξεκινήσω ευχαριστώντας τον εισηγητή, κ. Cashman, για τη σαφή και χρήσιμη έκθεσή του. Η ιστορία του για το κοιμητήριο μού θυμίζει έναν πρύτανη πανεπιστημίου που είχε συγκρίνει τη δουλειά του με αυτήν του φύλακα ενός κοιμητηρίου. Είπε: «Αρκετοί άνθρωποι βρίσκονται κάτω από εμένα και κανείς δεν ακούει».
<SPEAKER ID="50" LANGUAGE="" NAME="Μαρία Παναγιωτοπούλου-Κασσιώτου," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, συγχαίρω τον συνάδελφο κ. Cashman για την έκθεση που παρουσιάζει στο Ευρωπαϊκό Κοινοβούλιο, διότι η άσκηση του δικαιώματος αναφοράς από τους ευρωπαίους πολίτες πρέπει να θεωρηθεί βασικό μέσο ενίσχυσης της συνειδητοποίησης της ευρωπαϊκής ιθαγένειας.
<P>
Η κυρία Επίτροπος παρουσίασε πολύ αναλυτικά τις απόψεις της Ευρωπαϊκής Επιτροπής για το μέρος της έκθεσης που αφορά την Επιτροπή. Είναι αλήθεια ότι οι ευρωπαίοι πολίτες χρησιμοποιούν τόσο τις καταγγελίες στην Επιτροπή –αυτό το φανερώνει άλλωστε η 22η έκθεση της Επιτροπής για τον έλεγχο εφαρμογής του κοινοτικού δικαίου– όσο και τις αναφορές στο Ευρωπαϊκό Κοινοβούλιο ως μέσο ενίσχυσης της επιθυμίας τους να δουν να εφαρμόζεται το κοινοτικό δίκαιο.
<P>
Από τη μια επιθυμούμε να είναι οι ευρωπαίοι πολίτες συνειδητοί κριτές του κοινού κεκτημένου, από την άλλη όμως δεν τους δίνουμε τη δυνατότητα να έχουν την ίδια αντιμετώπιση τόσο από την Επιτροπή όσο και από την Επιτροπή Αναφορών του Κοινοβουλίου, αφού, όπως γίνεται και πολύ κατανοητό από την έκθεση του κ. Cashman, οι επίσημα εκλεγμένοι αντιπρόσωποί τους δεν μπορούν να ελέγχουν τις αναφορές από το πρώτο στάδιο. Λείπει και η διαφάνεια στις αποφάσεις της Ευρωπαϊκής Επιτροπής, λείπει η παρουσία του Συμβουλίου και ενισχύουμε την άποψη που εκφράζεται στην έκθεση ότι πρέπει να αλλάξει ο τρόπος και η διαδικασία της λήψης αναφορών αλλά και της εξέτασής τους, ώστε οι ευρωπαίοι πολίτες να νιώθουν ότι πράγματι το αίτημά τους εξετάζεται χωρίς κομματικά ή άλλα κριτήρια από μια γραμματεία που μένει ουδέτερη και δεν αναμειγνύεται στο έργο των ευρωβουλευτών. 
<SPEAKER ID="51" LANGUAGE="EN" NAME="Alexandra Dobolyi," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, θα ήθελα να επιδοκιμάσω την έκθεση του κ. Cashman, η οποία είναι τόσο καλή όσο αναμενόταν. Η Ευρωπαϊκή Ένωση αντιμετωπίζει μια κρίση σχετικά με την εμπιστοσύνη των πολιτών. Το πιο ηχηρό μήνυμα αποτέλεσε η απόρριψη του Συντάγματος πριν από έναν χρόνο. Το μήνυμα των πολιτών είναι σαφές. Απαιτούν μεγαλύτερη διαφάνεια και περισσότερο ανοιχτό χαρακτήρα από την πλευρά μας. Απαιτούν από τους πολιτικούς και από τα θεσμικά όργανα να επιδεικνύουν μεγαλύτερο ενδιαφέρον για τα προβλήματα που επηρεάζουν προσωπικά τους πολίτες.
<P>
Είναι σαφές ότι οι διάφορες διαβουλεύσεις που πραγματοποιήθηκαν σε ευρωπαϊκό επίπεδο είχαν κάποιο αποτέλεσμα: ακούμε το μήνυμα τώρα, θα έπρεπε όμως και να το προσέξουμε. Για να γίνει αυτό, πρέπει να διατεθούν περισσότεροι πόροι στα διάφορα όργανα τα οποία έχουν την πιο άμεση επαφή με τους πολίτες και, χωρίς να εξαιρέσω κανένα άλλο όργανο, προσωπικά θα ήθελα να ξεκινήσω με την Επιτροπή Αναφορών. Όπως αναφέρεται σαφώς στην έκθεση του κ. Cashman, ο ρόλος αυτής της επιτροπής είναι πολύ σημαντικός λόγω του ότι θέτει τις ανησυχίες και τα προβλήματα των πολιτών στην προσοχή των ευρωπαϊκών θεσμικών οργάνων.
<P>
Όπως, όμως, το Κοινοβούλιο παρέχει περισσότερους πόρους για την Επιτροπή Αναφορών, άλλα θεσμικά όργανα, κυρίως η Επιτροπή, πρέπει να παρέχει περισσότερους πόρους για τη μείωση των καθυστερήσεων απάντησης προς τους πολίτες. Στηρίζω, επομένως, τις παραγράφους 20 έως 23 της έκθεσης και ελπίζω ότι θα υπάρξει συζήτηση με όλες τις πολιτικές ομάδες, καθώς και με το Προεδρείο και τη Διάσκεψη των Προέδρων, σχετικά με τον τρόπο με τον οποίο θα ενισχύσουμε το έργο μας για να βοηθήσουμε τους πολίτες. Το Κοινοβούλιο θα θέσει αυτήν την υψηλή προτεραιότητα κατά το δεύτερο εξάμηνο της κοινοβουλευτικής περιόδου. 
<SPEAKER ID="52" LANGUAGE="EN" NAME="Diana Wallis," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, θα ήθελα να συγχαρώ τον κ. Cashman για την εκτεταμένη και σκληρή έκθεσή του. Θα ήθελα επίσης να επιδοκιμάσω τον υποστηρικτικό και ενισχυτικό τρόπο με τον οποίο αντιμετωπίζει κάποια από τα θέματα που αντιμετωπίσαμε ήδη στην αναφορά για την παρακολούθηση της κοινοτικής νομοθεσίας.
<SPEAKER ID="53" LANGUAGE="PL" NAME="Marcin Libicki," AFFILIATION="εξ ονόματος της Ομάδας UEN">
<P>
   . Κύριε Πρόεδρε, δεν συνηθίζω να επαινώ πάντα εκθέσεις όταν λαμβάνω τον λόγο, γιατί συχνά δεν υπάρχει κάτι σε αυτές που να χρήζει επαίνου. Ωστόσο, βγάζω το καπέλο μου, εκφράζοντας τον μεγαλύτερο σεβασμό μου στην έκθεση του κ. Cashman, και εύχομαι όσες εκθέσεις παρουσιάζονται στο Κοινοβούλιο να μοιάζουν με αυτή. Είναι σαφής, ακριβής και αναφέρει όλα όσα ζητούμε και αναμένουμε.
<P>
Κύριε Πρόεδρε, το έργο της επιτροπής μας αντανακλά επίσης τις θεμελιώδεις αρχές της Ευρωπαϊκής Ένωσης, όπως τη δημοκρατία και την ελευθερία του λόγου. Θα ήθελα σε αυτό το σημείο να υπογραμμίσω ιδιαίτερα αυτό που είπε ο κ. Cashman στα σημεία 18 και 22 και να ζητήσω από την Ευρωπαϊκή Επιτροπή να διορίσει έναν υψηλόβαθμο υπάλληλο για να εργαστεί μαζί μας. Αυτό είναι εξαιρετικά σημαντικό. Συνεργαζόμαστε πολύ καλά με την Ευρωπαϊκή Επιτροπή, δεν υπάρχει καμία αμφιβολία επ’ αυτού, αλλά θα ήταν χρήσιμο να διαθέτουμε έναν υψηλόβαθμο υπάλληλο για να συνεργαστεί μαζί μας και να παρατηρεί τις δραστηριότητές μας σε καθημερινή βάση. Ένα άλλο σημείο που ανέφερε ο κ. Cashman στην έκθεσή του και θα ήθελα να τονίσω ιδιαίτερα, είναι ότι η επιτροπή μας διαδραματίζει πολύ σημαντικό ρόλο εφόσον δουλεύει διατηρώντας άμεση επαφή με τους απλούς πολίτες. Ο αριθμός των μελών της θα πρέπει να αυξηθεί, όπως ήδη ανέφερε ο κ. Cashman. 
<SPEAKER ID="54" LANGUAGE="HU" NAME="András Gyürk (PPE-DE ). –" AFFILIATION="">
<P>
Εντούτοις, δεν σκοπεύουμε να αυξήσουμε τον αριθμό των αναφορών χάριν αυτού. Σκοπός μας είναι να διασφαλίσουμε ότι το δικαίωμα της αναφοράς έχει παγιωθεί στην ευρωπαϊκή συνείδηση, τόσο στα παλαιότερα όσο και στα νέα κράτη μέλη. Η έκθεση Cashman επισημαίνει ορθά ότι αυτό θα ήταν χρήσιμο για τη λειτουργία της Ευρωπαϊκής Ένωσης, γιατί οι αναφορές αποτελούν μια πολύτιμη πηγή πληροφοριών για την εφαρμογή της ευρωπαϊκής νομοθεσίας και αναδεικνύουν τις ανεπάρκειες της διαδικασίας εφαρμογής, όπως τις αντιλαμβάνεται ο ευρωπαίος πολίτης.
<P>
Ελπίζοντας ότι θα συνεχιστεί αυτή η διαδικασία, ευχαριστώ τον κ. Cashman για το έργο του και, φυσικά, στηρίζω την έγκριση της έκθεσης. 
<SPEAKER ID="55" LANGUAGE="ES" NAME="Miguel Ángel Martínez Martínez (PSE ). –" AFFILIATION="">
<P>
   Κύριε Πρόεδρε, κυρίες και κύριοι, θα ήθελα να συγχαρώ τον κ. Cashman για την έκθεσή του και υποστηρίζω τις συστάσεις που προτείνει, προκειμένου να βελτιωθεί η αποτελεσματικότητα της Επιτροπής Αναφορών.
<P>
Θα ήθελα να ολοκληρώσω συγχαίροντας τους βουλευτές που εργάζονται στο προεδρείο της Επιτροπής Αναφορών και τους εξαίρετους υπαλλήλους που εργάζονται για το Κοινοβούλιο και για τις πολιτικές ομάδες, οι οποίοι, σε καθημερινή βάση, καθιστούν δυνατή την πρόοδο των εργασιών μας. Επί πολλούς μήνες, διαπίστωσα το έργο που επιτέλεσαν κατά τη διάρκεια της εξαιρετικά μακράς διαδικασίας, η οποία ευτυχώς έχει πλέον επιλυθεί, προκειμένου να μπορέσει να προχωρήσει το έργο του αεροδρομίου «Δον Κιχώτης» στην επαρχία μου της Ciudad Real, στην Ισπανία. Επιπλέον, από τη συμμετοχή μου σε εκείνην τη συζήτηση, ήμουν σε θέση να δω την Επιτροπή Αναφορών να λειτουργεί αποτελεσματικά, προκειμένου να διασφαλίσει ότι το έργο του Κοινοβουλίου μας συνέβαλε στη σωστή εκτέλεση της διαδικασίας. 
<SPEAKER ID="56" LANGUAGE="ES" NAME="Carlos José Iturgaiz Angulo (PPE-DE ). –" AFFILIATION="">
<P>
   Κύριε Πρόεδρε, δεν ξέρω αν ο κ. Martínez αναφερόταν στη βαρόνη Ludford, η οποία έκανε μια παρόμοια πρόταση τις προάλλες.
<P>
Θα ήθελα να ευχαριστήσω τον κ. Cashman για το έργο που επιτέλεσε, αλλά, με τον μεγαλύτερο σεβασμό προς αυτό το έργο, πρέπει να πω ότι η αντιπροσωπεία μας διαφωνεί πλήρως με αυτό που παρουσιάζεται στην αιτιολογική έκθεση, διότι, μολονότι η πρόταση ψηφίσματος δεν κάνει άμεση αναφορά στην κοινότητα της Βαλένθιας, εσείς αποφασίσατε να θίξετε το θέμα. Καθώς αναφέρθηκε, θα σας πω πώς έχει η κατάσταση: η κοινότητα της Βαλένθιας αποτελεί πρότυπο οργανωμένης και συνεκτικής ανάπτυξης, ένα πρότυπο βιώσιμης ανάπτυξης, παρά την αρνητική εικόνα μιας περιφέρειας που καταστρέφει το έδαφός της, την οποία τόσο η Σοσιαλιστική Ομάδα στο Ευρωπαϊκό Κοινοβούλιο όσο και η κυβέρνηση του κ. Rodríguez Zapatero προσπαθούν να μεταφέρουν στα θεσμικά όργανα της Ευρωπαϊκής Ένωσης και στην ισπανική κοινωνία.
<P>
Ναι, κυρίες και κύριοι, ναι. Η κοινότητα της Βαλένθιας διαθέτει μία από τις πιο προοδευτικές νομοθεσίες των τομέα της πολεοδομίας και της προστασίας του φυσικού περιβάλλοντος, και απόδειξη αυτού είναι το γεγονός ότι η κοινότητα της Βαλένθιας διαθέτει 19 φυσικά πάρκα, 31 δημοτικά προστατευμένους τόπους και 4 προστατευμένες περιοχές.
<P>
Επιπλέον, η περιοχή που προστατεύεται από το Συμβούλιο κατά τη διάρκεια της τρέχουσας θητείας υπερβαίνει την περιοχή που επαναπροσδιορίστηκε για οικοδόμηση κατά 2 500% –καλά ακούσατε, 2 500%– αποδεικνύοντας ότι η κυβέρνηση της Βαλένθιας προωθεί την προστασία του φυσικού και αστικού περιβάλλοντας και ότι η πολεοδομία της είναι βιώσιμη και υψηλής ποιότητας.
<P>
Μάλιστα, η έκταση των προστατευμένων φυσικών περιοχών στην κοινότητα της Βαλένθιας είναι εννέα φορές μεγαλύτερη απ’ ό,τι προ οκταετίας, δεδομένου ότι το 1995 η προστατευμένη έκταση ανερχόταν στο 3%, ενώ σήμερα υπερβαίνει το 29%.
<P>
Πρέπει, επομένως, να θυμόμαστε ότι η κυβέρνηση της Λαϊκού Κόμματος της Βαλένθιας εκσυγχρόνισε τον LRAU, ο οποίος εγκρίθηκε από τη σοσιαλιστική κυβέρνηση της Αυτόνομης Περιφέρειας, ολοκληρώνοντας έτσι την πολεοδομική και χωροταξική νομοθεσία της Βαλένθιας σύμφωνα με την κοινοτική νομοθεσία και υιοθετώντας πάντα τις συστάσεις του Ευρωπαϊκού Κοινοβουλίου και της Ευρωπαϊκής Επιτροπής. 
<SPEAKER ID="57" LANGUAGE="" NAME="Μαρία Ματσούκα (PSE ). –" AFFILIATION="">
<P>
Συγχαρητήρια Michael! 
<SPEAKER ID="58" LANGUAGE="ES" NAME="Inés Ayala Sender (PSE ). –" AFFILIATION="">
<P>
   Κύριε Πρόεδρε, ήθελα απλά να πω στον κ. Iturgaiz ότι δεν είμαστε εδώ, για να διεξαγάγουμε μια ισπανική συζήτηση σχετικά με εθνικούς ή περιφερειακούς τηλεοπτικούς σταθμούς και ότι έχουμε 15 000 αναφορές πολιτών από όλη την Ευρώπη.
<P>
Θα ήθελα, ωστόσο, να εστιάσω στην έκθεση του κ. Cashman και να τον συγχαρώ θερμά γι’ αυτή και για τα πολλά έξυπνα συμπεράσματά του. Θα ήθελα επίσης να συνταχθώ μαζί του και να ευχαριστήσω τους διαχειριστές μας και τη γραμματεία της Επιτροπής και υποστηρίζω απόλυτα την έκκλησή του για περισσότερους πόρους, για μεγαλύτερη εκπροσώπηση της Επιτροπής Αναφορών στο Κοινοβούλιο –καθώς υπάρχουν βουλευτές που επιθυμούν να συμμετάσχουν σε αυτήν και δεν μπορούν να το πράξουν λόγω του περιορισμένου αριθμού μελών της– καθώς και για βελτίωση στη συνεργασία με την Επιτροπή.
<P>
Δεύτερον, θα ήθελα επίσης να πω ότι οι χρονικές προθεσμίες και οι απαράδεκτες καθυστερήσεις της Επιτροπής στην έκδοση της γνωμοδότησής της και, πάνω απ’ όλα, στη λήψη αποφάσεων, οδηγούν μερικές φορές σε σημαντικές απώλειες. Επομένως, θα ήθελα να ευχαριστήσω την Επίτροπο Wallström για την προθυμία της να βελτιωθεί αυτή η κατάσταση στο μέλλον και να αποτραπούν οι καθυστερήσεις. Σε ορισμένες περιπτώσεις αυτές οι καθυστερήσεις μού έδωσαν την εντύπωση ότι, όταν πρόκειται για την έκδοση των αποφάσεών τους, άλλα θεσμικά όργανα, όπως η Επιτροπή και ακόμη και ο Ευρωπαίος Διαμεσολαβητής, αντί να συνεργάζονται, χρησιμοποιούν τα μέλη της Επιτροπής Αναφορών. 
<SPEAKER ID="59" LANGUAGE="EN" NAME="Michael Cashman (PSE )," AFFILIATION="εισηγητής">
<P>
   . – Κύριε Πρόεδρε, ο κ. Iturgaiz Angulo επανέλαβε απόψε στο Κοινοβούλιο τον ισχυρισμό ενός πρώην υπουργού της κυβέρνησης της Βαλένθιας – συγκεκριμένα ότι διεξάγω εκστρατεία με άλλους εναντίον της κυβέρνησης της Βαλένθιας χωρίς κανένα αποδεικτικό στοιχείο.
<SPEAKER ID="60" LANGUAGE="EN" NAME="Margot Wallström," AFFILIATION="Αντιπρόεδρος της Επιτροπής">
<P>
Η κ. Wallis συνόψισε με εξαιρετικό τρόπο για τι πρόκειται εν τέλει. Πρόκειται για καλύτερη ποιότητα νόμων και καλύτερες αποζημιώσεις. Θα έλεγα ότι πήραμε ένα φύλλο από τη βίβλο της Φινλανδίας και πρότεινα ως τμήμα του Εσωτερικού Σχεδίου Δράσης για την Επικοινωνία ότι θα πρέπει να ξεκινήσουμε την κατάρτιση μιας περίληψης μη ειδήμονα για κάθε πρόταση που υποβάλλεται από την Επιτροπή. Εργαζόμαστε σκληρά για αυτό το ζήτημα και θα ήθελα να το δω να πραγματοποιείται πριν αποχωρήσω από την Επιτροπή. Θα έπρεπε να μπορούμε να εξηγούμε σε μία σελίδα, σε απλή, προσιτή γλώσσα τι επιθυμούμε να κάνουμε και ποιες είναι οι προτάσεις μας.
<SPEAKER ID="61" LANGUAGE="ES" NAME="Carlos José Iturgaiz Angulo (PPE-DE ). –" AFFILIATION="">
<P>
   Κύριε Πρόεδρε, φαίνεται ότι το σύνδρομο καταδίωξης του κ. Cashman δεν γνωρίζει όρια. Δεν αναφέρθηκα σε εσάς ευθέως στην ομιλία μου, κύριε Cashman, αλλά στη διαφωνία της ομάδας μου με ένα μέρος της αιτιολογικής έκθεσης της έκθεσής σας. Φυσικά, εμείς οι βουλευτές μπορούμε ασφαλώς να μιλήσουμε για την αιτιολογική έκθεση που συμπεριλάβατε στην έκθεση που υποβάλατε.
<P>
Επομένως, περιορίζω τα σχόλιά μου σε αυτό που είπατε στην αιτιολογική σας έκθεση, και αυτό είναι το μόνο στο οποίο αναφέρθηκα. Τα θέματά σας με άλλους υπουργούς, συμβούλους, κλπ., είναι δικό σας πρόβλημα, κύριε Cashman, όπως γνωρίζετε.
<SPEAKER ID="62" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί την Τρίτη στις 12.00. 
<SPEAKER ID="63" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει την προφορική ερώτηση (O-0054/2006 – B6-0221/2006) της βουλευτού Anna Záborská, εξ ονόματος της Επιτροπής Δικαιωμάτων των Γυναικών και Ισότητας των Φύλων, προς την Επιτροπή, σχετικά με την καταναγκαστική πορνεία στο πλαίσιο του Παγκοσμίου Κυπέλλου Ποδοσφαίρου 2006. 
<SPEAKER ID="64" LANGUAGE="FR" NAME="Anna Záborská (PPE-DE )," AFFILIATION="συντάκτρια">
<P>
Η καταναγκαστική πορνεία πρέπει να καταδικαστεί ανοικτά. Ο κ. Blatter, ο πρόεδρος της FIFA, δεν το κατάλαβε αυτό, όπως δεν το κατάλαβαν και άλλοι άνδρες και γυναίκες που διαθέτουν επιρροή. Γιατί δεν υποστήριξαν την καταδίκη της καταναγκαστικής πορνείας στο πλαίσιο του Παγκοσμίου Κυπέλλου Ποδοσφαίρου;
<P>
Αντίθετα, πρέπει να τονίσω την εξαιρετική συνεργασία των μελών της Επιτροπής Δικαιωμάτων των Γυναικών και Ισότητας των Φύλων. Υπερβαίνοντας τους πολιτικούς διαχωρισμούς, η συλλογική συνεργασία μας ήταν εμπνευσμένη από τη βαθιά ανθρώπινη αίσθηση ότι καμία γυναίκα δεν μπορεί να πέφτει θύμα εκμετάλλευσης. Μαζί, πρέπει να τονίσω, δώσαμε ένα σαφές μήνυμα κατά τη διάρκεια των διαδηλώσεων στις 8 Μαρτίου, χάρη στην εκστρατεία «Κόκκινη κάρτα στην καταναγκαστική πορνεία». Σας καλώ όλους, Επιτρόπους, εκπροσώπους του Συμβουλίου και ευρωβουλευτές, να δείξουμε κόκκινη κάρτα σε όλους αυτούς που προάγουν την καταναγκαστική πορνεία με τη σιωπή τους, με την αδράνεια ή με την άμεση ή έμμεση συμμετοχή τους.
<P>
Επιπλέον, εφόσον η εμπορία γυναικών, όπως η βιομηχανία του σεξ, είναι ένα παγκόσμιο φαινόμενο, πρέπει να την καταπολεμήσουμε σε παγκόσμια κλίμακα. Θα ήθελα να επισημάνω ιδιαίτερα το αξιοσημείωτο έργο του μεγαλύτερου αδελφού μας, του Συμβουλίου της Ευρώπης, που μας έδωσε το παράδειγμα. Πράγματι, η Σύμβαση του Συμβουλίου της Ευρώπης για την καταπολέμηση της εμπορίας ανθρώπων εγκρίθηκε από την Επιτροπή Υπουργών στις 3 Μαΐου 2005. Όλες οι κυβερνήσεις θα πρέπει να υπογράψουν αυτήν τη σύμβαση και να την επικυρώσουν. Οι γυναίκες που εξαναγκάζονται σε πορνεία θα αναδειχτούν νικήτριες όταν τα κράτη μέλη και τα όργανα της Ευρωπαϊκής Ένωσης συνεργαστούν αποτελεσματικά με το Συμβούλιο της Ευρώπης.
<SPEAKER ID="65" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Θέλω να ευχαριστήσω την κ. Záborská, η οποία αναφέρθηκε στην ύπαρξη ενός γενικότερου προβλήματος: ήτοι στην ανάγκη μιας ευρωπαϊκής δράσης που θα αποβλέπει στην εξάρθρωση του δικτύου εμπορίας γυναικών και παιδιών με κύριο σκοπό τη σεξουαλική εκμετάλλευση. Κατά την άποψή μου, πρόκειται για μια σύγχρονη μορφή δουλείας που η Ευρώπη δεν μπορεί να ανεχθεί και, πολύ περισσότερο, να αγνοήσει.
<P>
Βρισκόμαστε ενώπιον ενός μεσοπρόθεσμου και μακροπρόθεσμου προβλήματος. Ελπίζω ότι, όπως ζήτησαν ορισμένες γυναίκες ευρωβουλευτές, εντός του 2006 θα εκπονηθεί ένα σχέδιο με σκοπό τη μελέτη των επιπτώσεων της ζήτησης πορνείας στο μέγεθος της εμπορίας ανθρώπων με σκοπό τη σεξουαλική εκμετάλλευση.
<P>
Θα ήθελα να σας αναφέρω ορισμένα στοιχεία από τον κατάλογο των συγκεκριμένων πρωτοβουλιών στο πλαίσιο του Παγκοσμίου Κυπέλλου στη Γερμανία. Κατά πρώτο λόγο υποστήριξα –σε συνεργασία με την Επιτροπή και τον κ. Barroso– όλες τις ενημερωτικές εκστρατείες με σκοπό να αυξηθεί η ευαισθητοποίηση για τον σοβαρό κίνδυνο της αύξησης της εμπορίας ανθρώπων για σεξουαλική εκμετάλλευση στο πλαίσιο του Παγκοσμίου Κυπέλλου. Για τον σκοπό αυτό, είχα τη χαρά να συναντήσω πριν από λίγες ημέρες στις Βρυξέλλες μια αντιπροσωπεία με επικεφαλής την κ. Gurmai. Λάβαμε τα αποτελέσματα μιας αναφοράς που προώθησε η Σοσιαλιστική Ομάδα στο Ευρωπαϊκό Κοινοβούλιο, η οποία είχε μεγάλη επιτυχία συγκεντρώνοντας πολλές χιλιάδες υπογραφές. Στη συνέχεια, ήλθαμε σε επαφή με τις γερμανικές αρχές, προκειμένου να εξασφαλίσουμε την υποστήριξή τους για εκστρατείες πρόληψης και ενημέρωσης στη Γερμανία.
<P>
Ειδικότερα, ζήτησα κάτι περισσότερο: την εισαγωγή συγκεκριμένων, θετικών πληροφοριών σχετικά με την πρόληψη στον δικτυακό τόπο της Διεθνούς Ομοσπονδίας Ποδοσφαίρου. Συμμερίζομαι, συνεπώς, τη δυσαρέσκεια της κ. Záborská για την ψυχρή ανταπόκριση της Ομοσπονδίας σε αυτό το αίτημα.
<P>
Γνωρίζετε επίσης ότι η ομάδα των ανεξάρτητων εμπειρογνωμόνων σχετικά με την εμπορία ανθρώπων κατέθεσε προ ολίγων ημερών την έκθεση που της είχαμε ζητήσει. Πρόκειται για μια έκθεση που δημοσιεύθηκε στις 2 Ιουνίου 2006 και η οποία αναλύει τον κίνδυνο αύξησης της εμπορίας ανθρώπων με σκοπό τη σεξουαλική εκμετάλλευση ειδικότερα σε σχέση με το Παγκόσμιο Κύπελλο. Η έκθεση αυτή είναι ασφαλώς στη διάθεση του Κοινοβουλίου.
<P>
Θα ήθελα επίσης να πω δύο λόγια για τον ρόλο της Ευρωπόλ και της Eurojust. Ενθαρρύναμε τα κράτη μέλη να συνεργασθούν περισσότερο με αυτούς τους δύο οργανισμούς. Όπως γνωρίζετε, τις τελευταίες εβδομάδες η Ευρωπόλ ανέπτυξε ένα πολύ σημαντικό έργο. Έδωσε αναφορά στην τελευταία συνεδρίαση του Συμβουλίου των Υπουργών Εσωτερικών, που διεξήχθη την προηγούμενη εβδομάδα στο Λουξεμβούργο, και ο διευθυντής της Ευρωπόλ μάς επιβεβαίωσε ότι το δίκτυο συνεργασίας των αστυνομικών δυνάμεων ωφελήθηκε σε μεγάλο βαθμό από την ενθάρρυνση των κρατών μελών προς τις εθνικές αστυνομικές δυνάμεις.
<P>
Εν κατακλείδι, θα ήθελα να σας πληροφορήσω ότι υποβάλαμε ένα αίτημα, σύμφωνα με όσα ορίζει το σχέδιο δράσης, προς το δίκτυο των προξενείων των κρατών μελών της Ένωσης στις χώρες προέλευσης. Ζητήσαμε να διοργανώνονται στις χώρες προέλευσης περιοδικές συναντήσεις σε επίπεδο προξενείων, προκειμένου να βελτιωθεί ο προληπτικός εντοπισμός πιθανών θυμάτων της εμπορίας ανθρώπων και να τους παρασχεθεί βοήθεια, ώστε να μην πέσουν θύματα αυτής της εμπορίας. Θα εκπονήσουμε μια έκθεση για το αίτημα αυτό μέχρι το τέλος του 2006. Αυτός είναι συνοπτικά ο κατάλογος των πρωτοβουλιών που έχουν αναληφθεί μέχρι σήμερα. 
<SPEAKER ID="66" LANGUAGE="DE" NAME="Christa Klaß," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, κύριε Επίτροπε, κυρίες και κύριοι. Εσείς, κύριε Επίτροπε, μας είπατε και μας απαριθμήσατε πολλά πράγματα και βασικά θα μπορούσαμε να πούμε ότι έχουμε επιτύχει ήδη πολλά σχετικά με τα προβλήματα που συζητήθηκαν και παρουσιάστηκαν. Την 17η Ιανουαρίου 2006 εγκρίναμε την έκθεση της κ. Prets με θέμα «στρατηγικές για την καταπολέμηση της εμπορίας γυναικών και παιδιών, ατόμων ευάλωτων στη σεξουαλική εκμετάλλευση»· τον Μάρτιο του 2006 εγκρίναμε με ψήφισμα μια προφορική ερώτηση σχετικά με την καταναγκαστική πορνεία στο πλαίσιο διεθνών αθλητικών διοργανώσεων και, επιπλέον, διοργανώσαμε την 8η Μαρτίου του τρέχοντος έτους στο Ευρωπαϊκό Κοινοβούλιο την εκστρατεία «Κόκκινη κάρτα στην καταναγκαστική πορνεία».
<P>
Από τη μια, έχουμε το Παγκόσμιο Κύπελλο Ποδοσφαίρου, που ξεκίνησε τώρα, από την άλλη όμως πραγματοποιήθηκε και ένα Παγκόσμιο Πρωτάθλημα χόκεϋ επί πάγου – μια ενδεχομένως μικρότερη διοργάνωση, με τα ίδια όμως προβλήματα. Σήμερα θέτουμε το ερώτημα –και ευχαριστώ την κ. Záborská, η οποία το διατύπωσε για εμάς– με ποιον τρόπο γίνεται δεκτή η παροχή αυτής της υπηρεσίας. Και σε αυτό πρέπει να επικεντρωθούμε τώρα. Το Παγκόσμιο Κύπελλο Ποδοσφαίρου είναι επί του παρόντος σε εξέλιξη. Η δωρεάν τηλεφωνική γραμμή βοηθείας, έπειτα από κάποια αρχικά προβλήματα, θα λειτουργεί μέχρι την 31η Ιουλίου. Ωστόσο, από τις δραστηριότητες αυτές πρέπει να εξαγάγουμε ορισμένα συμπεράσματα και για τις επόμενες μεγάλες διοργανώσεις. Πρέπει να διδαχθούμε από τα τυχόν προβλήματα και να βρούμε τη σωστή προσέγγιση. Για τον λόγο αυτό, ζητώ όλοι μας και εσείς, κύριε Επίτροπε, να προωθήσουμε αυτές τις ενέργειες. 
<SPEAKER ID="67" LANGUAGE="DE" NAME="Christa Prets," AFFILIATION="εξ ονόματος της Ομάδας PSE">
<P>
Η καταναγκαστική πορνεία συνοδεύει όλες τις μεγάλες διοργανώσεις, και όχι μόνον τις αθλητικές. Όπως γνωρίζουμε, η ζήτηση για σεξουαλικές υπηρεσίες αυξάνεται και εδώ στο Στρασβούργο όταν συνεδριάζει το Ευρωπαϊκό Κοινοβούλιο. Θα πρέπει να το πούμε και αυτό, για να μην επιρρίπτουμε όλες τις ευθύνες στις αθλητικές διοργανώσεις. Παρόλα αυτά, υποστηρίζω την ενέργεια αυτή και είμαι ευτυχής διότι φέραμε στη δημοσιότητα το θέμα χάρη στο Παγκόσμιο Κύπελλο Ποδοσφαίρου. Λυπάμαι που η FIFA ίσως το παρεξήγησε και αισθάνεται ότι δέχεται επίθεση. Θα μπορούσε κάλλιστα να μας είχε υποστηρίξει με τη βοήθεια πολλών μεγάλων ποδοσφαιριστών και διασημοτήτων και να είχε συμβάλει στην ενημέρωση των φιλάθλων για τα ζητήματα αυτά. Αυτό δεν σημαίνει ότι η FIFA ευθύνεται για αυτό το πρόβλημα, αλλά θα μπορούσε να μας είχε βοηθήσει και νομίζω ότι ήταν υποχρέωσή της να το πράξει.
<P>
Κύριε Επίτροπε, μιλήσατε για την τηλεφωνική γραμμή βοηθείας. Μας είχατε πει τότε, την Ημέρα της Γυναίκας, ότι θα υπάρξει ένας ενιαίος αριθμός κλήσης, πολύγλωσσος, που θα λειτουργεί 24 ώρες την ημέρα. Σας ρωτώ: λειτουργεί πράγματι σε 24ωρη βάση; Δυστυχώς, δεν υπάρχει ενιαίος αριθμός κλήσης. Και τώρα οι γυναίκες, τα θύματα ή ακόμη και οι πελάτες που έχουν το θάρρος να προσπαθήσουν να καλέσουν βοήθεια ή οι οποίοι επιθυμούν να αναφέρουν κάτι, πρέπει να σημειώνουν τρεις διαφορετικούς αριθμούς ή πρέπει να καλέσουν τρεις διαφορετικούς αριθμούς. Αυτό δεν το θεωρώ ιδιαίτερα χρήσιμο και θα σας παρακαλούσα να συνεχίσετε τις προσπάθειες στον τομέα αυτό, κυρίως στο μέλλον.
<SPEAKER ID="68" LANGUAGE="" NAME="" AFFILIATION="Αντιπροέδρου">
<SPEAKER ID="69" LANGUAGE="DE" NAME="Hiltrud Breyer," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, κυρίες και κύριοι, Επίτροπε Frattini, με χαροποιεί το γεγονός ότι εγκρίνατε αυτήν την πρωτοβουλία του Ευρωπαϊκού Κοινοβουλίου κατά της εμπορίας ανθρώπων και της καταναγκαστικής πορνείας. Ωστόσο, όπως και η προηγούμενη ομιλήτρια, είμαι της άποψης ότι αυτό δεν πρέπει να αποτελέσει ένα παροδικό καπρίτσιο, αλλά πρέπει να αποτελέσει το εναρκτήριο σφύριγμα για την ανάληψη περισσότερων ενεργειών και μετά το Παγκόσμιο Κύπελλο Ποδοσφαίρου, όχι μόνο σε σχέση με αθλητικές διοργανώσεις αλλά και εν γένει σε σχέση με μεγάλες διοργανώσεις.
<P>
Υπήρξε πολύς ενθουσιασμός σε αυτά που μας είπατε. Λυπάμαι όμως για το γεγονός ότι η τηλεφωνική γραμμή βοηθείας προωθήθηκε μόνο κατόπιν έντονων εξωτερικών πιέσεων, και πάλι υπάρχουν διαφορετικοί αριθμοί κλήσης και περιορισμένη διαθεσιμότητα. Σε τελική ανάλυση, η παροχή μιας τέτοιας υπηρεσίας είναι απαραίτητη επί μονίμου βάσης. Θα ήταν επίσης σημαντικό να καθιερωθεί μια ευρωπαϊκή ημέρα ενάντια στην εμπορία ανθρώπων. Κατά τη γνώμη μου, αποτελεί σοβαρή παράλειψη το γεγονός ότι οι υπουργοί Δικαιοσύνης δεν ζήτησαν τον Απρίλιο την άμεση εφαρμογή της ευρωπαϊκής οδηγίας για την προστασία των θυμάτων, καθώς και της ευρωπαϊκής σύμβασης κατά της εμπορίας ανθρώπων. Αυτό αποτελεί επίσης ένα θέμα που πρέπει να τεθεί στο επίκεντρο της προσοχής μας. Τι άλλο, πέρα από τη γραμμή βοηθείας, προσφέρουμε σε αυτές τις γυναίκες; Μόνο με επιπλέον βοήθεια, πέρα από αυτήν την τηλεφωνική γραμμή, θα μπορέσουμε να παράσχουμε συνδρομή στις γυναίκες και στα παιδιά που έχουν πέσει θύματα εμπορίας. Με χαροποιεί το γεγονός ότι η συζήτηση αυτή σχετικά με το Παγκόσμιο Κύπελλο εξελίχθηκε σε μια συζήτηση για την πορνεία στην κοινωνία, διότι πρέπει να συνειδητοποιήσουμε ότι τα ετήσια κέρδη για τη βιομηχανία του σεξ, τα οποία ανέρχονται σε περίπου 5-7 δισ. δολάρια, υπερβαίνουν όλους τους στρατιωτικούς προϋπολογισμούς. Αυτό πρέπει να το εκλάβουμε ως το εναρκτήριο σφύριγμα για την ανάληψη δράσης κατά της σεξουαλικής εκμετάλλευσης των γυναικών και της καταναγκαστικής πορνείας εν γένει. Όμως, επίσης, πρέπει να συζητήσουμε περισσότερο σχετικά με τις βέλτιστες πρακτικές σε σύγκριση με άλλα κράτη μέλη. Υπάρχουν καλές αφορμές για αυτό. Χρειαζόμαστε άτομα αρμόδια για την καταπολέμηση της εμπορίας ανθρώπων και λοιπά, και στον τομέα αυτό πρέπει να αποτελέσουμε φωτεινό παράδειγμα. 
<SPEAKER ID="70" LANGUAGE="SV" NAME="Eva-Britt Svensson," AFFILIATION="εξ ονόματος της Ομάδας GUE/NGL.">
<P>
   Κύριε Πρόεδρε, κύριε Επίτροπε, με την ευκαιρία της ακρόασης που διοργάνωσε η Επιτροπή Δικαιωμάτων των Γυναικών και Ισότητας των Φύλων και η οποία πραγματοποιήθηκε στις 8 Μαρτίου, εκπρόσωποι της Επιτροπής έδωσαν μια σειρά υποσχέσεων σχετικά με τα μέτρα πρόληψης της απεχθούς σεξουαλικής δουλείας. Σήμερα είμαστε υποχρεωμένοι να παρατηρήσουμε ότι λίγες από αυτές τις υποσχέσεις τηρήθηκαν στην πραγματικότητα.
<P>
Έρευνα που διεξήχθη το 1999 κατέδειξε, για παράδειγμα, ότι το 80% των γυναικών στους οίκους ανοχής της Ολλανδίας υπήρξαν θύματα της σεξουαλικής δουλείας. Στη βιομηχανία οίκων ανοχής της Γερμανίας, εννέα στις δέκα πόρνες είναι από την Ανατολική Ευρώπη και την πρώην Σοβιετική Ένωση. Από τη στιγμή που νομιμοποιήθηκε η πορνεία στην Ολλανδία υπήρξε εκρηκτική ανάπτυξη της σωματεμπορίας παιδιών. Το 1999 υπήρχαν 4 000 εκδιδόμενα παιδιά. Έως το 2001, ο αριθμός ανήλθε στα 15 000. Παραθέτω και τα δύο αριθμητικά στοιχεία από την οργάνωση για τα δικαιώματα των παιδιών ().
<SPEAKER ID="71" LANGUAGE="PL" NAME="Ryszard Czarnecki (NI ). –" AFFILIATION="">
<P>
Την πρώτη μέρα του Παγκοσμίου Κυπέλλου, το τρένο στο οποίο επιβιβάστηκα από την Κολωνία για το Gelsenkirchen έφτασε στον προορισμό του σε 2 ώρες και 15 λεπτά από τα 59 λεπτά που διαρκεί φυσιολογικά η διαδρομή, ενώ το τρένο από τις Βρυξέλλες στην Κολωνία είχε καθυστέρηση 30 λεπτών. Αυτό το γεγονός μού έδωσε τον χρόνο να σκεφτώ τον Franz Beckenbauer, τον επικεφαλής της οργανωτικής επιτροπής του Παγκοσμίου Κυπέλλου, ο οποίος σχετικά πρόσφατα απέρριψε ανεπίσημα το θέμα της καταναγκαστικής πορνείας στο πλαίσιο του Παγκοσμίου Πρωταθλήματος, εκφράζοντας ορισμένα απερίσκεπτα σχόλια. Θυμήθηκα επίσης την αντίδραση του Karl-Heinz Rummenigge κατά τη διάρκεια πρόσφατης δημόσιας ακρόασης ενώπιον του Ευρωπαϊκού Κοινοβουλίου που πραγματοποιήθηκε στις 3 Μαΐου. Όταν του ζητήθηκε από μία βουλευτή μας να σχολιάσει την καταναγκαστική πορνεία, αυτός ο διάσημος γερμανός ποδοσφαιριστής –ένας σπουδαίος ποδοσφαιριστής– γέλασε περιφρονητικά. Αυτή δεν είναι η συμπεριφορά που αναμένουμε από ανθρώπους που αποτελούν πρότυπα πολλών φιλάθλων του ποδοσφαίρου. Είναι φορές που εκκλήσεις από ανθρώπους σαν αυτούς, και όχι από πολιτικούς, μπορούν να επιτύχουν πολύ περισσότερα, δεδομένου ότι ορισμένοι από αυτούς μεγαλώνουν αναλαμβάνοντας τον ρόλο που θα επιθυμούσε κάποιος για αυτούς.
<P>
Το πρόβλημα για το οποίο συζητάμε είναι πραγματικό. Ας είμαστε ειλικρινείς: δεν πρόκειται για κάτι που μπορούμε να εξαλείψουμε καθολικά, μπορούμε όμως να το χειριστούμε και να το καταπολεμήσουμε. Δεν πρόκειται για ένα θέμα που θα πρέπει να αφήσουμε στην άκρη. Η φωνή μας είναι και θα έπρεπε να είναι η φωνή της ηθικής πίεσης, όσο όμως ο κ. Beckenbauer και ο κ. Rummenigge αντιπαρέρχονται χλευαστικά του θέματος, τόσο περισσότερο θα πρέπει να κάνουμε τη φωνή μας να ακουστεί. Η φωνή του Ευρωπαϊκού Κοινοβουλίου, μια φωνή που υπερβαίνει όλους τους πολιτικούς διαχωρισμούς, είναι απολύτως απαραίτητη σε αυτό το θέμα. 
<SPEAKER ID="72" LANGUAGE="NL" NAME="Corien Wortmann-Kool (PPE-DE ). –" AFFILIATION="">
<P>
   Κύριε Πρόεδρε, από τη στιγμή που ο Επίτροπος Frattini ανέφερε ρητά πως υπάρχουν αποδείξεις ότι η εμπορία γυναικών και παιδιών, μαζί με την καταναγκαστική πορνεία αυξάνονται στο πλαίσιο του Παγκοσμίου Κυπέλλου Ποδοσφαίρου, δεν πρόκειται απλώς για ένα θεωρητικό πρόβλημα αλλά για ένα μείζον πρακτικό πρόβλημα, και είναι ιδιαίτερα ενοχλητικό το γεγονός ότι εξακολουθεί να υφίσταται στη δυτική κοινωνία μας εν έτει 2006. Κατά συνέπεια, είναι σωστό και πρέπον το ότι υπήρξε τελευταία μεγάλη πολιτική αναταραχή και ότι όχι μόνον το Κοινοβούλιο αλλά και η Επιτροπή και το Συμβούλιο Υπουργών προβληματίζονται για αυτό το θέμα.
<P>
Όσον αφορά το ποδόσφαιρο, στις Κάτω Χώρες συνηθίζουμε να λέμε: όχι λόγια αλλά έργα, και αυτό είναι το μήνυμα που θα ήθελα επίσης να στείλω στον Επίτροπο Frattini και στα κράτη μέλη. Με ικανοποιεί το γεγονός ότι επισημάνατε πως σημειώνεται ουσιαστική πρόοδος σε πολλούς τομείς. Ωστόσο, όσον αφορά τον συνοριακό έλεγχο εξ ανατολάς, υιοθετείτε μια πολύ μακρόπνοη προσέγγιση, για παράδειγμα σε σχέση με τις ανοιχτές τηλεφωνικές γραμμές επικοινωνίας και επιπλέον με την απόκτηση εις βάθος γνώσης του προβλήματος και των εγκληματικών δικτύων που το τροφοδοτούν.
<SPEAKER ID="73" LANGUAGE="EN" NAME="Zita Gurmai (PSE )." AFFILIATION="Der Spiegel">
<P>
Την προηγούμενη Πέμπτη, την παραμονή του Παγκοσμίου Κυπέλλου, αρκετοί συνάδελφοι ήρθαμε να σας δούμε, κύριε Επίτροπε, για να συζητήσουμε αυτό το πρόβλημα και να καταθέσουμε δύο αναφορές. Ως πρόεδρος της Ομάδας των Ευρωπαίων Σοσιαλιστών Γυναικών, καταθέσαμε μια αναφορά κάνοντας έκκληση για ανάληψη δράσης με στόχο την πρόληψη της εμπορίας ανθρώπων, κυρίως στο πλαίσιο του Παγκοσμίου Κυπέλλου. Συγκεντρώσαμε περισσότερες από 23 000 υπογραφές σε διάστημα δύο μηνών. Τα μεγαλύτερα συνδικάτα στη Δανία συντάχθηκαν μαζί μας και παρέδωσαν μια αναφορά που περιελάμβανε 80 000 υπογραφές.
<P>
Μετά το τέλος του Παγκοσμίου Κυπέλλου, για τη διασφάλιση της λογοδοσίας, πρέπει να υπάρξει μια αξιολόγηση της έκτασης του προβλήματος στη Γερμανία κατά τη διάρκεια του Παγκοσμίου Κυπέλλου, όπως επίσης και μια αξιολόγηση των μέτρων που ελήφθησαν. Πέρα από το Παγκόσμιο Κύπελλο, υπάρχει η ανάγκη διεξαγωγής ενός πραγματικού διαλόγου σε όλη την Ευρώπη για την αντιμετώπιση των βαθύτερων αιτιών της εμπορίας με σκοπό τη σεξουαλική εκμετάλλευση. Αυτό σημαίνει ότι πρέπει να διερευνηθεί ο τρόπος μείωσης της ζήτησης της πορνείας. Θα μπορούσε επίσης να διασφαλίσει η Επιτροπή ότι η ΕΕ θα επιτύχει τον στόχο που τέθηκε στην έκθεση Prets για τη μείωση της εμπορίας γυναικών και παιδιών κατά 50% τα επόμενα δέκα χρόνια.
<SPEAKER ID="74" LANGUAGE="EN" NAME="Elizabeth Lynne (ALDE )." AFFILIATION="">
<P>
Πρέπει να διδαχθούμε για το μέλλον. Δεν αναφερόμαστε εδώ σε πόρνες που αποφάσισαν, για οποιονδήποτε λόγο, να γίνουν πόρνες – αναφερόμαστε στο δουλεμπόριο, και δεν πρέπει να συγχέουμε αυτά τα δύο πράγματα. Είναι σωστό να μιλήσουμε για αυτά τα ζητήματα, πρέπει όμως να διασφαλίσουμε ότι οι ποδοσφαιριστές, οι φίλαθλοι και οι οργανώσεις –και ήλπιζα ειλικρινά ότι η FIFA θα συμφωνήσει μαζί μας– θα προσπαθήσουν και θα εξαλείψουν αυτό το δουλεμπόριο, διότι περί δουλεμπορίου πρόκειται και δεν έχει σχέση με την πορνεία εν γένει. Πρέπει να διασφαλίσουμε ότι το Παγκόσμιο Κύπελλο διατηρείται στις μνήμες μας για τους σωστούς λόγους και όχι για την ενθάρρυνση του δουλεμπορίου. 
<SPEAKER ID="75" LANGUAGE="PT" NAME="Ilda Figueiredo (GUE/NGL ). –" AFFILIATION="">
<SPEAKER ID="76" LANGUAGE="SK" NAME="Edit Bauer (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, αγαπητοί συνάδελφοι, είναι ευρέως γνωστό ότι στη Γερμανία η πορνεία είναι νόμιμη και ρυθμίζεται διά νόμου. Η εμπειρία, ωστόσο, καταδεικνύει ότι η νόμιμη πορνεία δεν θέτει εμπόδια στην εμπορία θυμάτων καταναγκαστικής πορνείας σε αυτήν την αγορά. Εμπειρογνώμονες εκτιμούν ότι 30-40 000 πόρνες πιθανότατα θα βρεθούν στο Παγκόσμιο Πρωτάθλημα Ποδοσφαίρου και υπάρχουν βάσιμες ανησυχίες ότι ανάμεσά τους θα υπάρχει μεγάλος αριθμός θυμάτων εμπορίας ανθρώπων ή, όπως περιέγραψαν αρκετοί ομιλητές πριν από εμένα, θύματα της σύγχρονης δουλείας. Συνεπώς, η ερώτηση που απευθύνεται στην Επιτροπή είναι απολύτως επίκαιρη. Τι μέτρα έχουν ληφθεί για τη διασφάλιση της εφαρμογής των αρχών των ανθρωπίνων δικαιωμάτων, την επικέντρωση στα θύματα της εμπορίας ανθρώπων και την κατοχύρωση των διεθνών οργάνων, των συμβάσεων των Ηνωμένων Εθνών ή αυτών του Συμβουλίου της Ευρώπης και των πρωτοκόλλων τους; Η Ευρωπόλ κατέληξε στο σαφές συμπέρασμα ότι οι μαρτυρίες των θυμάτων είναι η μόνη αξιόπιστη πηγή πληροφοριών.
<SPEAKER ID="77" LANGUAGE="IT" NAME="Marta Vincenzi (PSE ). –" AFFILIATION="">
<SPEAKER ID="78" LANGUAGE="DE" NAME="Thomas Mann (PPE-DE ). –" AFFILIATION="">
<P>
   Κύριε Πρόεδρε, πριν από μία εβδομάδα, η Φρανκφούρτη στο Μάιν –από όπου κατάγομαι– υποδέχτηκε εκατοντάδες χιλιάδες οπαδούς του ποδοσφαίρου από όλο τον κόσμο με ένα εντυπωσιακό οπτικοακουστικό γεγονός, την SkyArena. Στους τοίχους έντεκα ουρανοξυστών προβλήθηκαν σε πολύ μεγάλες διαστάσεις κορυφαίοι παίκτες και οπαδοί, καθώς και σκηνές χαράς και λύπης, δίκαιου παιχνιδιού και αντικανονικών ενεργειών. Κατά τη διάρκεια του Παγκοσμίου Κυπέλλου Ποδοσφαίρου στη Γερμανία, εκατομμύρια άνθρωποι πρέπει να νιώσουν ότι βρίσκονται μεταξύ φίλων. Σε τέτοιου είδους μεγάλες διοργανώσεις είναι πολλά τα θετικά συναισθήματα που μπορούν να προκληθούν, είναι όμως πολλές και οι αρνητικές συνέπειες, και εκεί σταματά η διασκέδαση.
<P>
Στις 28 Απριλίου, ο Επίτροπος Frattini τόνισε πολύ σωστά κατά τη σύνοδο των υπουργών Εσωτερικών της ΕΕ ότι η Γερμανία είναι καλά προετοιμασμένη για την καταπολέμηση της καταναγκαστικής πορνείας. Παρά τις μεμονωμένες επικρίσεις και ορισμένες απειλές για μποϋκοτάζ, είμαστε καλά εξοπλισμένοι: έχουμε ενισχύσει τους συνοριακούς ελέγχους, έχουμε αναπτύξει ένα ιδιαίτερα εκτεταμένο πρόγραμμα προστασίας μαρτύρων για τα θύματα και έχουμε δημιουργήσει μια ομοσπονδιακή υπηρεσία συλλογής πληροφοριών – 160 υπάλληλοι εργάζονται επί εικοσιτετραώρου βάσεως. Και η ομοσπονδιακή κυβέρνηση έχει δαπανήσει 2 εκατομμύρια ευρώ για την εκστρατεία πρόληψης. Τον Μάιο πραγματοποιήθηκαν έφοδοι σε οίκους ανοχής, επιθεωρήθηκαν 700 οίκοι ανοχής και πραγματοποιήθηκαν έλεγχοι σε διαμερίσματα και σε σχεδόν 2 000 άτομα.
<P>
Η πρόταση ψηφίσματος που υπέβαλε η κ. Záborská επισημαίνει ότι σε ό,τι αφορά την καταναγκαστική πορνεία στη διάρκεια διεθνών αθλητικών διοργανώσεων, η FIFA δεν έχει κανέναν απολύτως λόγο να αισθάνεται προσβεβλημένη. Ζητούμε εκστρατείες που θα είναι κατανοητές, που θα θέτουν σε επαγρύπνηση τα εν δυνάμει θύματα, που θα αποθαρρύνουν πραγματικά τους δράστες. Όσον αφορά δε την πανευρωπαϊκή τηλεφωνική γραμμή βοήθειας, μέχρι σήμερα υπάρχει μόνον η ανακοίνωση: «Ο αριθμός που καλέσατε δεν υπάρχει».
<P>
Αυτό δεν μπορεί να συνεχιστεί. Η Ευρωπόλ και η Eurojust πρέπει να είναι σε θέση να μεριμνήσουν σχετικά. Αυτό είναι σίγουρα ζήτημα διαθέσιμου προσωπικού αλλά και οικονομικής υποστήριξης.
<SPEAKER ID="79" LANGUAGE="ES" NAME="Teresa Riera Madurell (PSE ). –" AFFILIATION="">
<P>
Στις 17 Ιανουαρίου, το Κοινοβούλιο ζήτησε να ληφθούν κατάλληλα μέτρα, προκειμένου να αποτραπεί η εμπορία γυναικών στην καταναγκαστική πορνεία. Επιπλέον, στις 13 Μαρτίου, το Κοινοβούλιο κάλεσε τα μέσα ενημέρωσης και τα αστέρια του ποδοσφαίρου να συμβάλουν στην καταπολέμηση της σεξουαλικής εκμετάλλευσης των γυναικών και στην προώθηση μιας άλλης νοοτροπίας, σύμφωνα με τις αρχές αλληλεγγύης του αθλητισμού.
<SPEAKER ID="80" LANGUAGE="PL" NAME="Tadeusz Zwiefka (PPE-DE ). –" AFFILIATION="">
<SPEAKER ID="81" LANGUAGE="NL" NAME="Emine Bozkurt (PSE ). –" AFFILIATION="">
<P>
   Κύριε Πρόεδρε, Επίτροπε Frattini, αναρωτιέμαι αν ανοίξατε ποτέ ευρωπαϊκή εφημερίδα και ξεφυλλίζοντάς την παρατηρήσατε την τελευταία σελίδα, το σημείο δηλαδή όπου συχνά μπορεί κάποιος να βρει μικρές αγγελίες, με τηλεφωνικούς αριθμούς, για νεαρές κυρίες με ονόματα όπως Lolita, Tina και Francesca, κορίτσια πολωνικής, βουλγαρικής και ουκρανικής καταγωγής. Αυτό που λείπει, ωστόσο, είναι μια γενική πολύγλωσση τηλεφωνική γραμμή βοήθειας την οποία μπορεί να καλέσει η Lolita αν εξαναγκαστεί στην πορνεία. Είναι πλέον καιρός να υπάρξει εύκολη πρόσβαση σε έναν τέτοιο αριθμό.
<P>
Το Παγκόσμιο Κύπελλο ξεκίνησε, όπως πιθανότατα προσέξατε. Το ίδιο συμβαίνει και με τη συστηματική εκμετάλλευση των γυναικών που εξαναγκάζονται σε πορνεία, χωρίς βέβαια να δοθεί σε αυτό η προσοχή που θα έπρεπε. Επίτροπε Frattini, στρέφομαι σε εσάς, που ως δίκαιος διαιτητής θα βγάλετε κόκκινη κάρτα και θα θέσετε τέλος σε αυτήν τη σοβαρή παραβίαση, όχι κατά τη διάρκεια της παράτασης αλλά αμέσως τώρα. Σύντομα θα ταξιδεύω στη Γερμανία όπου διεξάγεται το Παγκόσμιο Κύπελλο, προκειμένου να συμμετάσχω σε εκστρατεία κατά του ρατσισμού στο ποδόσφαιρο, αλλά να είστε σίγουροι πως θα είμαι σε επιφυλακή για να διαπιστώσω τι ενέργειες γίνονται για την αντιμετώπιση της καταναγκαστικής πορνείας.
<P>
Επίτροπε Frattini, δεν αρκεί να ανησυχούμε για τις ηθικές αξίες της εποχής. Τι προτίθεστε να πράξετε σε πρακτικό επίπεδο, για να βοηθήσετε τις γυναίκες και τα κορίτσια που ταπεινώνονται, πέφτουν θύματα βιασμού, εκμετάλλευσης και κακοποίησης στο πλαίσιο του Παγκοσμίου Κυπέλλου; Από τις αναλύσεις σας προκύπτει η εντύπωση ότι αυτό συμβαίνει σε μεγάλη κλίμακα. Αν προχωρήσετε στη λήψη κατάλληλων μέτρων, για να βοηθήσετε ουσιαστικά αυτά τα κορίτσια, μπορείτε να υπολογίζετε στην υποστήριξή μου. Σας εύχομαι ό,τι καλύτερο! 
<SPEAKER ID="82" LANGUAGE="" NAME="Ρόδη Κράτσα-Τσαγκαροπούλου (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι συνάδελφοι, όπως θα θυμόσαστε το θέμα της καταναγκαστικής πορνείας κατά τη διάρκεια του Παγκόσμιου Κυπέλλου συζητήθηκε με πρωτοβουλία της Επιτροπής Δικαιωμάτων των Γυναικών και Ισότητας των Φύλων την 8η Μαρτίου, Παγκόσμια Ημέρα της Γυναίκας.
<P>
Σήμερα συμμεριζόμαστε την πρωτοβουλία της κ. Anna Záborská να ξανασυζητήσουμε το θέμα κατά τη διάρκεια μάλιστα των αθλητικών αυτών δραστηριοτήτων και εν μέσω καταγγελιών για περιστατικά καταναγκαστικής πορνείας στη Γερμανία. Σήμερα εκφράζουμε για άλλη μία φορά τη βαθειά μας ανησυχία για την εξάπλωση του αποτρόπαιου αυτού φαινομένου. Εκφράζουμε επίσης την ανησυχία μας για την αναποτελεσματικότητα των πολιτικών μας. Χαίρομαι, κύριε Επίτροπε, που συμμερίζεστε τις θέσεις μας για την έκταση του φαινομένου και για την ανάγκη αντιμετώπισής του με όλα τα προληπτικά και κατασταλτικά μέτρα στις χώρες υποδοχής και στις χώρες προέλευσης.
<P>
Πρόσφατα, αντιπροσωπεία της επιτροπής μας επισκέφθηκε την Αθήνα και συζήτησε με αρμόδιους κυβερνητικούς φορείς και συναδέλφους κοινοβουλευτικούς για την ανάγκη διακρατικής συνεργασίας, την ανάγκη εφαρμογής των νόμων, καθώς και την ανάγκη εκπαίδευσης των αστυνομικών και του δικαστικού προσωπικού. Αντιληφθήκαμε τη σημασία που έχει η προστασία των θυμάτων και η ευαισθητοποίηση της κοινωνίας, παρακολούθησα δε με προσοχή τα σχέδια που μας αναπτύξατε, κύριε Επίτροπε, για τη μελέτη του φαινομένου και τα συγκεκριμένα μέτρα τα οποία αναφέρατε, όπως τα είχαμε συζητήσει και την 8η Μαρτίου.
<SPEAKER ID="83" LANGUAGE="" NAME="Κατερίνα Μπατζελή (PSE ). –" AFFILIATION="">
<P>
Η FIFA από την άλλη πλευρά αδρανεί, ενώ θα μπορούσε να είχε μήνες πριν ενημερώσει τους οπαδούς και τις εθνικές αντιπροσωπείες, να έχει κάνει εκπαιδευτική ενημερωτική πολιτική στον κόσμο που ακολουθεί αυτούς τους αγώνες και η FIFA το γνωρίζει. Γιατί; Γιατί η FIFΑ μπορεί να θεωρεί ότι η καταναγκαστική πορνεία είναι μια αντιδιαφήμιση για τους ποδοσφαιρικούς αυτούς αγώνες. Ούτε γι’ αυτό δεν κατορθώσαμε να πείσουμε ως Ευρωπαϊκή Ένωση έναν οργανισμό σαν τη FIFΑ.
<P>
Από την άλλη πλευρά, η Ευρωπαϊκή Ένωση έχοντας δυνατή, αν το θέλετε την επικοινωνιακή πολιτική –και στρέφομαι σε σας, κύριε Frattini– δεν ακολουθήσατε αυτούς τους μήνες μια βαρύγδουπη, μεγάλη επικοινωνιακή εκστρατεία, τηλεοπτική, με διαφημιστικά σποτ κατά τη διάρκεια των αγώνων που διεξάγονται σε συνεργασία με τις διαφημιστικές εταιρείες, σε συνεργασία με την ίδια τη FIFΑ, με αποτέλεσμα μόνον αυτές οι κόκκινες κάρτες να είναι η επικοινωνιακή πολιτική, η πολιτική η οποία είναι κοινοτική κατά της καταναγκαστικής πορνείας.
<P>
Θεωρώ λοιπόν, κύριε Frattini, ότι αφήσαμε τη γερμανική κυβέρνηση αβοήθητη. Κάνει έναν τεράστιο αγώνα αλλά χωρίς επικοινωνιακά μέσα. Αλλά πάνω απ’ όλα φοβάμαι ότι θα περιοριστούμε σε μελέτες, θα αφήσουμε τα θύματα και θα πούμε ότι η εγχείριση πέτυχε, αλλά ο ασθενής απέθανε! Και θα πεθαίνουν κάθε μέρα σε κλειστά δωμάτια γυναίκες και παιδιά. 
<SPEAKER ID="84" LANGUAGE="FR" NAME="Bernadette Vergnaud (PSE ). –" AFFILIATION="">
<P>
Τι πιο φυσιολογικό, λοιπόν, από το να εισαγάγει η βιομηχανία του σεξ γύρω στις 45 000 γυναίκες από την Ανατολική Ευρώπη, την Αφρική και τη Λατινική Αμερική, προκειμένου να ικανοποιήσει τις επιθυμίες αυτών των κυρίων; Δεν θέλουμε να στραφούμε εναντίον της γερμανικής νομοθεσίας αλλά να θέσουμε τέλος σε αυτήν την ανοιχτά οργανωμένη εμπορία γυναικών. Η εμπορία γυναικών αποτελεί παραβίαση των θεμελιωδών δικαιωμάτων του ανθρώπου και, κυρίως, του δικαιώματος στην αξιοπρέπεια και στον σεβασμό της φυσικής και ψυχικής ακεραιότητας και του δικαιώματος του ατόμου να μην υποβάλλεται σε βία.
<P>
Με χαροποιεί ιδιαίτερα η αναφορά της Σοσιαλιστικής Ομάδας στο Ευρωπαϊκό Κοινοβούλιο (PSE) για την παύση αυτής της οργανωμένης πορνείας και της άδικης μεταχείρισης χιλιάδων γυναικών. Υποστηρίζω πλήρως αυτήν την πρωτοβουλία και καταδικάζω έντονα την οργανωμένη εμπορία γυναικών, η οποία τις μετατρέπει σε εμπορεύματα.
<SPEAKER ID="85" LANGUAGE="IT" NAME="Pia Elda Locatelli (PSE ). –" AFFILIATION="εμείς">
<SPEAKER ID="86" LANGUAGE="ET" NAME="Marianne Mikko (PSE ). –" AFFILIATION="">
<P>
   Κυρίες και κύριοι, η πατρίδα μου, η Εσθονία, κατέχει την επονείδιστη τρίτη θέση στην Ευρωπαϊκή Ένωση στον αριθμό εκδιδόμενων γυναικών ανά 1 000 κατοίκους, και την ξεπερνούν μόνο η Γερμανία και η Αυστρία. Σύμφωνα με τηλεοπτική έρευνα που διεξήχθη τον Μάρτιο, οι τηλεθεατές στη συντριπτική πλειονότητά τους θεώρησαν την εξάπλωση της πορνείας ως το νούμερο «ένα» πρόβλημα εικόνας που αντιμετωπίζει η Εσθονία.
<P>
Νιώθω πως θέσαμε αυτό το ζήτημα πολύ διακριτικά. Η διαφορά μεταξύ καταναγκαστικής πορνείας και πορνείας είναι πολύ μικρή. Σύμφωνα με ορισμένα αριθμητικά στοιχεία, το 95% της πορνείας αποτελεί καταναγκαστική πορνεία. Από τα δεδομένα της Εσθονίας προκύπτει ότι τα 2/3 των εκδιδόμενων γυναικών έχουν σκεφτεί την αυτοκτονία. Το 80% υποφέρει από χρόνια κατάθλιψη. Αυτό δεν δίνει την εντύπωση ότι αυτά τα άτομα έχουν επιλέξει ελεύθερα αυτό το επάγγελμα αλλά ότι μάλλον είναι δούλοι.
<P>
Προσωπικά, έχω κάνει ό,τι ήταν δυνατόν για τη μείωση της ζήτησης της πορνείας. Συμμετείχα ενεργά στην εκστρατεία συλλογής υπογραφών που οργανώθηκε από τις γυναίκες της Σοσιαλιστικής Ομάδας. Σε λίγες μόνο ώρες, στη μικρή πόλη Pärnu της Εσθονίας, συγκεντρώσαμε εκατοντάδες υπογραφές κατά της καταναγκαστικής πορνείας. Ο πληθυσμός της Pärnu, από τα βρέφη έως τους γηραιότερους ανέρχεται στις 40 000. Ο ίδιος αριθμός γυναικών μεταφέρθηκε διά της βίας στη Γερμανία από την Ανατολική Ευρώπη για το Παγκόσμιο Κύπελλο Ποδοσφαίρου.
<P>
Επίτροπε Frattini, σας καλώ να παρουσιαστείτε ενώπιόν μας μετά το Παγκόσμιο Κύπελλο και να μας κάνετε μια επισκόπηση του τι ακριβώς συνέβη στη Γερμανία. Θα ήθελα μια απάντηση στην ερώτηση για τον τρόπο με τον οποίο, όπως λέτε, προγραμματίζετε να μειώσετε τη ζήτηση για την πορνεία στην Ευρωπαϊκή Ένωση. Είστε σε θέση, και προτίθεστε τελικά να προχωρήσετε όσο η Σουηδία, ζητώντας να τιμωρήσουν τα κράτη μέλη αυτούς που εμπορεύονται το σεξ; Αυτό απαιτείται σήμερα, προκειμένου να μειωθεί η ζήτηση. 
<SPEAKER ID="87" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Για αυτόν ακριβώς τον λόγο, όπως προανήγγειλα ήδη, θα οργανώσουμε μια ομάδα εργασίας αμέσως μετά το Παγκόσμιο Κύπελλο. Κατά τη διάρκειά της, θα συγκεντρώσουμε όλες τις εμπειρίες αυτού του μήνα και θα εξαγάγουμε τα συμπεράσματα που θα συμπεριληφθούν σε ένα έγγραφο το οποίο θα φανεί χρήσιμο σε όλες τις άλλες αθλητικές διοργανώσεις αυτού του τύπου, και επίσης για πολιτιστικές και πολιτικές εκδηλώσεις. Για παράδειγμα, κατά τη διάρκεια της έκθεσης Expo στο Ανόβερο πριν από μερικά χρόνια, οι γερμανικές αστυνομικές αρχές διαπίστωσαν αύξηση της καταναγκαστικής πορνείας.
<P>
Πολύς λόγος γίνεται για τις τηλεφωνικές γραμμές βοήθειας. Δεδομένης της επιτακτικής ανάγκης να δώσουμε μία απάντηση και ακριβώς επειδή θεωρούμε ότι οι μη κυβερνητικές οργανώσεις πρέπει να διαδραματίσουν σημαντικό ρόλο σε αυτό το σχέδιο, σκεφτόμαστε να εμπιστευτούμε τη διαχείριση δύο πολύγλωσσων γραμμών βοήθειας που λειτουργούν ήδη στη Solvodi, μια ιδιαίτερα γνωστή ΜΚΟ στη Γερμανία. Μας έχουν υποσχεθεί 24ωρη κάλυψη για αυτήν την περίοδο.
<P>
Επιτρέψτε μου να προσθέσω ότι η Επιτροπή προτίθεται επίσης να υποστηρίξει οικονομικά τις ευρωπαϊκές γραμμές βοήθειας για τις γυναίκες, όπως έχουμε κάνει και για την προστασία των παιδιών που είναι θύματα βίας. Δυστυχώς, στάθηκε αδύνατον να διαθέσουμε πόρους για αυτό το πρόγραμμα από τον προϋπολογισμό του 2006, αλλά θεωρώ ότι θα μπορέσουμε να το επιτύχουμε στο πλαίσιο του προϋπολογισμού του 2007. Ακριβώς επειδή πρόκειται για μεσοπρόθεσμο μέτρο, ανέθεσα στο γραφείο μου να εξετάσει μία νομικά συμβατή φόρμουλα η οποία θα μας επέτρεπε επίσης να διαθέσουμε χρηματοδότηση για τις νέες γυναίκες που πέφτουν θύματα σεξουαλικής εκμετάλλευσης.
<P>
Πολλά έχουν λεχθεί επίσης σχετικά με την επικοινωνία και την ενημέρωση. Συμφωνώ απόλυτα με τη σύσταση της κ. Vincenzi ότι πρέπει να χαλάσουμε τη γιορτή εάν είναι αναγκαίο και, συνεπώς, δεν πρέπει να μένουμε σιωπηλοί όταν πρέπει να στείλουμε ισχυρά μηνύματα. Πρέπει να παραδεχτώ ότι ο χρόνος που είχαμε ήταν λίγος και ότι έπρεπε να επικεντρωθώ θεσμικά στις δραστηριότητες πρόληψης και ταχείας αντίδρασης, οι οποίες πρέπει να συνοδεύονται βεβαίως από εκστρατείες ενημέρωσης. Επαναλαμβάνω ότι είμαι πρόθυμος να συνδράμω χρηματοδοτικά αυτές τις εκστρατείες ενημέρωσης.
<P>
Συμμερίζομαι επίσης την έκκληση της κ. Breyer όσον αφορά τις μακροπρόθεσμες πρωτοβουλίες, όπως η ευρωπαϊκή ημέρα για την καταπολέμηση της εμπορίας ανθρώπων, και ελπίζω ότι εντός του πρώτου εξαμήνου του προσεχούς έτους θα έχουμε ορίσει μια ημερομηνία για αυτήν την πρωτοβουλία.
<P>
Εν κατακλείδι, επαναλαμβάνω την ανάγκη να καταπολεμήσουμε αυτά τα αίτια στη ρίζα τους. Υπάρχει ένα ευρωπαϊκό σχέδιο δράσης, το οποίο εγκρίνατε τον Δεκέμβριο του 2005 και οφείλουμε να θέσουμε σε εφαρμογή τώρα, έχοντας ως αφετηρία το απαράβατο των δικαιωμάτων και της ανθρώπινης αξιοπρέπειας κάθε ανθρώπου. Πάνω σε αυτήν τη βάση, θα εργασθούμε τους προσεχείς μήνες. 
<SPEAKER ID="88" LANGUAGE="" NAME="Πρόεδρος." AFFILIATION="">
<SPEAKER ID="89" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (A6-0146/2006) της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την κοινή θέση του Συμβουλίου ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά την προστασία των υπόγειων υδάτων από τη ρύπανση (12062/1/2005 C6-0055/2006 2003/0210(COD)) (εισηγήτρια: η κ. Klaß). 
<SPEAKER ID="90" LANGUAGE="DE" NAME="Christa Klaß (PPE-DE )," AFFILIATION="εισηγήτρια">
<P>
Η έκθεση της Επιτροπής Περιβάλλοντος, Δημόσιας Υγείας και Ασφάλειας των Τροφίμων περιλαμβάνει 43 τροπολογίες ως σύσταση για τη δεύτερη ανάγνωση στο Ευρωπαϊκό Κοινοβούλιο. Εγκρίθηκε με 50 ψήφους υπέρ, καμία ψήφο κατά και με μία αποχή. Υποβλήθηκαν μόνο τέσσερεις πρόσθετες τροπολογίες. Αυτά τα πειστικά αποτελέσματα τα εκλαμβάνω ως σαφή εντολή για την πραγματοποίηση διαπραγματεύσεων μεταξύ του Κοινοβουλίου και του Συμβουλίου. Ελπίζω ότι η σημερινή συζήτηση θα συμβάλει στην επιβεβαίωση αυτής της ψηφοφορίας, ώστε το Ευρωπαϊκό Κοινοβούλιο να μπορέσει να προχωρήσει στη διαδικασία συνδιαλλαγής με καλή βάση και μια ξεκάθαρη εντολή. Για τον λόγο αυτό, προτείνω ως εισηγήτρια να ψηφίσουμε επί μιας συνολικής λύσης. Είμαι αντίθετη σε όλες τις τροπολογίες που υποβλήθηκαν με 37 υπογραφές. Δεν εκφράζουν την άποψη της ομάδας μου.
<P>
Στην Αυστρία και στην πατρίδα μου, τη Γερμανία, το πόσιμο νερό προέρχεται κατά 80 έως 100% από υπόγεια ύδατα. Όπως μόλις διαβάσαμε, το ίδιο ακριβώς ισχύει και σε ορισμένες περιοχές της Βρετανίας. Αυτοί ακριβώς είναι οι λόγοι, για τους οποίους πρέπει να μεριμνήσουμε, ώστε το καθαρό νερό που έχει απομείνει να παραμείνει καθαρό και για τις επόμενες γενιές. Το οικοσύστημα των υπόγειων υδάτων πρέπει να προστατευθεί.
<P>
Πολλά τηλεφωνήματα από συναδέλφους, αρκετές γνωμοδοτήσεις από ενώσεις, ακόμη και ορισμένες προτάσεις για ξεχωριστές ψηφοφορίες – όλα αυτά αποδεικνύουν ότι υπάρχει μεγάλη αβεβαιότητα. Δεδομένης της δυσκολίας και του ιδιαίτερα τεχνικού χαρακτήρα του ζητήματος, καθώς και του πεδίου εφαρμογής των ρυθμιστικών διατάξεων της οδηγίας πλαισίου για τα ύδατα, αυτό δεν πρέπει να προκαλεί έκπληξη. Αλλά το βέβαιο είναι ότι δεν χρειάζεται να επινοήσουμε τον τροχό από την αρχή. Η εν λόγω οδηγία για τα υπόγεια ύδατα αποτελεί θυγατρική οδηγία της οδηγίας πλαισίου για τα ύδατα του 2000. Η οδηγία αυτή ήδη ρυθμίζει πολλά συναφή ζητήματα. Πρέπει, όμως, να είμαστε ξεκάθαροι και σαφείς στις δηλώσεις μας. Για τον λόγο αυτό, αναμένω με ανυπομονησία το μήνυμα που θα μεταφέρετε εσείς, Επίτροπε Δήμα, σχετικά με την παρατήρηση για την οδηγία για τα νιτρικά άλατα και την αναφορά στην τελευταία. Οι διατάξεις αυτές είναι μεγάλης σημασίας για τους ευρωπαίους αγρότες, τους οποίους αφορά η εν λόγω οδηγία.
<SPEAKER ID="91" LANGUAGE="" NAME="" AFFILIATION="Αντιπροέδρου">
<SPEAKER ID="92" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   . Κύριε Πρόεδρε, καταρχάς ευχαριστώ το Ευρωπαϊκό Κοινοβούλιο, την Επιτροπή Περιβάλλοντος και την εισηγήτρια, κ. Klaß, για την εξαιρετική εργασία την οποία έχουν κάνει στο πλαίσιο της δεύτερης ανάγνωσης της πρότασης αυτής.
<P>
Κατά την πρώτη ανάγνωση, η Επιτροπή αποδέχθηκε πολλές από τις 89 τροπολογίες που είχε εγκρίνει το Ευρωπαϊκό Κοινοβούλιο, δεδομένου ότι διασαφήνιζαν και βελτίωναν το κείμενο, παραμένοντας ταυτόχρονα συνεπείς με τη δομή της αρχικής πρότασης και της γενικότερης προσέγγισης της Επιτροπής.
<P>
Στην κοινή θέση έχουν πλέον ενσωματωθεί 54 από τις τροπολογίες του Κοινοβουλίου, είτε αυτούσιες είτε ως προς το πνεύμα τους. Πριν καθορισθεί η κοινή θέση, συζητήθηκαν το πεδίο και η δυνατότητα εφαρμογής των κοινοτικών προτύπων για την ποιότητα των υπογείων υδάτων, και ειδικότερα το ζήτημα των νιτρικών σε σχέση με την οδηγία για τη νιτρορύπανση. Εν προκειμένω, η Επιτροπή θεωρεί ότι με την οδηγία για τη νιτρορύπανση, την οδηγία πλαίσιο για τα ύδατα και την παρούσα οδηγία, επιδιώκονται οι ίδιοι στόχοι όσον αφορά την πρόληψη και τον περιορισμό της νιτρορύπανσης.
<SPEAKER ID="93" LANGUAGE="EN" NAME="John Bowis," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, ο Επίτροπος και η εξαιρετική εισηγήτριά μας αναφέρθηκαν στην ανάγκη αυτού του μέτρου: την κατάφωρη ντροπή στην οποία αναφέρθηκε μόλις η Επιτροπή· τον πολύτιμο πόρο στον οποίο αναφέρθηκε η συνάδελφός μου κ. Klaß – έναν πόρο ο οποίος αν υποστεί ρύπανση θα περάσουν δεκαετίες έως ότου ανακάμψει. Για αυτόν τον λόγο, εισάγουμε ένα μέτρο το οποίο έχει ως στόχο να αποτρέψει αυτήν την κατάσταση και να προστατέψει τα υπόγεια ύδατα τα οποία, όπως λέει η κ. Klaß, σε περιοχές ορισμένων χωρών παρέχουν μεγάλες ποσότητες πόσιμου νερού. Έχει δίκιο, όταν στην εργασία της προχωρά στον διαχωρισμό του διαφορετικού γεωλογικού υπόβαθρου σε διάφορες περιοχές της Ευρώπης, προκειμένου να αποδείξει ότι δεν υπάρχει μία και μοναδική λύση σε αυτά τα προβλήματα, αλλά επιπλέον για να τονίσει τα σημεία όπου υπάρχουν συγκρίσιμα προβλήματα και τρόποι τους οποίους πρέπει να βρούμε για να τα αντιμετωπίσουμε.
<P>
Υπάρχουν δύο τρόποι. Ο ένας είναι να διασφαλιστεί ότι υπάρχει συνεκτικότητα με άλλες οδηγίες, κυρίως με την οδηγία πλαίσιο για τα ύδατα. Αναφέρθηκε επίσης η οδηγία για τα νιτρικά άλατα, και υπάρχουν και άλλες – οι θυγατρικές οδηγίες. Ο δεύτερος είναι να αποσαφηνιστούν, έστω και αυτήν τη στιγμή –και φοβάμαι πως θα πρέπει υπάρξει συμβιβασμός– μερικά από τα παρακάτω ζητήματα: για παράδειγμα, στην τροπολογία 22, η χρήση των λέξεων «με σκοπό». Το να επιτευχθεί το απόλυτο μπορεί να είναι αδύνατον, αλλά οι λέξεις «με σκοπό» δεν σημαίνουν τίποτα και είναι διφορούμενες, καθώς θα μπορούσαν να αναφέρονται είτε σε λόγια κενά περιεχομένου είτε σε μια πραγματική προσπάθεια. Είμαι πεπεισμένος ότι χρειαζόμαστε έναν πιο ισχυρό όρο, εκτός από το αδύνατο· και το τρέχον κείμενο της οδηγίας για τα υπόγεια ύδατα το οποίο μιλάει για «λήψη όλων των κατάλληλων μέτρων που κρίνονται απαραίτητα για την πρόληψη», μπορεί να είναι η απάντηση. Όμως, οφείλουμε επίσης να διασφαλίσουμε ότι το γαλλικό και το αγγλικό κείμενο είναι όμοια. Στο σημείο που το αγγλικό κείμενο αναφέρει «να σταματήσει» και το γαλλικό κείμενο αναφέρει «να προσπαθήσει να αποτρέψει».
<SPEAKER ID="94" LANGUAGE="ES" NAME="María Sornosa Martínez," AFFILIATION="εξ ονόματος της Ομάδας PSE">
<SPEAKER ID="95" LANGUAGE="EN" NAME="Chris Davies," AFFILIATION="εξ ονόματος της Ομάδας ALDE">
<P>
Βλέποντας αυτήν τη συγκεκριμένη νομοθεσία, η τροπολογία 22 αποτελεί το κίνητρο για πολλές από τις ανησυχίες μας. Επιδιώξαμε να διαγράψουμε τις λέξεις «με σκοπό», επειδή θέλουμε να καλύψουμε το κενό. Δεν πιστεύουμε πια ότι οι υπουργοί θα υλοποιήσουν όσα λένε όταν έρχονται στις Βρυξέλλες. Επιθυμούμε να τους επιβάλουμε νομικά δεσμευτικές απαιτήσεις, όσο δύσκολος και αν είναι ο μηχανισμός εφαρμογής. Υποστηρίχθηκε ότι αυτό δεν είναι απαραίτητο: υπάρχουν γλωσσικές ερμηνείες ή υπάρχει παρανόηση των δυσκολιών. Πιστεύω, όμως, ότι είναι πολύ σαφές αυτό που επιθυμούν οι βουλευτές: θέλουμε τα λόγια να ακολουθούνται από πράξεις.
<SPEAKER ID="96" LANGUAGE="DE" NAME="Hiltrud Breyer," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, κύριε Επίτροπε, κυρίες και κύριοι, όλοι σήμερα εξυμνούν τη σημασία του νερού για τη ζωή μας. Και όλοι σε αυτό το Σώμα συμφωνούμε ότι το ζήτημα είναι με ποιον τρόπο ακριβώς προτιθέμεθα να προστατεύσουμε τα υπόγεια ύδατα. Γνωρίζουμε από τον Ευρωπαϊκό Οργανισμό Περιβάλλοντος ότι ήδη το 87% των υπόγειων υδάτων περιέχει υπερβολικές συγκεντρώσεις νιτρικών αλάτων. Στη Γερμανία, η περιεκτικότητα των υπόγειων υδάτων σε νιτρικά άλατα είναι έως και επτά φορές μεγαλύτερη της επιτρεπόμενης οριακής τιμής, κυρίως στις περιοχές με έντονη κτηνοτροφική δραστηριότητα.
<P>
Πρέπει να συμφωνήσουμε όλοι ότι δεν μπορούμε να επιτρέψουμε πλέον άλλες εξαιρέσεις. Και η ψηφοφορία αυτή αφορά και αυτό το ζήτημα. Σίγουρα δεν πρόκειται να ψηφίσουμε υπέρ του να προβλέπονται εξαιρέσεις από την οριακή τιμή των 50 χλγρ. νιτρικών αλάτων ανά λίτρο υπόγειου ύδατος, καθώς τέτοιες εξαιρέσεις μπορούν να οδηγήσουν σε εκτεταμένη ρύπανση. Σήμερα, πρέπει πράγματι να καταστήσουμε σαφές ότι δεν πρόκειται να ανεχθούμε καμία εξαίρεση και ότι για εμάς είναι σημαντικό να τηρηθεί η αρχή της προφύλαξης, διότι γνωρίζουμε ότι οι ενέργειες αποκατάστασης των υδάτων είναι δέκα φορές πιο δαπανηρές από την εφαρμογή της αρχής της προφύλαξης. Πρέπει να ψηφίσουμε ανάλογα.
<P>
Το 40% των υπόγειων υδάτων στην Ευρώπη έχει ήδη μολυνθεί. Και αυτό πρέπει να το εκλάβουμε ως προειδοποιητικό μήνυμα, που θα μας αποτρέψει από την αναγνώριση οποιουδήποτε δικαιώματος, σε εξαιρετικές περιπτώσεις, εφαρμογής κακών πρακτικών που εξακολουθούν να εφαρμόζονται σε πολλά κράτη μέλη και υπέρβασης των καθορισμένων τιμών. Αυτό δεν μπορεί να επιτραπεί. Πρέπει να δοθεί τέλος στην καθημερινή ρύπανση των υπόγειων υδάτων και, προπαντός, πρέπει να σταματήσουμε τις απορρίψεις αζώτου που προέρχονται από τη βιομηχανική γεωργία, όπως μόλις ανέφερε και ο προηγούμενος ομιλητής. Η βιομηχανία φυτοφαρμάκων θα θίξει τα ίδια τα συμφέροντά της, εάν δεν δείξει σοβαρό ενδιαφέρον για την επίτευξη των στόχων αυτών. 
<SPEAKER ID="97" LANGUAGE="" NAME="Δημήτριος Παπαδημούλης," AFFILIATION="εξ ονόματος της Ομάδας GUE/NGL">
<P>
Πάνω από τα 2/3 του πόσιμου νερού προέρχεται από τα αποθέματα των υπόγειων υδάτων. Και ήδη έχει γίνει μεγάλη ζημιά. Η ποιότητα των υπόγειων υδάτων έχει υποστεί μεγάλες επιβαρύνσεις, οι οποίες έχουν κτυπήσει και το περιβάλλον και τη δημόσια υγεία αλλά και την οικονομία. Περισσότερα από τα μισά από τα υπόγεια ύδατα, σύμφωνα με τους ειδικούς επιστήμονες, έχουν ήδη ρυπανθεί και η δυνατότητα ουσιαστικής προοπτικής καθαρισμού είναι εξαιρετικά χρονοβόρα και εξαιρετικά δαπανηρή, άρα πρέπει να δράσουμε έγκαιρα, διότι πολλοί καταναλωτές, ευρωπαίοι συμπολίτες μας, έχουν χάσει πλέον την εμπιστοσύνη τους στο νερό της βρύσης, προτιμώντας το εμφιαλωμένο, το οποίο κοστίζει ενίοτε έως και χίλιες φορές περισσότερο. Πέραν τούτου, δεν έχουμε επαρκείς πληροφορίες για τη σχέση ανάμεσα στην εξέλιξη του ζωικού οικοσυστήματος και στη χρήση των υπόγειων υδάτων, οπότε δεν ξέρουμε τη ζημιά που κάνει στο ζωικό οικοσύστημα η μόλυνση των υπόγειων υδάτων.
<P>
Κύριοι συνάδελφοι, η πολιτική μου ομάδα θεωρεί ότι η οδηγία που συζητούμε για την προστασία των υπόγειων υδάτων αποτελεί το πιο σημαντικό νομοθετικό εργαλείο για τη διατήρηση της καθαρότητας των υδάτινων πηγών στην Ευρώπη. Χρειαζόμαστε λοιπόν μια ισχυρή οδηγία και όχι μια απλή δήλωση καλών προθέσεων, όπως προκύπτει από την εξαιρετικά ανεπαρκή κοινή θέση του Συμβουλίου. Γι’ αυτόν τον λόγο, η πολιτική μου ομάδα θα ήθελε να ευχαριστήσει την εισηγήτρια, τη συνάδελφο κ. Klaß, για την καλή δουλειά που έκανε, χωρίς αυτό να σημαίνει ότι στη φάση της συζήτησης και της επεξεργασίας μέχρι να φθάσουμε στη δεύτερη ανάγνωση δεν υπήρξαν και σημεία όπου δεν συμφωνήσαμε. Έχουμε όμως έναν ικανοποιητικό συμβιβασμό και έχουμε πλησιάσει πολύ και την Επιτροπή. Το ζητούμενο είναι να συμφωνήσει επιτέλους και το Συμβούλιο, διότι, αν αφήσουμε στη διακριτική ευχέρεια των κρατών μελών την αποφυγή της μόλυνσης των υπόγειων υδάτων από επιβλαβείς ουσίες, θα οδηγήσουμε αυτήν την υπόθεση σε σημαντική οπισθοδρόμηση σε σχέση με τα υπάρχοντα νομοθετικά κείμενα, ενώ αντιθέτως πρέπει να προχωρήσουμε μπροστά, να αντιμετωπίσουμε με αποτελεσματικότερο τρόπο τη μεγάλη νιτρορύπανση, να γίνουμε αποτελεσματικότεροι στην πολιτική της πρόληψης.
<SPEAKER ID="98" LANGUAGE="EN" NAME="Liam Aylward," AFFILIATION="εξ ονόματος της Ομάδας UEN">
<SPEAKER ID="99" LANGUAGE="NL" NAME="Johannes Blokland," AFFILIATION="εξ ονόματος της Ομάδας IND/DEM">
<P>
   . Κύριε Πρόεδρε, Επίτροπε Δήμα, κυρίες και κύριοι, θα ήθελα καταρχάς να ευχαριστήσω την κ. Klaß για το έργο που επιτέλεσε χειριζόμενη επιδέξια το θέμα αυτό σε δεύτερη ανάγνωση. Το γεγονός ότι η έκθεσή της έλαβε ομόφωνη έγκριση στην Επιτροπή Περιβάλλοντος, Δημόσιας Υγείας και Ασφάλειας των Τροφίμων αποδεικνύει ότι ακολούθησε μια γραμμή με την οποία πολλοί μπορούν να ταυτιστούν. Δεν μπορούμε παρά να συμπεράνουμε ότι η κοινή θέση που ενέκρινε το Συμβούλιο κατά το προηγούμενο έτος δεν συμφωνεί με τη γραμμή που ακολούθησε το Κοινοβούλιο σε πρώτη ανάγνωση. Ιδιαίτερα όσον αφορά τον ορισμό της μείωσης, αυτή η κοινή θέση χρειάζεται περαιτέρω επεξεργασία.
<P>
Ευτυχώς, αύριο, θα εγκρίνουμε πολλές τροπολογίες που θα βελτιώσουν σημαντικά την κοινή θέση. Μία εξ αυτών που μου έρχεται στον νου είναι η τροπολογία 30, η οποία αφορά την εναρμόνιση των μεθόδων μέτρησης. Γνωρίζουμε ότι ορισμένα κράτη μέλη επιτυγχάνουν εξαιρετικά αποτελέσματα, διότι προσαρμόζουν σε μεγάλο βαθμό τα μέτρα τους. Σε κάθε περίπτωση, η τροπολογία 30 συνεπάγεται την παρακολούθηση αυτών των μεθόδων, κάτι που αποτελεί ευπρόσδεκτη εξέλιξη.
<P>
Και στις Κάτω Χώρες, τα υπόγεια ύδατα χρησιμοποιούνται για τη λήψη πόσιμου ύδατος. Αποτελούν επίσης εφεδρική παροχή για τις επόμενες γενεές. Εφόσον η μόλυνση καταστρέφει τους πόρους, πρέπει να αποφεύγεται πάση θυσία. Θα ήθελα να σας ζητήσω να στηρίξετε την τροπολογία 44, η οποία κατατέθηκε από τον συνάδελφο της ομάδας μου, κ. Bonde. Μια παρόμοια τροπολογία έγινε δεκτή όσον αφορά την οδηγία για το αέριο φθορίου και τελικά ενσωματώθηκε σε αυτήν. Εάν πιστεύετε ότι αυτή η τροπολογία είναι υπερβολική, θα σας καλούσα, σε κάθε περίπτωση, να στηρίξετε την τροπολογία 37.
<SPEAKER ID="100" LANGUAGE="SK" NAME="Irena Belohorská (NI ). –" AFFILIATION="">
<P>
   Κύριες και κύριοι, θα ήθελα και εγώ να ευχαριστήσω τη συνάδελφό μου βουλευτή του ΕΚ, κ. Klaß, για την έκθεσή της, διότι συμφωνώ πως η ισχύουσα νομοθεσία σχετικά με την προστασία των υπογείων υδάτων είναι ασαφής όσον αφορά τον καθορισμό ποιοτικών και ποσοτικών προτύπων.
<SPEAKER ID="101" LANGUAGE="FI" NAME="Riitta Myller (PSE ). –" AFFILIATION="">
<SPEAKER ID="102" LANGUAGE="NL" NAME="Jan Mulder (ALDE ). –" AFFILIATION="">
<P>
   Κύριε Πρόεδρε, θα ήθελα και εγώ να ξεκινήσω ευχαριστώντας την κ. Klaß για τις προσπάθειές της. Εκτίμησα ιδιαίτερα ότι, όποτε θέλησα να την συναντήσω, ήταν πάντα διαθέσιμη, ακόμη και αν δεν συναντιόμασταν πάντα κατά πρόσωπο. Βεβαίως –όπως έχει ειπωθεί πολλές φορές– όλοι είναι υπέρ των καθαρών υπογείων υδάτων. Υπάρχει μια έκφραση στα ολλανδικά που λέει: η πρόληψη είναι καλύτερη από τη θεραπεία. Εάν αυτήν τη τροπή πάρουν τα πράγματα, τότε μπορούμε απλώς να την επικροτήσουμε.
<P>
Συμμερίζομαι την άποψη του κ. Blokland ότι είναι σημαντικό θα συμπεριλάβουμε στον συμβιβασμό κάτι σχετικό με τις μεθόδους μέτρησης. Αυτό που με απασχολεί περισσότερο είναι ότι αυτές οι μέθοδοι μέτρησης δεν θα είναι ίδιες σε ολόκληρη την Ευρωπαϊκή Ένωση. Θα πρέπει να είναι διαφορετικές για ένα αμμώδες έδαφος από ό,τι για ένα λασπώδες έδαφος και ίσως χρειαστεί να είναι διαφορετικές για μια σύντομη περίοδο καλλιέργειας από ό,τι για μακρά περίοδο καλλιέργειας.
<P>
Κάτι που εξακολουθεί επί του παρόντος να μου προκαλεί ανησυχία, και έχω καταθέσει τροπολογίες ως προς αυτό –και δεν αναφέρω πάντα τα λεγόμενα του κ. Blokland, αλλά όντως έθεσε το ίδιο θέμα σήμερα το απόγευμα– είναι η σχέση με την υφιστάμενη νομοθεσία. Μου έρχεται κυρίως στον νου η οδηγία για τα νιτρικά άλατα. Εγκυμονεί πραγματικά ο κίνδυνος να συνεχίσουν οι Βρυξέλλες να στοιβάζουν νόμους χωρίς να γνωρίζουν τι κάνουν; Σύμφωνα με την οδηγία για τα νιτρικά άλατα, μπορεί να υπάρξει 1,7 μονάδα μεγάλων βοοειδών ανά εκτάριο. Σύμφωνα με την οδηγία για τα υπόγεια ύδατα, τα υπόγεια ύδατα δεν θα πρέπει να περιέχουν πάνω από 50 χλγρ. νιτρικού άλατος.
<P>
Φανταστείτε να προκύψει η εξής κατάσταση. Ένας αγρότης έχει πέντε αγελάδες ανά εκτάριο και τα υπόγεια ύδατά του περιέχουν 30 χλγρ. νιτρικού άλατος. Δεν έχει συμμορφωθεί με την οδηγία για τα νιτρικά άλατα, αλλά έχει συμμορφωθεί με την οδηγία για τα υπόγεια ύδατα. Ποια οδηγία θα υπερισχύσει σε αυτήν την περίπτωση; Αυτό το είδος αλληλεπικάλυψης στη νομοθεσία απαιτεί σαφή απάντηση. Εξ ου και η τροπολογία μου σύμφωνα με την οποία, όταν δημοσιευθεί μια έκθεση προόδου, που θα δημοσιευθεί, τότε η Επιτροπή θα πρέπει να της δώσει τη δέουσα προσοχή.
<SPEAKER ID="103" LANGUAGE="DA" NAME="Margrete Auken (Verts/ALE ). –" AFFILIATION="">
<P>
   Κύριε Πρόεδρε, τα υπόγεια ύδατα αποτελούν σημαντικό θέμα για το περιβαλλοντικό κίνημα από την έναρξη του κινήματος τη δεκαετία του 1970. Προειδοποιήσαμε ότι τόσο η βιομηχανία όσο και η γεωργία έθεταν σε κίνδυνο αυτόν τον πολύτιμο πόρο. «Προφήτες καταστροφών», μας αποκάλεσαν, «θα χρειαστούν τουλάχιστον άλλα 30 χρόνια». Λοιπόν, πραγματικά σας ευχαριστούμε πολύ. Σε πολλά μέρη τα πράγματα εξελίχθηκαν πολύ πιο γρήγορα, αλλά σε ορισμένα κράτη μέλη, ωστόσο, μπορέσαμε να διατηρήσουμε τα υπόγεια ύδατα καθαρά και να αποφύγουμε τις αμφίβολες άδειες που επεδίωκαν όσοι, αντί για τα υπόγεια ύδατα, μιλούσαν για καθαρό νερό λαμβάνοντας υπόψη τι μπορούν να ανεχθούν οι άνθρωποι και τα ζώα.
<P>
Το Ευρωπαϊκό Γραφείο Περιβάλλοντος (ΕΓΠ) επεσήμανε ότι το 87% της ευρωπαϊκής γεωργικής γης έχει υποστεί μεγαλύτερη μόλυνση από αυτήν που συστήνουν οι ισχύουσες κατευθυντήριες γραμμές. Τον Μάιο, το ΕΓΠ μάς απέστειλε επιστολή η οποία περιείχε μια σθεναρή σύσταση για τη στήριξη της πρότασης αποκατάστασης, επί της οποίας θα ψηφίσουμε την Τετάρτη. Υπό εξέταση βρίσκονται, κυρίως, η τροπολογία 22, μέρος 1 και οι τροπολογίες 24, 26 και 38, οι οποίες έχουν όλες ως στόχο την αποσαφήνιση των κανονισμών, και επίσης οι τροπολογίες 36, 42 και 43, οι οποίες καταργούν τις παράλογες εξαιρέσεις από την οδηγία που ισχύει για τη γεωργία – εξαιρέσεις που αποτελούν απερίφραστο όνειδος όσον αφορά τόσο τα υπόγεια ύδατα όσο και το κύρος της ΕΕ. Εάν δεν εγκριθούν αυτές οι τροπολογίες, η Ομάδα των Πρασίνων/Ευρωπαϊκή Ελεύθερη Συμμαχία δεν θα μπορέσει ποτέ να στηρίξει προτάσεις που υπονομεύουν όσα ήδη έχουμε. 
<SPEAKER ID="104" LANGUAGE="SV" NAME="Jonas Sjöstedt (GUE/NGL ). –" AFFILIATION="">
<P>
   Κύριε Πρόεδρε, θα ήθελα και εγώ να ξεκινήσω εκφράζοντας, όπως και όλοι οι υπόλοιποι, τις ευχαριστίες μου στην εισηγήτρια για το εξαίρετο έργο της. Εάν κάποιος συγκρίνει τη θέση της Επιτροπής Περιβάλλοντος, Δημόσιας Υγείας και Ασφάλειας των Τροφίμων με την κοινή θέση του Συμβουλίου, θα διαπιστώσει ότι υπάρχει τεράστια ποιοτική διαφορά όσον αφορά το περιβαλλοντικό περιεχόμενο. Η κοινή θέση του Συμβουλίου μού θυμίζει κάπως ένα ελβετικό τυρί που είναι γεμάτο τρύπες. Τα κράτη μέλη θα μπορούν, έως κάποιον βαθμό, να κάνουν ό,τι θέλουν με αυτές τις τρύπες – ή να επιλέξουν να μην κάνουν απολύτως τίποτα σε ορισμένους τομείς. Κατά τη γνώμη μου, αυτό είναι απολύτως απαράδεκτο. Στην επιτροπή, υπήρξε μεγάλη ομοφωνία – 50 μέλη ψήφισαν υπέρ των προτάσεων και κανένας δεν ψήφισε κατά. Αυτό θα πρέπει να ισχυροποιήσει πολύ τη θέση της κ. Klaß, κάτι που είμαι βέβαιος ότι αυτή θα χρησιμοποιήσει με τον καλύτερο δυνατό τρόπο κατά τη διάρκεια των διαπραγματεύσεων με το Συμβούλιο των Υπουργών.
<SPEAKER ID="105" LANGUAGE="EN" NAME="Kathy Sinnott (IND/DEM )." AFFILIATION="">
<P>
Η ρύπανση των υπογείων και επιφανειακών υδάτων απασχολεί την εκλογική μου περιφέρεια του Munster, κυρίως λόγω των περιβαλλοντικών καταστροφών όπως η εγκαταλελειμμένη εγκατάσταση διάθεσης υπολειμμάτων στο Silvermines, στην κομητεία του Tipperary, η κόκκινη λάσπη και οι αλυκές που αυξάνονται καθημερινά στο Aughinish, το εργοστάσιο εξόρυξης αλουμινίου στο Limerick και Kilworth, του Βόρειου Κορκ, όπου υγρά τοξικά απόβλητα απορρίπτονται σε τάφρους και αφήνονται να διαρρεύσουν στη γη. Μια άλλη ανησυχία αποτελεί το γεγονός ότι οι ιρλανδικές κυβερνήσεις ρυπαίνουν συστηματικά τα επιφανειακά και υπόγεια ύδατα τα τελευταία 40 χρόνια με το πρόγραμμα φθορίωσης του ύδατος, με την καθημερινή προσθήκη εξαφθοριοπυριτικού οξέος, μιας βιοσυσσωρεύσιμης τοξίνης.
<P>
Υπάρχει, όμως, ένα άλλο ζήτημα που θα πρέπει να λάβουμε σοβαρά υπόψη μας. Στην προτεινόμενη οδηγία, αντιμετωπίζουμε υψηλά πρότυπα και επίπεδα ρυπογόνων συστατικών στα υπόγεια ύδατα. Ωστόσο, φαίνεται πως καταργούμε τα ευαίσθητα επίπεδα αν τα ρυπογόνα συστατικά βρίσκονται φυσικά στα υπόγεια ύδατα. Ανεξάρτητα με την ποσότητα ρυπογόνων ουσιών στα ύδατα, φαίνεται πως επιθυμούμε να τα θεωρούμε ως το βασικό επίπεδο, το αποδεκτό επίπεδο. Αυτό δεν θα λειτουργήσει. Το να είναι κάτι φυσικό, δεν σημαίνει απαραίτητα ότι είναι υγιεινό. Το λάθος αυτό συντελέστηκε στην Ινδία τις δεκαετίες του 1970 και του 1980, σε μια προσπάθεια να αντιμετωπιστεί η λειψυδρία. Διεθνή κονδύλια για την ανάπτυξη δαπανήθηκαν για τη δημιουργία μεγάλου αριθμού βαθέων φρεατίων. Τα φρεάτια παρείχαν αρκετό νερό, τα βρέφη όμως που βρίσκονταν σε κοντινή απόσταση από αυτά τα φρεάτια γεννήθηκαν με συγγενή δυσπλασία. Σκελετικές ασθένειες άρχισαν να πλήττουν τα παιδιά και τους ενηλίκους επίσης. Πολλά από τα φρεάτια έπρεπε να κλείσουν. Το νερό ήταν φυσικό, αυτό όμως δεν το καθιστούσε ασφαλές. Περιείχε σημαντική ποσότητα φθορίου το οποίο δεν προλάβαινε να φιλτραριστεί μέσω των επιπέδων ορυκτών πετρωμάτων, τα οποία θα είχαν δεσμεύσει το φθόριο σε σταθεροποιημένα ορυκτά όπως το ασβέστιο, καθιστώντας τα λιγότερο τοξικά και με μικρότερη δυνατότητα απορρόφησης. Προ εκατονταετίας, οι άνθρωποι νόμιζαν ότι το φυσικό νερό, που ήταν σε μεγάλο βαθμό ραδιενεργό, συνέρρεε σε ιαματικές πηγές και ήταν καλό για να το πιουν και να πλυθούν σε αυτό. Στην αρχή, τους έκανε να νιώθουν υπέροχα, στη συνέχεια τούς αρρώσταινε και τελικά τους σκότωνε.
<SPEAKER ID="106" LANGUAGE="DE" NAME="Karl-Heinz Florenz (PPE-DE ). –" AFFILIATION="">
<P>
   Κύριε Πρόεδρε, επιτρέψτε μου να εκφράσω τις ειλικρινείς ευχαριστίες μου στην κ. Klaß για το εξαιρετικό έργο της, το 99% του οποίου μπορώ να υποστηρίξω θερμά. Επίσης, θα ήθελα ευχαρίστως να επανέλθω σε αυτό που ανέφερε ο κ. Mulder, σχετικά με ότι χρειαζόμαστε συγκρίσιμα πρότυπα στην Ευρώπη, όχι απαραίτητα όπως αυτά της Γερμανίας ή των Κάτω Χωρών, αλλά πρότυπα που θα διασφαλίζουν ότι ισχύουν συγκρίσιμοι κανόνες παντού για το πηλώδες ή το αμμώδες έδαφος.
<P>
Η Επιτροπή δεν είχε άλλη επιλογή από το να υποβάλει μια καλή πρόταση αυτού του είδους, διότι ένας αγρότης μπορεί να επηρεάσει μόνον ό,τι συμβαίνει στο χωράφι του. Την καλύτερη πρόθεση στον κόσμο και αν έχει κανείς, δεν μπορεί να επηρεάσει τις εισροές που προκαλούνται από γεωγενείς διαδικασίες παρά μόνον από τη δική του γεωργική δραστηριότητα· το καλύτερο για το οποίο μπορεί να ελπίζει κανείς είναι η αντιστροφή της τάσης έπειτα από δεκαετίες, ίσως σε 50 έως 100 χρόνια. Για τον λόγο αυτό, πιστεύω ότι πρέπει να διατηρηθεί ο συνδυασμός της οδηγίας για τα νιτρικά άλατα και της οδηγίας για τα υπόγεια ύδατα και πρόκειται να τον υποστηρίξω ενεργά.
<P>
Εξάλλου, δεν αγωνίζονται για αυτό μόνον εκείνοι που πάντοτε αγωνίζονται υπέρ του καθαρού αέρα. Ο καθαρός αέρας, το καθαρό νερό και το καθαρό έδαφος ήταν οι καθοριστικοί λόγοι για τους οποίους αποφάσισα πριν από 17 χρόνια να πάω στις Βρυξέλλες και όχι στο κοινοβούλιο της χώρας μου. Επομένως, κυρία Auken, για αυτόν ακριβώς τον λόγο αγωνιστήκαμε με σθένος μαζί με τον αδελφό σας, ο οποίος ήταν τότε υπουργός Περιβάλλοντος, και σε πολλές περιπτώσεις κατορθώσαμε να επιτύχουμε θετικά αποτελέσματα. Ασχολήθηκε, όπως γνωρίζετε με τη διαπραγμάτευση της οδηγίας για τα νιτρικά άλατα. 
<SPEAKER ID="107" LANGUAGE="DE" NAME="Karin Scheele (PSE ). –" AFFILIATION="">
<P>
   Κύριε Πρόεδρε, θα ήθελα να δώσω και εγώ πολλά συγχαρητήρια στην εισηγήτρια για το εξαιρετικό έργο της. Η έκθεση αυτή, μαζί με την ομόφωνη υποστήριξη που έλαβε από την Επιτροπή Περιβάλλοντος, Δημόσιας Υγείας και Ασφάλειας των Τροφίμων, αποτελεί μια καλή βάση, για να απομακρύνουμε τα αγκάθια που υπάρχουν στο κείμενο της κοινής θέσης. Με την αυριανή μας ψηφοφορία πρέπει να στείλουμε ένα σαφές μήνυμα όσον αφορά τις πολιτικές για την υγεία και το περιβάλλον και οι τροπολογίες μας, οι οποίες κατά πάσα πιθανότητα θα γίνουν αύριο δεκτές, ενισχύουν το άρθρο 6 και το μετατρέπουν σε μια σαφή ένδειξη της πρόθεσής μας να προστατεύσουμε αποτελεσματικότερα το περιβάλλον.
<P>
Η οριακή τιμή για τα νιτρικά άλατα θα έπρεπε να καθοριστεί στα 50 χλγρ. και δεν πρέπει να γίνει καμία εξαίρεση για τις γεωργικές δραστηριότητες, οι οποίες είναι κυρίως υπεύθυνες για τη ρύπανση των υπόγειων υδάτων σε πολλές περιοχές της Ευρώπης. Για τους λόγους αυτούς, υποστηρίζω θερμά τις σχετικές τροπολογίες. 
<SPEAKER ID="108" LANGUAGE="EN" NAME="Μάριος Ματσάκης (ALDE )." AFFILIATION="">
<P>
   – Κύριε Πρόεδρε, εκφράζω τα συγχαρητήριά μου στην κ. Klaß για την εξαιρετική έκθεσή της. Σχετικά με το θέμα της προστασίας των υπογείων υδάτων, αναμφίβολα υπήρξε μεγάλη διαφορά ως προς την κατανόηση και την επακόλουθη επιθυμία δράσης μεταξύ του Κοινοβουλίου, αφενός, και της Επιτροπής και του Συμβουλίου, αφετέρου.
<P>
Ήταν φανερό για όλους ότι η πρόταση της Επιτροπής, όπως και η κοινή θέση του Συμβουλίου, υπολείπονται της εντολής που ορίστηκε στο άρθρο 17 της οδηγίας πλαισίου για τα υπόγεια ύδατα του 2000. Πρόκειται για ένα λυπηρό και ταυτόχρονα ενοχλητικό γεγονός και θέτει, όχι απροσδόκητα, αρκετά ερωτήματα σχετικά με τους λόγους που βρίσκονται πίσω από αυτήν την προφανή έλλειψη αποφασιστικότητας που εκδηλώνεται από τα ανωτέρω θεσμικά όργανα. Γιατί η Επιτροπή και το Συμβούλιο δεν επιθυμούν να εφαρμόσουν τέτοιου είδους απαιτήσεις για την προστασία των υπογείων υδάτων, κάτι που θα προστατεύσει τη διατήρηση των υπογείων υδάτων στην καλύτερη δυνατή φυσική κατάσταση; Γιατί δεν προσπαθούν να επιτύχουν μέσω αυτής της νομοθεσίας ένα επίπεδο ποιότητας των υπογείων υδάτων που θα ανταποκρίνεται στα πρότυπα του καλού πόσιμου νερού; Γιατί δεν υπάρχει σαφής διάκριση μεταξύ τόσο σημαντικών πτυχών όπως η πρόληψη και η αποκατάσταση; Επιπλέον, γιατί έχουν αφεθεί τόσα πολλά σημαντικά ζητήματα, όπως η αξιολόγηση των χημικών μελετών των υπογείων υδάτων και ο ορισμός των κριτηρίων αντιστροφής της αυξανόμενης συγκέντρωσης ρύπων, στη διακριτική ευχέρεια του κράτους μέλους, γνωρίζοντας καλά ότι η δράση μερικών από αυτά τα κράτη θα είναι απολύτως ανεπαρκής για την καταπολέμηση της ανησυχητικής αύξησης της χημικής ρύπανσης των υπογείων υδάτων;
<SPEAKER ID="109" LANGUAGE="DE" NAME="Richard Seeber (PPE-DE ). –" AFFILIATION="">
<P>
   Κύριε Πρόεδρε, θα ήθελα και εγώ με τη σειρά μου να εκφράσω τις ευχαριστίες μου στην κ. Klaß, η οποία έθεσε πολύ φιλόδοξους στόχους για την επίτευξη του σημαντικού αυτού σκοπού, παρά το γεγονός ότι ο αντίθετος άνεμος, όταν προέρχεται εκ των ένδον, δυσχεραίνει την προσπάθεια.
<P>
Ωστόσο, θα περίμενα από την Επιτροπή και το Συμβούλιο μια ακόμη πιο φιλόδοξη πρόταση και προπάντων μια κοινή θέση που θα είναι περισσότερο σαφής, στοχοθετημένη και εφαρμόσιμη. Πιστεύω επίσης ότι η εν λόγω κοινή θέση του Συμβουλίου δεν ανταποκρίνεται στο άρθρο 17 της οδηγίας πλαίσιο για τα ύδατα. Γιατί; Επειδή παραβλέπει το γεγονός ότι τα υπόγεια ύδατα αποτελούν αυτόνομο οικοσύστημα. Επίσης, οι απαιτήσεις για την προστασία των υπόγειων υδάτων δεν προσανατολίζονται προς τη διατήρηση όσο το δυνατόν φυσικών υπόγειων υδάτων. Ας αναλογιστούμε ότι οι κάτοικοι των περισσότερων περιοχών της Ευρώπης αντλούν το πόσιμο νερό τους από τα αποθέματα των υπόγειων υδάτων και ότι το νερό αυτό μπορεί ακόμη να αντλείται απευθείας από την πηγή, χωρίς επεξεργασία. Και έτσι πρέπει να παραμείνουν τα πράγματα και, μάλιστα, η κατάσταση πρέπει να βελτιωθεί.
<SPEAKER ID="110" LANGUAGE="EN" NAME="Gyula Hegyi (PSE )." AFFILIATION="">
<P>
Κατέθεσα μερικές τροπολογίες σε πρώτη ανάγνωση και έχω τις ίδιες εκτιμήσεις και σε δεύτερη ανάγνωση. Υποστηρίζω όλα τα υποχρεωτικά μέτρα και μέσα για τη συνεργασία των κρατών μελών για κοινούς όγκους υπογείων υδάτων. Στην Ουγγαρία, το 90% του πόσιμου νερού προέρχεται από τα υπόγεια ύδατα, και έτσι, χωρίς οριακές τιμές σε κοινοτικό επίπεδο, τα πρότυπα για το πόσιμο νερό θα επιτευχθούν πολύ δύσκολα.
<SPEAKER ID="111" LANGUAGE="HU" NAME="Péter Olajos (PPE-DE ). –" AFFILIATION="Sanus per aquam">
<P>
Σε πολλές χώρες, συμπεριλαμβανομένης της Ουγγαρίας, τα υπόγεια ύδατα παρέχουν το μεγαλύτερο μέρος του πόσιμου ύδατος, σχεδόν το 90%. Συνεπώς, είναι σημαντικό να προστατέψουμε αυτόν τον θησαυρό από τη μόλυνση, και αυτό είναι δυνατόν μόνο στο πλαίσιο της συνεργασίας μεταξύ των χωρών, διότι οι όγκοι των υπογείων υδάτων δεν λαμβάνουν υπόψη τα σύνορα των χωρών. Επίσης, οι φυσικές διαδικασίες που επηρεάζουν τη σύνθεση των υπογείων υδάτων διαρκούν αρκετές δεκαετίες, κάτι που σημαίνει ότι η μόλυνση δεν θα επηρεάσει μόνον εμάς αλλά και τις μελλοντικές γενεές. Ως εκ τούτου, είναι σημαντικό να θεσπιστεί ένας αυστηρός νόμος που θα ορίζει αρκετές οριστικές οριακές τιμές, κάτι που –ας το παραδεχτούμε με ειλικρίνεια– υπήρξε εν μέρει μόνο επιτυχές, λόγω της αντίστασης από ορισμένα κράτη μέλη.
<P>
Προφανώς, τα αυστηρά μέτρα υπέρ των οποίων συνηγορώ δεν σημαίνουν ότι θα πρέπει να λησμονήσουμε τα διαφορετικά φυσικά χαρακτηριστικά κάθε χώρας. Όπως ακριβώς τα καθαρά φυσικά ύδατα μπορούν να είναι ένας σπάνιος θησαυρός για μια χώρα, η φυσική μόλυνση είναι επίσης ένα χαρακτηριστικό που πρέπει να αποδεχτούμε, ιδιαίτερα όταν δεν μπορούμε να κάνουμε τίποτα για αυτό. Δεν έχει νόημα να επιβαρύνουμε αυτούς τους τομείς με κανονισμούς με τους οποίους δεν μπορεί να υπάρξει συμμόρφωση και οι οποίοι θέτουν αδικαιολόγητους περιορισμούς στην ανθρώπινη δραστηριότητα. «» (υγεία μέσω του νερού) είναι μια πολύ σχετική ρωμαϊκή παροιμία. Ας κάνουμε ό,τι μπορούμε προκειμένου να εξασφαλίσουμε ότι θα παραμείνει αληθινή. Σας ευχαριστώ πάρα πολύ και θα ήθελα να συγχαρώ την κ. Klaß, την εισηγήτρια, για το εξαίρετο έργο της. 
<SPEAKER ID="112" LANGUAGE="ET" NAME="Andres Tarand (PSE ). –" AFFILIATION="">
<P>
Σε αυτό το θετικό πλαίσιο, προκαλεί έκπληξη πώς ορισμένα κράτη μέλη μπορούν να επιτρέπουν στον εαυτό τους την πλήρη άγνοια όσον αφορά τις συμφωνίες που έχουν επιτευχθεί. Πριν από έξι μήνες, παρουσίασα στο Κοινοβούλιο μια έκθεση που συνέταξε το Εσθονικό Ίδρυμα Φυσικής Προστασίας σχετικά με τη μόλυνση των υπογείων υδάτων με θειικά ιόντα και τα απόβλητα που σχετίζονται με την εξόρυξη σχιστόλιθων που περιέχουν πετρέλαιο, κάτι που είναι πολύ σημαντικό για την ενεργειακή βιομηχανία της Εσθονίας. Η πρωτοβουλία προήλθε από τον Claude Turmes, ο οποίος σε μία από τις ομιλίες του ζήτησε οι εκθέσεις που αφορούν τον τριτογενή τομέα να παρουσιάζονται παράλληλα με αυτές που παρουσιάζουν οι κυβερνήσεις.
<SPEAKER ID="113" LANGUAGE="PL" NAME="Bogusław Sonik (PPE-DE ). –" AFFILIATION="(Ο Πρόεδρος διακόπτει τον ομιλητή)">
<P>
   Κύριε Πρόεδρε, θα ήθελα να ευχαριστήσω την κ. Klaß για το επιτυχημένο έργο της.
<P>
Μια τέτοια επανάσταση στον τρόπο που σκέφτεται η κοινωνία απαιτεί δραστήριες προσπάθειες. Ευρωπαϊκές πρωτοβουλίες όπως το INTERREG III θα μπορούσαν να γίνουν τέλεια εργαλεία για την επίτευξη τέτοιων στόχων. Ένα παράδειγμα σχεδίου που εφαρμόστηκε σε μια πολωνική πόλη είναι το σχέδιο MAGIC για τη διαχείριση των πόρων των υπογείων υδάτων σε περιοχές που έχουν μολυνθεί από βιομηχανική ρύπανση. Στόχος του είναι η συμμετοχή διαφόρων κοινωνικών ομάδων και, επίσης, νέων ανθρώπων και επιχειρήσεων, καθώς και τοπικών αρχών. Αυτές οι δραστηριότητες ίσως δεν εμπίπτουν στις διατάξεις της οδηγίας για την προστασία των υπογείων υδάτων, αλλά βοηθούν στην επίτευξη των ουσιαστικών στόχων της.
<SPEAKER ID="114" LANGUAGE="PL" NAME="Wiesław Stefan Kuc (PSE ). –" AFFILIATION="">
<SPEAKER ID="115" LANGUAGE="DE" NAME="Thomas Ulmer (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, επιτρέψτε μου αρχικά να εκφράσω τις θερμές μου ευχαριστίες στην κ. Klaß για το έργο της σε σχέση με αμφότερες τις αναγνώσεις αυτής της πρότασης οδηγίας. Επίσης, της εύχομαι να διατηρήσει τη στάση αυτή και στη συνέχεια. Στην επιτροπή υπάρχει ιδιαίτερα μεγάλη συμφωνία ως προς την κατεύθυνση των στόχων μας και θα τους υπερασπιστούμε σθεναρά απέναντι στο Συμβούλιο και την Επιτροπή.
<P>
Η οδηγία για τα υπόγεια ύδατα έχει να κάνει σε τελική ανάλυση με την πρόληψη και την αποκατάσταση, αν και εγώ προσωπικά προτιμώ την προσέγγιση της πρόληψης. Η ικανοποιητική κατάσταση των υπόγειων υδάτων για όλους τους ευρωπαίους πολίτες θα έπρεπε να θεωρείται αυτονόητη. Τι άλλο θα έπρεπε να περιέχουν τα υπόγεια ύδατα, εκτός από νερό; Τίποτε άλλο πιστεύω, πέρα από τα φυσικά ανόργανα συστατικά και τις διαλυμένες ουσίες. Η ποιότητα των υδάτων δεν είναι ίδια σε όλη την Ευρώπη. Καταρχάς, αυτό δεν είναι δυνατόν για γεωλογικούς λόγους. Επίσης, δεν είναι ούτε επιθυμητό ούτε αναγκαίο, αλλά αυτό που σε τελευταία ανάλυση επιθυμούμε να επιτύχουμε είναι να έχουν όλοι οι Ευρωπαίοι πρόσβαση σε νερό καλής ποιότητας που δεν θα θέτει σε κίνδυνο τη δημόσια υγεία. Έως και το 80% του πόσιμου ύδατος προέρχεται στις επιμέρους χώρες από τα υπόγεια ύδατα, για παράδειγμα στη Γερμανία, στην Αυστρία καθώς και σε μεγάλα τμήματα της Νότιας Αγγλίας. Η ύπαρξη καθαρών υπόγειων υδάτων θα αποτελέσει στο μέλλον καθοριστικό παράγοντα για τις αποφάσεις σχετικά με τον τόπο εγκατάστασης επιχειρήσεων.
<P>
Αν δεν προστατεύσουμε τα ύδατα και δεν τα διατηρήσουμε εκ των προτέρων καθαρά, αυτό θα έχει ως αποτέλεσμα ποικίλες πρόσθετες δαπάνες, καθώς και τη μακροπρόθεσμη ρύπανση των υδάτινων πόρων. Πιστεύω ότι η προτεινόμενη οδηγία είναι συνεπής με την οδηγία πλαίσιο για τα ύδατα και την οδηγία για τα νιτρικά άλατα, όπως άλλωστε είναι λογικό και σωστό. Δεν χρειάζεται όμως να κάνουμε άλλες εξαιρέσεις για τα νιτρικά άλατα και τα παρασιτοκτόνα, διότι όπως είπε και ο κ. Florenz, οι υπεύθυνοι αγρότες μπορούν να σεβαστούν τα ισχύοντα όρια. Προσωπικά, υποστηρίζω την πρόταση οδηγίας. 
<SPEAKER ID="116" LANGUAGE="EN" NAME="Mairead McGuinness (PPE-DE )" AFFILIATION="">
<P>
Ο απολογισμός της μεταφοράς των περιβαλλοντικών οδηγιών δεν είναι καλός. Πολλοί αναφέρθηκαν σήμερα στην οδηγία για τα νιτρικά άλατα, η οποία χρονολογείται από το 1991. Εξακολουθούν να υπάρχουν πολλά κράτη μέλη, συμπεριλαμβανόμενης της Ιρλανδίας, τα οποία αγωνίζονται να την εφαρμόσουν. Αναρωτήθηκε η Επιτροπή γιατί η οδηγία αυτή αποδεικνύεται τόσο προβληματική; Θα ζητήσω επίσης από την Επιτροπή να σκιαγραφήσει, ίσως απόψε, ποιος την εφαρμόζει και ποιος όχι, δίνοντας ιδιαίτερη έμφαση στην κατάσταση στην Ιρλανδία.
<P>
Έχω δύο ερωτήσεις σχετικά με την οδηγία για τα υπόγεια ύδατα, αναφορικά με τις τροπολογίες 36 και 43, που καταργούν τη διάταξη που διασαφηνίζει τη σχέση μεταξύ της οδηγίας για τα νιτρικά άλατα και της οδηγίας για τα υπόγεια ύδατα, όπου υπάρχει αλληλεπικάλυψη. Αν εγκριθούν αυτές οι τροπολογίες, πιστεύω πως θα μας απομείνουν δύο διαφορετικά καθεστώτα που θα λειτουργούν συγχρόνως για τα νιτρικά άλατα από γεωργικές πηγές. Ίσως η Επιτροπή θα μπορούσε να διασαφηνίσει το ζήτημα. Λαμβάνοντας υπόψη ότι έχουμε έναν τόσο φτωχό απολογισμό σχετικά με την εφαρμογή της οδηγίας για τα νιτρικά άλατα, το να έχουμε δύο διαφορετικά καθεστώτα που σχετίζονται με τα νιτρικά άλατα δεν είναι καλή ιδέα και μπορεί μάλιστα να αποδειχτεί ανεφάρμοστη.
<SPEAKER ID="117" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
Οι τροπολογίες που αφορούν τον ορισμό της υποβάθμισης των υπογείων υδάτων και τις ρυθμίσεις για τα νιτρικά είναι εξαιρετικά σημαντικές. Με τις τροπολογίες 12, 18 και 23 προτείνονται διατάξεις για τη διατήρηση του όσον αφορά την ποιότητα των υπογείων υδάτων. Ταυτόχρονα, επιδιώκεται να απαγορευθούν οποιεσδήποτε δυσμενείς μεταβολές των συγκεντρώσεων ρύπων στα υπόγεια ύδατα.
<P>
Συμμερίζομαι την επισήμανση της εισηγήτριας, ότι απαιτείται επαγρύπνηση προκειμένου να αποφευχθεί η υποβάθμιση της ποιότητας τον υπογείων υδάτων. Ωστόσο, η ανησυχία ότι η νέα οδηγία αφήνει ενδεχομένως περιθώρια πρόσθετης ρύπανσης αντιμετωπίζεται μέσα από την απαίτηση του άρθρου 5 να εντοπίζεται και να αναστρέφεται κάθε σημαντική ανοδική τάση των συγκεντρώσεων ρύπων. Επιπλέον, η διατήρηση του δεν συνάδει με τις απαιτήσεις της οδηγίας πλαισίου για τα ύδατα, σύμφωνα με τις οποίες η διαχείριση της ποιότητας των υπογείων υδάτων πρέπει να γίνεται κατά τέτοιον τρόπο, ώστε να αποτρέπει οποιαδήποτε υποβάθμισή τους. Ως εκ τούτου, οι ανωτέρω τροπολογίες δεν μπορούν να γίνουν δεκτές.
<P>
Σχετικά με τις ρυθμίσεις για τα νιτρικά, η Επιτροπή μπορεί να αποδεχθεί την τροπολογία 36, με την οποία προτείνεται να διαγραφεί η παραπομπή στην οδηγία για τη νιτρορύπανση. Η Επιτροπή θεωρεί ότι η παραπομπή αυτή δεν είναι απαραίτητη, αν ληφθούν υπόψη οι σχετικές διατάξεις της οδηγίας πλαίσιο για τα ύδατα. Σχετικά με τα προγράμματα μέτρων για την αναστροφή των τάσεων των συγκεντρώσεων νιτρικών γεωργικής προέλευσης, σημειώνεται ότι οι σχετικές διατάξεις της οδηγίας για τη νιτρορύπανση εξακολουθούν να καλύπτουν τα προγράμματα αυτά, οπότε δεν χρειάζεται να συμπεριληφθούν και στην παρούσα οδηγία, για τον λόγο αυτό η Επιτροπή μπορεί να αποδεχθεί την τροπολογία 43.
<P>
Από την άλλη πλευρά, η Επιτροπή δεν μπορεί να συμφωνήσει με την τροπολογία 15, η οποία στόχο έχει να βασίζονται τα πρότυπα για τα υπόγεια ύδατα σε ανθρωπογενή και οικοτοξικολογικά κριτήρια, δεδομένου ότι το ζήτημα αυτό αντιμετωπίζεται επαρκώς στην οδηγία για το πόσιμο νερό. Επίσης, οι τροπολογίες 24, 25, 28, και 29 αφορούν ζητήματα που ήδη καλύπτονται από την οδηγία πλαίσιο για τα ύδατα και, επομένως, δεν μπορούν να γίνουν δεκτές.
<P>
Τελειώνοντας, κύριε Πρόεδρε, αναφέρω ότι η Επιτροπή αποδέχεται 9 τροπολογίες στο σύνολό τους και άλλες 19 επί της αρχής ή εν μέρει. Ωστόσο, 19 τροπολογίες δεν μπορούν να γίνουν δεκτές από την Επιτροπή. Θα καταθέσω στη γραμματεία του Κοινοβουλίου πλήρη πίνακα των θέσεων της Επιτροπής σχετικά με τις τροπολογίες(1). Θα ήθελα και πάλι να ευχαριστήσω την εισηγήτρια, κ. Klaß, για την εξαιρετική εργασία της. 
<SPEAKER ID="118" LANGUAGE="DE" NAME="Christa Klaß (PPE-DE )," AFFILIATION="εισηγήτρια">
<P>
   . Κύριε Πρόεδρε, θα ήθελα να θέσω ένα συμπληρωματικό ερώτημα στον κύριο Επίτροπο. Άκουσα καλά μόλις τώρα ότι η Επιτροπή μπορεί να κάνει δεκτές τις τροπολογίες 36 και 43; Για αυτό ακριβώς το θέμα έχουμε διατυπώσει τόσο διαμετρικά αντίθετες απόψεις στο Σώμα αυτό. Ίσως η μετάφραση έχει προκαλέσει κάποια σύγχυση. Κύριε Επίτροπε, μπορείτε να γίνετε λίγο περισσότερο σαφής επί του θέματος; Θα ήμουν ευτυχής αν κάνατε δεκτές και αυτές τις τροπολογίες, καθώς αφορούν τη συμβατότητα μεταξύ των δύο οδηγιών. Αυτό που άκουσα επιδεχόταν διαφορετικών ερμηνειών. Θα μπορούσατε να πείτε δύο λόγια παραπάνω; 
<SPEAKER ID="119" LANGUAGE="EN" NAME="Σταύρος Δήμας," AFFILIATION="μέλος της Επιτροπής">
<SPEAKER ID="120" LANGUAGE="" NAME="Πρόεδρος." AFFILIATION="Παράρτημα – Πρόταση της Επιτροπής">
<P>
Η ψηφοφορία θα διεξαχθεί την Τρίτη στις 12.00.
<SPEAKER ID="121" LANGUAGE="EN" NAME="" AFFILIATION="">
<P>
Με ικανοποίηση δηλώνω ότι η Επιτροπή είναι σε θέση να κάνει δεκτές 28 τροπολογίες πλήρως, εν μέρει ή επί της αρχής. Αυτές είναι οι τροπολογίες: 1, 2, 3, 5, 6, 7, 8, 9, 10, 11, 13, 14, 16, 17, 19, 20, 21, 22, 26, 27, 30, 31, 36, 37, 38, 40, 43 και 47.
<P>
Οι τροπολογίες που δεν μπορεί να κάνει δεκτές η Επιτροπή είναι οι εξής: 4, 12, 15, 18, 23, 24, 25, 28, 29, 32, 33, 34, 35, 39, 41, 42, 44, 45 και 46. 
<SPEAKER ID="122" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (A6-0081/2006) της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την κοινή θέση του Συμβουλίου ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά τη δημιουργία υποδομής χωρικών πληροφοριών στην Κοινότητα (INSPIRE) (12064/2/2005 – C6-0054/2006 – 2004/0175(COD)) (εισηγήτρια: η κ. Frieda Brepoels). 
<SPEAKER ID="123" LANGUAGE="NL" NAME="Frieda Brepoels (PPE-DE )," AFFILIATION="εισηγήτρια">
<P>
   . Κύριε Πρόεδρε, κύριε Επίτροπε, κυρίες και κύριοι, η περιβαλλοντική πολιτική είναι αναμφίβολα μία από τις μεγαλύτερες επιτυχίες της ΕΕ, και η κοινοτική νομοθεσία είναι σημαντική προκειμένου να αντιμετωπιστούν οι μείζονες περιβαλλοντικές προκλήσεις που αντιμετωπίζει η Ευρώπη. Η καλύτερη πρόσβαση στις χωρικές πληροφορίες έχει μεγάλη σημασία εάν θέλουμε να συμμετέχουν οι πολίτες περισσότερο στην εφαρμογή της περιβαλλοντικής πολιτικής σε όλα τα διοικητικά επίπεδα. Όπως γνωρίζετε, θέλουμε να χρησιμοποιήσουμε το INSPIRE με στόχο τη δημιουργία υποδομών για χωρικές πληροφορίες στην Ευρώπη, όπου θα είναι πρωταρχικής σημασίας η ανταλλαγή και η κοινή χρήση δεδομένων.
<P>
Επιτρέψτε μου να σας δώσω ορισμένα παραδείγματα. Προκειμένου να προστατευθούν οι πολίτες από τις πλημμύρες –και αυτό είναι κάτι που ο κ. Seeber ως εισηγητής θα μπορέσει να επιβεβαιώσει σε λίγο– είναι ανεκτίμητη η τυποποίηση και η ανταλλαγή δεδομένων σχετικά με τις ποτάμιες λεκάνες, τη ροή των υδάτων και τους κινδύνους. Θα μπορούμε επίσης να παρακολουθούμε και να είμαστε προετοιμασμένοι για δασικές πυρκαγιές, όπως αυτές που σημειώθηκαν στη Νότια Ευρώπη, με την προϋπόθεση ότι διαθέτουμε δεδομένα σχετικά με το είδος του εδάφους, τη βλάστηση, τα επίπεδα της υγρασίας και την κατεύθυνση του ανέμου. Κατά τον ίδιο τρόπο, βάσει των δεδομένων σχετικά με τη μετανάστευση κοπαδιών ψαριών, τη θερμότητα του ύδατος και τη μόλυνση, μπορεί να επιτευχθεί καλύτερη ισορροπία μεταξύ των αναγκών του αλιευτικού τομέα, αφενός, και της συνεχούς ύπαρξης ορισμένων ειδών ψαριών, αφετέρου.
<P>
Τέλος, στο πλαίσιο της γρίπης των πτηνών, για παράδειγμα, όπως την βιώνουμε, ή ελπίζουμε ότι δεν την βιώνουμε, η κοινή μας αντίδραση θα μπορούσε να είναι ακόμη πιο αποτελεσματική εάν υπήρχαν διαθέσιμα διασυνοριακά στοιχεία σχετικά με τα πτηνοτροφία, την άγρια πανίδα και τα μεταναστευτικά πτηνά. Σε πολλά ακόμη μείζονα ευρωπαϊκά σχέδια, όπως το GMIS, επίσης, η προστιθέμενη αξία είναι αξιοσημείωτη, καθώς το INSPIRE μπορεί να είναι ο πάροχος των δεδομένων που απαιτούνται για τη δημιουργία, στο πλαίσιο του GMIS, ενός λειτουργικού παγκόσμιου συστήματος πληροφοριών για την παρακολούθηση του περιβάλλοντος και της ασφάλειας.
<P>
Ωστόσο, είπαμε αρκετά σχετικά με τη σημασία του INSPIRE και την προστιθέμενη αξία για όσους εξακολουθούσαν να έχουν αμφιβολίες για αυτό. Θα ήθελα να πω λίγα λόγια σχετικά με τη διαδικασία, διότι, πριν από έναν χρόνο, εγκρίναμε την έκθεση σε πρώτη ανάγνωση σχεδόν ομόφωνα σε αυτήν την αίθουσα. Στο τέλος της Προεδρίας του Λουξεμβούργου, το Συμβούλιο κατέληξε σε πολιτική συμφωνία και στην κοινή θέση που ακολούθησε τον Ιανουάριο αυτού του έτους. Στην έκθεση σε δεύτερη ανάγνωση, όπως την συζητούμε σήμερα, η Επιτροπή Περιβάλλοντος, Δημόσιας Υγείας και Ασφάλειας των Τροφίμων έδωσε για μία ακόμη φορά έμφαση σε ορισμένα στοιχεία που θεωρούμε πολύ σημαντικά, αλλά τα οποία απορρίφθηκαν στην κοινή θέση. Επιτρέψτε μου να σας παραθέσω τα πιο σημαντικά.
<P>
Κατά την άποψή μας, οι υπηρεσίες εξεύρεσης και οι υπηρεσίες διαβούλευσης για το κοινό είναι πολύ σημαντικές και θα πρέπει, καταρχήν, να είναι δωρεάν. Η δωρεάν μεταφόρτωση δεν αποτελεί θέμα. Είναι δυνατή αλλά όχι υποχρεωτική. Εξακολουθεί να υπάρχει η δυνατότητα δημιουργίας επιγραμμικών αδειών, και για χάρη σαφήνειας: η πώληση, για παράδειγμα, χαρτών ή ατλάντων παραμένει ανεπηρέαστη. Το Κοινοβούλιο είναι επίσης αντίθετο σε ατέλειωτες αναλύσεις και πρόσθετες μελέτες σκοπιμότητας ούτως, ώστε να μην κατακλύζεται εκ των προτέρων το INSPIRE. Επίσης, η Επιτροπή Περιβάλλοντος, Δημόσιας Υγείας και Ασφάλειας των Τροφίμων θεωρεί ότι τα δικαιώματα πνευματικής ιδιοκτησίας εκ μέρους των κυβερνητικών οργάνων δεν μπορούν να αποτελούν επιχείρημα για την άρνηση της πρόσβασης σε περιβαλλοντικά δεδομένα. Κατά την ανταλλαγή δεδομένων μεταξύ των κυβερνητικών υπηρεσιών, δεν αποκλείεται η αποζημίωση ή οι άδειες. Η πρόταση προβλέπει ακόμη και το γεγονός ότι η οικονομική βιωσιμότητα των κυβερνητικών οργάνων θα πρέπει να ανησυχεί τα κράτη μέλη.
<SPEAKER ID="124" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   . Κύριε Πρόεδρε, θα ήθελα καταρχήν να ευχαριστήσω την εισηγήτρια, κ. Brepoels, για την εξαίρετη εργασία της όσον αφορά τη συζητούμενη πρόταση.
<P>
Η χάραξη ορθών πολιτικών, από τη γρίπη των πτηνών, όπως αναφέρατε, μέχρι τις πλημμύρες, εξαρτάται από την ύπαρξη καλών πληροφοριών. Η πολιτική περιβάλλοντος σε επίπεδο Ευρωπαϊκής Ένωσης ή σε εθνικό επίπεδο εξαρτάται ιδιαίτερα από τα χωρικά δεδομένα, ή με άλλα λόγια από πληροφορίες που μπορούν να τοποθετηθούν γεωγραφικά σε έναν χάρτη. Όλοι οι άλλοι τομείς εξαρτώνται επίσης από ανάλογα δεδομένα υψηλής ποιότητας. Η αγροτική και η περιφερειακή πολιτική, για παράδειγμα, βασίζονται ιδιαίτερα στην ύπαρξη χωρικών δεδομένων. Η χάραξη των πολιτικών μας δυσχεραίνεται από το γεγονός ότι τα χωρικά δεδομένα συχνά βρίσκονται απομονωμένα σε συστήματα που δεν είναι εύκολα προσβάσιμα. Επίσης, σε ορισμένες περιπτώσεις, τα δεδομένα καταχωρούνται με τέτοιον τρόπο, που είναι αδύνατον να συνδυαστούν με άλλες πηγές, με αποτέλεσμα να μην μπορούν να γίνουν οι απαραίτητες αξιολογήσεις για τη χάραξη των πολιτικών. Η προτεινόμενη οδηγία INSPIRE έχει στόχο να αντιμετωπίσει τα εν λόγω προβλήματα με τη βελτίωση της προσβασιμότητας και της διαλειτουργικότητας των συστημάτων χωρικών δεδομένων που διαθέτουν οι δημόσιες αρχές των κρατών μελών. Με τον τρόπο αυτό, αξιοποιούνται κατά τον καλύτερο δυνατό τρόπο οι δυνατότητες που προσφέρει η σύγχρονη τεχνολογία σε ό,τι αφορά την πρόσβαση στις πληροφορίες που χρειαζόμαστε. Η συγκέντρωση μάλιστα των επιμέρους εμπειριών των κρατών μελών αποτελεί εν προκειμένω σαφές παράδειγμα της προστιθέμενης αξίας της προτεινόμενης οδηγίας σε επίπεδο Ευρωπαϊκής Ένωσης.
<SPEAKER ID="125" LANGUAGE="EN" NAME="John Bowis," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, θα ήθελα να ευχαριστήσω κυρίως την κ. Brepoels, την εισηγήτρια, για το εξαιρετικό έργο που επιτέλεσε λαμβάνοντας υπόψη όλες τις απόψεις και τις ανησυχίες, προσπαθώντας να καταφέρει να επιλύσει ένα θέμα το οποίο όλοι υποστηρίζουμε, το θέμα δηλαδή της μεγαλύτερης πρόσβασης στην πληροφόρηση του κοινού και των ανθρώπων που πρέπει να μάθουν, κυρίως λαμβάνοντας υπόψη το περιβαλλοντικό ζήτημα, και συνεχίζοντας, όπως επεσήμανε ο Επίτροπος, στη γεωργία, τις μεταφορές, κ.ο.κ.
<P>
Υπάρχει κάποιο πρόβλημα, όπως επεσήμανε, και πιστεύω πως, όπως το τελευταίο μέτρο, θα πρέπει και αυτό να επιλυθεί κατόπιν συμβιβασμού, ωστόσο υπάρχουν μερικές ανησυχίες οι οποίες πρέπει να αναγνωριστούν και να αντιμετωπιστούν. Ασφαλώς, όπως γνωρίζει καλά η κ. Brepoels –στην πραγματικότητα μπορεί να έχει κουραστεί να το ακούει– υπάρχει ανησυχία, κυρίως από την πλευρά της Χαρτογραφικής Υπηρεσίας του Ηνωμένου Βασιλείου, η οποία διατηρεί μακρά παράδοση στη χαρτογράφηση και τη γεωγραφική αποτύπωση. Την απασχολεί η αδυναμία χρέωσης για τις υπηρεσίες. Αυτό είναι πιθανόν, αν συμβεί όμως μπορεί να καταλήξει σε μεγάλη αναμονή για την ενίσχυση των φορολογούμενων, καθώς θα είναι αδύνατον να καλύψει τουλάχιστον ένα μέρος των δαπανών, όπως συνέβαινε εδώ και δεκαετίες. Αυτό είναι το θέμα που πρέπει να αναγνωρίσουμε και στο οποίο πρέπει να ανταποκριθούμε.
<SPEAKER ID="126" LANGUAGE="ES" NAME="María Sornosa Martínez," AFFILIATION="εξ ονόματος της Ομάδας PSE">
<P>
   . Κύριε Πρόεδρε, κύριε Επίτροπε, κυρίες και κύριοι, θα ήθελα να ξεκινήσω ευχαριστώντας την κ. Brepoels για την εργασία της και επίσης να εκφράσω τις ευχαριστίες μου για τις προσπάθειές της να επιτευχθεί συμβιβασμός με το Συμβούλιο σε αυτήν τη δεύτερη ανάγνωση.
<P>
Δεν υπάρχει αμφιβολία ότι η ανταλλαγή πληροφοριών μεταξύ των δημόσιων αρχών αποτελεί τη βασική προστιθέμενη αξία του INSPIRE. Αυτή πρέπει να είναι η αρχή που διέπει τις διατάξεις του άρθρου 17. Εν πάση περιπτώσει, θα ήθελα να υπογραμμίσω ότι στην περίπτωση που τελικά συνεπάγεται κόστος, αυτό το κόστος θα είναι λογικό.
<P>
Πιστεύω επίσης ότι είναι κρίσιμο το γεγονός ότι έχει σχεδιαστεί ως ένα μέσο για την παροχή δημόσιας πληροφόρησης. Από αυτήν την άποψη, ελπίζουμε ότι το INSPIRE θα συμπληρώσει την πληροφόρηση του δημόσιου τομέα και τις οδηγίες σχετικά με την πρόσβαση σε περιβαλλοντικές πληροφορίες που εγκρίθηκαν σε εφαρμογή της Σύμβασης του Aarhus, την οποία εγκρίναμε πρόσφατα, και ότι θα εξετάσει μια σειρά θεμάτων που δεν προβλέπονται σε αυτές τις οδηγίες, όπως η ανταλλαγή κοινών δεδομένων μεταξύ των δημόσιων αρχών και τα θέματα διαλειτουργικότητας.
<SPEAKER ID="127" LANGUAGE="EN" NAME="James Hugh Allister (NI )." AFFILIATION="">
<P>
   – Κύριε Πρόεδρε, ασφαλώς η ανταλλαγή πληροφοριών είναι ένας αξιέπαινος στόχος, τίθενται όμως συγκεκριμένα ζητήματα. Ο κ. Bowis αναφέρθηκε ήδη σε ένα από αυτά, καθώς είναι σχετικό με το Ηνωμένο Βασίλειο. Θα ήθελα να επικεντρωθώ σε αυτό για λίγο.
<P>
Μου φαίνεται πως η κοινή θέση του Συμβουλίου για την οδηγία INSPIRE αναγνωρίζει και προστατεύει πλήρως αυτήν την πραγματικότητα. Ωστόσο, η Επιτροπή Περιβάλλοντος, Δημόσιας Υγείας και Ασφάλειας των Τροφίμων του Κοινοβουλίου επιθυμεί προφανώς να προβεί σε ληστρική επιδρομή ούτως, ώστε ό,τι οικοδομήθηκε με μεγάλο κόστος για δεκαετίες να είναι διαθέσιμο σε όλους, χωρίς κόστος. Δεν αντιτίθεμαι στην ανταλλαγή πληροφοριών και δεδομένων σε ολόκληρη την Ευρώπη, αυτό όμως πρέπει να πραγματοποιηθεί με ένα τίμημα ανάλογο με αυτό που απαιτήθηκε για να αποκτηθούν. Η ανταλλαγή πληροφοριών αυτής της φύσης πρέπει να βασίζεται στο εμπόριο, όχι στην ελεημοσύνη.
<SPEAKER ID="128" LANGUAGE="DE" NAME="Richard Seeber (PPE-DE ). –" AFFILIATION="">
<SPEAKER ID="129" LANGUAGE="" NAME="" AFFILIATION="Αντιπροέδρου">
<SPEAKER ID="130" LANGUAGE="" NAME="Ευαγγελία Τζαμπάζη (PSE ). –" AFFILIATION="">
<P>
Τέλος, πρέπει να τονισθεί η ιδιαίτερη έλλειψη της υποδομής σε αρκετά κράτη μέλη, πράγμα για το οποίο απαιτούνται ενδεχομένως συγκεκριμένα μέτρα που πρέπει να λάβουμε υπόψη μας σε ενδεχόμενες προτάσεις σχετικές με το INSPIRE. 
<SPEAKER ID="131" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   . Κύριε Πρόεδρε, πολλές από τις προτεινόμενες τροπολογίες αφορούν βασικά ζητήματα της κοινής θέσης. Οι τροπολογίες 13 και 14 αφορούν τους κανόνες εφαρμογής που θα πρέπει να εγκριθούν μέσω της επιτροπολογίας. Με τις τροπολογίες αυτές αποφεύγονται περίπλοκες διαδικασίες έγκρισης κανόνων και εξασφαλίζεται η ενιαία εφαρμογή τους σε όλα τα κράτη μέλη. Η Επιτροπή είναι σε θέση, λοιπόν, να αποδεχθεί πλήρως τις εν λόγω τροπολογίες.
<P>
Οι τροπολογίες 18 έως 22 σχετίζονται με την πρόσβαση του κοινού στα δεδομένα και αντικατοπτρίζουν την αρχική πρόθεση της πρότασης της Επιτροπής. Οι τροπολογίες αυτές γίνονται δεκτές πλήρως με εξαίρεση την τροπολογία 21, που γίνεται δεκτή επί της αρχής. Η πρόθεση της τροπολογίας 21 είναι να αποκατασταθεί η αρχική διάταξη, βάσει της οποίας εξασφαλίζεται η δωρεάν πρόσβαση του κοινού σε δεδομένα, και πρόκειται για θέση που η Επιτροπή μπορεί να υποστηρίξει. Ωστόσο, υπάρχουν –όπως αναφέρθηκε προηγουμένως– ορισμένες κατηγορίες δεδομένων τα οποία είναι οικονομικά δύσκολο για τους φορείς παροχής πληροφοριών να τα διαθέτουν δωρεάν. Κατά συνέπεια, η τελική διατύπωση της συγκεκριμένης παραγράφου θα πρέπει να καλύπτει τις συγκεκριμένες αυτές περιπτώσεις.
<P>
Οι τροπολογίες 23 έως 27 αφορούν την ανταλλαγή δεδομένων μεταξύ των δημοσίων αρχών και μπορούν να γίνουν δεκτές πλήρως με εξαίρεση την τροπολογία 24, η οποία γίνεται δεκτή εν μέρει. Το πρώτο μέρος της τροπολογίας 24 είναι πράγματι καθοριστικής σημασίας, διότι εξασφαλίζει ότι οι χρεώσεις και η χορήγηση αδειών εκ μέρους των δημοσίων φορέων παροχής δεδομένων γίνεται σύμφωνα με τη γενική υποχρέωση ανταλλαγής δεδομένων. Το δεύτερο μέρος της τροπολογίας 24 αφορά στο ύψος των χρεώσεων, κάτι το οποίο δεν είναι απαραίτητα ενδεδειγμένο για κάθε περίπτωση.
<P>
Πολλές από τις άλλες τροπολογίες αποκαθιστούν τις προθέσεις της αρχικής πρότασης σε ό,τι αφορά λιγότερο σημαντικά ζητήματα ή πρόκειται για τροπολογίες που σχετίζονται π.χ. με την οργάνωση των συντονιστικών δομών στα κράτη μέλη. Όλες αυτές γίνονται δεκτές από την Επιτροπή πλήρως ή επί της αρχής ή εν μέρει, εξαιρουμένης της τροπολογίας 15, η οποία αφορά στη συμμετοχή των ενδιαφερομένων μερών στις προπαρασκευαστικές συζητήσεις για την υιοθέτηση των κανόνων εφαρμογής. Η τροπολογία 15 δεν γίνεται δεκτή, επειδή διαγράφει μια χρήσιμη διευκρίνιση που περιείχε το κείμενο του Συμβουλίου.
<P>
Διαβιβάζω στη συνέχεια πλήρη κατάλογο της θέσης της Επιτροπής σε ό,τι αφορά τις τροπολογίες του Κοινοβουλίου(1) και θα επιθυμούσα και πάλι να ευχαριστήσω την εισηγήτρια για τη θαυμάσια εργασία την οποία έχει κάνει. 
<SPEAKER ID="132" LANGUAGE="" NAME="Πρόεδρος." AFFILIATION="Παράρτημα – Θέση της Επιτροπής">
<P>
Η ψηφοφορία θα διεξαχθεί την Τρίτη στις 12.00.
<SPEAKER ID="133" LANGUAGE="EN" NAME="" AFFILIATION="">
<P>
 Η Επιτροπή μπορεί να κάνει δεκτές τις παρακάτω τροπολογίες συνολικά: 1, 2, 3, 5, 6, 7, 9, 10, 11, 13, 14, 16, 17, 18, 19, 20, 22, 23, 25, 26, 27, 28, 29, 30, 31, 32, 33, 34, 35 και 36.
<P>
Οι παρακάτω τροπολογίες γίνονται δεκτές εν μέρει ή επί της αρχής: 4, 8, 12, 21 και 24.
<P>
Η Επιτροπή δεν μπορεί να κάνει δεκτή την τροπολογία 15. 
<SPEAKER ID="134" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0182/2006), του κ. Seeber, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την αξιολόγηση και καταπολέμηση των πλημμυρών [COM(2006)0015 C6-0020/2006 2006/0005(COD)]. 
<SPEAKER ID="135" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   . Κύριε Πρόεδρε, θα ήθελα καταρχάς να ευχαριστήσω το Ευρωπαϊκό Κοινοβούλιο και ιδιαιτέρως τον εισηγητή, κ. Seeber, καθώς και την Επιτροπή Περιβάλλοντος, Δημόσιας Υγείας και Ασφάλειας των Τροφίμων για την εξαιρετική έκθεση που εκπόνησαν κατά την πρώτη ανάγνωση.
<P>
Με την πρόταση εξασφαλίζεται ότι μέχρι το 2013 θα έχουν εκπονηθεί χάρτες πλημμυρών και μέχρι το 2015 σχέδια διαχείρισης κινδύνου πλημμυρών για όλες τις λεκάνες απορροής και τις παράκτιες περιοχές για τις οποίες έχει διαπιστωθεί ότι εκτίθενται σε υψηλό κίνδυνο πλημμυρικών φαινομένων.
<P>
Σημειώνεται, τέλος, ότι η πρόταση οδηγίας σχετικά με τη διαχείριση κινδύνου πλημμυρικών φαινομένων συνδέεται στενά με την οδηγία πλαίσιο για τους υδάτινους πόρους που έχει εγκρίνει το Ευρωπαϊκό Κοινοβούλιο και το Συμβούλιο το 2000. Με την οδηγία αυτή θεσπίστηκε μια νέα πολιτική για τους υδάτινους πόρους, πολιτική που εισάγει την αρχή της ολοκληρωμένης διαχείρισης των λεκανών απορροής ποταμών.
<SPEAKER ID="136" LANGUAGE="DE" NAME="Richard Seeber (PPE-DE )," AFFILIATION="εισηγητής">
<P>
Πιστεύω πως οι πλημμύρες αποτελούν πράγματι ένα από τα σημαντικότερα περιβαλλοντικά ζητήματα. Δεν έχει κανείς παρά να ανοίξει την τηλεόρασή του, για να αντιληφθεί ότι, δυστυχώς, συμβαίνουν ολοένα και συχνότερα. Από το 1998 έως το 2004 είχαμε στην Ευρώπη περισσότερα από εκατό σοβαρά πλημμυρικά φαινόμενα, ιδιαίτερα το 2002 κατά μήκος των ποταμών Δούναβη και Έλβα. Επτακόσιες ζωές χάθηκαν, μισό εκατομμύριο άνθρωποι έχασαν τα σπίτια τους και οι ζημίες ανήλθαν σε 25 εκατομμύρια ευρώ περίπου.
<P>
Ας αναλογιστούμε, για παράδειγμα, την εντατική πολεοδόμηση, προπάντων σε περιοχές υψηλού κινδύνου. Παρατηρούνται έργα αστικής ανάπτυξης και δρόμοι σε κρίσιμες περιοχές, εκτροπές ποταμών και δυστυχώς απερίσκεπτη δόμηση των επιφανειών υπερχείλισης. Σε αυτά έρχεται να προστεθεί η αποψίλωση των δασών, η οποία συμβάλλει με τη σειρά της στο να μην μπορούν πλέον τα δάση να επιτελέσουν την προστατευτική τους λειτουργία. Επίσης, η εντατική γεωργία, η οποία οδηγεί εν μέρει σε σφράγιση των ανώτερων στρωμάτων του εδάφους, ο περιορισμός των παραποτάμιων ζωνών και των επιφανειών υπερχείλισης, η οικοδόμηση των λειμώνων, κλπ. – όλα αυτά οδηγούν, παράλληλα με τη διάβρωση του εδάφους, σε αύξηση των κινδύνων πλημμυρών. Για τον λόγο αυτό, χαιρέτισα θερμά την πρόταση της Επιτροπής να υποβάλει το εν λόγω πρόγραμμα δράσης για τις πλημμύρες μετά τις πλημμύρες του 2000.
<P>
Τότε, ήρθε η ανακοίνωση της Επιτροπής σχετικά με τη διαχείριση των πλημμυρών και στη συνέχεια οι υπουργοί Περιβάλλοντος ζήτησαν από την Επιτροπή να υποβάλει την εν λόγω πρόταση οδηγίας. Αναφέρθηκε ήδη η οδηγία πλαίσιο για τα ύδατα. Επιτρέψτε μου να σας θυμίσω ότι το άρθρο 1 της οδηγίας πλαισίου για τα ύδατα δεν αναφέρεται μόνο στην προστασία και τη βελτίωση του υδάτινου περιβάλλοντος αλλά και στη μείωση των επιπτώσεων των πλημμυρών. Για τον λόγο αυτό, πιστεύω ότι αυτή η πρωτοβουλία της Επιτροπής κινείται προς τη σωστή κατεύθυνση.
<SPEAKER ID="137" LANGUAGE="EN" NAME="Jill Evans (Verts/ALE )," AFFILIATION="συντάκτρια γνωμοδότησης της Επιτροπής Περιφερειακής Ανάπτυξης">
<P>
   . – Κύριε Πρόεδρε, καταρχήν θα ήθελα να ευχαριστήσω τον κ. Seeber για την εξαιρετικά αποτελεσματική δουλειά του σε αυτήν τη σημαντική έκθεση. Αυτό που διαθέτουμε τώρα είναι μια προτεινόμενη οδηγία, η οποία είναι αρκετά ισχυρή, ώστε να προσφέρει προστασία στους ανθρώπους χωρίς να διπλασιάσει τη δουλειά άλλων αρχών, κυρίως σε περιφερειακό και τοπικό επίπεδο, κάτι το οποίο είναι επίσης καλό για το περιβάλλον.
<SPEAKER ID="138" LANGUAGE="DE" NAME="Anja Weisgerber," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, θα ήθελα και εγώ να εκφράσω τις ευχαριστίες μου στον εισηγητή, κ. Seeber, για την εργασία του. Είναι αδιαμφισβήτητο το γεγονός ότι πρέπει να λάβουμε μέτρα ενάντια στις καταστροφές που προκαλούνται από τις πλημμύρες. Κατά τη γνώμη μου όμως, μπορούμε να επιτύχουμε στην Ευρώπη ένα επαρκές επίπεδο προστασίας από τις πλημμύρες, ακόμη και χωρίς μια οδηγία για την αξιολόγηση και την καταπολέμηση των πλημμυρών. Αυτή είναι η πεποίθησή μου. Η Επιτροπή εξήγγειλε αρχικά μια ανακοίνωση, όχι μια οδηγία. Ως πολιτικοί, έχουμε το καθήκον να αποφύγουμε την περιττή γραφειοκρατία υπό τη μορφή ευρωπαϊκών οδηγιών. Για τον λόγο αυτό, είμαι βασικά της άποψης ότι μπορούμε να επιτύχουμε τους ίδιους στόχους με διαφορετικό τρόπο, για παράδειγμα μέσω της ενισχυμένης συνεργασίας.
<P>
Για τον λόγο αυτό, θα ήθελα να σας παρακαλέσω να υποστηρίξετε στην αυριανή ψηφοφορία της Ολομέλειας την τροπολογία 71, η οποία έγινε ήδη δεκτή από την Επιτροπή Περιβάλλοντος, Δημόσιας Υγείας και Ασφάλειας των Τροφίμων. Η εν λόγω τροπολογία προβλέπει, μεταξύ άλλων, ότι τα κράτη μέλη δικαιούνται να αρνηθούν την επεξεργασία προγραμμάτων για τη διαχείριση των κινδύνων πλημμυρών, αν ήδη υπάρχουν προγράμματα, τα οποία είναι ικανά να επιτύχουν τους στόχους της οδηγίας. Αυτό σημαίνει επικουρικότητα· αυτό σημαίνει ευελιξία.
<SPEAKER ID="139" LANGUAGE="PT" NAME="Edite Estrela," AFFILIATION="εξ ονόματος της Ομάδας PSE">
<P>
Από κοινού με τον κ. Seeber και άλλους συναδέλφους βουλευτές, επισκέφθηκα ορισμένες από τις χώρες που επλήγησαν περισσότερο από τις πλημμύρες και μπορέσαμε να παρατηρήσουμε επί τόπου τις ζημίες που προκλήθηκαν από τις πλημμύρες του 2005. Κατά τη διάρκεια της επίσκεψής μας στη Γερμανία και την Αυστρία, ακούσαμε τις ανησυχίες του κόσμου, συγκεντρώσαμε προτάσεις από τις περιφερειακές αρχές και είδαμε παραδείγματα ορθών πρακτικών όσον αφορά την πρόληψη και διαχείριση του κινδύνου πλημμύρας. Αυτή η επί τόπου επαφή με ανθρώπους ήταν μια πολύ χρήσιμη εμπειρία για εμάς όσον αφορά τη σύνταξη των εκθέσεών μας.
<P>
Στην Κεντρική Ευρώπη, για παράδειγμα στη Βαυαρία, σημειώθηκαν πολύ σοβαρές πλημμύρες το 1999, το 2002 και το 2005. Ακόμη και φέτος, χιλιάδες άνθρωποι αναγκάστηκαν να εγκαταλείψουν τα σπίτια τους και πολλά εργοστάσια αναγκάστηκαν να αναστείλουν τη λειτουργία τους, όχι μόνο στη Γερμανία αλλά και σε άλλες χώρες όπως στην Τσεχική Δημοκρατία, τη Σλοβακία, την Ουγγαρία και την Αυστρία. Ορισμένες κυβερνήσεις κρατών μελών κήρυξαν ακόμη και κατάσταση έκτακτης ανάγκης σε διάφορες περιφέρειες, και ήδη θρηνήσαμε θύματα.
<P>
Ο γενικός γραμματέας των Ηνωμένων Εθνών, Κόφι Ανάν, είπε σχετικά με το θέμα ότι πρέπει να προχωρήσουμε από έναν πολιτισμό αντίδρασης σε έναν πολιτισμό πρόληψης, και υπάρχουν αποδείξεις ότι η πρόληψη έχει αποτελέσματα. Εάν συγκρίνουμε τις πλημμύρες στη Βαυαρία το 2002 και το 2005, διαπιστώνουμε ότι το 2002 υπήρχαν εκατοντάδες θύματα και σημαντικές ζημιές, ενώ το 2005, μολονότι οι πλημμύρες ήταν πέντε φορές χειρότερες, υπήρχαν 30% λιγότερες ζημιές. 
<SPEAKER ID="140" LANGUAGE="DE" NAME="Holger Krahmer," AFFILIATION="εξ ονόματος της Ομάδας ALDE">
<P>
Το καλοκαίρι του 2002, εκτεταμένες περιοχές κατά μήκος ποταμών της Κεντρικής Ευρώπης βρέθηκαν κάτω από το νερό. Προέρχομαι από τη Σαξονία, μια περιοχή που επλήγη σοβαρά, και πολλοί από εσάς σίγουρα θα θυμάστε τις εικόνες από την πλημμυρισμένη Δρέσδη, την πρωτεύουσα του κρατιδίου. Όπως πολλές από τις περιοχές που επλήγησαν, έτσι και η ιδιαίτερη πατρίδα μου, η Σαξονία, επιδόθηκε μετά τις πλημμύρες όχι μόνο στην ανοικοδόμηση και την αποκατάσταση των κατεστραμμένων υποδομών αλλά και στην εκπόνηση στρατηγικών για τη μακροπρόθεσμη πρόληψη και διαχείριση των πλημμυρών στις πληγείσες περιοχές. Την περίοδο εκείνη υπήρξαν έντονες εκκλήσεις για βοήθεια από την Ευρώπη. Το Ταμείο Αλληλεγγύης δημιουργήθηκε πολύ πριν συνταχθεί μια ειδική ευρωπαϊκή οδηγία.
<P>
Πρώτον, η πρόταση οδηγίας παραβιάζει σαφώς την αρχή της επικουρικότητας, ιδιαίτερα τα άρθρα 7 και 9. Είναι απαράδεκτο να υποχρεωθούν τα κράτη μέλη να καταρτίσουν χάρτες πλημμυρών και προγράμματα διαχείρισης των πλημμυρών για τις υπολεκάνες απορροής. Ευρωπαϊκοί κανόνες πρέπει να θεσπίζονται μόνον για ό,τι πρέπει να ρυθμίζεται σε ευρωπαϊκό επίπεδο. Επομένως, η οδηγία θα έπρεπε να επικεντρώνεται στις λεκάνες απορροής που διέρχονται από περισσότερες χώρες.
<P>
Κατά δεύτερον, τα ήδη υφιστάμενα προγράμματα και μέσα λαμβάνονται ελάχιστα έως καθόλου υπόψη. Σε πολλά κράτη μέλη υπάρχουν ήδη επαρκείς κανόνες για τις εθνικές υδάτινες μάζες και τις υδάτινες οδούς. Και μάλιστα, οι χώρες που υπέστησαν στο παρελθόν πλημμυρικά φαινόμενα έχουν αναπτύξει πολύ καλές στρατηγικές και προγράμματα, τα οποία λαμβάνουν υπόψη τόσο τους ευρωπαϊκούς στόχους στον τομέα της προστασίας από τις πλημμύρες όσο και τις συγκεκριμένες τοπικές συνθήκες. Για τον λόγο αυτό, υποστηρίζω πλήρως την τροπολογία για το νέο άρθρο 16α, που προβλέπει την αναγνώριση των προκαταρτικών εργασιών που έχουν γίνει στα κράτη μέλη και οι οποίες ανταποκρίνονται στο πνεύμα της οδηγίας. Πρέπει να δοθούν στα κράτη μέλη τα αναγκαία περιθώρια δράσης, διότι, αν δεν υπάρχει επαρκής βαθμός ευελιξίας, η μεταφορά στο εθνικό δίκαιο θα αποδειχθεί εξαιρετικά δαπανηρή υπόθεση, και μάλιστα για τις χώρες εκείνες που έχουν ήδη πράξει πολλά και που έχουν επεξεργαστεί αποτελεσματικές στρατηγικές. Η πρόταση πρέπει, επομένως, να προσαρμοστεί ανάλογα. Λέμε «ναι» λοιπόν στην προστασία από τις πλημμύρες σε ευρωπαϊκό επίπεδο, «όχι» στην παραβίαση της αρχής της επικουρικότητας και στην περιττή γραφειοκρατία! 
<SPEAKER ID="141" LANGUAGE="PL" NAME="Mieczysław Edmund Janowski," AFFILIATION="εξ ονόματος της Ομάδας UEN">
<P>
   . Κύριε Πρόεδρε, θα ήθελα να εκφράσω στον κ. Seeber την ευγνωμοσύνη μου για το έργο του. Τα συγχαρητήριά μου.
<P>
Ο εισηγητής ορθώς δίνει μεγάλη έμφαση στην αποφυγή των πλημμυρών και στην ανάγκη για προστασία και για ένα σύστημα έγκαιρης προειδοποίησης. Επιπλέον, οι κάτοικοι απειλούμενων περιοχών πρέπει να είναι σωστά προετοιμασμένοι, με εκπαίδευση σε σχολεία και με συστήματα πολιτικής προστασίας που λειτουργούν ομαλά. Στην Πολωνία, όπου φέτος βιώσαμε ζημιές από πλημμύρες τόσο στην περιφέρεια Podkarpacie όσο και στη Małopolsca, το Εθελοντικό Πυροσβεστικό Σώμα διαδραματίζει εδώ και πολλά χρόνια έναν πολύ σημαντικό ρόλο στις επιχειρήσεις διάσωσης, και θα ήθελα να αδράξω την ευκαιρία και να τους ευχαριστήσω δημόσια γι’ αυτό.
<SPEAKER ID="142" LANGUAGE="NL" NAME="Johannes Blokland," AFFILIATION="εξ ονόματος της Ομάδας IND/DEM">
<P>
Συνεπώς, χαιρετίζω μια οδηγία που θα πρέπει να οδηγήσει στην καλύτερη προστασία από τις πλημμύρες. Η πρόταση που υπέβαλε η Επιτροπή στο Κοινοβούλιο, περιέχει, ωστόσο, ορισμένα στοιχεία που δεν μπορώ εύκολα να στηρίξω. Προσωπικά, θεωρώ ότι αυτή η οδηγία θα πρέπει πάνω από όλα να ορίσει ότι δεν επιτρέπεται στα κράτη μέλη να λαμβάνουν μέτρα που οδηγούν σε μείζονες κινδύνους κατάντη των ποταμών. Πολλές ζημιές προκαλούνται από πλημμύρες που φαίνεται ότι είναι αποτέλεσμα ανθρώπινων επεμβάσεων, όπως συστήματα καναλιών, ανάπτυξη υδάτινων παραποτάμιων ζωνών, αποψίλωση πλαγιών, κλπ. Συγκεκριμένα μέτρα μπορούν να βοηθήσουν στην πρόληψη αυτών των ζημιών. Αυτό θα δώσει στους κατοίκους των κάμπων ένα βασικό αίσθημα ασφάλειας. Ως εκ τούτου, στηρίζω τις τροπολογίες 61 και 62.
<P>
Δεύτερον, αυτή η οδηγία δεν θα πρέπει να στοχεύει συγκεκριμένα στη μείωση των κινδύνων. Εξάλλου, αυτό θα ήταν γιγάντιο έργο σε ορισμένες χώρες που ήδη υπερηφανεύονται για υψηλά επίπεδα προστασίας. Γενικά, ενώ μπορώ να πω ότι θα στηρίξω τις αλλαγές που έγιναν στην Επιτροπή Περιβάλλοντος, Δημόσιας Υγείας και Ασφάλειας των Τροφίμων, η ομάδα μου έκρινε αναγκαίες πέντε τροπολογίες, εκ των οποίων η τροπολογία 78 είναι η πιο σημαντική.
<P>
Πράγματι, η πρόταση της Επιτροπής για το άρθρο 9 μπορεί να ερμηνευθεί με τέτοιον τρόπο, ώστε να αξιολογηθούν από την Επιτροπή όχι μόνον τα σχέδια αλλά και η εφαρμογή των μέτρων που περιέχουν αυτά τα σχέδια. Αυτό σημαίνει ότι μπορούν να θεσπιστούν διαδικασίες επί παραβάσει ενάντια στα κράτη μέλη για μη εφαρμογή αυτών των συγκεκριμένων μέτρων. Αυτό όχι μόνον οδηγεί σε μια εντελώς διαφορετική κατάσταση, διότι αυτό δεν έχει ποτέ οριστεί σε καμία οδηγία, αλλά θα μπορούσε επίσης να σημαίνει ότι τα κράτη μέλη θα κάνουν μόνο πολύ φιλόδοξα σχέδια. Θα ήθελα να μάθω από τον Επίτροπο Δήμα ποια είναι η άποψή του επ’ αυτού, διότι πρόκειται για ένα πολύ ουσιαστικό σημείο για εμένα.
<P>
Θα ήθελα να ολοκληρώσω ευχαριστώντας τον κ. Seeber για την εξαίρετη έκθεσή του. 
<SPEAKER ID="143" LANGUAGE="PL" NAME="Leopold Józef Rutowicz (NI ). –" AFFILIATION="">
<P>
Θα ήθελα να ευχαριστήσω τον κ. Seeber για το έργο του. 
<SPEAKER ID="144" LANGUAGE="PL" NAME="Bogusław Sonik (PPE-DE ). –" AFFILIATION="">
<P>
   Κύριε Πρόεδρε, αυτή η οδηγία του Ευρωπαϊκού Κοινοβουλίου είναι ένα σημαντικό βήμα για την ασφάλεια ολόκληρης της Ευρώπης. Τον Ιούλιο του 1997, η Πολωνία υπέστη τις χειρότερες πλημμύρες των τελευταίων 200 ετών, οι οποίες κάλυψαν το 2% της επιφάνειας της χώρας. Αυτός ο κατακλυσμός είχε τεράστιο οικονομικό, κοινωνικό και ηθικό κόστος, με 55 θανάτους και την καταστροφή εκατοντάδων χιλιάδων κατοικιών, εργοστασίων, εγκαταστάσεων επεξεργασίας ύδατος, σχολείων και ιστορικών κτιρίων. Οι απώλειες που προκάλεσαν οι πλημμύρες υπολογίστηκαν σε 13 δισ. ζλότι ή, με άλλα λόγια, σε περίπου 3 δισ. ευρώ. Οι πλημμύρες έπληξαν αργότερα και άλλες ευρωπαϊκές χώρες.
<P>
Η πρόταση οδηγίας τονίζει ότι η κύρια προτεραιότητα του σχεδίου είναι η προστασία της ανθρώπινης ζωής. Μεταξύ του 1997 και του 2005, περισσότεροι από 700 άνθρωποι έχασαν τη ζωή τους λόγω των πλημμυρών στην Ευρώπη. Σε αυτό προστίθεται και το οικονομικό κόστος των πλημμυρισμένων αγροκτημάτων, το κόστος που σχετίζεται με τις ζημιές στα δίκτυα μεταφορών και το περιβαλλοντικό κόστος της χημικής μόλυνσης, οι πλημμύρες χώρων υγειονομικής ταφής αποβλήτων και η διάβρωση του εδάφους.
<SPEAKER ID="145" LANGUAGE="NL" NAME="Dorette Corbey (PSE ). –" AFFILIATION="">
<P>
   Κύριε Πρόεδρε, καταρχάς, συγχαίρω τον κ. Seeber. Φρονώ ότι παρουσίασε μια εξαίρετη έκθεση, την οποία θα στηρίξουμε σε γενικές γραμμές. Για εκατομμύρια ανθρώπους στην Ευρώπη, οι πλημμύρες είναι μια πραγματικότητα, και μάλιστα μια τρομακτική πραγματικότητα. Τα τελευταία χρόνια, έχουν υπερχειλίσει ο Δούναβης, ο Ρήνος και ο Μεύσης, με καταστροφικά αποτελέσματα. Όλο και περισσότεροι άνθρωποι έρχονται αντιμέτωποι με πλημμύρες. Έχει εντατικοποιηθεί η ανάπτυξη υδάτινων παραποτάμιων ζωνών και έχουν μικρύνει οι ποτάμιες λεκάνες. Η στάθμη του νερού μπορεί να αυξάνεται λόγω των κλιματικών αλλαγών. Καθώς τα περισσότερα ποτάμια είναι διεθνή, είναι σημαντικό αυτό το πρόβλημα να αντιμετωπιστεί σε διεθνές επίπεδο. Μολονότι εκτιμώ την πρόταση της Επιτροπής, θα κάνω δύο σχόλια επ’ αυτής.
<P>
Καταρχάς, υπάρχει μεγάλη ασφάλεια ως προς τον τρόπος με τον οποίο θα αντιμετωπιστεί αυτό το θέμα διεθνώς. Ο μόνος όρος είναι να μην μετατεθούν τα προβλήματα. Αυτό, κατά τη γνώμη μου, δεν αρκεί, διότι το ερώτημα είναι, βεβαίως: τι σημαίνει να μην «μετατεθεί»; Για τον λόγο αυτό, η Σοσιαλιστική Ομάδα στο Ευρωπαϊκό Κοινοβούλιο ζητεί να δοθεί σάρκα στην ιδέα της συνεργασίας μεταξύ των κρατών μελών. Θα πρέπει να καθοδηγούμαστε από τη φυσική ροή του ποταμού, που, στην περίπτωση πολλών ποταμών και πολλών περιοχών, δεν υπάρχει πλέον, φυσικά. Παρόλα αυτά, η αρχή είναι σαφής: όποιος μικραίνει το μήκος ενός ποταμού πρέπει να καταβάλει αποζημίωση στο έδαφός του ούτως, ώστε το νερό να μην κατευθύνεται με μανία προς χώρες που βρίσκονται στη ροή του. Είναι απλά θέμα πολιτικής καλής γειτονίας, και, για τον λόγο αυτό, σας ζητώ να στηρίξετε την τροπολογία 82.
<P>
Το δεύτερο σχόλιό μου αφορά την επικουρικότητα. Η Ευρώπη δεν θα πρέπει να ενδιαφέρεται για περισσότερα από αυτά που χρειάζεται. Υπάρχει λόγος για αυτό. Η δημοκρατία θα πρέπει να βρίσκεται όσο το δυνατόν πιο κοντά στους πολίτες, και, για τον λόγο αυτό, η Σοσιαλιστική Ομάδα μάς ζητεί στην τροπολογία 81 να εγκαταλείψουμε την εφαρμογή του σχεδιασμού και την αναφορά υποχρεώσεων για ποταμούς που βρίσκονται στο έδαφος ενός κράτους μέλους, υπό την προϋπόθεση ότι αυτό το κράτος μέλος εγγυάται το επίπεδο προστασίας που περιγράφεται στην οδηγία για τα υψηλά επίπεδα υδάτων. 
<SPEAKER ID="146" LANGUAGE="IT" NAME="Vittorio Prodi (ALDE ). –" AFFILIATION="">
<P>
   Κύριε Πρόεδρε, κυρίες και κύριοι, θα ήθελα να ευχαριστήσω τον κ. Seeber για το έργο που επιτέλεσε.
<P>
Θα ήθελα να αναφερθώ επίσης στο έγγραφο σχετικά με τη χαρτογράφηση που παρουσίασε η κ. Brepoels. Για να είμαστε σε θέση να επεμβαίνουμε, πρέπει να διαθέτουμε χαρτογράφηση με γεωγραφικές αναφορές. Σε μια εποχή χαρτών διαθέσιμων σε ηλεκτρονική μορφή και δεκτών συστήματος δορυφορικής παρακολούθησης θέσης, είναι γελοίο να τίθενται εμπόδια, προκειμένου να πωλούνται έντυποι γεωγραφικοί χάρτες. 
<SPEAKER ID="147" LANGUAGE="PL" NAME="Urszula Krupa (IND/DEM ). –" AFFILIATION="">
<SPEAKER ID="148" LANGUAGE="HU" NAME="Péter Olajos (PPE-DE ). –" AFFILIATION="">
<P>
   Κύριε Πρόεδρε, συνηγορώ με όσους εξήραν το εξαίρετο και ευσυνείδητο έργο του κ. Seeber.
<P>
Κάθε χρόνο, ο Δούναβης και ο Τίσα μεταφέρουν 120 δισ. κυβικά μέτρα νερού μέσω της Ουγγαρίας, γεγονός που μας καθιστά κατά κεφαλήν πρωτοπόρους στην Ευρώπη. Δυστυχώς, λόγω των κλιματικών αλλαγών και των ανθρώπινων επεμβάσεων, πρέπει να αμυνθούμε ενάντια στις πλημμύρες αρκετές φορές τον χρόνο, όπως κάνουμε τώρα ή όπως κάναμε τον περασμένο Απρίλιο, σε μια απόσταση 1 500 χιλιομέτρων. Κάθε φορά το αμυντικό κόστος στην περιοχή ανέρχεται σε 100 εκατ. ευρώ και, εάν ξεχειλίσει μια δεξαμενή, οι ζημιές ανέρχονται σε δισεκατομμύρια ευρώ.
<SPEAKER ID="149" LANGUAGE="DE" NAME="Karin Scheele (PSE ). –" AFFILIATION="">
<SPEAKER ID="150" LANGUAGE="CS" NAME="Petr Duchoň (PPE-DE ). –" AFFILIATION="">
<P>
Η Τσεχική Δημοκρατία διαθέτει εμπειρία πολλών χρόνων στη διαχείριση των υδάτινων διόδων. Το 1975, ήταν ένα από τα πρώτα κράτη της Ευρώπης που ενέκριναν ένα σχέδιο προσανατολισμών για τη διαχείριση των υδάτων βάσει της διαχείρισης των μεμονωμένων λεκανών απορροής ποταμών.
<P>
Η διασυνοριακή αλληλεγγύη που απαιτείται στην οδηγία που συζητούμε φυσικά ήδη παρατηρείται σήμερα. Ένα παράδειγμα αυτού θα ήταν οι εκπληκτικές επιχειρήσεις στον ποταμό Μοράβα της Τσεχικής Δημοκρατίας κατά τη διάρκεια των τελευταίων πλημμυρών την άνοιξη του τρέχοντος έτους. Με αυτές τις εκπληκτικές επιχειρήσεις, οι οποίες περιελάμβαναν 230 εκατ. κυβικά μέτρα νερού έξω από τις δεξαμενές στην Τσεχική Δημοκρατία, ο ρυθμός της ροής μειώθηκε κατά περισσότερο από 215 m3/s στο ανώτατο σημείο των 1 500 m3/s, και τα προχώματα στην πλευρά της Σλοβακίας και της Αυστρίας είναι σχεδιασμένα για μέγιστη ροή 1 600 m3/s. Με αυτόν τον τρόπο, ήταν επιτυχής η πρόληψη της απώλειας ζωών και πολύ χειρότερων ζημιών από τις πλημμύρες. Από αυτό το παράδειγμα μπορούμε να διαπιστώσουμε ότι σίγουρα δεν είμαστε ανυπεράσπιστοι απέναντι στις πλημμύρες. Μέσω μιας λογικής και συντονισμένης πολιτικής, μπορούμε να επιτύχουμε ουσιαστικά αποτελέσματα. 
<SPEAKER ID="151" LANGUAGE="EN" NAME="Gyula Hegyi (PSE )." AFFILIATION="">
<SPEAKER ID="152" LANGUAGE="DE" NAME="Thomas Ulmer (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, καταρχάς θα ήθελα να απευθύνω τις ευχαριστίες μου στον κ. Seeber για την καλή επεξεργασία της εν λόγω πρότασης οδηγίας. Όλοι γνωρίζουμε ότι τα αίτια για τις πλημμυρικές καταστροφές, που γίνονται ολοένα και πιο σοβαρές, είναι πολλά. Ευτυχώς, δεν έχουμε βιώσει όλοι αυτές τις καταστροφές. Το ογδόντα τοις εκατό των ευρωπαϊκών ποταμών διασχίζουν σύνορα και καθίστανται με τον τρόπο αυτό διεθνείς υδάτινες οδοί, με αποτέλεσμα όλοι να μπορούμε να ωφεληθούμε από ένα σύνολο ευρωπαϊκών κανόνων. Την ίδια στιγμή, πρέπει να τονίσουμε ότι η επικουρικότητα αποτελεί μια πολύ βασική αρχή και δεν πρέπει να παραβιάζεται. Για τον λόγο αυτό, είμαι διχασμένος ανάμεσα στις δύο αυτές θέσεις.
<P>
Η πρόληψη των πλημμυρών αποτελεί κλασικό παράδειγμα αλληλεγγύης. Κατοικώ κοντά στον κάτω ρου ενός ποταμού και γνωρίζω τι σημαίνει να μην λαμβάνονται μέτρα προστασίας κατά των πλημμυρών στον άνω ρου, τι σημαίνει να μην υπάρχουν αντισταθμιστικές περιοχές και τεχνητοί εμπλουτισμοί ή κάτι παρόμοιο, αλλά απλώς να απομονώνεται ο άνω ρους και να αυξάνεται ανάλογα η ταχύτητα του νερού. Η πρόταση οδηγίας λοιπόν εξασφαλίζει ένα ελάχιστο επίπεδο προστασίας των κοινών συμφερόντων και έναν ορισμένο βαθμό επικουρικότητας, για παράδειγμα μέσω του Ταμείου Αλληλεγγύης, το οποίο διένειμε το 2005 περίπου 100 εκατομμύρια ευρώ στη Ρουμανία, sτη Βουλγαρία και στην περιοχή του Τυρόλου. Θεωρώ ότι η πρόταση λαμβάνει υπόψη την επικουρικότητα αλλά όχι επαρκώς. Θα μπορούσε να είχε προχωρήσει λίγο ακόμη προς αυτήν την κατεύθυνση. Βέβαια, η επικουρικότητα δεν απαλλάσσει τα κράτη μέλη από τις ευθύνες τους.
<SPEAKER ID="153" LANGUAGE="DE" NAME="Christa Klaß (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, νερό και τίποτε άλλο για απόψε! Χαιρετίζω την έκκληση για διεθνή συντονισμό των μέτρων για τη διαχείριση του κινδύνου πλημμυρών και ευχαριστώ τον συνάδελφο κ. Seeber για την ισορροπημένη έκθεσή του. Το νερό δεν γνωρίζει σύνορα, όχι μόνον όταν πρόκειται για τα υπόγεια ύδατα αλλά κυρίως όταν πρόκειται για τα ποτάμια και για πολλά από τα ποτάμια αυτά έχουν ήδη αναπτυχθεί σήμερα διασυνοριακά σχέδια και, κατά συνέπεια, διασυνοριακά μέτρα προστασίας.
<P>
Αν πάρουμε για παράδειγμα τον Ρήνο και τον Moselle, που διασχίζει την περιοχή καταγωγής μου, πρόκειται για διεθνή ευρωπαϊκά ποτάμια, και τα προβλήματα που προκαλούνται από τις πλημμύρες μπορούν να αντιμετωπιστούν μόνο με την κοινή προσπάθεια όλων των παραποτάμιων κρατών. Αν δει κανείς τις αντιδράσεις των κατοίκων στις πλημμύρες στην περιοχή μας, θα πιστέψει ότι η περιοχή έχει επιτύχει τη διαχείριση των πλημμυρών, με άλλα λόγια ότι έχει εξασκηθεί καλά. Όποιος όμως έχει χρειαστεί να αδειάσει το υπόγειο, τον αχυρώνα ή και το σπίτι του, επειδή η Trier ανακοίνωσε ότι σε μια ώρα τα νερά θα ανέβουν τόσα εκατοστά και αυτό σημαίνει ότι θα φτάσουν μέχρι τον διάδρομο του σπιτιού του –δόξα τω Θεώ, σήμερα μπορεί κανείς να το γνωρίζει αυτό– τότε θα γνωρίζει τι σημαίνει, σε κάθε έντονη ή παρατεταμένη βροχόπτωση να είναι κανείς σε μόνιμη ετοιμότητα και θα γνωρίζει πόση σωματική προσπάθεια, πόσο χρήμα και πόσος χρόνος χρειάζεται για να τελειώνει κανείς με αυτά τα δυσάρεστα πράγματα. Καμία περιοχή δεν συνηθίζει στις πλημμύρες.
<SPEAKER ID="154" LANGUAGE="CS" NAME="Oldřich Vlasák (PPE-DE ). –" AFFILIATION="">
<P>
Η ενισχυμένη αρχή της επικουρικότητας, σύμφωνα με το άρθρο 9 παράγραφος 4, η οποία ορίζει ότι η διαχείριση των πλημμυρών σε ένα κράτος δεν επιτρέπεται να αυξάνει τον κίνδυνο πλημμυρών για τις γειτονικές χώρες, πρέπει να ερμηνευθεί υπό την έννοια ότι πρέπει να υπάρχει αμοιβαία προκαταρκτική διαβούλευση και επακόλουθος συντονισμός των μεμονωμένων αντιπλημμυρικών μέτρων, με επίτευξη συμφωνίας για τα ανώτερα και κατώτερα επίπεδα ροής ενός δεδομένου ποταμού, και χωρίς να υπάρχει κίνδυνος αμοιβαίων αρνητικών επιπτώσεων για κανένα από τα κράτη τα οποία διαπερνά ένας συγκεκριμένος ποταμός.
<P>
Επίσης, εκτιμώ το γεγονός ότι ο εισηγητής, κ. Seeber, κατανοεί τη μεγάλη σπουδαιότητα των τοπικών και περιφερειακών αρχών σε αυτήν τη διαδικασία, όπως μπορούμε να διαπιστώσουμε από το ευρύ φάσμα των τροπολογιών που εμπλέκουν με θετικό τρόπο τις τοπικές αρχές στη διαδικασία λήψης αποφάσεων για την πρόληψη, τον σχεδιασμό και τη διαχείριση των κινδύνων πλημμυρών που τους πλήττουν. Θα ήθελα να ευχαριστήσω τον κ. Seeber για την εκπόνηση αυτού του εξαίρετου έργου. 
<SPEAKER ID="155" LANGUAGE="EN" NAME="Simon Busuttil (PPE-DE )." AFFILIATION="">
<SPEAKER ID="156" LANGUAGE="DE" NAME="Rolf Berend (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, κατά την περίοδο συνόδου της Ολομέλειας τον Μάιο, πριν από έναν μήνα, και ενόψει του γεγονότος ότι οι φυσικές καταστροφές, και ιδιαίτερα οι πλημμύρες, παρουσιάζονται ολοένα και πιο συχνά, ψηφίσαμε κατά την πρώτη ανάγνωση την έκθεση για το νέο Ταμείο Αλληλεγγύης για την περίοδο 2007-2013, της οποίας εισηγητής ήμουν εγώ. Κατά τη συζήτηση κατέστη τότε, όπως και σήμερα, σαφής η έκκληση για αλληλεγγύη σε ευρωπαϊκό επίπεδο. Είμαι πεπεισμένος ότι το ταμείο αυτό θα συνεισφέρει ουσιαστικά, σε περίπτωση άμεσων ζημιών, στο να διασφαλίζει ότι η Ένωση ενεργεί με πιο αποτελεσματικό και στοχοθετημένο τρόπο στους τομείς στους οποίους οι πολίτες αναμένουν τις ενέργειες της Ευρωπαϊκής Ένωσης.
<P>
Την άνοιξη που μας πέρασε, κατέστη σαφές ακόμη μία φορά ότι οι πλημμύρες δεν σταματούν μπροστά σε σύνορα στην Ευρώπη. Πληρώνουμε ολοένα και συχνότερα το τίμημα για την ανεύθυνη οικοδόμηση, τις ελλιπείς προφυλάξεις και την απουσία πλημμυρικών περιοχών. Αυτή τη φορά, αυτό ήταν ιδιαίτερα εμφανές στον κάτω ρου του Δούναβη. Ναι, τα περισσότερα προβλήματα τα έχουμε δημιουργήσει εμείς. Αυτό που λείπει είναι ένα δεσμευτικό κανονιστικό πλαίσιο, μια ορισμένη διαχείριση για την προστασία από τις πλημμύρες, καθώς και η θέληση για εφαρμογή των ήδη συμπεφωνημένων. Η έκθεση του συναδέλφου κ. Seeber παρέχει μια καλή βάση για ένα ευρωπαϊκό κανονιστικό πλαίσιο, εφόσον –και αυτό, κύριε Επίτροπε, το τονίσατε για ακόμη μία φορά– δοθεί ιδιαίτερη προσοχή στην αρχή της επικουρικότητας. Οι σημαντικές αποφάσεις όπως, για παράδειγμα, όσον αφορά το επίπεδο προστασίας και τη σωστή επιλογή των μέτρων προστασίας, μπορούν να ληφθούν μόνο από τα ίδια τα κράτη μέλη. Για να είμαστε απόλυτα σαφείς, πρέπει να δοθεί στα κράτη μέλη το δικαίωμα, ακόμη και μετά τη θέση σε ισχύ της προτεινόμενης οδηγίας, να συνεχίσουν να παρουσιάζουν και να μεταβιβάζουν στις Βρυξέλλες τα δεδομένα και τα πραγματικά περιστατικά που αφορούν την ΕΕ με τον τρόπο που γίνεται σήμερα, ώστε να αποφευχθεί η δημιουργία πρόσθετης γραφειοκρατίας, διότι αυτό δεν θα βοηθούσε κανέναν στην πράξη. Η έκθεση, στην τωρινή της μορφή, είναι καλή και θα έπρεπε να γίνει δεκτή με μεγάλη πλειοψηφία. 
<SPEAKER ID="157" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
Οι πλημμύρες και τα μέτρα διαχείρισης κινδύνου που εφαρμόζονται για την αντιμετώπισή τους έχουν δύο όψεις: μπορούν ταυτόχρονα να είναι επιζήμια αλλά και να συμβάλουν στη βελτίωση του περιβάλλοντος. Η Επιτροπή, συνεπώς, συμφωνεί με τον εισηγητή ότι έχει σημασία να βρεθεί η σωστή ισορροπία ανάμεσα στα μέτρα διαχείρισης κινδύνου πλημμυρικών φαινομένων και την προστασία του περιβάλλοντος, διατηρώντας παράλληλα επαρκείς αναφορές στην οδηγία πλαίσιο για τους υδάτινους πόρους. Συνεπώς, η Επιτροπή κάνει δεκτές τις εξής τροπολογίες: τροπολογία 36 σχετικά με την αξιολόγηση των τεχνητών αντιπλημμυρικών υποδομών που ήδη υπάρχουν, τροπολογία 60 σχετικά με την οικονομική και περιβαλλοντική αποτίμηση των μέτρων διαχείρισης πλημμυρικών φαινομένων και τροπολογία 74 σχετικά με τη σειρά προτεραιότητας των μέτρων αειφόρου διαχείρισης του κινδύνου πλημμυρικών φαινομένων.
<P>
Αναφορικά με τις επιπτώσεις των κλιματικών αλλαγών, η Επιτροπή συμφωνεί ότι η παράμετρος αυτή θα πρέπει να λαμβάνεται υπόψη, ιδιαίτερα κατά την επανεξέταση των εκτιμήσεων κινδύνου πλημμυρών. Κατά συνέπεια, μπορούν να γίνουν δεκτές από την Επιτροπή οι τροπολογίες 38 και 73, οι οποίες ενισχύουν τις σχετικές διατάξεις της οδηγίας.
<P>
Η Επιτροπή δεν επιθυμεί να προκαλέσει άνευ λόγου διοικητική επιβάρυνση στα κράτη μέλη και συμμερίζεται την άποψη ότι τα κράτη μέλη θα πρέπει, κατά την πρώτη περίοδο εφαρμογής της οδηγίας, να είναι σε θέση να χρησιμοποιούν χάρτες και σχεδιαγράμματα που ήδη υπάρχουν και που ανταποκρίνονται στις απαιτήσεις της οδηγίας. Αυτό τονιζόταν από την Επιτροπή στην αιτιολογική σκέψη 13 της πρότασης, οπότε η Επιτροπή μπορεί να δεχθεί επί της αρχής τις σχετικές τροπολογίες που προτείνει το Κοινοβούλιο, και πιο συγκεκριμένα τις τροπολογίες 37, 55 και 71.
<P>
Η ουσιαστική και αποτελεσματική εφαρμογή της οδηγίας προϋποθέτει τη συνεργασία και τον συντονισμό μεταξύ των κύριων φορέων διαχείρισης κινδύνου πλημμυρών σε λεκάνες απορροής που διασχίζουν διοικητικά και πολιτικά σύνορα περισσοτέρων χωρών. Η Επιτροπή μπορεί, συνεπώς, να κάνει δεκτές στο σύνολό τους ή επί της αρχής μια σειρά από τροπολογίες που διευκρινίζουν περαιτέρω τις υποχρεώσεις αυτές. Θα μπορούσα να αναφέρω την τροπολογία 62 στο σύνολό της και την τροπολογία 61 επί της αρχής.
<P>
Στη συνέχεια, θέλω να αναφερθώ σε τροπολογίες τις οποίες η Επιτροπή δεν μπορεί να αποδεχθεί. Πρώτον, η Επιτροπή θεωρεί ότι οι πολίτες έχουν το δικαίωμα προστασίας απέναντι σε πλημμύρες κάθε προέλευσης. Επομένως, δεν μπορούν να εξαιρεθούν κάποιοι τύποι πλημμυρών, και γι’ αυτό κάνω αποδεκτή την τροπολογία 28. Ούτε επίσης να περιοριστούν οι απαραίτητες πληροφορίες για τη χαρτογράφησή τους. Κατά συνέπεια, η Επιτροπή δεν μπορεί να κάνει δεκτές τις τροπολογίες 14, 27, 42, 43 και 47. Στο πλαίσιο αυτό δεν γίνεται δεκτή ούτε η τροπολογία 51, λόγω του ότι δεν συνάδει με το υπόλοιπο κείμενο της οδηγίας. Δεύτερον, ορισμένες τροπολογίες προσθέτουν περιττές αναφορές ή επικαλύπτουν άλλα στοιχεία της κοινοτικής νομοθεσίας ή δημιουργούν νομική ασάφεια. Αναφέρομαι συγκεκριμένα στις τροπολογίες 53, 59 και 63. Η Επιτροπή δεν μπορεί να τις κάνει δεκτές.
<P>
Τέλος, η Επιτροπή δεν μπορεί να κάνει δεκτή την τροπολογία 23, με την οποία επιδιώκεται να απαλειφθεί η αιτιολογική σκέψη που αναφέρεται στον Χάρτη των Θεμελιωδών Δικαιωμάτων.
<P>
Από τις νέες 20 τροπολογίες η Επιτροπή μπορεί να δεχθεί τις 14 είτε εν μέρει είτε στο σύνολο. Θα ήθελα όμως να αναφερθώ σε μια συγκεκριμένη τροπολογία που δεν μπορεί να γίνει δεκτή για ιδιαίτερα σημαντικούς λόγους. Πρόκειται για την τροπολογία 81, που προτείνει παρέκκλιση για εθνικές λεκάνες απορροής υπό ορισμένες προϋποθέσεις. Οι λόγοι είναι δύο: πρώτον, η πρόταση της Επιτροπής ισχύει για όλες τις λεκάνες απορροής, εθνικές και διεθνείς. Τόσο οι πολίτες όσο και οι επιχειρήσεις απαιτούν το ίδιο επίπεδο προστασίας και διαχείρισης των κινδύνων πλημμυρών, ανεξάρτητα από τον τύπο ή τη γεωγραφική τοποθεσία των λεκανών απορροής. Η όποια απόπειρα περιορισμού του πεδίου εφαρμογής της οδηγίας σε εθνικές λεκάνες απορροής θα δημιουργούσε καταστάσεις διακρίσεων και θα έθετε ένα ανεπιθύμητο προηγούμενο στην πολιτική περιβάλλοντος της Ευρωπαϊκής Ένωσης. Δεύτερον, από άποψη νομικής σαφήνειας, ανέφερα ήδη προηγουμένως ότι η Επιτροπή υποστηρίζει έναν αριθμό τροπολογιών που θέτουν τις προϋποθέσεις, ώστε στο μεταβατικό στάδιο η χρήση ήδη υφισταμένων κανόνων να γίνεται με τρόπο συμβατό με την οδηγία. Η τροπολογία 81 έρχεται σε αντίθεση με τον σκοπό αυτό και δημιουργεί νομική αβεβαιότητα για τους πολίτες.
<P>
Συμπερασματικά, κύριε Πρόεδρε, με ικανοποίηση ανακοινώνω ότι η Επιτροπή κάνει δεκτές 71 τροπολογίες, εκ των οποίων 16 στο σύνολο και 55 επί της αρχής ή εν μέρει. Για λόγους που προανέφερα, η Επιτροπή δεν μπορεί να κάνει δεκτές 24 τροπολογίες. Θα καταθέσω στη γραμματεία του Κοινοβουλίου πλήρη κατάλογο με τις θέσεις της Επιτροπής για τις τροπολογίες(1).
<P>
Για μία ακόμη φορά θα ήθελα να συγχαρώ και να ευχαριστήσω τον κ. Seeber για τις προσπάθειές του και την εξαιρετική του δουλειά. 
<SPEAKER ID="158" LANGUAGE="" NAME="Πρόεδρος." AFFILIATION="Παράρτημα – Θέση της Επιτροπής">
<P>
Η ψηφοφορία θα διεξαχθεί την Τρίτη στις 12.00.
<SPEAKER ID="159" LANGUAGE="EN" NAME="" AFFILIATION="">
<P>
 Με ικανοποίηση δηλώνω ότι η Επιτροπή είναι σε θέση να κάνει δεκτές πλήρως, εν μέρει ή επί της αρχής 71 τροπολογίες.
<P>
Κάνει δεκτές πλήρως 16 τροπολογίες: 1, 2, 3, 5, 13, 16, 18, 25, 28, 32, 39, 45, 54, 58, 62 και 66.
<P>
Κάνει δεκτές 55 τροπολογίες επί της αρχής ή εν μέρει: 4, 6, 7, 8, 9, 10, 11, 12, 15, 17, 19, 20, 21, 22, 24, 26, 29, 30, 31, 33, 34, 35, 36, 37, 38, 40, 41, 46, 48, 49, 52, 55, 56, 60, 61, 64, 67, 68, 69, 71, 73, 74, 77, 78, 79, 80, 82, 83, 84, 86, 87, 88, 90, 93 και 94.
<P>
Δεν μπορεί να κάνει δεκτές 24 τροπολογίες: 14, 23, 27, 42, 43, 44, 47, 50, 51, 53, 57, 59, 63, 65, 70, 72, 75, 76, 81, 85, 89, 91, 92 και 95. 
<SPEAKER ID="160" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την προφορική ερώτηση (O-0049/2006 – B6-0307/2006) προς την Επιτροπή του κ. Queiró, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με μέτρα υπέρ του τουρισμού. 
<SPEAKER ID="161" LANGUAGE="PT" NAME="Luís Queiró (PPE-DE )," AFFILIATION="συντάκτης">
<P>
   . Επίτροπε Verheugen, η παρουσίαση, που έγινε τον περασμένο Μάρτιο, της ανακοίνωσης της Επιτροπής με τίτλο «Η ανανεωμένη πολιτική της ΕΕ για τον τουρισμό: για μια ισχυρότερη σύμπραξη υπέρ του ευρωπαϊκού τουρισμού» θα μπορούσε –και θα έπρεπε– να είναι μια ευκαιρία για να συζητήσουμε τα επόμενα βήματα των θεσμικών οργάνων της Κοινότητας με στόχο την ενίσχυση του τουριστικού τομέα στην Ευρώπη. Δυστυχώς, δεν συνέβη κάτι τέτοιο.
<P>
Ο κόσμος σήμερα δεν είναι ίδιος με αυτόν στον οποίο ζούσαμε πριν από 15 ή 20 χρόνια, όταν μια ταχέως αναπτυσσόμενη, ακμαία οικονομία διένειμε πλούτη στους ευρωπαίους πολίτες. Στον σημερινό κόσμο, η παγκόσμια οικονομία μάς παρουσιάζει νέες δυσκολίες και, παρόλα αυτά, και νέα θέλγητρα. Υπάρχει μια διαφορετική πραγματικότητα που απαιτεί διαφορικές αντιδράσεις. Το μοντέλο ανάπτυξής μας είναι ανεπίκαιρο και θα είναι αναποτελεσματικό εάν δεν το διορθώσουμε.
<P>
Συνεπώς, όταν η Επιτροπή παρουσιάζει μια νέα ανακοίνωση επί του θέματος, θα μπορούσαμε να αναμένουμε ότι θα πει κάτι καινούριο και ότι θα ανταποκριθεί στις προκλήσεις που αυτό το Κοινοβούλιο έθεσε στο ψήφισμά του σχετικά με το μέλλον του βιώσιμου τουρισμού στην Ευρώπη, το οποίο εγκρίθηκε τον Σεπτέμβριο του 2005. Αντίθετα, η Επιτροπή συνέταξε ένα πεζό έγγραφο, στο οποίο πολύ σπάνια αναλαμβάνει τις πρωτοβουλίες που έθεσε το Κοινοβούλιο. Αυτό δεν αρκεί, κύριε Επίτροπε. Οι προτάσεις για την έγκριση συγκεκριμένων μέτρων με στόχο τη βιώσιμη ανάπτυξη του τουριστικού τομέα και την καλή οικονομική χρήση του δεν έχουν λάβει απάντηση ή έχουν λάβει ανεπαρκή απάντηση από την Επιτροπή.
<P>
Ας εξετάσουμε τα στοιχεία: γιατί η Επιτροπή δεν έδωσε συνέχεια στις προτάσεις μας για την αντιμετώπιση του προβλήματος της εποχικότητας, συγκεκριμένα με την ενίσχυση των μηχανισμών για την ανάπτυξη του τουρισμού των ηλικιωμένων κατά τη χαμηλή περίοδο; Μήπως διότι δεν συμφωνεί; Μήπως διότι το θεωρεί ανώφελο; Ή μήπως προγράμματα όπως, για παράδειγμα, το Inserso στην Ισπανία δεν δρέπουν τα οφέλη που όλοι οι οικονομικοί παράγοντες θεωρούν ότι έχει;
<P>
Άλλο ένα παράδειγμα: οι Ευρωπαϊκές Πολιτιστικές Πρωτεύουσες είναι ένα επιτυχημένο μοντέλο για την προαγωγή της πολιτιστικής κληρονομιάς των διοργανωτριών πόλεων και για τη δημιουργία μιας μεγαλύτερης αίσθησης κοινής ταυτότητας μεταξύ των ευρωπαίων πολιτών. Ως εκ τούτου, λοιπόν, η Επιτροπή μιλάει για την προσαρμογή αυτής της έννοιας στον τουρισμό υπέρ της οποίας συνηγορεί το Κοινοβούλιο και πολλοί οικονομικοί παράγοντες, και παραθέτω αυτολεξεί, ότι “θα διερευνήσει τη δυνατότητα αύξησης της ευαισθητοποίησης γύρω από αυτές τις ορθές πρακτικές, ενδεχομένως μέσω ενός «βραβείου αριστείας τουριστικών προορισμών»”. «Θα διερευνήσει τη δυνατότητα αύξησης της ευαισθητοποίησης»; Όσον αφορά την πρωτοβουλία και τον δυναμισμό, πρέπει να αναγνωρίσουμε ότι αυτό δεν αρκεί. Το ίδιο θα μπορούσαμε να πούμε σχετικά με το αίτημα του Κοινοβουλίου για συμμετοχή του στην προετοιμασία της ατζέντας 21 στον τομέα του βιώσιμου ευρωπαϊκού τουρισμού ή την ανάγκη για τη δημιουργία μηχανισμών με στόχο την προστασία των ευρωπαίων τουριστών που παγιδεύονται σε καταστάσεις κρίσης ή καταστροφής στο εξωτερικό. Και πάλι, η απάντηση της Επιτροπής ήταν σιωπηρή.
<SPEAKER ID="162" LANGUAGE="DE" NAME="Günter Verheugen," AFFILIATION="Αντιπρόεδρος της Επιτροπής">
<P>
   . Κύριε Πρόεδρε, κυρίες και κύριοι, φοβάμαι ότι δεν μπορώ να συμφωνήσω με τον κ. Queiró. Θα έκανα ευχαρίστως όσα προτείνατε, αλλά δυστυχώς δεν εμπίπτουν στο πεδίο αρμοδιότητας της Ευρωπαϊκής Επιτροπής. Το Σύνταγμα, με το οποίο εκχωρείται στην Ευρωπαϊκή Ένωση η αρμοδιότητα να νομοθετεί στον τομέα του τουρισμού, δεν τέθηκε όπως γνωρίζετε σε ισχύ. Και όλες οι ωραίες προτάσεις που υποβάλατε είναι μεν επιθυμητές, ελλείψει όμως της σχετικής αρμοδιότητας της Επιτροπής, δεν μπορούν να υλοποιηθούν.
<SPEAKER ID="163" LANGUAGE="" NAME="Ρόδη Κράτσα-Τσαγκαροπούλου," AFFILIATION="εξ ονόματος της Ομάδας PPE-DE">
<P>
Ο τουρισμός είναι μια δυναμική δραστηριότητα, η οποία μαζί με τις παράπλευρες δραστηριότητες αντιπροσωπεύει το 11% του ακαθάριστου ευρωπαϊκού προϊόντος, αλλά η στρατηγική της Λισαβόνας και ο διεθνής ανταγωνισμός μάς υποχρεώνουν να κάνουμε ακόμη περισσότερα και να αξιοποιήσουμε αυτό το κεφάλαιο. Με την προφορική αυτή ερώτηση θέλουμε λοιπόν να αναδείξουμε τις δυνατότητες που έχει ο τουρισμός, για να συμβάλει στους αναπτυξιακούς στόχους της Ευρωπαϊκής Ένωσης και στις προκλήσεις που αντιμετωπίζουμε όλοι μαζί.
<P>
Πιστεύουμε ότι, αν υπάρξει πολιτική θέληση και δέσμευση, πολλά από τα μέτρα που αναφέρονται στα ψηφίσματα του Ευρωπαϊκού Κοινοβουλίου και τα οποία θίγει και ο κ. Queiró στην προφορική του ερώτηση μπορεί να γίνουν πραγματικότητα. Ο ευρωπαϊκός τουρισμός μπορεί να αποκτήσει μεγαλύτερη ορατότητα, συντονισμένη διαφήμιση, ταυτότητα στο προϊόν του, στους στόχους του, να γίνει ορατός και διακριτός στον υπόλοιπο κόσμο αλλά και στους ευρωπαίους πολίτες.
<SPEAKER ID="164" LANGUAGE="IT" NAME="Marta Vincenzi," AFFILIATION="εξ ονόματος της Ομάδας PSE">
<P>
   . Κύριε Πρόεδρε, κύριε Επίτροπε, κυρίες και κύριοι, τον Σεπτέμβριο του 2005 το Κοινοβούλιο ενέκρινε το ψήφισμα σχετικά με τον αειφόρο τουρισμό. Περίπου έναν μήνα αργότερα, στις 21 Οκτωβρίου, είχα την ευκαιρία να παρακολουθήσω την ομιλία σας στη Μάλτα, σε μια σημαντική, αλλά βεβαίως ανεπίσημη διοργάνωση – αναφέρομαι στο Φόρουμ των πρακτόρων και των επαγγελματικών οργανώσεων του τομέα. Μολονότι δεν αναφερθήκατε στην κοινοβουλευτική συζήτηση, υιοθετήσατε πολλές από τις υποδείξεις που είχαμε διατυπώσει σε αυτό το Κοινοβούλιο και στο πλαίσιο της επιτροπής.
<SPEAKER ID="165" LANGUAGE="DE" NAME="Sepp Kusstatscher," AFFILIATION="εξ ονόματος της Ομάδας Verts/ALE">
<P>
   . — Κύριε Πρόεδρε, συμφωνώ με την προηγούμενη ομιλήτρια, την κ. Vincenzi, και πιστεύω επίσης ότι η Επιτροπή μπορεί να συντονίσει ορισμένες ενέργειες, εφόσον υπάρχει πράγματι η καλή θέληση, ακόμη και αν το Σύνταγμα δεν έχει τεθεί ακόμη σε ισχύ. Ευχαριστώ τον κ. Queiró που έθεσε το συγκεκριμένο θέμα.
<P>
Το πιο βιώσιμο μέσο ταξιδίου είναι ο σιδηρόδρομος. Ο σιδηρόδρομος που πριν από περίπου 100 χρόνια ήταν το κύριο μέσο μεταφοράς, σήμερα έχει ξεχαστεί σχεδόν εξ ολοκλήρου. Είναι, επομένως, πολύ σημαντικό να ανακαλύψουμε εξ νέου τον ρόλο του σιδηρόδρομου στον τουρισμό. Και αυτό σας το λέει κάποιος που σήμερα ταξίδεψε οκτώ ολόκληρες ώρες με το τρένο μέχρι το Στρασβούργο. 
<SPEAKER ID="166" LANGUAGE="PL" NAME="Zdzisław Zbigniew Podkański," AFFILIATION="εξ ονόματος της Ομάδας UEN">
<P>
Η διεύρυνση της ΕΕ ώστε να συμπεριλάβει νέα κράτη μέλη σήμαινε την κατάρτιση μιας νέας πολιτικής τουρισμού που θα ανταποκρίνεται στις σημερινές και μελλοντικές απαιτήσεις. Συνεπώς, είναι θετικό ότι η Ευρωπαϊκή Επιτροπή παρουσίασε την κατάλληλη ανακοίνωση επί του θέματος και ότι, στις 8 Σεπτεμβρίου 2005, ενέκρινε ψήφισμα σχετικά με τις νέες προοπτικές και τις νέες προκλήσεις για τον βιώσιμο ευρωπαϊκό τουρισμό. Έχουν έκτοτε περάσει πάνω από εννέα μήνες, αλλά δεν έχει γίνει τίποτα. Ας ελπίσουμε ότι η ερώτηση του κ. Queiró θα παρακινήσει την Ευρωπαϊκή Επιτροπή σε δράση. Είναι απαράδεκτο να χρησιμοποιούμε τη δικαιολογία ότι δεν διαθέτουμε σύνταγμα, διότι ο τουρισμός υπήρχε πριν από την ιδέα ενός συντάγματος και θα συνεχίσει να υπάρχει ακόμη και αν δεν εγκριθεί κάποιο σύνταγμα, και απαιτεί φροντίδα και ανάπτυξη.
<SPEAKER ID="167" LANGUAGE="FR" NAME="Margie Sudre (PPE-DE ). –" AFFILIATION="">
<P>
Έχει ζωτική σημασία για όλους μας να προαχθεί η Ευρώπη ως προορισμός και αυτό θα επιτευχθεί με τον συντονισμό, τη συνεργασία των δημόσιων και των ιδιωτικών φορέων. Πρέπει να περιορίσουμε, στην ουσία να μειώσουμε, τις αντιπαραγωγικές συνέπειες του εποχικού χαρακτήρα, όπως πολύ σωστά επεσήμανε ο κ. Queiró. Αυτό θα επιτευχθεί μέσω της ανάπτυξης νέων μορφών βιώσιμου τουρισμού, όπως ο αγροτικός τουρισμός, η πεζοπορία, ο ποδηλατικός τουρισμός ή η ιππασία. Θα επιτευχθεί επίσης με την εξάλειψη των εμποδίων που αντιμετωπίζουν ορισμένοι άνθρωποι που επιθυμούν να ταξιδέψουν, αλλά συναντούν δυσκολίες εξαιτίας της έλλειψης υποδομών και εγκαταστάσεων, συγκεκριμένα τα ηλικιωμένα άτομα και τα άτομα με αναπηρία.
<SPEAKER ID="168" LANGUAGE="PT" NAME="Emanuel Jardim Fernandes (PSE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, η μεγαλύτερη συμμετοχή των ευρωπαϊκών θεσμικών οργάνων είναι σημαντική για την ανάπτυξη του τουρισμού με πιο βιώσιμο τρόπο. Συνεπώς, συμμερίζομαι τις ανησυχίες που υποκίνησαν την ερώτηση του συναδέλφου μου βουλευτή κ. Queiró, κυρίως διότι προέρχομαι από μια χώρα, την Πορτογαλία, και πιο συγκεκριμένα από μια εξόχως απομακρυσμένη περιοχή, τη Μαδέρα, όπου ο τουρισμός είναι ένας από πιο σημαντικούς παράγοντες για την οικονομική και κοινωνική της ανάπτυξη. Επιπλέον, μολονότι ο τουρισμός έγκειται στην αρμοδιότητα των κρατών μελών, η Ένωση διαδραματίζει σημαντικό ρόλο σε αυτόν τον τομέα μέσω των πολιτικών κατευθυντήριων γραμμών και των δράσεων σε ευρωπαϊκό επίπεδο.
<SPEAKER ID="169" LANGUAGE="PL" NAME="Stanisław Jałowiecki (PPE-DE ). –" AFFILIATION="">
<SPEAKER ID="170" LANGUAGE="" NAME="Νικόλαος Σηφουνάκης (PSE ). –" AFFILIATION="">
<SPEAKER ID="171" LANGUAGE="ES" NAME="Antonio López-Istúriz White (PPE-DE ). –" AFFILIATION="">
<P>
   Κύριε Πρόεδρε, θα ήθελα να χαιρετίσω για άλλη μία φορά αυτές τις πρωτοβουλίες για τον τουρισμό, στις οποίες εφιστά την προσοχή μας ο εξαιρετικός φίλος μας, κ. Queiró.
<SPEAKER ID="172" LANGUAGE="MT" NAME="Joseph Muscat (PSE ). –" AFFILIATION="">
<P>
   Σας ευχαριστώ, κύριε Πρόεδρε. Κύριε Επίτροπε, δεν θα επαναλάβω όσα έχουν ήδη πει οι συνάδελφοί μου. Απλώς θα σας θέσω ορισμένες συγκεκριμένες ερωτήσεις σχετικά με πράγματα που έχετε πει. Πρώτον, αναφορικά με το φόρουμ τουρισμού που πραγματοποιήθηκε στη Μάλτα, όπου είπατε ότι πρόκειται να ξεκινήσει ο εκσυγχρονισμός των κανονισμών σχετικά με τον τουριστικό τομέα. Πόσο έχει προχωρήσει αυτή η διαδικασία εκσυγχρονισμού; Πόσο έχουμε προχωρήσει όσον αφορά τους 250 διαφορετικούς κανόνες που επηρεάζουν τον τουριστικό τομέα; Δεύτερον, τι μπορούμε να κάνουμε, προκειμένου να ασκήσουμε μεγαλύτερη πίεση για την επιλεξιμότητα του τομέα των εστιατορίων για μείωση του ΦΠΑ; Μπορεί να μιλάμε και να λέμε διάφορα ωραία πράγματα, αλλά αυτός ο τομέας χρειάζεται πρακτική βοήθεια. Τελικά, πρέπει να ληφθούν συγκεκριμένα μέτρα. Τρίτον, πραγματοποιήθηκε μελέτη για τις επιπτώσεις που θα έχει στον τουριστικό τομέα η αύξηση του κόστους των θεωρήσεων για όσους δεν είναι πολίτες της ΕΕ, προκειμένου να εισέλθουν στην ΕΕ, κάτι από το οποίο εξαρτώνται πολλές περιφέρειες που εκπροσωπούνται εδώ; Τέλος, πρέπει επίσης να εξετάσουμε τους κανονισμούς μας και να δούμε πώς επηρεάζουν την ανταγωνιστικότητα των λιμένων μας όσον αφορά τα κρουαζιερόπλοια και τις δραστηριότητες που τα συνοδεύουν.
<SPEAKER ID="173" LANGUAGE="" NAME="Πρόεδρος." AFFILIATION="">
<SPEAKER ID="174" LANGUAGE="" NAME="" AFFILIATION="(Η συνεδρίαση λήγει στις 23.15)">
