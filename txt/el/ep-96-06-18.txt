<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχει καμία παρατήρηση;

<SPEAKER ID=2 LANGUAGE="EN" NAME="Smith">
Κύριε Πρόεδρε, σχετικά με το σημείο αριθ. 10 στη σελίδα 16 των Συνοπτικών Πρακτικών, ο κ. Novo έθεσε το θέμα της χρήσεως της γέφυρας στην οδό Μπεγιάρντ για τη κινηματογράφηση κάποιας διαδηλώσεως. Ο Πρόεδρος είπε ότι θα απαντήσει γραπτώς. Η ερώτηση ήταν σωστή και όλοι δικαιούμεθα να πληροφορηθούμε την απάντηση. Όλοι έχουμε το δικαίωμα να γνωρίζουμε εάν ο κάθε τυχάρπαστος καυγατζής μπορεί να χρησιμοποιεί τους χώρους του Κοινοβουλίου.

<SPEAKER ID=3 NAME="Πρόεδρος">
Κύριε Smith, νομίζω πως τα συνοπτικά πρακτικά δεν απέδωσαν κατάλληλα τα λόγια του κ. Προέδρου. Ο κ. Πρόεδρος ζήτησε να του δοθούν γραπτώς οι παρατηρήσεις του κ. Novo. Είναι φυσικό να μην μπορεί να απαντήσει εκείνη τη στιγμή, κι επειδή δεν είχε άμεση γνώση των γεγονότων, ζήτησε γραπτώς τις κατηγορίες του κ. Novo, ώστε να κάνει τις ανάλογες έρευνες και να μπορέσει να απαντήσει όσο το δυνατόν συντομότερα στον κ. Novo.
<P>
(Τα πρακτικά εγκρίνονται)

<CHAPTER ID=2>
Χρονοδιάγραμμα των συνόδων
<SPEAKER ID=4 NAME="Πρόεδρος">
Η Διάσκεψη των Προέδρων κατά τη συνεδρίασή της στις 13 Ιουνίου αποφάσισε να προτείνει τα ακόλουθα χρονοδιαγράμματα για τις περιόδους συνόδου του 1997:
<P>
από 13 έως 17 Ιανουαρίου-στις 29 και 30 Ιανουαρίου-από 17 έως 21 Φεβρουαρίου-από 10 έως 14 Μαρτίου-από 7 έως 11 Απριλίου-στις 23 και 24 Απριλίου-από 12 έως 16 Μα?ου-στις 28 και 29 Μα?ου-από 9 έως 13 Ιουνίου-στις 25 και 26 Ιουνίου-από 14 έως 18 Ιουλίου-από 8 έως 12 Σεπτεμβρίου-στις 24 και 25 Σεπτεμβρίου-από 6 έως 10 Οκτωβρίου-από 20 έως 24 Οκτωβρίου-στις 5 και 6 Νοεμβρίου-από 17 έως 21 Νοεμβρίου-στις 3 και 4 Δεκεμβρίου-από 15 έως 19 ΔεκεμβρίουΗ προθεσμία κατάθεσης τροπολογιών επί του χρονοδιάγραμματος καθορίστηκε την Τετάρτη 3 Ιουλίου στις 5 μ.μ.
<P>
Η ψηφοφορία θα διεξαχθεί την Τετάρτη 17 Ιουλίου στις 12 το μεσημέρι.

<SPEAKER ID=5 LANGUAGE="EN" NAME="Tomlinson">
Κύριε Πρόεδρε, άκουσα καλά ότι είπατε πως η προθεσμία για την κατάθεση τροπολογιών θα είναι η Τετάρτη 3 Ιουλίου; Κάτι τέτοιο θα ήταν απαράδεκτο. Θα εσήμαινε ότι πρέπει να γίνει πριν από τις κύριες συσκέψεις των ομάδων. Θα πρέπει να υπάρχει περιθώριο για την κύρια σύσκεψη της κάθε ομάδας πριν από την ολομέλεια ούτως ώστε οι ομάδες να αποφασίσουν το πως θα ψηφίσουν. Αυτό δεν αποτελεί αποκλειστικό δικαίωμα τεσσάρων ή πέντε ατόμων μέσα σ' ένα δωμάτιο γεμάτο από καπνούς τσιγάρου ή σε οποιοδήποτε άλλο δωμάτιο. Θα πρέπει να γίνει σύσκεψη των ομάδων. Σας ζητώ να επανεξετάσετε την προθεσμία κατάθεσης τροπολογιών έτσι ώστε να γίνουν οι συσκέψεις των ομάδων, οι οποίες συνήθως λαμβάνουν χώρα Τετάρτη απόγευμα ή Πέμπτη πρωί, και τα Μέλη του Σώματος να έχουν το δικαίωμα να καθορίσουν τα ίδια το πως και πότε θα συναντηθούν.
<P>
(Χειροκροτήματα)

<SPEAKER ID=6 NAME="Πρόεδρος">
Ευχαριστώ πολύ κ. Tomlinson. Όμως ο κ. Πρόεδρος όρισε αυτή την προθεσμία ακριβώς για να μπορέσουν οι πολιτικές Ομάδες να συζητήσουν επί του θέματος. Θα διαβιβάσω όμως στον Πρόεδρο τις παρατηρήσεις σας. Την Πέμπτη θα γίνει μια νέα Διάσκεψη Προέδρων κι έτσι οι πρόεδροι των Ομάδων θα μπορέσουν να μιλήσουν για την προθεσμία αυτή και αν γίνεται να αλλαχθεί .

<CHAPTER ID=3>
Απόφαση κατεπείγοντος
<SPEAKER ID=7 NAME="Πρόεδρος">
Τον λόγο έχει ο κ. Santini για να εκφράσει την άποψη της Επιτροπής Γεωργίας, αρμόδιας για τα ταμεία.

<SPEAKER ID=8 LANGUAGE="IT" NAME="Santini">
Κύριε Πρόεδρε, επειδή απουσιάζει ο πρόεδρος, κ. Jacob, θα διατυπώσω στη θέση του τον προσανατολισμό της Επιτροπής Γεωργίας, την απόφασή της δηλαδή να μην δεχθεί την κατεπείγουσα διαδικασία σχετικά με αυτό το θέμα.
<P>
(Το Σώμα απορρίπτει το κατεπείγον)

<SPEAKER ID=9 LANGUAGE="DE" NAME="Mόller">
Κύριε Πρόεδρε, θα ήθελα τυπικά να εξορκίσω το Σώμα μας να εγκρίνει το κατεπείγον. Έχουμε καθυστερήσει πάρα πολύ με την άμεση βοήθεια για τη Bοσνία-Eρζεγοβίνη. Ήμασταν εκεί πριν από δύο εβδομάδες και μπορέσαμε να διαπιστώσουμε, μαζί με τους συναδέλφους μας, ότι η άμεση βοήθεια, ύψους 92 εκατ. Ecu, δεν μπορεί να εκτελεστεί, επειδή λείπει η νομική βάση. Παρακαλώ, μη μαλώνετε για τη νομική βάση εις βάρος των ανθρώπων της Bοσνίας-Eρζεγοβίνης, οι οποίοι χρειάζονται επειγόντως τα χρήματα αυτά. Aν δεν εγκρίνουμε το κατεπείγον, θα καθυστερήσουν ακόμη περισσότερο να φθάσουν τα χρήματα αυτά στην διοίκηση. Γι' αυτό και σας θερμοπαρακαλώ να εγκρίνετε τη διαδικασία του κατεπείγοντος γι' αυτό το θέμα.

<SPEAKER ID=10 LANGUAGE="FR" NAME="Giansily">
Κύριε Πρόεδρε, αύριο το απόγευμα, θα ασχοληθούμε με το πρόβλημα χρηματοδότησης και ελπίζω ότι θα ψηφιστεί την Πέμπτη, διότι η επιτροπή προϋπολογισμών ενέκρινε ομόφωνα χθες το βράδυ την έκθεση. Συνεπώς, δεν βλέπω πώς το επείγον, για την έκθεση σχετικά με τον κανονισμό, μπορεί να αλλάξει τα πράγματα.
<P>
Επιθυμούμε συνεπώς να τηρηθεί η προβλεπόμενη διάρκεια, δηλαδή να διεξαχθεί την Πέμπτη η ψηφοφορία της επιτροπής προϋπολογισμών και να έλθει σε εύθετο χρόνο η έκθεση σχετικά με τον κανονισμό.

<SPEAKER ID=11 LANGUAGE="SV" NAME="Cars">
Κύριε Πρόεδρε, λαμβάνοντας υπόψη την ανησυχητική κατάσταση στην Βοσνία, ήδη από τον Ιανουάριο του τρέχοντος έτους κατά την διάρκεια μιάς τριμερούς συνάντησης μεταξύ Κοινοβουλίου, Συμβουλίου και Επιτροπής επήλθε συμφωνία για τις κατευθυντήριες γραμμές του περί ου ο λόγος προϋπολογισμού. Το κύριο μέρος των διατιθεμένων πόρων χρησιμοποιούνται για αγορά εμπορευμάτων για την ανασυγκρότηση της Βοσνίας - Ερζεγοβίνης. Με άλλα λόγια: χάρη στην απόφαση του Κοινοβουλίου να εγκρίνει ήδη από τον Ιανουάριο την καταβολή η βοήθεια της ΕΕ είναι ήδη μια πραγματικότητα στην περιοχή και συνεχίζει να ρέει. Γι' αυτό δεν χρειάζεται να επεξεργάζεται ως κατεπείγον θέμα οι νομικές τυπικότητες γύρω από αυτήν την βοήθεια.
<P>
Δεύτερον, κύριε Πρόεδρε, η Επιτροπή και το Συμβούλιο χρειάστηκαν έξι μήνες πριν να ζητήσουν τις απόψεις του Κοινοβουλίου επί του νομικού θέματος. Αν το Κοινοβούλιο χρειάζεται τώρα έναν μήνα, δεν μπορεί φυσικά να θεωρηθεί ως υπερβολική αργοπορία.
<P>
Τρίτον, κύριε Πρόεδρε, εμείς στο Ευρωκοινοβούλιο έχουμε εντούτοις αντιρήσεις ως πρός την προτεινόμενη από το Συμβούλιο διαδικασία. Το Συμβούλιο πήρε ήδη κατά την Διάσκεψη στο Λουξεμβούργο στις 10 Ιανουαρίου του τρέχοντος έτους απόφαση για τον κανονισμό. Το Συμβούλιο τροποποίησε τότε επίσης την πρόταση της Επιτροπής. Τώρα ζητείται η γνωμοδότηση του Κοινοβουλίου σ' ένα θέμα, όπου το Συμβούλιο έχει ήδη λάβει θέση. Δεν θέλω να αποκλείσω ότι το Κοινοβούλιο θα ζητήσει διαπραγμάτευση με το συμβούλιο αφού θα έχει εκφέρει ανακοίνωση τον Ιούλιο. Σε κάθε περίπτωση, κύριε Πρόεδρε, πρέπει σήμερα να απορρίψουμε την πρόταση του Συμβουλίου για ιδιαίτερα επείγουσα επεξεργασία αυτού του θέματος.

<SPEAKER ID=12 NAME="Πρόεδρος">
Ευχαριστώ πολύ κ. Cars. Ακούσαμε μιά παρέμβαση υπέρ, μια άλλη κατά και τον κ. Cars εξ ονόματος της Επιτροπής Εξωτερικών Υποθέσεων.
<P>
Θέτω σε ψηφοφορία την αίτηση του κατεπείγοντος.
<P>
(Το Σώμα απορρίπτει το κατεπείγον)

<CHAPTER ID=4>
Ετήσια έκθεση του ΕΝΙ - Συναλλαγματικές διακυμάνσεις
και εσωτερική αγορά - Συναλλαγματικές σχέσεις -
Βασικοί οικονομικοί προσανατολισμοί
<SPEAKER ID=13 NAME="Πρόεδρος">
Η ημερήσια διάταξη προβλέπει την κοινή συζήτηση επί των κάτωθι:
<P>
Έκθεση (Α4-0180/96) του κ. Gasoliba i Bφhm, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ετήσια έκθεση 1995 του Ευρωπαϊκού Νομισματικού Ινστιτούτου (C4-0228/96);-Έκθεση (Α4-0181/96) του κ. Pιrez Royo, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, όσον αφορά την ανακοίνωση της Επιτροπής σχετικά με τις επιπτώσεις των διακυμάνσεων των συναλλαγματικών ισοτιμιών στην εσωτερική αγορά (COM(95)0503 - C4-0011/96);-Έκθεση (Α4-0186/96) του κ. von Wogau, εξ ονόματος της Επιτροπής Οικονομικής, Νομισματικής και Βιομηχανικής Πολιτικής όσον αφορά την ενδιάμεση έκθεση της Επιτροπής προς το Ευρωπαϊκό Συμβούλιο σχετικά με τις συναλλαγματικές σχέσεις μεταξύ των κρατών μελών που θα συμμετάσχουν στην τρίτη φάση της Οικονομικής και Νομισματικής Ένωσης και των υπολοίπων κρατών μελών (CSE(95)2108-C4-0308/96);-προφορική ερώτηση (Β4-0561/96) του κ. Cassidy, εξ ονόματος της Επιτροπής Οικονομικής Νομισματικής και Βιομηχανικής Πολιτικής, προς το Συμβούλιο για τη σύσταση σχετικά με τους βασικούς προσανατολισμούς των οικονομικών πολιτικών;-προφορική ερώτηση (Β4-0567/96) του κ. Hughes, εξ ονόματος της Επιτροπής Κοινωνικών Υποθέσεων και Απασχόλησης, σχετικά με τους βασικούς οικονομικούς προσανατολισμούς.
<SPEAKER ID=14 NAME="Lamfalussy">
Κύριε Πρόεδρε, κυρίες και κύριοι, θα είμαι πολύ σύντομος. Δεν θα συνοψίσω την έκθεση του Ευρωπαϊκού Νομισματικού Ιδρύματος, αλλ' απλώς θα κάνω παρατηρήσεις για τρία σημεία της έκθεσης αυτής, τα οποία είναι σχετικά σημαντικά.
<P>
Η πρώτη παρατήρησή μου αφορά τις εργασίες που εκτελέστηκαν από το Ευρωπαϊκό Νομισματικό Ίδρυμα από το τέλος του προηγουμένου έτους. Βρίσκομαι στην ευχάριστη θέση να σας επιβεβαιώσω ότι οι εργασίες μας συνεχίστηκαν με τον προβλεπόμενο ρυθμό. Με άλλα λόγια, μπορούμε να τηρήσουμε τις προθεσμίες για την υλοποίηση της δομής της μελλοντικής κεντρικής ευρωπαϊκής Τράπεζας. Μέχρι σήμερα, δεν έχουμε σημειώσει καμμία ουσιαστική καθυστέρηση. Συνεπώς, έχουμε κάθε λόγο να πιστεύουμε ότι αυτή η κεντρική ευρωπαϊκή Τράπεζα θα θέσει πραγματικά σε τροχιά την ενιαία νομισματική πολιτική στις αρχές του 1999. Αυτή λοιπόν είναι η πρώτη παρατήρησή μου.
<P>
Η δεύτερη παρατήρησή μου αφορά την ανάλυση της οικονομικής κατάστασης την οποία πραγματοποιήσαμε στην παρούσα έκθεση. Καμμία θεμελιώδης αλλαγή δεν έχει συμβεί από τη σύνταξή της. Ασφαλώς, ανησυχούμε όλοι από την τρέχουσα οικονομική εξέλιξη και το ερώτημα που βασανίζει το μυαλό μας, ατομικά και συλλογικά, είναι ποιά είναι η πιθανότητα ανάκαμψης κατά τη διάρκεια του έτους. Η προσωπική μου άποψη είναι ότι αυτή η πιθανότητα είναι εξαιρετικά υψηλή. Αναμένω ανάκαμψη κατά τη διάρκεια του δεύτερου εξαμήνου του έτους. Είμαι ωστόσο υποχρεωμένος να διατηρήσω επιφυλάξεις όσον αφορά το εύρος αυτής της ανάκαμψης. Παρόλο που είναι δύσκολο σήμερα να προβλεφθεί το σφρίγος και το εύρος της, το γεγονός της ανάκαμψης καθίσταται όλο και περισσότερο πιθανό.
<P>
Η τρίτη παρατήρησή μου αφορά τη διαδικασία σύγκλισης, στην οποία η έκθεσή μας αποδίδει ιδιαίτερη σημασία. Όσον αφορά τη σύγκλιση στο ζήτημα του πληθωρισμού, των επιτοκίων και της σταθεροποίησης των συναλλαγματικών ισοτιμιών, βρίσκομαι στην ευχάριστη θέση να σας επιβεβαιώσω ότι η πρόοδος συνεχίστηκε και ότι προχωρούμε ασφαλώς προς την ορθή κατεύθυνση. Όσον αφορά τη δημοσιονομική κατάσταση, ασφαλώς συνεχίζουν να υπάρχουν οι ανησυχίες που εκφράσαμε κατά τη σύνταξη της έκθεσης. Εξάλλου, είναι ενθαρρυντικό να διαπιστώνεται στον τομέα αυτό ότι συγκλίνουν και οι αναλύσεις που πραγματοποιούνται στις διάφορες χώρες και οι προθέσεις των κυβερνήσεων στο δημοσιονομικό τομέα.
<P>
Νομίζω ότι κάθε μια από τις χώρες μας συνειδητοποιεί πλήρως τη σημασία των προβλημάτων που πρέπει να αντιμετωπίσουμε, ανεξαρτήτως του Μάαστριχτ. Αυτή η σύγκλιση των πνευμάτων, της ανάλυσης και της βούλησης να πάρουμε στα χέρια μας την επίλυση των προβλημάτων αυτών είναι απολύτως ζωτική και αποτελεί, νομίζω, προϋπόθεση της επιτυχίας των πολιτικών που υιοθετούν οι κυβερνήσεις. Τα πράγματα θα αποσαφηνιστούν προς το τέλος του έτους, αφού γίνουν γνωστές οι δημοσιονομικές προβλέψεις για το επόμενο έτος.
<P>
Ιδού, κύριε Πρόεδρε, αυτά που θα ήθελα να σας επισημάνω ως συμπλήρωμα της ετήσιας έκθεσής μας.
<P>
(Χειροκροτήματα)

<SPEAKER ID=15 NAME="Gasσliba i Bφhm">
Κύριε Πρόεδρε, κυρίες και κύριοι, στη δεύτερη έκθεση του ΕΝΙ βρίσκουμε μια σωστή ανάλυση της εξέλιξης των οικονομιών της Ένωσης στην πρόοδο προς την οικονομική και νομισματική σύγκλιση, καθώς και μία λεπτομερή καταγραφή των προπαρασκευαστικών εργασιών για τη μετάβαση στο τρίτο στάδιο της Οικονομικής και Νομισματικής Ένωσης μεταξύ των οποίων ξεχωρίζει η έκθεση σχετικά με τη μετάβαση στο ενιαίο νόμισμα, που είναι η βάση της συμφωνίας του Ευρωπαϊκού Συμβουλίου της Μαδρίτης τον περασμένο Δεκέμβριο, η συμφωνία της σύνδεσης του συστήματος ρευστοποίησης ακαθάριστων σε πραγματικό χρόνο - το σύστημα Target , δηλαδή - ή η προπαρασκευαστική εργασία των μέσων της νομισματικής πολιτικής.
<P>
Η πορεία αυτή, στην οποία το ΕΝΙ παίζει ουσιαστικό ρόλο, βρίσκεται ακόμα αντιμέτωπη με πολλά ερωτηματικά ως προς το τελικό της αποτέλεσμα. Παρόλη την πειστικότητα με την οποία οι κυβερνήσεις των κρατών μελών επιβεβαίωσαν πριν έξι μήνες στο Ευρωπαϊκό Συμβούλιο της Μαδρίτης τη δέσμευσή τους για την πραγματοποίηση της Οικονομικής και Νομισματικής Ένωσης και το ευρωνόμισμα, διάφορες δηλώσεις σε πολιτικούς, οικονομικούς ή χρηματιστηριακούς κύκλους θέτουν υπό αμφισβήτηση την πλήρη βιωσιμότητα αυτών των στόχων.
<P>
Όπως επεσήμανε ο κ. Lamfalussy, η πρόοδος προς την οικονομική σύγκλιση είναι ικανοποιητική σε τρία επίπεδα - τον πληθωρισμό, τα επιτόκια και τις συναλλαγματικές ισοτιμίες - αλλά επιπλέον έχουμε και μερικές οικονομίες ανταγωνιστικές που έχουν εξυγιανθεί, όπως δείχνει η εξέλιξη του εμπορικού ισοζυγίου της Ένωσης. Παρόλα αυτά βλέπουμε ότι η οικονομική ανάκαμψη, την οποία η Ευρωπαϊκή Επιτροπή πριν λίγους μήνες είχε χαρακτηρίσει ρωμαλέα, δεν επιτεύχθηκε. Υπάρχει μια αβεβαιότητα, μια οικονομική ατονία - μια ελαφρά ύφεση μάλιστα το πρώτο τρίμηνο φέτος - που εξηγείται μόνο από την υπάρχουσα αβεβαιότητα στο χώρο της κατανάλωσης, εξαιτίας ακριβώς των αναγκαίων περικοπών του προϋπολογισμού, και αυτό συντείνει στην μη επίτευξη της οικονομικής ανάκαμψης.
<P>
Όπως αναφέρεται και στην έκθεση του ΕΝΙ, είναι πλέον αναγκαία η σημαντική μείωση των ελλειμμάτων και του δημόσιου χρέους, γι'αυτό ο μόνος δρόμος που απομένει, πιστεύω, είναι να δώσουμε σαφείς και αποφασιστικές ενδείξεις εκ μέρους των κοινοτικών οργάνων - και ιδιαίτερα του Συμβουλίου - ως προς τα μη αντιστρέψιμα της πραγματοποίησης της Οικονομικής και Νομισματικής Ένωσης. Ως εκ τούτου θα πρέπει οι οικονομικοί χειριστές να έχουν τις απαραίτητες εγγυήσεις για να μπορέσουν να ανακάμψουν την οικονομική δραστηριότητα όπου η επένδυση κρατά τον βασικό ρόλο, τόσο για την οικονομική ανάκαμψη όσο και για τη διασφάλιση στο μέλλον μεσοπρόθεσμα κάποιων επιπέδων ανταγωνιστικότητας κατάλληλων για την ευρωπαϊκή οικονομία.
<P>
Στο πλαίσιο αυτό η έκθεση της Επιτροπής Οικονομικών Υποθέσεων του Ευρωπαϊκού Κοινοβουλίου τονίζει την ανάγκη να αυξηθεί ο ρόλος και η αποτελεσματικότητα του Ινστιτούτου, ιδιαίτερα αν ληφθεί υπόψη ότι η φετεινή χρονιά είναι αποφασιστική για την Οικονομική και Νομισματική Ένωση, αφού, σύμφωνα με τα άρθρα 109F της Συνθήκης, το Ινστιτούτο θα αποφασίσει για τα θεσμικά, οργανωτικά και λογιστικά πλαίσια ώστε το Ευρωπαϊκό Σύστημα των Κεντρικών Τραπεζών να αναπτύξει την προγραμματισμένη λειτουργία του στο τελευταίο στάδιο της δημιουργίας της Οικονομικής και Νομισματικής Ένωσης. Στην μέχρι τώρα εξέλιξη του Ινστιτούτου παρατηρούμε - κατά τη δική μας άποψη - μία υπερβολική επιφυλακτικότητα και συγκράτηση. Η Επιτροπή Οικονομικής, Νομισματικής και Βιομηχανικής Πολιτικής του Ευρωπαϊκού Κοινοβουλίου υποστηρίζει μία πιο σταθερή και αποφασιστική στάση ώστε το Ινστιτούτο να δραστηριοποιηθεί περισσότερο για το συντονισμό της νομισματικής πολιτικής των κρατών μελών και να καθορίσει ευχερείς και αποτελεσματικές σχέσεις με τα όργανα και τους διεθνείς χρηματιστηριακούς οργανισμούς - ιδιαίτερα με το Διεθνές Νομισματικό Ταμείο -καθώς και να ενισχύσει την πρόταση σύμφωνα με την οποία το Ινστιτούτο να ενεργεί αποφασιστικά ως προς την εφαρμογή των άρθρων 104 και 104 Α της Συνθήκης, που υπαγορεύουν τη νομισματική χρηματοδότηση και την προνομιούχο πρόσβαση που είδαμε να γίνεται, αν και σε μικρό βαθμό, αλλά που πρέπει να αποφευχθεί παντελώς.
<P>
Επίσης, ζητούμε την εναρμόνιση των εσωτερικών οργάνων ελέγχου με νέες και αποτελεσματικές μεθόδους που θα αποφεύγουν νέες παραμορφώσεις, όπως εκείνες με τα χρηματοπιστωτικά παράγωγα. Και να ενισχυθεί η δραστηριότητα του Ινστιτούτου σε περισσότερο αποτελεσματικούς χώρους, λαμβάνοντας υπόψη το χρονοδιάγραμμα και τους στόχους που έχει αναλάβει το Ινστιτούτο, ουσιαστικά στοιχεία στην ετοιμασία της Οικονομικής και Νομισματικής Ένωσης και του Ενιαίου Ευρωπαϊκού Νομίσματος - και που θα επιθυμούσαμε ακόμα πιο δραστήριο.

<SPEAKER ID=16 NAME="Pιrez Royo">
Κύριε Πρόεδρε, κυρίες και κύριοι, η έκθεση που έχω την τιμή να παρουσιάσω στο Κοινοβούλιο αφορά τις συναλλαγματικές διακυμάνσεις του 1992, 1993, συμπεριλαμβανομένου και του 1995, που ως γνωστόν, είχαν σημαντικές συνέπειες στη λειτουργία του ευρωπαϊκού συστήματος των συναλλαγματικών σχέσεων και στην ίδια την εσωτερική αγορά, καθορίζοντας, καταρχάς μία αλλαγή των όρων ανταγωνιστικότητας υπέρ των υποτιμημένων νομισμάτων.
<P>
Κατά δεύτερο λόγο πρέπει να επισημάνουμε ότι, σαν συνέπεια των διακυμάνσεων αυτών ή των νομισματικών αναταραχών, δύο νομίσματα βγήκαν από το ευρωπαϊκό νομισματικό σύστημα το 1992. Το ίδιο το ΕΝΣ άλλαξε το 1993, διευρύνοντας τα περιθώρια διακύμανσης. Όμως πάνω απ'όλα θα πρέπει να επισημάνουμε τις επιπτώσεις ανισορροπίας στην εσωτερική αγορά λόγω της αβεβαιότητας και της ανασφάλειας που υπάρχουν στις αγορές εξαιτίας των διακυμάνσεων.
<P>
Η έκθεσή μας έχει σαν ουσιαστικό μέλημα όχι τόσο την χάραξη του ισολογισμού για το ποιοι βγαίνουν κερδισμένοι και ποιοι χαμένοι εξαιτίας των διακυμάνσεων, όσο την εξαγωγή συμπερασμάτων κυρίως από το παρελθόν, τα οποία πρέπει να ληφθούν υπόψη για το μέλλον, ιδιαίτερα για τη χάραξη του συστήματος στις σχέσεις ανάμεσα στο εύρω και στα νομίσματα που προσωρινά μένουν απέξω.
<P>
Όσο για τους λόγους της διακύμανσης, θα πρέπει να επικεντρώσουμε το ενδιαφέρον μας κυρίως στον ανεπαρκή συντονισμό των πολιτικών οικονομιών των κρατών μελών, των οποίων οι οικονομίες τις χρονιές πριν το 1992 είχαν πολύ διαφορετική συμπεριφορά στον πληθωρισμό, στο δημοσιονομικό έλλειμμα και στα επιτόκια. Το πανόραμα αυτό ερχόταν σε αντίθεση με τη σταθερότητα των ονομαστικών ισοτιμιών που σταδιακά απομακρύνθηκαν από τις πραγματικές συναλλαγματικές ισοτιμίες, καθορίζοντας την επανορθωτική δράση των αγορών, δράση που ενθαρρύνθηκε επιπλέον εξαιτίας της έλλειψης προσαρμοστικότητας του ΕΝΣ εκείνης της εποχής.
<P>
Όσο για τις συνέπειες, συμφωνούμε με την έκθεση της Επιτροπής στο ότι δεν εκτιμήθηκαν ιδιαίτερα σε μακρο-οικονομικό επίπεδο, δηλαδή ούτε ο όγκος των εξαγωγών των θιγόμενων χωρών ούτε η αύξηση της συνεισφοράς στην αγορά. Οι συνέπειες κυρίως έγιναν αισθητές σε ορισμένους τομείς και συγκράτησαν τα περιθώρια κέρδους των επιχειρήσεων των χωρών των οποίων το νόμισμα εκτιμάται.
<P>
Πάντως επιμένουμε ότι η κύρια καταστρεπτική συνέπεια ήταν εκείνη για την ομαλή και σωστή λειτουργία της εσωτερικής αγοράς, ιδιαίτερα αν ληφθεί υπόψη ότι οι διακυμάνσεις των ευρωπαϊκών νομισμάτων συνοδεύτηκαν από τις διακυμάνσεις, σε παγκόσμιο επίπεδο, του δολαρίου και του γιεν, και που επεσήμαναν τη σημασία να βασιζόμαστε σε ένα ενιαίο ευρωπαϊκό νόμισμα, ικανό να λειτουργεί αυτόνομα σαν αποθεματικό νόμισμα παγκοσμίως και να ισορροπεί τις διακυμάνσεις αυτών των νομισμάτων ή άλλων.
<P>
Θέλω στη συνέχεια να επιστήσω την προσοχή στο γεγονός ότι τα τελευταία χρόνια - της δεύτερης φάσης της Νομισματικής Ένωσης, στην οποία και βρισκόμαστε - βελτιώθηκε ο συντονισμός των οικονομιών των 15, οι οποίες σημείωσαν προόδους στη σύγκλιση που στήριξε η συμπεριφορά των αγορών. Οι αγορές αυτές φαίνεται πως εμπιστεύονται πράγματι το χρονοδιάγραμμα της Οικονομικής και Νομισματικής Ένωσης.
<P>
Το Ευρωπαϊκό Νομισματικό Σύστημα λειτουργεί ικανοποιητικά από το 1993. Παρόλη τη διεύρυνση των ζωνών, τα νομίσματα του ΕΝΣ κινούνται μέσα στα περιορισμένα περιθώρια και συμπίπτουν με εκείνα που ίσχυαν πριν το καλοκαίρι του 1993. Την εβδομάδα αυτή, αν εξετάσουμε την κλίμακα του ΕΝΣ θα παρατηρήσουμε ότι η διαφορά ανάμεσα στο πιο ισχυρό νόμισμα και το πιο αδύνατο, η διαφορά δηλαδή των ισοτιμιών, είναι μικρότερη του 2 %, και αυτό συμβαίνει συνέχεια εδώ και αρκετούς μήνες.
<P>
Και σχετικά με αυτό, στην έκθεση γίνεται μια απερίφραστη έκκληση για σύγκλιση στο ευρωπαϊκό σύστημα των νομισμάτων που σήμερα δεν συμμετέχουν σε αυτό, τόσο αυτών που το εγκατέλειψαν το 1993, όσο και των νέων χωρών της Ένωσης που όμως - με εξαίρεση την Αυστρία - δεν συμμετέχουν στο ΕΝΣ. Γι'αυτό θεωρούμε ικανοποιητικούς τους ψίθυρους - προς το παρόν μόνο ψιθυρίζεται - για την επάνοδο της λιρέτας στο ΕΝΣ καθώς και την ένταξη του φιλανδικού μάρκου.
<P>
Κοιτάζοντας πάντα το μέλλον θα ήταν σκόπιμο να επιμείνουμε στη σημασία της ενίσχυσης των μηχανισμών συντονισμού των πολιτικών οικονομιών σε επίπεδο Ένωσης, ακόμα και να διατυπώσουμε ότι το ECOFIN θα έπρεπε να αρχίσει να γίνεται σταδιακά ένα είδος οικονομικής κυβέρνησης της Ένωσης.
<P>
Τέλος, λίγες σύντομες σκέψεις για το σύστημα συναλλαγματικών σχέσεων ανάμεσα στους in και στους out : ανάμεσα στο εύρω και στα νομίσματα που δεν εντάσσονται σε αυτό. Είναι ένα θέμα που ανήκει σε άλλη έκθεση και που θα συζητηθεί προσεχώς, γι'αυτό θα αναφερθώ εν συντομία. Υπάρχει μία ευρεία συναίνεση ως προς την ανάγκη ενός συστήματος που θα έχει το εύρω σαν άξονα, σε σχέση με τον οποίο τα νομίσματα που προσωρινά βρίσκονται εκτός της Νομισματικής Ένωσης θα κυμαίνονται μέσα σε προκαθορισμένα περιθώρια. Το σύστημα αυτό θα συμπληρώνεται με μία πρακτική inflation targeting που θα εγκρίνεται συγχρόνως από την Ευρωπαϊκή Κεντρική Τράπεζα και από τις τράπεζες των χωρών out .

<SPEAKER ID=17 NAME="von Wogau">
Kύριε Πρόεδρε, αξιότιμοι κύριοι συνάδελφοι, την 1η Iανουαρίου 1999, με την ίδρυση της Eυρωπαϊκής Kεντρικής Tράπεζας, θα εισέλθουμε στην τρίτη φάση της Eυρωπαϊκής Oικονομικής και Nομισματικής Ένωσης. Eνδεχομένως να μην συμμετέχουν σ' αυτήν όλα τα κράτη μέλη, είτε γιατί δεν θέλουν είτε γιατί δεν μπορούν. De facto αυτό σημαίνει ότι η Nομισματική Ένωση θα υλοποιηθεί σε πολλές ταχύτητες. Γι' αυτό και θα πρέπει να διερωτηθούμε: Eίναι άραγε αυτό σύμφωνο με τις Συνθήκες της Pώμης;
<P>
Για τη Δανία και τη Mεγάλη Bρετανία, τα αντίστοιχα πρωτόκολλα της Συνθήκης προβλέπουν σαφώς το αποκαλούμενο «οpting in » ή «opting out ». Θα πρέπει να υποθέσουμε ότι μία από τις χώρες αυτές, ή ίσως και οι δύο, θα κάνουν χρήση της δυνατότητας αυτής. Eδώ ήδη προβλέπεται στη Συνθήκη μια Eυρώπη δύο ταχυτήτων. Αλλες χώρες θα παραμείνουν έξω στην αρχή, επειδή τη χρονική στιγμή εκείνη δεν θα είναι ακόμη σε θέση να εκπληρώσουν τα κριτήρια σταθερότητας.
<P>
Θα ήθελα εδώ να υπενθυμίσω ότι τα κριτήρια αποφασίστηκαν από κοινού, από όλα τα κράτη μέλη. Tα εθνικά κοινοβούλια, στη συνέχεια, τα επικύρωσαν ανεξαιρέτως. Στα κριτήρια αυτά θα πρέπει να επιμείνουμε. Kαι μάλιστα έτσι όπως αναφέρονται στη Συνθήκη; δεν επιτρέπεται να τα χαλαρώσουμε. Kατά τον ίδιο τρόπο όμως δε θα 'πρεπε να βάλουμε και άλλους όρους πριν από την είσοδο στη Nομισματική Ένωση.
<P>
Φυσικά και θα προτιμούσαμε να μπορούσαν όλα τα κράτη μέλη της Eυρωπαϊκής Ένωσης να εισέλθουν ταυτόχρονα στη Nομισματική Ένωση. Aυτό όμως θα μπορούσε να γίνει μόνο σε βάρος της σταθερότητας. H Συνθήκη του Mάαστριχτ, όμως, καθορίζει σαφώς τις προτεραιότητες: η σταθερότητα του κοινού ευρωπαϊκού νομίσματος έχει μεγαλύτερη σημασία από την ταυτόχρονη θέσπισή του σε όλα τα κράτη μέλη της Eυρωπαϊκής Ένωσης.
<P>
H Nομισματική Ένωση πολλών ταχυτήτων, όμως, δεν θέτει σε κίνδυνο τη λειτουργία της ευρωπαϊκής εσωτερικής αγοράς, ενός δηλαδή από τα μεγάλα επιτεύγματά μας; Eπ' αυτού θα ήθελα να επισημάνω τις εμπειρίες από τις συναλλαγματικές αναταραχές των προηγούμενων χρόνων. Oι υποτιμήσεις του 1993, που οφείλονταν σε λόγους ανταγωνισμού, είχαν σαν αποτέλεσμα να τεθούν σε κίνδυνο και να χαθούν πάρα πολλές θέσεις εργασίας στην Eυρωπαϊκή Ένωση. Aν δεν καταφέρουμε να διατηρήσουμε σταθερές τις συναλλαγματικές ισοτιμίες μεταξύ του εύρο και των υπολοίπων νομισμάτων της Ένωσης, θα εξακολουθεί να υπάρχει ο κίνδυνος της διάλυσης της ευρωπαϊκής εσωτερικής αγοράς ακόμη και μετά την έναρξη της Nομισματικής Ένωσης, δηλαδή και μετά την 1.1.1999.
<P>
Mε ποια μέσα μπορούμε να το αντιμετωπίσουμε αυτό; Προϋπόθεση για τη σταθερότητα των συναλλαγματικών ισοτιμιών είναι να ακολουθήσουν όλα τα κράτη μέλη της Eυρωπαϊκής Ένωσης μια αξιόπιστη και σταθερή χρηματοπιστωτική, οικονομική και νομισματική πολιτική. Συμπληρωματικά, όμως, θα 'πρεπε να συνεχιστεί και η λειτουργία του μέχρι τώρα συστήματος συναλλαγματικών ισοτιμιών, σε τροποποιημένη μορφή. Στη διαμόρφωση, όμως, του καινούργιου συστήματος ισοτιμιών, το οποίο θα βασίζεται στο εύρο ως ακρογωνιαίο νόμισμα, θα πρέπει να ληφθούν υπόψη οι εμπειρίες που συγκεντρώθηκαν με το ENΣ. Tο καινούργιο σύστημα θα πρέπει να χαρακτηρίζεται, πολύ περισσότερο απ' ότι μέχρι τώρα, από απλότητα, διαφάνεια και ευελιξία.
<P>
H ευελιξία είναι μια σημαντική χαρακτηριστική λέξη. Tο καινούργιο νομισματικό σύστημα θα πρέπει να είναι από εδώ και πέρα πιο ευέλικτο. Oι αναγκαίες προσαρμογές των συναλλαγματικών ισοτιμιών μεταξύ του εύρο και των υπολοίπων νομισμάτων, θα πρέπει να προσανατολίζονται στις πραγματικές συναλλαγματικές συνθήκες και να γίνουν έγκαιρα. Mια βασική αδυναμία του «παλιού» ENΣ ήταν ότι το δικαίωμα κίνησης της διαδικασίας, για την προσαρμογή των συναλλαγματικών ισοτιμιών, το είχαν αποκλειστικά τα ενδιαφερόμενα κράτη μέλη. Eδώ υπήρχαν συνεχώς καθυστερήσεις, που οφείλονταν σε πολιτικούς λόγους και που είχαν σαν αποτέλεσμα οι προσαρμογές να γίνονται υπό χαοτικές συνθήκες. Aυτά τα προβλήματα θα πρέπει να αποφευχθούν στο καινούργιο σύστημα συναλλαγματικών ισοτιμιών. Γι' αυτό και υποστηρίζουμε την πρόταση να δοθεί στον Πρόεδρο της Eυρωπαϊκής Kεντρικής Tράπεζας το δικαίωμα κίνησης του μηχανισμού προσαρμογής των ισοτιμιών. Eπιπλέον, το σύστημα θα πρέπει να διαθέτει σχετικά μεγάλα περιθώρια διακύμανσης, τα οποία θα πρέπει να καθοριστούν κατόπιν συνεννοήσεως.
<P>
Ωστόσο, εκείνα τα κράτη μέλη που το επιθυμούν, θα μπορούν, ανάλογα με τις προόδους τους στον τομέα της σταθερότητας, να επιλέξουν στενότερη πρόσδεση στο εύρο. Παρεμβάσεις υπέρ νομισμάτων που έχουν περιέλθει σε κατάσταση ανάγκης, θα 'πρεπε να μπορούν να γίνονται αυτόματα στα ευρύτερα περιθώρια διακύμανσης και, κατά κρίσιν, μέσα στα περιθώρια διακύμανσης. Bασική προϋπόθεση ωστόσο είναι η εξουσιοδότησή τους από τα βασικά οικονομικά μεγέθη. Δεν επιτρέπεται, εκτός τούτου, να τεθεί σε κίνδυνο ο στόχος της σταθερότητας των τιμών, λόγω της έκτασης των παρεμβάσεων.
<P>
Aυτό το καινούργιο νομισματικό σύστημα μπορεί, σύμφωνα με τη δική μου προσωπική πεποίθηση, να λειτουργήσει ακόμη και αν δεν συμμετάσχει σ' αυτό η Mεγάλη Bρετανία. Kαι στο μέχρι τώρα σύστημα συναλλαγματικών ισοτιμιών, η Mεγάλη Bρετανία συμμετείχε για πολύ μικρό χρονικό διάστημα. Oύτε η μακρά απουσία της είχε σαν αποτέλεσμα μεγάλα μειονεκτήματα, ούτε και η βραχεία συμμετοχή της μεγάλα κέρδη στην απόδοσή του. Θα πρέπει όμως να λάβουμε υπόψη ότι, σύμφωνα με τη Συνθήκη, η συναλλαγματική πολιτική είναι μια υπόθεση κοινού ενδιαφέροντος. Γι' αυτό και η Mεγάλη Bρετανία είναι υποχρεωμένη να διατηρήσει σταθερή την ισοτιμία της λίρας με το εύρο. Tο αν αυτό θα γίνει μέσα ή έξω από το σύστημα συναλλαγματικών ισοτιμιών, είναι δευτερεύουσας σημασίας. Σε περίπτωση όμως που θα είχαμε μια ενδεχόμενη ένταξη της Mεγάλης Bρετανίας στο σύστημα συναλλαγματικών ισοτιμιών, θα 'πρεπε αυτή τη φορά, βεβαίως, να καθοριστεί η ισοτιμία εισόδου διαφορετικά απ' ότι την τελευταία φορά, κατόπιν συνεννοήσεως και με τα υπόλοιπα κράτη μέλη της Eυρωπαϊκής Ένωσης.
<P>
Kαι τέλος λίγα λόγια και για την πολιτική σταθερότητας μετά την είσοδο στη Nομισματική Ένωση. Tο συνολικό χρέος του δημόσιου φορέα, στην Eυρώπη, εξακολουθεί, όπως παλιά, να είναι πολύ υψηλό. Aυτό αποβαίνει σε βάρος της ανταγωνιστικότητας και της νεότερης γενιάς. Γι' αυτό και περιμένουμε να μας υποβάλει η Eπιτροπή σαφείς προτάσεις για το πώς θα μπορέσει να εξασφαλιστεί η τήρηση της δημοσιονομικής πειθαρχίας και μετά την είσοδο στη Nομισματική Ένωση. Σαφής, όμως, στόχος θα πρέπει να είναι ακόμη, όλα τα κράτη μέλη της Eυρωπαϊκής Ένωσης να γίνουν, σε τελική ανάλυση, και μέλη της Nομισματικής Ένωσης.
<P>
Tο 1999 θα είναι η προθεσμία για τις κεντρικές τράπεζες. H προθεσμία για τους πολίτες της Eυρώπης θα έλθει το 2002, όταν θεσπιστούν τα χαρτονομίσματα και τα κέρματα του καινούργιου νομίσματος. Aν όλες οι χώρες της Ένωσης συνεχίσουν με συνέπεια την πολιτική σύγκλισής τους, είμαι βέβαιος πως στη δεύτερη, ακόμη πιο σημαντική ημερομηνία, την «ημερομηνία των πολιτών» ουσιαστικά, θα βρίσκεται στη Nομισματική Ένωση μια μεγάλη πλειοψηφία των κρατών μελών.
<P>
(Xειροκροτήματα)

<SPEAKER ID=18 LANGUAGE="EN" NAME="Cassidy">
Κύριε Πρόεδρε, κατά κανένα τρόπο δεν αποτελεί υποχρέωσή μου να απαντήσω σήμερα το πρωί στα σχόλια που έκαναν προηγούμενοι ομιλητές. Ωστόσο, και μόνο παρενθετικά, θα ήθελα να σημειώσω, σε συνέχεια εκείνων που μόλις ανέφερε ο συνάδελφός μου κ. Karl von Wogau, ότι το πρόβλημα των σχέσεων του Ηνωμένου Βασιλείου με το Ευρωπαϊκό Νομισματικό Σύστημα και τις ισοτιμίες του συναλλάγματος αποτελεί ασφαλώς πρόβλημα της αγοράς και όχι της κυβερνήσεως. Ωστόσο, το θέμα αυτό θα αποτελέσει αναμφίβολα αντικείμενο ατέλειωτων συζητήσεων κατά τη διάρκεια των επομένων μηνών.
<P>
Σήμερα ομιλώ ως εισηγητής επί της ετησίας οικονομικής εκθέσεως, μέρος των αρμοδιοτήτων του οποίου αποτελεί η σύνταξη εκθέσεως επί των βασικών οικονομικών προσανατολισμών.
<P>
Η πρώτη υπόδειξή μου, η οποία απευθύνεται στην Επιτροπή - και της υπόσχομαι ότι θα είναι η τελευταία επίκριση που κάνω - είναι ότι θα μας βοηθούσε πάρα πολύ εάν επετύγχανε την ολοκλήρωση της ετησίας οικονομικής εκθέσεως και των βασικών οικονομικών προσανατολισμών καταλείποντας επαρκή χρόνο στην Επιτροπή Οικονομικής, Νομισματικής και Βιομηχανικής Πολιτικής και στην Επιτροπή Κοινωνικών Υποθέσεων και Απασχόλησης για να τις μελετήσουν διότι αμφότερες οι εκθέσεις αποτελούν κοινή ευθύνη των δύο ανωτέρω επιτροπών. Θα μας βοηθούσε πάρα πολύ εάν μελλοντικά είχαμε κάπως ενωρίτερα στη διάθεσή μας τους βασικούς οικονομικούς προσανατολισμούς, διότι το πρόβλημα αυτή τη φορά ήταν το ότι έπρεπε να βιαστούμε να καταλήξουμε σε συμπεράσματα λόγω της προθεσμίας μέχρι το τέλος αυτής της εβδομάδας εξ αιτίας του Συμβουλίου Κορυφής της Φλωρεντίας στις 21 και 22 Ιουνίου. Το γεγονός αυτό είχε ως συνέπεια το ότι στην πραγματικότητα δεν είχαμε χρόνο στη διάθεσή μας να εκπονήσουμε έκθεση η οποία να είχε συζητηθεί στην επιτροπή, να είχε γίνει η κατάθεση τροπολογιών και να παρουσιάζαμε εν συνεχεία στην ολομέλεια μία κατάλληλα ισορροπημένη έκθεση με τον ίδιο τρόπο με τον οποίο ήταν ισορροπημένες και εξέφραζαν την ομοφωνία της επιτροπής οι τρεις προηγούμενες εκθέσεις.
<P>
Η συμβιβαστική πρόταση ψηφίσματος επί της οποίας θα ψηφίσουμε αργότερα σήμερα δεν είναι επομένως ικανοποιητική από ορισμένες απόψεις, αλλά βέβαια αυτό αποτελεί μοιραίο αποτέλεσμα σε κάθε συμβιβασμό. Ο συμβιβασμός, εξ ορισμού, δεν μπορεί να ικανοποιήσει τους πάντες και θα λέγαμε ότι η κοινή πρόταση ψηφίσματος είναι μεν ικανοποιητική μέχρις ορισμένου σημείου αλλά ότι θα καταθέσουμε ορισμένες τροπολογίες σ' αυτή. Η μία θα αφορά την απαλλαγή της Επιτροπής από τις επικρίσεις, διότι θα παρατηρήσατε ότι η πρότασή μας είναι κάπως επικριτική τόσο για την Επιτροπή όσο και για το Συμβούλιο. Πιστεύουμε όμως ότι σ' αυτό το στάδιο είναι πολύ αργά για να ασκήσουμε κριτική στην Επιτροπή.
<P>
Θα καταθέσουμε επίσης τροπολογίες επί θεμάτων για τα οποία έχουμε συγκεκριμένες απόψεις και τα οποία πράγματι συμπεριλαμβάνονται στις ερωτήσεις μας προς το Συμβούλιο διότι, αυτή τη στιγμή, στην τελική πρόταση ψηφίσματος δεν γίνεται καμία αναφορά στην αναγκαιότητα όπως τα κράτη μέλη προβούν στην ανάλυση των καλύτερων διαθέσιμων πρακτικών τόσο στα ίδια όσο και, εν παρενθέσει, στις Ηνωμένες Πολιτείες, ούτως ώστε να προσδιορίσουν τις πολιτικές οι οποίες μπορούν να φέρουν αποτελέσματα για την ταχεία μείωση της ανεργίας. Τα παραπάνω αποτελούν ένα αντικείμενο για το οποίο το σύνολο της επιτροπής μας διετύπωσε πολύ συγκεκριμένες και έντονες απόψεις στην πρόταση ψηφίσματος σχετικά με την ετησία οικονομική έκθεση και αποτελεί σοβαρή παράλειψη το γεγονός ότι δεν συμπεριλαμβάνεται στην τελική πρόταση ψηφίσματος. Ελπίζω ότι το Σώμα θα συμφωνήσει για τη συμπερίληψη του σημείου αυτού καθώς και ότι θα συμφωνήσει επίσης στην προσθήκη όπως τα κράτη μέλη διαμορφώσουν ένα περιβάλλον στα πλαίσια του οποίου οι εργοδότες θα ενθαρρύνονται για την πρόσληψη εργαζομένων. Δεν είναι δουλειά μου να προκαταλάβω αυτά που θα πουν επί του θέματος οι ομιλητές εξ ονόματος της Επιτροπής Κοινωνικών Υποθέσεων αλλά είναι σαφέστατο ότι, με το πολύ υψηλό ποσοστό ανεργίας που επικρατεί στην Ευρωπαϊκή Ένωση, είναι απαράδεκτο το γεγονός να υπάρχουν περί τα 18 εκατομμύρια άνεργοι στην κοινωνία μας με 50 επιπλέον εκατομμύρια να ζουν στη φτώχεια ή στα όρια της φτώχειας.
<P>
Ερχόμενος τώρα στην ουσία όλων αυτών που αφορά η σημερινή συζήτηση, αυτή είναι στην πραγματικότητα η ευκαιρία του Ευρωπαϊκού Κοινοβουλίου να υποβάλει τις απόψεις του στο Ευρωπαϊκό Συμβούλιο το οποίο συνέρχεται στη Φλωρεντία στο τέλος αυτής της εβδομάδος. Στην πρόταση ψηφίσματός μας θα διαπιστώσετε ότι υπάρχει η προτροπή όπως ο Πρόεδρός μας το παρουσιάσει στη Φλωρεντία.
<P>
Το άλλο σημαντικό σημείο στην πρότασή μας είναι η παράγραφος 11 με την οποία καλείται η ιρλανδική προεδρία να αναφέρει το δυνατόν συντομότερα στο Σώμα τις δράσεις που πρόκειται να αναλάβουν τα κράτη μέλη σε σχέση με τους βασικούς οικονομικούς προσανατολισμούς. Δεν γνωρίζω εάν υπάρχει εδώ αυτή τη στιγμή κάποιος εκπρόσωπος της ιρλανδικής προεδρίας αλλά, εάν όχι, ίσως ο εκπρόσωπος της ιταλικής προεδρίας να είχε την καλωσύνη να της μεταφέρει το μήνυμα αυτό καθώς και αντίγραφο του ψηφίσματός μας.

<SPEAKER ID=19 LANGUAGE="DE" NAME="Wolf">
Κύριε Πρόεδρε, αγαπητοί κυρίες και κύριοι συνάδελφοι, νομίζω πως προετοιμάζουμε μια μεγάλη απόφαση. Tο Kοινοβούλιό μας θα απορρίψει, πιθανόν με μεγάλη πλειοψηφία, ως μη ρεαλιστικούς και ανεπαρκείς τους βασικούς άξονες της οικονομικής πολιτικής που υπέβαλε το Συμβούλιο. Aυτό είναι πολύ σημαντικό, και είναι εξίσου σημαντικό να γίνει αυτό με μεγάλη πλειοψηφία. Πράγματι - και σ' αυτό συμφωνώ με το συνάδελφό μου Cassidy - δεν μπορεί να συνεχιστεί άλλο, να έχουμε μια ανάπτυξη οικονομίας στην οποία να μειώνεται συνεχώς το ποσοστό απασχόλησης στην οικονομική διαδικασία. Eυχαρίστως, ωστόσο, θα έκανα μαζί του μια πιο συγκεκριμένη συζήτηση επί του θέματος, να τον ενθαρρύνω δηλαδή στη δημιουργία καινούργιων θέσεων εργασίας. Nομίζω πως χρειάζεται μια πολύ ειδική ενθάρρυνση των επιχειρήσεων οι οποίες, στο μεταξύ, κατά μέγα μέρος κερδίζουν περισσότερα από συναλλαγματικούς τυχοδιωκτισμούς, απ' ότι μπορούν να κερδίσουν με πραγματικές οικονομικές δραστηριότητες. Eδώ θα πρέπει να γίνει αλλαγή πορείας.
<P>
Eμείς ως Kοινοβούλιο - κι εδώ απευθύνομαι στον κ. Cassidy - σε πάρα πολλά σημεία διαπιστώσαμε από κοινού πως θα πρέπει επιτέλους να σταματήσουμε την επιφανειακή στρατηγική του «να κάνουμε σαν όλα να είναι εντάξει και να μην υπάρχει κανένα διαρθρωτικό πρόβλημα», το οποίο επειγόντως θα έπρεπε να λυθεί.
<P>
Eμείς ως Kοινοβούλιο, θέσαμε μια σειρά από θέματα, με τα οποία ασχολήθηκε η Eπιτροπή, εν μέρει μόνο και διστακτικά, ενώ το Συμβούλιο δεν τα έλαβε καθόλου υπόψη. Γι' αυτό κι εμείς, ως Kοινοβούλιο, έχουμε την υποχρέωση να το απορρίψουμε αυτό. Δεν είναι μόνο θέμα κοινοβουλευτικής βιτρίνας, αλλά και, λόγω της μαζικής ανεργίας και της μαζικής φτώχειας που αποτελούν, ουσιαστικά, σκάνδαλο για την Eυρωπαϊκή Kοινότητα, θέμα επικέντρου του κοινοβουλευτικού μας καθήκοντος. Yποθέτω πως θα επιδοθούμε από κοινού, με μεγάλη πλειοψηφία, στο καθήκον αυτό.
<P>
H Eπιτροπή Kοινωνικών Yποθέσεων και Aπασχόλησης - κι αυτό ακόμη οφείλεται στη γρηγοράδα της διαδικασίας και δεν αποτελεί βασικό σημείο τριβής με την Eπιτροπή Oικονομικής, Nομισματικής και Bιομηχανικής Πολιτικής - υπέβαλε μια σειρά συμπληρωματικών ερωτήσεων προς την Eπιτροπή. Όχι γιατί πιστεύουμε πως η Eπιτροπή είναι, κατά κάποιον τρόπο, ο κύριος υπεύθυνος της κατάστασης. Tο κυρίως φταίξιμο το έχει μάλλον το Συμβούλιο και τα κράτη μέλη. Aλλά και η Eπιτροπή θα μπορούσε να κάνει περισσότερα. Γι' αυτό και ρωτάμε την Eπιτροπή, με ποιες πρωτοβουλίες θα φέρει την αναγκαία στροφή στην οικονομική πολιτική; Nοιαζόμαστε για την υλοποίηση της προτεραιότητας να καταπολεμηθεί αποτελεσματικά η μαζική ανεργία. Διότι δεν μπορούμε να περιμένουμε από τους πολίτες της Eυρώπης ένα ακόμη όργιο ομολογιών που δεν θα ανταποκρίνονται στις ενδόμυχες σκέψεις τους. Nοιαζόμαστε ιδιαίτερα και για τις πρόσθετες πρωτοβουλίες της Eπιτροπής, προκειμένου να στείλουμε ένα σαφές μήνυμα στην αγορά για συγκεκριμένη αναζωογόνηση της οικονομίας. Zητάμε να υποβληθεί επιτέλους η επανειλημμένα εξαγγελθείσα πρωτοβουλία για ένα ευρωπαϊκό σύμφωνο για την απασχόληση. Nοιαζόμαστε για τις ενδεχόμενες προσπάθειες της Eπιτροπής, ώστε στα πολυετή προγράμματα των κρατών μελών να υπάρξει καλύτερη ισορροπία μεταξύ της φορολογικής πολιτικής και της πολιτικής για την απασχόληση. Pωτάμε για το πώς θα αναπτύξει και θα επιβάλει η Eπιτροπή κοινούς κοινωνικο-οικονομικούς δείκτες, οι οποίοι στη συνέχεια θα μας επιτρέπουν να συζητήσουμε δεσμευτικά για το συντονισμό της οικονομικής πολιτικής που δεν θα εξαρτάται μονάχα από τη χρηματοοικονομική αντίληψη του δημοσίου χρέους, και νοιαζόμαστε και για έναν καλύτερο συντονισμό μεταξύ οικονομικής πολιτικής και πολιτικής απασχόλησης.
<P>
Δεν είναι μια τετριμμένη απόφαση αυτή που είμαστε υποχρεωμένοι να πάρουμε σήμερα. Πρόκειται πράγματι για το θέμα, για το οποίο η Eυρωπαϊκή Kοινότητα αποκτά σημασία για τον καθένα μέσα σ' αυτήν. Πρόκειται για το ότι θα πρέπει επιτέλους να γίνει σαφές πως η Kοινότητά μας είναι μια Kοινότητα που έχει κατά νου την αληθινή ανάπτυξη προς την ευημερία, και όχι μια Kοινότητα που θέλει να επιβάλει μια στενή χρηματοοικονομική αντίληψη για την πολιτική σταθερότητας, και μια τεχνοκρατικά αυτονομημένη χρονική εξέλιξη και στρατηγική για τη θέσπιση της Nομισματικής Ένωσης, μονομερώς και στις πλάτες εκατομμυρίων εξαθλιωμένων και ανέργων ανθρώπων.
<P>
Eλπίζω να εγκρίνουμε, με μεγάλη πλειοψηφία, το ότι δεν μπορεί να συνεχιστεί άλλο αυτό. Eκτός τούτου, ελπίζω η απόφαση αυτή να αποτελέσει μια πρώτη ώθηση για να αλλάξει πράγματι κάτι. Δυστυχώς το Kοινοβούλιό μας δεν έχει ακόμη τη δύναμη να επιβληθεί. Aλλά οι κυβερνήσεις καλά θα έκαναν να αντιδράσουν, διότι, διαφορετικά, τα προβλήματα θα αναζητήσουν καινούργιες κυβερνήσεις.

<SPEAKER ID=20 NAME="Macciotta">
Κύριε Πρόεδρε, σχολιάζοντας τη σημερινή στρατηγική της οικονομικής πολιτικής του Συμβουλίου, κατά τη συνεδρίαση του Λουξεμβούργου, υπογραμμίσατε ότι παρά την ύπαρξη ευνοϊκών βασικών οικονομικών συνθηκών, τα συνολικά αποτελέσματα της Κοινότητας δεν είναι ακόμη ικανοποιητικά. Η διαπίστωση όμως αυτή δεν θέτει υπό αμφισβήτηση την ίδια τη στρατηγική: αναμφίβολα η επιβράδυνση της δραστηριότητας κατά τους τελευταίους δώδεκα μήνες παρεμπόδισε την πρόοδο αλλά η σημερινή στρατηγική θα πρέπει να συνεχισθεί και να ενισχυθεί. Το Συμβούλιο περιμένει ότι οι θετικές επιπτώσεις της δράσης των κρατών μελών, που ανταποκρίνεται στις κύριες κατευθύνσεις, θα καταστούν πιο ορατές στο μέλλον, με τη βελτίωση των οικονομικών συνθηκών. Το Συμβούλιο συνεπώς επαναβεβαιώνει την ανάγκη διόρθωσης του προϋπολογισμού και ελέγχου του πληθωρισμού, σύμφωνα με τις διατάξεις της Συνθήκης, και υπογραμμίζει τη σημασία της πραγματοποίησης ενός σταθερού και κατάλληλου μακροοικονομικού πολιτικού πλαισίου ως απαραίτητης προϋπόθεσης για την αύξηση της ανάπτυξης και μείωση της ανεργίας.
<P>
Το Συμβούλιο επιβεβαιώνει ομόφωνα την ανάγκη εφαρμογής του παρόντος συνδιασμού πολιτικών, με τις οποίες συμφωνούν και τα άλλα Θεσμικά Όργανα της Κοινότητας, η Επιτροπή και το Ευρωπαϊκό Νομισματικό Ίδρυμα. Η παγίωση της διορθωτικής διαδικασίας, που αυτή τη στιγμή εφαρμόζεται, αποτελεί τον κατάλληλο τρόπο για την εδραίωση ενός μακροοικονομικού πλαισίου που θα προωθήσει την ανάπτυξη και θα δημιουργήσει θέσεις εργασίας. Φυσικά προϋποτίθεται, ειδικότερα, και περαιτέρω πρόοδος όσον αφορά τη μείωση του δημόσιου ελλείματος, την πραγματοποίηση νομισματικών πολιτικών με στόχο τη σταθερότητα, τις μισθολογικές εξελίξεις όλων των εισοδημάτων προς την κατεύθυνση της σταθερότητας των τιμών και της αύξησης της παραγωγικότητας.
<P>
Η πλήρης επίτευξη ενός τόσο φιλόδοξου στόχου θα εξασφαλίσει, μεσοπρόθεσμα αν όχι βραχυπρόθεσμα, τις αναγκαίες μακροοικονομικές συνθήκες για τη μείωση του αρνητικού record της ανεργίας στην Κοινότητα, μέσω της μείωσης των επιτοκίων.
<P>
Όσον αφορά τις διαρθρωτικές παρεμβάσεις, οι κύριες κατευθύνσεις μας παρέχουν ένα χρήσιμο σύνολο πολιτικών συστάσεων, που θα πρέπει να πραγματοποιηθούν με την ευθύνη κάθε κράτους μέλους για να εξαλειφθούν οι υπάρχουσες δυσκαμψίες της αγοράς εργασίας, όπως είναι παραδείγματος χάρη η μεταρύθμιση του συστήματος κοινωνικής πρόνοιας, για να εξασφαλισθεί η αποτελεσματικότητα και η ισοτιμία μεταξύ των γενεών των σημερινών συστημάτων, η βελτίωση του εκπαιδευτικού συστήματος και του συστήματος της επαγγελματικής επιμόρφωσης, όπου θα πρέπει να δοθεί προτεραιότητα στην απασχόληση των λιγότερο εξειδικευμένων εργαζομένων, των νέων, των γυναικών, η μείωση των έμμεσων μισθολογικών δαπανών, όταν υπάρχουν οι κατάλληλες προϋποθέσεις περιφερειακής και διακλαδικής κινητικότητας, η αναθεώρηση του ωραρίου και της οργάνωσης της εργασίας. Η αύξηση της απασχόλησης αποτελεί την κύρια προτεραιότητα, και το Συμβούλιο προσπαθεί να εξακριβώσει τις εμπειρίες που είχαν επιτυχία στα διάφορα κράτη μέλη για να τελειοποιήσει τις στρατηγικές απασχόλησης των ίδιων των κρατών μελών. Πρόκειται για ένα από τα κεντρικά θέματα της ετήσιας έκθεσης για την απασχόληση προς το Συμβούλιο του Δουβλίνου, και φυσικά η ιταλική προεδρία, όπως ζήτησε ο κ. Cassidy, θα μεταβιβάσει στην ιρλανδική προεδρία τις αναφορές της. Μπορώ να σας διαβεβαιώσω ότι τα προγράμματα σύγκλισης βρίσκονται στο κέντρο της πολυμερούς άσκησης ελέγχου εκ μέρους του Συμβουλίου. Τα εν λόγω προγράμματα αποβλέπουν στην εξασφάλιση της αναγκαίας σύγκλισης για τη συμμετοχή στην ενιαία νομισματική ζώνη και είναι σημαντικά καθ' εαυτά, διότι στοχεύουν την πραγματοποίηση μιας βιώσιμης και μη πληθωριστικής ανάπτυξης.
<P>
Ήδη η Συνθήκη καθορίζει ένα χρήσιμο σύνολο διαδικασιών, βασικούς οικονομικούς προσανατολισμούς, προγράμματα σύγκλισης, διαδικασίες για τα υπερβολικά ελλείματα, για την εξασφάλιση ενός πραγματικού συντονισμού. Το σύνολο αυτό θα βελτιωθεί και περαιτέρω μέσω της διαδικασίας που θα οδηγήσει στην πραγματοποίηση της τρίτης φάσης της Ευρωπαϊκής Νομισματικής Ένωσης. Οι βασικοί προσανατολισμοί οικονομικής πολιτικής, όπως επίσης και οι διαδικασίες για τα υπερβολικά ελλείματα, θα καταστούν φυσικά πιο δεσμευτικές στα πλαίσια της Νομισματικής Ένωσης.
<P>
Όσον αφορά το στόχο των υγιών δημόσιων οικονομικών, επετεύχθησαν πέρυσι κάποιες περιορισμένες πρόοδοι. Η διαδικασία των υπερβολικών ελλειμάτων είναι ένα χρήσιμο μέτρο για να ενθαρρυνθούν οι προσπάθειες παγίωσης των κρατών μελών. η αντίληψη της αντικυκλικής πολιτικής, που χρησιμοποίησε ο κ. Cassidy, είναι δύσκολο να εφραμοσθεί σε μία ανοικτή οικονομία, αλλά είναι βέβαιο ότι η επίτευξη των βασικών στόχων της οικονομικής πολιτικής, όπως ορίζονται στο άρθρο 2 της Συνθήκης, ειδικότερα η σταθερή μη πληθωριστική ανάπτυξη που σέβεται το περιβάλλον και εξασφαλίζει ένα υψηλό επίπεδο απασχόλησης, εξαρτάται από έναν πραγματικό και αποτελεσματικό συντονισμό μεταξύ των κρατών μελών. Για να αυξηθεί η ανάπτυξη και συνεπώς η απασχόληση, βασικά είναι τα μέτρα που αποσκοπούν στη βελτίωση της λειτουργίας των αγορών, των υπηρεσιών και των προϊόντων. Στο σχήμα των βασικών προσανατολισμών της οικονομικής πολιτικής της Κοινότητας που έχει επεξεργασθεί το Συμβούλιο τονίζεται ότι, όσον αφορά τη βελτίωση λειτουργίας των αγορών, τα κράτη μέλη διαθέτουν ευρέως τα μέσα για την εξεύρεση λύσης. Ωστόσο το Συμβούλιο έχει επίγνωση ότι οι εθνικές δράσεις μπορούν να ενισχυθούν με τις οδηγίες σε κοινοτικό επίπεδο.
<P>
Το ζήτημα της αυξάνουσας ανεργίας αποτελεί το κύριο κρίσιμο σημείο στην Ευρώπη, που βρίσκεται υπό την πίεση δύο αναγκών, της συνολικής επαναθεώρησης της οικονομικοπαραγωγικής δομής της και της προστασίας των βασικών κοινωνικών κατακτήσεων που αντιπροσωπεύουν τον διακριτικό χαρακτήρα της πολιτισμικής της παράδοσης όπως έχει διαστρωματωθεί κατά τη διάρκεια της ιστορίας. Γι αυτό το σκοπό θα πρέπει να μειωθούν τα ανοικτά περιθώρια και ο υπερβολικός ρόλος των χρηματιστικών εισοδημάτων και να επικεντρωθούν οι πόροι σε παραγωγικές χρήσεις. Εφόσον είναι αδύνατος ο δρόμος του περιορισμού των κοινωνικών δικαιωμάτων των εργαζομένων, για να ενισχυθεί η ανταγωνιστικότητα της Κοινότητας θα πρέπει να υιοθετηθούν ταχέως μέτρα που να στοχεύουν την προώθηση της καινοτομίας. Η Πράσινη Βίβλος της Επιτροπής για την καινοτομία αποτελεί μία πολύ χρήσιμη συμβολή στη συζήτηση για την ανταγωνιστικότητα και αξίζει να μελετηθεί προσεκτικά όσον αφορά την εφαρμογή της τόσο σε εθνικό όσο και σε κοινοτικό επίπεδο. Το Συμβούλιο θα συμμετάσχει με μεγάλο ενδιαφέρον και θα συμβάλει στις προσεχείς μελέτες που θα στοχεύουν συγκεκριμένες δράσεις.
<P>
Στη σύνοδο της 3ης Ιουνίου το Συμβούλιο ECOFIN επετέλεσε ορισμένες σημαντικές προόδους στο πεδίο της οικονομικής και νομισματικής πολιτικής, που σήμερα εξετάζουμε. Επιτρέψτε μου να παρουσιάσω με συντομία τα κύρια σημεία: το Ευρωπαϊκό Συμβούλιο της Φλωρεντίας, για την τρίτη φάση της Οικονομικής και Νομισματικής Ένωσης, θα επαναβεβαιώσει ότι προτίθεται να περατώσει εντός του τρέχοντος έτους τις εργασίες τεχνικής προετοιμασίας σχετικά με το νομικό πλαίσιο που θα χρησιμοποιηθεί για το Euro. το Συμβούλιο έχει καταλήξει ότι θα ήταν σκόπιμο να μελετηθούν παράλληλα τα προβλήματα των συναλλαγματικών ισοτιμιών και της πειθαρχίας του προϋπολογισμού. έχει επίσης υπογραμμίσει ότι τα κράτη μέλη, ανεξάρτητα από το εάν θα υιοθετήσουν ή όχι το Euro, έχουν όλα συμφέρον να λειτουργήσει σωστά η οικονομική και νομισματική ένωση και να υπάρξει ένας μηχανισμός συναλλαγματικών ισοτιμιών που να αποτελεί ένα σημείο αναφοράς για την εφαρμογή υγιών οικονομικών πολιτικών.
<P>
Η συμμετοχή στο νέο σύστημα συναλλαγματικών ισοτιμιών θα συνεχίσει, κατά την άποψη του Συμβουλίου να είναι προαιρετική. θα μπορούσε εντούτοις να προβλεφθεί η συμμετοχή στο μηχανισμό των κρατών μελών που θα έχουν ζητήσει καθεστώς παρέκκλισης. Το Συμβούλιο υπέδειξε ότι και το νέο σύστημα, όπως και τα προηγούμενα συστήματα, θα πρέπει να δημιουργηθεί με απόφαση του Ευρωπαϊκού Συμβουλίου και να αρχίσει να λειτουργεί μετά από συμφωνία με την Ευρωπαϊκή Κεντρική Τράπεζα και τις κεντρικές τράπεζες των κρατών μελών που δεν συμμετέχουν στη ζώνη του Euro. Το Συμβούλιο εξεφράσθη υπέρ ενός ασυμμετρικού συστήματος όπου το Euro θα λειτουργεί ως σταθεροποιητικός παράγων. Η αντίληψη του νέου συστήματος θα πρέπει να επιτρέπει διάφορους βαθμούς σύγκλισης των κρατών μελών.
<P>
Όσον αφορά τέλος την πειθαρχία του προϋπολογισμού κατά τη τρίτη φάση, το Συμβούλιο έχει ζητήσει από όλα τα κράτη μέλη να στοχεύσουν μεσοπρόθεσμα στην εφαρμογή ισοσκελών ή ενεργητικών προϋπολογισμών. Αυτή η πολιτική θα επέτρεπε στους αυτόματους σταθεροποιητές να δρούν στο πλαίσιο ολοκλήρου του οικονομικού κύκλου. Το Συμβούλιο, τέλος, πρότεινε την ενίσχυση της διαδικασίας για το υπερβολικό δημόσιο έλλειμα, στο οποίο ααφέρεται το άρθρο 104 C. Θεωρούμε ότι θα πρέπει να προσδιορισθούν μη ελαστικές προθεσμίες, ξεκινώντας από την προϋπόθεση ότι το Συμβούλιο θα επιβάλει στα κράτη μέλη αναλογικές και προκαθορισμένες κυρώσεις, στην περίπτωση μη υποχώρησης του υπερβολικού ελλείματος.

<SPEAKER ID=21 NAME="de Silguy">
Κύριε Πρόεδρε, κυρίες και κύριοι, η Επιτροπή εκφράζει την ικανοποίησή της για το ότι το Σώμα αποφάσισε να κάνει την Οικονομική και Νομισματική Ένωση το μεγάλο θέμα αυτής της συνόδου.
<P>
Πράγματι, την παραμονή του Ευρωπαϊκού Συμβουλίου της Φλωρεντίας, η Επιτροπή θεωρεί σημαντικό να επιβεβαιωθεί και πάλι σαφώς η συνεκτικότητα της προσέγγισης η οποία ακολουθείται σήμερα και στηρίζεται, αφενός, στη συνέχιση σταθερής και υγιούς μακροοικονομικής πολιτικής, η οποία επιτρέπει την ανάπτυξη αποφασιστικής και συντονισμένης δράσης κατά της ανεργίας και, αφετέρου, αλλά και συγχρόνως, στην τήρηση του προβλεπομένου χρονοδιαγράμματος για την ολοκλήρωση των προπαρασκευαστικών εργασιών για την είσοδο στην τρίτη φάση.
<P>
Κατ' αρχήν, η εξυγίανση του μακροοικονομικού πλαισίου. Δεν υπάρχει εναλλακτική λύση στην πολιτική μείωσης των δημοσίων ελλειμμάτων που υποστηρίζει η Επιτροπή. Αποτελεί προϋπόθεση για τη δημιουργία θέσεων εργασίας. Για το τρέχον έτος, η σύσταση της Επιτροπής υποστηρίζει δύο καινοτόμα στοιχεία: πρώτον, διαρκή χαλάρωση του policy mix . Η Επιτροπή επιμένει να εγγράφει τις βασικές κατευθυντήριες γραμμές της οικονομικής πολιτικής στο πλαίσιο του άρθρου 105, παράγραφος 1 της συνθήκης. Η υποστηριζόμενη μακροοικονομική πολιτική πρέπει να συμβάλλει στην επίτευξη των στόχων της Ευρωπαϊκής Ένωσης, όπως καθορίζονται στο άρθρο 2 της συνθήκης, δηλαδή της ανάπτυξης, της απασχόλησης και της σταθερότητας. Πράγματι, δεν θα υπάρξει ουσιαστική μείωση της ανεργίας χωρίς ισχυρή και διαρκή μεσοπρόθεσμη ανάπτυξη που να υποστηρίζεται από επενδύσεις επέκτασης. Έτσι, κατά τη γνώμη της Επιτροπής, η δημοσιονομική εξυγίανση πρέπει να είναι αξιόπιστη, αλλά πέραν της ποσοτικής πλευράς της μείωσης των δημοσίων ελλειμμάτων, η σύσταση της Επιτροπής επιμένει στην ανάγκη «νέου προσανατολισμού των δημοσίων δαπανών προς παραγωγικές δραστηριότητες, όπως οι επενδύσεις σε υποδομή, σε ανθρώπινους πόρους και η ενεργή πολιτική απασχόλησης».
<P>
Η δημοσιονομική παγίωση πρέπει επίσης να είναι κοινωνικά ισόρροπη και να αντιστοιχεί σε πρόσφορη εξέλιξη των μισθών και ημερομισθίων. Αντί για αύξηση της γενικής φορολογικής πίεσης, η Επιτροπή συνιστά να τεθεί τροχοπέδη στην αύξηση των δαπανών με παράλληλη τροποποίηση των δομών της φορολογίας, ούτως ώστε να μειωθεί η φορολογική πίεση επί της εργασίας. Αυτή η πολιτική θα επιτρέψει μεγαλύτερη και περισσότερο μακροχρόνια χαλάρωση του policy mix , καθιστώντας έτσι δυνατές νομισματικές συνθήκες που να ευνοούν τη διατήρηση των επιτοκίων σε χαμηλά επίπεδα.
<P>
Δεύτερον, καλύτερη διάρθρωση με διαρθρωτικά μέτρα υπέρ της απασχόλησης. Με το σύμφωνο εμπιστοσύνης για την απασχόληση, η Επιτροπή αποκτά τα μέσα για να θέσει σε εφαρμογή το Λευκό Βιβλίο του 1993 για την ανάπτυξη, την ανταγωνιστικότητα και την απασχόληση, καθώς και τα σχετικά συμπεράσματα του Ευρωπαϊκού Συμβουλίου του Έσσεν. Πράγματι, το σύμφωνο συνίσταται στην έναρξη συλλογικού διαβήματος στο οποίο να συμμετέχουν οι δημόσιες αρχές και οι κοινωνικοί εταίροι και στον καθορισμό των αντίστοιχων δεσμεύσεών τους σε μια συνολική και συντονισμένη στρατηγική.
<P>
Όπως βλέπετε, σύμφωνα με τη σύστασή της, η Επιτροπή προσπαθεί να καταστήσει την ανεργία θέμα κοινού ενδιαφέροντος. Αλλά οι βασικές κατευθυντήριες γραμμές οικονομικής πολιτικής αποτελούν επίσης χρήσιμο και απαραίτητο όργανο για τη μετάβαση στην Οικονομική και Νομισματική Ένωση. Οι βασικές κατευθυντήριες γραμμές πρέπει να εφαρμοστούν αυστηρά. Η συνθήκη υπενθυμίζει στο άρθρο 103 ότι τα κράτη μέλη πρέπει να συντονίσουν τις οικονομικές πολιτικές τους ως θέμα κοινού ενδιαφέροντος. Αυτός είναι ο λόγος για τον οποίο η Επιτροπή συνιστά φέτος την κατάρτιση αναπροσαρμοσμένων εθνικών προγραμμάτων σύγκλισης. Τα προγράμματα αυτά πρέπει να δείχνουν σαφώς τον τρόπο με τον οποίο τα μέτρα που λαμβάνονται στο όνομα της σύγκλισης τείνουν προς το γενικό στόχο μεγαλύτερης ανάπτυξης και βελτίωσης της απασχόλησης. Για να ενισχυθεί ο συντονισμός της οικονομικής πολιτικής σε κοινοτική κλίμακα, τα εθνικά προγράμματα θα πρέπει να αποτελέσουν αντικείμενο σταθερότερης πολιτικής δέσμευσης. Προς το σκοπό αυτό, η Επιτροπή ζητά να επικυρωθούν από το Συμβούλιο.
<P>
Παρόλο που οι βασικές κατευθυντήριες γραμμές οικονομικής πολιτικής αποτελούν αποτελεσματικό και συνεκτικό μέσο για την υλοποίηση της Οικονομικής και Νομισματικής Ένωσης, η μετάβαση στην τρίτη φάση προϋποθέτει επίσης νομισματική σταθερότητα στο σύνολο της Ένωσης.
<P>
Οι εκθέσεις του κ. Perez Royo και του κ. von Wogau αποτελούν σημαντική συμβολή στις εργασίες που έχει αναλάβει η Επιτροπή για τη νομισματική σταθερότητα και την ανάγκη να μην χωριστεί η Ευρώπη στα δύο με την ευκαιρία της μετάβασης στο ευρώ.
<P>
Όσον αφορά τις επιπτώσεις των νομισματικών διακυμάνσεων, η Επιτροπή σημειώνει με ικανοποίηση ότι ο εισηγητής σας επιβεβαιώνει τις αναλύσεις που είχε υποβάλει στο Ευρωπαϊκό Συμβούλιο της Μαδρίτης. Οι νομισματικές διακυμάνσεις παραβλάπτουν την καλή λειτουργία της εσωτερικής αγοράς, αλλά η τελευταία δεν πρέπει να τεθεί σε αμφισβήτηση από ενδεχόμενα προστατευτικά μέτρα.
<P>
Τέλος, η Επιτροπή επαγρυπνεί και θα συνεχίσει να επαγρυπνεί ενώ παράλληλα, σύμφωνα με το αίτημά σας, θα συνεχίσει τις αναλύσεις της αναπροσαρμόζοντας τις επιπτώσεις των νομισματικών διακυμάνσεων μέσω τακτικής παρακολούθησης των οικονομικών δεικτών. Όπως υποστηρίζει ο εισηγητής σας, η λύση περνά από ενίσχυση της σύγκλισης, ιδίως από άποψη δημοσίου ελλείμματος, και από την εισαγωγή του ευρώ.
<P>
Όσον αφορά τις σχέσεις μεταξύ χωρών in και pre-in , σύμφωνα με την εντολή του Ευρωπαϊκού Συμβουλίου της Μαδρίτης, μαζί με το Ευρωπαϊκό Νομισματικό Ίδρυμα, η Επιτροπή εργάζεται ενεργά για τη δημιουργία νέου νομισματικού συστήματος μεταξύ των κρατών που συμμετέχουν στο ευρώ και των κρατών που δεν θα συμμετάσχουν εξαρχής. Η έκθεση του προέδρου von Wogau αποτελεί χρήσιμη συμβολή στις σχετικές εργασίες που συνεχίζονται στο Συμβούλιο ECOFIN από τη Verona και οι οποίες, όπως παρατηρώ, συγκεντρώνουν ευρεία συναίνεση.
<P>
Η Επιτροπή θεωρεί ότι αυτό το νέο σύστημα πρέπει να αποτελεί συγχρόνως εγγύηση νομισματικής σταθερότητας για την Ένωση κατά τη μεταβατική φάση, αλλά και πύλη εισόδου προς το ευρώ για τις χώρες pre-in. Κατ' αρχήν, το σύστημα θα προσφέρει εγγύηση νομισματικής σταθερότητας. Δεν μπορεί να υπάρξει μόνιμη νομισματική σταθερότητα χωρίς σύγκλιση. Για το λόγο αυτό, ο μηχανισμός ισοτιμιών θα συνοδευτεί από ενισχυμένες διαδικασίες σύγκλισης. Aλλά για να είναι πλήρως αξιόπιστο, το νέο αυτό σύστημα θα πρέπει να είναι και επαρκώς ευέλικτο, ούτως ώστε να ενσωματώνει τα διαφορετικά επίπεδα σύγκλισης μεταξύ των χωρών. Γύρω από την άγκυρα που θα αποτελέσει το ευρώ, ο νέος μηχανισμός θα διαθέτει συνεπώς αρκετά μεγάλα περιθώρια διακύμανσης με υποχρέωση παρέμβασης στα περιθώρια και τις πιστωτικές διευκολύνσεις. Η καλή λειτουργία του συστήματος απαιτεί την ευρύτερη δυνατή συμμετοχή των κρατών μελών. Εξάλλου, αυτή η συμμετοχή θα είναι προς το συμφέρον τους, δεδομένου ότι προορισμός όλων των κρατών μελών είναι να συμμετάσχουν στην Οικονομική και Νομισματική Ένωση το συντομότερο δυνατόν.
<P>
Στη συνέχεια, το νέο σύστημα θα αποτελέσει πύλη εισόδου προς το ευρώ. Οι προϋποθέσεις εισόδου θα παραμείνουν αύριο ίδιες για τις χώρες pre-in με αυτές που ισχύουν σήμερα για τις χώρες in . Αυτή η ένταξη των χωρών pre-in πρέπει να είναι όσο το δυνατόν ταχύτερη. Ο εισηγητής σας συμμερίζεται αυτή τη βούληση όταν ζητά από την Επιτροπή να σχεδιάσει νέα μέσα, τα οποία να είναι σε θέση να επισχύσουν ακόμα περισσότερο τη σύγκλιση, ούτως ώστε να σμικρυνθεί η προθεσμία ένταξης. Προς το σκοπό αυτό, κύριε Πρόεδρε, κυρίες και κύριοι, η Επιτροπή μελετά τρόπους βελτίωσης της σημερινής μορφής των προγραμμάτων σύγκλισης, τα οποία απέδειξαν την αποτελεσματικότητά τους και πρέπει να συνεχίσουν να αποτελούν τον άξονα του συστήματος.
<P>
Συμπερασματικά, θα ήθελα να επιβεβαιώσω ρητώς τη συνεκτικότητα της προσέγγισης της Επιτροπής. Μόνη η υλοποίηση υγιούς και σταθερής μακροοικονομικής πολιτικής θα επιτρέψει να αποκατασταθεί η εμπιστοσύνη και να τονωθεί η ανάπτυξη. Οι βασικές κατευθυντήριες γραμμές εγκρίθηκαν ομόφωνα από το σύνολο των κρατών μελών κατά το τελευταίο Συμβούλιο ECOFIN. Είναι ουσιώδες να συνεχιστεί και να διατηρηθεί η συνολική δυναμική αυτής της πολιτικής αναπτύσσοντας ταυτόχρονα τις απαραίτητες διαρθρωτικές πολιτικές για την προώθηση της απασχόλησης στην Ευρώπη. Το σύνολο των προπαρασκευαστικών εργασιών για την είσοδο στην τρίτη φάση πρέπει να έχει ολοκληρωθεί ένα τουλάχιστον έτος πριν την απόφαση μετάβασης. Συνεπώς, το Ευρωπαϊκό Συμβούλιο πρέπει να θεσπίσει τις λεπτομέρειες του νέου νομισματικού συστήματος, αλλά και του συμφώνου σταθερότητας και του νομικού καθεστώτος του ευρώ.
<P>
Η υλοποίηση της Οικονομικής και Νομισματικής Ένωσης αποτελεί συνολικό σχέδιο. Θα ολοκληρωθεί υπό τις προϋποθέσεις και με το χρονοδιάγραμμα που προβλέπει η συνθήκη.
<P>
(Χειροκροτήματα)

<SPEAKER ID=22 LANGUAGE="EN" NAME="Donnelly, Alan">
Κύριε Πρόεδρε, θα ήθελα να ευχαριστήσω το Συμβούλιο και την Επιτροπή για τις παρουσιάσεις που έκαναν σήμερα το πρωί. Θα συγκεντρώσω την προσοχή μου στους βασικούς οικονομικούς προσανατολισμούς. Η Σοσιαλιστική Ομάδα απορρίπτει με σταθερότητα τους προσανατολισμούς τους οποίους υιοθέτησε πρόσφατα το Συμβούλιο του Ecofin και παραμένει έντονα δυσαρεστημένη με την προσέγγιση που υιοθέτησε η Επιτροπή αναφορικά με τις οικονομικές προοπτικές της Ευρωπαϊκής Ένωσης.
<P>
Το πρώτο σημείο που θα πρέπει να εξετάσουμε είναι οι βασικοί οικονομικοί δείκτες για τους οποίους η Επιτροπή ισχυρίζεται ότι είναι ευνοϊκοί. Αυτή τη στιγμή έχουμε πρωτοφανή για την ιστορία επίπεδα ανεργίας. Περίπου 50 εκατομμύρια άτομα στην Ευρωπαϊκή Ένωση υποφέρουν από κοινωνικό αποκλεισμό και φτώχεια. Η εσωτερική ζήτηση στην ΕΕ έχει συμπιεστεί εξ αιτίας των επιθέσεων κατά της κοινωνικής προστασίας και της εργασίας. Οι πραγματικοί μισθοί έχουν λιμνάσει. Η εμπιστοσύνη των επιχειρήσεων έπεσε ξανά τον περασμένο μήνα, για δέκατη έβδομη φορά στη συνέχεια, και η εμπιστοσύνη των καταναλωτών έχει καταβαραθρωθεί. Οι δημόσιες επενδύσεις κατά τα τελευταία δέκα χρόνια έχουν υποχωρήσει από το 3, 5 % του ΑΕγχΠ στο 2, 5 %.
<P>
Εάν η Επιτροπή και το Συμβούλιο ισχυρίζονται ότι αυτοί οι δείκτες είναι ευνοϊκοί, τότε πολύ θα ήθελα να δω τις στατιστικές επάνω στις οποίες στηρίζουν τον ισχυρισμό τους. Είναι σαφές ότι η Ευρώπη βρίσκεται σε κρίση και ότι χρειάζονται συντονισμένα μέτρα εκ μέρους της Επιτροπής και του Ecofin για να βγεί απ' αυτήν. Ο ρυθμός ανάπτυξης αυτό το έτος θα είναι 1, 5 %, ποσοστό το οποίο αναμένω ότι θα διαμορφωθεί σε ακόμη χαμηλότερα επίπεδα με το τέλος του έτους. Κατά το επόμενο έτος αναμένεται ρυθμός ανάπτυξης της τάξεως του 2 % ή του 2, 5 %, δηλ. εντελώς ανεπαρκής.
<P>
Αυτός είναι ο λόγος για τον οποίο η έκθεσή μας είναι πολύ επικριτική για τους οικονομικούς προσανατολισμούς. Θα ήθελα ιδιαίτερα να σχολιάσω τους προσανατολισμούς όπως εγκρίθηκαν από το Συμβούλιο των Υπουργών. Ο κ. De Silguy δεν αναφέρθηκε καθόλου στον τρόπο με τον οποίο μετεβλήθησαν από το Συμβούλιο οι βασικοί οικονομικοί προσανατολισμοί και θα ζητούσα τόσο από τον κ. De Silguy όσο και από το Συμβούλιο να ασχοληθούν συγκεκριμένα με τις μεταβολές που επέφερε το Ecofin στους προσανατολισμούς αυτούς. Ελπίζω ότι το Συμβούλιο παρακολουθεί προσεκτικά. Υπάρχουν δέκα περιπτώσεις όπου το Συμβούλιο έχει παραλείψει αντικείμενα από τους προσανατολισμούς που είχε διαμορφώσει η Επιτροπή, με τους οποίους ήδη διαφωνούσε το Κοινοβούλιο.
<P>
Γιατί άραγε το Συμβούλιο παρέλειψε την αναφορά σε κάποιο καλύτερο μίγμα οικονομικής πολιτικής ευνοϊκό για την ανάπτυξη; Το Συμβούλιο του Ecofin ήταν εκείνο που έκανε τη διαγραφή. Θα ήθελα να ξέρω γιατί. Το Ecofin διέγραψε επίσης την αναφορά που έκανε η ετήσια οικονομική έκθεση στην άποψη του Κοινοβουλίου. Για ποιό λόγο τη διέγραψε; Μια ύφεση διαρκείας στη μακροοικονομική πολιτική είναι απαραίτητη για την επανέναρξη της οικονομικής δραστηριότητας και τη μεσοπρόθεσμη ενίσχυση της ανάπτυξης για τη δημιουργία απασχόλησης. Και πάλιν, το Συμβούλιο παρέλειψε την αναφορά αυτή από το κείμενο της Επιτροπής. Γιατί έγινε αυτό; Η νομισματική πολιτική μπορεί, μέσα στα πλαίσια του άρθρου 105 της Συνθήκης, να συμβάλλει ουσιαστικά στην υλοποίηση των αντικειμενικών σκοπών της Κοινότητας όπως αυτοί ορίζονται στο άρθρο 2 της Συνθήκης. Η αναφορά αυτή διεγράφη. Γιατί άραγε; Το Συμβούλιο θα πρέπει να παρουσιαστεί στο Σώμα και να εξηγήσει τους λόγους αυτών των μεταβολών.
<P>
Το κείμενο της Επιτροπής έκανε αναφορά στους κοινωνικούς εταίρους και στον εξελισσόμενο μεταξύ τους διάλογο. Το Συμβούλιο διέγραψε την αναφορά στην ανάγκη αποτελεσματικού συντονισμού μεταξύ των ενδιαφερομένων μερών και των ενδιαφερομένων χωρών ο οποίος θεωρείται θεμελιώδης ούτως ώστε να διασφαλιστεί η συνοχή των πολιτικών αυτών. Το σημείο αυτό διεγράφη και θέλουμε να μάθουμε τον λόγο. Το Συμβούλιο διέγραψε την αναφορά στο γεγονός ότι τα μέτρα που στοχεύουν στη βελτίωση της σύγκλισης μεσοπρόθεσμα βαδίζουν χέρι με χέρι με την προώθηση της ανάπτυξης και της απασχόλησης. Για ποιόν λόγο το Συμβούλιο παρέλειψε την αναφορά αυτή από τους βασικούς οικονομικούς προσανατολισμούς; Σε σχέση με τα διευρωπαϊκά δίκτυα, η δήλωση η οποία περιλαμβάνεται στο κείμενο της Επιτροπής, ότι δηλ. θα πρέπει να αναληφθεί δράση για να παραμεριστούν και τα τελευταία εμπόδια στην υλοποίηση των προγραμμάτων των ΔΕΔ, δεν συμπεριελήφθη στο κείμενο του Συμβουλίου.
<P>
Το Συμβούλιο του Ecofin διακατέχεται από θηριώδη υπεροψία εάν πιστεύει ότι μπορεί με μια μονοκοντυλιά να αγνοήσει την ανάπτυξη και την απασχόληση στην Ευρωπαϊκή Ένωση. Το Σώμα δεν ήταν μεν ικανοποιημένο με το κείμενο της Επιτροπής, αλλά το κείμενο αυτό έκανε τουλάχιστον κάποια προσπάθεια να αναφερθεί στην ανάγκη για μείωση των επιπέδων ανεργίας και για αντιμετώπιση των εξαιρετικά χαμηλών ρυθμών ανάπτυξης. Το κείμενο του Συμβουλίου είναι εντελώς απαράδεκτο για το Κοινοβούλιο. Εάν το Συμβούλιο διαβάσει την παράγραφο 10 της προτάσεως ψηφίσματος για την οποία θα ψηφίσουμε σήμερα το μεσημέρι, θα διαπιστώσει ότι εμμένουμε όπως στη Φλωρεντία περιληφθούν ξανά όλα εκείνα που διεγράφησαν από το κείμενο της Επιτροπής και ότι αυτό θα πρέπει να είναι το κείμενο που θα πρέπει εν συνεχεία να εγκριθεί από το Συμβούλιο.
<P>
Εάν δεν συμβεί αυτό προειδοποιώ το Συμβούλιο ότι, είτε είναι η ιταλική προεδρία που θα κλείνει τη θητεία της τον Ιούνιο, είτε ο κ. Σπρίνγκ ή ο κ. Μπάρτον που θα παρουσιάζουν το πρόγραμμα της ιρλανδικής προεδρίας, το Κοινοβούλιο θα απορρίψει συνολικά τα συμπεράσματα της Φλωρεντίας, εκτός εάν το Συμβούλιο δεσμευτεί πραγματικά για τη μείωση της ανεργίας, τη βελτίωση της ανάπτυξης στην Ευρώπη και τη διασφάλιση ότι το πρόγραμμα για την ΟΝΕ θα πορευτεί σ' ένα δρόμο ο οποίος θα έχει κάποιο νόημα για τους πολίτες αντί να παραμένει κάτι που αποτελεί αντικείμενο μόνο και μόνο των διοικητών των κεντρικών τραπεζών.
<P>
(Χειροκροτήματα από την αριστερά πτέρυγα)

<SPEAKER ID=23 NAME="Χριστοδούλου">
Κύριε Πρόεδρε, θα ήθελα να ευχαριστήσω και τον κ. Λαμφαλουσί και τον κ. Ντε Σιλγκί για τις εκθέσεις τις οποίες έκαναν.
<P>
Συγκεκριμένα, για το θέμα του Ευρωπαϊκού Νομισματικού Ινστιτούτου, θα πρέπει να πω ότι αυτή η έκθεση, όπως και η περασμένη, κάνει μία πολύ σωστή και έντονη προσπάθεια να καλύψει τα θέματα της προετοιμασίας για την τρίτη φάση και με χαρά βλέπουμε ότι η πρόοδος που έχει συντελεσθεί είναι σημαντική.
<P>
Βεβαίως, στο κεφάλαιο 1, το οποίο αναφέρεται στην ανάπτυξη της οικονομίας, έχω ορισμένες παρατηρήσεις τις οποίες νομίζω ότι θα μπορούσαμε να συζητήσουμε κάποια στιγμή εκτενέστερα. Φερ'ειπείν δεν επιμένει όσο νομίζω ότι θα έπρεπε να επιμείνει η έκθεση αυτή στη διάρκεια των οικονομικών επιδόσεων και πιστεύω ότι αυτό είναι κάτι το οποίο θα πρέπει να τονίζεται συνεχώς. Το να πετύχει κάποια χώρα ικανοποιητικά στοιχεία συγκλίσεως και ξαφνικά να καταρρέει δεν είναι κάτι το οποίο θα βοηθήσει στην καλή εφαρμογή της Οικονομικής και Νομισματικής Ενώσεως.
<P>
Βεβαίως, και η έκθεση του Ινστιτούτου διαπνέεται από κάποια αισιοδοξία. 'Ηθελα να παρατηρήσω στα σχόλια που έγιναν προηγουμένως ότι είναι λογικό να υπάρχει κάποιο στοιχείο αισιοδοξίας σ'αυτές τις αναλύσεις. Δεν μπορεί τα μηνύματα τα οποία δίδονται από τα όργανα της Ευρωπαϊκής Ενώσεως να διαπνέονται από απαισιόδοξο πνεύμα και από καταστροφικές εκτιμήσεις. Βέβαια, μεταξύ αυτού και του να κάνουμε ανεδαφικές εκτιμήσεις και αναλύσεις, υπάρχει μία μεγάλη διαφορά. Πάντως θα πρέπει να παρατηρήσει κανείς ότι οι οικονομικές προοπτικές, όπως αναλύονται, δεν απέχουν και πάρα πολύ από την πραγματικότητα. Υπάρχει βέβαια αυτό το στοιχείο της αισιοδοξίας, αλλά η ουσία του θέματος παραμένει σωστή. Αυτό ισχύει για το Ευρωπαϊκό Νομισματικό Ινστιτούτο και για την Επιτροπή.
<P>
Οσον αφορά την ανάλυση του Συμβουλίου και τις αλλαγές οι οποίες έγιναν στις οικονομικές προοπτικές, θα πρέπει και εγώ να πω ότι τις θεωρώ τελείως ακατανόητες. Εκτός εάν το ECOFIN αποφάσισε να αντιμετωπίσει τα θέματα καθαρά τεχνικά και να μην προβεί σε πολιτικές προοπτικές και αναλύσεις. Διότι, εάν το έκανε αυτό -που το θεωρώ σφάλμα-, τότε δικαιολογούνται αυτές οι αφαιρέσεις, αλλά βέβαια τότε το ECOFIN μετατρέπεται σε ένα τεχνικό όργανο και όχι στο πολιτικό όργανο το οποίο πρέπει να είναι.
<P>
Οσον αφορά την εσωτερική αγορά, την αναφέρει η ανάλυση του Ευρωπαϊκού Νομισματικού Ινστιτούτου ως το μοχλό της εξελίξεως, εν αντιθέσει προς το 94, όπου οι εξαγωγές ήταν αυτές οι οποίες θα ενίσχυαν την ανάπτυξη της οικονομίας. Βέβαια, η εσωτερική αγορά είναι θέμα ανταγωνιστικότητος και το μεγάλο πρόβλημα το οποίο έχει η ανταγωνιστικότητα στην Ενωμένη Ευρώπη είναι ότι έχουμε φθάσει σ'ένα επίπεδο ζωής και συμπεριφοράς της κοινωνίας μας που μας δημιουργεί προβλήματα με τους ανταγωνιστές μας, οι οποίοι δεν ακολουθούν τα ίδια κριτήρια. Αυτό όμως θα πρέπει να το αντιμετωπίσουμε με ένα τρόπο λογικό και παραγωγικό και όχι να καταλήγουμε σε συμπεράσματα, όπως αυτά που αναφέρονται, για τη χαλάρωση της νομισματικής πολιτικής. Δεν υπάρχει εναλλακτική λύση στην αυστηρή νομισματική πολιτική αυτή τη στιγμή. Είναι αδύνατο να υιοθετήσουμε οποιαδήποτε άλλη πολιτική, και η αντιμετώπιση φαινομένων τα οποία είναι διαρθρωτικής μορφής με μέτρα τα οποία ενδείκνυνται για κυκλική αντιμετώπιση είναι εσφαλμένη, διότι αντί για καλό κάνει κακό.
<P>
Οσον αφορά την ανεργία, το να την αποδίδουμε σε κάτι το ανεξάρτητο και κάτι το οποίο να μην είναι συνέπεια άλλων φαινομένων είναι πολύ μεγάλο σφάλμα. Η ανεργία δεν έπεσε από τον ουρανό. Είναι συνέπεια άλλων φαινομένων και δη διαρθρωτικών. Αυτά τα διαρθρωτικά φαινόμενα θα πρέπει να προσπαθήσουμε να βελτιώσουμε και αυτά δεν βελτιώνονται με αντικυκλικά μέτρα, που αναφέρονται συνεχώς εδώ. Επαναλαμβάνω και πάλι ότι σ'αυτές τις περιπτώσεις τα αντικυκλικά μέτρα έχουν ακριβώς το αντίθετο αποτέλεσμα σε μακροπρόθεσμη βάση.
<P>
Οσον αφορά το θέμα της συγκλίσεως και της σχέσεως μεταξύ των κρατών που θα είναι ή όχι στο τελευταίο στάδιο της Ενώσεως, θα ήθελα να πω ότι εδώ, ευτυχώς, αρχίζει η εφαρμογή της Συνθήκης να γίνεται σωστή και η ανάλυση των παραμέτρων να έχει κάποιο στοιχείο ελαστικότητος. Και γιατί αυτό; Διότι είναι πολύ πιο βασικό να κρατήσουμε την ημερομηνία της αρχής το 1999, παρά να μας εμποδίσουν ορισμένα πολύ μικρά ποσοστά.
<P>
Και εδώ, κύριε Πρόεδρε, θα ήθελα να αναφέρω ότι θα πρέπει να ληφθούν υπόψη στις αναλύσεις και τα κριτήρια αυτών οι οποίοι επιθυμούν να μπουν στην 'Ενωση και στο πρώτο στάδιο είναι απ'έξω, και θέματα τα οποία έχουν σχέση με έκτακτα γεγονότα. Και θα μου επιτρέψτε να αναφέρω την περίπτωση της χώρας μου, η οποία ακριβώς λόγω του ότι δεν δίδεται από την Ευρωπαϊκή 'Ενωση πολιτική κάλυψη σε περίπτωση πολεμικής απειλής την οποία ενδεχομένως να αντιμετωπίσει, αναγκάζεται τώρα να υιοθετήσει ένα πρόγραμμα εξοπλισμών ύψους 10 δις ECU, πράγμα το οποίο καταστρέφει τελείως όλες τις προσπάθειες που έγιναν τα τελευταία χρόνια για να μπορέσει να προχωρήσει στη σύγκλιση και να ενταχθεί στο Ευρωπαϊκό Νομισματικό Σύστημα και την Οικονομική και Νομισματική 'Ενωση. Είναι ένα θέμα το οποίο θα πρέπει κάποια στιγμή να αντιμετωπισθεί με πολύ περισσότερη σοβαρότητα από ό, τι τώρα.

<SPEAKER ID=24 LANGUAGE="IT" NAME="Garosci">
Κύριε Πρόεδρε, θα ήθελα πριν από όλα να συγχαρώ τους τρεις εισηγητές, ειδικότερα τον κ. Gasoliba, για τη σύνταξη των εκθέσεων που ακούσαμε. Η ομάδα μας, όπως και η Επιτροπή Οικονομικής Πολιτικής, εξετάζει με μεγάλη προσοχή την ετήσια έκθεση του ΕΝΙ, που αποτελεί ένα σημαντικό και εξαντλητικό έγγραφο για την κατάσταση στην οποία βρίσκεται η προετοιμασία της Οικονομικής και Νομισματικής Ένωσης. Κατά το προσεχές όμως εξάμηνο θα πρέπει να προσδιορίσουμε τα όρια του συνολικού πλαισίου ενόψει της τρίτης φάσης και των προσανατολισμών που θα πρέπει να αακολουθήσει το ευρωπαϊκό σύστημα των κεντρικών τραπεζών. Όπως υπέδειξε ο πρόεδρος Lamfalussy, η διαδικασία οικονομικής ενσωμάτωσης ακολουθεί το σωστό δρόμο, αλλά η ανάκαμψη, που όλοι ευχόμαστε, δεν έχει αρχίσει και η ανεργία παραμένει το πρώτο πρόβλημα της Ευρώπης.
<P>
Η έκθεση του ΕΝΙ υποδεικνύει με σαφήνεια ότι η επίλυση απαιτεί, μεταξύ άλλων, μία σημαντική περικοπή του δημόσιου χρέους και του δημόσιου ελλείματος. στο θέμα αυτό το Ινστιτούτο θα πρέπει να παρέμβει ειδικότερα σε εκείνα τα κράτη μέλη όπου αυτού του είδους τα προβλήματα είναι πολύ έντονα ώστε να παρεμποδίζουν μέχρι τώρα την πλήρη ένταξή τους στο ενιαίο νομισματικό σύστημα. Θα πρέπει εξάλλου να δοθεί μεγαλύτερη προσοχή και να υπάρξει μεγαλύτερη διαθεσιμότητα προς εκείνα τα κράτη που, αν και δεν εφαρμόζουν μέχρι στιγμής απολύτως τις παραμέτρους του Μάαστριχτ, δείχνουν ότι αντιστρέφεται η τάση, αφήνοντας να προβλεφθεί ότι οι σημερινές αρνητικές παράμετροι τους, σε ελαφρά μακροπρόθεσμο χρονικό διάστημα, θα μπορέσουν να ενταχθούν στο ενιαίο νομισματικό σύστημα.
<P>
Όπως υπενθύμισε ο επίτροπος Di Silguy, το πλαίσιο του ΕΝΙ όπως καθορίστηκεστο Μάαστριχτ, θα πρέπει να χρησιμοποιηθεί προς την κατεύθυνση ενός πιο ενεργού συντονιστικού ρόλου των νομισματικών πολιτικών των κρατών μελών. Χρειάζεται εξάλλου να εκτιμηθεί προληπτικά η κατάσταση που θα μπορούσε να να δημιουργηθεί με τη συνύπαρξη κρατών που συμμετέχουν και κρατών που δεν θα συμμετάσχουν στο ενιαίο νόμισμα με αποτέλεσμα τη στρέβλωση του ανταγωνισμού και τις διακυμάνσεις των συναλλαγματικών ισοτιμιών.
<P>
Υπάρχει τέλος μία πρακτική πλευρά στην οποία αποδίδουμε ιδιαίτερη προσοχή, πρόκειται για την εισαγωγή στην αγορά του νέου νομίσματος Euro, και τη διάδοσή του στα κράτη μέλη. Δεν θα είναι βεβαίως εύκολο να εξηγηθεί στους ευρωπαίους πολίτες πώς λειτουργεί το ενιαίο νόμισμα. θα απαιτηθεί η μέγιστη δυνατή συνεργασία των δομών της αγοράς, όπου ο πολίτης θα βρίσκει την υλική υπόσταση του Euro. Έχω υπ' όψη μου το σύστημα του λιανικού εμπορίου, σε όλες τις μορφές του, για το οποίο θα είναι απαραίτητη μία εκστρατεία ενημέρωσης προς τους επιχειρηματίες, κυρίως των μικρών και των μεσαίων επιχειρήσεων, και προς τους συνεργάτες τους στα σημεία πώλησης. Στα σημεία αυτά ακριβώς ο καταναλωτής θα ανακαλύψει το ενιαίο νόμισμα και ίσως θα κατανοήσει καλύτερα το κοινοτικό οικονομικό σύστημα. Η αποδοχή και η κατανόηση, εκ μέρους του κοινού, του ενιαίου νομίσματος, θα ταυτισθούν με την αποδοχή και την κατανόηση της Ενωμένης Ευρώπης.

<SPEAKER ID=25 LANGUAGE="EN" NAME="Cox">
Κύριε Πρόεδρε, αναφέρομαι στις βασικές οικονομικές κατευθύνσεις. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών πιστεύει ότι στην καρδιά της οικονομικής πολιτικής της Ένωσης υπάρχει ένα χάσμα αξιοπιστίας το οποίο υπονομεύει την εμπιστοσύνη του κοινού στην όλη αυτή επιχείρηση. Υπάρχει χάσμα μεταξύ των φιλοδοξιών και της υλοποίησής τους, μεταξύ των λόγων και της ουσίας, μεταξύ των οικονομικών προσανατολισμών και της εφαρμογής τους. Το χάσμα αυτό γίνεται οδυνηρά αντιληπτό από τα 18 εκατομμύρια ατόμων που δεν έχουν εργασία και από τα άνω των 50 εκατομμυρίων ατόμων που ζουν στον κοινωνικό αποκλεισμό και τη φτώχεια. Πρόκειται πραγματικά για ένα φοβερό ρεκόρ.
<P>
Η έκθεση του Ecofin για το Συμβούλιο της Φλωρεντίας σχετικά με εκείνο που εγώ θα το χαρακτήριζα ως τη μη εφαρμογή των οικονομικών προσανατολισμών του 1995 η οποία ακολούθησε τη μη εφαρμογή των αντίστοιχων προσανατολισμών του 1994, αποτελεί ένα τυπολατρικό, ψυχρό και παθητικό έγγραφο αντίστοιχο προς το προηγούμενο αξιολύπητο ιστορικό στο οποίο αναφέρθηκα. Δεν θα πρέπει επομένως να μας παραξενεύει το γεγονός ότι στην καθημερινή ζωή τους πάρα πολλοί ευρωπαίοι πολίτες αμφισβητούν την ικανότητα της Ευρώπης να πραγματοποιήσει αυτά που λέει - είναι γιατί γνωρίζουν ότι οι πράξεις μιλούν καλύτερα από τα λόγια.
<P>
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών είναι σταθερά προσηλωμένη στην επίτευξη της ΟΝΕ με βάση τα κριτήρια και το χρονοδιάγραμμα της Συνθήκης, αλλά σχετικά μ' αυτό υπάρχει περιθώριο για ουσιαστική πολιτική συζήτηση.
<P>
Στον χρόνο που μου υπολείπεται θα ήθελα να υποβάλω ορισμένες ερωτήσεις προς το Συμβούλιο. Από την πλευρά των θεσμικών οργάνων, επαναλαμβάνω την ερώτηση: γιατί το Συμβούλιο, ακόμη και στο προοίμιο των προτάσεών του, παρέλειψε την κάθε αναφορά στις απόψεις του Κοινοβουλίου;
<P>
Από απόψεως πολιτικών, θα ήθελα να ζητήσω από το Συμβούλιο να απαντήσει σήμερα στο ερώτημα σχετικά με την πολιτική επί του πληθωρισμού όπου γνωρίζουμε ότι, σύμφωνα με τις αναλύσεις μας, βρίσκεται σε ένα από τα χαμηλότερα επίπεδα της ιστορίας του και ότι ελέγχεται αποτελεσματικά. Γιατί το Συμβούλιο συνιστά ότι τα αποτελέσματα αυτά θα πρέπει να βελτιωθούν; Δεν συμμερίζεται άραγε τον φόβο που εξέφρασε πρόσφατα η Τράπεζα Διεθνών Διακανονισμών ότι υπάρχει κίνδυνος ύφεσης εάν ο στόχος της σταθερότητας των τιμών εξωθηθεί πέραν των αναγκαίων ορίων; Ποιά είναι η γνώμη του Συμβουλίου επ' αυτού;
<P>
Τέλος, επί του θέματος του μίγματος της μακροοικονομικής πολιτικής το οποίο θα διευκολύνει την ανάπτυξη, την απασχόληση και τη σύγκλιση, η Επιτροπή ορθώς αναφέρθηκε στο άρθρο 105(1) και επιτρέψτε μου να αντιγράψω εν συντομία: »Η νομισματική πολιτική θα πρέπει να υποστηρίζει τις οικονομικές πολιτικές της Ευρωπαϊκής Ένωσης, συμπεριλαμβανομένων εκείνων οι οποίες αναφέρονται σε ένα υψηλό επίπεδο απασχόλησης». Το Συμβούλιο θα πρέπει να εξηγήσει σήμερα γιατί, πολιτικά, έχει αγνοήσει σκανδαλωδώς αυτή τη δυνατότητα λήψεως συμπληρωματικών μέτρων, διότι συμβολικά είναι ως να λέει στα 18 εκατομμύρια ανέργους: δεν δίνουμε καμία σημασία στο κατάλληλο μίγμα, είμαστε μονεταριστές και θα ακολουθήσουμε τη δική μας πορεία. Εάν αυτή είναι η πορεία σας, αποτελεί πολιτικό σφάλμα τόσο για το Συμβούλιο όσο και για την Ευρώπη.
<P>
(Χειροκροτήματα από την αριστερά και την κεντρώα πτέρυγα)

<SPEAKER ID=26 NAME="Θεωνάς">
Κύριε Πρόεδρε, με το σενάριο εισαγωγής του ενιαίου νομίσματος δρομολογείται η διαμόρφωση της Ευρώπης των πολλαπλών ταχυτήτων. Η ομάδα μας εκφράζει την έντονη ανησυχία της για τις συνέπειες που θα αντιμετωπίσουν κυρίως οι πιο αδύναμες χώρες, αλλά και τα εκατομμύρια εργαζόμενοι και άνεργοι της 'Ενωσης. Ιδιαίτερα επισημαίνουμε την ουσιαστική κατάργηση κάθε έννοιας εθνικής ανεξαρτησίας στην άσκηση νομισματικής και συναλλαγματικής πολιτικής, η οποία εκχωρείται σε όργανα στερούμενα κάθε πολιτικής και δημοκρατικής νομιμοποίησης, όπως είναι το Ευρωπαϊκό Σύστημα Κεντρικών Τραπεζών.
<P>
Οι εκτός ενιαίου νομίσματος χώρες θα μείνουν ακόμη περισσότερο πίσω σε σχέση με τις χώρες της ΟΝΕ, θα μεγαλώσει η απόκλιση, όχι μόνον σε ονομαστικούς, αλλά και σε πραγματικούς όρους. Αυτό θα οδηγήσει στην άσκηση ακόμη πιο σκληρής αντιλαϊκής πολιτικής στο όνομα της προσέγγισης των κριτηρίων του Μάαστριχτ, που θα παραμένει άπιαστο όνειρο. Οι χώρες που θα μείνουν εκτός θα αντιμετωπίσουν σοβαρά προβλήματα πόρων, δεδομένου ότι τα κεφάλαια, έστω και κερδοσκοπικά σε πρώτη φάση, θα στραφούν στις χώρες του σκληρού πυρήνα, γεγονός που θα επιδράσει καταλυτικά στα συναλλαγματικά αποθέματα, το επίπεδο ανάπτυξης και το βιωτικό επίπεδο των εργαζομένων των χωρών αυτών.
<P>
Η κατάργηση του ECU θα θέσει νέα προβλήματα σχετικά με τον κοινοτικό προϋπολογισμό και τις δημοσιονομικές σχέσεις μεταξύ της Ευρωπαϊκής 'Ενωσης και των κρατών αυτών. Τα ασφάλιστρα κινδύνου, καθώς και η χρήση του νέου νομίσματος παράλληλα με τα εθνικά κατά την μεταβατική περίοδο, σαν νομίσματα υποχρεωτικής κυκλοφορίας, θα δημιουργήσουν πρόσθετα προβλήματα στις χώρες που δεν μετέχουν στο ενιαίο νόμισμα, που θα πρέπει να αντιμετωπίσουν με διαφορετικούς όρους και αρνητικές επιπτώσεις στην οικονομία τους.
<P>
Η απόφαση για την παραπέρα διεύρυνση της Ευρωπαϊκής 'Ενωσης δημιουργεί τον κίνδυνο το βάρος της διαδικασίας αυτής, και συνεπώς το κόστος της διεύρυνσης, να μεταφερθεί στις χώρες που δεν θα μετέχουν. Εμείς ελπίζουμε, κύριε Πρόεδρε, ότι οι λαοί των χωρών της Ευρωπαϊκής 'Ενωσης δεν θα υιοθετήσουν τέτοιες επιλογές, θα αντιταχθούν σε αυτήν την προοπτική, θα απαιτήσουν την διεξαγωγή δημοψηφισμάτων στα κράτη μέλη κατά την διαδικασία έγκρισης των νέων Συνθηκών, ότι θα αρνηθούν να υποταχτούν στον μονόδρομο της δημοκρατίας των τραπεζιτών.

<SPEAKER ID=27 LANGUAGE="FI" NAME="Hautala">
Αξιότιμε κύριε Πρόεδρε, σε όλες ανεξαιρέτως τις εκθέσεις, οι οποίες εξετάσθηκαν σήμερα, υπογραμμίζεται ότι το χρονοδιάγραμμα και τα κριτήρια της ΟΝΕ πρέπει να τηρηθούν κατά γράμμα και χωρίς να υπολογίζεται το ενδεχόμενο κόστος. Πάντως είναι βέβαιο ότι κατά τη διάρκεια, τουλάχιστον, της χιλιετίας αυτής δεν θα καταστεί δυνατή η θέσπιση ενιαίου νομίσματος για όλα τα κράτη μέλη της ΕΕ. Αυτή τη στιγμή, μάλιστα, δεν γνωρίζουμε καν εάν η ΟΝΕ θα ολοκληρωθεί ποτέ.
<P>
Ούτως ή άλλως η ΟΝΕ αναμένεται να διχάσει την Ένωση ενώ, λαμβανομένης υπόψη και της διεύρυνσης προς ανατολάς, θα οδηγηθούμε σε μία νομισματική ένωση τριών, τουλάχιστον, ταχυτήτων. Δεν πρέπει να λησμονούμε ότι η ΟΝΕ αποτελεί συνέχεια της θέσπισης της εσωτερικής αγοράς. Ιδιαίτερα ενδιαφέρον και ενδεικτικό είναι το γεγονός ότι ακόμη και ο Επίτροπος κύριος Μάριο Μόντι έχει διαπιστώσει ότι η εσωτερική αγορά δεν έχει εκπληρώσει του στόχους που της είχαν τεθεί σε μακροοικονομικό επίπεδο. Η θέσπιση της εσωτερικής αγοράς δεν έχει συμβάλλει σχεδόν καθόλου στη μείωση της ανεργίας. Ο Επίτροπος προέβη στην ανωτέρω διαπίστωση κατά την διάρκεια της Διάσκεψης Κορυφής της Φλωρεντίας. Αναρωτιέμαι σοβαρά εάν μας αναμένει παρόμοια απογοήτευση και σε ό, τι αφορά την ΟΝΕ, δεδομένου ότι τόσο η εσωτερική αγορά όσο και η ΟΝΕ αποτελούν στόχους, άρρηκτα συνδεδεμένους μεταξύ τους, ενός και του αυτού προγράμματος.
<P>
Η Ομάδα των Πρασίνων υποστηρίζει ομόφωνα ότι, στο εξής, πρέπει να ασκείται μία υγιής οικονομική πολιτική, στα πλαίσια της οποίας η δημόσια οικονομία θα βρίσκεται σε κατάσταση ισορροπίας και δεν θα σπαταλώνται, πλέον, υπερβολικά ποσά από τον προϋπολογισμό για την εξόφληση των τόκων του δημόσιου χρέους. Σήμερα, πάντως, η κοινωνία, βάσει των ευρωπαϊκών προτύπων και των προτύπων που έχουν θέσει οι Χώρες του Βορρά, απειλείται από το γεγονός ότι ο χρόνος ο οποίος έχει διατεθεί για την εκπλήρωση των κριτηρίων της ΟΝΕ είναι, σαφώς, ανεπαρκής. Λόγω ελλείψεως χρόνου, οι αρμόδιοι αναγκάζονται, συχνά, να λαμβάνουν υπερβλικά σκληρά μέτρα για να καταστεί, εντός του προκαθορισθέντος χρονικού διαστήματος, δυνατή η ολοκλήρωση της Οικονομικής και Νομισματικής Ένωσης. Για το λόγο αυτό πιστεύω ότι πρέπει, οπωσδήποτε, να διευρυνθεί το χρονικό περιθώριο.
<P>
Ένας πρόσθετος λόγος για την αναβολή της ολοκλήρωσης της ΟΝΕ είναι ότι έτσι θα δοθεί η δυνατότητα να επιτευχθεί μία πραγματική σύγκλιση σε ό, τι αφορά τις οικονομίες των κρατών μελών της ΕΕ. Σύμφωνα με ορισμένες μελέτες, τελευταίως ενδέχεται να έχει σημειωθεί ακόμη και μία απόκκλιση των οικονομιών μερικών από τα κράτη μέλη της Ευρωπαϊκής Ένωσης.
<P>
Προτείνω να ορισθεί ως προϋπόθεση την ολοκλήρωση της ΟΝΕ η μείωση, στο ήμισυ, της ανεργίας. Απ' ό, τι γνωρίζω, η βελτίωση της απασχόλησης αποτελεί στόχο τόσο των κρατών μελών που μαστίζονται από την ανεργία όσο και της Ευρωπαϊκής Ένωσης. Πρέπει να εξετασθεί το ενδεχόμενο να καταστεί κάπως ελαστικότερη η οικονομική και η νομισματική πολιτική. Σύμφωνα με υπολογισμούς, η άνοδος του πληθωρισμού κατά 1 % δύναται να αποτελέσει αφετηρία για τη δημιουργία δύο εκατομμυρίων νέων θέσεων απασχόλησης.
<P>
Κατά κύριο, όμως, λόγο η Ομάδα των Πρασίνων εισηγείται την εκ βάθρων μεταρρύθμιση του φορολογικού συστήματος. Η Επιτροπή έχει εκπονήσει τελευταίως ένα ιδιαιτέρως ενδιαφέρον έγγραφο σχετικά με την φορολογία στην Ευρωπαϊκή Ένωση. Στο έγγραφο αυτό υπογραμμίζεται κυρίως η ανάγκη να εξετάζεται, στο εξής, η κοινοτική φορολογία ως μία ενότητα. Δεν πρέπει, δηλαδή, να επιβάλλονται μεμονωμένοι φόροι χωρίς να λαμβάνονται υπόψιν οι ενδεχόμενες συλλογικές επιπτώσεις από τις επιβολές αυτές για την οικονομία της Κοινότητας. Δεν πρέπει να λησμονούμε ότι τα κράτη μέλη έχουν ήδη απωλέσει ένα σημαντικό μέρος της ανεξαρτησίας τους σε θέματα φορολογικής πολιτικής. Το γεγονός ότι η αγορά διαδραματίζει ολοένα και ουσιαστικότερο ρόλο στην ρύθμιση της εν γένει κατάστασης, αποτελεί ντροπή για τους πολιτικούς. Μέχρι σήμερα δεν έχει ληφθεί καμία απόφαση σε κοινοτικό επίπεδο όσον αφορά την φορολογική μεταρρύθμιση. Ερωτώ, λοιπόν, το Συμβούλιο εάν έχει συνειδητοποιήσει το μέγεθος της αντίφασης, από την μία να επιδιώκεται η ολοκλήρωση της ΟΝΕ το συντομότερο δυνατόν και, από την άλλη, να παραμένει η Ευρωπαϊκή Ένωση ολοσχερώς ανίκανη να προβεί σε ουσιαστική μεταρρύθμιση του φορολογικού της συστήματος το οποίο επηρεάζει τόσο πολύ την οικονομία της και τον τομέα της απασχόλησής της.

<SPEAKER ID=28 LANGUAGE="EN" NAME="Ewing">
Κύριε Πρόεδρε, εγείρομαι εξ ονόματος της ομάδας μου για να υποστηρίξω τη συμβιβαστική πρόταση ψηφίσματος και να δηλώσω ότι θα ήθελα να συνδέσω την ομάδα μου με τα ερωτήματα που έθεσε ο κ. Cox καθώς και με τις επικρίσεις του κ. Donnelly σχετικά με τις βασικές οικονομικές κατευθύνσεις.
<P>
Η συμβιβαστική πρόταση ψηφίσματος κραυγάζει κατά της τρομακτικής δυστυχίας και καταδίκης αυτών των 18 εκατομμυρίων ανέργων και των 50 εκατομμυρίων των συσιτίων. Εδώ υπάρχει μια τέτοια κολοσσιαία απώλεια ανθρώπινης αξιοπρέπειας που ασφαλώς δεν μπορεί να γίνει ανεκτή. Εξ ίσου δεν μπορούν να γίνουν ανεκτοί οι ατέλειωτοι φόβοι των πολιτών μας: ο φόβος εκείνων που έχουν δουλειά - για πόσο ακόμη θα την έχουν, ο φόβος της έλλειψης κοινωνικής προστασίας - έχουμε δει την αναταραχή στη Γερμανία και τη Γαλλία, η έλλειψη εμπιστοσύνης εκ μέρους των καταναλωτών, οι ρυθμοί ανάπτυξης που είναι χαμηλοί και γίνονται ολοένα και χαμηλότεροι ενώ οι δημόσιες επενδύσεις μειώνονται συνεχώς. Όλα αυτά απαιτούν δράση αλλά το Συμβούλιο και η Επιτροπή δεν φαίνεται ότι αφουγκράζονται τη φωνή του Ευρωπαϊκού Κοινοβουλίου το οποίο αποτελεί τη δημοκρατική βάση όλων των θεσμικών οργάνων. Θα πρέπει να μας ακούσουν και θα πρέπει να δούμε την αύξηση των επενδύσεων, την αύξηση της ζήτησης, τη μείωση των επιτοκίων, την αύξηση της ανάπτυξης εντάσεως εργασίας και την αύξηση της εμπιστοσύνης των καταναλωτών.
<P>
Σήμερα, όταν βλέπουμε την αύξηση της κερδοφορίας, δεν διαπιστώνουμε παράλληλη μείωση της ανεργίας ή αύξηση των μισθών. Μόλις σήμερα διάβασα στην Guardian ότι η British Steel επέτυχε κέρδη ενός εκατομμυρίου λιρών. Πρόσφατα διαπιστώσαμε απίστευτα κέρδη από την British Telecom. Αλλά τα φαινόμενα αυτά δεν οδήγησαν σε υψηλότερους μισθούς ή σε αύξηση της απασχόλησης.
<P>
Θα πρέπει επίσης να είμαστε όλοι επιφυλακτικοί απέναντι σε ορισμένα ευχολόγια οικονομικών προβλέψεων που έχουμε διαπιστώσει από κάποια άλλα όργανα της Κοινότητας. Πολύ συχνά έχουμε διαπιστώσει την προς τα κάτω αναθεώρηση των οικονομικών προβλέψεων. Το γεγονός αυτό είναι κάτι που δημιουργεί ακόμη περισσότερη δυσπιστία στο μυαλό των απλών πολιτών, χειροτερεύει την εμπιστοσύνη και έχει αρνητικές επιπτώσεις στους καταναλωτές.
<P>
Αναφορικά με την ΟΝΕ, αυτή τη στιγμή φαίνεται ότι πολύ λίγα κράτη θα είναι σε θέση να ανταποκριθούν στα κριτήρια. Τα έχω σημειώσει: το Λουξεμβούργο, η Ιρλανδία, η Δανία και το Ηνωμένο Βασίλειο. Η Δανία και το ΗΒ έχουν την επιλογή εξαίρεσης και έτσι στην πραγματικότητα μένουν μόνο δύο. Είχα την τιμή να συμμετάσχω στην αντιπροσωπεία της Επιτροπής Οικονομικής, Νομισματικής και Βιομηχανικής Πολιτικής η οποία επεσκέφθηκε πρόσφατα το Δουβλίνο όπου ο ιρλανδός Υπουργός Οικονομικών μας έκανε μια εξαίρετη ομιλία. Τόνισε ότι παρά την έντονη ανάπτυξη της Ιρλανδίας δεν κατόρθωσαν να μειώσουν την ανεργία. Έτσι, είναι δυνατόν μια χώρα να εκπληρώνει τα κριτήρια αλλά να συνεχίζει να έχει πρόβλημα ανεργίας. Το φαινόμενο αυτό εμφανίζεται σε μεγάλη κλίμακα στην Ιρλανδία. Το πρόβλημα αυτό πρέπει να εξεταστεί ως μία ενότητα, σχεδόν ξεχωριστά από όλα τα άλλα θέματα.
<P>
Είναι απόλυτα σαφές ότι η Γαλλία και η Γερμανία θα έχουν πρόβλημα για την εκπλήρωση των κριτηρίων, η Ιταλία μεγαλύτερο, παρόλο ότι δείχνει να έχει εμπιστοσύνη στον εαυτό της, ενώ το Βέλγιο έχει προβλήματα με ένα συγκεκριμένο θέμα αλλά είναι βέβαιο ότι οι χώρες της Benelux δεν θα ενταχθούν αφήνοντας το Βέλγιο έξω. Η ημερομηνία μημονεύεται διαρκώς σαν να πρόκειται να πραγματοποιηθούν όλα αυτά αλλά εν τούτοις μου φαίνεται ότι υπάρχει μια κατάσταση υπνοβασίας και ευχολογίων διότι εάν εξετάσετε τα κριτήρια, πολύ λίγες χώρες φαίνεται ότι θα μπορέσουν να τα εκπληρώσουν ενώ η ευελιξία η οποία πράγματι υπάρχει δεν φαίνεται αρκετά μεγάλη - σε μένα τουλάχιστον - ώστε η 1η Ιανουαρίου 1999 να είναι πράγματι η ημερομηνία.
<P>
Θα ήθελα να υποστηρίξω τη συμβιβαστική παράγραφο 6 και την έμφαση στη δια βίου κατάρτιση, την εκπαίδευση και τη δημιουργία νέων θέσεων εργασίας σε νέους τομείς. Πλησιάζω στη λήξη του διαθέσιμου χρόνου μου, αλλά αυτές οι πρόσφατες συζητήσεις στο ΗΒ περί εξόδου του από την ΕΕ είναι τόσο εξευτελιστικές και τόσο καταστροφικές για την εμπιστοσύνη των καταναλωτών που αισθάνομαι υποχρεωμένη να τις μνημονεύσω.

<SPEAKER ID=29 LANGUAGE="NL" NAME="Blokland">
Κύριε Πρόεδρε, η έκθεση του κ. von Wogau εξυπηρετεί έναν σημαντικό στόχο. Η λειτουργία της εσωτερικής αγοράς της Ευρωπαϊκής Ένωσης διευκολύνθηκε μέσω ενός νομισματικού συστήματος το οποίο αποσκοπεί στην αποτροπή των διακυμάνσεων των συναλλαγματικών ισοτιμιών των ευρωπαϊκών νομισμάτων. Συμφωνούμε με τον εισηγητή ότι ένα καλό βοηθητικό μέσο θα είναι ένα ευρωπαϊκό νομισματικό σύστημα που θα έχει μια νέα «μορφή». Ορθώς αναφέρεται στην πρόταση ψηφίσματος ότι βάση της νομισματικής σταθερότητας αποτελεί μια αξιόπιστη οικονομική και δημοσιονομική πολιτική εκ μέρους των κρατών μελών. Η σταθερότητα δεν επιτυγχάνεται με την ΟΝΕ ή με μηχανισμούς συναλλαγματικών ισοτιμιών.
<P>
Συμμερίζομαι την προσδοκία του εισηγητή, που περιλαμβάνεται επίσης και στην αιτιολογική έκθεση, ότι το 1999 λίγα σχετικώς κράτη μέλη της Ευρωπαϊκής Ένωσης θα συμμετάσχουν στην τρίτη φάση της ΟΝΕ. Πολλά κράτη μέλη δεν πληρούν αυτή τη στιγμή τα κριτήρια συμμετοχής. Μεταξύ αυτών περιλαμβάνονται η Γαλλία, η Γερμανία και οι Κάτω Χώρες. Βραχυπρόθεσμα φαίνεται να επέρχεται μικρή μόνο αλλαγή εν προκειμένω. Πανικόβλητοι ορισμένοι πολιτικοί ζητούν χαλάρωση των κριτηρίων. Κατ' αυτόν τον τρόπο υπονομεύουν την εμπιστοσύνη στο εύρω και τοποθετούν μια νομισματική ωρολογιακή βόμβα κάτω από ένα νέο μηχανισμό συναλλαγματικών ισοτιμιών.
<P>
Εν τω μεταξύ, διερωτώμαι ποιο είναι το νόημα μιας νομισματικής ένωσης που θα αποτελείται από τρια ή τέσσερα κατ' ανώτατο όριο κράτη μέλη. Τα πλεονεκτήματα θα είναι λίγα έναντι του κόστους που απαιτεί ο σχηματισμός της ΟΝΕ. Ένα σημαντικό πρακτικό επιχείρημα μια πρόωρη δημιουργία μιας νομισματικής ένωσης είναι ότι αυτή θα αποτελέσει ένα εμπόδιο για την ταχεία ένταξη χωρών της Κεντρικής και Ανατολικής Ευρώπης. Είναι καλύτερα να επιτύχουμε μια αβίαστη ευθυγράμμιση της οικονομικής και νομισματικής πολιτικής των σημερινών και των μελλοντικών κρατών μελών της Ένωσης. Τα κράτη μέλη οφείλουν αυτά τα ίδια να εργασθούν για να επιτευχθεί μια σταθερότητα των τιμών και των συναλλαγματικών ισοτιμιών. Κατ' αυτό τον τρόπο βελτιώνεται η λειτουργία της εσωτερικής αγοράς και δεν θέτουμε αναίτια εμπόδια στην ένταξη των χωρών της Κεντρικής και Ανατολικής Ευρώπης.

<SPEAKER ID=30 LANGUAGE="DE" NAME="Lukas">
Kύριε Πρόεδρε, η παρούσα έκθεση της Eπιτροπής ενισχύει τη θέση εκείνων που έχουν την άποψη πως η βαθμιαία υλοποίηση της Nομισματικής Ένωσης, στις προβλεπόμενες ημερομηνίες, θα έχει αρνητικές επιπτώσεις και στην Ένωση, συνολικά, και στα διάφορα μεμονωμένα κράτη μέλη. H μετάπτωση σε μια Eυρώπη των δύο ταχυτήτων είναι προγραμματισμένη εκ των προτέρων; κι ακόμη κι αν η κατάσταση αυτή θα είναι προσωρινή μόνον, αντίκειται στο στόχο της οικονομικής και κοινωνικής εξίσωσης. Oι προϋποθέσεις για μια χωρίς περιορισμούς συμμετοχή όλων των κρατών μελών στο εύρο, θα μπορέσουν να εκπληρωθούν μόνο με μαζική υποστήριξη «αυτών που έμειναν απέξω», σε βάρος των εξασθενημένων από τα πακέτα λιτότητας προϋπολογισμών των χωρών που πληρούν ήδη τα κριτήρια.
<P>
Oι στρεβλώσεις του ανταγωνισμού που επήλθαν με μονομερείς υποτιμήσεις και που επιβαρύνουν αυτή τη στιγμή την εξωτερική οικονομία ορισμένων κρατών μελών, δε θα μπορέσουν να εξαλειφθούν με το να μείνουν έξω από τη Nομισματική Ένωση οι χώρες με «μαλακά» νομίσματα. Γι' αυτό και μου φαίνεται ιδιαίτερα σημαντικό το να επεξεργασθούμε, όσο το δυνατό συντομότερα, μηχανισμούς παρέμβασης, προκειμένου να εξουδετερώσουμε κερδοσκοπικές πιέσεις.
<P>
Eν πάση περιπτώσει, η έκθεση αυτή περιέχει γενικά και αόριστα μόνον στοιχεία, και δεν κάνει καμιά αναφορά για το πότε θα υπάρξουν οι γενικές κατευθυντήριες γραμμές για τις μελλοντικές σχέσεις συναλλαγματικών ισοτιμιών μεταξύ των χωρών που συμμετέχουν και των χωρών που δεν συμμετέχουν ακόμη στη Nομισματική Ένωση. Aκόμη μια φορά επιβεβαιώνονται οι φόβοι των πολιτών πολλών κρατών, ότι λόγω της άσχημης οικονομικής κατάστασης, πολύ λίγα κράτη θα μπορέσουν να εκπληρώσουν τα κριτήρια σταθερότητας και ότι παράλληλα, δυστυχώς, μόνον υπό μορφήν προσέγγισης έγιναν, το πολύ-πολύ, σκέψεις για το τόσο βασικό θέμα της σταθεροποίησης των συναλλαγματικών ισοτιμιών μεταξύ των Ins και των Outs . Eκτός τούτου, ορισμένοι τομείς της εξαγωγικής οικονομίας και του τουρισμού των χωρών με «σκληρά» νομίσματα, θα είναι υποχρεωμένοι, σ' αυτή τη διαιρεμένη Eυρώπη, να συνεχίσουν να παρουσιάζουν μεγάλα μειονεκτήματα, εξαιτίας των αρνητικών επιδράσεων των πακέτων λιτότητας που οφείλονταν στις προσπάθειες σύγκλισης.

<SPEAKER ID=31 LANGUAGE="NL" NAME="van Velzen, W.G.">
Πρόεδρε, οι κατευθυντήριες γραμμές της οικονομικής πολιτικής θα πρέπει να έχουν ως αφετηρία το γεγονός ότι σύμφωνα με τις στατιστικές υπάρχουν τουλάχιστον 18 εκατ. άνεργοι και εκτός στατιστικών τουλάχιστον άλλα 9 εκατ. και ως εκ τούτου αυτές θα πρέπει να δώσουν μια απάντηση σε αυτό το πρόβλημα. Όμως δεν το κάνουν. Πέραν τούτου γίνεται λόγος για μονόπλευρες οικονομικές συμβουλές οι οποίες άπτονται μόνο του νομισματικού προβλήματος αδιαφορώντας για μια ενεργό διαρθρωτική πολιτική στον τομέα της απασχόλησης, τη βάση της οποίας έθεσαν η Λευκή Βίβλος του Delors και το Ευρωπαϊκό Συμβούλιο του Έσσεν. Η νομισματική σταθερότητα δημιουργεί εμπιστοσύνη, όμως, κ. Πρόεδρε, δεν υπάρχει νομισματική ηρεμία και νομισματική σταθερότητα εν μέσω μιας κοινωνικής αναταραχής. Η στιγμή κατά την οποία πραγματοποιούμε αυτή τη συζητήση είναι ιδιαίτερα σημαντική και απαιτεί πιο ισόρροπες οικονομικές κατευθυντήριες γραμμές από αυτές που βρίσκονται ενώπιόν μας.
<P>
Καταρχάς, πρέπει στο τέλος του τρέχοντος έτους, στο Δουβλίνο, να λάβουν συγκεκριμένο χαρακτήρα, με τη δημιουργία μέσων και δεικτών, οι συμφωνίες του Έσσεν και να παύσουν να έχουν εθελοντικό χαρακτήρα.
<P>
Δεύτερον θα πρέπει εντός ολίγου στη Φλωρεντία οι αρχηγοί των κυβερνήσεων να δρομολογήσουν μια κοινή ευρωπαϊκή ενεργό πολιτική στον τομέα της απασχόλησης. Η ΟΝΕ αποδεικνύει ότι όταν υπάρχει συντονισμός σε ευρωπαϊκό επίπεδο, ο οποίος υποχρεώνει τα κράτη μέλη να αναλάβουν συγκεκριμένη δράση, τότε υπάρχουν αποτελέσματα. Στη Φλωρεντία τούτο θα πρέπει να ισχύσει και για την απασχόληση.
<P>
Τρίτον: αυτή τη στιγμή η Ευρωπαϊκή Επιτροπή καταβάλλει απελπισμένες προσπάθειες προκειμένου να συνάψει συμφωνίες με τους κοινωνικούς εταίρους, μέσα σε μια ατμόσφαιρα εμπιστοσύνης, σχετικά με τη χάραξη μιας ευρωπαϊκής πολιτικής στον τομέα της απασχόλησης. Ένα παρόμοιο σύμφωνο εμπιστοσύνης μπορεί να λειτουργήσει μόνο όταν στο πλαίσιο της ευρείας κατευθυντήριας γραμμής της οικονομικής πολιτικής εγκαταλειφθεί η μονομερής πίστη στην ΟΝΕ και τεθεί η βάση για συμφωνίες μεταξύ των κοινωνικών εταίρων όπως π.χ. για τη δημιουργία θέσεων μάθησης και εργασίας για τα εκατομμύρια των άνεργων νέων ηλικίας κάτω των 25 ετών.
<P>
Τέλος, οι διαπραγματεύσεις στο πλαίσιο της Διακυβερνητικής Διάσκεψης επικεντρώνονται αυτή τη στιγμή στην ερώτηση πως μπορεί να δημιουργηθεί ισορροπία στη Συνθήκη μεταξύ της νομισματικής πολιτικής και της διαρθρωτικής πολιτικής στον τομέα της απασχόλησης. Η μεταφορά του κόστους που βαρύνει την εργασία στην κατανάλωση ενέργειας και στην προστασία του περιβάλλοντος μπορεί να επιτευχθεί μόνο σε ευρωπαϊκό επίπεδο και ο ανταγωνισμός μεταξύ των κρατών μελών απαιτεί μια κοινή πολιτική. Βάση μιας παρόμοιας πολιτικής θα πρέπει να αποτελέσουν οι ευρείες κατευθυντήριες γραμμές της οικονομικής πολιτικής. Όμως δεν βλέπω να γίνεται αυτό. Στο πλαίσιο της ισόρροπης οικονομικής πολιτικής, την οποία τόσο συχνά έχει ζητήσει το Ευρωπαϊκό Κοινοβούλιο, ταιριάζει επίσης η αναγνώριση της οικονομικής σπουδαιότητας που έχει το ευρωπαϊκό κοινωνικό πρότυπο. Το πρότυπο αυτό δεν είναι πρωταρχικά κάτι το οποίο στοιχίζει μόνο χρήματα, αλλά αποτελεί κυρίως μια ιδιαίτερα ισχυρή ώθηση για την απασχόληση. Διατηρεί επίσης την αγοραστική δύναμη και τη ζήτηση και δημιουργεί κατ' αυτόν τον τρόπο σταθερότητα. Το ίδιο ισχύει και για τους ικανοποιητικούς μισθούς οι οποίοι μπορούν επίσης να συμβάλουν στη συνέχιση της κατάρτισης και της εκπαίδευσης.
<P>
Εν ολίγοις, ο περιορισμός της οικονομικής πολιτικής μόνο στο στόχο της ενιαίας αγοράς και του κοινού νομίσματος μπορεί να προκαλέσει οικονομική αδυναμία στην Ευρωπαϊκή Ένωση και μια διαρκώς αυξανόμενη μάζα ανέργων. Για αυτούς τους λόγους, κ. Πρόεδρε, οι εν λόγω κατευθυντήριες γραμμές της οικονομικής πολιτικής θα πρέπει να τροποποιηθούν από το Συμβούλιο και την Ευρωπαϊκή Επιτροπή και, κατά τη γνώμη μου, θα πρέπει να απορριφθούν.

<SPEAKER ID=32 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, κατ' αρχήν, μια παρατήρηση σχετικά με τις γενικές πολιτικές κατευθυντήριες γραμμές. Μετά από όσα είπε ο κ. Donnelly, θα ήθελα να επισημάνω τα εξής. Υποστηρίζουμε σταθερά τη γραμμή που υιοθέτησε η Επιτροπή και που, εξάλλου, εμπνέεται κατά μέγα μέρος από τις συναινετικές θέσεις που υιοθετήθηκαν στους κόλπους του Σώματος.
<P>
Η ομάδα μας, παρόλο που συνειδητοποιεί τους δημοσιονομικούς περιορισμούς που επιβάλλονται στο περιθώριο ελιγμών της κυβέρνησης, εκφράζει τη λύπη της για τις μεταβολές που επέφερε το Συμβούλιο στις προτάσεις της Επιτροπής. Για το λόγο αυτό, αντιθέτως προς τη σοσιαλιστική ομάδα, δεν θέτουμε στην ίδια μοίρα, κατά την έκφραση της αποδοκιμασίας μας, την Επιτροπή και το Συμβούλιο.
<P>
Όσον αφορά την έκθεση von Wogau, οι τροποποιήσεις των συναλλαγματικών ισοτιμιών μεταξύ των νομισμάτων χωρών που ανήκουν στην ίδια κοινή αγορά αποτελούσαν ανέκαθεν ζήτημα κοινού ενδιαφέροντος. Τι σημαίνει αυτό; Αυτό σημαίνει ότι τα κράτη δεν κάνουν πλέον ό, τι θέλουν στον τομέα αυτό. Η εν λόγω διάταξη είναι εφαρμοστέα σήμερα και θα συνεχίσει να είναι και αύριο. Περιλαμβάνεται ρητώς στη συνθήκη της Ρώμης και δεν τροποποιήθηκε από τη συνθήκη του Μάαστριχτ, όπως δεν θα τροποποιηθεί, υποθέτω, από τη μελλοντική ΔΔ.
<P>
Αυτό είναι λογικό. Γιατί; Διότι μια τροποποίηση των συναλλαγματικών ισοτιμιών που δεν θα περιοριζόταν σε απλή επαναφορά των ισοτιμιών αγοραστικής αξίας θα επέφερε νόθευση του ανταγωνισμού που θα έπληττε σοβαρά τη λειτουργία της κοινής αγοράς.
<P>
Ιδού γιατί, παρόλο που, μετά από επίπονες διαπραγματεύσεις και σε πλήρη αντίφαση προς το πνεύμα των συνθηκών, καταλήξαμε να παραχωρήσουμε σε δύο κράτη μέλη δικαίωμα opting out από την νομισματική ένωση, τα κράτη αυτά δεν απαλλάχθηκαν από την υποχρέωση ανάληψης από κοινού δράσης για ο, τιδήποτε αφορά τις επανευθυγραμμίσεις των συναλλαγματικών ισοτιμιών. Συνεπώς, ο ισχυρισμός ορισμένων ότι δεν υπόκεινται σε μια μελλοντική κοινή πειθαρχία όσον αφορά την πολιτική συναλλαγματικών ισοτιμιών έναντι του ευρώ, η οποία θα εγκριθεί σύμφωνα με τους κανόνες της δημοκρατίας και τις συνθήκες, είναι απαράδεκτος.
<P>
Αν το νέο ευρωπαϊκό νομισματικό σύστημα έχει σχεδιαστεί με αρκετή ευελιξία, όπως ισχυρίζεται εύγλωττα ο εισηγητής μας, η Μεγάλη Βρετανία δεν θα έπρεπε να προβάλλει σοβαρές αντιρρήσεις για να μην συμμετάσχει σε αυτό. Συνεπώς, είναι λάθος να της δίδεται ήδη από τώρα η δυνατότητα να ενεργήσει κατά βούληση, πράγμα που έχει ήδη σήμερα την τάση να κάνει σε υπερβολικό βαθμό. Αυτός είναι συνεπώς ο λόγος για τον οποίο, στο συγκεκριμένο αυτό σημείο, δεν συμμεριζόμεθα τη γνώμη ορισμένων συναδέλφων μας και για τον οποίο υποβλήθηκε τροπολογία, ούτως ώστε να επιβεβαιωθούν οι βασικές αρχές που απετέλεσαν ανέκαθεν τη βάση του ευρωπαϊκού οικοδομήματος.
<P>
Μια τελευταία λέξη, κύριε Πρόεδρε, σχετικά με τις χώρες «in» και «out», ή μάλλον «pre-in» και «in», για να χρησιμοποιήσω τη νέα διάλεκτο. Είναι σαφές ότι αυτό προϋποθέτει αλληλεγγύη, το επαναλαμβάνουμε σταθερά με πολλές ευκαιρίες. Αλλά η αλληλεγγύη αυτή δεν πρέπει να φθάσει, όπως έχουν την τάση να υποστηρίζουν ορισμένες τροπολογίες, μέχρι τον περιορισμό της ανεξαρτησίας της κεντρικής τράπεζας και την επιβολή σε αυτή, ήδη από τώρα, περιορισμών ή την οριοθέτηση της πολιτικής της στον τομέα των επιτοκίων.

<SPEAKER ID=33 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, οι τρεις αυτές εκθέσεις ανοίγουν μια σημαντική συζήτηση, δεδομένου ότι αφορούν, συγχρόνως, την Οικονομική και Νομισματική Ένωση, τις επιπτώσεις των νομισματικών διακυμάνσεων στην εσωτερική αγορά και την ετήσια έκθεση του Ευρωπαϊκού Νομισματικού Ιδρύματος.
<P>
Το σχέδιο ψηφίσματος αποτελεί σημαντική συμβολή στην ευρωπαϊκή νομισματική οικοδόμηση. Ο μηχανισμός που προτείνει το Ευρωπαϊκό Κοινοβούλιο προσεγγίζει το αποτέλεσμα των σκέψεων του Συμβουλίου, όπως παρουσιάστηκε στο άτυπο Συμβούλιο ECOFIN στη Βερόνα και στη συνέχεια στο Συμβούλιο της Φλωρεντίας.
<P>
Ο μηχανισμός συναλλαγματικών ισοτιμιών είναι πράγματι απαραίτητος για να αποφευχθούν οι διακυμάνσεις των νομισμάτων των μη συμμετεχουσών χωρών και για να προστατευθεί η ενιαία αγορά. Το ψήφισμα υπενθυμίζει ορθώς ότι πρέπει να στηρίζεται κατά πρώτον στις προσπάθειες σύγκλισης και καλής οικονομικής διαχείρισης των κρατών μελών, αλλά και ότι πρέπει επίσης να περιλαμβάνει μηχανισμούς ενίσχυσης των πληττομένων νομισμάτων.
<P>
Η ομάδα μας εκφράζει, ωστόσο, μια επιφύλαξη σχετικά με την παράγραφο 4. Πράγματι, θεωρούμε ότι η σταθερότητα των πραγματικών ισοτιμιών είναι ασφαλώς απαραίτητη για να αποφευχθούν αθέμιτα ανταγωνιστικά πλεονεκτήματα. Ωστόσο, η ονομαστική σταθερότητα αποτελεί ισχυρό παράγοντα αποπληθωρισμού, ενισχύει τη σύγκλιση και αποτελεί προϋπόθεση της ίδιας της αρχής του ευρωπαϊκού νομισματικού συστήματος.
<P>
Στο μέλλον, για να προληφθούν οι διακυμάνσεις των συναλλαγματικών ισοτιμιών, επιβεβαιώνουμε, όπως και το ψήφισμα, την ανάγκη αυξημένης σύγκλισης και ενίσχυσης της μακροοικονομικής εποπτείας στο εσωτερικό της Ένωσης. Η έκθεση αντιτίθεται επίσης σε κάθε διορθωτικό μέτρο αντίθετο προς τους κανόνες της ενιαίας αγοράς και προτείνει συγκεκριμένα μέτρα για την ενίσχυση των μικρομεσαίων επιχειρήσεων.
<P>
Όσον αφορά τη μάχη κατά των νομισματικών διακυμάνσεων, θα ήθελα να υπενθυμίσω ότι ο Γάλλος Υπουργός Οικονομικών υπέβαλε πριν λίγο καιρό στους συναδέλφους του της Ένωσης τρεις προτάσεις με στόχο την πρόληψη των ακανόνιστων κινήσεων των ισοτιμιών. Αυτά τα μέτρα αφορούν την αναπροσαρμογή των καταβολών που πραγματοποιούνται από τα διαρθρωτικά ταμεία σε συνάρτηση προς την εξέλιξη των πραγματικών ισοτιμιών, τη θέσπιση της επιβολής μακροοικονομικών προϋποθέσεων στις καταβολές εκ μέρους των διαρθρωτικών ταμείων ανάλογων με εκείνη που ισχύει για το ταμείο συνοχής και την ενίσχυση της διαδικασίας των βασικών κατευθυντήριων γραμμών οικονομικής πολιτικής.
<P>
Για να καταπολεμηθούν οι νομισματικές διακυμάνσεις, το κείμενο του ψηφίσματος προτείνει την ορθή λύση: ενίσχυση της μακροοικονομικής και δημοσιονομικής πειθαρχίας των κρατών μελών, ούτως ώστε να ενισχυθεί η σύγκλιση των οικονομιών της Ένωσης και να προβλεφθούν οι ανισορροπίες, οι οποίες αποτελούν πηγή δημοσιονομικής αστάθειας.
<P>
Μετά την είσοδο στην τρίτη φάση της ΟΝΕ, το ζήτημα θα τεθεί με τους ίδιους όρους έναντι των νομισμάτων των χωρών που δεν θα συμμετέχουν ακόμα στη νομισματική ένωση. Το Συμβούλιο, από την πλευρά του, σημείωσε πρόοδο προς την κατεύθυνση αυτή, εγκρίνοντας, εξαιρέσει του Ηνωμένου Βασιλείου και της Σουηδίας, πρόταση μηχανισμού ισοτιμιών εμπνεόμενη από το ΕΝΣ. Οι τεχνικές λεπτομέρειες θα καθοριστούν στο Συμβούλιο του Δουβλίνου, πράγμα που ανταποκρίνεται στην ανησυχία που εκφράζει το σχέδιο ψηφίσματος.
<P>
Αντιθέτως, αγαπητοί συνάδελφοι, η ομάδα μας είναι εξαιρετικά επιφυλακτική σχετικά με την πρόταση θέσπισης φόρου επί των κερδοσκοπικών συναλλαγών. Πώς μπορεί, πράγματι, να διακριθεί μια κερδοσκοπική συναλλαγή από μια πράξη κάλυψης; Ποιά θα ήταν η αποτελεσματικότητά του σε έναν κόσμο όπου τα κεφάλαια κινούνται ελεύθερα και όπου οι πράξεις σε ευρωπαϊκά νομίσματα μπορούν να πραγματοποιηθούν στις χρηματαγορές της Αμερικής ή της Ασίας; Με άλλα λόγια, γιατί να τίθεται η Ευρώπη σε δυσμενέστερη μοίρα από τον υπόλοιπο κόσμο, τη στιγμή ακριβώς που η ανεργία παραμένει η μεγαλύτερη πρόκληση την οποία έχει να αντιμετωπίσει η Ευρώπη; Με την επιφύλαξη αυτή, κύριε Πρόεδρε, η ομάδα μας θα υποστηρίξει κάθε μια από αυτές τις εκθέσεις.

<SPEAKER ID=34 NAME="Πρόεδρος">
Έλαβα επτά τροπολογίες , που κατατέθηκαν σύμφωνα με το άρθρο 40, παράγραφος 5 του κανονισμού.

<SPEAKER ID=35 LANGUAGE="NL" NAME="Boogerd-Quaak">
Πρόεδρε, συνάδελφοι, η καθιέρωση του ενιαίο νομίσματος συνοδεύεται από μεγάλες προκλήσεις και η εμπειρία που έχουμε αποκτήσει έως τώρα περιλαμβάνει ορισμένα σημαντικά μαθήματα για τις συναλλαγματικές ισοδυναμίες και τις συναλλαγματικές σχέσεις μεταξύ των χωρών που θα αποτελέσουν τον πυρήνα της OΝΕ. Επιθυμώ να τονίσω για άλλη μια φορά ότι κάθε ρύθμιση η οποία αποσκοπεί στον περιορισμό των διακυμάνσεων των συναλλαγματικών ισοτιμιών είναι καλύτερη από το να μην υπάρξει καμία ρύθμιση. Για αυτό το λόγο πρέπει να ακολουθήσουμε τις συστάσεις των συναδέλφων Gasσliba I Bφhm και von Wogau όμως, συνάδελφοι, Πρόεδρε, και Προεδρεύοντα του Συμβουλίου, πέραν από τη μεγάλη σημασία που έχει η ΟΝΕ, για την οποία η Ομάδα μου φρονεί ότι θα δημιουργήσει απασχόληση, δεν πρέπει να αμελήσουμε το πρόβλημα της υψηλής ανεργίας. Όπως ανέφεραν ήδη πολλοί συνάδελφοι υπάρχουν 18 εκατ. άνεργοι ενώ υπάρχουν πάρα πολλά άτομα ακόμη που δεν καλύπτονται από τις επίσημες στατιστικές. Δεν μπορούμε να αναπαυθούμε και από τότε που εγώ είμαι βουλευτής του Κοινοβουλίου έχουμε πάντοτε μια συζήτηση σχετικά με αυτό το θέμα. Έχουμε μια υπέροχη έκθεση σχετικά με την απασχόληση, την ανάπτυξη και την ανταγωνιστικότητα για την οποία συζητούμε εδώ και δύο χρόνια χωρίς όμως να εφαρμόζουμε τίποτα. Ιδίως το Συμβούλιο είναι το όργανο στο οποίο δεν παρατηρείται καμία πρόοδος σχετικά με τις συστάσεις στον τομέα της εκπαίδευσης και της κατάρτισης, στον τομέα της ευελιξίας της αγοράς εργασίας, των νέων ωραρίων εργασίας, της μείωσης του χρόνου εργασίας και, ιδίως όσον αφορά τις δυνατότητες που παρουσιάζονται στον φορολογικό τομέα: μεταφορά των επιβαρύνσεων από την εργασία σε άλλους τομείς.
<P>
Πρόεδρε, από ότι αντιλήφθηκα, στο σύμφωνο εμπιστοσύνης του κ. Santer με το οποίο αυτός θα μεταβεί στο Ευρωπαϊκό Συμβούλιο της Φλωρεντίας έχουν διαγραφεί τα παραδείγματα των 17 τομέων όπου θα μπορούσε να δημιουργηθεί απασχόληση, ιδίως στις περιφέρειες και στις πόλεις. Θα ήθελα να ρωτήσω το Συμβούλιο για ποιο λόγο δεν θα υλοποιηθούν τα συγκεκριμένα αυτά παραδείγματα για τα οποία εργάσθηκαν τόσο σκληρά το Κοινοβούλιο και η Επιτροπή.

<SPEAKER ID=36 LANGUAGE="SV" NAME="Svensson">
Κύριε Πρόεδρε, παρά μιά ολοένα μεγαλύτερη αμφιταλάντευση και κριτική η ηγεσία της ΕΕ επιμένει πεισματικά σε μιά δογματική θεωρία και την υλοποίηση της - μιά θεωρία που στερείται σύνδεσης με την πραγματικότητα. Ποιές είναι οι συνέπειες που όλοι μπορούμε να δούμε; είναι: ανικανότητα εποικοδομητικής πολιτικής ανάκαμψης, γκρέμισμα σημαντικών κοινωνικών υποδομών, αδυναμία και κυνισμός ενώπιον της μαζικής ανεργίας και κοινωνικής κρίσης, πλήρης συνθηκολόγηση ενώπιον της αποσταθεροποιητικής επιρροής του κερδοσκοπικού χρηματοπιστωτικού κεφαλαίου και τέλος τώρα και τον κίνδυνο επίσης της διαίρεσης της ΕΕ.
<P>
Ποιό είναι το συμπέρασμα; Το συμπέρασμα είναι ότι είναι ώρα να εγκαταλείψουμε έναν πεπαλαιωμένο, δογματικό τρόπο σκέψης και να διαλέξουμε μιά πιό σύγχρονη, ευέλικτη, ρεαλιστική μορφή νομισματικής συνεργασίας και οικονομικής πολιτικής.

<SPEAKER ID=37 LANGUAGE="FR" NAME="Berthu">
Κύριε Πρόεδρε, αγαπητοί συνάδελφοι, πόσες ανακατατάξεις γλώσσας και ιδεών έχουν συμβεί από την έγκριση της συνθήκης του Μάαστριχτ!
<P>
Το 1992, μας υπήσχοντο τη στροφή όλων των μελών της Ένωσης προς το ενιαίο νόμισμα το αργότερο την 1η Ιανουαρίου 1999, με την επιφύλαξη οριακών παρεκκλίσεων. Υποστηρίζαμε τότε ότι η άποψη αυτή δεν ήταν ρεαλιστική και ζητούσαμε μάλλον μεταρρύθμιση του ευρωπαϊκού νομισματικού συστήματος, ούτως ώστε να λειτουργεί σωστά. Σήμερα, οι υπεύθυνοι του σχεδίου του ενιαίου νομίσματος έφθασαν στο σημείο να εφεύρουν, σχεδόν την τελευταία στιγμή, ένα ανανεωμένο νομισματικό σύστημα, ούτως ώστε να αποφευχθεί η διάσπαση της Ένωσης σε δύο ή περισσότερες ομάδες. Ακόμα χειρότερα, είναι υποχρεωμένοι να πιούν το ποτήρι μέχρι τέλους. Αφού διακήρυξαν ότι το ΕΝΣ έχει οριστικά πεθάνει και ταφεί, είναι υποχρεωμένοι να το αναστήσουν. Αφού διακήρυξαν ότι η ενιαία αγορά δεν μπορεί να λειτουργήσει χωρίς ενιαίο νόμισμα, είναι σήμερα υποχρεωμένοι να παραδεχθούν το αντίθετο.
<P>
Ωστόσο, η σημερινή εξέλιξη, παρόλο που σε γενικές γραμμές ακολουθεί την ορθή κατεύθυνση, δεν μας ικανοποιεί απολύτως για δύο λόγους. Κατ' αρχήν, το ανανεωμένο ΕΝΣ είναι απλώς προσωρινό, εφόσον διατηρείται θεωρητικά ο στόχος του ενιαίου νομίσματος για όλους και, στο άμεσο μέλλον, η πολιτική σύκλισης. Όμως, η πολιτική αυτή μας φαίνεται σχεδόν το ίδιο παράλογη με την πολιτική της ταυτόχρονης στροφής όλων των μελών. Πράγματι, απαιτεί να μπορεί στο προσεχές μέλλον να εφαρμοστεί σε όλους ενιαία οικονομική πολιτική, πράγμα που προϋποθέτει ότι θα έχουν ενοποιηθεί τα προβλήματα, συνεπώς και οι κοινωνίες.
<P>
Όλα αυτά δεν μας φαίνονται σοβαρά!
<P>
Αυτή η γραφειοκρατική σύγκλιση, αν εφαρμοστεί κατά πολύ άκαμπτο τρόπο σε διαφορετικές κοινωνίες, κινδυνεύει να έχει αρνητικές, ή ακόμα και αποσταθεροποιητικές, επιπτώσεις για το σύστημα.
<P>
Δεύτερος λόγος ύπαρξης επιφυλάξεων, το νέο σύστημα που προσπαθούμε να εφεύρουμε δεν έχει ποτέ μελετηθεί σφαιρικά, ούτε έχει γίνει δεκτό δημοκρατικά από τα εθνικά κοινοβούλια, παρά την ύπαρξη στοιχείων του σε διάφορα σημεία της Συνθήκης. Έτσι, φαίνεται δύσκολο να επιβληθούν πειθαρχίες που δεν έχουν γίνει αποδεκτές. Μια τέτοια στροφή δεν μπορεί να γίνει στο σκοτάδι. Θα πρέπει συνεπώς οπωσδήποτε να ξαναρχίσει κάποια μέρα η συζήτηση σύμφωνα με τους τύπους.

<SPEAKER ID=38 LANGUAGE="FR" NAME="Martinez">
Κύριε Πρόεδρε, κύριε Διευθυντά, ή Πρόεδρε - δεν είμαι βέβαιος - του Νομισματικού Ιδρύματος, κύριε Επίτροπε, η έκθεση του καθηγητή κ. Perez Royo - ο οποίος, εξάλλου, δεν συμφωνεί με το συνάδελφό μας, μονεταριστή Milton Friedman, που θεωρεί ότι αυτό το ενιαίο νόμισμα αποτελεί αυτοκτονία - η έκθεση του κ. Gasoliba και η έκθεση του κ. von Wogau μας επαναφέρουν σε αυτό το «θεολογικό» και «τελολογικό» πρόβλημα του ενιαίου νομίσματος.
<P>
Κατ' αρχήν, το θεολογικό πρόβλημα. Είναι καλός ο Θεός; Είναι καλό το νόμισμα; Οι Γάλλοι παραγωγοί φράουλας έχουν την τάση να θεωρούν ότι το ενιαίο νόμισμα είναι καλό απέναντι στην υποτίμηση της ισπανικής πεσέτας. Αλλά τυχαίνει η ισπανική πεσέτα και η ιταλική λίρα, οι οποίες ενδιαφέρουν τους Γάλλους εκτροφείς βοοειδών, να μην συμμετάσχουν μάλλον στο ενιαίο νόμισμα, με άλλα λόγια, τα πλεονεκτήματα είναι κάπως απατηλά. Ακόμα και αν οι Δεκαπέντε συμμετάσχουν στο ενιαίο νόμισμα, δεν θα συμμετάσχει το δολάριο, δεν θα συμμετάσχουν τα, υποτιμημένα, νομίσματα της Νοτιοανατολικής Ασίας, όπως και το μαροκινό νόμισμα κλπ. Το ενιαίο νόμισμα θα είναι ίσως προσαρμοσμένο στην ενιαία ευρωπαϊκή αγορά, αλλά τυχαίνει η ενιαία αγορά να είναι όλο και λιγότερο ευρωπαϊκή και όλο και περισσότερο παγκόσμια, λόγω εξάλλου της πολιτικής της Ευρωπαϊκής Επιτροπής, η οποία υποστηρίζει την ελευθερία των συναλλαγών.
<P>
Αλλο πολύ σοβαρότερο πρόβλημα, το νόμισμα δεν είναι παρά το όχημα που μεταφέρει πληροφορίες σχετικά με την κατάσταση μιας οικονομίας. Το νόμισμα είναι η αντανάκλαση της οικονομίας, δεν είναι η οικονομία, είναι η κινούμενη σκιά της οικονομίας. Πρόκειται για την ιστορία του Πλάτωνα και της σπηλιάς, είναι το σημαίνον και όχι το σημαινόμενο. Αλλά όταν θέλει κανείς να υποχρεώσει δεκαπέντε διαφορετικές οικονομίες να έχουν την ίδια επίσημη νομισματική σκιά, υποχρεώνει αυτές τις δεκαπέντε οικονομίες να κυνηγούν την επίσημη σκιά τους. Όταν όμως προσπαθεί κανείς να τρέξει πίσω από τη σκιά του, η εμπειρία αποδεικνύει ότι κάποια στιγμή εξαντλείται και ότι κάποια στιγμή επίσης πεθαίνει. Αυτό ονομάζεται στα οικονομικά ανεργία, λιτότητα, ύφεση και διαδηλωτές, ακόμα και στη Γερμανία.
<P>
Τίθεται έτσι το πρόβλημα των στόχων, το τελολογικό πρόβλημα. Ενιαίο νόμισμα, μάλιστα, αλλά γιατί; Για ποιό σκοπό; Εξ ου και το τελολογικό πρόβλημα. Ο στόχος της Ευρώπης είναι το ενιαίο νόμισμα, η ενιαία Κεντρική τράπεζα, η ενιαία αγορά, ή μήπως είναι η ευημερία, η δημοκρατία, η ολοκλήρωση; Συγχωρείστε με, κύριε Lamfalussy, αλλά όσον αφορά τη δημοκρατία, το ότι ο διευθυντής της Κεντρικής τράπεζας, σύμφωνα με τα άρθρα 107 έως 109 «δεν λαμβάνει διαταγές από κανένα», μοιάζει περισσότερο με ολιγαρχία, παρά με δημοκρατία. Έτσι, ακόμα κι αν βάλουμε κάπου κάποιο κοινοβουλευτικό έλεγχο, δεν θα πάμε πολύ μακριά.
<P>
Και αν ο στόχος είναι η ευημερία, ε τότε, αγαπητέ συνάδελφε κ. Perez Royo, η κατάσταση των αγροτών της Ανδαλουσίας, της Φινλανδίας, της Γαλλίας μοιάζει μάλλον με τη φράση του Ζωρές: »Το νόμισμα είναι το αίμα των φτωχών». Τόσο που ξεχάσαμε την εμπειρία της ιστορίας. Το ενιαίο νόμισμα έχει ήδη υπάρξει στην Ευρώπη και στον κόσμο: ήταν ο κανόνας χρυσού. Αυτό δεν εμπόδισε την ύφεση. Η μεγάλη αμερικανική ύφεση δημιουργήθηκε εξάλλου σε περίοδο σταθερής ισοτιμίας χρυσού.
<P>
Κύριε de Silguy, γνωρίζω ότι δεν θα σας πείσω, εφόσον πρόκειται για θρησκευτικό πρόβλημα. Τουλάχιστον, θα έχουμε λάβει θέση για τις καταστροφές που θα προκαλέσει. Η αγορά, ο νόμος της αγοράς δημιουργούν τα μολυσμένα άλευρα.

<SPEAKER ID=39 LANGUAGE="DE" NAME="Randzio-Plath">
Kύριε Πρόεδρε, όποιος θέλει τη Nομισματική Ένωση, θα πρέπει να καταπολεμήσει την ανεργία στην Eυρωπαϊκή Ένωση. Aυτό το τόνιζαν ανέκαθεν, τόσο το Eυρωπαϊκό Nομισματικό Ίδρυμα, όσο και η Eπιτροπή στην ετήσια οικονομική της έκθεση. Aλλά νομίζω πως το να συνεχίσουμε να ενεργούμε όπως μέχρι τώρα, δεν αρκεί. Xρειαζόμαστε εντονότερες ωθήσεις διαρθρωτικής πολιτικής και γι' αυτό θα πρέπει να αναπροσανατολιστούν στην πράξη οι κατευθυντήριες γραμμές της οικονομικής πολιτικής, όπως θέλει σήμερα το Eυρωπαϊκό Kοινοβούλιο. Aυτό είναι ιδιαίτερα σημαντικό σήμερα, επειδή χρειαζόμαστε μια πιο αισιόδοξη και αξιόπιστη στάση για την υλοποίηση του έργου της Nομισματικής Ένωσης. Kαι αν προς μεγάλη μας τύχη, όπως διαπιστώνει το Nομισματικό Ίδρυμα, οι εργασίες γίνουν εντός του χρονοδιαγράμματος, τότε το έργο αυτό δεν επιτρέπεται να τίθεται υπό αμφισβήτηση, λόγω της αναξιοπιστίας άλλων παραγόντων της πολιτικής. Θα ευχόμουν, βεβαίως, το Eυρωπαϊκό Nομισματικό Ίδρυμα να συνεχίσει να τηρεί το χρονοδιάγραμμα και ο κ. Lamfalussy να μπορέσει να μας εγγυηθεί ότι το Nομισματικό Ίδρυμα θα εξετάσει φέτος το φθινόπωρο την πορεία της σύγκλισης, ώστε να διαπιστωθεί κατά πόσον η πλειοψηφία των κρατών μελών εκπληρώνει τα κριτήρια σύγκλισης, να υπάρξει δηλαδή σαφήνεια ως προς την ερμηνεία και τα περιθώρια της αξιολόγησης, όπως και κατά πόσον υπάρχει η ανάγκη συμμετοχής σ' ένα ευρωπαϊκό μηχανισμό συναλλαγματικών ισοτιμιών.
<P>
Tο Kοινοβούλιό μας από πολύ νωρίς τάχθηκε υπέρ του να συνδεθούν, με το εύρο σαν νόμισμα αναφοράς, μέσω ενός μηχανισμού συναλλαγματικών ισοτιμιών, τα νομίσματα εκείνα που δεν θα συμμετέχουν στη Nομισματική Ένωση. Eυτυχώς τα νομισματικά ιδρύματα, καθώς και η Eπιτροπή και το Συμβούλιο, έχουν στο μεταξύ την ίδια άποψη με το Eυρωπαϊκό Kοινοβούλιο.
<P>
Tι είδους μηχανισμός θα πρέπει να είναι αυτός; Nομίζω πως χρειαζόμαστε ένα ευρωπαϊκό σύστημα αλληλεγγύης και σταθερότητας, επειδή, από τη μια μεριά θα πρέπει να προστατευθούν από κερδοσκοπικές επιθέσεις τα υπόλοιπα νομίσματα που δεν θα συμμετέχουν στη Nομισματική Ένωση, και από την άλλη θα πρέπει να παρεμποδιστεί η διάσπαση της εσωτερικής αγοράς. Kυρίως όμως θα πρέπει, μ' αυτόν το μηχανισμό, να εκφράσουμε την υποστήριξή μας και την αλληλεγγύη μας στα υπόλοιπα νομίσματα, ώστε να μπορέσουν κι αυτά να γίνουν όσο το δυνατόν γρηγορότερα μέλη της Nομισματικής Ένωσης. Oι συναλλαγματικές αναταραχές δηλαδή, όπως έδειξαν στην πράξη τα τελευταία χρόνια, παρεμποδίζουν όχι μόνον την οικονομική ανάπτυξη, αλλά και την απασχόληση. Γι' αυτό και είναι σημαντικό να θεσπίσουμε έναν τέτοιο μηχανισμό, ώστε να συνεχίσει να είναι αξιόπιστη η διαμόρφωση του έργου.
<P>
Θεωρώ πολύ σημαντικό οι συναλλαγματικές αυτές διακυμάνσεις να συνοδεύονται και με άλλες έρευνες από το Eυρωπαϊκό Nομισματικό Ίδρυμα, προκειμένου να εξετασθούν κυρίως οι μικρο-οικονομικές επιπτώσεις, και οι οποίες θα μας καταστήσουν σαφέστερη την εικόνα που παρουσίαζαν οι διάφοροι τομείς και κλάδοι, ιδιαίτερα το 1995, καθώς και το πώς επηρεάζεται από τα γεγονότα αυτά η ελλειμματική εμπιστοσύνη των φορέων της οικονομίας. Tέλος, σήμερα, αποφασιστικής σημασίας δεν είναι η δαπάνη της αμοιβής, αλλά ο παράγοντας που προκαλεί στρέβλωση του ανταγωνισμού στην εσωτερική αγορά με αύξηση της δαπάνης της αμοιβής στις χώρες με σκληρό νόμισμα, δηλαδή οι συναλλαγματικές εξελίξεις και διακυμάνσεις, καθώς και οι πράξεις συναλλαγματικής εξασφάλισης. Γι' αυτό λοιπόν, είναι καιρός να βρούμε εδώ έναν μηχανισμό που θα μας καθιστά σαφές ένα πράγμα: Eκείνα τα νομίσματα που δεν θα συμμετέχουν από την αρχή στη Nομισματική Ένωση θα έχουν τη δυνατότητα να συμμετάσχουν αργότερα, και η εσωτερική αγορά, ως εσωτερική αγορά, δεν θα είναι διχασμένη, αλλά η Eυρωπαϊκή Nομισματική Ένωση θα αποτελεί ένα ακόμη βήμα προς την εμβάθυνση, και συνεπώς και προς κάποια μεγαλύτερη πολυεθνικότητα της αγοράς.

<SPEAKER ID=40 LANGUAGE="FI" NAME="Rusanen">
Αξιότιμε κύριε Πρόεδρε, η ανεργία αποτελεί σήμερα ένα πανευρωπαϊκό πρόβλημα για την επίλυση του οποίου καταβάλλονται προσπάθειες σε όλα τα κράτη μέλη της Ευρωπαϊκής Ένωσης. Παρ' όλ' αυτά η ανεργία δεν πρέπει να αποτελέσει εμπόδιο για την ολοκλήρωση της ΟΝΕ, διότι μόνο αυτή αναμένεται όχι απλώς να βελτιώσει την ανταγωνιστικότητα αλλά και να αυξήσει την ζήτηση, γεγονός ιδιαίτερα θετικό για την βελτίωση της απασχόλησης. Με την ολοκλήρωση της ΟΝΕ αναμένεται να χαλιναγωγηθούν οι απότομες διακυμάνσεις της οικονομίας, να μειωθεί το ύψος των επιτοκίων ιδίως στα μικρά κράτη μέλη της Κοινότητας και να αυξηθούν οι εμπορικές συναλλαγές στην εσωτερική αγορά. Μόνο εάν καταβληθούν έντονες προσπάθειες, θα βελτιωθεί η απασχόληση. Η μόνιμη βελτίωση δεν θα επιτευχθεί ποτέ με την λήψη μέτρων προσωρινής ανακούφισης.
<P>
Η Οικονομική και Νομισματική Ένωση αποτελεί φυσική συνέχεια της εσωτερικής αγοράς διότι μόνο μέσω της συνεργασίας και της σύζευξης της νομισματικής και οικονομικής πολιτικής θα επιτευχθούν όλοι οι στόχοι οι οποίοι είχαν τεθεί προ της πραγματοποίησης της εσωτερικής αγοράς. Είναι γεγονός ότι η ολοκλήρωση της τρίτης φάσης της νομισματικής ένωσης, εντός της προθεσμίας η οποία ορίζεται στην Συνθήκη του Μάαστριχτ, είναι αβέβαιη, πράγμα που οφείλεται στα οικονομικά προβλήματα τα οποία έχουν ενσκύψει. Αλλά η ενδεχόμενη αναβολή της τρίτης φάσης, ακόμη και η πρόθεση περί της αναβολής αυτής, είναι σε θέση να επιβραδύνει την οικονομική ανάκαμψη της Ευρώπης, να διατηρήσει υψηλά το επίπεδο των επιτοκίων και να προκαλέσει μεγάλη οικονομική αστάθεια. Με την βοήθεια των κριτηρίων της ΟΝΕ και την εκπλήρωσή τους διασφαλίζεται η σταθερότητα και μειώνονται οι εξουσίες για λήψη αποφάσεων στον οικονομικό τομέα όσον αφορά τις ισοτιμίες συναλλάγματος και το ύψος των επιτοκίων, γεγονός το οποίο θα έχει ως αποτέλεσμα να καταστεί ολιγότερο συμφέρουσα η μη συμμετοχή στην τρίτη φάση της ΟΝΕ.
<P>
Μετά την ολοκλήρωση της τρίτης φάσης της ΟΝΕ, η κατάρτιση και άσκηση της συναλλαγματικής πολιτικής θα αποτελεί κοινό καθήκον των κρατών μελών της ΕΕ. Τόσο γι' αυτούς που θα συμμετέχουν στην νομισματική ένωση όσο και γι' αυτούς οι οποίοι θα παραμείνουν εκτός, η σταθεροποίηση των τιμών πρέπει να αποτελέσει έναν από τους κυριότερους στόχους. Το σύστημα πρέπει να είναι τέτοιο ώστε να διευκολύνει τους εκτός της ΟΝΕ να ενταχθούν σε αυτήν αργότερα, ενώ δεν θα πρέπει και να προκαλεί προβλήματα σε ό, τι αφορά την λειτουργία τόσο της εσωτερικής αγοράς όσο και της Ευρωπαϊκής Κεντρικής Τράπεζας στον νομισματικό τομέα. Προκειμένου να καταστεί ελκυστικότερη η ΟΝΕ, η Επιτροπή οφείλει, μέχρι το τέλος του τρέχοντος έτους, να ορίσει τους «κανόνες του παιχνιδιού» στο νομισματικό τομέα για τις χώρες εκείνες οι οποίες θα παραμείνουν εκτός της ΟΝΕ. Ελπίζω ότι ο κύριος Επίτροπος θα βρει, το συντομότερο δυνατό, μεθόδους για να καταστεί αυτό πραγματικότητα.
<P>
Οι απόψεις των εισηγητών των εκθέσεων σχετικά με την σημερινή κατάσταση της ΟΝΕ και με την φάση προετοιμασίας για την μετάβαση στο ενιαίο νόμισμα, είναι ρεαλιστικές. Παρόλα αυτά πιστεύω ότι η εκπλήρωση των κριτηρίων σύγκλησης είναι βασικότερη από την ενσωμάτωση στο ευρωπαϊκό συναλλαγματικό σύστημα των νομισμάτων εκείνων των οποίων η ισοτιμία εν σχέσει με τα άλλα νομίσματα μεταβάλλεται διότι μέσω αυτής θα επιτευχθεί η αύξηση της εμπιστοσύνης προς την οικονομική πολιτική και θα εξασφαλισθούν καλύτερες προϋποθέσεις για την σταθεροποίηση τόσο στον νομισματικό τομέα όσο και σε ολόκληρο το τομέα της εθνικής οικονομίας.

<SPEAKER ID=41 LANGUAGE="EN" NAME="Gallagher">
Κύριε Πρόεδρε, τον Απρίλιο του 1996 το Ευρωπαϊκό Νομισματικό Ίδρυμα δημοσίευσε την ετήσια έκθεσή του για το 1995. Το εξαίρετο αυτό έγγραφο περιλαμβάνει ένα τμήμα το οποίο περιγράφει λεπτομερώς τις οικονομικές και νομισματικές συνθήκες στην Ευρωπαϊκή Ένωση συμπεριλαμβανομένης της υφισταμένης καταστάσεως στα διάφορα κράτη μέλη σε σχέση με τα κριτήρια σύγκλισης του Μάαστριχτ τα οποία είναι απαραίτητα για την επιτυχή υλοποίηση της οικονομικής και νομισματικής ενώσεως.
<P>
Από μέρους της, η ομάδα μας δεν στηρίζει την αναγκαιότητα όπως προοδευτικά συμμετάσχουν στον συναλλαγματικό μηχανισμό όλα τα νομίσματα της Ευρωπαϊκής Ένωσης εάν θέλουμε να εγγυηθούμε τις σωστές διεργασίες της εσωτερικής αγοράς και να διασφαλίσουμε τη μετάβαση στην ΟΝΕ. Η έκθεση του κ. Bφhm, την οποία γενικά υποστηρίζουμε, δέχεται με ικανοποίηση την έκθεση του ΕΝΙ και αντλεί από τις κύριες αρχές της, οι οποίες αναφέρονται στην ανάγκη να ακολουθήσουμε τη Συνθήκη σε όλα τα θεσμικά στάδια προς τη μετάβαση στο τρίτο στάδιο της ΟΝΕ, να συνεχίσουμε την εξέταση των συναλλαγματικών σχέσεων μεταξύ των μελλοντικών ζωνών του Euro και των άλλων τμημάτων της Ένωσης καθώς και να συνεχίσουμε την προσπάθεια προσαρμογής του δημοσίου χρέους.
<P>
Η έκθεση του Ιδρύματος, όπως και η πρόταση ψηφίσματος του εισηγητή έχει, κατά την άποψη της ομάδας μου, γενικά σωστή κατεύθυνση με μια μικρή εξαίρεση. Πράγματι, σε μία από τις αιτιολογικές παραγράφους της προτάσεως ψηφίσματος σημειώνεται μια αντίφαση μεταξύ του ΕΝΙ και της Ευρωπαϊκής Επιτροπής αναφορικά με τις αντίστοιχες ερμηνείες τους για τις οικονομικές διακυμάνσεις που έγιναν τόσο φανερές κατά τη διάρκεια του 1995. Η φρασεολογία είναι κάπως έντονη αλλά από μέρους μας πιστεύουμε ότι υπάρχει ομοφωνία και ότι οι προγνώσεις των δύο διαφέρουν μόνο κατά τη σχετική σημασία που αποδίδουν στα επίπεδα των επιτοκίων κατά το 1994 και στις νομισματικές διακυμάνσεις κατά το πρώτο τρίμηνο του 1995 όπως επίσης στις επιπτώσεις τους επί της εμπιστοσύνης των οικονομικών παραγόντων. Κάτω από αυτή τη γενική αναφορά, η ομάδα μας δέχεται με ικανοποίηση και την έκθεση του κ. Pιrez Royo η οποία αποδίδει έμφαση στις προσπάθειες σε όρους σύγκλισης και πειθαρχίας του προϋπολογισμού, οι οποίες μπορούν από μόνες τους να εμποδίσουν τις νομισματικές διακυμάνσεις.
<P>
Εν συμπεράσματι, πιστεύουμε ότι το σύστημα της νομισματικής συνεργασίας δεν αποτελεί αρμοδιότητα μόνον της Επιτροπής και του ΕΝΙ αλλά επίσης αρμοδιότητα του Συμβουλίου, του ΕΝΙ και της Επιτροπής αντίστοιχα. Ταυτόχρονα δεν θα πρέπει να λησμονούμε ότι οι δυνατότητες μικρότερου εύρους διακυμάνσεων δεν θα πρέπει να αποτελούν το μόνο καταφύγιο των ενδιαφερομένων κρατών μελών και ότι θα πρέπει επίσης να υπάρχει ένα πολυμερές πλαίσιο στη διάθεση των Υπουργών Οικονομικών, των ευρωπαϊκών κεντρικών τραπεζών και των κεντρικών τραπεζών των χωρών που δεν έχουν ενταχθεί ακόμη στο σύστημα.

<SPEAKER ID=42 LANGUAGE="NL" NAME="Kestelijn-Sierens">
Πρόεδρε, συνάδελφοι, εξ ονόματος της Ομάδας μου θα ήθελα να αναφέρω κάτι συγκεκριμένο σχετικά με την έκθεση Pιrez Royo. Η Ομάδα των Φιλελεύθερων συμφωνεί σε γενικές γραμμές με την εν λόγω έκθεση, αλλά εκφράζουμε την αντίθεσή μας για την παράγραφο 4 στην οποία ο εισηγητής προτείνει ότι η φορολογία των νομισματικών συναλλαγών για κερδοσκοπικούς λόγους μπορεί να βοηθήσει στην πρόγνωση της εξέλιξης των συναλλαγματικών ισοτιμιών. Έχουμε σοβαρές αντιρρήσεις επ' αυτού του σημείου για δύο λόγους.
<P>
Πρώτον, μπορεί κανείς να αμφισβητήσει την αποτελεσματικότητα μιας τέτοιας φορολογίας και δεύτερον η φορολογία αυτή δεν είναι καθόλου επιθυμητή. Για ποιο λόγο όμως δεν μπορούμε να επιβάλλουμε μια τέτοια φορολογία; Επειδή δεν μπορούμε να την περιορίσουμε μόνο σε συναλλαγματικές συναλλαγές διότι διαφορετικά οι κερδοσκόποι θα καταφύγουν σε άλλες χρηματοδοτικές συναλλαγές όπως εναλλακτικά χρηματοδοτικά προϊόντα. Δεύτερον, επειδή εάν αυτή εισαχθεί στην Ευρώπη τότε η ροή των κεφαλαίων θα μεταφερθεί σε άλλες χώρες όπως π.χ. η Σιγκαπούρη και το Ηογκ Κογκ. Με άλλα λόγια, για να μπορέσουν να επιβληθούν αυτές οι φορολογίες θα πρέπει να εφαρμοσθούν σε όλες τις χρηματοδοτικές συναλλαγές και σε όλες τις χώρες του κόσμου. Ακόμη και αν επιτύχουμε να εφαρμόσουμε μια φορολογία στις νομισματικές συναλλαγές που γίνονται για κερδοσκοπικούς λόγους, ακόμη και τότε η κατάσταση είναι τέτοια που μια τέτοια φορολογία ουσιαστικά δεν είναι επιθυμητή. Καταρχάς ένας παρόμοιος φόρος οδηγεί σε λιγότερες χρηματοδοτικές αγορές ρευστού, γεγονός το οποίο μπορεί να προκαλέσει μεγάλες συναλλαγματικές διαταραχές. Δεύτερον, καθιστά το κεφάλαιο ακριβότερο. Ο φόρος δεν κάνει κανένα διαχωρισμό μεταξύ κερδοσκοπικών πράξεων και επενδύσεων. Πλήττονται τόσο οι εμπορικές πιστώσεις όσο και η κάλυψη των άμεσων επενδύσεων και, συνάδελφοι, δεν είναι δυνατόν προθεσή μας να είναι η παρεμπόδιση των επενδύσεων. Λυπούμαι κάθε φορά που διαπιστώνω ότι η ιδέα της φορολόγησης των συναλλαγματικών συναλλαγών υποβάλλεται χωρίς να συνοδεύεται από επιχειρήματα. Για αυτό το λόγο μαζί με τους λοιπούς Φιλελεύθερους συναδέλφους θα καταψηφίσουμε την εν λόγω παράγραφο.

<SPEAKER ID=43 LANGUAGE="PT" NAME="Ribeiro">
Κύριε Πρόεδρε, ακόμη μία φωνή, ακόμη ένα λεπτό. Για να καταστεί για άλλη μία φορά σαφές ότι δεν είναι συναινετική η πορεία που επιχειρείται να παρουσιαστεί ως συναινετική. Αυτό που αποφασίστηκε στο Μάαστριχτ, σχετικά με την ΟΝΕ και το ενιαίο νόμισμα, δεν είναι ένα απαράβατο κεκτημένο. Διότι επίσης η πραγματικότητα απέδειξε ότι η πορεία δεν θα είναι αυτή που προβλέφθηκε τότε.
<P>
Μία φωνή και ένα λεπτό για να υπενθυμίσουμε την ανεργία και την κοινωνική υποβάθμιση, και το ποσοστό ευθύνης των ονομαστικών κριτηρίων, τα οποία χρησίμευσαν για να επιβληθεί μία πολιτική ενώ ταυτόχρονα αποδεικνύονταν ανέφικτα.
<P>
Αλλά την πλήρη ανελαστικότητα που επιδείχθηκε όσον αφορά τους αυθαίρετους στόχους και τις προθεσμίες θα την ακολουθήσει, ίσως, η πιο χαλαρή και αυθαίρετη ελαστικότητα στην ερμηνεία των άρθρων της Συνθήκης προκειμένου να καταστεί βιώσιμο αυτό που η τήρηση των προϋποθέσεων οι οποίες προηγουμένως είχαν τεθεί και εφαρμοστεί ανελαστικά θα καθιστούσε ανέφικτο.
<P>
Κυρίως, μία φωνή και ένα λεπτό για να διακηρύξουμε ότι το πρόβλημα βρίσκεται στη μείωση της ζήτησης, στον προσανατολισμό των επενδύσεων, στην ανάγκη να φορολογηθούν οι κερδοσκοπικές επιχειρήσεις και να ενθαρρυνθούν αυτές που είναι παραγωγικές και δημιουργούν θέσεις απασχόλησης Να αλλάξει η οικονομική πολιτική, όπου το ενιαίο νόμισμα θα έχει τη θέση του ως μέσο και ο στόχος θα είναι η βελτίωση των κοινωνικών συνθηκών.

<SPEAKER ID=44 LANGUAGE="IT" NAME="Bellerι">
Κύριε Πρόεδρε, κύριοι συνάδελφοι, εκπρόσωποι της Επιτροπής και του Συμβουλίου, από το Σεπτέμβριο του 1992 έχουν επισυμβεί διάφορες υποτιμήσεις των εθνικών νομισμάτων: μία από τις πλέον σημαντικές, όσον αφορά την πτώση της αξίας, υπήρξε η υποτίμηση της λιρέτας, που έφτασε να απωλέσει μέχρι και το ένα τρίτο της αξίας της έναντι του γερμανικού μάρκου, προκαλώντας την έξοδο του ιταλικού νομίσματος από το ΕΝΣ. Και σήμερα, στην Ιταλία, δεν ακούει κανείς να γίνεται λόγος για τίποτε άλλο παρά για τη σύντομη επιστροφή της λιρέτας στο ευρωπαϊκό νομισματικό σύστημα.
<P>
Κατά τη γνώμη μου, είναι μία προτεραιότητα που κινδυνεύει να μας κάνει χάσουμε τον πρώτο στόχο που για την ιταλική κυβέρνηση θα πρέπει να είναι η μείωση του δημοσίου ελλείματος και η εξακολούθηση συνεπώς μιας σταθερής και ορθολογικής δημοσιονομικής πολιτικής, που να μπορεί να συμβάλει στην ελάττωση του πληθωρισμού που στην Ιταλία είναι ακόμη μεταξύ των πιο υψηλών.
<P>
Mε ανησυχεί συνεπώς, ακριβώς επειδή συμφωνώ με το πνεύμα της έκθεσης του κ. Fernando Pιrez Royo: το γεγονός ότι η υποτίμηση της λιρέτας οφείλεται σε μία κερδοσκοπική και πολιτική συγκυρία, ενώ διαπιστώσαμε μία ταχύτατη υπερτίμηση της έναντι του μάρκου, πράγμα που εμένα προσωπικά, ακριβώς λόγω της ταχύτητάς της, μου δημιουργεί αμηχανία, δεν με πείθει. Χρειάζεται διαφάνεια: μία πολιτική διαφάνειας είναι χρήσιμη, ούτε πιστεύω ότι αυτή η ξαφνική υπερτίμηση της λιρέτας οφείλεται στη λεγόμενη εμπιστοσύνη των αγορών προς τη σταθερότητα μιας κυβέρνησης που δεν έχει ακόμη δύο μηνών ζωή. Καλώ συνεπώς να εμβαθύνουμε τις αιτίες που δημιουργούν συναλλαγματικές διακυμάνσεις πολύ ακριβείς για να μην είναι ύποπτες, υπενθυμίζοντας ότι στην Ιταλία, σε μια ορισμένη περίοδο, αρκούσε μια «διαρροή» πληροφοριών σχετικά με την έκδοση δικαστηριακών κλήσεων για να προκληθούν τάσεις πτώσης της λιρέτας, που επιβάρυναν κατόπιν την αγοραστική δύναμη των ιταλών εργαζομένων.
<P>
Καταλήγοντας, κύριε Πρόεδρε, θα πρέπει να υπάρχουν κοινές προθέσεις, κοινή μακροοικονομική πολιτική, που να στοχεύει την επίλυση οικονομικών και νομισματικών προβλημάτων τα οποία σήμερα πλήττουν ορισμένους αλλά που αύριο θα μπορούσαν να πλήξουν άλλους.

<SPEAKER ID=45 LANGUAGE="EN" NAME="Harrison">
Κύριε Πρόεδρε, καλωσορίζοντας την ετήσια έκθεση του Ευρωπαϊκού Νομισματικού Ιδρύματος για το 1995, θα ήθελα να συγχαρώ όχι μόνο τον εισηγητή του Κοινοβουλίου, κ. Gasςliba i Bφhm, αλλά και τον Πρόεδρο του ΕΝΙ Αλεξάντρ Λαμφαλουσύ, ο οποίος πρόσφατα ανεκοίνωσε την αποχώρησή του από την ενεργό υπηρεσία το 1997. Ωστόσο, τα παραπάνω δεν σημαίνουν ότι η Σοσιαλιστική Ομάδα συμφωνεί με όλα εκείνα τα οποία αναφέρονται στην έκθεση ή ακόμη με την ωραιοποίηση που τους έκανε ο εισηγητής. Σε πολλά σημεία η έκθεση σκιαγραφεί ιδέες που απέκτησαν ευρεία δημοσιότητα με την ετήσια οικονομική έκθεση της Επιτροπής, επί της οποίας το Κοινοβούλιο έχει ήδη εκφράσει γνώμη.
<P>
Ωστόσο, παραμένουν ορισμένες διαφορές μεταξύ των δύο αυτών παραπλήσιων εκθέσεων. Το ΕΝΙ εξ ιδιοσυγκρασίας σπανιότατα αναφέρεται στη σαθρή κατάσταση των καταναλωτών και της εμπιστοσύνης των επιχειρήσεων ως ένα σημαντικό παράγοντα συμβολής στην τρέχουσα και πρόσφατη οικονομική επιβράδυνση. Ως αποτέλεσμα, παραλείπει να τονίσει την ανάγκη για τη λήψη δραστηρίων μέτρων, συμπεριλαμβανομένης της συνετής χρήσης νομισματικών πολιτικών με σκοπό την ταχεία ανάκτηση της εμπιστοσύνης καταναλωτών και επιχειρήσεων. Από την άλλη πλευρά το ΕΝΙ αναφέρεται πονηρά στις ακαμψίες της αγοράς εργασίας και φαίνεται ότι ακολουθεί την απλοϊκή προσέγγιση ότι ευελιξία στην αγορά εργασίας σημαίνει χαμηλότερους μισθούς και υποβαθμισμένες συνθήκες για τους εργαζόμενους και όχι βελτίωση της κινητικότητάς τους μέσω εκπαίδευσης, κατάρτισης και επενδύσεων. Ομοίως, η αμφισβητίσιμη παρατήρηση ότι τα ποσοστά των δημοσίων δαπανών είναι απαράδεκτα υψηλά, υποστηρίχθηκε με μισή καρδιά από τον κ. Λαμφαλουσύ όταν έπεσε πρόσφατα στα πυρά της Υποεπιτροπής Νομισματικών Θεμάτων του Κοινοβουλίου.
<P>
Τέλος, η έκθεση του ΕΝΙ απέτυχε να κατηγορήσει τις άκαμπτες νομισματικές πολιτικές που ακολουθούν ορισμένες εθνικές νομισματικές αρχές και των οποίων οι επιπτώσεις στην πραγματική οικονομία υπήρξαν τόσο καταστροφικές. Στην έκθεση του Κοινοβουλίου έχουν ενσωματωθεί τροπολογίες των Σοσιαλιστών που υπογραμμίζουν ορισμένα από αυτά τα λάθη, είτε παραλείψεως είτε εσκεμμένα. Είμαι επίσης ευτυχής για το γεγονός ότι οι μελλοντικές εκθέσεις του ΕΝΙ θα περιλαμβάνουν πιο λεπτομερείς αναλύσεις και αξιολογήσεις των επιπτώσεων της διακύμανσης των συναλλαγματικών ισοτιμιών στην καθόλου οικονομία.
<P>
Δεύτερον, ο κ. Λαμφαλουσύ υποσχέθηκε ότι τόσο ο ίδιος όσο και ο διάδοχός του είναι έτοιμοι να δημοσιεύουν εξαμηνιαίες εκθέσεις επί της προπαρασκευαστικής εργασίας του ΕΝΙ για την ΟΝΕ. Το γεγονός αυτό θα δώσει μεγαλύτερη διαφάνεια στην εργασία του ΕΝΙ γεγονός το οποίο, με τη σειρά του, θα είναι επ' ωφελεία όλων μας.
<P>
Κύριε Πρόεδρε, επί διαδικαστικού. Η κάθε μία από τις ομιλίες που έχω παρακολουθήσει μέχρι τώρα έχει, με τον ένα ή τον άλλο τρόπο, υπερβεί τον χρόνο της χάριν της ανικανότητάς σας να προεδρεύσετε. Δεν έχει καμιά αξία να παρακαλάτε τους ομιλητές να συντομεύσουν. Ασκείτε την προεδρία εξ ονόματος του Κοινοβουλίου για να σταματάτε τους ομιλητές όταν συμπληρώνουν τον χρόνο τους, διότι έτσι παραβιάζουν τα δημοκρατικά δικαιώματα των άλλων για να μιλήσουν στο Κοινοβούλιο. Μπορείτε να ξυπνήσετε και να κάνετε κάτι γι' αυτό;

<SPEAKER ID=46 LANGUAGE="NL" NAME="Peijs">
Πρόεδρε, εάν όλοι μας τηρήσουμε τις συμφωνίες, όχι μόνο εδώ στο Κοινοβούλιο αλλά και σε ολόκληρη την Οικονομική και Νομισματική Ένωση, τότε αυτή θα υλοποιηθεί το 1999. Σε αυτήν δεν πιστεύουν μόνο οι φιλοευρωπαίοι πολιτικοί, αλλά φαίνεται ότι και οι χρηματοδοτικές αγορές την λαμβάνουν υπόψη, γεγονός που αποδεικνύεται από τη σύγκληση των μακροπρόθεσμων επιτοκίων μεταξύ Γαλλίας και Γερμανίας. Μένει ακόμη ο πολίτη. Εμείς είμαστε εκείνοι οι οποίοι θα πρέπει να κερδίσουμε την εμπιστοσύνη του πολίτης προς τη νομισματική ένωση με πράξεις όπως ο σεβασμός των κριτηρίων και με την κατάλληλη επικοινωνία με τον πολίτη από τώρα έως το 2002.
<P>
Η Ομάδα μου πιστεύει στο ενιαίο νόμισμα. Αυτό είναι σαφές. Υπάρχουν, ωστόσο, αυτή τη στιγμή ορισμένες ερωτήσεις τις οποίες θα ήθελα να υποβάλω στον Πρόεδρο του Ευρωπαϊκού Νομισματικού Ιδρύματος, τον κ. Lamfalussy. Στη Συνθήκη αναφέρεται ότι πριν από την τρίτη φάση, δηλαδή τελικά πριν από την 1η Ιανουαρίου 1999, οι κεντρικές τράπεζες θα πρέπει να έχουν ανεξαρτοποιηθεί από τις αποφάσεις που λαμβάνονται στις κυβερνήσεις και τα κοινοβούλια. Ταυτόχρονα, τα όργανα της Ευρωπαϊκής Κεντρικής Τράπεζας και οι κεντρικές τράπεζες δεν θα λαμβάνουν πλέον οδηγίες. Στον Τύπο αυτό συχνά αναφέρεται ως το έκτο κριτήριο σύνδεσης. Οι περισσότερες εθνικές τράπεζες δεν πληρούν ακόμη αυτές τις προϋποθέσεις αυτονομίας. Υπάρχει μικρή μόνο πρόοδος. Έλλειψη προόδου υπάρχει κυρίως στην Φινλανδία, την Ελλάδα, την Ιρλανδία, την Ιταλία, την Πορτογαλία και τη Σουηδία. Αλλά ακόμη και όταν μια τράπεζα ανακηρυχθεί επισήμως ως ανεξάρτητη μπορεί να παρέλθει μεγάλο χρονικό διάστημα έως ότου αναπτυχθεί μια παράδοση αυτόνομης λήψης αποφάσεων.
<P>
Η ανεξαρτησία της μελλοντικής Ευρωπαϊκής Κεντρικής Τράπεζας αποτελεί τη βάση επί της οποίας ο πρόεδρος της μπορεί να οικοδομήσει μια φήμη που θα συνδέεται με την αξιοπιστία. Οι Γάλλοι υπέβαλαν χθες μια πρόταση η οποία ενδεχομένως θα μπορούσε να δράσει ως ένα πολιτικό αντίβαρο της κεντρικής τράπεζας ή θα μπορούσε ακριβώς να έχει μια πορεία προς την κατεύθυνση μιας οικονομικής κυβέρνησης, όπως την περιέγραψε σήμερα το πρωί ο κ. Pιrez Royo.
<P>
Θα ήθελα για αυτό το λόγο να θέσω δύο ερωτήσεις στον κ. Lamfalussy. Ποια είναι η άποψή του σχετικά με την πρόοδο που πραγματοποιούν οι κεντρικές τράπεζες προς την κατεύθυνση, γενικώς, της ανεξαρτησίας; Θεωρεί τη γαλλική πρόταση ως ένα περιορισμό της ανεξαρτησίας της Κεντρικής Τράπεζας; Ο περιορισμός αυτός της ανεξαρτησίας της Κεντρικής Τράπεζας έχει ως αφετηρία το ονομαζόμενο σύμφωνο σταθερότητας του Υπουργού Waigel καθώς και άλλες παρόμοιες προτάσεις;
<P>
Μια ερώτηση επίσης σχετικά με το σχέδιο που θα ετοιμάσεις το ΕΝΙ όσον αφορά τον τρόπο της μελλοντικής λειτουργίας της Ευρωπαϊκής Κεντρικής Τράπεζας. Σύμφωνα με τη Συνθήκη, το σχέδιο αυτό θα πρέπει να είναι έτοιμο στο τέλος του τρέχοντος έτους και όλο και πιο συχνά διατυπώνεται η άποψη ότι η Ευρωπαϊκή Κεντρική Τράπεζα πιθανώς θα ακολουθήσει μια πολιτική ελέγχου του χρήματος. Αυτό ήταν το σύστημα το οποίο εφάρμοσε η Κέντρική Τράπεζα της Γερμανίας, η Bundesbank . Όπως λέγεται, η τράπεζα αυτή εφάρμοσε το σύστημα αυτό με επιτυχία στα 10 από τα 20 έτη. Ποιο είναι το επιχείρημα ώστε να υιοθετηθεί το σύστημα αυτό της γερμανικής τράπεζας;
<P>
Μια τρίτη και τελευταία ερώτηση: πόση υπολογίζει, ο κ. Lamfalussy, ότι θα είναι η αξία του μελλοντικού Ευρώ έναντι των ασιατικών νομισμάτων; Αφετηρία της ερώτησής μου είναι το γεγονός ότι γνωρίζουμε ότι σε ορισμένα μέρη της αγοράς τα ευρωπαϊκά νομίσματα είναι υπερτιμημένα έναντι των ασιαστικών νομισμάτων ή αντιστρόφως. Ίσως ένα μέρος της ανεργίας μας να οφείλεται σε αυτό το πράγμα.

<SPEAKER ID=47 LANGUAGE="EN" NAME="Watson">
Κύριε Πρόεδρε, ευτυχώς ζούμε σε μια Κοινότητα όπου τα όπλα του πολέμου αυτή την εποχή είναι οικονομικά και όχι στρατιωτικά. Είναι σημαντικό να αρπάξουμε την ευκαιρία ούτως ώστε να βάλουμε τάξη στις οικονομίες μας και να αποφύγουμε περαιτέρω συγκρούσεις. Η κατάσταση μοιάζει λίγο με τη διαφορά μεταξύ πυρηνικής σχάσης και πυρηνικής σύντηξης. Όλοι γνωρίζουμε ότι η πυρηνική σχάση είναι μια εγγενώς επικίνδυνη διαδικασία, όπως είναι η σχάση των οικονομιών μας. Εάν όμως θα μπορούσαμε να επιτύχουμε το οικονομικό ισοδύναμο της πυρηνικής σύντηξης και συντήξουμε τις οικονομίες μας, όλοι γνωρίζουμε ότι τα οφέλη θα είναι πολλαπλάσια και ότι θα παράγουμε πλεόνασμα οικονομικής ενέργειας μέσω της ανάπτυξης του εμπορίου στην ήπειρό μας καθώς και πλεόνασμα των τόσο απαραίτητων θέσεων εργασίας.
<P>
Ανήκω σε ένα κόμμα της Μ. Βρετανίας το οποίο παραδοσιακά πάντα πίστευε στην πλήρη συμμετοχή του Ηνωμένου Βασιλείου στην οικονομική και νομισματική ένωση. Πράγματι, ένα από τα πιο επίλεκτα στελέχη του κόμματός μου, ο κ. Ρόϋ Τζένκινς, την εποχή που ήταν Πρόεδρος της Επιτροπής, υπήρξε ένας από τους κύριους υποστηρικτές της «σύντηξης» των νομισμάτων. Είμαι υπερήφανος που ανήκω σ' αυτήν την παράδοση και που στέκομαι αντίθετα στην επικρατούσα κυβερνητική πολιτική και στα αισθήματα που κυριαρχούν τώρα στη χώρα μου.
<P>
Ο κ. von Wogau είπε ότι ίσως θα ήταν καλύτερο να μην εισέλθει το ΗΒ στο ενιαίο νόμισμα. Δηλώνω ότι διαφωνώ μαζί του. Στη χώρα μου επιχειρηματολογώ εντονότατα υπέρ της ένταξής μας στο ενιαίο νόμισμα. Είναι πολύ σημαντικό για μας ανεξάρτητα από τη σημασία του για την Ευρωπαϊκή Ένωση ως σύνολο. Τη Μαύρη Τετάρτη του Σεπτεμβρίου του 1992 διαπιστώσαμε την τρομακτική καταστροφή που μπορεί να προέλθει από τη σημαντική υποτίμηση των νομισμάτων.
<P>
Στην έκθεσή του ο κ. Pιrez Royo αναφέρεται στην αύξηση της ανταγωνιστικότητας της Ιταλίας μέσω βραχυπρόθεσμων υποτιμήσεων. Θα μπορούσε κάποιος να εξετάσει επίσης και την αύξηση της ανταγωνιστικότητας στο ΗΒ καθώς και τη ζημιά που επέφερε στις οικονομίες του Βελγίου και της Γαλλίας. Δεν συμφωνώ μαζί του ότι χρειαζόμαστε φορολόγηση της κερδοσκοπίας, ασφαλώς όμως χρειαζόμαστε να αποφύγουμε την κερδοσκοπία.
<P>
Τέλος, στη χώρα μου επιχειρηματολογώ ότι η λογική ακολουθία μετά την εξαίρεση από το ενιαίο νόμισμα είναι η αυτοεξαίρεση από την εσωτερική αγορά. Οι χώρες δεν μπορούν να συνυπάρξουν σε μια ενιαία αγορά με εταίρους που διατηρούν το δικαίωμα να αυτοϊκανοποιούνται με ανταγωνιστικές υποτιμήσεις για να κερδίσουν βραχυπρόθεσμα οφέλη εις βάρος των γειτόνων τους. Εάν ζούμε σε μια ένωση, είναι μια ένωση στην οποία πρέπει να κυριαρχεί η αλληλεγγύη επ' αυτών των θεμάτων.

<SPEAKER ID=48 LANGUAGE="IT" NAME="Speciale">
Κύριε Πρόεδρε, το συμπέρασμα της σημερινής συζήτησής μας είναι, κατά τη γνώμη μας, ότι οι οικονομικοί προσανατολισμοί και κυρίως η πολιτική δράση που έχει διεξαχθεί μέχρι τώρα είναι ανεπαρκείς σε σχέση με την πραγματικότητα. η πραγματικότητα είναι ότι σήμερα βρισκόμαστε σε μία φάση οικονομικής απραξίας και με ένα απαράδεκτο ποσοστό ανεργίας. Συνεπώς, εάν δεν ενισχυθεί, στην παρούσα κατάσταση, η εσωτερική αγορά, εάν δεν αναθερμανθούν οι επενδύσεις, εάν δεν εφαρμοστεί μία αποτελεσματική ενεργός εργασιακή πολιτική, η απραξία αυτή μπορεί να καταστεί μία νέα φάση ύφεσης και η συνέχιση μιας τέτοιας κατάστασης θέτει σε αμφισβήτηση την εμπιστοσύνη στα χρονοδιαγράμματα που έχουμε εμπρός μας. Πρόκειται για ένα πολιτικό και όχι τεχνικό πρόβλημα. Όσο πλησιάζουμε την τρίτη φάση, το ενιαίο νόμισμα, που είναι απαραίτητο και θα πρέπει να εξακολουθήσει να είναι ο στόχος μας, τόσο περισσότερο καθίστατι προφανές ότι η Οικονομική και Νομισματική Ένωση δεν έχει πραγματοποιηθεί στο σύνολό της και ειδικότερα ότι η Οικονομική Ένωση δεν έχει προωθηθεί. Δεν υπάρχει σήμερα ούτε σε εμβριώδη κατάστη μία διαχείριση της οικονομίας, δεν υπάρχει, παρά μόνο θεωρητικά, ένας συντονισμός των κρατών μελών, οι βασικοί προσαντολισμοί δεν μεταφράζονται σε πράξη, ενώ είναι αυτές ακριβώς οι πλευρές που θα πρέπει να ενισχυθούν, χωρίς βεβαίως να εγκαταλειφθεί η προτεραιότητα της απασχόλησης, όπως έγινε στην τριμερή διάσκεψη που διεξήχθη πρόσφατα στην Ιταλία. Αυτό είναι το πρόβλημα!
<P>
Θα πρέπει, τέλος, να είναι σαφές ότι η πολιτική λιτότητας, που βεβαίως είναι απαραίτητη, δεν θα πρέπει να καταστρέψει την ανάπτυξη. πρόκειται για ένα βασικό σημείο, του οποίου δεν υπάρχει πλήρης συνείδηση κατά τη συζήτηση και στα έγγραφα των Κοινοτικών Οργάνων. Γι αυτούς ακριβώς τους λόγους θεωρώ σφάλμα το να καταστούν ακόμη αυστηρότερα τα κριτήρια του Μάαστριχτ, όπως θέλουν να κάνουν μερικοί. Χρειάζεται αντίθετα να επιστρέψουμε σε μία ευφυή ανάγνωση του άρθρου 104 C το οποίο μεταξύ άλλων λέει ότι οι δημόσιες επενδύσεις δεν πρέπει να συνδέονται με τα ελλείματα, και πρόκειται όντως για ένα βασικό σημείο. Γνωρίζω ότι είναι δύσκολη η εξισορρόπηση των ελλειμάτων με ένα υψηλό ποσοστό δημόσιων επενδύσεων, είναι δύσκολο να μειωθεί η φορολογική πίεση που επιβαρύνει την εργασία, όπως είπε ο επίτροπος De Silguy, αλλά είναι αναγκαίο να γίνει και για να επιτευχθεί χρειάζεται συντονισμός των κρατών μελών.
<P>
Θα ήθελα επιπλέον να υπενθυμίσω ότι, όπως πολύ σωστά τόνισε σε μία πρόσφατη δήλωσή του ο πρόεδρος Santer, είναι αναγκαία η καλή και πλήρης χρησιμοποίηση των Διαρθρωτικών Ταμείων -170 εκατ. Ecu- που χρειάζονται για τις επενδύσεις και την απασχόληση. Θα έπρεπε η Επιτροπή και το Συμβούλιο να καταβάλουν μεγαλύτερες προσπάθειες προς αυτή την κατεύθυνση.

<SPEAKER ID=49 LANGUAGE="SV" NAME="Carlsson">
Κύριε Πρόεδρε, αξιότιμοι συνάδελφοι, οι οικονομικές κατευθυντήριες γραμμές που τώρα είναι δρομολογημένες διαπνέονται από τις προετοιμασίες ενόψη της ΟΝΕ και το τραγικό γεγονός ότι το ευρωπαϊκό μοντέλο έχει δημιουργήσει μιά κατάσταση με 18 εκατομ. ανέργους και 50 εκατομ. ανθρώπους σε κατάσταση αποκλεισμού.
<P>
Είναι εμφανές ότι δεν αναδύονται οι νέες θέσεις εργασίας και οι μελλοντικοί κλάδοι στην σημερινή ΕΕ. Είμαι πεπεισμένος ότι μιά συνεργασία για οικονομική σταθερότητα και ένα κοινό νόμισμα είναι η σημαντικότερη συνεισφορά που μπορεί να κάνει η ΕΕ για να δημιουργήσει καλύτερες προϋποθέσεις για την συγκεντρωμένη ανταγωνιστικότητα μας, ανάπτυξη και ως εκ τούτου νέες θέσεις εργασίας.
<P>
Ακόμη και για χώρες που δεν ανταποκρίνονται στην ένταξη στην ΟΝΕ σε μιά πρώτη φάση, η διαδικασία έχει επιφέρει μιά καλή και εν πολλοίς απαραίτητη επανεξέταση των οικονομιών. Γιατί έχουν, τελειώσει, ελπίζουμε, εκείνες οι εποχές όπου προϋπολογισμοί μπορούσαν να επεκταθούν και πολιτικοί να εξαγοράσουν δημοτικότητα μέσω ανεύθυνης επίρριψης χρεών σε επόμενες γενιές.
<P>
Όμως απομένουν πολλά από την δομική επανεξέταση, η υλοποίηση της οποίας εναπόκειται σχεδόν αποκλειστικά σε κάθε χώρα ξεχωριστά. Είναι ευθύνη των μελών του ECOFIN και των υπουργών της Φλωρεντίας να επιτευχθούν αλλαγές στα αντίστοιχα εθνικά φορολογικά -, κοινωνικά -, αγοράς εργασίας - και εκπαιδευτικά συστήματα και όχι μόνον να μιλούν γι' αυτά. Η ΕΕ, πέραν των άλλων και εμείς σ' αυτό το Κοινοβούλιο, πρέπει να κατευθύνει το έργο πρός την απελευθέρωση και όχι σε νέες κοστοβόρες ρυθμίσεις που αναστέλλουν την ανάπτυξη.
<P>
Θέλω να υπογραμμίσω αυτό που εκφράζεται στις κατευθυντήριες γραμμές, ότι η ανάγκη μείωσης των δαπανών και αυξήσεις των φόρων δεν είναι βατός δρόμος, πέραν των άλλων αν ληφθεί υπόψη η ανταγωνιστικότητα μας.. Γι' αυτό, δυναμικό όχι σε αυξημένους φόρους, ευρωπαϊκούς φόρους και ειδικά στον προτεινόμενο φόρο Tobin.
<P>
Δεν υπάρχουν γρήγορες και απλές λύσεις για την αντιμετώπιση της ανεργίας. Αλλά κάτι θα έπρεπε να μάθουμε από τις εμπειρίες άλλων χωρών, αντί να κολλήσουμε σε χωρίς νόημα πολιτικές διατυπώσεις περί ασαφών σκέψεων για μιά ένωση απασχόλησης που αποδείχτηε τελείως αναποτελεσματική, όπως εν πάσει περιπτώσει ασκείται στην χώρα μου.
<P>
Τα παλιά δομικά προβλήματα στην Ευρώπη δεν μπορούν να αγνοηθούν. Πολυετείς παραμελήσεις πρέπει να αντιμετωπιστούν σε σύντομο χρονικό διάστημα, αν θέλουμε να διατηρήσουμε την ευημερία μας. Και έχουμε την Λευκή Βίβλο, τα συμπεράσματα του Essen, αυτές τις κατευθυντήριες γραμμές, δηλ. υπάρχουν συμπεράσματα και προσανατολισμός. Τώρα θέλω να δώ λιγότερους πανηγυρικούς λόγους και περισσότερες αποδείξεις ότι οι ηγέτες της ΕΕ σοβαρολογούν για τον στόχο της μείωσης κατά το ήμισυ της ανεργίας.

<SPEAKER ID=50 LANGUAGE="FR" NAME="Berιs">
Οι συστάσεις της Επιτροπής προς το Συμβούλιο σχετικά με τις βασικές κατευθυντήριες γραμμές της οικονομικής πολιτικής αποτελούν για μας πηγή ανησυχίας. Πράγματι, φαίνεται ότι κυριαρχούνται από αυστηρά νομισματική προσέγγιση, σύμφωνα με την οποία η απασχόληση και η ανάπτυξη θεωρούνται απλώς υπόλοιπα.
<P>
Μια τέτοια προσέγγιση κινδυνεύει να μας ρίξει κατευθείαν στο γκρεμό. Ας δούμε τι συμβαίνει στη Γερμανία, αλλά και στο Βέλγιο ή στη Γαλλία. Δεν θα υπάρξει ενιαίο νόμισμα χωρίς προσχώρηση της κοινής γνώμης: το νόμισμα δεν έχει εγγενείς αρετές, είναι ο φορέας μιας ουσιαστικής πολιτικής διάστασης, είναι στοιχείο της ιδιότητας του ευρωπαίου πολίτη.
<P>
Επιπλέον, η εμπειρία μας διδάσκει ότι στην επιχείρηση, οι υπερβολικές περικοπές στην πραγματικότητα είναι μακροπρόθεσμα αντιπαραγωγικές, διότι καταστρέφουν μια κοινωνική συνοχή, την οποία όλοι αναγνωρίζουν ως βασικό στοιχείο της ανταγωνιστικότητας. Η πραγματικότητα αυτή ισχύει στο μακροοικονομικό επίπεδο. Όμως δεν λαμβάνεται επαρκώς υπόψη και από την άποψη αυτή, αναρωτιέμαι ποιά έννοια αποδίδει ο Επίτροπος de Silguy στην «πρόσφορη» μισθολογική εξέλιξη που συνιστά.
<P>
Ο κ. Lamfalussy μας είπε, στην προεισαγωγική αγόρευσή του, ότι πρέπει να έχουμε τη βούληση να πάρουμε στα χέρια μας τα σοβαρά προβλήματα που αντιμετωπίζουμε. Για να γίνει αυτό, δεν μπορούμε να δεχθούμε τις οικονομικές κατευθυντήριες γραμμές που προτείνει το Συμβούλιο και η Επιτροπή. Το Συμβούλιο πρέπει, μεταξύ άλλων, να εγγράψει και να χρηματοδοτήσει τα δεκατέσσερα μεγάλα έργα υποδομής που είχε προτείνει ο Jacques Delors και ζητά αδιάκοπα το Σώμα. Η διαρθρωτική πολιτική, από άποψη θέσεων απασχόλησης, πρέπει να αντιμετωπίσει σαφώς τη μείωση του χρόνου εργασίας. Πέραν της νομισματικής ορθοδοξίας, δεν αρκεί η απλή επιβεβαίωση μιας πολιτικής επενδύσεων στον τομέα της υποδομής και του ανθρώπινου δυναμικού. Πρέπει να πούμε πώς και με ποιά μέσα.
<P>
Μια λέξη σχετικά με την έκθεση του συναδέλφου μας, κ. Perez Royo. Η πρόταση την οποία περιλαμβάνει για φόρο επί της νομισματικής κερδοσκοπίας είναι ουσιώδης για το σύστημα που επιθυμούμε να δημιουργήσουμε. Η Ευρώπη πρέπει να αναλάβει πρωτοβουλία προς την κατεύθυνση αυτή στην προσεχή σύνοδο κορυφής των 7.
<P>
Συμπερασματικά, υποστηρίζουμε τη νομισματική σταθερότητα, αλλά έχουμε πολιτική ευθύνη να καταγγείλουμε τις προϋποθέσεις υπό τις οποίες η Επιτροπή και το Συμβούλιο μας ζητούν να επιτύχουμε το στόχο αυτό. Οι οικονομικές κατευθυντήριες γραμμές της Επιτροπής είναι απαράδεκτες και επιδεινώθηκαν από το Συμβούλιο ECOFIN, ούτως ώστε να μεταφράζονται σε παραίτηση των εκτελεστικών εξουσιών μας απέναντι στη νομισματική αρχή και να δίνουν επιχειρήματα στους αντιπάλους του ενιαίου νομίσματος.

<SPEAKER ID=51 LANGUAGE="DE" NAME="Mann, Thomas">
Kύριε Πρόεδρε, ποιο είναι το μήνυμα των ευρωπαίων για τα 18 σχεδόν εκατομμύρια ανέργους; Eίμαστε σε θέση, αντί να κάνουμε πανηγυρικές δηλώσεις μόνο, να λύσουμε συγκεκριμένα προβλήματα; Kαινούργιες θέσεις εργασίας στον τομέα του περιβάλλοντος, στην παροχή κοινωνικών υπηρεσιών, στις τεχνολογίες των πληροφοριών και των επικοινωνιών μονάχα, δεν επαρκούν. Mε διελκυστίνδες αρμοδιοτήτων δεν κάνουμε ούτε ένα βήμα προς τα εμπρός. Mόνον αν παρθούν μέτρα σε ευρωπαϊκό επίπεδο, στα οποία θα εμπλέκονται τα κράτη μέλη, θα επιτευχθούν ουσιαστικά αποτελέσματα.
<P>
Tο σύμφωνο εμπιστοσύνης του Zακ Σαντέρ για την απασχόληση, επουδενί υπονομεύει τη δικαιούμενη επικουρικότητα. Bεβαίως μ' ένα ιδιαίτερο κεφάλαιο για την απασχόληση στην καινούργια Συνθήκη της EE, δε δημιουργείται καμιά πρόσθετη θέση εργασίας, αλλά τίθενται οι βάσεις για μια ενεργό πολιτική για την απασχόληση. Ως γνωστόν, η Eπιτροπή οφείλει να συμπληρώνει και όχι να αντικαθιστά τα μέτρα των κρατών μελών.
<P>
Δεν πρόκειται λοιπόν για καινούργια προγράμματα ύψους εκατομμυρίων, αλλά μάλλον για από κοινού εγκριθέντα χρήματα, όπως τα διαρθρωτικά ταμεία, τα οποία θα πρέπει να τα συγκεντρώσουμε, για να πετύχουμε ακόμη μεγαλύτερη αποτελεσματικότητα. Tο Συμβούλιο του Έσσεν δρομολόγησε συγκεκριμένα μέτρα σε πέντε πεδία δράσης. Tο Συμβούλιο της Mαδρίτης αποφάσισε την εξάλειψη περιφερειακών ανισοτήτων, προκειμένου να καταπολεμηθεί και η μακροχρόνια ανεργία. H έρευνα και η ανάπτυξη θα πρέπει να ενισχυθούν ιδιαίτερα, όπως και οι μικρομεσαίες επιχειρήσεις, οι οποίες προσφέρουν το κύριο μέρος των θέσεων κατάρτισης και εργασίας στην Eυρώπη. Xρειαζόμαστε πιο ευέλικτα ωράρια εργασίας, μεγαλύτερες επενδύσεις στην κατάρτιση και την επιμόρφωση, την lifelong learning , και γενικώς μια πολιτική σταθερότητας. Θα πρέπει να επιμείνουμε στα κριτήρια σύγκλισης και στην τρίτη φάση της Oικονομικής και Nομισματικής Ένωσης. Tο εύρο, σαν σκληρό νόμισμα, θα δώσει καινούργια ώθηση στις επενδύσεις και θα συμβάλει στη δημιουργία καινούργιων θέσεων εργασίας στην Eυρώπη.
<P>
H κοινωνική ελεύθερη οικονομία είναι και εξακολουθεί να παραμένει η πνευματική εξαγωγική επιτυχία της Eυρώπης. Aλλά και τα δύο τμήματα θα πρέπει να εναρμονιστούν; το οικονομικό, με μια αύξηση της ανταγωνιστικότητας, και το κοινωνικό, που ποτέ δεν πρέπει να τεθεί σε διαθεσιμότητα. Έχουμε ένα μοντέλο συναίνεσης και όχι ένα μοντέλο αντιπαράθεσης. Στο κλίμα αυτό περιλαμβάνονται οι επιδιωκόμενες συμμαχίες για την εργασία, καθώς και το να ληφθούν υπόψη τα συμφέροντα των κοινωνικών εταίρων.

<SPEAKER ID=52 LANGUAGE="EN" NAME="Hendrick">
Κύριε Πρόεδρε, θα αρχίσω υπενθυμίζοντας στο Σώμα τη Λευκή Βίβλο Delors η οποία επιφορτίσθηκε με το καθήκον να αποτελέσει το πρότυπο για την επιστροφή 15 εκατομμυρίων ευρωπαίων στις εργασίες τους μέχρι το έτος 2000, ένα φιλόδοξο καθήκον αλλά ένα καθήκον που πιστεύω ότι θα πρέπει να συνεχίσουμε την προσπάθεια για να το επιτύχουμε. Παράλληλα η Συνθήκη του Μάαστριχτ προβλέπει ένα χρονοδιάγραμμα για την επίτευξη της οικονομικής και νομισματικής ένωσης το οποίο δεν θα πρέπει να παραβούμε. Πράγματι, μέχρι και πρόσφατα οι προβλέψεις ανάπτυξης τόσο της Επιτροπής όσο και του ΟΟΣΑ υπεδείκνυαν ότι υπάρχει ακόμα πιθανότητα να εκτελέσουμε το καθήκον αυτό και να φέρουμε τα εκατομμύρια των ανέργων πίσω στην απασχόληση μέχρι το 2000.
<P>
Αυτό που με ανησυχεί είναι η αναθεώρηση των ανωτέρω προβλέψεων και η πιθανή επίπτωσή τους στην απασχόληση. Πιστεύω ότι η απασχόληση δεν θα επέλθει με αυτούς τους προς τα κάτω αναθεωρημένους αριθμούς και ότι αυτό που πράγματι χρειαζόμαστε είναι η εφαρμογή των μέτρων που περιλαμβάνονται στην πρόταση ψηφίσματος του Κοινοβουλίου και η οποία θα έρθει σύντομα προς ψήφιση ούτως ώστε να δημιουργηθούν αυτές οι θέσεις εργασίας. Η μέτρια ανάπτυξη από μόνη της δεν θα δημιουργήσει απασχόληση. Το γεγονός που προκύπτει σαφώς είναι ότι η μείωση του αριθμού των ατόμων τα οποία καταβάλλουν φόρο εισοδήματος εξ αιτίας της αυξανόμενης ανεργίας και η αύξηση του αριθμού των ατόμων που εξαρτώνται από τις κοινωνικές παροχές θα επιδράσει πάρα πολύ αρνητικά στην επίτευξη των στόχων των κρατών μελών της Ευρωπαϊκής Ένωσης σχετικά με τα δημόσια ελλείμματα και το δημόσιο χρέος και θα ήθελα να προσέξουν ιδιαίτερα τα Μέλη την κατάσταση στη Γερμανία. Μόνο με την επιστροφή των ανθρώπων στην εργασία, με την καταβολή από αυτούς φόρου εισοδήματος και με τη μείωση του συνόλου των κοινωνικών δαπανών θα μπορέσουμε να εκπληρώσουμε στην πραγματικότητα τα κριτήρια του χρέους και του ελλείμματος και να υλοποιήσουμε ταυτόχρονα το ενιαίο νόμισμα και την αύξηση της απασχόλησης.
<P>
Γνωρίζουμε ότι η ανάπτυξη δεν εγγυάται τη δημιουργία θέσεων εργασίας αλλά χωρίς την ανάπτυξη δεν θα υπάρξει καμία νέα θέση εργασίας. Ο κ. Santer μας παρουσίασε ένα πακέτο οικοδόμησης μέτρων εμπιστοσύνης το οποίο αυτή τη στιγμή σε πολλούς ηχεί ως «κόλπο» εμπιστοσύνης. Αυτό που χρειαζόμαστε είναι τα μέτρα που περιλαμβάνει η πρότασή μας ούτως ώστε να υλοποιηθεί η πραγματική ανάπτυξη και η δημιουργία πραγματικών θέσεων εργασίας τις οποίες τόσο επειγόντως χρειαζόμαστε στην Ευρώπη.

<SPEAKER ID=53 LANGUAGE="ES" NAME="Garcνa-Margallo y Marfil">
Κύριε Πρόεδρε, άκουσα με προσοχή τις ομιλίες όλων και μου έκανε ιδιαίτερη εντύπωση εκείνη του Επιτρόπου, de Silguy. Συμφωνώ με τον Επίτροπο στο ότι το ενιαίο νόμισμα δεν μπορεί να μεταφραστεί σαν μία ρήξη ανάμεσα σε πλούσιες και φτωχές χώρες της Ευρωπαϊκής Ένωσης, όμως διαπιστώνω με θλίψη ότι η δήλωση αυτή πολύ λίγο συμπίπτει με την πρόθεση που εξέφρασε η γαλλική κυβέρνηση - και που εν μέρει την αποδέχεται και ο Επίτροπος - να μελετήσει τουλάχιστον την πιθανότητα κοινοτικών επιδοτήσεων σε υποτιμημένα νομίσματα και να θέσει προϋποθέσεις - κάτι ακόμα χειρότερο - στα Διαρθρωτικά Ταμεία για την εξυγίανση των δημοσιονομικών χρηματοδοτήσεων.
<P>
Αυτά τα δύο μέτρα - και κυρίως το τελευταίο - εκτός του ότι δεν είναι νόμιμα - σύμφωνα με τη Συνθήκη -, είναι σαφώς αντιφατικά με την πρώτη δήλωση, γιατί θα πρέπει να προστεθούν και άλλες κυρώσεις στην κύρωση εκείνη που από μόνη της προϋποθέτει τον αποκλεισμό του σκληρού πυρήνα, γιατί αυτό σημαίνει μεγαλύτερες δυσκολίες για τις χώρες pre-in να μπουν στην κοινή αγορά και γιατί σημαίνει επίσης ότι μεγαλώνει η διαφορά και δημιουργείται η ρήξη που ο Επίτροπος δεν θέλει να δημιουργήσει.
<P>
Η ισπανική αντιπροσωπεία συμφωνούμε με έναν μηχανισμό αλλαγής που θα ευνοεί τη σύγκλιση των χωρών εκτός, και θα προστατεύσει από τις εξωτερικές πιέσεις τα νομίσματα που δεν υπάγονται στο σύστημα. Όμως δεν υποστηρίζουμε ούτε θα υποστηρίξουμε κυρώσεις που θα δυσκολέψουν τη σύγκλιση και την πρόσβαση των χωρών που είναι εκτός του πυρήνα του ενιαίου νομίσματος, σε μία πρώτη φάση.

<SPEAKER ID=54 LANGUAGE="NL" NAME="Metten">
Πρόεδρε, η οικονομική ανάπτυξη δεν είναι το φάρμακο το οποίο θεραπεύει όλα τα προβλήματα της Ευρωπαϊκής Ένωσης, όμως επαρκής ανάπτυξη είναι απόλυτα αναγκαία προκειμένου να υλοποιηθούν οι δύο σημαντικότεροι στόχοι αυτής της στιγμής δηλαδή η απασχόληση και η Οικονομική Νομισματική Ένωση.
<P>
Το πρώτο το οποίο αναμένουμε από τις γενικές κατευθυντήριες γραμμές της οικονομικής πολιτικής είναι ότι αυτές θα δείχνουν το δρόμο προκειμένου να επιτευχθεί βραχυπρόθεσμα μια επαρκής ανάπτυξη. Για αυτό το λόγο προκαλεί έκπληξη το γεγονός ότι αυτό δεν το πράττει ούτε το κείμενο της Επιτροπής ούτε το κείμενο του Συμβουλίου ECOFIN. Αντιθέτως μάλιστα, εάν οι συστάσεις εφαρμοστούν αυστηρά και συντονισμένα υπό την παρούσα μορφή τους, τότε η καθηλωμένη ήδη ανάπτυξη θα μειωθεί περαιτέρω. Το κυριότερο πρόβλημα φαίνεται να είναι το γεγονός ότι η Επιτροπή και το Συμβούλιο ζουν σε ένα μονοδιάστατο κόσμο σε αυτόν δηλαδή που περιλαμβάνει μόνο την προσφορά και στον οποίο είναι εντελώς απαγορευμένη η έννοια ζήτηση. Για αυτό το λόγο δεν λαμβάνονται υπόψη στις συστάσεις για τις γενικές κατευθυντήριες γραμμές οι συνέπειες της ζήτησης. Τα προγράμματα σύγκλισης των κρατών μελών αναθεωρούνται ακόμη και θα μάθουμε μόλις στο τέλος του έτους ποια θα είναι τα σωρευτικά αποτελέσματα όλων αυτών των προγραμμάτων τα οποία είναι προσαρμοσμένα πάνω στις αρνητικές οικονομικές εξελίξεις που παρατηρούνται. Φαίνεται το γεγονός ότι το 90 % του ακαθάριστου εθνικού προϊόντος της Ένωσης προέρχεται από αυτή την ίδια την Ένωση και μόνο το 10 % προέρχεται από το εξωτερικό εμπόριο, είναι κάτι που δεν το έχουν υπόψη τους όλοι. Εάν η Επιτροπή και το Συμβούλιο προτείνουν έναν αριθμό μέτρων τα οποία καθηλώνουν τη ζήτηση σε όλα τα κράτη μέλη τότε από που θα προέλθει η ώθηση η οποία θα οδηγήσει στην ανάπτυξη που με τη σειρά της θα βοηθήσει να υλοποιηθούν η επίτευξη των στόχων της απασχόλησης και της ΟΝΕ; Από το 10 % του ΑΕΠ της Ένωσης που προέρχεται από τις εξαγωγές εκτός της ΕΕ, οι οποίες πραγματοποιούνται μέσα σε ένα πλαίσιο αυστηρής πολιτικής η οποία στοχεύει στη μείωση του πληθωρισμού ενώ υπάρχουν ήδη προειδοποιήσεις για αντιπληθωρισμό; Από την ευκαμψία την οποία αγνοούν τα κριτήρια για την ΟΝΕ και επιβάλλουν σε όλα τα κράτη μέλη ένα αδικαιολόγητα αυστηρό πρόγραμμα λιτότητας; Ή από τη μείωση των μισθών σε όλα τα κράτη μέλη ούτως ώστε η αγοραστική δύναμη στο εσωτερικό και ως εκ τούτου οι δυνατότητες εξαγωγής εντός της Ευρώπης να αυξάνονται μόνο ελάχιστα.
<P>
Πρόεδρε, εάν στο κοινό μας ψήφισμα αναφέρουμε ότι η προσέγγιση της Επιτροπής και του Συμβουλίου δεν είναι ρεαλιστική και είναι ανεπαρκής, φρονώ ότι θα έχουμε εκφρασθεί πολύ επιεικώς. Η προσέγγιση αυτή είναι ιδιαίτερα επικίνδυνη για την Ένωση και για αυτό το λόγο πρέπει να απορριφθεί.

<SPEAKER ID=55 LANGUAGE="FI" NAME="Rφnnholm">
Αξιότιμε κύριε Πρόεδρε, συζητούμε για την προώθηση του κοινού μας προγράμματος σχετικά με τη θέσπιση ενιαίου ευρωπαϊκού νομίσματος. Προϋπόθεση για την προώθηση της ΟΝΕ είναι να πεισθούν οι Ευρωπαίοι πολίτες για την χρησιμότητά της. Τα μεγάλα κράτη μέλη μπορούν να διαδραματίσουν βασικότατο ρόλο στον τομέα αυτόν ρυθμίζοντας, π.χ., το επίπεδο των επιτοκίων. Ενδεικτικά αναφέρω ότι το επίπεδο των επιτοκίων στην πατρίδα μου την Φινλανδία, παρόλο ότι έχουμε τον χαμηλότερο πληθωρισμό στην Ευρώπη, θα μειωθεί μόνο εάν μειωθούν τα επιτόκια εν σχέσει με το βασικό νόμισμα.
<P>
Στην Φινλανδία έχουν διεξαχθεί, επανειλημμένως, συζητήσεις σχετικά με την ένταξη στο ευρωπαϊκό σύστημα προσδιορισμού των συναλλαγματικών ισοτιμιών. Προ της ένταξης, όμως, αυτής, η φινλαδική πλευρά επιθυμεί να διασφαλισθεί ότι το βασικό νόμισμα, το γερμανικό μάρκο, δεν θα χρησιμοποιηθεί για την προώθηση των εθνικών συμφερόντων της Γερμανίας, όπως συνέβη στις αρχές της δεκαετίας του '90, όταν η Κεντρική Τράπεζα της Γερμανίας αναγκάσθηκε να διατηρήσει σε μη ρεαλιστικό επίπεδο το ύψος των επιτοκίων προκειμένου να μη μειωθεί η αξία του γερμανικού μάρκου ως συνέπειας της πολιτικής την οποία αναγκάσθηκαν να ασκήσουν οι κυβερνόντες προκειμένου να κατορθώσουν να τηρήσουν τις υποσχέσεις που έδωσαν κατά την προεκλογική εκστρατεία. Όπως όλοι γνωρίζουμε, αυτό είχε ως αποτέλεσμα να καταρρεύσει ολόκληρο το σύστημα ERM. Ένεκα της κατάρρευσης αυτής, οι ασθενέστεροι εξακολουθούν, ακόμη και σήμερα, να υποφέρουν από την υψηλή ανεργία.
<P>
Στις συζητήσεις σχετικά με την ΟΝΕ αναφέρουμε πάντα και την αναγκαιότητα που υπάρχει για πραγματοποίηση αποταμιεύσεων στον τομέα της δημόσιας οικονομίας. Προκειμένου όμως να διασφαλισθούν σωστές βάσεις για την προαγωγή της ΟΝΕ, πρέπει να διευκρινισθεί ότι με αυτό δεν εννοούμε ότι όλοι πρέπει να κάνουν οικονομία. Αντιθέτως, ιδίως, οι ιδιωτικοί εκείνοι κύκλοι οι οποίοι διαθέτουν χρήματα, πρέπει να τα επενδύουν και να τα δαπανούν. Έτσι θα εξασφαλισθεί η ποθητή για την δημόσια οικονομία ισορροπία, θα αυθηθούν οι θέσεις απασχόλησης, τα έσοδα από φόρους θα είναι μεγαλύτερα και θα μειωθούν οι δαπάνες που προκαλούνται από την ανεργία.

<SPEAKER ID=56 NAME="Κατηφόρης">
Κύριε Πρόεδρε, κύριε Επίτροπε, κύριε Πρόεδρε του Ευρωπαϊκού Νομισματικού Ινστιτούτου, αγαπητοί συνάδελφοι, θα ήθελα να εστιάσω την προσοχή μου σε ένα σημείο από όλα όσα συζητούμε, ένα σημείο που είναι αρκετά σημαντικό και από το οποίο ίσως εξαρτάται η επιτυχία του ενιαίου νομίσματος. Πρόκειται για τις σχέσεις των εντός και των εκτός της πρώτης ομάδας της εφαρμογής του ενιαίου νομίσματος.
<P>
Συζητούμε μια πρώτης τάξεως έκθεση και πρέπει να συγχαρούμε τον κ. Φον Βογκάου για την ευρύτητα πνεύματος με την οποία εργάστηκε. Παραμένουν όμως ακόμη διάφορα σημεία αδιευκρίνιστα στη συζήτηση αυτή και θα ήθελα να σας τα απαριθμήσω.
<P>
Πρώτον, οι χώρες που δεν θα είναι στην πρώτη ομάδα θα αντιμετωπίσουν χειροτέρευση των όρων της Συνθήκης, διότι συζητείται έντονα το σύμφωνο σταθερότητος, το γνωστό ως Σύμφωνο Βάιγκελ. Το Σύμφωνο Βάιγκελ αποτελεί χειροτέρευση και δεν έχει σημασία εάν θα συμφωνηθεί ανάμεσα στα μέλη της πρώτης ομάδας. Σημασία έχει ότι αποτελεί χειροτέρευση και θα κάνει πολύ πιο δύσκολα τα πράγματα για την ομάδα των κρατών που θα ακολουθήσουν.
<P>
Αλλά, συντομεύοντας όλα αυτά, νομίζω ότι το κυριότερο θέμα που θα έπρεπε να μας απασχολήσει στην υπόθεση είναι η θέση της Ευρωπαϊκής Κεντρικής Τράπεζας, η οποία θα ενισχύει τα νομίσματα των εκτός όταν κινδυνεύουν, αλλά μόνον τόσο όσο δεν θα κινδυνεύει, όπως μας έχει πει, η σταθερότητα του Ευρώ. Και βεβαίως αυτό είναι πολύ σωστό. Κανείς δεν θα ήθελε να κινδυνεύσει η σταθερότητα του Ευρώ στα πρώτα της βήματα και να θυσιαστεί στον βωμό της σταθερότητας των νομισμάτων που θα είναι προσωρινά απ'έξω. Αλλά δεν υπάρχει λόγος τα πράγματα να φθάσουν στο σημείο αυτό, γιατί κάθε παρέμβαση της Κεντρικής Τραπέζης για στήριξη νομίσματος μπορεί να γίνει «sterilized». Eίναι θέμα μίας δίκαιης κατανομής του κόστους του επιτοκίου, της αλλαγής του επιτοκίου που χρειάζεται γι'αυτήν την δουλειά, ώστε να μην επιβαρυνθεί υπερβολικά η οικονομία των κρατών μελών που θα μείνουν απ'έξω. Και αυτό το σημείο θα ήθελα να παρακαλέσω την Επιτροπή και το Ευρωπαϊκό Νομισματικό Ινστιτούτο να το λάβουν υπόψη τους.

<SPEAKER ID=57 LANGUAGE="FR" NAME="Caudron">
Κύριε Πρόεδρε, αγαπητοί συνάδελφοι, τρεις ημέρες πριν από τη σύνοδο κορυφής της Φλωρεντίας, το Ευρωπαϊκό Κοινοβούλιο έπρεπε να εκφράσει τη γνώμη του σχετικά με την οικονομική κατάσταση της Ένωσης και τις οικονομικές και κοινωνικές προοπτικές της. Το μόνο μέσο που έχουμε γι' αυτό είναι η προφορική ερώτηση και στο πλαίσιο αυτό διαθέτω δύο λεπτά - ναι, πράγματι, δύο μικρά λεπτά - για να επαναλάβω ότι δεν είμαι ικανοποιημένος από την υπερβολικά φιλελεύθερη ορθοδοξία της Επιτροπής και του Συμβουλίου. Δημοσιονομική λιτότητα, καταπολέμηση του πληθωρισμού, ελαστικότητα της εργασίας και ολοένα και περισσότερος ανταγωνισμός δεν είναι οι αληθινές και οι καλές συνταγές που θα βγάλουν την Ευρώπη από τη σημερινή βαθιά κρίση της η οποία, το υπενθυμίζω, είναι υπεύθυνη για 18 εκατομμύρια ανέργους, 50 εκατομμύρια φτωχούς, υπερβολικά μικρή εσωτερική ζήτηση, έλλειψη εμπιστοσύνης, μείωση των επενδύσεων και υπερβολικά υψηλά επιτόκια. Οι συνταγές αυτές απέτυχαν.
<P>
Κατά τη γνώμη των Γάλλων σοσιαλιστών πρέπει, αντιθέτως, να ευνοηθεί η οικονομική ανάπτυξη με τη λήψη μέτρων για τη μείωση των επιτοκίων, να σταματήσει η καταπολέμηση ενός πληθωρισμού που έχει γίνει σχεδόν ανύπαρκτος, να αναδιανεμηθούν τέλος τα κέρδη προς τις επενδύσεις για να δημιουργηθούν θέσεις εργασίας, να τεθεί σε εφαρμογή πολιτική ανάκαμψης που να στηρίζεται στο Λευκό Βιβλίο του Jacques Delors, να μειωθεί ο χρόνος εργασίας, ούτως ώστε να κατανεμηθεί καλύτερα μεταξύ των πολιτών. Πρέπει τέλος, με τη Διακυβερνητική Διάσκεψη, να δοθεί στην Ευρώπη κοινωνική και ιδίως πολιτική διάσταση.
<P>
Η οικονομική Ευρώπη, η οποία θα διαθέτει σύντομα ενιαίο νόμισμα, θα χρειάζεται πραγματικά να κυβερνάται πολιτικά από κυβέρνηση. Πρόκειται ασφαλώς για άλλη συζήτηση, αλλά η έλλειψη πολιτικής Ευρώπης δεν είναι ασφαλώς άσχετη με τα σημερινά κακά οικονομικά και κοινωνικά αποτελέσματα της Ένωσης, αποτελέσματα τα οποία την καταδικάζουν στα μάτια της κοινής γνώμης μας.

<SPEAKER ID=58 NAME="Lamfalussy">
Κύριε Πρόεδρε, κυρίες και κύριοι, άκουσα τις παρεμβάσεις σας με πολλή προσοχή. Έμαθα πολλά. Ασφαλώς, δεν είμαι σε θέση να απαντήσω κάθε μια από τις ερωτήσεις που μου ετέθησαν. Επιτρέψατέ μου ωστόσο να πω δυο λόγια για το ΕΝΣ ΙΙ και για την ανεργία, δυο θέματα που διαπέρασαν πρακτικά όλες τις παρεμβάσεις.
<P>
Σχετικά με το ΕΝΣ ΙΙ, θα ήθελα να επαναλάβω όσα είπε ο κ. de Silgy: ο στόχος δεν είναι ένας, είναι διπλός. Αφενός, να μπορέσει να λειτουργήσει σωστά η ενιαία αγορά. Αφετέρου, να οριοθετηθεί ο δρόμος για όσους βρίσκονται προσωρινά εκτός, ούτως ώστε να μπορέσουν να φθάσουν την πρώτη ομάδα. Το ερώτημα που μας θέτουν όλοι είναι αυτό. Γιατί να ελπίζουμε ότι το ΕΝΣ ΙΙ μπορεί να ανταποκριθεί σε αυτό το διπλό στόχο, τη στιγμή ακριβώς που το πρώτο ΕΝΣ πέρασε μια πολύ σοβαρή κρίση το 1992-1993;
<P>
Η απάντησή μου είναι απλή: ναι, έχουμε ελπίδες για μια σειρά λόγους. Πρώτος λόγος: μην συγχέετε τις κρίσεις του 1992-1993 με την κατάρρευση του ΕΝΣ. Το ΕΝΣ δεν κατέρρευσε. Αναστατώθηκε εκ βάθρων. Αλλά όσοι παρέμειναν στο ΕΝΣ σημείωσαν κινητικότητα των ισοτιμιών απείρως μικρότερη από όσους έμειναν εκτός. Δεύτερη παρατήρηση: μπορούμε να εξαγάγουμε τα διδάγματα της προηγούμενης εμπειρίας και το σχέδιο που εξετάζεται αυτή τη στιγμή, το οποίο πρόκειται να ολοκληρωθεί στα τέλη του έτους, αντιμετωπίζει σημείο προς σημείο τις ελλείψεις του ΕΝΣ το 1992-1993. Τρίτη παρατήρηση: η διαδικασία σύγκλισης έχει προχωρήσει απείρως περισσότερο από ότι κατά τη στιγμή των κρίσεων του 1992-1993. Τέταρτη παρατήρηση: μιλάμε πάντα για τους κινδύνους των ασυμμετρικών κρίσεων. Πράγματι, συνέβη μία, που ήταν η γερμανική ενοποίηση. Δεν πρόκειται για επαναληπτικά φαινόμενα, όπως ελπίζω, τουλάχιστον.
<P>
Επιπλέον, θα ήθελα να παρατηρήσω ότι κατά το παρελθόν, ο κίνδυνος δεν ήταν τόσο η ασυμμετρική φύση των κρίσεων, αλλά μάλλον η ασυμμετρική φύση των αντιδράσεων, και ιδίως των πολιτικών. Θυμηθείτε τις άτακτες αντιδράσεις έναντι των πετρελαϊκών κρίσεων των ετών 1970.
<P>
Για όλους αυτούς τους λόγους, έχω εμπιστοσύνη ότι το ΕΝΣ ΙΙ θα μπορέσει να λειτουργήσει σωστά. Ωστόσο, επιμένω σε ένα ουσιώδες στοιχείο, δηλαδή στο ότι το ΕΝΣ ΙΙ δεν μπορεί παρά να αποτελέσει μεταβατική, ή προσωρινή, πρόταση και ότι η οριστική λύση για την αστάθεια των συναλλαγματικών ισοτιμιών είναι η νομισματική ένωση. Συνεπώς, το ΕΝΣ ΙΙ δεν είναι υποκατάστατο της νομισματικής ένωσης.
<P>
Τέλος, δύο λέξεις σχετικά με την ανεργία. Ανέκαθεν, σε όλες τις παρεμβάσεις μου, αναγνώριζα την κεφαλαιώδη σημασία της αντιμετώπισης του προβλήματος της ανεργίας. Ουδέποτε απέκρυψα την ανησυχία μου για το θέμα αυτό, ούτε και πρόκειται να την αποκρύψω. Αλλά θα ήθελα να επιστήσω την προσοχή σας στον πειρασμό που αντιλήφθηκα εδώ και εκεί, αν και όχι συστηματικά, να εξισωθούν οι προετοιμασίες της νομισματικής ένωσης, ή ακόμα και η ίδια η νομισματική ένωση, με την άνοδο της ανεργίας.
<P>
Αν υπάρχει αυτός ο πειρασμός, νομίζω ότι σας εξαπατά, διότι δεν αντιστοιχεί στην ιστορική πραγματικότητα. Η τάση ανόδου της ανεργίας, η οποία είναι έντονη, άρχισε στην Ευρώπη τη δεκαετία του 1970, την εποχή των πετρελαϊκών κρίσεων. Διευρύνθηκε προς το τέλος της δεκαετίας του 1970 και επιταχύνθηκε στις αρχές της δεκαετίας του 1980, δηλαδή μια εποχή όπου δεν γινόταν καν λόγος για νομισματική ένωση. Είμασταν μάλιστα πολύ μακριά από τις διαπραγματεύσεις του Μάαστριχτ. Συνεπώς, πιστεύω ότι πρέπει να αναλύσουμε το πρόβλημα αυτό, όπως παρουσιάζεται, με όλη τη σοβαρότητά του, και να μην δημιουργούμε ένα δεσμό αιτιότητας πολύ εύκολο και πολύ εύκολα εκμεταλλεύσιμο.
<P>
(χειροκροτήματα)

<SPEAKER ID=59 NAME="Πρόεδρος">
Το λόγο ζήτησε ο κ. Cox, τον οποίο θα παρακαλούσα, επειδή σε λίγο αρχίζουν οι ψηφοφορίες, να είναι πολύ σύντομος και να παρέμβει μόνο επί διαδικαστικών θεμάτων, δεδομένου ότι θα πρέπει να μιλήσει ακόμη ο κ. Macciotta, εξ ονόματος του Συμβουλίου. και ο κ. de Silguy, εξ ονόματος της Επιτροπής.

<SPEAKER ID=60 LANGUAGE="EN" NAME="Cox">
Κύριε Πρόεδρε, θα πρέπει να αναμένατε το διαδικαστικό που θέλω να θέσω. Δέχομαι με ικανοποίηση το γεγονός ότι ο κ. Λαμφαλουσύ έκανε τα καταληκτικά του σχόλια αλλά επιμένω ότι το Σώμα θα πρέπει να ακούσει και τα άλλα θεσμικά όργανα. Έχουμε υποβάλει ευθείες ερωτήσεις και θέλουμε ευθείες απαντήσεις πριν ψηφίσουμε.

<SPEAKER ID=61 NAME="Macciotta">
Κύριε Πρόεδρε, είναι εξίσου δύσκολο και από την πλευρά μου να απαντήσω σε κάθε μια από τις παρατηρήσεις. θα περιοριστώ συνεπώς σε μερικές γενικές εκτιμήσεις. Πρώτο, εκτιμήσεις θεσμικού χαρακτήρα: δεν υπάρχει αμφιβολία ότι στη σχέση μεταξύ των διαφόρων Ευρωπαϊκών Θεσμικών Οργάνων ενυπάρχει μία αντικειμενική δυσκολία, που προδικάζει εντάσεις και μπορεί, προοπτικά, να αποτελέσει ένα εμπόδιο στην εξέλιξη της ολοκλήρωσης: πρόκειται για ένα έλλειμα της πληροφόρησης που καθίσταται ένα έλλειμα συμμετοχής και δημοκρατίας. Χρειάζεται να εξευρεθεί τρόπος ένταξης του Ευρωπαϊκού Κοινοβουλίου, αλλά θα ήθελα να προσθέσω και των εθνικών κοινοβουλίων, στις διαδικασίες λήψης αποφάσεων της Ευρωπαϊκής Κοινότητας. Δεν πρόκειται για μία παραχώρηση ύφους αλλά για μία πραγματική ανάγκη προς την οποία όλοι έχουμε συμφέρον να ανταποκριθούμε με τις κατάλληλες θεσμικές τροποποιήσεις, που σε κάθε περίπτωση θα εξετάσει η Διακυβερνητική Διάσκεψη.
<P>
Ορισμένες παρατηρήσεις κατόπιν επί της ουσίας: η πραγματοποίηση της Οικονομικής και Νομισματικής Ένωσης θα συμβάλει στην ενίσχυση των αναγκαίων προϋποθέσεων για μια νέα ώθηση στην οικονομική και κοινωνική ανάπτυξη της Ευρώπης, που θα καταστήσει περισσότερο ανταγωνιστική σε σχέση με τις άλλες μεγάλες παγκόσμιες οικονομικές ζώνες, και συνεπώς θα συμβάλει στην επιτάχυνση της διαδικασίας δημιουργίας νέας απασχόλησης. Για να ακολουθήσουμε με αποφασιστικότητα και εμπιστοσύνη αυτή τη διαδικασία είναι συνεπώς αναγκαίος και συνεπής ο πρωταρχικός στόχος απορρόφησης της ανεργίας. Σχετικά με αυτό το θέμα θα ήθελα να πω στον κ. Martinez ότι η μη συμμετοχή στο σταθερό σύστημα συναλλαγμτικών ισοτιμιών δεν χρησιμεύει, όπως αποδεικνύει η εμπειρία της Ιταλίας που δεν εφάρμοσε μία ανταγωνιστική υποτίμηση αλλά υπέστη, το 1992 και στην περίοδο μεταξύ 1994 και 1995, μία απότομη αποσταθεροποίηση από την οποία μόλις τώρα εξέρχεται με κόπο αλλά και με αποφασιστικότητα. Ωστόσο, ένα σταθερό μακροοικονομικό πλαίσιο δεν αρκεί από μόνο του για να εξασφαλίσει τη δημιουργία νέων θέσεων εργασίας. Για να μειωθεί σε λογικό επίπεδο το ποσοστό της ανεργίας, χρειάζονται ευρύτερες παρεμβάσεις, σε διαρθρωτικό επίπεδο, που θα αποσκοπούν στη βελτίωση της λειτουργίας των αγορών, ειδικότερα εκείνης της εργασίας. Υπάρχουν δεσμεύσεις και στόχοι που είναι αμετάθετοι: κατά κύριο λόγο το πρότυπο κοινωνικής προστασίας -που αποτελεί, όπως έχω ήδη τονίσει, ένα θεμελιώδες χαρακτηριστικό της Ευρώπης- θα πρέπει να προασπισθεί και να προστατευθεί αλλά σε σχέση με τη νέα σύνθεση των κατηγοριών ηλικίας και επαγγελματικής εξειδίκευσης του ευρωπαϊκού πληθυσμού, και για να επιτευχθεί είναι αναγκαία η αναθεώρησή του που να αυξάνει την αποτελεσματικότητά του και να επαναπροσδιορίζει τα δίκαια κριτήριά του.
<P>
Δεύτερο, θα πρέπει να αυξηθούν οι επενδύσεις στο ανθρώπινο κεφάλαιο, που αποτελεί το σημαντικότερο πλούτο της ηπείρου μας, ενισχύοντας και βελτιώνοντας τα εκπαιδευτικά συστήματα και την επαγγελματική κατάρτιση. Τρίτο, είναι αναγκαία η λήψη ειδικών μέτρων υπέρ των μειονεκτικών κατηγοριών: των νέων, των γυναικών, των μακράς διαρκείας ανέργων, για να διευκολυνθεί η ένταξη ή η επανένταξή τους στην αγορά εργασίας.
<P>
Το πρόβλημα της απασχόλησης αποτελεί μία προτεραιότητα για την Ευρωπαϊκή Ένωση. Το Ευρωπαϊκό Συμβούλιο της Φλωρεντίας, στο τέλος της εβδομάδας, θα επικεντρωθεί κυρίως σε αυτό το θέμα, με στόχο την επίτευξη μιας ακόμη πιο συγκεκριμένης και αποτελεσματικής στρατηγικής καταπολέμησης κατά της ανεργίας, της οποίας οι μεγάλοι προσανατολισμοί έχουν ήδη προσδιορισθεί κατά τα προηγούμενα Ευρωπαϊκά Συμβούλια, αρχίζοντας από εκείνο του Έσεν. Η τριμερής Διάσκεψη, που συγκάλεσε την περασμένη εβδομάδα η ιταλική προεδρία στη Ρώμη, απέδειξε ότι οι βασικοί προσανατολισμοί αυτής της στρατηγικής συγκεντρώνουν την ευρεία συναίνεση των κοινωνικών δυνάμεων. Είναι αναγκαία η ενίσχυση αυτής της συναίνεσης που αποτελεί την απαραίτητη προϋπόθεση για να καταστεί πιο αποτελεσματική και ακριβής η εν λόγω στρατηγική. Η ενίσχυση της συναίνεσης, μέσω του διαλόγου και των διαβουλεύσεων, αποτελεί τη βάση του συμφώνου εμπιστοσύνης για την απασχόληση που έχει προωθήσει ο πρόεδρος Santer.
<P>
Είμαστε πεπεισμένοι ότι το Ευρωπαϊκό Συμβούλιο της Φλωρεντίας θα είναι σε θέση να προσφέρει νέα κίνητρα στη στρατηγική καταπολέμησης της ανεργίας και ότι η αποφασιστική εφαρμογή αυτής της στρατηγικής θα επιφέρει συντόμως συγκεκριμένα αποτελέσματα. Μακροοικονομικές πολιτικές που να επιδιώκουν μία σταθερή και μη πληθωριστική ανάπτυξη δεν είναι αντιφατικές προς το στόχο αύξησης της απασχόλησης αλλά, αντίθετα, αποτελούν την απαραίτητη προϋπόθεση για την επίτευξη αυτού του στόχου. Σε αυτό το πλαίσιο θα πρέπει επίσης να εξευρεθούν και να εφαρμοσθούν σε όλα τα κράτη μέλη φορολογικές πολιτικές κατάλληλες να μειώσουν τη μείωση στα εισοδήματα εργασίας, όπως εξεφράσθη η ευχή στη διάρκεια της σημερινής συζήτησης. Ο εν λόγω στόχος δεν είναι αντίθετος με την ανάγκη, που υποδεικνύεται στην απόφαση του Συμβουλίου, να μη μειωθεί, για την ώρα, η συνολική φορολογική πίεση: πρόκειται για μία ειδική ανακατανομή της φορολογικής επιβάρυνσης.
<P>
Ο στόχος που έχουμε θέσει είναι δύσκολος και απαιτεί μία συλλογική προσπάθεια σε όλα τα επίπεδα, αλλά είναι ένας υποχρεωτικός στόχος και από την επίτευξή του εξαρτάται το μέλλον της Ευρωπαϊκής Ένωσης.

<SPEAKER ID=62 NAME="Πρόεδρος">
Σας ευχαριστώ, κύριε επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12 το μεσημέρι.

<SPEAKER ID=63 NAME="de Silguy">
Κύριε Πρόεδρε, δεν ισχυρίζομαι ότι θα μπορέσω να απαντήσω σε όλες τις ερωτήσεις που τέθηκαν μέσα σε λίγα λεπτά, αλλά θα ήθελα να κάνω δύο παρατηρήσεις, από τις οποίες η μια αφορά το νόμισμα και η άλλη την ανεργία.
<P>
Όσον αφορά το νόμισμα, θα πω το εξής: »Ας διαλύσουμε τις αμφιβολίες και τις παρεξηγήσεις». Το ευρώ θα δει το φως την 1η Ιανουαρίου 1999, δεν υπάρχει καμμιά αμφιβολία γι' αυτό. Εξάλλου, η συζήτηση άλλαξε μορφή στην ευρωπαϊκή κοινή γνώμη εδώ και μερικές εβδομάδες, ή καλύτερα εδώ και μερικούς μήνες. Σήμερα, το θέμα δεν είναι πλέον αν το ευρώ είναι καλό ή κακό, αν θα δούμε την έλευσή του ή όχι. Σήμερα το θέμα είναι πώς πρέπει να προετοιμαστούμε γι' αυτή, ούτως ώστε όλοι να κερδίσουν τα περισσότερα δυνατά πλεονεκτήματα.
<P>
Λοιπόν, για να προετοιμαστούμε για το ευρώ, πρέπει ασφαλώς να συνεχίσουμε τις προσπάθειες σύγκλισης - σχετικά με τις οποίες μιλήσαμε δια μακρών σήμερα το πρωί. Πρέπει επίσης να δημιουργήσουμε ένα ευρωπαϊκό νομισματικό σύστημα ΙΙ. Σχετικά, θα αναφερθώ σε όσα μας είπε προ ολίγου ο πρόεδρος του ΕΝΙ για το θέμα αυτό και θα απαντήσω στον κ. Garcia ότι η Επιτροπή ουδέποτε είπε ότι θα θέσει ως προϋπόθεση της χρηματοδότησης εκ μέρους των διαρθρωτικών ταμείων την τήρηση των μακροοικονομικών κριτηρίων. Είπε απλώς ότι απαντά στο θετικό αίτημα πολλών κρατών μελών να διεξαγάγει μελέτη για το θέμα αυτό, πράγμα πολύ διαφορετικό.
<P>
Για να προετοιμαστούμε, πρέπει επίσης - και θεωρώ το σημείο αυτό ουσιώδες - να ετοιμάσουμε ένα σύμφωνο σταθερότητας, διότι δεν χρησιμεύει σε τίποτα να είμαστε έτοιμοι τη μεγάλη ημέρα, αν, από την άλλη πλευρά, δεν είμαστε ικανοί να υιοθετήσουμε κατευθυντήριες γραμμές καλής συμπεριφοράς, κατευθυντήριες γραμμές «υγιούς διαχείρισης» για ολόκληρη την περίοδο της Νομισματικής Ένωσης. Προσθέτω ότι προς το σκοπό αυτό, πρέπει να ακολουθήσουμε πολιτικές αξιόπιστες, αλλά και κοινωνικά αποδεκτές. Τα δύο αυτά σημεία είναι πολύ ουσιαστικά.
<P>
Πρέπει επίσης, για να προετοιμαστούμε για το ευρώ, να θεσπίσουμε ένα νομικό κανονισμό. Η σχετική πρόταση της Επιτροπής θα σας διαβιβαστεί στο άμεσο μέλλον. Το σημείο αυτό είναι ουσιώδες για να εξασφαλιστεί η νομική ασφάλεια που μας ζητούν οι οικονομικοί παράγοντες, οι επιχειρήσεις και οι αγορές γενικά.
<P>
Τέλος, και απαντώ εδώ σε πολλές ερωτήσεις που ετέθησαν σήμερα το πρωί, πρέπει επίσης με μια προσπάθεια επικοινωνίας που καταβάλλουμε σε στενή συνεργασία με το Σώμα, να πείσουμε την κοινή γνώμη για την αναγκαιότητα του ευρώ, αλλά και να την προετοιμάσουμε ψυχολογικά για την αλλαγή και να την καθησυχάσουμε σχετικά με τους όρους αυτής της μετάβασης. Όπως βλέπετε, το έργο που πρέπει να εκτελέσουμε για να καταλήξουμε στο ευρώ είναι τεράστιο, αλλά γεννά και ενθουσιασμό, στο μέτρο που σήμερα πρέπει να προετοιμαστούμε, και όχι απλώς να αναρωτιόμαστε.
<P>
Η δεύτερη παρατήρησή μου αφορά την απασχόληση. Η απασχόληση πρέπει να κινητοποιήσει όλη την ενέργειά μας. Εφόσον αποτελεί την προτεραιότητα της πολιτικής μας, η απασχόληση πρέπει να βρίσκεται στο επίκεντρο των ανησυχιών μας. Όταν η Επιτροπή υπέβαλε τις βασικές κατευθυντήριες γραμμές οικονομικής πολιτικής, σας υπενθύμισα ότι εβασίζοντο σε ένα τρίπτυχο: ανάπτυξη, σταθερότητα και απασχόληση. Τα τριά αυτά στοιχεία είναι αναπόσπαστα και έτσι πρέπει να παραμείνουν. Για το λόγο αυτό, εκπλήσσομαι από τις επικρίσεις που διατυπώνονται σχετικά με τις προτάσεις της Επιτροπής για τις βασικές κατευθυντήριες γραμμές, διότι οι επικρίσεις αυτές με κάνουν να σκέπτομαι ότι η εναλλακτική λύση θα ήταν ο πληθωρισμός και τα ελλείμματα και, από όσο γνωρίζω, ούτε ο ένας, ούτε τα άλλα δημιούργησαν ποτέ θέσεις εργασίας. Θα έλεγα ότι αν τα ελλείμματα δημιουργούσαν θέσεις εργασίας, η Ευρώπη σήμερα θα βρισκόταν μάλλον σε κατάσταση αρνητικής ανεργίας.
<P>
Όσον αφορά το ευρώ, πρέπει και εδώ να διαλυθούν οι παρεξηγήσεις. Το ευρώ σημαίνει λιγότερη ανεργία, απλώς και μόνο διότι προϋποθέτει την εξυγίανση των δημόσιων οικονομικών. Σχετικά, θα σας υπενθυμίσω ότι σήμερα 40 έως 50 % της αποταμίευσης των νοικοκυριών χρησιμεύει για τη χρηματοδότηση των δημοσίων ελλειμμάτων μας. Τα χρήματα αυτά θα μπορούσαν να χρησιμοποιηθούν καλύτερα για τη στήριξη των επενδύσεων και της κατανάλωσης, και συνεπώς για τη δημιουργία θέσεων εργασίας. Αλλά το ευρώ σημαίνει και το τέλος των νομισματικών διακυμάνσεων και στο σημείο αυτό, συμφωνώ με πολλές από τις ανησυχίες που εκφράστηκαν σήμερα το πρωί. Σας υπενθυμίζω ότι οι νομισματικές διακυμάνσεις το 1995 στοίχισαν στην Ευρώπη μισή εκατοστιαία μονάδα ανάπτυξης και μισό εκατομμύριο θέσεις εργασίας. Και εδώ, το ευρώ θα αποτελέσει σημαντική συνεισφορά στα προβλήματα ανεργίας μας.
<P>
Συνειδητοποιώ ότι το ευρώ αποτελεί συνθήκη αναγκαία μεν, αλλ' όχι ικανή και πρέπει να συμπληρωθεί. Εδώ έγκειται το ενδιαφέρον των διαρθρωτικών πολιτικών που πρέπει να ασκηθούν, αλλά οι οποίες εμπίπτουν κυρίως στην ευθύνη των κρατών μελών, παρόλο που η Ευρώπη πρέπει να παίξει ρόλο μοχλού. Αυτή την έννοια έχουν οι προτάσεις του προέδρου Σαντέρ, οι οποίες θα συζητηθούν στη Φλωρεντία.
<P>
Θα επιμείνω πολύ σύντομα σε τρία σημεία που θεωρώ σημαντικά και που απαντούν σε ερωτήσεις οι οποίες ετέθησαν σήμερα το πρωί. Μεταξύ των προτάσεων του συμφώνου Σαντέρ, περιλαμβάνει η εκμετάλλευση των δυνατοτήτων της εσωτερικής αγοράς, η οποία περνά κυρίως από την ενίσχυση της ανταγωνιστικότητας των μικρομεσαίων επιχειρήσεων. Αναφέρεται επίσης η ιδέα ενίσχυσης των μεγάλων έργων υποδομής και η Επιτροπή, από την πλευρά της, θα επιμείνει στην επείγουσα ανάγκη να τεθούν σε εφαρμογή τα διευρωπαϊκά δίκτυα, διότι, τέσσερα χρόνια μετά τις αποφάσεις του Έσσεν, είναι απαράδεκτο να μην έχουν ακόμα αποδεσμευτεί τα μέσα για το σκοπό αυτό, τα οποία υπάρχουν. Περιλαμβάνεται, τέλος, η αναγκαία μεταρρύθμιση των συστημάτων απασχόλησης. Παρόλο που, στο πλαίσιο αυτό, η ουσία του εν λόγω έργου αποτελεί αρμοδιότητα των κρατών μελών, η Ευρώπη μπορεί και εδώ να παίξει χρήσιμο ρόλο μοχλού.
<P>
Έτσι, η δράση μας είναι συνεκτική, είναι σφαιρική και βάσιμη και η προϋπόθεση αποκατάστασης της εμπιστοσύνης, και άρα αποκατάστασης της ανάπτυξης, θα της προσφέρει αποφασιστική υποστήριξη.
<P>
(Χειροκροτήματα)

<SPEAKER ID=64 NAME="Πρόεδρος">
Σας ευχαριστώ, κύριε επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12 το μεσημέρι.

<CHAPTER ID=5>
Ψηφοφορίες
<SPEAKER ID=65 LANGUAGE="FR" NAME="Desama">
Κυρία Πρόεδρε, εφόσον το Σώμα, όπως ανεμένετο, απέρριψε την τροπολογία 1, θα ήθελα να απευθυνθώ στο σύνολο των συναδέλφων μου της ολομέλειας για να τους ζητήσω τουλάχιστον να υποστηρίξουν, αντιθέτως, την τροπολογία 5 που κατέθεσε η Ένωση για την Ευρώπη, διότι έτσι θα εκφράσουμε παρόλα ταύτα τη βούληση του Κοινοβουλίου να ακολουθήσουμε την κατεύθυνση που επιθυμεί ο κ. Macartney.

<SPEAKER ID=66 NAME="Macartney">
Κυρία Πρόεδρε, ως εισηγητής θα ήθελα να πω το πόσο απογοητευμένος είμαι από το αποτέλεσμα της ψηφοφορίας σχετικά με την Τροπολογία Αριθ. 1 και πιστεύω ότι το Σώμα έχει λόγους να ντρέπεται. Ως δεύτερη γραμμή αμύνης, μπορούμε τουλάχιστον να εγκρίνουμε την Τροπολογία Αριθ. 5 η οποία συμπεριλαμβάνει τη λέξη «ουσιαστικός» που δεν έχει νομική ισχύ, αλλά τουλάχιστον ας την συμπεριλάβουμε. Επομένως υποστηρίζω την Τροπολογία Αριθ. 5, μολονότι είναι πολύ πιο αδύναμη και πιστεύω ότι το Σώμα κοροϊδεύει τον εαυτό του.
<P>
(Η Πρόεδρος κηρύσσει εγκριθείσα την κοινή θέση, όπως τροποποιήθηκε) Έκθεση (Α4-0183/96) του κ. Linkohr, εξ ονόματος της επιτροπής έρευνας, τεχνολογικής ανάπτυξης και ενέργειας, Ι. σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για δεύτερη προσαρμογή της απόφασης 1110/94/ΕΚ σχετικά με το τέταρτο πρόγραμμα πλαίσιο για τις δράσεις έρευνας και επίδειξης (1994-1998) (COM(96)0012 - C4-0092/96-96/0034(COD))II. σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για δεύτερη προσαρμογή της απόφασης 94/268/ΕYΡΑΤΟΜ σχετικά με το πρόγραμμα πλαίσιο για τις δράσεις έρευνας και εκπαίδευσης στην Ευρωπαϊκή Κοινότητα Ατομικής Ενέργειας (1994-1998) (COM(96)0012 - C4-0157/96-96/0035(CNS))
<SPEAKER ID=67 LANGUAGE="NL" NAME="Cornelissen">
Κυρία Πρόεδρε, έχω να κάνω μια παρατήρηση σχετικά με τη σειρά της ψηφοφορίας. Φρονώ ότι είναι λογικότερο να τεθούν προς ψηφοφορία οι δύο τροπολογίες της Επιτροπής Μεταφορών και Τουρισμού, δηλαδή η αριθ. 59 και 60 πριν από τις τροπολογίες αριθ. 64 και 65, λαμβάνοντας υπόψη το περιεχόμενό τους και λαμβάνοντας υπόψη το γεγονός ότι κατά την άποψη της Επιτροπής Μεταφορών και Τουρισμού έχουν μεγαλύτερη εμβέλεια.
<P>
Κυρία Πρόεδρε, μπορώ να ζητήσω από όλους τους συναδέλφους οι οποίοι φρονούν ότι θα πρέπει να εξευρεθεί μια λύση στο πρόβλημα της κυκλοφοριακής συμφόρησης να δώσουν ιδιαίτερη προσοχή στις εν λόγω τροπολογίες αριθ. 59 και 60;

<SPEAKER ID=68 LANGUAGE="FR" NAME="Desama">
Κυρία Πρόεδρε, οι τροπολογίες της επιτροπής μεταφορών και τουρισμού δεν προχωρούν ασφαλώς περισσότερο από τις υπόλοιπες, εφόσον αρκούνται να επαναφέρουν το αρχικό κείμενο της Επιτροπής.
<P>
(Το Σώμα, με διαδοχικές ψηφοφορίες, εγκρίνει τα δύο ψηφίσματα νομοθετικού περιεχομένου) Έκθεση (Α4-0167/96) του κ. Sindal, εξ ονόματος της επιτροπής μεταφορών και τουρισμού, σχετικά με την ανακοίνωση της Επιτροπής για την ανάπτυξη των ακτοπλοϊκών μεταφορών στην Ευρώπη - Προοπτικές και προκλήσεις (COM(95)0317 - C4-0297/95)
<P>
(Το Σώμα εγκρίνει το ψήφισμα)
<SPEAKER ID=69 LANGUAGE="ES" NAME="Gasoliba i Bohm">
Κυρία Πρόεδρε, θα ήθελα απλώς να ευχαριστήσω τα μέλη της επιτροπής για την υποστήριξή τους κατά τη σύνταξη της παρούσας έκθεσης, και ιδίως για τις συζητήσεις στην επιτροπή, οι οποίες επέτρεψαν τον εμπλουτισμό της.
<P>
Νομίζω ότι η ψηφοφορία για την έκθεση και την τροπολογία μπορούν να διεξαχθούν μαζί, δεδομένου ότι δεν υπάρχουν άλλες τροπολογίες, αλλά θα ήθελα να κάνω την ακόλουθη τεχνική διευκρίνηση. Δεχθήκαμε στην επιτροπή μια τροπολογία της κ. RandzioPlath σχετικά με το σημείο 10, αλλά αφήσαμε, κατά λάθος, το δεύτερο μέρος που αναφέρεται στο ρόλο του Ευρωπαϊκού Νομισματικού Ιδρύματος.
<P>
Συνεπώς, πρέπει να ψηφίσουμε μαζί την έκθεση και την τροπολογία, αλλ' όχι το δεύτερο μέρος της τελευταίας.
<P>
Στα ισπανικά, το κείμενο έχει περίπου ως εξής:
<P>
υπογραμμίζει την ανάγκη ενος εξισορροπημένου συνδυασμού της κάθε πολιτικής με τις νομισματικές αρχές».
<P>
(FR) Συνεπώς, δεν χρειάζεται να ψηφιστεί το δεύτερο μέρος.

<SPEAKER ID=70 NAME="Thyssen">
 Πρόεδρε, φρονώ ότι σε γενικές γραμμές εξυπηρετούμαστε θαυμάσια από την μεταφραστική μας υπηρεσία, όμως θα ήθελα να αναθεωρηθεί για άλλη μια φορά η ολλανδική μετάφραση της έκθεσης του συναδέλφου Gasςliba. Σε αυτήν υπάρχουν συγκεκριμένα τρια μεταφραστικά λάθη και κάθε φορά τα λάθη αυτά επαναλαμβάνονται. Οι λέξεις Fiscal policy μεταφράζονται φορολογική πολιτική αντί για δημοσιονομική πολιτική. Οι λέξεις Fiscal consolidation μεταφράζονται τρεις έως τέσσερις φορές λανθασμένα ως φορολογική σταθεροποίηση. Είναι ένα λάθος που δεν απαντάται για πρώτη φορά, Πρόεδρε, και για αυτό το λόγο σας ζητώ όχι μόνο να ελέγξετε τη μετάφραση της παρούσης έκθεσης αλλά να το επισημάνετε αυτό γενικώς στη μεταφραστική υπηρεσία ούτως ώστε να γνωρίζει ότι η αγγλική λέξη fiscal μεταφράζεται κατά δύο διαφορετικούς τρόπους στα ολλανδικά.

<SPEAKER ID=71 NAME="Πρόεδρος">
Σας ευχαριστώ, κυρία Thyssen Δεν θα το διορθώσουμε απλώς, αλλά θα προσπαθήσουμε να μην ξαναγίνουν τέτοια λάθη.
<P>
(Εφόσον κανένας βουλευτής δεν αντιτίθεται στην κατάθεση της προφορικής τροπολογίας, η Πρόεδρος τη θέτει σε ψηφοφορία)
<P>
(Το Σώμα εγκρίνει το ψήφισμα) Έκθεση (Α4-0181/96) του κ. Perez Royo, εξ ονόματος της επιτροπής οικονομικής, νομισματικής και βιομηχανικής πολιτικής, σχετικά με την ανακοίνωση της Επιτροπής για τις επιπτώσεις των διακυμάνσεων των συναλλαγματικών ισοτιμιών στην εσωτερική αγορά (COM(95)0503 - C4-0011/96)
<P>
(Το Σώμα εγκρίνει το ψήφισμα)  Έκθεση (Α4-0186/96) του κ. von Wogau, εξ ονόματος της επιτροπής οικονομικής, νομισματικής και βιομηχανικής πολιτικής, σχετικά με την ενδιάμεση έκθεση της Επιτροπής προς το Ευρωπαϊκό Συμβούλιο σχετικά με τις συναλλαγματικές σχέσεις μεταξύ των κρατών μελών που θα συμμετάσχουν στην τρίτη φάση της Οικονομικής και Νομισματικής Ένωσης και των υπολοίπων κρατών μελών (CSE(95)2108 - C4-0308/96)
<P>
(Το Σώμα εγκρίνει το ψήφισμα)
<SPEAKER ID=72 NAME="Ahern">
Πρόκειται για μια εξαιρετική έκθεση οι προτάσεις της οποίας κάνουν την ουσιαστική διαφορά με τα προτεινόμενα για την ενεργειακή απόδοση, η οποία με την υποβοήθηση της μείωσης των εκπομπών του διοξειδίου του άνθρακος αντιμετωπίζει επίσης και το θέμα των κλιματικών μεταβολών.
<P>
Η Ομάδα των Πρασίνων υποστηρίζει όλες τις τροπολογίες του εισηγητή και συμφωνεί με τον κ. Macartney ότι η σημερινή ημέρα είναι ημέρα αίσχους με το Κοινοβούλιο να μην μπορεί να αναλάβει συγκεκριμένη δράση σχετικά με ένα απλό και ξεκάθαρο αντικείμενο όπως είναι η εξοικονόμιση της ενέργειας.
<P>
Επί της εκθέσεως Linkohr
<SPEAKER ID=73 NAME="Holm">
Δεν μπορώ να υποστηρίξω ότι το να καταβάλλει η ΕΕ ένα σωρό χρήματα σε έρευνα που δεν συμβαδίζει με τις προτάσεις των Πρασίνων. Αφορά μεταξύ άλλων την έρευνα για την αεροπορική βιομηχανία, όπου από το κείμενο εξάγεται ότι η αεροσυγκοινίες θα διπλασιαστούν εντός των επόμενων 15 ετών. Η αεροπορία δεν είναι φιλικός πρός το περιβάλλον τρόπος μετακίνησης. Αντιθέτως πρέπει να δωθούν περισσότεροι πόροι για την έρευνα περί την βιομηχανία ταχέων σιδηροδρόμων. Αυτά επίσης συγκαταλέγονται βέβαια στην πρόταση, αλλά θέλω να αυξήσω σημαντικά αυτές τις χορηγίες.
<P>
Υπάρχουν όμως αρκετοί τομείς και στόχοι που νομίζω είναι καλοί, και υποστηρίζω αυτές τις τροποποιήσεις, μεταξύ άλλων μείωση της χορηγίας για την πυρηνική ασφάλεια με 10 εκατ. ecu. Δυστυχώς οι εμπειρίες είναι ότι αυτά τα χρήματα πηγαίνουν για την συνέχιση της πυρηνικής ενέργειας και δίνουν μιά στρεβλωμένη εικόνα, μεταξύ άλλων στις ανατολικοευρωπαϊκές χώρες, ότι η πυρηνική ενέργεια είναι ασφαλής. Η πυρηνική ενέργεια δεν είναι ασφαλής και θα πρέπει να επενδύσουμε τα χρήματα στις ανανεώσιμες πηγές ενέργειας για να αποφύγουμε την πυρηνική ενέργεια.
<P>
Ψηφίζω κατά των τροπολογιών 50-51, διότι αυτές οι τροπολογίες δεν απομακρύνουν τα χρήματα πρός την Euratom. Υποστηρίζω τις τροπολογίες 55-57, καθώς τα χρήματα της Euratom εκεί πάνε για βοήθεια σε ανανεώσιμες πηγές ενέργειας.

<SPEAKER ID=74 NAME="Malerba">
Με την ευκαιρία της επαναχρηματοδότησης του Τετάρτου Προγράμματος Πλαίσιο η επίτροπος Cresson μετέθεσε τον πολιτικό στόχο της ευρωπαϊκής έρευνας της ενσωμάτωσης και της συνοχής σε νέες κατευθύνσεις:
<P>
την υποστήριξη της ευρωπαϊκής βιομηχανίας για τη διεθνή ανταγωνιστικότητα.-την αναγνωσιμότητα των θεμάτων έρευνας από τους ευρωπαίους πολίτες.-την ομοσπονδιοποίηση των εθνικών και κοινοτικών προσπαθειών.Τα τρία θέματα που εξετάζει ο εισηγητής Linkohr είναι ιδιαιτέρως αξιόλογα, αλλά πέρα από κάθε μεμονωμένο θέμα και τις προτεραιότητες τους, έχω την ενύπωση ότι με αυτή την πολύ σύντομη συζήτηση το Κοινοβούλιο θα έπρεπε να απευθύνει ένα έγκαιρο μήνυμα στην Επιτροπή σχετικά με την προσέγγιση του Πέμπτου Προγράμματος Πλαίσιο. Από την πλευρά μου θα ήθελα να υποδείξω ότι θα πρέπει να γίνει ένα περαιτέρω βήμα αφιερώνοντας ένα ποσοστό του συνολικού προϋπολογισμού σε προγράμματα που να χαρακτηρίζει η τεχνολογική πρόκληση, τα λεγόμενα challenge led projects .
<P>
Ένα πρόγραμμα challenge led χαρακτηρίζεται από:
<P>
τον υψηλό κίνδυνο, που δεν μπορεί να αντιμετωπισθεί σε εθνικό επίπεδο.-τη δυνατότητα πρόκλησης μιας πολυθεματικής δυναμικής και διεθνούς συνεργασίας (όπου την Ευρώπη συμφέρει να ομιλεί με μια φωνή).-το ότι ανταποκρίνεται σε μία πραγματική τεχνολογική και επιτυχή πρόκληση, που όταν αντιμετωπίζεται, οδηγεί σε ουσιαστικά οικονομικά ή κοινωνικά οφέλη (breakthrouth) .Ένα πρόγραμμα challenge led δεν αποτελεί ένα πρόγραμμα ολοκλήρωσης υπαρχουσών τεχνολογιών. Παραδείγματα προκλήσεων -αλλά μόνο παραδείγματα- είναι:
<P>
ο σιδηρόδρομος μαγνητικής ανύψωσης ή το ηλεκτρικό καλώδιο υπεραγωγός.-η υπεραποτελεσματική μπαταρία (όλες οι τεχνικές των ανανεώσιμων ενεργειών περιορίζονται από το πρόβλημα των μπαταριών).Χωρίς καθυστέρηση θα πρέπει να αρχίσουμε να μελετούμε, στο κοινοβούλιο και στην επιτροπή, τις σημαντικότερες τεχνολογικές προκλήσεις και -επιλέγοντας τα θέματα- θα πρέπει να προβλεφθεί στα πλαίσια του Πέμπτου Προγράμματος, ένας κατάλληλος γι αυτά ευρωπαϊκός προϋπολογισμός, με τρόπο που να εξασφαλίζει στο ειδικό πρόγραμμα τη δυνατότητα πραγματοποίησής του και ευρωπαϊκή ορατότητα. Η Επιτροπή δεν θα πρέπει να αφήνεται να παρασύρεται από την αδράνεια και να κάνει μόνο όσα ξέρει να κάνει καλά. Εάν θέλουμε να συμβαδίζουμε με την τεχνολογική καινοτομία θα πρέπει να είμαστε έτοιμοι να ανανεωνόμαστε συνεχώς.
<P>
Καλωσορίζουμε συνεπώς τις task forces !

<SPEAKER ID=75 NAME="Vaz da Silva">
Η χρηματοδοτική ενίσχυση του 4ου προγράμματος-πλαίσιου στο πεδίο της έρευνας και τεχνολογικής ανάπτυξης, που εφαρμόζεται από το 1994, στο βαθμό που συνοδεύεται από την αξιολόγηση των δράσεων, είναι κεφαλαιώδους σημασίας για να εξασφαλιστεί η ανταγωνιστικότητα της Ευρώπης.
<P>
Αλλά επισημαίνω ότι ο τομέας της 'Ερευνας και της Τεχνολογικής Ανάπτυξης είναι ιδιαιτέρως ευαίσθητος για χώρες όπως η Πορτογαλία.
<P>
Εισάγοντας την έννοια των task-forces , η οποία εξάλλου είναι ενδιαφέρουσα σε επίπεδο αρχών, η Επιτροπή ανατρέπει κατά κάποιον τρόπο την ισορροπία που επιτεύχθηκε με τον καθορισμό του 4ου Π.Π. Δίνοντας έμφαση σε μεγάλα σχέδια εφαρμοσμένης έρευνας διατρέχει τον κίνδυνο να πλήξει τη συνοχή, εμποδίζοντας τις λιγότερο αναπτυγμένες χώρες να έχουν την ενεργό συμμετοχή που επιθυμούν και χρειάζεται να έχουν, για το καλό της 'Ενωσης.
<P>
Πρέπει όλα τα κράτη μέλη να μπορούν να έχουν λόγο στον καθορισμό των μελλοντικών taskforces , αλλά είναι επίσης σημαντικό οι ήδη καθορισμένες προτεραιότητες στο 4ο Πρόγραμμα να συνεχίσουν να λαμβάνονται υπόψη.
<P>
Συμφωνώ με την πρόταση του εισηγητή για τη συγκέντρωση των προτεραιοτήτων και με την έμφαση που δίνεται σε τόσο θεμελιώδεις τομείς όπως ο τομέας των εκπαιδευτικών πολυμέσων και των υδάτινων πόρων.
<P>
Τα εκπαιδευτικά πολυμέσα είναι ο τέλειος δούρειος ίππος για την επιβεβαίωση της ευρωπαϊκής ταυτότητας και η Ευρωπαϊκή 'Ενωση οφείλει να το αποδεχθεί και να εξάγει από αυτό τα συμπεράσματα που επιβάλλονται.
<P>
Η εισαγωγή του νέου τομέα έρευνας σχετικά με τις νάρκες ξηράς αξίζει την πλήρη επιδοκιμασία μου. Γνωρίζω καλά το πρόβλημα αφού σε χώρες αδελφές της Πορτογαλίας - Αγκόλα και Μοζαμβίκη - αυτές αποτελούν μία μάστιγα η οποία συνεχίζει να θερίζει αμέτρητες ζωές των νεότερων γενεών των χωρών αυτών της πορτογαλόφωνης κοινότητας, που έχουν τόσα να προσφέρουν στο μέλλον της κοινωνίας μας.
<P>
Υποστηρίζω τις τροπολογίες σχετικά με την προτεραιότητα των πολυμέσων αλλά υπογραμμίζω ότι μόνο η δημοσιονομική ενίσχυση που πρότεινε η Επιτροπή Πολιτισμού τις καθιστά λειτουργικές. Υποστηρίζω όλες τις τροπολογίες που αναφέρονται στη συγκέντρωση προτεραιοτήτων, την τροπολογία σχετικά με τις νάρκες και την τροπολογία η οποία παροτρύνει για μία καλύτερη και πιο διαρκή συνάρθρωση μεταξύ υπηρεσιών.

<SPEAKER ID=76 NAME="Wolf">
Eμείς οι Πράσινοι θεωρούμε βασικό στοιχείο κάθε μελλοντικά βιώσιμης οικονομικής πολιτικής, μια αποτελεσματική προώθηση της έρευνας, που, λόγω εναλλασσομένων αναγκών για λιτότητα, δεν θα αλλάζει τη γενική της πορεία, ενώ αντίθετα μάλιστα θα βάζει μάλλον τις βάσεις για μελλοντικές εξελίξεις και προόδους, όταν ο κύκλος της γενικής οικονομικής κατάστασης δείχνει ότι έχουν εξαντληθεί οι εφαρμοσθείσες καινοτομίες.
<P>
Γι' αυτό και λυπόμαστε ιδιαίτερα που η προταθείσα αύξηση των πιστώσεων για το τέταρτο ερευνητικό πρόγραμμα πλαίσιο, την οποία εμείς θα υποστηρίζουμε κάθε φορά που θα μας δίνεται η ευκαιρία, είναι και πάλι άρρηκτα συνδεδεμένη με απαράδεκτες για μας βασικές αποφάσεις, που επιβαρύνουν και μπλοκάρουν το μέλλον αντί να το διευρύνουν. Σ' αυτές ανήκουν οι χρηματοδοτήσεις προς την Eυρατόμ, την έρευνα της σύντηξης, την αεροναυτική, η οποία θα μπορούσε, αν μπορούσε, να αξιοποιηθεί σε 50 μόλις χρόνια, αλλά και ο μονομερής προσανατολισμός σε μεγαλοβιομηχανικές έρευνες, ή και ο αδιάκριτος προσανατολισμός προς την βιοτεχνολογική έρευνα χωρίς επαρκή εξέταση των κινδύνων.
<P>
Λυπόμαστε γι' αυτό και καλούμε το Kοινοβούλιο να βρει, στο μέλλον, μια διαδικασία για ανάλογες αποφάσεις, ώστε να επιτρέπεται, και σε μας και σε άλλους, να ασκούμε κατάλληλα την ουσιαστική κριτική μας, χωρίς γι' αυτό να χρειάζεται να απορρίψουμε σφαιρικά, κατά κάποιον τρόπο, τη συνολική ερευνητική πολιτική της EE.
<P>
Επί της εκθέσεως Sindal
<SPEAKER ID=77 LANGUAGE="FR" NAME="Le Rachinel">
Κυρία Πρόεδρε, αγαπητοί συνάδελφοι, το κύριο ενδιαφέρον αυτής της έκθεσης είναι ότι καθιστά περισσότερο ευέλικτες και ελκυστικές τις θαλάσσιες μεταφορές. Πράγματι, πρέπει να δοθεί σημαντικότερη θέση σε αυτό τον τρόπο μεταφοράς, ούτως ώστε να αποσυμφορηθούν οι υπόλοιποι.
<P>
Ωστόσο, κατά την εξέταση της παρούσας έκθεσης διαπιστώθηκαν διάφορα προβλήματα και ελλείψεις, ιδίως στους τομείς της προστασίας του περιβάλλοντος και των προδιαγραφών ασφαλείας. Πράγματι, στις ακτοπλοϊκές μεταφορές, τα πλοία είναι ιδιαιτέρως μικρά και πεπαλαιωμένα. Συνεπώς, οι κίνδυνοι ατυχημάτων είναι σοβαρότεροι.
<P>
Τώρα, πρέπει να ληφθεί υπόψη ολόκληρη αυτή η πραγματικότητα, ούτως ώστε να καταστούν οι ακτοπλοϊκές μεταφορές ένας ακίνδυνος τρόπος μεταφοράς που σέβεται το περιβάλλον.

<SPEAKER ID=78 LANGUAGE="EN" NAME="Howitt">
Κυρία Πρόεδρε, σχολιάζοντας την έκθεση Sindal θα ήθελα να πω ότι δέχομαι με μεγάλη ικανοποίηση τα σχέδια αναφορικά με τη μεταφορά του 30 έως 40 % του εμπορίου μεταξύ Ισπανίας και Ηνωμένου Βασιλείου από τις οδικές μεταφορές στις ακτοπλοϊκές. Η μεταφορά αυτή θα είναι ευεργετική για το περιβάλλον, θα αφαιρέσει 0, 6 εκατομμύρια τόνους εμπορευματικών μεταφορών από τους δρόμους και θα έχει εξαπλάσια αποδοτικότητα όσον αφορά τη χρήση της ενέργειας και τη μείωση των εκπομπών διοξειδίου του άνθρακος.
<P>
Εγείρομαι για να υποστηρίξω ιδιαίτερα την παράκληση προς την Επιτροπή όπως διασφαλίσει ότι το λιμάνι του Τίλμπερυ στην εκλογική μου περιφέρεια αποτελέσει το κέντρο αυτού του νέου αυξημένου εμπορίου. Το λιμάνι αυτό βρίσκεται κοντά στο Λονδίνο και στα κύρια διαμετακομιστικά δίκτυα της νοτιοανατολικής Αγγλίας προς το σύνολο του Ηνωμένου Βασιλείου. Το λιμάνι διαθέτει ένα μεγάλο φάσμα ευέλικτων εγκαταστάσεων εξυπηρέτησης και πρόσφατα ξεκίνησε μια ταχεία, ημερήσια εξυπηρέτηση μεταφοράς εμπορευματοκιβωτίων στο Ρόττερνταμ. Το λιμάνι διαθέτει όλες τις προϋποθέσεις για να επωφεληθεί από τη σκοπούμενη αύξηση του εμπορίου και ζητώ από την Επιτροπή να διασφαλίσει ότι θα γίνει έτσι.

<SPEAKER ID=79 NAME="Langenhagen">
Ύστερα από μήνες εντατικής δουλειάς, υποβάλλεται για έγκριση στο Σώμα μας η έκθεση του κ. Sindal, για την οποία θα ήθελα να τον συγχαρώ εξ ονόματος της ομάδας μου, παρά την κάποια κριτική.
<P>
H προώθηση της ακτοπλοΐας μπορεί να έχει θετικές οικονομικές επιπτώσεις και δυναμικές επιδράσεις στην απασχόληση στις παράκτιες περιοχές της Eυρωπαϊκής Ένωσης και ιδιαίτερα στην περίπτωση των μειονεκτικών, μεταξύ αυτών, περιοχών:
<P>
ο απαραίτητος εκσυγχρονισμός του στόλου θα δώσει καινούργια ώθηση στην ευρωπαϊκή ναυπηγική βιομηχανία και θα διατηρήσει ή ακόμη και θα δημιουργήσει καινούργιες θέσεις εργασίας στις παράκτιες περιοχές, -επιπλέον θα μπορέσει να προκύψει μια αύξηση του όγκου των μεταφορτώσεων που θα αποβεί προς όφελος τόσο των μικρών όσο και των μεγάλων λιμένων, -τέλος, η προώθηση των θαλάσσιων μεταφορών σε μικρές αποστάσεις, θα αποβεί προς όφελος των μικρομεσαίων κυρίως επιχειρήσεων στον τομέα των θαλάσσιων μεταφορών. Διότι ειδικά στον τομέα εκτέλεσης εμπορευματικών μεταφορών απασχολούνται, κατά κύριο λόγο, μικρές ναυτιλιακές επιχειρήσεις; κι ένα μεγάλο μέρος των απασχολουμένων στα πληρώματα των πλοίων, υπό τις σημαίες της EE, απαντάται στον τομέα των θαλάσσιων μεταφορών σε μικρές αποστάσεις.H έκθεση Sindal αναγνωρίζει ότι η προώθηση της ακτοπλοΐας συνδέεται με μια μεγάλη ανάγκη εκσυγχρονισμού, όσον αφορά το στόλο, τους λιμένες και τη σύνδεσή τους με την ενδοχώρα. Tαυτόχρονα όμως το κείμενο, υπό το πνεύμα ενός γενικά επιδοκιμαστέου ελεύθερου ανταγωνισμού, συνηγορεί υπέρ του να αποφύγουμε κάθε μέτρο ενίσχυσης, άμεσο ή έμμεσο.
<P>
Aυτό, τουλάχιστον για εκείνους από τους συναδέλφους μου που στην Eπιτροπή Περιφερειακής Πολιτικής και Xωροταξίας συνεργάσθηκαν ενεργά για τη γνωμοδότηση επί της έκθεσης Sindal, βρίσκεται σχετικά σε αντίθεση με την πραγματικότητα, σε πολλές παράκτιες περιοχές.
<P>
Γι' αυτό και καλά θα έκανε η Eπιτροπή Mεταφορών να αναλύσει κάπως περισσότερο τις προτάσεις που έγιναν εκεί, κι εγκρίθηκαν τότε με την ευρεία συγκατάθεση της ομάδας του EΛK, καθώς και με την υποστήριξη των εκπροσώπων της Σοσιαλιστικής Oμάδας.
<P>
Διότι οι τρεις ερωτήσεις μου προς τους εδώ παρευρισκόμενους είναι οι εξής: Yπάρχει «ισότιμος» ανταγωνισμός μεταξύ των ευημερουσών και των μειονεκτικών παράκτιων περιοχών, ή μεταξύ των μικρών και των μεγάλων λιμένων;
<P>
Mπορούν πράγματι να συγκριθούν λ.χ. τα δημοσιονομικά περιθώρια για τους απαραίτητους εκσυγχρονισμούς, στο επίπεδο των διαφόρων κρατών μελών ή των φορέων περιφερειακής και τοπικής αυτοδιοίκησης των περιοχών του στόχου I, με εκείνα των ευημερουσών;
<P>
Λήφθηκε υπόψη ότι η ακτοπλοΐα, υπό το πρίσμα περιφερειακών και χωροταξικών κριτηρίων, ειδικά στις ευρωπαϊκές ακτές του Aτλαντικού και στο χώρο της Mεσογείου, ανοίγει βασικές αναπτυξιακές προοπτικές, όπως δείχνουν οι επιμέρους μελέτες για το κείμενο χωροταξίας «H Eυρώπη μετά το 2000»;
<P>
Tέτοιες ανισότητες και χωρικά διαφορετικές αρχικές προϋποθέσεις, θα 'πρεπε μελλοντικά να λαμβάνονται εντονότερα υπόψη, ειδικά στα πλαίσια της πολιτικής μεταφορών. Διότι η οικονομική και κοινωνική συνοχή είναι ένας από τους βασικούς στόχους της Eυρωπαϊκής Ένωσης, του οποίου την προώθηση υποχρεούνται να εξυπηρετούν οι διάφορες κοινοτικές πολιτικές και για τη σημασία του οποίου επικρατεί ευρεία συναίνεση και στις πολιτικές ομάδες του Σώματός μας.
<P>
Tέλος και δύο ακόμη παρατηρήσεις, οι οποίες θα υποστήριζαν μια ευρωπαϊκή πολιτική μεταφορών με συνέπεια, όπως ζητούν οι περισσότερες πολιτικές ομάδες:
<P>
Θα ήταν μέσα στο πνεύμα της μεγαλύτερης «ασφάλειας στη θάλασσα» και της προστασίας του οικολογικά σημαντικού ζωτικού και οικονομικού χώρου «ακτή», το να ζητούσαμε για τον τομέα αυτό ειδικά μέτρα έρευνας και κατάρτισης. Διότι καινούριοι και ασφαλείς τύποι πλοίων, ως προς τον χειρισμό τους, αλλά και η εκ μέρους των λιμένων λογιστική υποστήριξη στο θέμα της πλοήγησης, απαιτούν, ειδικά εδώ, συνοδευτικά μέτρα.-Tέλος, ενόψει της διαδικασίας συνδιαλλαγής που βρίσκεται σε εξέλιξη, όσον αφορά τα «ευρωπαϊκά δίκτυα μεταφορών», είναι παράξενο που στο σχέδιο ψηφίσματος δεν γίνεται καμιά έκκληση που θα υποστήριζε και πάλι το να συμπεριληφθεί στις κατευθυντήριες γραμμές των ΔEΔ η προώθηση των θαλάσσιων μεταφορών σε μικρές αποστάσεις, όπως προτρέπει το Kοινοβούλιο.
<SPEAKER ID=80 NAME="Θεωνάς">
Οι θαλάσσιες μεταφορές, και ειδικότερα οι ακτοπλοϊκές, παρέμειναν για μεγάλο χρονικό διάστημα μακριά από την απαραίτητη προσοχή που θα έπρεπε να επιδείξουν η Ευρωπαϊκή 'Ενωση και τα κράτη μέλη, κυρίως λόγω των πιέσεων που ασκούν τα μεγάλα μονοπωλιακά συμφέροντα που ενδιαφέρονται πρωταρχικά για την ανάπτυξη των οδικών μεταφορών.
<P>
Η ανάπτυξη όμως των ακτοπλοϊκών μεταφορών μέσω της βελτίωσης των υποδομών και των λιμένων, η σύνδεσή τους με τα άλλα μεταφορικά μέσα με στόχο την επίτευξη συνδυασμένων θαλάσσιων και χερσαίων μεταφορών, η ανανέωση του στόλου και η διατήρηση υψηλού βαθμού ασφάλειας θα οδηγούσαν στην αξιοποίηση των σημαντικών συγκριτικών πλεονεκτημάτων των θαλάσσιων μεταφορών, στην μείωση του κόστους μεταφοράς και την αύξηση του μεταφερόμενου δια θαλάσσης φορτίου και αριθμού επιβατών, και κυρίως στον περιορισμό της ρύπανσης που προκαλούν οι οδικές μεταφορές.
<P>
Ο συνεχώς αυξανόμενος όγκος των μεταφερόμενων φορτίων, που αναπτύσσεται με ταχύτατους ρυθμούς λόγω της εσωτερικής αγοράς και των συμφωνιών του Παγκόσμιου Οργανισμού Εμπορίου, επιβάλλει διαφορετική αντιμετώπιση των μεταφορών, με προτεραιότητα στις μεταφορές σε ράγες και τις θαλάσσιες μεταφορές, που είναι πολύ πιο αποδοτικές και ταυτόχρονα καταναλώνουν πολύ λιγότερη ενέργεια για μεταφερόμενο τόννο ανά χιλιόμετρο.
<P>
Η προώθηση των θαλάσσιων και ειδικά των ακτοπλοϊκών μεταφορών θα έχει ιδιαίτερα ευεργετική επίδραση στις παράκτιες και νησιώτικες περιφερειακές περιοχές της 'Ενωσης, ιδιαίτερα εκείνες όπως η Ελλάδα, που χαρακτηρίζονται από χιλιάδες νησιά και χιλιόμετρα ακτών, που σήμερα υποφέρουν από την ανυπαρξία υποδομών, τακτικής επικοινωνίας, αδυναμία ανάπτυξης παραγωγικών δραστηριοτήτων, αλλά και εφοδιασμού, λόγω του αυξημένου κόστους της μεταφοράς των προϊόντων.
<P>
Ταυτόχρονα, η ανάπτυξη αυτού του τομέα μεταφορών, η ανανέωση του στόλου και ο σεβασμός των πιο αυστηρών κανόνων ασφαλείας για τους εργαζόμενους, τους επιβάτες και τα φορτία, θα μειώσει τις συνέπειες της κρίσης της κοινοτικής ναυπηγικής και ναυπηγοεπισκευαστικής βιομηχανίας, και ειδικότερα εκείνης των λιγότερο ανεπτυγμένων περιφερειακών χωρών όπως η Ελλάδα.
<P>
Ιδιαίτερη μνεία πρέπει να γίνει στην αναγκαιότητα κατοχύρωσης και διεύρυνσης των κοινωνικών δικαιωμάτων των ναυτεργατών, την βελτίωση των όρων υγιεινής και ασφάλειας, αμοιβών και συνθηκών εργασίας, την προστασία της ζωής τους από ατυχήματα και την εξασφάλιση των ασφαλιστικών και συνταξιοδοτικών τους δικαιωμάτων.
<P>
Η ευρύτερη ανάπτυξη των ακτοπλοϊκών μεταφορών απαιτεί ένα συγκεκριμένο εθνικό προγραμματισμό, στα πλαίσια μίας σφαιρικής οργάνωσης των εθνικών μεταφορών, δημιουργία των αναγκαίων υποδομών, λειτουργία οικονομικών κινήτρων και αντικινήτρων και λήψη διοικητικών και θεσμικών μέτρων, που θα οδηγούσαν στην διαμόρφωση του κατάλληλου κλίματος προσανατολισμού των επενδύσεων προς τις παράκτιες μεταφορές και θα τις αποθάρρυναν από τον σημερινό προσανατολισμό τους.
<P>
Δυστυχώς όμως, μία τέτοια πολιτική είναι αδύνατον να πραγματοποιηθεί εφόσον η 'Ενωση δεν επανέλθει και δεν επανεξετάσει την σημερινή οδηγία της -που πρέπει να καταργηθεί- για την απελευθέρωση του καμποτάζ, που όχι μόνο δεν ενισχύει την ανάπτυξη της ακτοπλοΐας, αλλά εμπεριέχει κινδύνους χειροτέρευσης των σημερινών υπηρεσιών και δημιουργίας νέων προβλημάτων, ιδιαίτερα για τις νησιώτικες και περισσότερο απομακρυσμένες περιοχές της 'Ενωσης.
<P>
Η ανάπτυξη των εθνικών προγραμματισμών θα επιτρέψει και ένα ευρύτερο ευρωπαϊκό προγραμματισμό για την ανάπτυξη της ακτοπλοΐας και την αξιοποίησή της προς όφελος της ανάπτυξης, της υπεράσπισης και αύξησης της απασχόλησης του τομέα, την ανάπτυξη των νησιωτικών και παράκτιων περιοχών και την προστασία του περιβάλλοντος.

<SPEAKER ID=81 NAME="Van Dijk">
Η Ομάδα των Πρασίνων ψήφισε υπέρ του ψηφίσματος που περιείχε η έκθεση Sindal. Η ακτοπλοία είναι μια μορφή μεταφορών η οποία σε σύγκριση με τις οδικές και τις αεροπορικές μεταφορές χρησιμοποιεί λίγη ενέργεια και για αυτό το λόγο είναι λιγότερο επιζήμια για το περιβάλλον. Από γεωγραφική άποψη η Ευρώπη με τις πολλές ακτές της θα μπορούσε να χρησιμοποιήσει την εν λόγω μορφή μεταφορών πολύ περισσότερο από ότι γίνεται σήμερα. Για αυτό το λόγο είναι ανεξήγητο το γεγονός ότι η ακτοπλοία δεν συμπεριλαμβάνεται στα διευρωπαϊκά δίκτυα, κάτι το οποίο κατά την άποψή μας πρέπει να αλλάξει το ταχύτερο δυνατόν.
<P>
Η Ομάδα μου είχε θίξει την κάπως περίεργη σύγκριση με τις σιδηροδρομικές και οδικές μεταφορές που πραγματοποιείται στην αιτιολογική σκέψη Α και στην παράγραφο 6. Αλλωστε οι εν λόγω μορφές μεταφορών δεν έχουν εξελιχθεί κατά τον ίδιο τρόπο ούτε έτυχαν της ίδιας υπστήριξης.
<P>
Θα μπορούσε να υπάρξει ο κίνδυνος να χρησιμοποιηθούν οι κακές συνθήκες εργασίας που υφίστανται στην ακτοπλοία για να ασκηθεί πίεση και στις συνθήκες εργασίας που υφίστανται στις μεταφορές δια ξηράς. Για αυτό το λόγο επιθυμώ να υπογραμμίσω για άλλη μια φορά τη σημασία της παραγράφου 19.
<P>
Τέλος, η Ομάδα μου θεώρησε ότι είναι αδύνατο να υποστηριχθεί η τροπολογία του κ. Wijsenbeek. Αλλωστε κάτι τέτοιο θα άνοιγε εκ νέου τη συζήτηση σχετικά με τα μέτρα και τα σταθμά.
<P>
Υποστηρίξαμε ολόψυχα την τροπολογία αριθ. 2. Πρόκειται για ένα καλό παράδειγμα συνδυασμού ακτοπλοίας και εσωτερικών πλωτών μεταφορών.
<P>
Επί της εκθέσεως Gasoliba i Bohm
<SPEAKER ID=82 NAME="Holm">
Συμφωνώ με την κριτική της έκθεσης όσον αφορά το ότι η ετήσια έκθεση έρχεται καθυστερημένα και νομίζω, όπως και ο κ. Gasοliba i Bοhm, ότι πρέπει να γίνονται συνεχώς τμηματικές αναφορές από το νομισματικό ίδρυμα πρός, μεταξύ άλλων, το Ευρωκοινοβούλιο. Ο λόγος γι' αυτό είναι ότι το θέμα είναι εν εκ των σημαντικοτέρων στην ΕΕ και ένα θέμα που αφορά όλους τους πολίτες της ΕΕ.
<P>
Στην ετήσια έκθεση λείπει μιά πραγματική ανάλυση για το πώς η επιδιωκόμενη πολιτική επηρρεάζει τους πολίτες, μεταξύ άλλων αναφορικά με τον συντονισμό της νομισματικής πολιτικής των χωρών - μελών, την σταθεροποίηση του προϋπολογισμού και γενικά την μετάβαση στην ΟΝΕ. Θα πρέπει επίσης, στην ετήσια έκθεση, να αποφευχθούν οι συνηθισμένοι οικονομικοί όροι και αντ' αυτού να γίνει η έκθεση εύληπτη για τους πολίτες με το να εξηγηθεί με έναν απλό τρόπο με τι ασχολούνται και πώς αυτό επηρρεάζει τον μέσο πολίτη.
<P>
Αντιτίθεμαι στην εφαρμογή του κοινού νομίσματος λαμβάνοντας υπόψη όλες τις αρνητικές επιπτώσεις που αυτό θα είχε. Ο στόχος μου της οικολογικά βιώσιμης κοινωνίας είναι ασύμβατος με την ΟΝΕ.
<P>
Εξ αιτίας των ανωτέρω ψηφίζω όχι στην έκθεση στην τελική ψηφοφορία.

<SPEAKER ID=83 NAME="Kirsten Jensen, Blak και Sindal">
Οι Δανοί Σοσιαλδημοκράτες, έχοντας υπόψη τον εθνικό συμβιβασμό και τη συμφωνία του Εδιμβούργου, δεν επικροτούν φυσικά την παρούσα έκθεση, που αντίκειται στις τέσσερις επιφυλάξεις της Δανίας.
<P>
Επί της εκθέσεως Perez Royo
<SPEAKER ID=84 NAME="Holm">
Ψηφίζω εντελώς εναντίον αυτής της έκθεσης του κ. Perez Royo, διότι υπάρχουν τόσα πολλά γραπτά σ' αυτήν που δεν μπορώ να υποστηρίξω. Κυρίως αφορά τις διατυπώσεις που εξυμνούν το κοινό νόμισμα και την ανάγκη προόδου στην διαδικασία σύγκλισης.
<P>
Αντιθέτως υποστηρίζω την σκέψη ενός φόρου επί των νομισματικών συναλλαγών, διότι θα μείωνε σημαντικά την κερδοσκοπία. Αυτός ο φόρος πρέπει να εισαχθεί τόσο στις χώρες - μέλη της ΕΕ όσο και σε άλλες χώρες εκτός ΕΕ. Ο φόρος όμως δεν θα έπρεπε να ειδωθεί ως ένα βήμα στην υλοποίηση του κοινού νομίσματος, αλλά να εισαχθεί μόνον για να μειωθεί η κερδοσκοπία.
<P>
Η παντελώς άκριτη εξύμνηση της ΟΝΕ, των όρων σύγκλισης και του χρονοδιαγράμματος των όρων σύγκλισης είναι τελείως ακατανόητη για εμένα. Δεν είμαι εναντίον του να μπεί τάξη στην οικονομία του κράτους των χωρών - μελών, αλλά οι περικοπές που είναι αποτέλεσμα τώρα της πολιτικής σύγκλισης θα έπρεπε να προβληματίσουν. Αντί να βλέπουμε μόνον τους παραδοσιακούς οικονομικούς στόχους, πρέπει να στρέψουμε το βλέμμα πρός την νέα οικονομική πολιτική όπου ο στόχος είναι η οικολογικά βιώσιμη κοινωνία. Αυτός ο στόχος δεν είναι συμβατός με το πρόγραμμα της ΟΝΕ το οποίο πρέπει επομένως να διακοπεί.

<SPEAKER ID=85 NAME="Kirsten Jensen, Blak και Sindal">
Οι Δανοί Σοσιαλδημοκράτες, έχοντας υπόψη τον εθνικό συμβιβασμό και τη συμφωνία του Εδιμβούργου, δεν επικροτούν φυσικά την παρούσα έκθεση, που αντίκειται στις τέσσερις επιφυλάξεις της Δανίας.

<SPEAKER ID=86 NAME="Lindholm, Schφrling">
Παρά τις κάποιες καλές προτάσεις, π.χ. φόρος επί των νομισματικών συναλλαγών, ψηφίζουμε όχι στην έκθεση, διότι είμαστε εναντίον ολόκληρου του προγράμματος της ΟΝΕ.

<SPEAKER ID=87 NAME="Wibe">
Η έκθεση περιέχει πολλές καλές προτάσεις, π. χ. το άρθρο 4, όπου αναφέρεται ότι ένας φόρος επί της νομισματικής κερδοσκοπίας είναι ένα αποτελεσματικό μέσο για να σταθεροποιηθούν οι νομισματικές ισοτιμίες. Επιλέγω εν τούτοις να ψηφίσω παρών, διότι η έκθεση σε τόσα πολλά σημεία συνιστά την ολοκλήρωση της νομισματικής ένωσης καθώς και εγκαθίδρυση μιάς νέας συνεργασίας συναλλαγματικών ισοτιμιών. Θεωρώ ότι μιά νέα συνεργασία συναλλαγματικών ισοτιμιών προσκαλεί σε κερδοσκοπία και διακινδυνεύει να οδηγήσει στην ίδια οικονομική καταστροφή που συνέβη το 1992. Θεωρώ ακόμη ότι η ολοκλήρωση της νομισματικής ένωσης σε μιά κατάσταση όπου η ΕΕ έχει σχεδόν 20 εκατομ. ανέργους είναι ένας οικονομικός τζόγος που διακινδυνεύει να οδηγήσει σε σοβαρή κοινωνική και οικονομική αποτυχία. Εξ αιτίας αυτού επιλέγω να απόσχω.
<P>
Επί της εκθέσεως von Wogau
<SPEAKER ID=88 LANGUAGE="SV" NAME="Schφrling">
Κυρία Πρόεδρε, είναι παράξενο ότι σε διάφορες περιστάσεις - και στην έκθεση επίσης που συζητήθηκε σήμερα και από τον κ. von Wogau - γίνεται λόγος για μιά ευρεία συναίνεση για την ΟΝΕ και για τις βασικές αρχές, μεταξύ άλλων για τον συναλλαγματικό μηχανισμό, σε συνάφεια με την εφαρμογή του κοινού νομίσματος. Αλλά δεν μπορεί κανείς να αγνοεί ότι έξω από τα θεσμικά όργανα της ΕΕ επικρατεί μεγάλη διστακτικότητα για την υπεροχή της ΟΝΕ, για το χρονοδιάγραμμα και τα κριτήρια σύγκλισης. Αυτή η κριτική υπάρχει μεταξύ των πολιτικών, μεταξύ των οικονομολόγων, μεταξύ των ανθρώπων στις τράπεζες και μεταξύ των συνδικαλιστών. Οι διαδηλώσεις στο Βέλγιο, την Γαλλία και την Γερμανία μιλούν την σαφή τους γλώσσα για την κοινωνική ανησυχία που οι όροι σύγκλισης δημιουργούν μεταξύ των πολιτών.
<P>
Φυσικά πρέπει όλες οι χώρες να επιδιώκουν μιά υγιή οικονομική πολιτική. Αυτό σημαίνει ωστόσο μιά υγειή ανάπτυξη, όχι διαρκή ανάπτυξη που διογκώνει το αυξανόμενο περιβαλλοντικό χρέος. Σημαίνει περαιτέρω μιά δίκαιη ανακατανομή των κοινών πόρων και μιά πολιτική που εμποδίζει τον κοινωνικό αποκλεισμό και την ανεργία. Αλλά με την ΟΝΕ η ΕΕ έχει θεσμοθετήσει μια οικονομική πολιτική που τοποθετεί στην σταθεροποίηση των τιμών και την εξισορόπηση του προϋπολογισμού σε πρώτη θέση και που μπορεί να έχει ως κόστος κοινωνική αποδόμηση και να επιφέρει την απώλεια πολύ περισσότερων θέσεων εργασίας.
<P>
Από δημοκρατικής σκοπιάς η Ευρωπαϊκή Κεντρική Τράπεζα είναι απαράδεκτη. Στην έκθεση von Wogau γίνεται λόγος για υποχρέωση ευθύνης, αλλά η αλήθεια είναι ότι είναι αδύνατον να απαιτηθεί ευθύνη από τους ιθύνοντες. Τα έξι μέλη του διοικητικού συμβουλίου της Ευρωπαϊκής Κεντρικής Τράπεζας δεν μπορούν να παυθούν κατά την διάρκεια των οκτώ ετών που είναι εκλεγμένοι. Η ΟΝΕ θα διοικείται από ειδικούς που θα είναι απρόσιτοι για πολιτική καθοδήγηση.
<P>
Η οικονομική και νομισματική ένωση βρίσκεται συνεπώς ενώπιον πάρα πολλών άλυτων προβλημάτων και κινδυνεύει να γίνει ένας πολιτικός αυτοσκοπός, πολύ μακριά από την πραγματικότητα και τα οικονομικά δεδομένα.

<SPEAKER ID=89 NAME="Ahlqvist, Theorin και Wibe">
Εφόσον η ιδέα μιάς οικονομικής και νομισματικής ένωσης είναι κατά βάση ομοσπονδιακή και έρχεται σε σύγκρουση με την πίστη μας στην δημιουργία μιάς Ευρώπης των δημοκρατιών, απέχουμε της συμμετοχής στην ψηφοφορία για αυτήν την έκθεση. Το να αφήσουμε τον χειρισμό της νομισματικής πολιτικής σε υπαλλήλους της Ευρωπαϊκής Κεντρικής Τράπεζας έρχεται σε σύγκρουση με την άποψη μας ότι η οικονομική πολιτική θα πρέπει να καθοδηγείται από τους πολίτες μέσω εξ αυτών εκλεγμένων εκπροσώπων.
<P>
Κατά τα άλλα μπορεί να σημειωθεί ότι η Σουηδία κατά τις ενταξιακές διαπραγματεύσεις έκανε μιά μονομερή δήλωση ότι εμείς οι ίδιοι αποφασίζουμε αν θα συμμετέχουμε στην ΟΝΕ ή όχι. Η νομική αξία αυτής της δήλωσης είναι αμφίβολη. Αλλά η πολιτική εκτίμηση είναι ότι είναι ο σουηδικός λαός που αποφασίζει για την ένταξη στην ΟΝΕ. εσον αφορά την Σουηδία αυτό το θέμα δεν έχει κατά κανέναν τρόπο αποφασιστεί.

<SPEAKER ID=90 NAME="Holm">
Ως πολέμιος ολοκλήρου του προγράμματος της ΟΝΕ ψηφίζω εναντίον αυτής της έκθεσης του κ. von Wogau. Υπάρχουν τροπολογίες όμως που είναι καλές και τις οποίες υποστηρίζω, αλλά δεν αντισταθμίζουν όλες τα λιγώτερα καλά γραφόμενα που απομένουν.
<P>
Δεν υποστηρίζω το να καθορισθούν, όπως έχουν τα πράγματα σήμερα, μηχανισμοί συναλλαγματικών ισοτιμιών για το κοινό νόμισμα. Πρέπει να είναι ευθύνη κάθε χώρας να μπορεί να ασκεί μιά δική της οικονομική πολιτική, που λαμβάνει υπόψη ακριβώς τις συνθήκες που επικρατούν σ' αυτήν την χώρα και με την εμποροβιομηχανική υποδομή της χώρας. Αυτό καθίσταται αδύνατον με μιά συμμετοχή στην ΟΝΕ. Φυσικά είναι επιθυμητό να είναι οι συναλλαγματικές ισοτιμίες όσο το δυνατόν μικρότερες. Αυτό όμως δεν ισχύει μόνον μεταξύ των χωρών - μελών της ΕΕ, αλλά επίσης και για τις χώρες που υπάρχουν εκτός, οι οποίες είναι πολύ περισσότερες.
<P>
Η έκθεση έχει, απ' άκρη σ' άκρη, την απαίτηση ότι θα πρέπει να υλοποιηθούν τα κριτήρια σύγκλισης. Λαμβάνοντας υπόψη τις μεγάλες περικοπές που πολλές από τις χώρες - μέλη της ΕΕ υποχρώνονται να πραγματοποιήσουν τώρα, ή θα πραγματοποιήσουν, θα έπρεπε αυτό να οδηγήσει σε περίσκεψη. Αντί να τονώσει την ανάπτυξη της κοινωνικής ευημερίας, η πολιτική της ΟΝΕ οδηγεί στο να καταργείται τώρα από χώρα σε χώρα τα συστήματα της ευημερίας. Αυτή δεν είναι μιά πολιτική που εγώ μπορώ να υποστηρίξω.

<SPEAKER ID=91 NAME="Lindholm">
Εφόσον είμαι εναντίον ολόκληρου του προγράμματος της ΟΝΕ καταψηφίζω την έκθεση von Wogau.

<SPEAKER ID=92 NAME="Poisson">
Παρακολούθησα όλες τις συζητήσεις σήμερα το πρωί. Σε κανένα σημείο δεν αναφέρθηκε ο φόβος των πολιτών των κρατών μελών μας έναντι του ενιαίου νομίσματος.
<P>
Οι πολιτικοί ιθύνοντές μας, η Επιτροπή των Βρυξελλών, διατηρούν μια σοφή αμφισημία μεταξύ ενιαίου νομίσματος και κοινού νομίσματος. Είναι προφανές ότι οι ευρωπαϊκοί λαοί δυσκολεύονται να καταλάβουν τη διαφορά. Για παράδειγμα, στη Γαλλία, αν μιλήσει κανείς στους Γάλλους για ευρωπαϊκό νόμισμα, ακόμα και για ενιαίο νόμισμα, σκέπτονται το κοινό νόμισμα και φαίνεται να συμφωνούν. Αλλά αν τους εξηγηθεί σαφώς τι διακυβεύεται, το απορρίπτουν. Όταν συνειδητοποιούν ότι το ευρώ θα εξαφανίσει το εθνικό νόμισμα, είναι αντίθετοι και έχουν δίκιο. Γιατί;
<P>
Οι ευρωπαϊκοί λαοί αισθάνονται για το νόμισμά τους μια βαθειά συναισθηματική, ηθική και πρακτική αφοσίωση. Το να στερηθούν αυτοί οι λαοί ένα τόσο θεμελιώδες σημείο αναφοράς, όσο το εθνικό νόμισμα, θα τους αποσταθεροποιούσε ηθικά. Το νόμισμα, όπως έλεγε ο στρατηγός Ντε Γκώλ, συνδέει τον πολίτη με το έθνος.
<P>
Καταψήφισα την έκθεση von Wogau, διότι θεωρώ, υπό την ιδιότητά μου ως συνειδητοποιημένης Ευρωπαίας, ότι η Ευρώπη δεν πρέπει να οικοδομηθεί επάνω σε ένα μεγάλο ψέμα.

<SPEAKER ID=93 NAME="Voggenhuber">
Mετά το Mάαστριχτ, αυξάνει μεταξύ των ανθρώπων στην Eυρώπη η υποψία πως μονομερή οικονομικά συμφέροντα θα ιδιοποιούνταν ολοένα και περισσότερο το οικοδομούμενο ευρωπαϊκό έργο.
<P>
Σ' αυτήν την κρίση αξιοπιστίας που υπάρχει για την EE, όποιος είχε εμπιστοσύνη στην ελεγκτική και διορθωτική ισχύ του Eυρωπαϊκού Kοινοβουλίου, αισθάνεται εδώ και μήνες βαθιά απογοητευμένος. Tα κριτήρια σύγκλισης αποδεικνύονται, ολοένα και πιο φανερά, μέσα καταστροφής των στάνταρτ κοινωνικού κράτους στα κράτη μέλη. H πίεση για την ταυτόχρονη ικανοποίησή τους μέσα σε σύντομο χρονικό διάστημα, προκάλεσε στο μεταξύ την εμφάνιση φαινομένων ύφεσης και έντονη αύξηση της ανεργίας.
<P>
Oι άνθρωποι ωστόσο στην Eυρωπαϊκή Ένωση, μάταια περιμένουν από τα όργανα της EE να αναθεωρήσουν τα κριτήρια αυτά που, από κοινωνική άποψη, είναι ανεύθυνα εδώ και πολύ καιρό. O Πρόεδρος της Eπιτροπής Zακ Σαντέρ έκανε έκκληση, πριν από μερικές ημέρες, και πάλι στην υπευθυνότητα των κρατών μελών για μια ενεργό πολιτική για την απασχόληση, αλλά αποσιώπησε κυνικά ότι αυτά ακριβώς τα κριτήρια της Nομισματικής Ένωσης έχουν εξαφανίσει τα απαραίτητα πολιτικά περιθώρια που χρειάζονται.
<P>
H αντίθεση αυτή οξύνεται ακόμη περισσότερο με την απουσία οποιασδήποτε κοινωνικής πρωτοβουλίας σε ευρωπαϊκό επίπεδο. Λόγω της πολιτικής αυτής, που διαταράσσει σοβαρά την κοινωνική ειρήνη στην Eυρώπη, καλείται το Eυρωπαϊκό Kοινοβούλιο να ταχθεί αποφασιστικά υπέρ της ανάπτυξης μιας κοινωνικής και οικολογικής Ένωσης και κατά της πολιτικής ενός βάναυσου φιλελευθερισμού της οικονομίας.

<SPEAKER ID=94 NAME="Πρόεδρος">
Ολοκληρώνεται έτσι η ώρα των ψηφοφοριών.
<P>
(Η συνεδρίαση διακοπείσα στις 13.12 επαναλαμβάνεται στις 15.00)

<CHAPTER ID=6>
Αλιεία
<SPEAKER ID=95 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων τεσσάρων εκθέσεων εξ ονόματος της Επιτροπής Αλιείας:
<P>
της κ. Περύ (Α4-0189/96), σχετικά με την κρίση του τομέα της αλιείας στην Ευρωπαϊκή Κοινότητα, -του κ. Αρίας Κανιέτε (Α4-0133/96), σχετικά με τα προβλήματα του αλιευτικού τομέα εντός της ζώνης του Οργανισμού Αλιείας του Βορειοδυτικού Ατλαντικού, -του κ. Αρίας Κανιέτε (Α4-0172/96), σχετικά με την θέσπιση μέτρων προστασίας και ελέγχου που ισχύουν για τις αλιευτικές δραστηριότητες στην Ανταρκτική (COM(96)0117 - C4-0299/96-95/0252(CNS)), -του κ. Νιλς Κόφουντ (Α4-0169/96), σχετικά με τα τεχνικά μέτρα διατήρησης των αλιευτικών πόρων στα ύδατα της Βαλτικής Θάλασσας, των νήσων Μπέλτς και του 'Ορεσουντ (COM(95)0670 - C4-0033/96-95/0338/CNS)).
<SPEAKER ID=96 NAME="Pιry">
Κύριε Πρόεδρε, αγαπητοί συνάδελφοι, θα συζητήσουμε λοιπόν την κρίση του αλιευτικού τομέα στην Ευρωπαϊκή Ένωση. Αυτή η οικονομική, κοινωνική, οικολογική κρίση επηρεάζει ολόκληρο τον τομέα. Εδώ και μερικά χρόνια, αναγκαστήκαμε να μειώσουμε τις εγκρίσεις αλιευμάτων, να φροντίσουμε για αποτελεσματικότερο έλεγχο, να μειώσουμε τους στολίσκους μας, να εντατικοποιήσουμε τα διαρθρωτικά και κοινωνικά συνοδευτικά μας μέτρα. Παράλληλα, και παρόλο που οι ποσότητες αλιευομένων ψαριών μειώνονται, για παράδειγμα στη χώρα μου, πολλά είδη υπέστησαν το νόμο της παγκόσμιας αγοράς. Σε ορισμένες περιφέρειες της Ευρώπης, οι τιμές του νωπού ψαριού μειώθηκαν κατά 25 % κατά μέσο όρο.
<P>
Η γαλάζια Ευρώπη είναι μια εύθραυστη κοινοτική πολιτική, διότι δεν έχει ολοκληρωθεί. Όλες οι παράκτιες περιφέρειες αναρωτιούνται με ανησυχία. Για το λόγο αυτό, θεώρησα απαραίτητο να αρχίσω αυτή την έκθεση με μια έκκληση προς την Επιτροπή και το Συμβούλιο να καθορίσουν σαφείς προοπτικές και να διαδηλώσουν τη βούληση να εξασφαλίσουν θαλάσσιο μέλλον στις χώρες της Ένωσης. Κατά χρονική σύμπτωση, κυρία Επίτροπε, λάβαμε γνώση της απάντησής σας μερικές ημέρες μετά την εκτύπωση της παρούσας έκθεσης και μετά το σεμινάριό μας στο Quimper. Έτσι, η επιτροπή μας δεν μπόρεσε ακόμα να συζητήσει το τέταρτο πολυετές πρόγραμμα προσανατολισμού που υποβάλετε. Περιμέναμε, ασφαλώς, ένα μήνυμα ενάργειας, αλλ' επίσης, κυρία Επίτροπε, ένα μήνυμα εμπιστοσύνης. Όμως, το ότι θέλετε να μειώσετε, μέσα σε πέντε χρόνια, τις δυνατότητες αλιείας κατά 40 % κατά μέσο όρο, δεν θα επιφέρει απλώς, όπως γνωρίζετε καλά, τη διάλυση πάρα πολλών πλοίων, αλλά και το βέβαιο θάνατο πολλών αλιευτικών λιμένων που είναι ήδη κατάχρεοι λόγω των προσπαθειών εκσυγχρονισμού. Το χτύπημα είναι πολύ σκληρό για την οικονομική και κοινωνική δραστηριότητα ολόκληρου του τομέα.
<P>
Είμαι βέβαιη ότι σήμερα πρέπει να δώσουμε δείγματα επαγρύπνησης και σταθερότητας, αλλά και φαντασίας και πολιτικής βούλησης γύρω από μερικές νέες προτάσεις, ικανές να αποκαταστήσουν την εμπιστοσύνη του τομέα. Θα περιοριστώ να αναφέρω τα ζωτικά σημεία που αφορούν τους πόρους, την αγορά, τις διαρθρωτικές πολιτικές.
<P>
Όσον αφορά τους πόρους, γνωρίζουμε ότι χρειάζονται ακόμα θυσίες. Αλλά αν είναι έτσι, ας λάβουμε περισσότερο περιοριστικά τεχνικά μέτρα που θα επιτρέψουν την πραγματική ανανέωση των πόρων αυτών. Μιλήσαμε για τετράγωνους βρόχους, για περισσότερο επιλεκτική χρησιμοποίηση των αλιευτικών εργαλείων, για προστασία των περιοχών συγκέντρωσης του γόνου. Προτείνουμε περιόδους βιολογικής ανάπαυσης, όταν κάποιο είδος απειλείται περισσότερο. Αλλά, κυρία Επίτροπε, η επιτροπή αλιείας μιλά και για οικονομικές αντισταθμίσεις.
<P>
Η Επιτροπή μου απαντά ότι η λογική της κοινής πολιτικής αλιείας δεν προβλέπει αυτό το είδος χρηματοδότησης, εκτός από εντελώς εξαιρετικές περιπτώσεις. «Όχι στήριξη στα εισοδήματα» λέτε. Δεν πιστεύω ότι βγάζω συχνά δημαγωγικούς λόγους. Δεν κρύβω τις δυσκολίες, αλλά αρνούμαι να γίνονται οι θυσίες από μια μόνο πλευρά. Αν υπάρχουν τα χρήματα για να αποζημιωθεί η καταστροφή ενός πλοίου, πρέπει να μπορούν να βρεθούν τα χρήματα και για τη διάσωση των πόρων.
<P>
Όλα αυτά τα τεχνικά μέτρα, για να έχουν το μεγαλύτερο δυνατό αποτέλεσμα, πρέπει ασφαλώς να στηρίζονται σε διαρκή επιστημονική έρευνα σε ολοένα και μεγαλύτερο βάθος, καθώς και σε πολύ αυστηρότερο έλεγχο. Επιβάλλει έτσι, όχι μόνον να ανατεθούν ευθύνες στους αμέσως ενδιαφερομένους επιστήμονες, αλλά και να χρησιμοποιηθούν νέα μέσα ελέγχου.
<P>
Kυρία Επίτροπε, γνωρίζω ότι έχω άδικο να προτείνω ιδέες που δεν είναι οικονομικά «ουδέτερες». Έτσι όμως, θα μπορέσουμε να αναμετρήσουμε αν υπάρχει πραγματική πολιτική βούληση της Ένωσης και των κρατών μελών της για τη διατήρηση ανταγωνιστικού αλιευτικού τομέα στην Ευρώπη.
<P>
Όσον αφορά τις αγορές, θα ήθελα να υπενθυμίσω κατ' αρχήν ότι η εσωτερική ευρωπαϊκή αγορά είναι ελλειμματική σε μεγάλο ποσοστό, τόσο όσον αφορά την κατανάλωση, όσο και τον εφοδιασμό της μεταποίησης. Η επιλογή που έγινε ήδη από το ξεκίνημα της κοινής πολιτικής αλιείας ήταν ελεύθερη αγορά, αγορά ανοικτή στην παγκόσμια αγορά και η κρίση έπληξε τις αγορές, τους χώρους πλειστηριασμών, τον τομέα της διάθεσης στο εμπόριο. Ολόκληρος αυτός ο τομέας πρέπει να βελτιώσει τα συστήματα ενημέρωσης, επικοινωνίας του. Ο εκσυγχρονισμός του είναι ζωτικός στο σημερινό κόσμο. Θεωρούμε επίσης πολύ σημαντικό να συνδεθούν στενότερα οι παραγωγοί με τον τομέα της διάθεσης στο εμπόριο, να αξιοποιηθεί η ποιότητα και η καταγωγή των προϊόντων.
<P>
Αλλά πιστεύω, κυρία Επίτροπε, ότι η μελλοντική γαλάζια Ευρώπη του 2002 δεν θα μπορέσει να αρκεστεί σε μια τόσο μικρή πτυχή αγοράς. Πιστεύω ειλικρινά ότι θα πρέπει να δημιουργηθεί περισσότερο περιοριστικό κοινοτικό πλαίσιο - υποχρεωτικές τιμές απόσυρσης, αυστηρότερα τηρούμενες τιμές προτίμησης - και ότι θα πρέπει επίσης να δημιουργήσουμε, σε περίπτωση σοβαρής κρίσης και κατάρρευσης των τιμών της αγοράς, ένα χρηματοδοτικό μέσο για την ενίσχυση των οργανώσεων παραγωγών νωπών αλιευμάτων. Και στο σημείο αυτό, γνωρίζω καλά ότι θα μου πείτε: »μα πρόκειται για μια μορφή στήριξης των εισοδημάτων!». Θα σας απαντήσω ότι όταν η αγορά δεν παίζει πλέον το ρόλο της, είμαι υπέρ ορισμένων παρεμβάσεων, πολύ περισσότερο που μόνον 2 % του προϋπολογισμού της αλιείας αφιερώνεται στη στήριξη των τιμών.
<P>
Τέλος, ο χρόνος δεν θα μου επιτρέψει να αναπτύξω την τρίτη πτυχή, δηλαδή τις διαρθρωτικές πολιτικές. Πρόκειται ασφαλώς για την πτυχή της κοινής πολιτικής αλιείας για την οποία τα κράτη μέλη και η Ένωση διαθέτουν σημαντικά μέσα - και αυτό είναι πολύ καλό - μέσω του χρηματοδοτικού μέσου του IFOP, μέσω του προγράμματος PESCA, το οποίο επιθυμούμε πραγματικά να τεθεί σε λειτουργία ως «LEADER της θάλασσας». Υποστηρίζουμε επίσης αυτά που μπορέσατε να κάνετε στο επίπεδο της πρόωρης συνταξιοδότησης, ελπίζοντας τα κράτη μέλη να μπουν στο παιχνίδι, τη στιγμή που είναι γνωστό ότι η Ένωση συγχρηματοδοτεί ήδη αυτή την πρόωρη συνταξιοδότηση μέχρι ποσοστού 50 %. Κανείς δεν μπορεί να πει ότι αυτή η κοινωνική πτυχή μπορεί να ξεπεραστεί σιωπηρά. Υπάρχει και πρέπει να στηριχθεί ουσιαστικά.
<P>
Κυρία Επίτροπε, έχω ήδη υπερβεί το χρόνο ομιλίας μου. Θα πω απλώς, για να ολοκληρώσω, ότι θα σταθούμε στο ύψος μας όσον αφορά τη σταθερότητα, την επαγρύπνηση. Θα χρειαστεί θάρρος, αλλά θα ξαναμιλήσουμε γι' αυτό το σχέδιο προσανατολισμού, το οποίο θεωρώ απαράδεκτο, τόσο όσον αφορά την παραγωγή, όσο και το σύνολο του τομέα Πρέπει να θέσουμε σε εφαρμογή μέτρα με περισσότερη φαντασία και, ασφαλώς, με μεγαλύτερη οικονομική υποστήριξη.

<SPEAKER ID=97 NAME="Arias Caρete">
Κύριε Πρόεδρε, κυρία Επίτροπε, κυρίες και κύριοι βουλευτές, παρουσιάζω καταρχήν την έκθεση με πρωτοβουλία του Ευρωπαϊκού Κοινοβουλίου σχετικά με την κατάσταση του κοινοτικού στόλου που αλιεύει στη ζώνη NAFO και σχετικά με τις σχέσεις του Καναδά και της Ευρωπαϊκής Ένωσης στον τομέα της αλιείας.
<P>
Είναι γνωστό πως οι σχέσεις μας με τον Καναδά, όσον αφορά την αλιεία, από τη δημιουργία της ζώνης NAFO το 1978, περνούν κρίσιμες στιγμές. Οι σχέσεις αυτές, κυρίως από το 1984, χαρακτηρίζονται από μόνιμες αντιπαραθέσεις όσον αφορά τα αλιευτικά δικαιώματα στον Βόρειο Ατλαντικό και ένα από τα πλέον έκδηλα δείγματα, όπως επεσήμανε ο καθηγητής Mallou, είναι η επιτυχία του Καναδά να ορίσει το μηδενικό ΣΕΑ του βακαλάου, στη ζώνη 3ΝΟ για τις χρονιές 1995 και 1996, χωρίς σαφείς επιστημονικές πληροφορίες.
<P>
Η πιο πρόσφατη αντιπαράθεση ανάμεσα στην Ευρωπαϊκή Ένωση και τον Καναδά στον αλιευτικό τομέα - και εκείνη που δυστυχώς είχε μεγαλύτερη διεθνή απήχηση - ήταν η γνωστή σαν «πόλεμος του γλωσσοειδούς». Τα γεγονότα είναι σε όλους γνωστά, όμως ίσως τώρα, από κάποια απόσταση, να είναι η στιγμή να αναλύσουμε τα αίτια που προκάλεσαν την αντιπαράθεση. Από τη μία θα πρέπει να αναφέρουμε τη συνεδρίαση της Επιτροπής Αλιείας του NAFO, το Φεβρουάριο του 1995, με στόχο την κατανομή των ΣΕΑ των 27.000 τόνων του μαύρου γλωσσοειδούς, από τα οποία μόνο 3.400 τόνοι ορίστηκαν για τον κοινοτικό στόλο, αφού για πρώτη φορά ορίστηκαν τα ΣΕΑ κάτω από τις συστάσεις της επιστημονικής επιτροπής του NAFO, που είχε ενδεικτικά συμβουλεύσει το όριο των 40.000 τόνων.
<P>
Από την άλλη θα πρέπει να ληφθεί υπόψη ότι ήταν το καναδικό κοινοβούλιο εκείνο που έκρινε το 1994, μονομερώς, μια νομοθεσία προστασίας της παράκτιας αλιείας, απονέμοντας δικαιοδοσία ελέγχου πέραν των 200 ναυτικών μιλίων, και βάσει αυτού του νόμου προέβη τελευταία σε αδικαιολόγητες λήψεις.
<P>
Από αυτά βγάζουμε ορισμένα συμπεράσματα. Πρώτον, ότι μπορεί να υπάρχει, κυρία Επίτροπε - και το παρόν Κοινοβούλιο το καταγγέλλει - έλλειψη εκπροσώπησης της Ευρωπαϊκής Ένωσης μέσα στην οργάνωση αυτή, τόσο στην επιστημονική επιτροπή - της οποίας η σύσταση δεν είναι ισόρροπη, εφόσον ο αριθμός των αντιπροσώπων του Καναδά ξεπερνά των υπόλοιπων χωρών -, όσο και στην Επιτροπή Αλιείας του NAFO, όπου, όπως σε άλλες διεθνείς αλιευτικές οργανώσεις, τίθεται το πρόβλημα της αδυναμίας της Ευρωπαϊκής Ένωσης, που διαθέτει μόνο μία ψήφο παρόλο που εκπροσωπεί πολλά κράτη. Είναι μια αντικειμενική δυσκολία που θα πρέπει να επισημάνουμε, γιατί όσο δυνατή είναι η Ευρωπαϊκή Ένωση επειδή είναι μεγαλύτερος ο αριθμός των κρατών της, τόσο αδύναμη είναι σε διάφορους διεθνείς οργανισμούς, επειδή διαθέτει μόνο μία ψήφο.
<P>
Κατά δεύτερο λόγο, το Κοινοβούλιο πιστεύει πως λείπει μία πραγματική πολιτική κοινοτικής επιστημονικής έρευνας στο NAFO και υπήρχαν περιπτώσεις που εγκρίθηκαν μηδενικά ΣΕΑ χωρίς επιστημονικά δεδομένα και χωρίς να μπορεί να αντιδράσει η Ευρωπαϊκή Ένωση.
<P>
Τρίτον, πιστεύουμε πως η καναδική νομοθεσία, που επιτρέπει να γίνονται έλεγχοι και λήψεις εκτός των χωρικών της υδάτων, ισχύει ακόμα, παρόλο που μετά τα επεισόδια εξαιτίας της περίπτωσης του Stai , τροποποιήθηκε ουσιαστικά και με σοβαρό δημοσιονομικό κόστος το διεθνές πρόγραμμα αμοιβαίας επιθεώρησης του NAFO, που ορίζει τις υποχρεώσεις των συμβαλλομένων όσον αφορά την επιθεώρηση και τον έλεγχο.
<P>
Παρά τα τόσο συγκρουόμενα στοιχεία, κύριε Επίτροπε, το Κοινοβούλιο πιστεύει πως πρωταρχικός στόχος τόσο της Ένωσης όσο και του Καναδά, πρέπει να είναι η αποφυγή μελλοντικών αντιπαραθέσεων και να επωφεληθούμε από την ευτυχή επίτευξη της διμερούς συμφωνίας του Απριλίου του 1995 για το ξεκίνημα μιας νέας περιόδου κατανόησης και συνεργασίας. Όμως πιστεύουμε πως υπάρχουν εμπόδια που δύσκολα μπορούν να ξεπεραστούν: καταρχάς η διατήρηση της μονομερούς καναδικής νομοθεσίας; δεύτερον, το γεγονός ότι η διμερής σύμβαση που δύσκολα διαπραγματεύτηκε το 1992 και που ενέκρινε το παρόν Κοινοβούλιο με πολλές επιφυλάξεις, καταλαβαίνοντας πως έπρεπε να γίνει μια προσπάθεια προσέγγισης, εξακολουθεί να μην έχει τροποποιηθεί από τον Καναδά και αποτελεί τη στιγμή αυτή που στοχεύεται ένα σχέδιο γενικής δράσης, ένα σοβαρό εμπόδιο, όπως αποδείχθηκε στο Συμβούλιο των Υπουργών. Γι'αυτό, το γεγονός ότι ο Καναδάς μετρίασε την εχθρική συμπεριφορά του με ένα περιορισμένο μέτρο όπως το άνοιγμα των λιμένων, δεν μας φαίνεται αρκετό για τον καθορισμό ενός γενικού πλαισίου ομαλών σχέσεων.
<P>
Πιστεύουμε, κυρία Επίτροπε, ότι πρέπει να γίνει προσπάθεια εκ μέρους της Κοινότητας για τη βελτίωση αυτών των σχέσεων, αλλά χωρίς να ξεχνάμε ποτέ ότι η υπεράσπιση των κοινοτικών αλιευτικών πιθανοτήτων πρέπει να είναι μια υποχρεωτική μνεία της κοινοτικής συμπεριφοράς και πρέπει να καθοριστούν οι διεθνείς σχέσεις με κριτήρια την ισότητα, τη συνεργασία και την αλληλεγγύη.
<P>
Θεωρούμε ότι ένα ενδιαφέρον πλαίσιο για τη βελτίωση της κατάστασης προσφέρει η συμφωνία της 4ης Αυγούστου του 1995 στη Νέα Υόρκη, σχετικά με τη διατήρηση και διαχείριση των διαπεριφερειακών πληθυσμών, με την προϋπόθεση ότι θα γίνεται με έξυπνο και ισόρροπο τρόπο. Εμπιστευόμαστε την ικανότητα της Επιτρόπου για την πραγματοποίηση κάτι τέτοιου και για την κύρωση της συμφωνίας με όρους που θα επιτρέπουν μια σταθερότητα στις αλιευτικές σχέσεις με τον Καναδά, έτσι ώστε να ξεχαστούν για πάντα τα επεισόδια του παρελθόντος και να μπορέσουμε να συνεργαστούμε σαν φιλικές χώρες που είμαστε σε ένα εμπορικό περιβάλλον, λογικό και ομαλό.
<P>
Τώρα, κυρία Επίτροπε, έχω την τιμή να παρουσιάσω, εξ ονόματος της Επιτροπής Αλιείας, την έκθεση για τα μέτρα διατήρησης στην Ανταρκτική. Έκθεση που εγκρίθηκε ομόφωνα στην επιτροπή μας, θεωρώντας ότι η πρόταση της Επιτροπής σκοπό έχει τη διασκευή της ισχύουσας νομοθεσίας και τη διευκρίνησή της, καθ'ότι από τις συνεχείς τροπολογίες είχε χάσει τη σαφήνειά της.
<P>
Επίσης, πρέπει να συμπεριλάβει τα μέτρα που εγκρίθηκαν από την Επιτροπή για τη Διατήρηση των Θαλάσσιων Έμβιων Πόρων της Ανταρκτικής (ΕΔΕΘΠΑ), που πραγματοποιήθηκε στο Hobart στις 8 Νοεμβρίου 1994 και στις 3 Νοεμβρίου 1995.
<P>
Η πρόταση της Επιτροπής περιλαμβάνει, σε κοινοτική πράξη, δεσμεύσεις που έχει ήδη υιοθετήσει η Κοινότητα μετά την προσχώρησή της στη Σύμβαση σχετικά με τη διατήρηση των θαλάσσιων έμβιων πόρων του Ατλαντικού δυνάμει της απόφασης του Συμβουλίου του 1981.
<P>
Η επιτροπή μας εγκρίνει ομόφωνα την πρόταση της Επιτροπής, αλλά διατυπώνει ορισμένες παρατηρήσεις. Πρώτον, για άλλη μια φορά εκφράζουμε τη λύπη μας που το Κοινοβούλιο πληροφορείται από το Συμβούλιο μέσω επιστολής της 4ης Δεκεμβρίου 1995, δηλαδή εφτά μήνες αργότερα από την ημερομηνία που ορισμένοι κανόνες που περιέχονται στην πρόταση θα έπρεπε να είχαν αρχίσει να ισχύουν για όλους τους συμβαλλόμενους, κάτι που δείχνει πως βρισκόμαστε ενώπιον μιας τελείως στείρας διαδικασίας η οποία μας αποκαλύπτει ότι θα πρέπει να συνεχίσουμε να δουλεύουμε αρμονικά για να βελτιώσουμε τις υπάρχουσες διαδικασίες, έτσι ώστε το Κοινοβούλιο να μπορεί να εκφράσει την άποψή μου σε εύθετο χρόνο, και πριν τη νόμιμη ισχύ των διατάξεων.
<P>
Γι'αυτό η Επιτροπή Αλιείας διατυπώνει, για το μέλλον, μια τροπολογία που λέει ότι η Επιτροπή θα πρέπει να πληροφορεί προηγουμένως το Κοινοβούλιο για τις αλλαγές που προτίθεται να κάνει στις υπάρχουσες διατάξεις του κανονισμού, καθώς και για τα μέτρα που θα ληφθούν συνεπεία των συστάσεων που θα εγκρίνονται μέσα στην Επιτροπή για τη Διατήρηση των Θαλάσσιων Πόρων της Ανταρκτικής.
<P>
Κατά δεύτερο λόγο, κύριε Επίτροπε, η Επιτροπή Αλιείας θεωρεί ότι πρέπει να διατηρηθεί όσο το δυνατόν περισσότερο η οικολογική ισορροπία της Ανταρκτικής, μιας παρθένας μέχρι στιγμής περιοχής, σχεδόν ανεκμετάλλευτης. Γι'αυτό ζητάμε, αν υπάρχουν δυνατότητες στον προϋπολογισμό, να ετοιμαστεί μια έκθεση για την επίδραση των αλιευμάτων στα θαλάσσια είδη και τα πτηνά της περιοχής, καθώς και μια ετήσια έκθεση για την εκτίμηση των αλιευτικών δραστηριοτήτων στην Ανταρκτική και για την ενίσχυση των μέτρων προστασίας.
<P>
Με αυτές τις παρατηρήσεις, κύριε Επίτροπε, η Επιτροπή Αλιείας εγκρίνει ομόφωνα, όπως είπα, την πρόταση της Επιτροπής.
<P>
(Χειροκροτήματα)

<SPEAKER ID=98 NAME="Kofoed">
Κύριε Πρόεδρε, κυρίες και κύριοι, στόχος της σύστασης της Επιτροπής Αλιείας στη Βαλτική, το 1974, ήταν να δημιουργηθεί ένα όργανο στα πλαίσια του οποίου οι χώρες της Βαλτικής να μπορούν από κοινού να διαχειρίζονται τους αλιευτικούς πόρους στα χωρικά ύδατα της περιοχής. Οι αποφάσεις θα βασίζονταν σε συμβουλές βιολόγων, στη δε επιτροπή αυτή συμμετείχαν επίσης και βιολόγοι των ίδιων των χωρών της Βαλτικής. Η συνεργασία αυτή λειτούργησε θαυμάσια, αν και αντιμετωπίστηκαν ορισμένα προβλήματα κατά τη διάρκεια του κομμουνιστικού καθεστώτος στις χώρες της Βαλτικής και την Πολωνία. Η πολιτική προστασίας βασίστηκε στις συνήθεις αρχές: εκτίμηση των αλιευμάτων και της αναπαραγωγής και, εν συνεχεία, κατανομή ποσοστώσεων στις διάφορες χώρες. Δεν πρέπει επίσης να ξεχνάμε και τα άλλα τεχνικά μέτρα, όπως τα μεγέθη των βρόγχων κλπ.
<P>
Η έκθεση, για την οποία καλούμεθα να λάβουμε σήμερα θέση, αφορά την αποδοχή ή την απόρριψη της απόφασης που ελήφθη το περασμένο έτος και η οποία ισχύει για το 1996. Η Επιτροπή Αλιείας επικρίνει στην εν λόγω έκθεση το γεγονός ότι ζητείται η γνώμη μας τόσο αργά. Ελπίζω ότι η Επίτροπος θα λαμβάνει στο μέλλον μέτρα, ώστε να λαμβάνουμε τις αποφάσεις αυτές ενωρίτερα. Θα ήταν επίσης σκόπιμο να προτείνει η Επιτροπή ορισμένα μέλη της Επιτροπής Αλιείας που να συμμετάσχουν ως παρατηρητές στις προκαταρκτικές διαπραγματεύσεις οι οποίες θα αρχίσουν το Σεπτέμβριο του τρέχοντος έτους στη Βαρσοβία. Δεν είναι φυσικά καθήκον του Κοινοβουλίου να συμμετάσχει στις διαπραγματεύσεις αυτές ως όργανο διαχείρισης. Ωστόσο, θα ήταν σκόπιμο να συμμετάσχει ως συμβουλευτικό όργανο, δεδομένου ότι με τον τρόπο αυτό μπορεί να δημιουργηθεί μια καλύτερη βάση, ώστε να ληφθεί σε εύθετο χρόνο η σωστή νομοθετική απόφαση.
<P>
Στην έκθεσή μου περιλαμβάνονται ορισμένες προτάσεις για τις επικείμενες διαπραγματεύσεις στα πλαίσια της Επιτροπής Αλιείας της Βαλτικής. Πρόκειται για τροπολογίες σχετικά με το μέλλον. Αφορούν μεταξύ άλλων τη θέσπιση διαφορετικών μέτρων προστασίας από εκείνα που ίσχυαν παλαιότερα. Συνεπώς, προτείνω την επιβολή ενός περιορισμού στην ιπποδύναμη των αλιευτικών σκαφών, π.χ. σε 400 ίππους κατ' ανώτατο όριο, όσον αφορά την αλιεία βακαλάου και σολομού. Υποβάλλω την πρόταση αυτή για να επιστήσω την προσοχή της Επιτροπής στο γεγονός ότι η Πολωνία, οι χώρες της Βαλτικής και η Ρωσία εκσυγχρονίζουν τη στιγμή αυτή τους στόλους τους. Εάν τους εκσυγχρονίσουν καταστώντας τους στόλους μεγάλων πλοίων, που είναι υπερβολικά αποτελεσματικά, οι αλιευτικοί πόροι της Βαλτικής δεν θα αντέξουν. Υποβάλλω επίσης την πρόταση αυτή, επειδή η αλιευτική πολιτική που εφαρμόζεται στη Βαλτική δεν οδήγησε σε αύξηση των αλιευτικών πόρων. Τα αποθέματα βακαλάου, για παράδειγμα, εξακολουθούν να είναι χαμηλότερα από ό, τι το 1984.
<P>
Θα ήθελα επίσης να διατυπώσω μια ακόμη παρατήρηση για την πολιτική ποσοστώσεων. Η πολιτική αυτή συνεπάγεται πληθώρα μέτρων ελέγχου, στερεί την ελευθερία των αλιέων και καθιστά κατά ένα τρόπο παράνομη την αλιεία. Δεν είναι επίσης δυνατό να γνωστοποιηθούν τα πραγματικά στοιχεία για τα είδη που δεν αλιεύονται, για τα είδη που δεν περιλαμβάνονται στις ποσοστώσεις. Συνεπώς, δεν γνωρίζουμε ποιές είναι οι σχετικές ποσότητες και, για το λόγο αυτό, δεν θα είναι σωστά τα πρότυπα των βιολόγων για τις ποσοστώσεις που πρέπει να επιλεγούν στο μέλλον. Επομένως, προτείνω, κ. Πρόεδρε, να υποστηριχθεί ο περιορισμός της ιπποδύναμης και, εάν είναι επιθυμητή η κατανομή ποσοστώσεων, να οριστούν παρόμοιες ποσοστώσεις για τα μεγάλα αλιευτικά σκάφη επί ορισμένο χρονικό διάστημα και για μια συγκεκριμένη ποσότητα, και να επιτραπεί στα άλλα σκάφη κάτω των 400 ίππων να αλιεύουν χωρίς ποσοστώσεις. Νομίζω ότι μπορώ να υποσχεθώ στην Επίτροπο ότι οι αλιευτικοί πόροι δεν θα μειωθούν, αλλά αντίθετα θα αυξηθούν. Με τον τρόπο αυτό θα ορισθούν διάφορες προϋποθέσεις όσον αφορά τις περιόδους αλιείας, αντί να μπορούν τα μεγάλα σκάφη να αλιεύουν υπό οποιεσδήποτε συνθήκες, όπως συμβαίνει σήμερα. Αυτός είναι ο λόγος για τον οποίο η αλιεία είναι ακατάπαυστη στις περιοχές αυτές.
<P>
Θα ήθελα επίσης, κα Επίτροπε, να υποβάλω στην Επιτροπή την πρόταση να κηρυχθούν ορισμένες ζώνες ως προστατευόμενες κατά την περίοδο αναπαραγωγής, ώστε να απαγορεύεται η αλιεία. Οι κυνηγοί δεν επιδίδονται σε θήρα κατά την περίοδο αναπαραγωγής και η ίδια αρχή θα έπρεπε να ίσχυε και για την αλιεία.
<P>
Τέλος, κ. Πρόεδρε, θα ήθελα να εκφράσω την ελπίδα να συζητηθεί ο τρόπος με τον οποίο μπορεί να χρησιμοποιηθεί το μέσο αυτό. Δεν υποστηρίζω τις ποσοστώσεις, επειδή καθιστούν παράνομη την αλιεία, μολονότι ο στόχος της προστασίας των αλιευτικών πόρων είναι θαυμάσιος. Συνεπώς, δεν νομίζω ότι η αλιευτική πολιτική της ΕΕ πρέπει να διέπεται από την αρχή του Μακιαβέλλι ότι «ο σκοπός αγιάζει τα μέσα». Δεν πρέπει να είναι μέσο «ενοχοποίησης».
<P>
Ευχαριστώ την Επιτροπή και τα μέλη της Επιτροπής Αλιείας για τη συνεργασία τους.

<SPEAKER ID=99 LANGUAGE="IT" NAME="Baldarelli">
Κύριε πρόεδρε, είναι ιδιαίτερα σημαντική η συζήτηση που διεξάγεται σήμερα, και είναι σημαντική διότι σε σχέση με τρία διαφορετικά θέματα είχαμε την αίσθηση, αλλά πιστεύω και τη συγκεκριμένη απόδειξη, ότι η Επιτροπή Αλιείας του Ευρωπαϊκού Κοινοβουλίου διαθέτει μία δική της απάντηση, επειδή έχει επεξεργασθεί ακριβή έγγραφα και είναι σε θέση να αντιμετωπίσει, εδώ και ένα μεγάλο διάστημα, και με σημαντικές τεχνικές ικανότητες, τις προτάσεις που αφορούν τη μεταρρύθμιση της κοινής αλιευτικής πολιτικής.
<P>
Όντως, κύριε πρόεδρε, χρειαζόμαστε μία μεταρρύθμιση της κοινής αλιευτικής πολιτικής και είμαστε εντόνως πεπεισμένοι ότι τα έγγραφα που έχουν παρουσιαστεί αποτελούν σταθμό προς αυτή την κατεύθυνση. Ευχόμαστε μία μεταρρύθμιση που να λαμβάνει υπόψη της τις νέες περιβαλλοντικές ισορροπίες, που να επιδιώκει τη διατήρηση της απασχόλησης στον τομέα, μία μεταρρύθμιση που να λαμβάνει υπόψη της και την προστασία των καταναλωτών. Η Σοσιαλιστική Ομάδα θα παρουσιάσει επισήμως, την Πέμπτη, στο Ευρωπαϊκό Κοινοβούλιο ένα δικό τη έγγραφο και επωφελούμαστε της ευκαιρίας για να καλέσουμε τους εκπροσώπους της Επιτροπής να συμμετάσχουν σε αυτή την πρωτοβουλία μας της Πέμπτης στο Στραβούργο.
<P>
Η έκθεση που έχει προτείνει η κ. Pery είναι ένα πολύ σημαντικό έγγραφο και αποτελεί καρπό της εμπειρίας που έχει αποκτήσει ως αντιπρόεδρος στον τομέα. Το έγγραφο περιέχει όντως ορισμένα εξαιρετικά σημαντικά και καινοτόμα σημεία: πρώτο, όπως έλεγα και πριν από λίγο, ο τομέας της αλιείας θα πρέπει να λάβει υπόψη του τις περιβαλλοντικές ισορροπίες, αλλά θα πρέπει επίσης να μπορεί να παίρνει και την κατάλληλη θέση στην αγορά. Είναι συνεπώς αναγκαία η ενσωμάτωση παραγωγής και αγοράς, ενσωμάτωση που μπορεί να επιτευχθεί μέσω της τεχνολογικής καινοτομίας, της δυνατότητας διαχείρισης όλο και πιο σημαντικών ποσοτήτων που να είναι συγχρόνως ηλεγμένης προέλευσης και να εξασφαλίζουν την κατάλληλη τιμή στους αλιείς, χάρη στο ρόλο που θα μπορούν να αναπτύσσουν όλο και πιο ενεργά ως σημαντικό σημείο αναφοράς οι οργανώσεις των αλιέων. Χρειάζεται επίσης να επανασυζητηθεί η εδραιωμένη οργάνωση, εάν θέλετε, των τύπων ιδιοκτησίας της αλιείας.
<P>
Εμείς είμαστε υπέρ, σε αυτό το πλαίσιο, και της μελέτης του ενδεχομένου συμμετοχής των αλιέων στην ιδιοκτησία, είμαστε συνεπώς υπέρ τοπικών εμπειριών πολυϊδιοκτησίας που να καθίστανται ένα σημείο αναφοράς και με αυτή την έννοια συμφωνούμε και με την ενσωματωμένη διαχείριση μεταξύ πολυϊδιοκτησίας και τοπικών αρχών. Είμαστε πεπεισμένοι επίσης όσον αφορά και τη συμμετοχή των τοπικών θεσμικών οργάνων και φυσικά πιστεύουμε ότι η αλιευτική πολιτική θα πρέπει να είναι κοινή αλλά ότι σε αυτό το πλαίσιο θα πρέπει να συμμετέχουν και οι περιφέρειες και οι τοπικές αρχές, λόγω του σημαντικού ρόλου που μπορούν να αναπτύξουν, και για την ολοκληρωμένη διαχείριση της παράκτιας αλιείας.
<P>
Η προσέγγιση αυτή αντιπροσωπεύει ένα μέσο για τον περιορισμό της εντατικής αλιείας που έχει αναπτυχθεί κατά τα τελευταία έτη. Από αυτή την άποψη νομίζουμε ότι το προγραμματικό έγγραφο είναι σημαντικό και όταν θα έχουμε τη δυνατότητα να το συζητήσουμε στις επίσημες έδρες θα το εξετάσουμε σε βάθος και επί της ουσίας. Για την ώρα εκφράζουμε τη λύπη μας διότι δεν συμμετέχουμε ως βουλευτές στη διαμόρφωσή του.

<SPEAKER ID=100 LANGUAGE="DE" NAME="Langenhagen">
Kύριε Πρόεδρε, το ότι σήμερα το απόγευμα γίνεται εδώ μια ευρύτερη συζήτηση σχετικά με το θέμα της αλιείας, το θεωρώ καλό σημάδι για τη μελλοντική πολιτική αλιείας. Oι σημερινές εκθέσεις αναφέρονται στα ύδατα της Bαλτικής, και μέσω του Aτλαντικού, μέχρι και της Aνταρκτικής. Συνεπώς, η κρίση στην αλιεία είναι παγκόσμιο πρόβλημα. Γι' αυτό και είναι σωστό να δούμε τα προβλήματα και τις λύσεις τους σε παγκόσμιο επίπεδο. Tο πώς αντιμετωπίζουμε τους αλιευτικούς μας πόρους, δείχνει κατά πόσον εμείς γνωρίζουμε να αξιοποιούμε, σε μόνιμη βάση, τους παγκόσμιους πόρους τροφίμων. Aυτό είναι το μήνυμα που παίρνουμε από όργανα, όπως ο FAO των Hνωμένων Eθνών. Aυτή είναι η σαφέστατη είδηση, η οποία έρχεται στο μεταξύ και από περιβαλλοντικές οργανώσεις, όπως η World Fund for Nature , οργανώσεις που στο μεταξύ συνεργάζονται με ορισμένα από τα μεγαλύτερα πολυεθνικά συγκροτήματα τροφίμων στον κόσμο.
<P>
Tα κράτη μέλη και η αλιευτική βιομηχανία, θα πρέπει να λάβουν γνώση αυτών των ισχυρών δυνάμεων. Oι θάλασσες υπεραλιεύονται. Kανένα από τα ύδατά μας δεν θα αντέξει σε μια περαιτέρω συνέχιση της τόσο εντατικής αλίευσης. H μοναδική απάντηση είναι η εξής: Λιγότερη αλιευτική λεία και λιγότερη αλιευτική δραστηριότητα. Aυτό επιδοκιμάζει σαφέστατα και η κ. Pery. O τομέας της αλιείας δεν θα εξέλθει από την παρούσα κρίση του, αν δεν αποκαταστήσουμε επιτέλους μια ισορροπία μεταξύ των στόλων της Eυρωπαϊκής Ένωσης και των διαθέσιμων πόρων τροφίμων στα ύδατα της EE και πέραν αυτών, και μάλιστα με βάση ένα ρεαλιστικό υπολογισμό.
<P>
Oι αναδιαρθρώσεις θα πρέπει να συνοδεύονται από κοινωνικο-οικονομικά μέτρα. Aκόμη κι αν δεν μπορούμε να προσφέρουμε σε όλους τους αλιείς μια θέση εργασίας στη θάλασσα, δεν επιτρέπεται να τους εγκαταλείψουμε. Θα πρέπει να τους βρούμε εναλλακτικές λύσεις, είτε στον τομέα της αλιείας είτε σε άλλους τομείς. Στο μεταξύ, και μια ομάδα κοινοτικών εμπειρογνωμόνων, υπό τη διεύθυνση του δανού επιστήμονα Hans Larsen, αξιολόγησε τους αλιευτικούς πόρους και επεσήμανε κι αυτή την κρίσιμη κατάστασή τους.
<P>
Eπίτροπε κυρία Bonino, είχατε το θάρρος να παρουσιάσετε μια πρόταση που στηρίζεται σε μια επιστημονική σύσταση, να μειωθούν δηλαδή οι αλιευτικές δραστηριότητες κατά 40 %, όπως ζήτησε, από το 1990, το Eυρωπαϊκό Kοινοβούλιο. Oι Yπουργοί Aλιείας συμφώνησαν τότε με μια μείωση κατά 20, 25 ή και 0 %, από το 1990 βέβαια, ανάλογα με το είδος του αλιεύματος. Aπό το 1992 μέχρι το 1996 θα γίνει μια επιπλέον μείωση στις συνολικά αλιευόμενες ποσότητες, αλλά ωστόσο δεν πρόκειται να φθάσουμε στο 40 %.
<P>
Γι' αυτό και ζητάμε μια αξιόπιστη και ουσιαστική συζήτηση, και απαιτούμε οι υπουργοί να στηριχθούν στην οικονομική έκθεση και στις προτάσεις της Eπιτρόπου κ. Bonino. To Koινοβούλιο ανέλαβε την πρωτοβουλία να εστιάσει σήμερα την προσοχή του στην αλιεία. Tο εκμεταλλευθήκαμε αυτό για να παρουσιάσουμε ιδέες ενίσχυσης της κοινής πολιτικής αλιείας. Eναπόκειται τώρα στα κράτη μέλη να ξεκινήσουν τις απαραίτητες ενέργειες για τη σωτηρία της αλιείας στην Eυρώπη.
<P>
(Xειροκροτήματα)

<SPEAKER ID=101 LANGUAGE="PT" NAME="Girγo Pereira">
Κύριε Πρόεδρε, κύριοι βουλευτές, κυρία Επίτροπε, σε καλή στιγμή ασχολείται το Κοινοβούλιο ταυτόχρονα με τη γενική κρίση του αλιευτικού τομέα και με την κρίση της ζώνης NAFO, που αποτελεί ένα παράδειγμα της πρώτης. Είναι ζητήματα τα οποία πρέπει να λάβουν μία προσέγγιση η οποία θα πσυνεπάγεται την πολιτική βούληση της Ευρωπαϊκής 'Ενωσης και τη σαφή συνεργασία των κρατών μελών. Ορισμένες χώρες της Ευρωπαϊκής 'Ενωσης τείνουν να μη δίνουν στον τομέα της αλιείας την πραγματική σημασία του στο πλαίσιο της ευρωπαϊκής οικονομίας. Ωστόσο, επιβάλλεται να επισημάνουμε ότι στις θαλάσσιες περιφερειακές χώρες η δραστηριότητα αυτή έχει βαρύτητα στην οικονομία και την απασχόληση.
<P>
Ας δούμε το παράδειγμα της NAFO. Η χώρα μου αλιεύει στη ζώνη αυτή από τον 15ο αιώνα, κυρίως μπακαλιάρο, ιστορικός λόγος για τον οποίο η Πορτογαλία είναι σήμερα η μεγαλύτερη αγορά του κόσμου στο είδος αυτό. Η ένταξη της Πορτογαλίας στην κοινή αλιευτική πολιτική και η κρίση της NAFO προκάλεσαν, σε τέσσερα χρόνια, τη μείωση του στόλου κατά 70 % των πλοίων και περίπου 12.000 άμεσους και έμμεσους ανέργους.
<P>
Μπορώ να βεβαιώσω ότι οι πορτογάλοι πλοιοκτήτες προσπαθούν να συνεχίσουν τη δραστηριότητα τους με υπεύθυνο τρόπο ώστε να διαφυλάττουν τους πόρους. Είναι επομένως σύμφωνοι με την προσπάθεια επιτήρησης και ελέγχου που πραγματοποιεί η Ευρωπαϊκή 'Ενωση. Δεν κατανοούν, όμως, για ποιο λόγο ο έλεγχος αυτός δεν πραγματοποιείται με την ίδια ένταση σε όλα τα άλλα πλοία των μη κοινοτικών χωρών που έχουν υπογράψει τη Σύμβαση.
<P>
Κάποιες άλλες πτυχές στις οποίες αξίζει να δώσουμε περισσότερη προσοχή είναι η πτυχή της επιστημονικής έρευνας που κάνει μία συνεχή ανάλυση των πόρων και της εξέλιξης των stocks. Δεν κατανοούμε γιατί η Ευρωπαϊκή 'Ενωση έχει αναθέσει στον Καναδά την επιστημονική έρευνα σε τόσο σημαντικές ζώνες όπως οι 2J, 3Κ, 3L και 3ΝO, γνωρίζοντας πόσο είναι αντιφατικά τα συμφέροντα των δύο μερών. Επίσης πρέπει να αναπτυχθεί η έρευνα αυτή στα κοινοτικά ύδατα, λαμβάνοντας υπόψη τις πληροφορίες των αλιέων και παραγωγών. Ας δούμε την περίπτωση της σαρδέλας. 'Οταν η κυρία επίτροπος ανακοινώνει ότι είναι απαραίτητο να μειωθούν τα αλιεύματα κατά 40 %, προφανώς με βάση δεδομένα που της έχουν παραχωρηθεί - ενδεχομένως από τη χώρα μου -, οι αλιείς δηλώνουν ότι μία τέτοια απόφαση δεν έχει καμία βάση, δεδομένου ότι τα stocks συνεχίζουν να είναι σε καλή κατάσταση αλλά μετακινούνται σε άλλες ζώνες. 'Ετσι δημιουργούνται συγκρούσεις οι οποίες πλήττουν την αξιοπιστία των θεσμικών οργάνων και της ίδιας της 'Ενωσης.
<P>
'Οπως ρητώς αναφέρεται στα υπό συζήτηση έγγραφα, οι συμφωνίες με τρίτες χώρες θα πρέπει να συνεχίσουν να έχουν την υποστήριξη και την προσπάθεια της Ευρωπαϊκής 'Ενωσης λόγω της σημασίας τους για τον ανεφοδιασμό και την προστασία της παραγωγής. Πιστεύουμε όμως ότι κάθε φορά που συνάπτονται συμφωνίες σύνδεσης με τρίτες χώρες - στις οποίες, πέρα από τις χρηματοδοτικές συνεισφορές της Κοινότητας, εξαιρούνται από τους τελωνειακούς δασμούς τα αλιευτικά προϊόντα - πρέπει να διαπραγματευόμαστε αλιευτικές ποσοστώσεις για τους κοινοτικούς παραγωγούς που να αντιστοιχούν στο ποσό των τελωνειακών δασμών που δεν έχουν εισπραχθεί. Εκφράζω την ικανοποίησή μου για την ποιότητα των υπό συζήτηση κειμένων και πιστεύω ότι αποτελούν ένα καλό σημείο εκκίνησης για την προσέγγιση των προβλημάτων της αλιείας.

<SPEAKER ID=102 LANGUAGE="EN" NAME="Teverson">
Κύριε Πρόεδρε, όταν το 1994 δημοσιεύθηκε η έκθεση της Επιτροπής σχετικά με την κρίση στην αλιευτική βιομηχανία, όπως τόσο επιτυχώς μας υπενθύμισε η κ. Pery με την έκθεσή της, αφορούσε κυρίως τιμές. Έκτοτε η αλιευτική βιομηχανία έχει βυθιστεί σε ακόμη μεγαλύτερη κρίση εξ αιτίας των βιολογικών πτυχών της εξάντλησης των αλιευτικών αποθεμάτων και της αποτυχίας των συστημάτων διαχείρισης της κοινής πολιτικής αλιείας να επιλύσουν οιοδήποτε από τα προβλήματα και να έχουν αποτελέσματα μέσα στο πλαίσιο της βιομηχανίας.
<P>
Τι κάνουμε για να βρούμε λύση; Κατά πρώτον θα πρέπει να καταργήσουμε την κοινή πολιτική αλιείας όπως είναι διαμορφωμένη σήμερα. Δεν είμαι υπέρ της επανεθνικοποίησής της. Κάτι τέτοιο θα αποτελούσε μια κάκιστη επιλογή και θα πρέπει να την καταργήσουμε συνολικά. Υπάρχει ανάγκη να εξασφαλίσουμε τη μείωση των συνεχών τριβών που υφίστανται μεταξύ της επιστήμης, της αλιευτικής βιομηχανίας, των κρατών μελών και της Επιτροπής. Ο μόνος τρόπος να το επιτύχουμε αυτό είναι να μειώσουμε τις ισχείς των κινητήρων των σκαφών, να διαχειριστούμε τα αλιευτικά αποθέματα ανάλογα με τις αλιευτικές περιοχές και όχι ανάλογα με τα όρια των χωρών που περιβάλλουν τις περιοχές αυτές και, κατά προτίμησην, να μη διαχειριζόμαστε κεντρικά το όλο σύστημα από μια ηπειρωτική πόλη του Βελγίου. Αυτό δεν λειτουργεί.
<P>
Εν τω μεταξύ θα πρέπει να αντιμετωπίσουμε το πρόβλημα της ανταλλαγής των ποσοστώσεων και, παρόλον ότι είχαμε πάρα πολλές συζητήσεις με την Επίτροπο και καλωσορίζω τα εποικοδομητικά της σχόλια, να κάνουμε πρόοδο σχετικά με το θέμα αυτό. Με το ισχύον τώρα νομοθετικό πλαίσιο δεν μπορούμε να επιτύχουμε μια λογική λύση. Θα πρέπει να εξετάσουμε τις εξαιρέσεις που προβλέπει η Συνθήκη για να λύσουμε το πρόβλημα.
<P>
Αναφορικά με τις περικοπές του 40 % που συζητούμε τώρα, δεν υπάρχει καμία περίπτωση και με καμία λογική να εγκριθούν και καταδικάζω το Συμβούλιο των Υπουργών για τον τρόπο με τον οποίο μεταχειρίζεται το θέμα αυτό χωρίς να προσφέρει ταυτόχρονα θετικές εναλλακτικές επιλογές στη βιομηχανία ως μέρος της λύσεως.
<P>
Αναφορικά με τον Καναδά, είμαι εξαιρετικά ικανοποιημένος που στην Επιτροπή Αλιείας κατορθώσαμε να κάνουμε την έκθεση αυτή λιγότερο αντικαναδική από όσο ήταν αρχικά. Τώρα διαθέτουμε πρόσβαση στα λιμάνια του Καναδά. Θα πρέπει να υπογράψουμε το σχέδιο δράσης ΕΕ-Καναδά και να αφήσουμε τη διαδικασία αντιρρήσεων για αργότερα. Επί του σημείου αυτού καλωσορίζω και τα σχόλια του κ. Kindermann.

<SPEAKER ID=103 LANGUAGE="ES" NAME="Jovι Peres">
Κύριε Πρόεδρε, θα ήθελα να κάνω ορισμένα σχόλια σχετικά με την έκθεση για την κρίση στον τομέα της αλιείας. Όσο επεξεργαζόμασταν την έκθεση αυτή - και θα ήθελα να πω στην κ. Pery πως θεωρούμε πολύ θετική την προσπάθειά της -η Επιτροπή διατύπωσε την πρότασή της σχετικά με την αναδιάρθρωση του στόλου για την περίοδο 19972002. Είναι αλήθεια ότι ο αλιευτικός τομέας διέρχεται μια κρίση εξαιτίας της έλλειψης πόρων, στην οποία δεν είναι αμέτοχη η απελευθέρωση των συναλλαγών, η χειροτέρευση της τελωνειακής προστασίας, ή οι αυξανόμενες δυσκολίες στην πρόσβαση νέων αποθεμάτων. Νομίζουμε όμως πως η Επιτροπή διατύπωσε μερικές προτάσεις που δύσκολα γίνονται αποδεκτές.
<P>
Τα προβλήματα που αφορούν την αλιεία δεν γίνεται να λυθούν αποκλειστικά με την απόσυρση των κοινοτικών στόλων. Δεν γίνεται να αγνοηθούν μία σειρά προβλήματα που εξηγούνται αρκετά καλά στην έκθεση της κ. Pery. Για παράδειγμα, η κοινωνική προσέγγιση της κοινής αλιευτικής πολιτικής εξελίχθηκε θετικά τον τελευταίο καιρό, αλλά δεν είναι ανάλογη της έκτασης προσαρμογής που πρότεινε τη Επιτροπή με το ΡΟΡ IV.
<P>
Επίσης σχετικά με την έκθεση της κ. Pery θέλω να διατυπώσω τις εξής επιφυλάξεις, λόγω πολλών αμφιβολιών μου: νομίζω ότι ίσως αναζητήθηκε μία προσέγγιση με τα όργανα και τους μηχανισμούς σε επίπεδο τιμών και αγοράς της κοινής αγροτικής πολιτικής, αλλά ίσως τα προβλήματα να μην εφαρμόζονται με μηχανικό τρόπο. Μια πολιτική των τιμών της αγοράς - δεδομένης της ικανότητας κοινοτικής αυτοτροφοδοσίας και με τα σημερινά επίπεδα τελωνειακής προστασίας - παρουσιάζει επιπλοκές σχετικά με τη διατήρηση των πόρων και ίσως να παρουσιάσει ανεπιθύμητες συνέπειες. Όσο για το θέμα της πρωτοβουλίας ΑΛΙΕΙΑ, είχε πολύ λίγα αποτελέσματα; το πρόβλημα είναι ότι αν θέλουμε να εφαρμοστεί το σχέδιο των LEADER, η πρόσβαση ίσως να ήταν πολύ πιο περιοριστική όσον αφορά τις εναλλακτικές λύσεις που προβλέπονται σε αυτά. Το λέω αυτό έχοντας κι εγώ ο ίδιος τεράστιες αμφιβολίες.
<P>
Όσο για την έκθεση του κ. Arias Caρete, συμφωνούμε απόλυτα με την έκθεση. Θέλω μόνο να επιμείνω στην αδυναμία, πολλές φορές της Ευρωπαϊκής Ένωσης, άλλες πάλι εξαιτίας των θέσεων των διαφόρων κρατών μελών, και να πω στον κ. Kofoed ότι καταλαβαίνουμε απόλυτα και συμφωνούμε με όσα είπε για τις συνεισφορές.

<SPEAKER ID=104 LANGUAGE="EN" NAME="McKenna">
Κύριε Πρόεδρε, οι τέσσερεις εκθέσεις που συζητούνται σήμερα αφορούν την αλιεία σε εξαιρετικά διαφορετικές περιοχές της υδρογείου: στην Ανταρκτική, στη Βαλτική Θάλασσα, στον ανατολικό Καναδά και εδώ στην Ευρώπη. Το γεγονός αυτό αποδεικνύει την ευρύτατη έκταση και επιρροή των αλιευτικών στόλων της ΕΕ. Ο κοινός παρονομαστής όλων αυτών των εκθέσεων είναι η επίπτωση που έχει η πλεονάζουσα αλιευτική δυναμικότητα στην αλιεία της Ευρώπης.
<P>
Η έκθεση Pery σχετικά με την κρίση στον τομέα της αλιείας υπογραμμίζει σωστά ότι υπάρχουν αρκετά προβλήματα τα οποία επηρεάζουν τη βιομηχανία, αλλά βεβαίως το μεγαλύτερο απ' όλα είναι το ότι υπάρχουν πάρα πολλά αλιευτικά για να ψαρέψουν πολύ λίγα ψάρια. Αυτό είναι πιθανώς το πιο σημαντικό πρόβλημα που αντιμετωπίζει η ΕΕ το τρέχον έτος καθώς προετοιμάζει το πολυετές πρόγραμμα κατευθύνσεων - το τέταρτο - για τη μείωση του μεγέθους των αλιευτικών στόλων. Το παραπάνω αποτελεί ένα πολιτικό θέμα το οποίο προκαλεί μεγάλες αντιδικίες. Όλοι παραδέχονται ότι το μεγαλύτερο μέρος των αλιευτικών αποθεμάτων της ΕΕ έχει υποστεί ληστρική εκμετάλλευση. Η μόνη και πιο αποτελεσματική δράση που μπορεί να αναλάβει η Ευρωπαϊκή Ένωση για να λύσει το πρόβλημα αυτό είναι να μειώσει το μέγεθος του στόλου της. Εάν δεν γίνει αυτό, και μάλιστα άμεσα, τότε η κρίση στον τομέα θα ξεφύγει από κάθε έλεγχο. Εκείνοι που θα υποστούν τις μεγαλύτερες ζημίες είναι οι ιδιοκτήτες των μικρών σκαφών οι οποίοι έχουν πολύ μικρή οικονομική επιφάνεια και σχεδόν καμία πολιτική επιρροή αλλά οι οποίοι στην πραγματικότητα προσφέρουν την περισσότερη απασχόληση.
<P>
Οι αποφάσεις σχετικά με το πως θα μειωθούν οι στόλοι θα πρέπει να λαμβάνουν υπόψη τους όχι μόνο την κατάσταση των αποθεμάτων τα οποία αλιεύουν αλλά και τις άλλες επιπτώσεις τους. Για παράδειγμα, ορισμένες μορφές εξοπλισμού αλιείας συλλαμβάνουν πολύ μεγαλύτερο αριθμό δευτερευόντων ειδών από άλλες ή προκαλούν σοβαρότερες καταστροφές στον πυθμένα των θαλασσών. Οι περιβαλλοντικές επιπτώσεις του μηχανολογικού εξοπλισμού αποτελούν επίσης ένα πολύ σοβαρό παράγοντα. Ομοίως, και από άποψη της δημιουργούμενης απασχόλησης, είναι σαφές ότι θα πρέπει να δοθεί προτεραιότητα στα σκάφη εκείνα τα οποία δημιουργούν περισσότερες θέσεις εργασίας αναλογικά με την ποσότητα των ψαριών που πιάνουν.
<P>
Εν συνόψει, απαιτείται επείγουσα μείωση των στόλων η οποία να εφαρμοστεί με αυστηρότητα. Η Ομάδα των Πρασίνων κατέθεσε σχετικά μ' αυτό τροπολογίες στην επιτροπή οι οποίες όμως δεν έγιναν αποδεκτές και έτσι τις καταθέτουμε ξανά στην ολομέλεια. Ελπίζω ότι αυτή τη φορά θα εγκριθούν διότι, εάν δεν υπάρξει ένα αυστηρό πρόγραμμα το οποίο να υλοποιηθεί αμέσως, τότε υπάρχει μεγάλη πιθανότητα η επόμενη έκθεση για τον τομέα να αποτελεί τον επικήδειό του. Ακουσα με ικανοποίηση την κ. Pery να δηλώνει ότι θα υποστηρίξει με ενεργητικότητα τις προσπάθειες της Επιτροπής. Ελπίζω επομένως ότι θα υποστηρίξει τώρα και τις τροπολογίες μας.
<P>
Το πρόβλημα σχετικά με τη Βαλτική έχει σχέση με την επιβολή χρονικής απαγόρευσης αλιείας του σολομού. Τα αποθέματα σολομού της Βαλτικής έχουν αποδεκατιστεί λόγω της καταστροφής του περιβάλλοντός τους και της ληστρικής εκμετάλλευσης - συμπεριλαμβανομένης της χρήσης μακρών παρασυρόμενων διχτιών. Η πρόσφατη έκθεση Λάσσεν σχετικά με την αλιευτική δυναμικότητα της ΕΕ προτείνει στην πραγματικότητα την ολοκληρωτική απαγόρευση της αλιείας στην περιοχή και επομένως μια απλή εποχιακή απαγόρευση θα ήταν ολοκληρωτικά ανεπαρκής.
<P>
Για εκατοντάδες χρόνια ισπανικά, γαλλικά και αγγλικά σκάφη αλιεύουν στις περιοχές ανατολικά του Καναδά. Κάποτε οι περιοχές αυτές αποτελούσαν ένα πολύ πλούσιο χώρο και αυτός είναι ο λόγος για τον οποίο τα αλιευτικά επήγαιναν τόσο μακρυά και κάτω από τόσο δύσκολες συνθήκες για να ψαρέψουν εκεί. Κατά τη διάρκεια όμως της δεκαετίας του '80 η διόγκωση των ευρωπαϊκών αλιευτικών στόλων ανάγκασε την ΕΕ να απαιτήσει μονομερείς ποσοστώσεις για ορισμένα είδη. Αυτή είναι απαράδεκτη συμπεριφορά σε μια διεθνή σύμβαση για τη ρύθμιση της αλιείας. Οι μονομερείς αυτές ποσοστώσεις συνέβαλαν στην εξαφάνιση ορισμένων αποθεμάτων από τα νερά του ανατολικού Καναδά. Λέγω «συνέβαλαν» διότι η ευθύνη δεν ανήκει μόνο στην Ευρωπαϊκή Ένωση. Οι καναδοί απέδειξαν ότι στην πραγματικότητα μπορούν και μόνοι τους να εξαφανίσουν τα αποθέματα χωρίς τη βοήθεια κανενός. Σ' αυτήν όμως την περίπτωση οι ευρωπαϊκοί στόλοι έβαλαν χείρα βοηθείας.
<P>
Αναφορικά με την Ανταρκτική, η Ευρωπαϊκή Ένωση δεν έχει ουσιαστικά αλιευτικά συμφέροντα, τουλάχιστον θεωρητικά. Ωστόσο, ορισμένα αλιευτικά που αλιεύουν εκεί κάτω είναι ευρωπαϊκά σκάφη που φέρουν ξένες σημαίες και λειτουργούν κάτω από μικτές επιχειρήσεις. Επομένως το μακρύ χέρι της πλεονάζουσας δυναμικότητας της Ευρωπαϊκής Ένωσης φθάνει ακόμη και μέχρι εκεί.

<SPEAKER ID=105 LANGUAGE="EN" NAME="Macartney">
Κύριε Πρόεδρε, θα ήθελα να συγχαρώ την κ. Pery η οποία εκάλυψε πολλά αντικείμενα και εξέθεσε τα πράγματα με μεγάλη λεπτότητα, αλλά τίποτα από εκείνα που εξέθεσε με τη λεπτότητά της δεν μπορεί να αποκρύψει το αντικείμενο της κρίσης - όχι μόνο της κρίσης των αλιευτικών αποθεμάτων και της διαχείρισης των πόρων αλλά και της κρίσης εμπιστοσύνης των αλιέων σε ολόκληρη την Ευρώπη. Το γεγονός αυτό δημιουργεί πολύ μεγάλες προκλήσεις και δυσχέρειες στην Επίτροπο. Πιστεύω ότι θα πρέπει να εξετάσουμε τρόπους για να γεφυρώσουμε το χάσμα. Συγχαίρω την κ. Pery. Θα ήθελα επίσης να δηλώσω ότι συμφωνώ με τα σημεία που έθιξαν ο κ. Baldarelli, η κ. Langenhagen, ο κ. Girγo Pereira και ο κ. Teverson. Αντιμετωπίζουμε ένα κοινό πρόβλημα και θα πρέπει να βρούμε κάποια λύση ώστε να μπορέσουμε να πούμε στους αλιείς μας: αυτή είναι η λύση, δεν είναι κάτι που σας επιβάλλουν οι Βρυξέλλες, είναι κάτι που σας συμφέρει. Πιστεύω ότι το κλειδί της λύσης δεν είναι να επιβάλουμε περικοπές της τάξεως του 40 % - για τις οποίες όλοι θα κατηγορήσουν τις Βρυξέλλες - αλλά να τους ρωτήσουμε: εσείς οι ίδιοι πως θα αντιμετωπίζατε το πρόβλημα;
<P>
Εδώ είναι που γίνεται απόλυτα απαραίτητη η αποκεντρωμένη διαχείριση την οποία πρότειναν ορισμένοι αγορητές. Αυτή τη στιγμή οι αλιείς, και ασφαλώς στη Σκωτία, είναι τρομοκρατημένοι ότι κατά κάποιον τρόπο θα έρθουν οι ξένοι, θα τους πάρουν τα ψάρια και κατόπιν θα φύγουν αφήνοντάς τους με το τίποτα. Ο, τιδήποτε και να τους πείτε είναι ανήσυχοι ότι στην πραγματικότητα δεν είναι ιδιοκτήτες των αλιευτικών πόρων έξω από τις ακτές τους.
<P>
Επομένως, ο δρόμος προς τα εμπρός - και είμαι βέβαιος ότι το ίδιο πιστεύουν και πολλοί άλλοι συνάδελφοι στην Επιτροπή Αλιείας - είναι η δημιουργία αποκεντρωμένου διαχειριστικού συστήματος έτσι ώστε οι τοπικοί αλιείς, είτε βρίσκονται στη Βαλτική, στη Βόρεια Θάλασσα, στην Αδριατική ή οπουδήποτε αλλού, των οποίων διακυβεύεται η ευημερία καθώς και εκείνη των απογόνων τους, να αναλάβουν οι ίδιοι τις ευθύνες τους για να συμβάλουν στη διατήρηση των αλιευτικών πόρων.
<P>
Ταυτόχρονα υπάρχουν και μερικά άλλα πράγματα που θα πρέπει να εφαρμοστούν εξ ίσου σε ολόκληρη την Ευρώπη. Ένα από τα προβλήματα, για παράδειγμα, είναι ότι οι επιθεωρητές δεν εφαρμόζουν με τον ίδιο τρόπο σε ολόκληρη την Ευρώπη τους κανονισμούς. Θα πρέπει να αντιμετωπίσουμε αυτό το φαινόμενο ούτως ώστε να είμαστε βέβαιοι ότι εφαρμόζονται οι ίδιοι κανόνες, η ίδια μιζέρια εάν πρέπει να εφαρμοστεί μιζέρια, κατά τον ίδιο τρόπο και σε όλους. Τότε πιστεύω ότι οι άνθρωποι θα αρχίσουν να διαπιστώνουν κάποια δικαιοσύνη στο σύστημα και τότε θα μπορέσουμε να αντιμετωπίσουμε και όλα τα άλλα καυτά προβλήματα - όπως η ανταλλαγή των ποσοστώσεων και ούτω καθ' εξής, στα οποία δεν έχω χρόνο να αναφερθώ - έτσι ώστε να διασφαλίσουμε ότι θα έχουμε μια πραγματικά κοινή πολιτική αλιείας η οποία θα είναι βιώσιμη και την οποία θα μπορούμε να υποστηρίξουμε.

<SPEAKER ID=106 LANGUAGE="FR" NAME="Souchet">
Κύριε Πρόεδρε, θα ήθελα να συγχαρώ την κ. Pery για τη λεπτομερή και συνεκτική ανάλυση των αιτίων της εξαιρετικά σοβαρής κρίσης που διέρχεται σήμερα ο αλιευτικός τομέας στην Κοινότητα. Η ανακοίνωση της Επιτροπής, η οποία αποτελεί τη βάση της έκθεσης αυτής, δεν κάνει δυστυχώς καμμία πρόταση ανάλογη με το μέγεθος αυτής της κρίσης. Συνιστά μια πολιτική περισσότερο ανακουφιστική, παρά εφευρετική, περισσότερο καρτερική παρά ενεργητική. Αυτή η πολιτική μοιάζει να εμπνέεται από μια μοιρολατρική προϋπόθεση, την αναπόφευκτη εξαφάνιση, μακροπρόθεσμα, του κοινοτικού αλιευτικού στόλου που έχει ως αντικείμενο να συνοδεύει η ΚΠΑ.
<P>
Όμως, οι ευρωπαίοι αλιείς αναμένουν μιαν άλλη γλώσσα. Ως εκλεγμένος εκπρόσωπος μιας θαλάσσιας περιφέρειας της Δυτικής Γαλλίας, μπορώ να σας πω ότι περιμένουν από μας ένα μήνυμα ελπίδας που να τους λέει ότι το επάγγελμα που επέλεξαν δεν είναι καταδικασμένο, ότι διέρχεται κρίση, αλλά ότι μπορούν να πιστεύουν στην μονιμότητά του και ότι τα παιδιά τους θα μπορέσουν να το ασκήσουν. Αυτό είναι το μήνυμα που σας προτείνω να απευθύνουμε στο σύνολο των κοινοτήτων, σε όλα τα μέρη της Ευρώπης, που εξαρτώνται από την αλιεία, υιοθετώντας τις τροπολογίες που κατέθεσα εξ ονόματος της ομάδας μου.
<P>
Κατά πρώτον, το σύνολο των μέτρων που αποσκοπούν στη μείωση των στόλων μας αποτελούν συνέπεια του σχεδόν ολοσχερούς ανοίγματος της κοινοτικής αγοράς στις εισαγωγές από τρίτες χώρες, των οποίων οι μέθοδοι, όπως γνωρίζετε, είναι πολύ συχνά αντίθετες προς την εύλογη ανησυχία μας για την προστασία των αλιευτικών πόρων. Το κείμενο της Επιτροπής δεν ασχολείται με το θέμα, ενώ υπάρχει επείγουσα ανάγκη να αποκατασταθεί η εμπιστοσύνη των αλιέων στις προσπάθειες που τους ζητείται να καταβάλουν για την προστασία των πόρων, με την αποκατάσταση, κατά πρώτον, ευρωπαϊκού πλαισίου προστασίας έναντι των εισαγωγών από τρίτες χώρες.
<P>
Δεν θα έπρεπε, στη συνέχεια, να αντικατασταθούν οι μηχανισμοί στήριξης της αγοράς από περισσότερο ενεργητική πολιτική, η οποία θα θέσπιζε, για παράδειγμα, την υποχρεωτική επιβολή αντισταθμιστικού φόρου στις εισαγωγές κοινοτικών ειδών, μεταξύ της τιμής που διαπιστώνεται κατά την εισαγωγή και της πραγματικής τιμής προσανατολισμού τους, πράγμα που θα μπορούσε να χρησιμεύσει στην ανάπτυξη του αλιευτικού τομέα στις αναπτυσσόμενες χώρες;
<P>
Τέλος, κύριε Πρόεδρε, νομίζω ότι είναι επίσης ουσιώδες να συνδεθούν στενότερα οι επαγγελματίες αλιείς με τη διαχείριση των πόρων, μεταξύ άλλων με το να αναλάβουν την ευθύνη της διαχείρισης ειδικών αλιευτικών πόρων, σε ιστορική βάση, στο πλαίσιο αποκεντρωμένων περιφερειακών διασκέψεων.

<SPEAKER ID=107 LANGUAGE="FR" NAME="Le Rachinel">
Κύριε Πρόεδρε, αγαπητοί συνάδελφοι, η κ. Pery αναλύει με ακρίβεια τις αιτίες της κρίσης του τομέα της αλιείας και προσπαθεί να εξεύρει λύσεις, οι οποίες είναι δυστυχώς ανεπαρκείς για την εξάλειψη της παρακμής της γαλλικής και κοινοτικής αλιείας.
<P>
Η διάγνωση είναι ορθή, αλλά η θεραπεία είναι πολύ ανίσχυρη για ένα μεγάλο ασθενή. Η διαπίστωση είναι ορθή, ιδίως όταν καταγγέλλεται η απορρύθμιση της παγκόσμιας αγοράς χωρίς δίκτυ ασφαλείας, οι σοβαρές επιπτώσεις που απορρέουν από τον αθέμιτο ανταγωνισμό ή η παγκόσμια πίεση για μείωση των τιμών. Αντιθέτως, οι λύσεις δεν στέκονται στο ύψος της πρόκλησης που πρέπει να αντιμετωπιστεί. Η κ. Bonino, ευρωπαία Επίτροπος για την αλιεία, θέλει να καταργήσει 40 % του κοινοτικού αλιευτικού στόλου, να στείλει για διάλυση εκατοντάδες πλοία και να συνταξιοδοτήσει χιλιάδες αλιείς. Με μια λέξη, να αφοπλίσει τον αλιευτικό μας στόλο για να αφήσει ελεύθερο το πεδίο στα αρπακτικά που χρησιμοποιούν τις συμφωνίες της GATT αποκλειστικώς προς όφελός τους.
<P>
Μας λένε, ορθώς ή όχι, ότι το αλιευτικό δυναμικό είναι υπερβολικό, ότι η μείωση των ψαριών είναι δραματική, ότι η προστασία του γόνου είναι ανεπαρκής, ότι η θαλάσσια ρύπανση είναι ανησυχητική και, τέλος, ότι η χρησιμοποίηση ορισμένων εργαλείων ή πρακτικών αλιείας είναι καταχρηστική. Αλλά, συγχρόνως, η κ. Pery θεωρεί απαραίτητο τον εκσυγχρονισμό του αλιευτικού στόλου με πλοία που να χρησιμοποιούν περισσότερο επιλεκτικά αλιευτικά εργαλεία, ενώ επιθυμεί επίσης δασμολογικό και τελωνειακό αφοπλισμό. Η αντίφαση είναι εξώφθαλμη. Όπως και για την ΚΓΠ, όπως και για τις πληττόμενες βιομηχανίες, δεν θέλουμε να δούμε τις πραγματικές αιτίες της καταστροφής, ούτε να τις αντιμετωπίσουμε. Ποιός, αν όχι εμείς, θα έχει το θάρρος να πει ότι η καταστρεπτική πολιτική ελεύθερου εμπορίου και η παγκοσμιοποίηση των συναλλαγών, τις οποίες επέβαλε η GATT και η Ευρώπη του Μάαστριχτ, θέτουν τον αλιευτικό μας στόλο στο έλεος των τρίτων χωρών που δεν σέβονται κανένα κανόνα και πωλούν τα ψάρια τους σε τιμές ντάμπιγκ, θέτοντας έτσι σε κίνδυνο τις οργανώσεις παραγωγών μας.
<P>
Μέσα σε δέκα χρόνια, η εξάρτησή μας από τις εισαγωγές αυξήθηκε κατά 30 % και η μεταποιητική βιομηχανία εξαρτάται σχεδόν αποκλειστικά από τα εισαγόμενα ψάρια.
<P>
Επιμένω - διότι είμαι κι εγώ, όπως ο συνάδελφος Souchet, εκλεγμένος εκπρόσωπος της θαλάσσιας Δυτικής Γαλλίας - στο ότι σήμερα απαιτούνται σαφείς προτεραιότητες για το σύνολο του τομέα. Ποιές είναι οι προτεραιότητες αυτές; Να ευνοηθεί η παράκτια αλιεία παραδοσιακού τύπου, να εφαρμοστούν ελάχιστες τιμές στις εισαγωγές, να αντισταθμιστούν οι απώλειες εισοδήματος των αλιέων σε περίπτωση πτώσης των τιμών, να ενισχυθούν οι έλεγχοι, ιδίως στα πλοία τρίτων χωρών που αλιεύουν σε κοινοτικά ύδατα. Επιθυμούμε, εξάλλου, να παραταθούν τα επιδοτούμενα δάνεια και να ελαφρυνθεί το χρέος των αλιέων, να μειωθούν τα λιμενικά τέλη, να τροποποιηθεί το κοινό δασμολόγιο, το οποίο δεν εγγυάται την αρχή της κοινοτικής προτίμησης, να ανακτηθεί η ποιότητα με πολιτική επισήμανσης, αξιοποίησης του νωπού ψαριού και, τέλος, να βελτιωθούν οι σχέσεις μεταξύ έρευνας, επαγγελματιών αλιέων και κατάρτισης.
<P>
Ναι, η αλιεία στη Γαλλία έχει ακόμα μέλλον, αλλά με ένα τέταρτο πολυετές πρόγραμμα προσανατολισμού δεν θα αποκατασταθεί η εμπιστοσύνη των 16.500 Γάλλων αλιέων. Έχουν ανάγκη να τους ακούσουμε, να τους υποστηρίξουμε και να τους υπερασπισθούμε. Αυτή είναι η επιλογή που έκανε η ομάδα μας, της οποίας πρόεδρος είναι, ας το υπενθυμίσουμε, ο γιός ενός ψαρά που πέθανε στη θάλασσα.

<SPEAKER ID=108 LANGUAGE="DE" NAME="Kindermann">
Kύριε Πρόεδρε, κυρία Eπίτροπε, αγαπητοί κυρίες και κύριοι συνάδελφοι, θα μιλήσω μόνον για την έκθεση του κ. Arias Canete. H έκθεση του κ. Arias Caρete που έχουμε μπροστά μας, σχετικά με τα προβλήματα του αλιευτικού τομέα εντός της ζώνης του Oργανισμού Aλιείας του Bορειοδυτικού Aτλαντικού (NAFO), είναι φυσικά εμπεριστατωμένη και ειλικρινής; ωστόσο, η ομάδα μου έχει ορισμένα προβλήματα μ' αυτή, κι αυτό όχι γιατί κριτικάρει σε πάρα πολλά σημεία ανοικτά την καναδική πλευρά. H κριτική αυτή, άλλωστε, είναι κατά τη γνώμη μου δικαιολογημένη, στο μεγαλύτερο μέρος της. Προσανατολίζεται όμως μονομερώς στη μεγιστοποίηση των δυνατοτήτων αλίευσης και αγνοεί βασικές πτυχές, που σε μια τέτοια έκθεση πρωτοβουλίας θα έπρεπε οπωσδήποτε να θιγούν. Aναφέρω εδώ σαν πρώτο, τις διατάξεις ελέγχου. Aντί να απορριφθεί ως μειωτική και πανάκριβη η διάταξη ελέγχου που συμφωνήθηκε στη διμερή αλιευτική συμφωνία της 16ης Aπριλίου 1995 μεταξύ της Eυρωπαϊκής Ένωσης και του Kαναδά, έπρεπε να τονισθούν μάλλον οι μελλοντικές πτυχές.
<P>
H καινούρια διάταξη επιτήρησης είναι βέβαια δαπανηρή, ωστόσο λειτουργεί προφανώς, και οδήγησε κυρίως σε ύφεση της κατάστασης. Σαφώς και δεν διαπιστώθηκαν πια τόσες πολλές παραβιάσεις, όπως παλιά, και κατ' αυτόν τον τρόπο εξέλιπαν πολλά σημεία τριβής μεταξύ των συμβαλλομένων μερών.
<P>
Θα πρέπει επίσης να ρωτήσουμε - όπως ζητείται στην έκθεση - κατά πόσον άλλες διατάξεις θα ήταν πραγματικά πιο αποδοτικές, ή δεν θα κατέληγαν σε μια χαλάρωση όσον αφορά την άσκηση των ελέγχων. Έχω την άποψη ότι ο πιο αποτελεσματικός έλεγχος της αλιευόμενης λείας ή του είδους του αλιευτικού εργαλείου, εξακολουθεί να είναι ο επιτόπιος έλεγχος. H δορυφορική παρακολούθηση δεν μπορεί να τον αντικαταστήσει; μπορεί να χρησιμοποιηθεί μόνον συμπληρωματικά για να καθορίσει τον τόπο που αλιεύουν τα πλοία. Έτσι άλλωστε προβλέπεται, ως γνωστόν, και στην διάταξη ελέγχου του NAFO. To υψηλό σχετικά κόστος εφαρμογής των μέτρων, θα πρέπει να θεωρηθεί ως τίμημα για τους φθίνοντες αλιευτικούς πόρους «ιχθύες» και για τις παραλείψεις του παρελθόντος. Θα θέλαμε, εν πάση περιπτώσει, να εκλάβουμε την ισχύουσα διάταξη ελέγχου του NAFO σαν βελτίωση, σύμφωνα με το πνεύμα της διατήρησης των αποθεμάτων και της εξασφάλισης έτσι και στο μέλλον των αλιευτικών δραστηριοτήτων.
<P>
Mια άλλη, πολύ σημαντική πτυχή, που επίσης δεν λήφθηκε υπόψη στην έκθεση, αφορά τη διαδικασία λήψης αποφάσεων στην Eπιτροπή Aλιείας του NAFO. Γνώστες του θέματος συμφωνούν πως ο κύριος λόγος της θλιβερής κατάστασης των αλιευτικών αποθεμάτων στη ζώνη του NAFO, θα πρέπει να αναζητηθεί στη μη υποχρεωτική τήρηση των αποφάσεων του NAFO, όσον αφορά τα μέτρα διατήρησης και διαχείρισης των αποθεμάτων. Έχοντας κανείς τη δυνατότητα της ένστασης, μπορούσε να παρακάμψει κάθε μέτρο, και κάθε συμβαλλόμενο μέρος που δεν έμενε ευχαριστημένο με την παραχωρηθείσα σ' αυτό ποσόστωση αλίευσης, μπορούσε να επιτρέπει συστηματικά στον εαυτό του υψηλότερες ποσοστώσεις. Γι' αυτό και για την ομάδα μου, η μη εφαρμογή της διαδικασίας της ένστασης αποτελεί άξονα για την περαιτέρω πρόοδο στη διαχείριση της αλιείας στη ζώνη του NAFO. Xωρίς την εφαρμογή της, ακόμη και η εφαρμογή άλλων αξιώσεων δεν θα άξιζε πολύ, κατά τη γνώμη μας. Tι θα ωφελούσε, για παράδειγμα, το αίτημα που προβάλλεται στην έκθεση για μια ισορροπημένη σύνθεση του επιστημονικού συμβουλίου του NAFO, ή για ένα πιο ευνοϊκό για την Ένωση σύστημα ψηφοφορίας στον NAFO, αν σε περίπτωση αμφιβολιών ένα άλλο «χαμένο» συμβαλλόμενο μέρος υποβάλει ένσταση κατά ορισμένων μέτρων διαχείρισης κι έτσι ξεσπάσει η επόμενη διένεξη;
<P>
H εκ μέρους της ομάδας μου προβαλλόμενη αξίωση, δεν ανταποκρίνεται βέβαια στους κανόνες που ισχύουν διεθνώς αυτή τη στιγμή, αλλά θα μπορούσε να ταιριάξει άνετα σε μια έκθεση που, από πολλές απόψεις, παρουσιάζει τριβές μ' αυτούς τους θεμελιώδεις κανόνες. Aς δούμε μόνο τις προτάσεις για το σύστημα ψηφοφορίας στους διεθνείς οργανισμούς. Αλλωστε δεν είναι τελείως εκτός τόπου, επειδή η συμφωνία του OHE για τη διατήρηση και διαχείριση των διασυνοριακών πόρων και των αποδημητικών ειδών, υποχρεώνει σαφώς τα παράκτια κράτη και τα κράτη που αλιεύουν σε διεθνή ύδατα, να συνεργαστούν για τον καθορισμό των μέτρων διατήρησης και διαχείρισης.
<P>
H ομάδα μου κατέθεσε μερικές τροπολογίες που λαμβάνουν υπόψη τους τα αιτήματά μας και των οποίων η έγκριση είναι απαραίτητη για μας, προκειμένου να υποστηρίξουμε την έκθεση. Γι' αυτό και παρακαλώ τον κ. Arias Caρete να δει με καλό μάτι τις τροπολογίες αυτές.

<SPEAKER ID=109 LANGUAGE="ES" NAME="Fraga Estιvez">
Κύριε Πρόεδρε, κύριε Επίτροπε, παρόλο που σε μερικά μέλη της παρούσας βουλής η έκθεση του κ. Arias φάνηκε υπερβολικά επικριτική με τον Καναδά, αντίθετα εγώ - έχοντας παρακολουθήσει από κοντά τις σχέσεις της χώρας αυτής με την Ευρωπαϊκή Ένωση και τα θέματα αλιείας -, θέλω να συγχαρώ τον κ. εισηγητή για τα επίπεδα αμεροληψίας που κατάφερε στην έκθεσή του, δίχως να παρασυρθεί από τις στιγμές έντασης που η καναδική στάση επέβαλε στην Κοινότητα. Τώρα πρόκειται για το μέλλον.
<P>
Νομίζω πως είναι μια ακόμη ένδειξη καλής θέλησης και ικανότητας διαλόγου της Ευρωπαϊκής Ένωσης, όμως πρέπει να καταγγείλλω για μια ακόμη φορά ότι ο Καναδάς δεν ανταποκρίνεται σε αυτή τη στάση, αν κρίνουμε από τα τελευταία νέα. Είναι αλήθεια πως οι Καναδοί άνοιξαν τα λιμάνια τους στον κοινοτικό στόλο, αλλά σε ορισμένες περιπτώσεις, δίνοντας να εννοηθεί ότι πρόκειται για μια γενναιόδωρη υποχώρηση εκ μέρους τους και μονομερώς, γι'αυτό και φοβόμαστε ότι η απόφαση μπορεί να ανακληθεί οποιαδήποτε στιγμή.
<P>
Αν πράγματι ο Καναδάς ήθελε να επιτρέψει την πρόσβαση στα λιμάνια του, θα είχε ήδη υπογράψει τη διμερή συμφωνία, της οποίας ένα από τα κυριότερα σημεία είναι ακριβώς η ομαλή πρόσβαση στα καναδικά λιμάνια του κοινοτικού στόλου. Όμως ο Καναδάς εξακολουθεί να έχει επιφυλάξεις εμποδίζοντας την κύρωση της συμφωνίας.
<P>
Από την άλλη, απ'ό, τι ξέρω, στον τελευταίο γύρο των διαπραγματεύσεων της Ευρωπαϊκής Ένωσης με τον Καναδά, ο Καναδάς εξακολουθεί να επιμένει ότι έχει απόλυτο δικαίωμα αποκλειστικής διαχείρισης ορισμένων stocks , για παράδειγμα του βακαλάου, στα διεθνή χωρικά ύδατα, που δείχνει για άλλη μια φορά την πρόθεσή του να επέμβει πέρα από τα 200 μίλια, ερχόμενος σε αντίθεση με το διεθνές ναυτικό Δίκαιο.
<P>
Θέλω να ζητήσω και πάλι λοιπόν από την Επιτροπή να υπερασπίσει τα αλιευτικά μας δικαιώματα γιατί η Ευρωπαϊκή Ένωση είναι εξίσου κυρίαρχη με τον Καναδά, και να υπερασπίσει τα κοινοτικά δικαιώματα σύμφωνα με το διεθνές κύρος της Ευρωπαϊκής Ένωσης, που είναι πολύ μεγαλύτερο, κυρία Επίτροπε, απ'ό, τι έδειξαν τα τελευταία αποτελέσματα.
<P>
Όσο για την έκθεση της κ. Pery σχετικά με την κρίση του τομέα της αλιείας, ευχαριστούμε την κ. Pery για τις προσπάθειές της για συναίνεση, όμως θα ήθελα, παρόλα αυτά να παρακαλέσω την Επιτροπή, συγκεκριμένα για το θέμα των αγορών, στη νέα πρόταση κανονισμού, να παρουσιάσει μια αυθεντική μεταρρύθμιση στις προκλήσεις της κοινής αλιευτικής πολιτικής.
<P>
Αυτή τη φορά θα πρέπει να γίνει μια αναμόρφωση σε βάθος, με κριτήρια χωρίς διακρίσεις, χωρίς υπερβολική γραφειοκρατία που τελματώνουν έναν τομέα που θα πρέπει να διαθέτει μηχανισμούς γρήγορης αντιμετώπισης και να εγγυάται την παρουσία του στην αγορά των αλιευτικών προϊόντων. Και θα αναφερθώ σ'εκείνα που είπε η κ. Pery για τα κοινωνικά μέτρα που λείπουν από τον αλιευτικό τομέα; μια ένδειξη για το ότι κάτι δεν λειτουργεί καλά είναι ότι στον επόμενο προϋπολογισμό προβλέπονται μόνο 50.000 Ecu γι'αυτά τα κοινωνικά μέτρα έναντι των 3.000.000 Ecu για τους παρατηρητές του NAFO. Πιστεύω πως κάτι δεν πάει καλά στον τομέα αυτό.

<SPEAKER ID=110 LANGUAGE="EN" NAME="Gallagher">
Κύριε Πρόεδρε, θα ήθελα εξ αρχής να συγχαρώ όλους εκείνους οι οποίοι παρουσίασαν τις εκθέσεις τους σήμερα. Εξ αιτίας του περιορισμένου χρόνου που έχω στη διάθεσή μου θα συγκεντρώσω την προσοχή μου στην έκθεση Pery. Η παρούσα κρίση η οποία προσβάλλει την αλιευτική βιομηχανία της Κοινότητος καταβαραθρώνει το ηθικό του πιο σημαντικού εργασιακού τομέα στις περιφερειακές παράλιες περιοχές της Κοινότητας, συμπεριλαμβανομένης της χώρας μου, της Ιρλανδίας.
<P>
Θα αποτελούσε ασφαλώς ένα τεράστιο σκάνδαλο για την Κοινότητα εάν, αφού πρώτα αποκτήσαμε τον έλεγχο σημαντικότατων περιοχών από τις πιο παραγωγικές αλιευτικές ζώνες του κόσμου, αποδειχθούμε ανίκανοι να διαχειριστούμε αυτές τις αλιευτικές περιοχές με ένα λογικό και, πιο σπουδαίο, πρακτικό τρόπο προς όφελος των καταναλωτών και των παραγωγών της Ένωσης. Υπάρχουν θέματα που μας επηρεάζουν και για τα οποία θα μπορούσαν να ληφθούν βραχυπρόθεσμα μέτρα. Τι κάναμε σχετικά με τις εισαγωγές σολομού από τη Νορβηγία; Υιοθετήσαμε ελάχιστες εισαγωγικές τιμές η εφαρμογή των οποίων δεν απέδωσε. Γιατί όχι ποσοτικούς περιορισμούς; Τι συμβαίνει με τις εισαγωγές βακαλάου σε εξαιρετικά χαμηλές τιμές; Η Επιτροπή δεν έκανε απολύτως τίποτα σχετικά με όλα αυτά.
<P>
Πιστεύω ότι το Κοινοβούλιο μπορεί να παίξει ένα σημαντικότατο ρόλο στην υποστήριξη της ανάκτησης της εμπιστοσύνης εκ μέρους μιας βιομηχανίας το ηθικό της οποίας βρίσκεται στο ναδίρ. Θα πρέπει να δημιουργήσουμε ένα πολύ πιο θετικό μέλλον. Η φορολογία και οι ποσοστώσεις και όχι η GRT ή η χωρητικότητα είχαν ρυθμίσει τις αλιευόμενες ποσότητες διαφόρων ειδών κατά τα περασμένα χρόνια. Ασφαλώς εξετάζουμε τεχνικά μέτρα συντήρησης των αλιευτικών πόρων. Ακόμη δεν μας έχουν υποβληθεί προβλέψεις για ειδικά μέτρα. Ταυτόχρονα μας υποβάλεται έμμεσα η έκθεση Λάσσεν η οποία μας υποδεικνύει την περικοπή των στόλων κατά 40 %. Θα έλεγα στην Επίτροπο ότι αυτό δεν αποτελεί λύση. Η φορολογία και οι ποσοστώσεις αποτελούν λύση. Δεν μπορούμε να κάνουμε τα σκάφη μας ασφαλέστερα. Αποτελεί καταγγελία κατά των κρατών μελών και της Επιτροπής το ότι δεν μπορούμε να κάνουμε τα αλιευτικά μας ασφαλέστερα. Εάν δε προσθέσουμε το GRT, δεν μπορούμε να πάρουμε άδεια μολονότι δεν αυξάνουμε τη χωρητικότητα ή τις αλιευόμενες ποσότητες. Ειλικρινά δεν μπορώ να βγάλω νόημα.
<P>
Υπάρχει κρίση και η Επιτροπή την αυξάνει εξ αιτίας των κτηνιατρικών τελών που θα προστεθούν αργότερα ύστερα από μια μικρή περίοδο χάριτος. Τι κάνει η Επίτροπος Bonino σχετικά μ' αυτό; Και τι κάνουμε σχετικά με την πρόωρη συνταξιοδότηση; Είναι τρομακτικό ακόμη και να σκεφθούμε το τι θα συμβεί με μια δραστική μείωση του μεγέθους των αλιευτικών στόλων.
<P>
Τέλος, πιστεύω ότι εγώ και πολλοί άλλοι συνάδελφοί μου μιλούν εξ ονόματος της αλιευτικής βιομηχανίας της Ιρλανδίας αλλά όχι και η κ. McKenna. Δεν είμαστε έτοιμοι να μοιραστούμε τη δυστυχία. Μοιραστήκαμε επί πολλά χρόνια τη δυστυχία. Η Ιρλανδία έχει πληρώσει ένα μεγάλο τίμημα. Θέλουμε να βεβαιωθούμε ότι μελλοντικά οι ιρλανδοί αλιείς θα έχουν δίκαιη μεταχείρηση.

<SPEAKER ID=111 LANGUAGE="PT" NAME="Cunha">
Κύριε Πρόεδρε, κυρία Επίτροπε, αγαπητοί συνάδελφοι, με την αυξανόμενη ζήτηση δεν πρέπει να απορεί κανείς για το γεγονός ότι η διαχείριση των αλιευτικών πόρων είναι ένα θέμα που αποκτά όλο και μεγαλύτερη προτεραιότητα στην κοινή αλιευτική πολιτική.
<P>
Αλλά πρέπει να συνειδητοποιήσουμε ότι το πρόβλημα της ισόρροπης διαχείρισης των πόρων δεν πρέπει να τίθεται μόνο στην Ευρωπαϊκή 'Ενωση, αλλά σε παγκόσμια κλίμακα. Είναι, εξάλλου, σημαντικό να αναφέρουμε, ως προς το θέμα αυτό, ότι μέρος των σημερινών προβλημάτων μας οφείλεται σε κάποια αφέλεια της Επιτροπής στις διαπραγματεύσεις με τρίτες χώρες.
<P>
Πράγματι, εδώ και μερικά χρόνια, αποδεχόμαστε τη μείωση των αλιευτικών ποσοστώσεών μας, αλλά οι χώρες αυτές αυξάνουν τις δικές τους. Πλην όμως αυτό δεν είναι αποδεκτό, διότι οι κανόνες πρέπει να είναι ίσοι για όλους. Αφού υποχώρησε στις διεθνείς διαπραγματεύσεις, η Επιτροπή καταλήγει τώρα σε μία δρακόντεια διαχείριση των υδάτων μας, προτείνοντας μειώσεις της αλιευτικής προσπάθειας που ανέρχονται μέχρι 40 %, όπως είναι η περίπτωση της σαρδέλας στην πορτογαλική ακτή.
<P>
Η Επιτροπή, κυρία Επίτροπε, άραγε έχει ήδη αξιολογήσει τις οικονομικές και κοινωνικές επιπτώσεις μίας μείωσης σχεδόν κατά το ήμισυ στην αλιεία - τομέας ο οποίος αντιπροσωπεύει πάνω από 15 χιλιάδες θέσεις απασχόλησης στην Πορτογαλία; Αν το ζήτημα των των πόρων ήταν τόσο σοβαρό, γιατί μόνο τώρα ενεργεί η Επιτροπή; Ποιος χορήγησε τα δεδομένα αυτά στην Επιτροπή; Ποιες εναλλακτικές λύσεις δίνει η Επιτροπή στους αλιείς, βιομήχανους και εργαζόμενους και επίσης στις οικογένειες που ζουν από αυτή την αλιεία στην Πορτογαλία;
<P>
Η έκθεση της συναδέλφου μας Nicole Pery, την οποία συγχαίρω για την ποιότητά της, πιστευω ότι προσεγγίζει με ισόρροπο τρόπο τα βασικά ζητήματα της κοινής αλιευτικής πολιτικής. Επομένως, θα έχει την υποστήριξη μου, διότι επίσης ενσωματώνει κάποιες τροπολογίες που πρότεινα και που ενέκρινε η Επιτροπή Γεωργίας και Ανάπτυξης της Υπαίθρου, όπως είναι οι διεθνείς διαπραγματεύσεις, η ενίσχυση των διεπαγγελματικών συμφωνιών και η δυνατότητα να μπορεί να καταβάλλεται στη βιομηχανία, σε ορισμένες περιπτώσεις, η πριμοδότηση αποθήκευσης.

<SPEAKER ID=112 LANGUAGE="PT" NAME="Novo">
Κύριε Πρόεδρε, αγαπητοί συνάδελφοι, κυρία Επίτροπε, εδώ και καιρό υποστηρίζουμε την ανάγκη να διαφυλαχθούν οι αλιευτικοί πόροι, λαμβάνοντας όλα τα τεχνολογικά και κοινωνικά μέτρα καθώς και τα μέτρα παρακολούθησης και ελέγχου τα οποία είναι ουσιώδη για μία πραγματική προσαρμογή της αλιευτικής προσπάθειας.
<P>
'Ομως, η στρατηγική αυτή, ίσως απαραίτητη και αναγκαία, υπήρξε ελάχιστα διαφανής και συμμετοχική και δεν εφαρμόστηκε από όλους. Ασφαλώς επειδή οι αποφάσεις λαμβάνονται πολλές φορές με βάση επιστημονικές μελέτες, ορισμένες φορές ανεπαρκείς ή διαστρεβλωμένες, και δεν έχουν σχέση με τις τοπικές πραγματικότητες. Επίσης διότι αυτές οι αποφάσεις ξεχνούν την κατάλληλη και απαραίτητη παρέμβαση των οργανώσεων αλιέων, ενώ ταυτόχρονα δεν λαμβάνουν υπόψη καμία προτιμησιακή εμπορική πολιτική του κοινοτικού αλιευτικού τομέα. 'Ολα αυτά καθώς και άλλα γεγονότα δημιουργούν δικαιολογημένη και γενικευμένη ατμόσφαιρα έλλειψης εμπιστοσύνης και δυσπιστίας μεταξύ των αλιέων και των πλοιοκτητών των κρατών μελών μας. Από την άλλη - οι στατιστικές το επιβεβαιώνουν και οι πρόσφατες δηλώσεις της ίδιας της κυρίας Επιτρόπου το επαναλαμβάνουν - υπάρχουν λίγες χώρες (όπως η Πορτογαλία) που τα τελευταία χρόνια έχουν εφαρμόσει, ή ακι έχουν ξεπεράσει ακόμη, πειθαρχημένα και ευσυνείδητα, σχέδια μείωσης, και άλλες χώρες (δυστυχώς η πλειοψηφία) δεν το έχουν κάνει στον ίδιο βαθμό.
<P>
Σε αυτό το πλαίσιο κρίσης του τομέα της αλιείας τίποτα από αυτά δεν μπορούμε να το ξεχνάμε. Ούτε η Επιτροπή, ούτε τα κράτη μέλη, ούτε η κυβέρνηση της χώρας μου. 'Ετσι, εκτός από την προσπάθεια διατήρησης των πόρων, χρειάζεται μεγαλύτερη διαφάνεια και μία ισομερής συμμετοχή στις διαδικασίες λήψης αποφάσεων - περίπτωση της NAFO -, πρέπει να επαναλάβουμε ότι δεν κατανοούμε καθόλου τις προτάσεις μείωσης των ΣΕΑ που δεν στηρίζονται επιστημονικά - περίπτωση του μπακαλιάρου, πάλι σε ζώνες NAFO -, και από τώρα να δηλώσουμε την αντίθεση μας σε ενδεχόμενες προτάσεις μείωσης, ποσοστιαία ίσες για όλες τις χώρες και τα είδη - περιπτώσεις της σαρδέλλας και άλλες - χωρίς να λαμβάνονται υπόψη οι προσπάθειες μείωσης που πραγματοποιήθηκαν μέχρι τώρα από τις διάφορες χώρες, και χωρίς να λαμβάνονται υπόψη πρόσφατα γεγονότα που ήδη έθεσαν σε κίνδυνο την αλιεία στην Πορτογαλία, των οποίων ένα παράδειγμα αποτελεί η συμφωνία με το Μαρόκο και οι επιπτώσεις της για την κονσερβοβιομηχανία και την κυκλική αλιεία.

<SPEAKER ID=113 LANGUAGE="NL" NAME="Van der Waal">
Κύριε Πρόεδρε, η επιδίωξη ενός σύγχρονου στόλου με μια μεγάλη αλιευτική ικανότητα μπορεί εύκολα να έρθει σε αντίθεση με την επιδίωξη για αειφόρο διατήρηση των αλιευτικών αποθεμάτων. Πολύ ορθά η έκθεση Pery ζητεί, συνεπώς, αυστηρότερο έλεγχο όσον αφορά την τήρηση των ποσοστώσεων, την προστασία των ζωνών ωοτοκίας και την αποκατάσταση της εμπιστοσύνης μεταξύ των βιολόγων που ασχολούνται με τη θάλασσα και των αλιέων.
<P>
Όσον αφορά την τελευταία περίπτωση αποτελεί πρόβλημα το γεγονός ότι διατίθενται ολοένα και λιγότερα χρήματα για έρευνα σχετικά με τα αλιευτικά αποθέματα. Το γεγονός αυτό είναι εις βάρος της ποιότητας των στοιχείων και των δεδομένων και μειώνει την εμπιστοσύνη των αλιέων. Για αυτό το λόγο είναι απαραίτητη εν προκειμένω η διάθεση επαρκών πόρων. Επιζήμιες είναι επίσης οι μεγάλες διακυμάνσεις στα ετήσια ποσοστά επιτρεπομένων αλιευμάτων. Η ευκαμψία που υπάρχει εν τω μεταξύ στη ρύθμιση σχετικά με τις ποσοστώσεις μέσω της εισαγωγής ενός συστήματος «τρέχοντος λογαριασμού» αποτελεί ένα βήμα προς την ορθή κατεύθυνση. Η Επιτροπή θα πρέπει να επισπεύσει την πορεία προς έναν πολυετή σχεδιασμό.
<P>
Το αίτημα για αύξηση της κοινοτικής ενίσχυσης των τιμών, ελάχιστα με ενθουσιάζει. Βραχυπρόθεσμα μπορεί μεν να περιορίσει τις απώλειες εισοδήματος, όμως μακροπρόθεσμα ο τομέας θα ωφεληθεί περισσότερο εάν οι οργανώσεις των παραγωγών λάβουν οι ίδιες μέτρα για τη ρύθμιση της αγοράς. Τέλος σχετικά με τις εισαγωγές από τρίτες χώρες. Οι εισαγωγές αυτές είναι ιδιαίτερα σημαντικές για τη βιομηχανία επεξεργασίας ιχθύων. Με τη μείωση των ποσοστώσεων, ο ευρωπαϊκός στόλος αδυνατεί να εξυπηρετήσει τη ζήτηση της βιομηχανίας. Όμως προκειμένου να αποφευχθεί ο αθέμιτος ανταγωνισμός με τους ευρωπαίους αλιείς, θα πρέπει να υπάρχει αυστηρότερος έλεγχος κατά πόσον τα προϊόντα που προέρχονται εκτός της Ένωσης πληρούν τις διατάξεις των κοινοτικών οδηγιών όσον αφορά την ποιότητα και τους κανόνες υγιεινής. Επ' αυτού του θέματος, ο ευρωπαϊκός τομέας της αλιείας χρειάσθηκε να πραγματοποιήσει νωρίς μεγάλες επενδύσεις.

<SPEAKER ID=114 LANGUAGE="EN" NAME="Crampton">
Κύριε Πρόεδρε, θέλω να μιλήσω κυρίως για την έκθεση της κ. Pery για την οποία της υποβάλλω τα συγχαρητήριά μου και την υποστήριξή μου. Φοβούμαι ότι θα επαναλάβω ορισμένα από εκείνα που έχουν ήδη ειπωθεί.
<P>
Έχουμε μπροστά μας τις απόψεις της Επιτροπής Αλιείας αναφορικά με τη συνεχιζόμενη κρίση στην αλιευτική βιομηχανία. Η βασική κρίση υπάρχει εδώ και αρκετά χρόνια και θα συνεχίσει να υπάρχει για ακόμη περισσότερα εάν δεν κάνουμε κάποια δραστική ενέργεια. Στην πραγματικότητα, σε πολλές περιοχές των χωρικών υδάτων της Ευρωπαϊκής Ένωσης δεν θα αξίζει ούτε να ανοίγονται στη θάλασσα οι αλιείς. Είναι βέβαιο ότι κάτι τέτοιο θα έχει ανυπολόγιστες συνέπειες όχι μόνο για τους αλιείς και για όλους εκείνους που συμμετέχουν στις εγκαταστάσεις της ξηράς αλλά και για τους καταναλωτές.
<P>
Θα πρέπει να αποδόσουμε βαρύνουσα προσοχή στο πρόβλημα το οποίο επιτείνεται από την έλλειψη πολιτικής βούλησης και από υπερβάλλοντα εθνικισμό και, θα τολμούσα να πω, θα πρέπει να μελετήσουμε τις πολιτικές που εφαρμόζουν οι νορβηγοί και οι ισλανδοί και τους τρόπους με τους οποίους αντιμετωπίζουν τα δικά τους προβλήματα. Η βασική αιτία είναι, ασφαλώς, διττή και απλή: πολλά σκάφη κυνηγούν πολύ λίγα ψάρια. Η αιτία αυτή μπορεί να αντιμετωπιστεί κατά δύο τρόπους και πρέπει να αντιμετωπιστούν και οι δύο πτυχές της. Για το πρώτο μέρος - πάρα πολλά αλιευτικά - είναι φανερό ότι χρειάζεται ένα σοβαρό πρόγραμμα παροπλισμού. Ορισμένες χώρες έχουν εφαρμόσει προγράμματα παροπλισμού. Η χώρα μου δεν αντιμετωπίζει το πρόβλημα με σοβαρότητα και επομένως εντάσσεται στην κατηγορία των περικοπών του 40 %. Η λύση αυτή δεν μπορεί να γίνει αποδεκτή ούτε από τους αλιείς ούτε από τους εξαρτώμενους από αυτούς.
<P>
Το δεύτερο μέρος αφορά το πρόβλημα των μειωμένων αλιευτικών πόρων. Για το πρόβλημα αυτό μπορούμε να κάνουμε πολλά και πολλά επίσης μπορούν να κάνουν και η Επιτροπή και οι κυβερνήσεις των κρατών μελών. Σε ορισμένες περιπτώσεις τα ερευνητικά συμπεράσματα υπάρχουν ήδη. Η κ. Pery μνημονεύει ορισμένα από εκείνα που μπορούν να γίνουν: βελτιώσεις στον χρησιμοποιούμενο μηχανολογικό εξοπλισμό ούτως ώστε να διευκολύνεται η διαφυγή των μικροτέρου μεγέθους ψαριών και βελτιώσεις όπως η εισαγωγή διχτυών με τετράγωνους βρόγχους. Υπάρχει ένα ολόκληρο φάσμα τεχνικών βελτιώσεων που έχουν δοκιμαστεί και έχουν αποδόσει. Προφανώς χρειάζεται ο αποκλεισμός μεγάλων περιοχών και η απαγόρευση αλιείας για κάποιες χρονικές περιόδους ή, σε ορισμένες περιπτώσεις, συνεχώς ή σχεδόν συνεχώς ούτως ώστε να μπορέσουν να ανακάμψουν τα αποθέματα και να μεγαλώσει ο γόνος. Χρειαζόμαστε, εάν θέλετε, προστατευόμενες περιοχές. Θα πρέπει κατά κάποιον τρόπο να εφαρμόσουμε πολιτική η οποία θα τερματίσει την πρακτική των απορρίψεων. Δεν γνωρίζω για άλλες περιοχές, αλλά στη Βόρειο Θάλασσα μερικές φορές πάνω από το 50 % της συνολικής ποσότητας των αλιευμάτων απορρίπτεται είτε διότι είναι πολύ μικρού μεγέθους, είτε διότι δεν μπορεί να διατεθεί στην αγορά ή για οποιονδήποτε άλλον λόγο. Έχουμε επομένως ένα ολόκληρο φάσμα μέτρων και για τις δύο πλευρές της εξισώσεως.
<P>
Τέλος, θα πρέπει να τονίσω ότι χρειαζόμαστε ένα πολύ αυστηρό σύστημα αξιολόγησης και επιθεώρησης και εγώ προσωπικά, όπως και πολλοί από τους αλιείς με τους οποίους συνομιλώ, θα προτιμούσαμε όπως το σύστημα αυτό λειτουργεί από την Ευρωπαϊκή Ένωση.

<SPEAKER ID=115 LANGUAGE="EN" NAME="McCartin">
Κύριε Πρόεδρε, θα ήθελα να ευχαριστήσω την κ. Pery για την έκθεσή της και να πω ότι συμφωνώ μαζί της όταν αφήνει να εννοηθεί ότι η κοινή πολιτκή αλιείας δεν είναι τίποτα παραπάνω απο μια μισο-πολιτική. Σε αντίθεση με την κοινή αγροτική πολιτική δεν απολαμβάνει της εμπιστοσύνης ή του σεβασμού ούτε των παραγωγών ούτε των καταναλωτών.
<P>
Στον τομέα της αλιείας το μόνο σχεδόν που φαίνεται ότι κάνει η πολιτική είναι να μειώνει τις αλιευόμενες ποσότητες. Η Ευρωπαϊκή Ένωση είναι μόνο κατά 50 % αυτάρκης, τα αποθέματα μειώνονται, αλλά παρ' όλα αυτά οι τιμές εξακολουθούν να πέφτουν. Ενδιαφερόμαστε περισσότερο για τη φθηνή πρώτη ύλη στους μεταποιητές παρά για το εισόδημα των αλιέων τα συμφέροντα των οποίων υποτίθεται ότι υποστηρίζουμε. Αυτό το είδος της πολιτικής δεν βελτιώνει καθόλου την εικόνα της Ένωσης είτε στο εσωτερικό είτε στο εξωτερικό. Η κοινή πολιτική αλιείας πάντοτε φαίνεται να αναφέρεται σε ελέγχους αλλά τα οφέλη παραμένουν αφανή. Τα κράτη μέλη δεν θέλουν μεν να εκχωρήσουν στην Ευρωπαϊκή Ένωση την πλήρη υπευθυνότητα για μια ολοκληρωμένη πολιτική αλλά είναι πάντα έτοιμα να την κατηγορήσουν για όλες τις αρνητικές επιπτώσεις.
<P>
Υπάρχει κάτι στις προτάσεις της Επιτροπής που θα ήθελα να αμφισβητήσω: γιατί άραγε όλη αυτή η έμφαση στις ποσότητες την στιγμή που έχουμε μια πολιτική ποσοστώσεων η οποία αποδίδει; Γιατί, εάν ακολουθούνται οι ποσοστώσεις, χρειάζεται τέτοια έμφαση στο τονάζ; Οι ποσοστώσεις μπορούν να επιτηρούνται: με κατάλληλο μηχανογραφικό σύστημα, με κατάλληλο δορυφορικό σύστημα και με κατάλληλους ελέγχους εισαγωγών μπορούμε να ρυθμίσουμε τις ποσότητες των ψαριών που αλιεύονται και διατίθενται στην αγορά, εάν αποφασίσουμε να κάνουμε πράγματι κάτι τέτοιο. Εάν είμαστε σοβαροί σχετικά με την εποπτεία των ποσοτήτων που εκφορτώνονται και εάν τα κράτη μέλη συνεργαστούν, τότε η μείωση του τονάζ μπορεί να πραγματοποιηθεί σε εθελοντική βάση με την καταβολή αποζημιώσεων. Εάν είχαμε μια πολιτική διατήρησης των κατάλληλων τιμών, τότε οι χαμηλότερες ποσοστώσεις θα ήταν πολύ περισσότερο αποδεκτές στις αλιευτικές περιφέρειες. Ορισμένοι εμπορικοί περιορισμοί είναι αποδεκτοί εν όψει των τόσο προφανών κοινωνικών και περιβαλλοντικών προβλημάτων. Εάν διαθέτουμε ένα πολύτιμο και σπάνιο πλουτοπαραγωγικό πόρο, γιατί άραγε τον εκμεταλλευόμαστε ληστρικά και τον προσφέρουμε σε τιμές που είναι τόσο χαμηλότερες από την πραγματική του αξία;
<P>
Συμφωνώ με τον Allan Macartney που προτείνει τη ριζική αναθεώρηση της πολιτικής και την παραχώρηση στις μειονεκτικές περιοχές μεγαλύτερου ελέγχου τόσο επί της εκμετάλλευσης όσο και επί της διάθεσης των πόρων που εκμεταλλεύονται.

<SPEAKER ID=116 LANGUAGE="SV" NAME="Sjφstedt">
Κύριε Πρόεδρε, σκέφτηκα να πώ λίγα λόγια για την έκθεση Kofoed περί της αλιείας στην Βαλτική. Η έκθεση είναι μία αντίδραση σε έναν κανονισμό του Συμβουλίου για τον σολομό, που σημαίνει ότι περιορίζεται περαιτέρω η καλοκαιρινή αλιεία για να προστατευτεί κυρίως ο ελεύθερος σολομός. Είναι καλά μέτρα, έστω και αν δεν είναι αρκετά αν σκεφτούμε την κρίσιμη κατάσταση για τον ελεύθερο σολομό που επικρατεί στην Βαλτική.
<P>
Σε συνάφεια με αυτήν την έκθεση ωστόσο ο εισηγητής κατέθεσε δύο τροπολογίες για τον μπακαλιάρο στην Βαλτική. Αυτές οι τροπολογίες περιέχουν προτάσεις για αντικατάσταση του υπάρχοντος σύστηματος ποσοστώσεων με κανόνες περί της ισχύος του κινητήρα των αλιευτικών σκαφών. Δεν πιστεύω ότι είναι κάποια ιδιαίτερα καλή ή καλομελετημένη ιδέα. Το πρόβλημα με το σημερινό σύστημα είναι ότι κάποιες χώρες ακολουθούν τις ποσοστώσεις, ενώ άλλες δεν το κάνουν κατά τον ίδιο τρόπο? χρειάζεται επομένως καλύτερη επίβλεψη. δνα άλλο πρόβλημα είναι το επίπεδο τιμών του μπακαλιάρου που αλιεύεται στην Βαλτική.
<P>
Πιστεύω ότι μιά αναπροσαρμογή πρός την ισχύ του κινητήρα θα οδηγούσε αντίθετα στο να είναι ακόμη πιό δύσκολο να ελεγχθεί πόσο ψάρι αλιεύεται στην πραγματικότητα στην Βαλτική. Εκτός αυτού θα ήταν δυσκολότερο να προσαρμοστεί η αλίευση βάσει του πραγματικού όγκου των κοπαδιών. Ως εκ τούτου δεν θα ψηφίσω υπέρ των προτάσεων για την ισχύ του κινητήρα.

<SPEAKER ID=117 LANGUAGE="EN" NAME="McMahon">
Κύριε Πρόεδρε, καλωσορίζω την Επίτροπο. Θα αποτελέσει ευχάριστη αλλαγή να ακούσουμε από την ίδια τις απόψεις της παρά να τις διαβάζουμε στους Financial Times και τις άλλες εφημερίδες.
<P>
Η αλιεία στην Κοινότητα αποτελεί αυτή τη στιγμή ένα πολύ εκρηκτικό και πολύ πολιτικό αντικείμενο. Έχουμε πολλούς ψαράδες που κυνηγούν πολύ λίγα ψάρια. Δεν υπάρχει κανείς που να το αμφισβητεί αυτό. Πιστεύω ότι αποτελεί σύμπτωμα του ανοικτού ανταγωνισμού το οποίο μεγενθύνεται λόγω της αυξανόμενης αποδοτικότητας των αλιευτικών σκαφών μας και ιδιαίτερα του μηχανολογικού τους εξοπλισμού. Όταν ήμουν στο σχολείο, μας έλεγαν ότι το Ηνωμένο Βασίλειο είναι ένας όγκος από κάρβουνο περιτριγυρισμένος από θάλασσα γεμάτη με ψάρια. Τώρα στο Ηνωμένο Βασίλειο έχει μείνει πολύ λίγο κάρβουνο και εάν συνεχίσουμε να χρησιμοποιούμε τον εξοπλισμό που χρησιμοποιούμε τώρα θα μείνουν και πολύ λιγότερα ψάρια. Η Ένωση έχει υποχρέωσει να θέση τέρμα σ' αυτή την κατάσταση.
<P>
Αυτή τη στιγμή υπάρχει κρίση στην αλιευτική βιομηχανία της Ευρώπης και ιδιαίτερα στο ΗΒ, ο αλιευτικός στόλος του οποίου είναι ο τρίτος σε μέγεθος μέσα στην Ευρωπαϊκή Ένωση. Η κυβέρνηση διακηρύττει ξανά τις αρετές της απορρύθμισης. Κατά τη διάρκεια των τελευταίων ολίγων εβδομάδων γνωρίσαμε από πρώτο χέρι τα αποτελέσματα της απορρύθμισης στη γεωργία. Δεν θέλουμε να μεταφέρουμε τις κακές πρακτικές που κατέληξαν στη σπογγώδη εγκεφαλοπάθεια των βοοειδών στην αλιευτική βιομηχανία πιστεύοντας ότι αυτός είναι ο δρόμος προς τα εμπρός. Σε μια προσπάθεια μείωσης του αριθμού των σκαφών με το δόγμα της ολοκληρωτικά ελεύθερης οικονομίας, η κυβέρνηση του Ηνωμένου Βασιλείου έχει εγκαταλείψει την αλιευτική βιομηχανία της Μ. Βρετανίας έρμαιο στις δυνάμεις της αγοράς. Το γεγονός αυτό δεν συμβάλλει ούτε στην προώθηση της συντήρησης των αλιευτικών αποθεμάτων ούτε στη διασφάλιση της απασχόλησης των τοπικών αλιέων αλλά ούτε και στην ευημερία και την πρόοδο των τοπικών κοινοτήτων. Δεν είναι περίεργο επομένως το γεγονός ότι οι τοπικές κοινότητες, οι οποίες εξαρτώνται ολοκληρωτικά από την αλιεία για την ευημερία τους, αντιμετωπίζουν την κυβέρνηση του Ηνωμένου Βασιλείου, και άλλους, με καχυποψία. Η ίδια αυτή κυβέρνηση είναι που άρχισε τον παροπλισμό των σκαφών τόσο αργά, το 1984, και προσέφερε επιχορηγήσεις για την παράδοση των αδειών. Τώρα κραυγάζει με αγανάκτηση για την ανταλλαγή των ποσοστώσεων. Είναι πράγματι η ίδια κυβέρνηση που κραυγάζει για την ανταλλαγή των ποσοστώσεων εκείνη η οποία τώρα, και για να κάνει λαοφιλές το κόμμα της, επιδεικνύει την ξενοφοβία της και άρχισε να μπλοκάρει τα ευρωπαϊκά θεσμικά όργανα.
<P>
Θα πρέπει να κάνουμε κάτι σχετικά με την ανταλλαγή των ποσοστώσεων αλλά θα πρέπει να αποσυνδεθούμε από τα εθνικιστικά αισθήματα που την περιβάλλουν. Υπάρχει λύση για το πρόβλημα της ανταλλαγής των ποσοστώσεων: τα κράτη μέλη θα πρέπει να αναγνωρίσουν το πρόβλημα και να χορηγήσουν άδειες ούτως ώστε να διασφαλίσουν κάποιον έλεγχο επί του προβλήματος.
<P>
Το ουσιώδες πρόβλημα το οποίο παραμένει είναι ότι τα αλιευτικά αποθέματα σπανίζουν ολοένα και περισσότερο, ότι οι ευρωπαίοι αλιείς χάνουν τις εργασίες του μέρα με την ημέρα και ότι αποτελεί αναγκαιότητα η προώθηση και επιβολή της βιώσιμης συντήρησης των παραγωγικών πόρων. Τα παραπάνω μπορούν να υποβοηθηθούν από μια μείωση της συνολικής αλιευτικής δυναμικότητας της ΕΕ. Και τα τρία πολυετή προγράμματα προσανατολισμού δεν επέτυχαν να δώσουν στα κράτη μέλη την ευκαιρία να μειώσουν τους αλιευτικούς τους στόλους. Στο ΗΒ και μόνο δεν θα κατορθώσουμε να εκπληρώσουμε τις απαιτήσεις μείωσης του αλιευτικού στόλου για το 1996. Θα πρέπει να αντιμετωπίσουμε αυτό το πρόβλημα. Θα πρέπει να επινοήσουμε κατάλληλες μεθόδους συντήρησης των πόρων και κατάλληλες μεθόδους εποπτείας.

<SPEAKER ID=118 LANGUAGE="ES" NAME="Varela Suanzes-Carpegna">
Κύριε Πρόεδρε, κυρίε Επίτροπε, κυρίες και κύριοι, επιτρέψτε μου καταρχήν να εκφράσω την ικανοποίησή μου για τη σημασία της κοινής αυτής συζήτησης σχετικά με τις τέσσερις εκθέσεις της Επιτροπής Αλιείας. Από τις τέσσερις αυτές εκθέσεις, δύο αναφέρονται στη διατήρηση των αλιευτικών πόρων - στην Ευρωπαϊκή Ένωση μας απασχολεί το θέμα αυτό - σε δύο περιοχές: στη Βαλτική και την Ανταρκτική. Στην τελευταία είναι αλήθεια δεν υπάρχει παρουσία του κοινοτικού στόλου και θα ήταν σκόπιμο κατά την άποψή μου - μέσα στα αυστηρά πλαίσια της οικολογικής ισορροπίας - να υπάρχουν ειδικές επιστημονικές αποστολές.
<P>
Όσο για την έκθεση Pery, περιλαμβάνει τον ποικίλο και πολύπλοκο προβληματισμό του αλιευτικού τομέα σήμερα, του οποίου δύο σημεία θέλω να επισημάνω, εκείνα σχετικά με την ανάγκη κοινωνικοοικονομικών διαρθρωτικών μέτρων που θα πρέπει να τον συνοδεύουν, καθότι η αλιεία βρίσκεται, ως γνωστόν, σε περιοχές άμεσα εξαρτημένες από τον τομέα αυτό. Επίσης, είμαι ευτυχής που συμπεριλάβαμε τη στήριξη για την ενίσχυση των αλιευτικών συμφωνιών με τρίτα κράτη, τόσο παραδοσιακά όσο και νέα.
<P>
Τέλος, η σημαντική και επίκαιρη έκθεση του κ. Arias για το NAFO επισημαίνει ότι μπορούν να γίνουν ακόμα σημαντικά βήματα στην περιοχή για την ισορροπία της αλιείας και την ίση συμμετοχή σε αυτήν. Υπογραμμίζουμε την επείγουσα ανάγκη ανεύρεσης ενός συστήματος ψηφοφορίας ανάλογα με το ιδιαίτερο κύρος της Ευρωπαϊκής Ένωσης; την ανάγκη ρύθμισης της συμμετοχής στην επιστημονική επιτροπή και αύξησης των κοινοτικών δραστηριοτήτων έρευνας στην περιοχή; τη μεγαλύτερη υπεράσπιση των δυνατοτήτων μας αλιείας στην περιοχή; τη μείωση κόστους των συστημάτων ελέγχου; την απαίτηση συγκεκριμένων διαβημάτων των καναδικών αρχών - όπως την ακύρωση της νομοθεσίας διάκρισης για την Ευρωπαϊκή Ένωση και την κύρωση της διμερούς συμφωνίας του 1992 - και την οριστική και ολοκληρωτική ανάκληση της απαγόρευσης των κοινοτικών πλοίων να μπουν σε καναδικά λιμάνια. Είναι απαραίτητα μέτρα κύριε Επίτροπε, για τη βελτίωση των σχέσεων της Ευρωπαϊκής Ένωσης με τον Καναδά γενικά, αλλά και των αλιευτικών σχέσεων ειδικότερα.

<SPEAKER ID=119 LANGUAGE="EN" NAME="Provan">
Κύριε Πρόεδρε, δεν έχω καμία αμφιβολία και είμαι βέβαιος ότι ούτε οι συνάδελφοι ούτε η Επίτροπος έχουν, ότι αυτόν τον καιρό υπάρχει μια κρίση εμπιστοσύνης στην αλιευτική βιομηχανία. Στη χώρα μου ένα μέρος της ίδιας της αλιευτικής βιομηχανίας ζητεί την κατάργηση της κοινής πολιτικής αλιείας. Το μέρος αυτό ξεχνά με πολλή άνεση το τι γινόταν πριν από την θέση σε ισχύ της κοινής πολιτικής αλιείας το 1983 και ότι εκείνο τον καιρό υπήρχαν πολλές διεθνείς συμφωνίες. Ευτυχώς τώρα διαθέτουμε μια πολιτική μολονότι όλοι αναγνωρίζουμε ότι χρειάζεται προσαρμογή διότι δεν αποδίδει όπως πρέπει.
<P>
Η παρούσα πρόταση περί μειώσεως κατά 40 % ίσως είναι μια υπόδειξη η οποία δεν γίνεται πλήρως κατανοητή. Ο κόσμος δεν καταλαβαίνει ότι τα ψάρια όσο πάνε και λιγοστεύουν. Θα συνιστούσα όμως να συνεργαστούμε στενά με την αλιευτική βιομηχανία ώστε να διασφαλίσουμε ότι κατανοεί πλήρως τα προβλήματα. Δέχομαι με ικανοποίηση το γεγονός ότι η Επίτροπος περιόδευσε πολλά κοινοτικά λιμάνια και συζήτησε τα προβλήματα με τους ίδιους τους αλιείς. Έχει βελτιώσει το προφίλ της καθώς και εκείνο της Επιτροπής σχετικά με την αλιεία, γεγονός το οποίο είναι ευπρόσδεκτο.
<P>
Ελπίζω ότι θα μπορέσουμε να εξετάσουμε και να αντιμετωπίσουμε κατά τον κατάλληλο τρόπο το θέμα της ανταλλαγής των ποσοστώσεων. Δεν πιστεύω ότι η εσωτερική αγορά και οι ποσοστώσεις είναι συμβατές μεταξύ τους. Αυτό είναι κάτι που θα πρέπει να το εξετάσουμε. Εάν θέλουμε να δημιουργήσουμε εμπιστοσύνη στη βιομηχανία δεν μπορούμε να επιτρέπουμε σε μια χώρα να αλιεύει ποσοστώσεις που έχουν παραχωρηθεί σε άλλη χώρα. Αυτό είναι το κυριότερο θέμα που θα πρέπει να αντιμετωπίσουμε.
<P>
Υπάρχουν πολλά προβλήματα που θα πρέπει να επιλύσουμε και ελπίζω ότι θα κατορθώσουμε να συνεργαστούμε με την Επίτροπο ούτως ώστε να περάσουμε τα σωστά μηνύματα.

<SPEAKER ID=120 LANGUAGE="FI" NAME="Iivari">
Αξιότιμε κύριε Πρόεδρε, αξιότιμη κυρία Επίτροπε, ο κύριος Κόφοεντ εξετάζει λεπτομερώς στην έκθεσή του την κατάσταση του σολωμού στην Βαλτική Θάλασσα. Ήδη κρούεται ο κώδωνας του κινδύνου όσον αφορά την απειλή για εξαφάνιση των αποθεμάτων φυσικού σολωμού. Αυτή τη στιγμή ορισμένα αποθέματα σολωμού απειλούνται από ολοσχερή εξαφάνιση. Σήμερα τα αποθέματα φυσικού σολωμού στην Βαλτική ανέρχονται το 5-10 % του συνολικού αριθμού των σολωμών.
<P>
Σύμφωνα με τον ορισμό, φυσικοί σολωμοί είναι εκείνοι οι οποίοι προέρχονται από ποτάμια και επιστρέφουν σε αυτά για την ωοτοκία, επιτυγχάνοντας έτσι, με φυσικό τρόπο, τον πολλαπλασιασμό τους. Η Φινλανδία, η οποία συγκαταλέγεται μεταξύ των χωρών εκείνων οι οποίες διαθέτουν αποθέματα φυσικού σολωμού, διατηρεί τέτοια αποθέματα σε δύο μόνο από τους ποταμούς της, τον Torniojoki και τον Simonjoki.
<P>
Προκειμένου να διασφαλισθεί η σωτηρία των αποθεμάτων φυσικού σολωμού πρέπει να ληφθούν ειδικά μέτρα. Βασικότερα αυτών είναι ο περιορισμός της αλιείας τόσο στην θάλασσα όσο και στους τόπους ωοτοκίας και η εντατικοποίηση των καλλιεργειών οι οποίες θεωρούνται ιδανικές για την διατήρηση της γενετικής κληρονομιάς του φυσικού σολωμού. Με ικανοποιεί ιδιαιτέρως το γεγονός ότι η ανάγκη για εντατικοποίηση των καλλιεργειών σολωμού, την οποία σχεδόν αγνοεί η Ευρωπαϊκή Ένωση, υπογραμμίζεται στην έκθεση του συναδέλφου κυρίου Κόφοεντ.
<P>
Πρέπει, επίσης, να τονισθεί ότι αποτελεί μεγάλη σπατάλη να αλιεύονται από την θάλασσα φυσικοί σολωμοί, βάρους μερικών μόλις κιλών, των οποίων η ανάπτυξη δεν έχει ακόμη ολοκληρωθεί. Η τιμή ανά κιλό του σολωμού θα παραμείνει τότε σε χαμηλά επίπεδα εν συγκρίσει με αυτήν την οποία καταβάλλει ο ερασιτέχνης αλιεύς στις αρμόδιες αρχές του τόπου όπου ευρίσκεται ο ποταμός από τον οποίο ο εν λόγω αλιεύς αλιεύει σολωμό.
<P>
Τα υγιή και επαρκή αποθέματα ιχθύων συμβάλλουν ιδιαιτέρως στην προώθηση του τουρισμού στην Φινλανδική Λαπωνία. Η ενίσχυση του Torniojoki, ως ποταμού κατάλληλου για τον φυσικό σολωμό, αποτελεί ένα εύστοχο παράδειγμα ορθής περιφερειακής και περιβαλλοντικής πολιτικής. Γι' αυτό και πρέπει να περιορισθεί η αλιεία φυσικού σολωμού και να εξασφαλισθεί η διατήρηση των αποθεμάτων σολωμού με την βοήθεια καλλιεργειών. Πιστεύω ότι εμείς, οι παρόντες κατά την συζήτηση αυτή, ευρισκόμεθα ήδη στον σωστό δρόμο.

<SPEAKER ID=121 LANGUAGE="ES" NAME="Imaz San Miguel">
Κύριε Πρόεδρε, θα εστιάσω τον λόγο μου στην αλιεία στο NAFO και κυρίως σε έναν από τους ευρωπαϊκούς στόλους που περισσότερο δοκιμάστηκε από την απόσυρση, τη σκληρότερη των τελευταίων χρόνων. Πρόκειται για το στόλο αλιείας βακαλάου. Θέλω να ευχαριστήσω την Επιτροπή Αλιείας και ιδιαίτερα τον κ. Arias, για την έγκριση των τροπολογιών της έκθεσης σχετικά με το στόλο αλιείας βακαλάου. Διότι οι πιθανότητες αλιείας του κοινοτικού στόλου στη ζώνη 3ΝΟ - στη χερσόνησο δηλαδή της υφαλοκρηπίδας της Terranova που ανήκει στα διεθνή χωρικά ύδατα - είναι μηδαμινές σήμερα, έχοντας τα μηδενικά ΣΕΑ αυτή τη στιγμή.
<P>
Υπενθυμίζουμε ότι η Επιτροπή Αλιείας του NAFO όρισε ένα ΣΕΑ 6.000 τόνων βακαλάου για τη ζώνη 3ΝΟ το 1994. Από αυτούς, 2213 αντιστοιχούν στην Ευρωπαϊκή Ένωση. Στις αρχές όμως του 1994 ο Καναδάς ζήτησε μια διάσκεψη στις Βρυξέλλες το Φεβρουάριο, κι εκεί, δίχως να προσκομίσει νέα επιστημονικά στοιχεία που να εγγυώνται την τροποποίηση του ΣΕΑ στη ζώνη, όρισε ένα μηδενικό ΣΕΑ, που ίσχυε για το 1995 και 1996.
<P>
Κυρία Επίτροπε, γνωρίζετε πολύ καλά την κρίση του τομέα, ο στόλος του οποίου έχει ακινητοποιηθεί και 10 μήνες σε ορισμένες περιπτώσεις. Σας ζητώ να πρωτοστατήσετε για την τροποποίηση του ΣΕΑ, με την αποφασιστικότητα που σας χαρακτηρίζει και που έφερε απλά αποτελέσματα στην κοινοτική αλιεία και σε άλλα θέματα, καθ'ότι το ΣΕΑ αυτό δεν βασίζεται σε επιστημονικά κριτήρια. Το 93 % της υφαλοκρηπίδας της Terrenova βρίσκεται στα χωρικά ύδατα της αποκλειστικής ζώνης του Καναδά και ο κοινοτικός στόλος δεν θα έπρεπε να πληρώνει τα σφάλματα της καναδικής διαχείρισης στην περιοχή όσον αφορά τα διεθνή χωρικά ύδατα. Και κυρίως, κυρία Επίτροπε, δεν μπορούμε να επιτρέπουμε πάντα την αιώνια αλιευτική στρατηγική του Καναδά: να καλύπτει τα οικονομικά και εμπορικά του συμφέροντα πίσω από περιβαλλοντικά επιχειρήματα ενώ την ίδια στιγμή καταστρέφει και αποδεκατίζει τους ίδιους τους πόρους του.

<SPEAKER ID=122 LANGUAGE="ES" NAME="Izquierdo Rojo">
Κύριε Πρόεδρε, ο χρόνος μας δικαίωσε. Κι όχι μόνο ο χρόνος αλλά και οι ομιλίες που ακούμε σήμερα στη συζήτηση αν τις συγκρίνουμε με εκείνες πριν από καιρό. Αλλά και οι επιστημονικές και νομικές αναλύσεις έδειξαν ξεκάθαρα ότι στον «πόλεμο του γλωσσοειδούς» η Ευρωπαϊκή Ένωση και η Ισπανία είχαν απόλυτα δίκιο. Όπως είπε πολύ σωστά η Επίτροπος τότε, επρόκειτο για μεσεγγύηση και ο Καναδάς παραβίαζε το Διεθνές Δίκαιο. Σήμερα προκαλεί γέλια η ανάλυση των βλέψεων για τη δήθεν προστασία του περιβάλλοντος ενός υπουργού τόσο άρπαγα όσο αυτός.
<P>
Όμως ας περάσουμε στα γεγονότα, διότι τα γεγονότα που προκάλεσαν όλα αυτά ισχύουν ακόμα: ο Καναδάς επιθυμεί να διώξει τον κοινοτικό στόλο από τα διεθνή ιχθυαποθέματα που δεν του ανήκουν. Ας δούμε τα γεγονότα: ο Καναδάς δεν κύρωσε τη συμφωνία, διατηρεί νόμους μη αποδεκτούς από την Ευρωπαϊκή Ένωση και αμφισβητεί την είσοδο του κοινοτικού στόλου στα καναδικά λιμάνια. Τα γεγονότα εξακολουθούν να έχουν μια ένταση. Η συμπεριφορά του Καναδά δεν είναι καλοπροαίρετη, κάθε άλλο μάλιστα, κρατά εχθρική στάση.
<P>
Θα πρέπει να δείξουμε, έστω και για μια φορά, ότι η Ευρωπαϊκή Ένωση ενεργεί συντονισμένα στην Επιτροπή. Θα πρέπει να δείξουμε ότι υπάρχει μια θεσμική μονάδα και μία συνοχή. Γι'αυτό, αν η Επιτροπή, όργανο ενωτικό, στο πρόγραμμα εργασίας της μιλά για σχέσεις με τον Καναδά όσον αφορά τις βιομηχανικές χώρες και θα συνάψει με τον Καναδά συμφωνία ανταγωνιστικού επιπέδου και I+D που ενδιαφέρει τον Καναδά, εκείνο που πρέπει να κάνουμε, λογικά, είναι να αρνηθούμε να αποσυνδέσουμε τις συμφωνίες αυτές από την αλιευτική διαμάχη.
<P>
Κυρία Επίτροπε, ας απευθυνθείτε στους υπόλοιπους αρμόδιους Επιτρόπους για το I+D, για την πολιτική ανταγωνισμού και για τις σχέσεις με τις βιομηχανικές χώρες και ασκείστε πίεση διαμέσου κάθε συμφωνίας ώστε ο Καναδάς να διατηρήσει μία πολιτική καλών σχέσεων στα θέματα αλιείας. Δεν γίνεται να απομονώσουμε την αλιεία. Εδώ πρέπει να έχουμε συνοχή και ενότητα.
<P>
Μιλάμε για τη διαμάχη του μαύρου γλωσσοειδούς που ξεκίνησε από μια λανθασμένη κατανομή του αντίστοιχου ΣΕΑ. Δεν λήφθηκε υπόψη η ισπανική παράδοση, καθότι η Ισπανία ψαρεύει σε αυτά τα μέρη από τον 16ο αιώνα. Γι'αυτό πρέπει να πω ότι η ισπανίδα υπουργός δέχθηκε πολύ βιαστικά μία τόσο μικρή ποσόστωση, που μειώνει μέχρι και 20 % τα αλιεύματα του κοκκινόψαρου που είχε η Ισπανία τον περασμένο χρόνο. Προκαλεί εντύπωση αυτή η ευκολία και πιστεύω πως είναι σαν να δέχεσαι αποφάσεις αβασάνιστες.
<P>
Κύριε Πρόεδρε, τελειώνω λέγοντας πως η άλλη απόφαση για την οποία ο υπουργός μας έστρεψε και την άλλη παρειά αφορά τις αποφάσεις μιας βρετανικής κυβέρνησης «τρελών ανθρωποειδών πάνω σε ίδια θηλαστικά».

<SPEAKER ID=123 LANGUAGE="EN" NAME="Chichester">
Κύριε Πρόεδρε, θα ήθελα να συγχαρώ την κ. Pery για την έκθεσή της. Έχει δίκιο. Υπάρχει κρίση στην ευρωπαϊκή αλιευτική βιομηχανία. Οι αλιείς του Ντέβον τους οποίους εκπροσωπώ δεν είναι καθόλου ευχαριστημένοι. Δεν είναι ευχαριστημένοι από την ανταλλαγή των ποσοστώσεων μέσω της αλλαγής των σημαιών. Δέχομαι με ικανοποίηση τις πρωτοβουλίες της Επιτρόπου με την παρουσίαση ιδεών προς επίλυση του προβλήματος.
<P>
Είναι πάρα πολλοί εκείνοι που γνωρίζουν την αποτυχία του συστήματος των ποσοστώσεων σχετικά με τη συντήρηση, τη διαχείριση και την αναγέννηση των αλιευτικών μας αποθεμάτων, κυρίως εξ αιτίας της μεγάλης αναλογίας των μικρών ψαριών τα οποία πρέπει απορριφθούν πίσω στη θάλασσα και είναι άχρηστα για τη διατήρηση των ειδών, για το εισόδημα των αλιέων και για τους καταναλωτές. Ίσως η ανταπόκριση θα πρέπει να είναι καλύτερες μέθοδοι συντήρησης των πόρων, ίσως μια πολιτική «ημερών στη θάλασσα» την οποία θα ακολουθούν εντίμως όλοι οι αλιείς σε ολόκληρη την Κοινότητα και όχι περισσότερες προτάσεις για παροπλισμό των αλιευτικών, ιδιαιτέρως όταν οι αλιείς μας πιστεύουν ότι δεν υπάρχει δίκαιη αντιμετώπιση κατά την εφαρμογή των προγραμμάτων παροπλισμού.
<P>
Στηριζόμενοι στον όγκο των απορρίψεων οι αλιείς μας πιστεύον ότι υπάρχουν πολύ περισσότερα ψάρια από εκείνα που οι επιστήμονες λένε ότι υπάρχουν. Σ' αυτόν τον τομέα υπάρχει μια γενική καχυποψία προς τους επιστημονικούς συμβούλους. Υπάρχουν ευρύτατες ανησυχίες σχετικά με την αλιευτική βιομηχανία για ζωοτροφές η οποία αλιεύει νεαρά ψάρια και καταστρέφει έτσι τις δυνατότητες για αναγέννηση των αποθεμάτων. Διερωτώμαι τι έχει να πει η Επίτροπος γι' αυτή τη συγκεκριμένη πτυχή της βιομηχανίας.
<P>
Σχετικά με την κατά 40 % μείωση του αλιευτικού στόλου, πιστεύω ότι αποτελεί αφορμή συζήτησης για την προσέλκυση της προσοχής μας. Πάνω απ' όλα θα θέλαμε να δούμε την έντιμη και δίκαιη υλοποίηση των οποιωνδήποτε μέτρων στα οποία θα συμφωνήσουμε.

<SPEAKER ID=124 LANGUAGE="PT" NAME="Apolinΰrio">
Κύριε Πρόεδρε, κυρία Επίτροπε, αρχίζω εκφράζοντας την ικανοποίησή μου για την έκθεση της κ. Pery. Και όσον αφορά την έκθεση πρωτοβουλίας της Επιτροπής Αλιείας, που παρουσίασε ο κ. Arias Canete, θα ήθελα να αναπτύξω δύο τρεις σκέψεις.
<P>
Πρώτον, θεωρώ ότι η έκθεση αυτή θα είναι μία έκθεση αναφοράς η οποία θα σημαδεύσει, είμαι βέβαιος γι'αυτό, τη γραμμή προσανατολισμού που πρέπει να ακολουθήσει η 'Ενωση στο πλαίσιο της NAFO. Θέλουμε μία διμερή σχέση σεβασμού και ειλικρίνιας με τον Καναδά, μέσα σε πλαίσια τήρησης των κανόνων του διεθνούς δικαίου, και γι'αυτό καταδικάσαμε έγκαιρα τη συμπεριφορά των καναδικών αρχών η οποία υποκινήθηκε από λόγους εσωτερικού πολιτικού συμφέροντος και χωρίς επιστημονική υποστήριξη. 'Οπως και ο εισηγητής, υποστηρίζουμε ότι ο αριθμός ψήφων στους κόλπους της NAFO πρέπει να λαμβάνει υπόψη τον αριθμό των χωρών που αντιπροσωπεύει η 'Ενωση, ότι η γνώμη της Επιστημονικής Επιτροπής πρέπει να υπερισχύει για τον καθορισμό των επιτρεπόμενων αλιευμάτων, ότι οι καναδικές αρχές πρέπει να κυρώσουν τη διμερή συμφωνία και να επιτρέπουν την πρόσβαση των κοινοτικών πλοίων στους καναδικούς λιμένες.
<P>
Αλλά, στη συζήτηση αυτή, και όσον αφορά μία συζήτηση που επίσης ξεκίνησε εδώ σχετικά με το πρόγραμμα POP IV και σχετικά με τη συζήτηση που διεξάγεται στη χώρα μου, επιτρέψτε μου να αναφερθώ σε δυο ζητήματα. Πρώτον, η βιομηχανική αλιεία στην ανοιχτή θάλασσα βρίσκεται σήμερα αντιμέτωπη με μία αυξημένη οικολογική συνείδηση διατήρησης του περιβάλλοντος και υπεύθυνης διαχείρισης των αλιευτικών πόρων, που τοποθετείται χρονικά στην ένταξη της Πορτογαλίας και της Ισπανίας στην Ευρωπαϊκή 'Ενωση, που δεν μπορεί ούτε πρέπει να παραγνωρίζεται όταν συζητάμε για την αλιεία, τα σκάφη και τα αλιεύματα, και που δεν δικαιολογεί έναν αντιευρωπαϊκό λόγο και ένα λόγο κατά της ευρωπαϊκής οικοδόμησης.
<P>
Δεύτερον, στην Ευρωπαϊκή 'Ενωση και την Πορτογαλία, το κοινωνικό και πολιτικό βάρος της αλιείας είναι πολύ μεγαλύτερο από το οικονομικό της βάρος, λόγω παράδοσης, λόγω ιστορίας και λόγω κουλτούρας. Κανείς δεν μπορεί να το ξεχνάει, κυρίως όταν συζητάμε το Πρόγραμμα Πολυετών Προσανατολισμών 1997-2002, όταν συζητάμε για την κρίση στον τομέα ή όταν εξετάζουμε τις μελλοντικές προοπτικές του τομέα μετά το 2002. Είναι καθήκον της Επιτροπής να υπερπηδήσει τη δυσπιστία και να κερδίσει τον κόσμο. Διότι αν δεν υπάρχει αλιεία χωρίς ψάρι, δεν θα υπάρχει επίσης αλιεία χωρίς σκάφη και αλιείς.

<SPEAKER ID=125 LANGUAGE="EN" NAME="Malone">
Κύριε Πρόεδρε, ως εκπρόσωπος από την Ιρλανδία θα ήθελα να εκφράσω την έντονη αντίθεσή μου στις προτάσεις της Επιτροπής οι οποίες γνωρίζουμε ότι στοχεύουν στην κατά 40 % μείωση του ευρωπαϊκού αλιευτικού στόλου στα επόμενα έξι χρόνια.
<P>
Οι αλιευτικές κοινότητες είναι από τη φύση τους τοποθετημένες στις πιο περιφερειακές περιοχές της Κοινότητας. Στις περιοχές αυτές οι μόνοι τοπικοί πόροι που μπορούν να αξιοποιηθούν πλήρως είναι τα αλιεύματα. Η τρέχουσα πολιτική όμως θέτει περιορισμούς στον βαθμό αξιοποίησης αυτών των πόρων. Τώρα βέβαια, όλοι δεχόμαστε ότι η αλιευτική δραστηριότητα πρέπει να συμβαδίζει με τις συνεχώς μειούμενες ποσότητες αλιευμάτων αλλά οι προτάσεις της Επιτροπής είναι άδικες και αντιφατικές. Δεν λαμβάνουν υπόψη το μέγεθος και την ηλικία των αλιευτικών σκαφών που κατακλύζουν τα νερά της Ευρωπαϊκής Ένωσης και είναι εντελώς ανόητο να προτείνεται η εφαρμογή των ίδιων περιορισμών για σκάφη δέκα μέτρων και για σκάφη εβδομήντα μέτρων.
<P>
Με αυτά τα λόγια ζητώ από την Επιτροπή να στοχεύσει τους στόλους οι οποίοι επιβάλουν μη βιώσιμη πίεση επί των αλιευτικών αποθεμάτων. Οι ανάγκες των μικρών και απομονωμένων παράλιων κοινοτήτων που εξαρτώνται αποκλειστικά από την αλιεία θα πρέπει να ληφθούν ιδιαιτέρως υπόψη. Συμφωνώ με την κ. Pery όταν λέει ότι οι αλιευτικές κοινότητες σε ολόκληρη την Ένωση τρέφουν μεγάλη δυσπιστία στην παρούσα πολιτική. Για την επαναφορά της εμπιστοσύνης τους θα πρέπει να παταχθεί ολοκληρωτικά η παράνομη αλιεία. Είμαι ευτυχής να δηλώσω ότι η ιρλανδική προεδρία προτίθεται να θεωρήσει το θέμα αυτό ως προτεραιότητα κατά τη διάρκεια της θητείας της.
<P>
Η απλή εφαρμογή ελαχίστων τιμών εισαγωγών ή τα προγράμματα οικονομικών αποζημιώσεων δεν είναι επαρκή: απαιτείται περαιτέρω δράση. Καλωσορίζω επομένως την πρόσκληση της εισηγήτριας για τη βελτιωμένη διαχείριση των πόρων, τη σταθεροποίηση των εισοδημάτων, τα μέτρα αποζημίωσης της απώλειας εισοδήματος και τη δημιουργία προγραμμάτων «SEA LEADER».

<SPEAKER ID=126 LANGUAGE="FR" NAME="d' Aboville">
Κύριε Πρόεδρε, η έκθεση της κ. Pery αναλύει τους διαφόρους παράγοντες της κρίσης που πλήττει μονίμως τον αλιευτικό τομέα. Στην έκθεσή της, η κ. Pery υπογραμμίζει την ανάγκη να δοθεί προτεραιότητα - πολιτική προτεραιότητα - στην αποκατάσταση της εμπιστοσύνης του τομέα, διότι πρέπει να παραδεχθούμε το αυτονόητο, ότι δηλαδή οι αλιείς δεν έχουν πλέον καθόλου εμπιστοσύνη.
<P>
Ποιό μήνυμα τους στέλνει η Επιτροπή; Πάντα το ίδιο. Υπάρχει υπεραλίευση: διαλύστε τα πλοία. Ασφαλώς, υπάρχει υπεραλίευση για ορισμένα είδη. Ασφαλώς αλιεύονται υπερβολικά νεαρά ψάρια. Ασφαλώς, είναι καθήκον της Επιτροπής να σημάνει συναγερμό.
<P>
Αλλά, κυρία Επίτροπε, οι αλιείς δεν είναι τρελοί. Γνωρίζουν καλά ότι η επιβίωση του επαγγέλματός τους διέρχεται από υπεύθυνη διαχείριση των πόρων. Μόνο που είναι υποχρεωμένοι να εργάζονται περισσότερο, να παράγουν περισσότερο, διότι οι τιμές, οι οποίες έχουν καταρρεύσει, δεν τους αφήνουν άλλη εναλλακτική λύση, αν θέλουν να επιβιώσουν. Και πρόκειται για τρελούς ρυθμούς εργασίας, για πληρώματα που βγαίνουν στη θάλασσα μέχρι 320/340 ημέρες το χρόνο, για γηρασμένα πλοία που δεν υπάρχει ο χρόνος, ούτε τα μέσα για να συντηρηθούν, με μια μόνη έμμονη ιδέα: να αλιεύουν όλο και περισσότερο για να αποφύγουν την πτώχευση.
<P>
Αντιθέτως προς τις υπεραπλουστευτικές ιδέες, όσο μειώνεται η τιμή του ψαριού, τόσο τα πλοία αυξάνουν τη χωρητικότητα αλιευμάτων τους, ούτως ώστε να εξισορροπήσουν τα αποτελέσματα εκμετάλλευσής τους. Δεν πρέπει να διαλυθούν μόνον τα πλοία, αλλά κυρίως αυτός ο φαύλος κύκλος. Η κρίση που πλήττει τον αλιευτικό τομέα είναι προφανώς κρίση της αγοράς. Η κοινή οργάνωση των αγορών έχει μεταξύ άλλων ως ρόλο να διέπει τους όρους ανταγωνισμού μεταξύ των κοινοτικών παραγωγών και να προλαμβάνει τον αθέμιτο ανταγωνισμό εκ μέρους τρίτων χωρών. Όμως, οι τιμές τορπιλλίζονται εκ των έξω, όσο και εκ των έσω της Κοινότητας. Τορπιλλίζονται εκ των έξω γενικώς, με συμβολικούς υγειονομικούς ελέγχους. Τορπιλλίζονται εκ των έσω, διότι πρόκειται για αθέμιτο ανταγωνισμό που νοθεύεται από τις νομισματικές και κοινωνικές διαφοροποιήσεις, ενθαρρύνεται από την Επιτροπή, η οποία αρνείται να λάβει τα απαραίτητα μέτρα οργάνωσης των αγορών.
<P>
Πότε θα γίνει κατανοητό ότι οι πόροι που διαθέτουμε σήμερα είναι επαρκείς για να καταστούν αποδοτικά τα υφιστάμενα εργαλεία, υπό την προϋπόθεση ότι θα ληφθούν μερικά μέτρα που θα καθιστούν υποχρεωτικούς μηχανισμούς σταθεροποίησης των τιμών, ούτως ώστε να μην ενθαρρύνεται ο αγώνας ταχύτητας της υπεραλίευσης; Πότε θα αποφασίσουμε να επιβάλουμε στις οργανώσεις παραγωγών την εφαρμογή ελάχιστων τιμών, οι οποίες έχουν κάποια έννοια μόνον αν όλοι σέβονται τους ίδιους κανόνες; Γνωρίζω ότι, από ότι φαίνεται, αυτό θα ήταν αντίθετο προς τα δόγματα του ιερού φιλελευθερισμού! Αλλ' επιτέλους, κυρία Επίτροπε, πρέπει να λάβουμε υπόψη την πραγματικότητα, που μας δείχνει ότι παρόλο που μέσα σε τέσσερα χρόνια οι τιμές παραγωγής μειώθηκαν κατά 25 %, κατά την ίδια περίοδο, για τον καταναλωτή, δεν έκαναν τίποτε άλλο από το να αυξάνονται! Δεν δημιουργούμε έναν καταναλωτή-βασιλιά, αλλά, για άλλη μια φορά, έναν καταναλωτήκορόϊδο.
<P>
Σήμερα, η Επιτροπή υποβάλλει το τέταρτο σχέδιο προσανατολισμού της αλιείας. Με τον αξιέπαινο στόχο να εξασφαλίσει την προστασία των πόρων, το εν λόγω σχέδιο προβλέπει νέες δραστικές μειώσεις των στόλων. Αν δεν τεθεί παραλλήλως σε εφαρμογή μηχανισμός ρύθμισης των τιμών, όπως προτείνει η κ. Pery όσον αφορά το ρόλο των οργανώσεων παραγωγών, δεν θα αποκατασταθεί η εμπιστοσύνη των αλιέων, αλλά θα εξασφαλιστεί η μη προσχώρησή τους και ο θυμός τους. Θα πάμε από κρίση σε κρίση, μέχρις ότου - και μήπως είναι αυτός ο στόχος της Επιτροπής - η ολοσχερής εξαφάνιση των ασθενών επιτρέψει στο γιατρό να δηλώσει θριαμβευτικά ότι εξάλειψε την ασθένεια.

<SPEAKER ID=127 NAME="Bonino">
Κύριοι βουλευτές, σας ευχαριστώ όλους για τη σημερινή συζήτηση και κυρίως ευχαριστώ τους εισηγητές των τεσσάρων φακέλων τους οποίους εξετάζουμε, έστω και αν η συζήτηση, φυσικά, διευρύνθηκε σε πολλές άλλες πλευρές που αφορούν την κοινή αλιευτική πολιτική, όπως ήταν προφανές και όπως έπρεπε να γίνει.
<P>
Εάν μου επιτρέπετε, θα ήθελα να χωρίσω την παρέμβασή μου σε δύο μέρη: το πρώτο τμήμα αφορά ειδικά την απάντηση της Επιτροπής στους τέσσερις φακέλλους πρωτοβουλίας, που έχουν εγγραφεί στην ημερήσια διάταξη, την έκθεση, δηλαδή, Pιry, τις δύο εκθέσεις Arias Caρete και την έκθεση Kodoef. το δεύτερο τμήμα θα επιδιώξει να απαντήσει σε γενικότερα θέματα που ήγειραν πολλοί συνάδελφοι.
<P>
Πριν από όλα θα ήθελα να ευχαριστήσω την κ. Pιry για την έκθεσή της σχετικά με την κρίση στον τομέα της αλιείας, κυρίως διότι είναι πάντοτε χρήσιμο να ακούει κανείς διαφορετικές ιδέες, διαφορετικές υποθέσεις λύσεων, όσον αφορά έναν τομέα όπου κανένας -τουλάχιστον ελπίζω- δεν μπορεί να έχει τη φιλοδοξία ότι κατέχει την απόλυτη αλήθεια, έτοιμη ανά πάσα στιγμή και για πάσα χρήση. Σε κάθε περίπτωση, μου φαίνεται ότι η συμβολή της σημερινής συζήτησης είναι πολύτιμη κυρίως ενόψει της έκθεσης που θα συνταχθεί στα πλαίσια του Συμβουλίου. Παραδείγματος χάρη, εσείς αξιότιμε κύριε, αντιμετωπίζετε μία σειρά προβλημάτων με τα οποία συμφωνώ αλλά, όταν φθάνουμε στο πρόβλημα της αγοράς, πρόβλημα που πολλοί από εσάς έθιξαν, φυσικά θα πρέπει να υπενθυμίσω στο Ευρωπαϊκό Κοινοβούλιο ότι οι επαγγελματικές οργανώσεις αποτελούν μία παρέκκλιση σε ένα σύστημα ελεύθερης αγοράς -όπως πολύ καλά, κυρία Pιry, γνωρίζετε- και συνεπώς αποτελώντας μία παρέκκλιση στους βασικούς κανόνες, δεν μπορεί να καταστεί υποχρεωτική η προσχώρηση στις επαγγελματικές οργανώσεις. πολύ λιγότερο, μου φαίνεται, δεν μπορεί να καταστεί υποχρεωτική μία τιμή απόσυρσης για όσους δεν ανήκουν στις επαγγελματικές οργανώσεις. Φοβάμαι συνεπώς ότι θα πρέπει να δούμε τον πολυσύνθετο χαρακτήρα της πρότασης που αφορά τις αγορές και γι αυτό το λόγο το σεμινάριο, το οποίο είναι αφιερωμένο απκλειστικά στο ζήτημα των αγορών και οργανώνεται από το Κοινοβούλιο και την Επιτροπή, από κοινού με τις βιομηχανικές οργανώσεις, τον Οκτώβριο -νομίζω μάλιστα ότι έχει ήδη ορισθεί η ακριβής ημερομηνία αυτού του μονοθεματικού σεμιναρίου, με οργανωτές την Επιτροπή, το Ευρωπαϊκό Κοινοβούλιο και τις βιομηχανικές οργανώσεις αλιείας, που επικεντρώνεται στο πρόβλημα της αγοράς- θα μας βοηθήσει να βρούμε κάποιες ιδέες. κοινή είναι, όντως, η διαπίστωση ότι το πρόβλημα υπάρχει, αλλά συχνά οι προτεινόμενες λύσεις ειλικρινά μου φαίνονται ανεφάρμοστες ή ότι δημιουργούν στρεβλωτικές επιπτώσεις. Αναφέρω ένα παράδειγμα: εάν φθάσουμε σε τιμή απόσυρσης πολύ υψηλή, ή που να θεωρείται πολύ υψηλή, δεν διακινδυνεύουμε ίσως να παρακινήσουμε τους αγοραστές να αγοράζουν ψάρια εισαγωγής που αντικειμενικά είναι φθηνότερα; Το αναφέρω διότι πιστεύω ότι ορισμένες επιπτώσεις, ενδεχομένως στρεβλωτικές και που δεν θα θέλαμε να προκληθούν, μπορεί και να υπάρξουν. Γι αυτό το λόγο, αν και δεν υιοθετώ σήμερα τη μία ιδέα ή την άλλη, θα πρέπει να τονίσω ότι το μονοθεματικό σεμινάριο του τομέα ίσως θα μας βοηθήσει να λάβουμε υπόψη όλες τις σχέσεις που έχουμε, λαμβανομένου υπόψη ότι μου φαίνεται κάπως δύσκολο το να αποκτήσουμε κάποτε την αναγκαία δύναμη για να αλλάξουμε την κοινή οργάνωση του εμπορίου ή το GATT: μπορούμε να έχουμε αυτή τη ψευδαίσθηση αλλά, ειλικρινά, δεν μου φαίνεται πολύ ρεαλιστική, όχι γιατί δεν είμαι μαχητικό άτομο, αλλά γιατί η σχέση δυνάμεων, από αυτή την άποψη, είναι όντως συντριπτική.
<P>
Σχετικά με τα μέτρα διατήρησης των πόρων, η Επιτροπή συμφωνεί με πολλές από τις αρχές που διατύπωσε η εισηγήτρια. Ας μου επιτραπεί όμως να πω ότι κατά βάθος, όσον αφορά τις οικονομικές ενισχύσεις, αυτό που προτείνει στην ουσία η έκθεση είναι μία μόνιμη αποζημίωση σε όσους θα πρέπει να εξέλθουν του επαγγέλματος. Πρέπει να πω ότι, από αυτή την άποψη, οι αντιστάσεις της Επιτροπής είναι ισχυρές, ενώ αντίθετα επεδίωξε -πιστεύω με κάποιο αποτέλεσμα- να εισαγάγει στοιχεία κοινωνικής πολιτικής στην κοινή πολιτική αλιείας, στα οποία εναντιώθηκαν μερικά κράτη μέλη, όπως φαντάζομαι ότι πολύ καλά γνωρίζει η κ. Pιry, και μάλιστα προαιρετικού τύπου, που πολλά κράτη μέλη, αν και ήσαν υπέρ, τώρα που έχουν τη δυνατότητα, δεν είναι πολύ διατεθειμένα να χρησιμοποιήσουν.
<P>
Σε κάθε περίπτωση, πιστεύω ότι η σημερινή και οι επόμενες συζητήσεις θα μας βοηθήσουν όλους μας να φτάσουμε στο σημείο όπου θα πρέπει να αντιμετωπίσουμε -που η Επιτροπή θα πρέπει, χωρίς άλλο, να αντιμετωπίσει- τη μεταρρύθμιση ή την τροποποίηση ή την προθεσμία του έτους 2002 όσον αφορά την κοινή πολιτική αλιείας. Γι αυτό το λόγο, εκτός από τους άλλους, κυρία εισηγήτρια, σας ευχαριστώ.
<P>
Σχετικά με τις άλλες δύο εκθέσεις -για τον Οργανισμό Αλιείας του Βορειοδυτικού Ατλαντικού (NAFO) και την Ανταρκτική- η Επιτροπή αποδέχεται με μεγάλη ικανοποίηση την έκθεση που αφορά το ζήτημα του NAFO. Ο εισηγητής ας μου επιτρέψει, όμως, δύο παρατηρήσεις: όπως έχω ήδη αναφέρει πολλές φορές στην Ολομέλεια, εκείνη η σύγκρουση που είχε στόχο, φοβούμαι πολιτικού χαρακτήρα, την εκδίωξη του κοινοτικού στόλου από τα διεθνή ύδατα NAFO, για την ώρα έχει αποτραπεί με τον κοινοτικό στόλο που βρίσκεται στα πλαίσια NAFO. Από αυτή την άποψη, κατά τη γνώμη μου, πρόκειται για ένα θετικό τουλάχιστον αποτέλεσμα. Το συνολικό πακέτο, το οποίο έχει καταστεί πολυμερές όσον αφορά όλα τα μέτρα ελέγχου κ.τ.λ., πιστεύω ότι είναι εξίσου θετικό. γνωρίζω και εγώ, όπως και εσείς, ότι οι σημερινές σχέσεις μεταξύ της Ευρωπαϊκής Ένωσης, ή μάλλον της Επιτροπής, και του Καναδά φαίνεται να έχουν βελτιωθεί αλλά δεν είναι απολύτως ικανοποιητικές, αντιθέτως. Νομίζω, συνεπώς, ότι θα πρέπει να επιμείνουμε για να φτάσουμε σε μία πιο ισόρροπη κατάσταση, τονίζοντας ότι, πράγματι, υπάρχει μία βελτίωση αλλά ότι ωστόσο βρισκόμαστε ακόμη πολύ μακριά, κατά τη γνώμη μου, από μία ισόρροπη και ικανοποιητική κατάσταση.
<P>
Ένα άλλο σημείο, αντίθετα, με το οποίο δεν συμφωνώ πολύ, είναι εκείνο που αφορά το σύστημα ψηφοφορίας στα πλαίσια του NAFO. Νομίζω -και όχι μόνο επειδή πιστεύω στην Ευρωπαϊκή Ένωση και στη σημασία της- ότι είναι καλύτερη μία ενιαία και έγκυρη φωνή παρά 6 διαφορετικές φωνές και η παραφωνία διαφόρων κρατών μελών. Το τονίζω όχι από πολιτικής πλευράς, διότι πιστεύω ότι η ύπαρξη μιας κοινής πολιτικής για την αλιεία σημαίνει μία ενιαία φωνή, διαφορετικά δεν πρόκειται για κοινή πολιτική. Φοβάμαι ωστόσο, ειδικά σε ένα τόσο ευαίσθητο τομέα όπως αυτός της αλιείας, τη διαφορετική θέση όρισμένων κρατών μελών, διότι δεν είμαι βέβαιη ότι θα προχωρήσουμε πάντοτε προς την ίδια κατεύθυνση: μου φαίνεται μάλιστα, όπως θυμάμαι ότι σε ορισμένες περιπτώσεις, όταν παρουσιάζοταν η ευκαιρία, βρεθήκαμε σε καταστάσεις πολύ λίγο αλληλέγγυες.
<P>
Όσον αφορά την άλλη έκθεση, πριν από όλα εσείς κύριε Arias, γνωρίζετε απολύτως ότι, σήμερα, δεν υπάρχουν αλιευτικές δραστηριότητες σκαφών της Κοινότητας στην Ανταρκτική. Από αυτή την άποψη ειλικρινά δεν είναι δυνατόν να γίνει μία έκθεση για τα παρεπίμπτοντα αλιεύματα διότι δεν έχουμε δικά μας σκάφη, εννοώ της Κοινότητας, που να αλιεύουν σε αυτή την περιοχή. Η Κοινότητα έχει προσχωρήσει στη Σύμβαση για τη Διατήρηση των Θαλάσσιων Έμβιων Πόρων της Ανταρκτικής, όπως γνωρίζετε, ήδη από το 1982, και πιστεύω ότι από αυτή την άποψη εξακολουθεί να παραμένει σε σχέση με τις τέσσερις τροπολογίες που προτείνετε. Σας έχω ήδη δηλώσει ότι δεν μπορώ να δεχθώ, για τους λόγους που προανέφερα, την τροπολογία αριθ. 1 και την τροπολογία αριθ. 3, όπως επίσης και την τροπολογία που αφορά το πρόγραμμα επιστημονικής παρατήρησης, που έχει ήδη δρομολογηθεί από τις αρχές της δεκαετίας του '90. Αντίθετα η Επιτροπή δεσμεύεται να μεταβιβάζει τα στοιχεία το ταχύτερο δυνατόν. θα μπορούσαμε μάλιστα να μελετήσουμε τη δυνατότητα ενός είδους ομοιογενούς συναρμολόγησης των στοιχείων, αυτό ναι μπορεί να γίνει, χρησιμοποιώντας βεβαίως στοιχεία που έχουν συλλέξει άλλοι.
<P>
Η τελευταία έκθεση είναι του κ. Kofoed. Η Επιτροπή θα ενημερώσει το Κοινοβούλιο σχετικά με τα μέτρα που θα υιοθετήσει για την προστασία των αποθεμάτων άγριου σολωμού στη Βαλτική. θα ενημερώσει το Κοινοβούλιο σχετικά με τις προόδους που έχουν επιτευχθεί από τις διάφορες ομάδες εργασίας που ασχολούνται με το πρόβλημα. δεν μπορεί εντούτοις να αποδεχθεί τις προτεινόμενες τροπολογίες διότι η Διεθνής Επιτροπή Αλιείας στη Βαλτική, εξετάζει τη δυνατότητα πρόβλεψης μιας περιορισμένης αύξησης της αλιείας του λευκού βακαλάου, εκτός δηλαδή από τον καθορισμό μιας ετήσιας συνολικής ποσότητας επιτρεπομένων αλιευμάτων (TAC) που αποτελεί, όπως γνωρίζετε ένα από τα βασικά στηρίγματα της κοινής πολιτικής αλιείας.
<P>
Όσον αφορά τη διαδικασία διαβουλεύσεων με το Κοινοβούλιο, που υποστήριζε ο κ. Kofoed, η Επιτροπή είναι πλήρως διατεθειμένη να ενημερώνει αμέσως το Κοινοβούλιο σχετικά με τις αποφάσεις των διαφόρων τμημάτων της Επιτροπής Διεθνούς Αλιείας στη Βαλτική, μόλις δηλαδή λαμβάνει τα επίσημα έγγραφα. Η Επιτροπή αναλαμβάνει αυτή την υποχρέωση: ο κ. Kofoed γνωρίζει, εντούτοις, ότι το Κοινοβούλιο μπορεί να αποφασίσει μόνο επί επισήμου προτάσεως κανονισμού του Συμβουλίου, που φυσικά έχει παρουσιάσει το ίδιο το Συμβούλιο. Η εν λόγω πρόταση παρουσιάζεται από την Επιτροπή στο Συμβούλιο μόνο όταν λήγει η προθεσμία των 90 ημερών για τις ενδεχόμενες αντιρρήσεις, όπως προβλέπει η Σύμβαση της Βαλτικής.
<P>
Νομίζω συνεπώς ότι διευκρίνισα τη διαδικαστική πλευρά και τη διαδικαστική απλοποίηση, όπως επίσης και ότι ανέλαβα ακριβείς υποχρεώσεις, σχετικά με την ενημέρωση, όσον αφορά την Επιτροπή.
<P>
Κύριε Πρόεδρε, κύριοι βουλευτές, επιτρέψτε μου, στο τέλος αυτών των σύντομων τεχνικών παρατηρήσεων επί των τεσσάρων εκθέσεων, ορισμένες παρατηρήσεις επί θεμάτων γενικότερου χαρακτήρα που ανακινήθηκαν ενώπιον της Ολομέλειας, ειδικότερα όσον αφορά την πρόταση της Επιτροπής για το POP IV. Πριν από όλα θα ήθελα να υπενθυμίσω ότι ο πρόεδρος Arias Caρete μου είχε ζητήσει να προσέλθω στην επιτροπή στις 29 Μαϊου, πράγμα αδύνατο διότι ακριβώς εκείνη την ημέρα η Επιτροπή συζήτησε και ενέκρινε το POP IV: υπήρχε δηλαδή ένα πρόβλημα που δεν έχω ακόμη κατορθώσει να επιλύσω, το πρόβλημα της πανταχού παρουσίας! Δευτερευόντως, στις 26 το απόγευμα η Επιτροπή θα συμμετάσχει, μετά από πρόσκληση του προέδρου, στη συνεδρίαση της Επιτροπής Αλιείας, στην ημερήσια διάταξη της οποίας έχουν εγγραφεί τα στοιχεία του POP IV.
<P>
Στο σημείο αυτό, επιτρέψτε μου να υπενθυμίσω τρία πράγματα: πρώτο, υπάρχει πράγματι μία σειρά παρεξηγήσεων και, ίσως, μία ακατάλληλη ενημέρωση. Λυπάμαι, παραδείγματος χάρη, γιατί απουσιάζει η κ. Malone, αλλά δεν ξέρω πού διάβασε ότι δεν έχει ληφθεί υπόψη η δομή του στόλου. Δεν είναι αλήθεια και δεν έχει γραφεί πουθενά: αντίθετα συμβαίνει το αντίθετο. Όπως γνωρίζετε, υπάρχει μία γενική πρόταση μείωσης της θνησιμότητας ορισμένων αποθεμάτων. Δεν πρόκειται για μία γενικοποιημένη μείωση κατά 40 % του ευρωπαϊκού στόλου, δεν πρόκειται περί αυτού! Το πρόγραμμα προβλέπει μία μείωση της θνησιμότητας ορισμένων αποθεμάτων που βρίσκονατι σε απελπιστικές συνθήκες, μείωση της θνησιμότητας που μπορεί να επιτευχθεί και με τη μείωση του στόλου και/ή με τη μείωση της αλιευτικής δραστηριότητας.
<P>
Αυτή η γενικότερη απόφαση θα πρέπει να συνοδευθεί από 13 εθνικά προγράμματα που η Επιτροπή θα πρέπει να διαπραγματευθεί με τα δεκατρία κράτη μέλη. Υπάρχει συνεπώς μία υποχρέωση στόχου, μία υποχρέωση αποτελέσματος, όπως θα λέγαμε σύμφωνα με τη νομική ορολογία, αλλά το αποτέλεσμα θα μπορούσε να επιτευχθεί με ένα συνδιασμό μείωσης του όγκου των αλιευτικού στόλου και/ή με τη μείωση της αλιευτικής δραστηριότητας.
<P>
Ο στόχος της κατά 40 % μείωσης της θνησιμότητας αφορά ορισμένα από τα αποθέματα που οι εμπειρογνώμονες μας λέγουν ότι βρίσκονται σε απελπιστική κατάσταση. Αυτή τη φορά είχαμε δύο επειτροπές εμπειρογνωμόνων: την παραδοσιακή επιτροπή και επίπλέον την ομάδα Larsen. Πληροφορώ τους βουλευτές, που το γνωρίζουν εξάλλου, ότι κάθε κράτος μέλος εκπροσωπείται σε αυτές τις επιτροπές, ότι οι αποφάσεις των επιτροπών λαμβάνονται ομόφωνα και ότι στο τέλος, αφού συμβουλευτώ τις δύο επιτροπές εμπειρογνωμόνων, σε κάποιον θα πρέπει να πιστέψω: δεν μπορώ να εφεύρω και τρίτη, τέταρτη ή πέμπτη επιτροπή εμπειρογνωμόνων! Είναι προφανές ότι σε παγκόσμιο επίπεδο θα υπάρχει πάντοτε κάποιος εμπειρογνώμονας που δεν θα συμφωνεί με τα συμπεράσματα των συναδέλφων του, αλλά κάποτε, αργά ή γρήγορα, θα πρέπει να λάβουμε μία απόφαση βάσει κάποιων δεδομένων.
<P>
Τρίτο στοιχείο: υπάρχουν κατόπιν αποθέματα όπου η μείωση θνησιμότητας θα είναι μικρότερη, διότι οι συνθήκες όπου βρίσκονται είναι λιγότερο σοβαρές. υπάρχουν αποθέματα που δεν χρειάζονται ακόμη μειώσεις, για τα οποία η Επιτροπή προτείνει να μην υπάρξει η αύξηση που οφείλεται στην τεχνολογική βελτίωση: προτείνεται δηλαδή μείωση κατά 12 % για έξι έτη -2 % κάθε χρόνο- για να αποφευχθεί ακριβώς η αύξηση της αλιευτικής δραστηριότητας που οφείλεται στις τεχνολογικές βελτιώσεις. Εγκαινιάζουμε μία νέα σχέση με τους αλιείς. Θα ήθελα να υπενθυμίσω ότι σχετικά με αυτό το πρόβλημα, πριν να παρουσιάσουμε το POP IV, διαεξαγάγαμε τριανταοκτώ διασκέψεις με τον αλιευτικό κλάδο. Επαναλαμβάνω: τριανταοκτώ. Συνεπώς η πρόταση δεν προέκυψε από μόνη της μία ωραία πρωϊα. Η πρόταση και άλλα διάφορα προβλήματα συζητήθηκαν σε τριανταοκτώ περιφερειακές διασκέψεις. Θα μπορούσε κανείς να αντιτάξει ότι δεν είναι αρκετές: βεβαίως, πενήντα είναι καλύτερες από τριανταοκτώ, αλλά από ένα σημείο και κατόπιν μου φαίνεται ότι και οι τριανταοκτώ αντιπροσωπεύουν μία μεγάλη προσπάθεια. Τώρα έχουμε αρχίσει να πραγματοποιούμε συνεδριάσεις μεταξύ εμπειρογνωμόνων και αλιέων, για να μπορέσουν να συζητήσουν, εφόσον μία από τις αντιρρήσεις είναι ότι οι αλιείς δεν έχουν εμπιστοσύνη στους εμπειρογνώμονες. Βεβαίως, επιτροπές εμπειρογνωμόνων είναι δύσκολο να γίνουν δέκα!
<P>
Η μικρή βιοτεχνικού τύπου αλιεία, που δημιουργεί περισσότερη απσχόληση, έχει αποκλεισθεί από το πρόγραμμα. Η μικρή συνεπώς βιοτεχνικού τύπου αλιεία δεν συμμετέχει στο πρόγραμμα ακριβώς επειδή η Επιτροπή δεν θεωρεί ότι είναι ένας superlarsen , ότι έχει δηλαδή μόνο βιολογικά προβλήματα, αλλά πιστεύει ότι έχει και την ευθύνη των κοινωνικών διαμεσολαβήσεων, για να λαμβάνονται υπόψη και οι κοινωνικές επιπτώσεις. Η βιοτεχνικού τύπου αλιεία, που προσφέρει μεγαλύτερη απασχόληση, δεν θίγεται από αυτό το πρόγραμμα μείωσης. Αλλά για όλα αυτά τα θέματα, κύριοι συνάδελφοι, θα συζητήσουμε, εάν θέλετε, στις 26.
<P>
Όσον αφορά τη galineta , να σας υπενθυμίσω, κύριε βουλευτή, ότι αυτό το είδος του ψαριού που είναι από τα είδη της ελεύθερης αλιείας, δεν έχει ποτέ αλιευθεί από τον ισπανικό στόλο. Ο ισπανικός στόλος άρχισε να ψαρεύει τη σκορπίνα -galineta στα ισπανικά- το Νοέμβριο και το Δεκέμβριο του 1995, όχι πριν. Εάν χρειαστεί να κάνω μία πρόταση TAC ή ποσόστωσης, θα πρέπει να λάβω υπόψη μία περίοδο, και έχει επιλεγεί, όπως και για το NAFO, η περίοδος των πέντε ετών. Επιτρέψτε μου, κύριε βουλευτή, να σημειώσω ότι όταν ένας στόλος έχει αρχίσει να ψαρεύει από δύο μήνες, δεν μπορεί να έχει την ίδια ποσόστωση με το στόλο μιας άλλης χώρας μέλους που ψαρεύει εδώ και χρόνια αυτό το είδος ψαριού. Νομίζω, συνεπώς, ότι ένας ελάχιστος βαθμός λογικής θα μας βοηθούσε όλους μας να είμαστε λίγο πιο υπεύθυνοι.
<P>
Τελευταίο στοιχείο, κύριοι βουλευτές: δεν προτείνω με ευχαρίστηση μειώσεις της αλιευτικής δραστηριότητας, είναι αυτονόητο. θα προτιμούσα να διαχειρίζομαι έναν αναπτυσσόμενο τομέα. Αποτελεί κοινό τόπο, αλλά έτσι είναι. Σας παρακαλώ να πιστέψετε ότι τα προτεινόμενα μέτρα είναι τα ελάχιστα για να εξασφαλισθεί το μέλλον του τομέα. Η λήψη της απόφασης απόκειται στις κυβερνήσεις: ομόφωνα μπορούν και να απορρίψουν την πρόταση της Επιτροπής. Γνωρίζουμε όμως ότι, από τη σκοπιά της δημοκρατικής διαφάνειας, ο καθένας θα πρέπει να αναλάβει τις ευθύνες του. Είναι αλήθεια ότι θα πρέπει να απευθύνουμε σε αυτό τον τομέα ένα μήνυμα εμπιστοσύνης αλλά προσοχή, κύριοι βουλευτές, υπάρχει διαφορά μεταξύ ενός μηνύματος εμπιστοσύνης και ενός μηνύματος ψευδαισθήσεων! Ο τομέας έχει μέλλον αλλά υπό ορισμένες προϋποθέσεις: θα πρέπει να μπορέσει να εκσυγχρονισθεί, να μπορέσει να αλλάξει, να μπορέσει να αντιμετωπίσει τις προκλήσεις, συμπεριλαμβανομένης και της παγκοσμιοποίησης της αγοράς και εκείνης της τεχνολογικής τροποποίησης. Όλοι θα πρέπει υπεύθυνα να το πούμε, γιατί μπορούμε να κάνουμε τα πάντα εκτός από ένα πράγμα, τόσο εσείς όσο και εγώ και οι αλιείς: να πολλαπλασιάσουμε τα ψάρια. Αυτό δεν μπορούμε να το καταφέρουμε! Και εάν δεν υπάρχουν ψάρια θα πάψει να υπάρχει ο τομέας στον οποίο βασίζεται μια βιομηχανία που επικεντρώνει τις ανησυχίες σας, κύριοι βουλευτές, αλλά και τις δικές μου.
<P>
(Χειροκροτήματα)

<SPEAKER ID=128 LANGUAGE="PT" NAME="Cunha">
Ευχαριστώ την κυρία επίτροπο για τις πληροφορίες που μας έδωσε, αλλά έκανα μία ερώτηση που δεν έλαβε απάντηση. Η ερώτησή μου ήταν: ποιος έδωσε στην Επιτροπή τις πληροφορίες στις οποίες βασίζεται μία πρόταση μείωσης κατά 40 % της αλιείας της σαρδέλας στην Πορτογαλία;

<SPEAKER ID=129 LANGUAGE="ES" NAME="Izquierdo Rojo">
Κύριε Πρόεδρε, παρακαλώ την κ. Bonino να ξανακοιτάξει την παρέμβασή μου, γιατί εγώ δεν αναφέρθηκα καθόλου σε εκείνην - που σίγουρα ενήργησε σαν Επίτροπος. Εγώ αναφέρθηκα στη δική μας υπουργό, την ισπανίδα. Και την κατέκρινα που δέχθηκε ασυζητητί όταν άρχισε η διαπραγμάτευση, μείωση της ποσόστωσης κατά 20 % όσον αφορά το κοκκινόψαρο.
<P>
Και είπα ότι σίγουρα είναι λάθος της υπουργού, αλλά δεν εννοούσα την Επίτροπο σε καμία περίπτωση.

<SPEAKER ID=130 LANGUAGE="EN" NAME="Gallagher">
Κύριε Πρόεδρε, θα ήθελα να ρωτήσω την Επίτροπο εάν προτίθεται να απαντήσει για το σημαντικότατο θέμα της ασφάλειας. Η ασφάλεια θα πρέπει να αποτελεί τον πρώτιστο στόχο της Επιτροπής, του Κοινοβουλίου και του Συμβουλίου. Στην Ιρλανδία υπάρχει ένα πολύ σοβαρό πρόβλημα. Εάν οι αλιείς προσπαθήσουν να βελτιώσουν την ασφάλεια των σκαφών τους παρεμποδίζονται από τις ιρλανδικές αρχές και την Επιτροπή οι οποίες δηλώνουν ότι οι αλιείς αυξάνουν τη δυναμικότητα των σκαφών τους. Αυτό είναι εντελώς αναληθές. Κάνουν τα σκάφη ασφαλέστερα. Δεν αυξάνουν τη δυναμικότητα των σκαφών. Δεν αυξάνουν τη χωρητικότητα των σκαφών. Μπορεί να αυξάνουν το τονάζ αλλά δεν υπάρχει καμία σχέση μεταξύ των δύο και η Επίτροπος Bonino θα πρέπει να αναλάβει να εξετάσει το θέμα και να διασφαλίσει ότι τα σκάφη θα γίνουν ασφαλέστερα. Διαθέτουμε ένα γηράσκοντα αλιευτικό στόλο και το παραπάνω γεγονός θα πρέπει να ληφθεί υπόψη.

<SPEAKER ID=131 LANGUAGE="ES" NAME="Fraga Estιvez">
Κύριε Πρόεδρε, δεν μου αρέσει να μιλώ στο Ευρωπαϊκό Κοινοβούλιο για θέματα εθνικής πολιτικής, αλλά στην προκειμένη περίπτωση, όταν μια ισπανίδα σοσιαλίστρια βουλευτής τα βάζει με μία υπουργό, νομίζω πως πρέπει να της εξηγήσουμε ποιό είναι το πρόβλημα.
<P>
Δεν πρόκειται για λάθος της υπουργού μας. Ο ισπανικός στόλος ζητά εδώ και χρόνια άδειες από το Υπουργείο Γεωργίας της Αλιείας της Ισπανίας, την εποχή της σοσιαλιστικής κυβέρνησης, για να ψαρέψει κοκκινόψαρο στη ζώνη NAFO. Το προηγούμενο Υπουργείο, το σοσιαλιστικό, τους τις αρνιόταν επανειλημμένα. Τώρα, όταν καθορίστηκε το ΣΕΑ και οι ποσοστώσεις, που βασίζονται σε ιστορικά δικαιώματα, το πρόβλημα είναι ότι δυστυχώς δεν είχαμε ιστορικά δικαιώματα στον προκείμενο στόλο. Αυτό ήταν το πρόβλημα, κυρία Izquierdo Rojo. Και το πρόβλημα δεν είναι της υπουργού μας αλλά της σοσιαλιστικής κυβέρνησης.

<SPEAKER ID=132 NAME="Bonino">
Κύριε Πρόεδρε, ως συνήθως, η συζήτηση για την αλιεία προξενεί μεγάλο ενδιαφέρον.
<P>
Συγχωρείστε με, διότι ετέθησαν πολλές ερωτήσεις, στις οποίες δεν μπόρεσα να απαντήσω ατομικά, αλλά θα συναντηθούμε και πάλι στις 26. Όσον αφορά την έκθεση σχετικά με τις επιστημονικές πληροφορίες για τις σαρδέλλες, οι πληροφορίες αυτές διαβιβάστηκαν ήδη δύο φορές στο Διεθνές Συμβούλιο εξερεύνησης της θάλασσας, τον οργανισμό που συγκεντρώνει τους καλύτερους επιστήμονες, συμπεριλαμβανομένων και πορτογάλων. Έχω ήδη αναφέρει εδώ ποιά ήταν η κατάσταση όσον αφορά τις σαρδέλλες, και μάλιστα στα πορτογαλικά ύδατα τον προηγούμενο χρόνο. Συνεπώς, το πρόβλημα δεν είναι νέο.
<P>
Όσον αφορά το θέμα που θέτετε σχετικά με την ασφάλεια, το ΡΟΡ 4 προβλέπει ακριβώς τη δημιουργία εγκαταστάσεων για την αύξηση της ασφάλειας στη θάλασσα, υπό την προϋπόθεση να είναι συμβατές προς την ανάγκη διατήρησης των πόρων. Συμφώνως προς το άρθρο 10 του κανονισμού 36/99, ο εκσυγχρονισμός του αλιευτικού στόλου, ιδίως για λόγους υγιεινής και ασφάλειας της εργασίας ή για την προσφυγή σε επιλεκτικά εργαλεία, συνεχίζει να αποτελεί προτεραιότητα των διαρθρωτικών προγραμμάτων. Ο εκσυγχρονισμός αυτός δεν πρέπει να παρασύρει σε κατεύθυνση αντίθετη προς τους στόχους αναθεώρησης των αλιευτικών ικανοτήτων. Στο πλαίσιο αυτό, είναι λοιπόν δυνατόν να πραγματοποιηθεί, ακόμα και στο ΡΟΡ 4.
<P>
Ελπίζω ότι απάντησα έτσι στην ερώτηση. Δεν θα επανέλθω στα εθνικά προβλήματα, παρά μόνον για να επιβεβαιώσω ότι είναι η πρώτη φορά που θεσπίζεται μέγιστη επιτρεπόμενη ποσότητα αλιευμάτων γι' αυτό το είδος αλιεύματος. Προσθέτω ότι η Επιτροπή, όπως και τα κράτη μέλη, απεδείχθησαν, μετά μακρά συζήτηση, λογικοί και κατάλαβαν καλά ποιός έχει ιστορικά δικαιώματα και ποιός δεν έχει. Δεν θέλω να ξαναρχίσω τη συζήτηση, αλλ' απλώς να διευκρινίσω ποιά ήταν η πρόταση της Επιτροπής.

<SPEAKER ID=133 NAME="Πρόεδρος">
Η συζήτηση έληξε.
<P>
Η ψηφοφορία επί των τεσσάρων εκθέσεων θα γίνει αύριο, στις 12 το μεσημέρι.

<CHAPTER ID=7>
Ασκηση του επαγγέλματος του δικηγόρου
<SPEAKER ID=134 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Φονταίν (Α4-0146/96), εξ ονόματος της Επιτροπής Νομικών Θεμάτων και Δικαιωμάτων των Πολιτών, επί της πρότασης οδηγίας του Ευρωπαϊκού Κοινοβουλίου και του Συμβουλίου όσον αφορά την διευκόλυνση της άσκησης του επαγγέλματος του δικηγόρου σε μόνιμη βάση σε άλλο κράτος μέλος από εκείνο στο οποίο αποκτήθηκε ο επαγγελματικός τίτλος (COM(95)0572 - C4-0125/95-94/0299 (COD)).

<SPEAKER ID=135 NAME="Fontaine">
Κύριε Πρόεδρε, αγαπητοί συνάδελφοι, η έκθεση που έχω την τιμή να υποβάλω στο Σώμα, εξ ονόματος της νομικής επιτροπής του Ευρωπαϊκού Κοινοβουλίου, αφορά την ελευθερία εγκατάστασης των δικηγόρων. Πρόκειται για φάκελλο που δεν πρέπει να διστάσουμε να χαρακτηρίσουμε ακανθώδη, δεδομένου ότι έχει προκαλέσει, καθόλη τη διάρκεια των τελευταίων αυτών μηνών, έντονες συζητήσεις, για να μην πω έντονες πολεμικές, στους ενδιαφερόμενους κύκλους.
<P>
Σήμερα, ευτυχώς, έχει φθάσει η ώρα του κατευνασμού, και έτσι, κύριε Πρόεδρε, αγαπητοί συνάδελφοι, το κλίμα, μέσα στο οποίο θα προσπαθήσω να απαντήσω σε μερικά από τα ουσιώδη ερωτήματα που έθεσαν ορισμένοι απολύτως ευλόγως κάποια στιγμή, είναι περισσότερο ήρεμο.
<P>
Και κατ' αρχήν, γιατί ειδική κοινοτική οδηγία για τους δικηγόρους, τη στιγμή που ο σεβασμός της επικουρικότητας παραμένει, ασφαλώς, λέξη-κλειδί; Διότι, απλώς και μόνο, η συνθήκη μας έχει δώσει την εντολή να εξασφαλίσουμε την ελευθερία εγκατάστασης σε όλα τα επαγγέλματα που αποτελούν αντικείμενο ρύθμισης στο εσωτερικό των κρατών μελών. Αλλά και επειδή, εδώ και τέσσερα χρόνια, το σύνολο των ενδιαφερομένων επαγγελματιών - με μόνη εξαίρεση το Λουξεμβούργο όπου, όπως γνωρίζουμε, επικρατεί κατάσταση πολύ μεγάλης έκθεσης στην ελεύθερη δραστηριότητα αλλοδαπών - ζητά κατηγορηματικά αυτή την οδηγία.
<P>
Τους ρωτήσαμε γιατί και θυμάμαι το συνάδελφό μας Jean-Pierre Cot να απευθύνεται στον πρόεδρο του Συμβουλίου των ευρωπαϊκών δικηγορικών συλλόγων. Διότι, όπως απέδειξε η εμπειρία, η γενική οδηγία που ψηφίσαμε το 1989 και εφαρμόζεται από το 1991 απέδειξε, όσον αφορά το επάγγελμα του δικηγόρου, τα κενά της, τα όριά της, τις ανεπάρκειές της. Έτσι, η δοκιμασία επάρκειας για την ένταξη σε δικηγορικό σύλλογο άλλης χώρας χρησιμοποιήθηκε πολύ συχνά ως αποτελεσματικό προστατευτικό εμπόδιο.
<P>
Έτσι, συνεχίζει να αμφισβητείται η δυνατότητα μόνιμης άσκησης της δραστηριότητας με τον τίτλο καταγωγής υπό συνθήκες που να υπερβαίνουν το περιορισμένο και προσωρινό πλαίσιο μιας παροχής υπηρεσιών. Και την ίδια στιγμή που η ελευθερία εγκατάστασής τους περιορίζεται επιτήδεια κατ' αυτό τον τρόπο, οι δικηγόροι της Ένωσης γίνονται οι ανίσχυροι μάρτυρες της εξάπλωσης, στις ίδιες τις χώρες τους, μεγάλων πολυτομεακών γραφείων αμερικανικής ή ιαπωνικής προέλευσης ή έμπνευσης τα οποία, ξεφεύγοντας από τα εμπόδια, έρχονται να απομυζήσουν την ευρωπαϊκή αγορά του δικαίου.
<P>
Η Ευρωπαϊκή Επιτροπή άκουσε αυτή την έκκληση. Ετοίμασε πρόταση οδηγίας, η οποία μας υποβλήθηκε το Μάρτιο 1995. Αυτή η πρόταση οδηγίας αποτελούσε, υπό τις γνωστές πολύ δυσχερείς συνθήκες, μια πρώτη βάση εργασίας, από την οποία, αγαπητοί συνάδελφοι, προσπαθήσαμε να επιλύσουμε αυτό που θα αποκαλέσω τετραγωνισμό του κύκλου. Τι σημαίνει αυτό; Σημαίνει ότι, όσο, στο εσωτερικό του επαγγέλματος, η βούληση θέσπισης οδηγίας ήταν, όπως είπα, σχεδόν ομόφωνη, τόσο η αντιπαράθεση των θέσεων όσον αφορά το περιεχόμενο αυτής της οδηγίας ήταν ιδιαίτερα σθεναρή. Έτσι, ορισμένοι ήθελαν να διατηρηθεί η δοκιμασία επάρκειας για την εγγραφή σε δικηγορικό σύλλογο υποδοχής και να επιτραπεί οριστικά η άσκηση με τον τίτλο καταγωγής. Ενώ άλλοι, αντιθέτως, ήθελαν να καταργηθεί η δοκιμασία επάρκειας και να απαγορευθεί η άσκηση με τον τίτλο καταγωγής πέραν ενός ορισμένου χρονικού διαστήματος.
<P>
Αν επιτύχαμε - και, ασφαλώς, δεν θα ήθελα να προδικάσω την ψήφο της ολομέλειας του Σώματος αύριο το πρωί - αυτή την αδύνατη αποστολή, αν επιτύχαμε να συμβιβάσουμε τα ασυμβίβαστα, να συγκεντρώσουμε ευρεία πλειοψηφία γύρω από τις γενικές γραμμές μιας συναίνεσης, αυτό οφείλεται, επιθυμώ να το επισημάνω, στο πολύ μεγάλο αίσθημα ευθύνης που έδειξε κάθε μέλος της νομικής επιτροπής μας. Δύο επιταγές μας καθοδήγησαν: η προσεκτική ακρόαση των εκπροσώπων του επαγγέλματος, ο σεβασμός του πνεύματος και του γράμματος της συνθήκης, όπως φωτίζεται από την πρόσφατη νομολογία της απόφασης Gebhard. Και θα προσθέσω, ασφαλώς, την κοινή πολιτική βούληση επίτευξης αποτελέσματος.
<P>
Θα ήθελα να σας πω, αγαπητοί συνάδελφοι, ότι εξετίμησα απεριόριστα αυτή τη συνεργασία. Τα πράγματα δεν ήσαν εύκολα για κανέναν από μας, ούτε για τους Γερμανούς συναδέλφους, ούτε για τους βρετανούς συναδέλφους, ούτε για τους ισπανούς συνδέλφους, ούτε για την εισηγήτρια, πολύ περισσότερο που ανήκει σε μια από τις εθνικότητες, ας μην το κρύψουμε, που έχουν αλλάξει τις περισσότερες απόψεις για το θέμα. Ούτε για σας, δεδομένου ότι οι παραχωρήσεις δεν μπορούσαν παρά να είναι αμοιβαίες και καθένας γνώριζε ότι στο τέλος, κανείς από μας δεν θα μπορούσε να είναι απολύτως ικανοποιημένος.
<P>
Θα ήθελα να αποτίσω επίσης φόρο τιμής στο πολύ μεγάλο πολιτικό αίσθημα του Επιτρόπου Monti, ο οποίος κατανόησε και αποδέχθηκε τις αναγκαίες εξελίξεις που του προτείναμε.
<P>
Αγαπητέ Επίτροπε Monti, μας ακολουθήσατε με μεγάλη προσοχή και πολιτική νοημοσύνη σε μια οδό που ήταν ωστόσο σπαρμένη με παγίδες. Με την ιδιότητα της εισηγήτριας, σας ευχαριστώ.
<P>
Ο συμβιβασμός που υιοθετήσαμε είναι, το πιστεύω ειλικρινά, απολύτως ισόρροπος. Η ένταξη στο δικηγορικό σύλλογο υποδοχής διευκολύνεται με την κατάργηση της δοκιμασίας επάρκειας. Αλλά η αρχή υποδοχής θα μπορεί να εξακριβώνει ότι ο υποψήφιος έχει ασκήσει το επάγγελμα πραγματικά και σοβαρά για τον απαιτούμενο χρόνο. Η απεριόριστη χρονικά άσκηση υπό τον τίτλο καταγωγής είναι δεδομένη, αλλά ο κοινοτικός πολίτης που θα αρνηθεί την ένταξη στο δικηγορικό σύλλογο υποδοχής και θα επιλέξει να ασκήσει το επάγγελμα με μόνο τον τίτλο καταγωγής του θα υπόκειται στους ίδιους επαγγελματικούς και δεοντολογικούς κανόνες με το συνάδελφό του του δικηγορικού συλλόγου υποδοχής. Σχετικά, θα ήθελα να μας διευκρινίσει ο Επίτροπος Monti αυτή τη σημαντική εγγύηση. Τέλος, οργανώνεται η ομαδική άσκηση, αλλά φροντίσαμε να προστατεύσουμε τους δικηγόρους από κάθε κίνδυνο άγριου ανταγωνισμού προερχόμενου από άλλα επαγγέλματα.
<P>
Κύριε Πρόεδρε, αγαπητοί συνάδελφοι, αν αύριο η ολομέλεια υπερψηφίσει, όπως το εύχομαι, αυτό το συμβιβασμό, ελπίζω ολόψυχα ότι θα συμβάλει στον οριστικό κατευνασμό τόσο των φόβων, όσο και των προστατευτικών υπολειμμάτων που θα μπορούσαν να υπάρχουν εδώ κι εκεί. Διότι υπάρχει επείγουσα ανάγκη να οργανωθεί το ευρωπαϊκό επάγγελμα του δικηγόρου, ούτως ώστε να προσαρμοστεί στο αναπόδραστο γεγονός της παγκοσμιοποίησης των εμπορικών συναλλαγών. Υπάρχει επείγουσα ανάγκη να επωφεληθούν οι δικηγόροι της Ένωσης της νέας ελευθερίας που θα τους προσφέρει η οδηγία, να συνάψουν οργανικές σχέσεις μεταξύ των γραφείων τους, να μπορέσουν να ιδρύσουν ευρωπαϊκά γραφεία που να μπορούν να αντισταθούν στον ανταγωνισμό των μεγάλων εξωκοινοτικών γραφείων.
<P>
Τέλος, υπάρχει επείγουσα ανάγκη να μπορέσουν να δημιουργήσουν ευρωπαϊκή εταιρική σχέση, ούτως ώστε να μπορέσουν να ανεβάσουν ακόμα περισσότερο το επίπεδο των υπηρεσιών τους και να νικήσουν τις προκλήσεις που θα χρειαστεί τα αντιμετωπίσει τα επόμενα χρόνια αυτό το επάγγελμα που είναι ιδιαίτερα ευγενές, διότι συμβολίζει κατ' εξοχήν την ευρωπαϊκή δημοκρατία μας.
<P>
(Χειροκροτήματα)

<SPEAKER ID=136 LANGUAGE="DE" NAME="Rothley">
Kύριε Πρόεδρε, αξιότιμη συνάδελφε κυρία Fontaine, κατ' αρχήν τις θερμότερες ευχαριστίες μου για την επιμέλεια και την προσοχή με την οποία επεξεργασθήκατε το κείμενο, καθώς και για την προθυμία σας για συνεργασία, που οδήγησε τελικά σ' ένα εξαιρετικό αποτέλεσμα. Θα ήθελα να κάνω την εξής έκκληση στον Eπίτροπο Monti: Kαταβάλαμε πραγματικά μεγάλη προσπάθεια και πετύχαμε, κατά τη γνώμη μου, ένα πολύ καλό αποτέλεσμα. Oι δικηγόροι χρειάζονται την οδηγία, κι ελπίζω ότι η Eπιτροπή θα πάρει θέση επί του θέματος και θα ακολουθήσει, κατά το δυνατόν, τις προτάσεις του Kοινοβουλίου.
<P>
Yπήρξε επιτέλους κίνηση στους ευρωπαίους δικηγόρους. H εσωτερική αγορά δημιούργησε μια πληθώρα διασυνοριακών οικονομικών δραστηριοτήτων: ιδρύσεις επιχειρήσεων, συγχωνεύσεις, υποκαταστήματα και συνεργασίες. Σ' αυτά προστίθεται και το ότι οι άνθρωποι δραστηριοποιούνται ολοένα και περισσότερο πέρα από τα σύνορα, όχι μόνον οικονομικά. Oι δικηγόροι, για πάρα πολύ μεγάλο χρονικό διάστημα, θεωρούσαν τον εαυτό τους μέρος της εκάστοτε κρατικής δικαιοσύνης και όχι συμβούλους, των οποίων τις υπηρεσίες χρειάζονται πέρα από τα σύνορα.
<P>
Θα ήθελα να ευχαριστήσω κατηγορηματικά το CCBE, το Συμβούλιο Δικηγορικών Συλλόγων της Eυρωπαϊκής Kοινότητας. Συνέβαλε σημαντικά σε μια διαφορετική αντίληψη για τις δικηγορικές δραστηριότητες, και πάνω από μια δεκαετία τάσσεται υπέρ της διευκόλυνσης της άσκησης του επαγγέλματος του δικηγόρου σε άλλα κράτη μέλη. Xωρίς την επιμονή του και τις επιβοηθητικές προτάσεις του επί της πρότασης οδηγίας που συζητάμε σήμερα, δεν θα ήμασταν εκεί που είμαστε τώρα.
<P>
Στα μέσα της δεκαετίας του '70 το Eυρωπαϊκό Δικαστήριο, στη βασική του απόφαση για την υπόθεση Reyners, αποφάσισε ότι η δικηγορική δραστηριότητα υπόκειται στην ελευθερία της παροχής υπηρεσιών και στην ελευθερία της εγκατάστασης. Eίκοσι χρόνια μετά, είμαστε έτοιμοι επιτέλους να υλοποιήσουμε στην πράξη αυτή την επιταγή του πρωτογενούς κοινοτικού δικαίου, όσον αφορά το δικαίωμα της εγκατάστασης.
<P>
Mετά την οδηγία του 1977 για την παροχή υπηρεσιών, και την οδηγία του 1988 για την αμοιβαία αναγνώριση των τίτλων σπουδών πανεπιστημιακής εκπαίδευσης, των οποίων τα πρακτικά αποτελέσματα, όπως διαπίστωσε η Eπιτροπή, δεν είναι ικανοποιητικά, έχουμε επιτέλους τώρα μια πρόταση οδηγίας που αφορά τη διευκόλυνση της άσκησης του επαγγέλματος του δικηγόρου σε άλλο κράτος μέλος. H οδηγία είναι απαραίτητη. Πρώτον: Διευκρινίζει ότι ο δικηγόρος επιτρέπεται να εγκατασταθεί, χωρίς χρονικούς περιορισμούς, υπό τον επαγγελματικό τίτλο του κράτους καταγωγής, σε οποιοδήποτε άλλο κράτος μέλος, προκειμένου να παράσχει εκεί συμβουλευτικές υπηρεσίες και μάλιστα σύμφωνα με το δίκαιο της χώρας υποδοχής. H διευκρίνιση αυτή είναι απαραίτητη επειδή, παρά την απόφαση του Eυρωπαϊκού Δικαστηρίου στην υπόθεση Gebhard της 30ης Nοεμβρίου 1995, εξακολουθεί να αμφισβητείται ακόμη το δικαίωμα αυτό. Γι' αυτό και σας θυμίζω την πιο σημαντική φράση στην απόφαση αυτή: »H ένταξη σε μια επαγγελματική κατηγορία δεν μπορεί να θεωρηθεί ως καταστατικό στοιχείο της εγκατάστασης.»
<P>
Δεύτερον: H ένταξη ενός δικηγόρου, που θα ήθελε να εγγραφεί στο δικηγορικό σύλλογο του κράτους υποδοχής, θα πρέπει να διευκολυνθεί. Δεν θα πρέπει να υποβάλλεται πλέον στη δοκιμασία επάρκειας που αναφέρεται στην οδηγία για την αναγνώριση των διπλωμάτων σπουδών, αλλά θα μπορεί να αποδεικνύει την επάρκειά του μετά από τριετή πρακτική δραστηριότητα στο κράτος μέλος υποδοχής. H διάταξη αυτή - κι αυτό θα ήθελα να το υπογραμμίσω - συνάδει με την νομολογία του Eυρωπαϊκού Δικαστηρίου, το οποίο, στην υπόθεση Bλασσοπούλου το 1981, σε μια εποχή που μόλις είχε αρχίσει να εφαρμόζεται η οδηγία για την αναγνώριση των τίτλων σπουδών, πήρε μια σημαντική απόφαση. Σύμφωνα μ' αυτή, τα κράτη μέλη υποχρεώνονται να λαμβάνουν υπόψη τις αποδείξεις επάρκειας που απέκτησε ο δικηγόρος στη χώρα καταγωγής του για την άσκηση του ίδιου επαγγέλματος. Aν οι γνώσεις και οι ικανότητες του δικηγόρου δεν ανταποκρίνονται στις ειδικές γνώσεις που αναμένει απ' αυτόν το κράτος υποδοχής, τότε μπορεί αυτό να απαιτήσει να τις έχει αποκτήσει αλλού, για παράδειγμα στην πρακτική επαγγελματική δραστηριότητα. Σύμφωνα με την απόφαση αυτή λοιπόν, ο δικηγόρος έχει το δικαίωμα να αποδείξει την επάρκειά του με επιτυχημένη επαγγελματική δραστηριότητα.
<P>
Συνεπώς, η υπόθεση Bλασσοπούλου αποτελεί τη βάση της προτεινόμενης τώρα διάταξης από την Eπιτροπή Nομικών Θεμάτων και Δικαιωμάτων των Πολιτών, εφόσον πρόκειται για την ένταξη στο δικηγορικό σύλλογο του κράτους υποδοχής. H διάταξη την οποία προτείνει με μεγάλη πλειοψηφία η Eπιτροπή Nομικών Θεμάτων και Δικαιωμάτων των Πολιτών, είναι ισορροπημένη και φιλελεύθερη. Eκτός τούτου είναι και γενναία. Έχει κι ένα στοιχείο ευρωπαϊκού πνεύματος που συχνά σήμερα λείπει. Mια και είπα μόλις τώρα ότι η πρόταση της Eπιτροπής Nομικών Θεμάτων και Δικαιωμάτων των Πολιτών είναι γενναία, θα ήθελα να ευχαριστήσω την κυρία εισηγήτρια όχι μόνον για την επιμέλειά της, αλλά και για την γενναιότητά της.

<SPEAKER ID=137 LANGUAGE="DE" NAME="Lehne">
Kύριε Πρόεδρε, κυρίες και κύριοι, πιστεύω πράγματι πως είναι μια πολύ σημαντική οδηγία αυτή που έχουμε να πραγματευθούμε εδώ, σε πρώτη ανάγνωση. Eξακολουθεί, όπως και παλιά, να υπάρχει ένας αριθμός επαγγελμάτων μέσα στην Eυρωπαϊκή Ένωση, αν και μικρός, για τα οποία δεν ίσχυαν μέχρι τώρα τα προβλεπόμενα στη Συνθήκη δικαιώματα της ελεύθερης εγκατάστασης και της ελεύθερης παροχής υπηρεσιών. Oι δικηγόροι συμπεριλαμβάνονταν στην ομάδα αυτή, επειδή, όπως ήταν φυσικό, υπήρχαν περιορισμοί στην άσκηση του δικηγορικού επαγγέλματος, λόγω των διαφορετικών νομικών συστημάτων.
<P>
Γι' αυτό και επιδοκιμάζω ιδιαίτερα το ότι υποβλήθηκε εδώ μια οδηγία που λύνει ακριβώς αυτό το πρόβλημα και παραχωρεί, κατά βάσιν, και στους δικηγόρους τα δικαιώματα που έχει οποιοσδήποτε ευρωπαίος πολίτης στην άσκηση της επαγγελματικής του δραστηριότητας μέσα στην Eυρώπη. Aυτή αποτελεί πολύ βασική πρόοδο και είναι μια διάταξη που χρειαζόταν εδώ και πολύ καιρό. Aυτός είναι και ο λόγος για τον οποίο οι δικηγόροι, στη μεγάλη τους πλειοψηφία, συνηγορούν υπέρ του να γίνει σύντομα ευρωπαϊκή νομοθεσία μια τέτοια οδηγία. Ωστόσο είναι πολύ φυσικό - και πώς αλλιώς θα μπορούσε να είναι με τους δικηγόρους - να μην συμφωνούμε, όσον αφορά το ερώτημα τι θα πρέπει να συμπεριληφθεί στην οδηγία αυτή και πώς θα πρέπει να λυθούν τα προβλήματα. Eδώ, μέσα στο δικηγορικό σύλλογο, υπήρξαν σαφώς διαφορές στο θέμα του «πώς», ωστόσο καμιά διαφορά δεν υπήρξε στο θέμα του «μήπως δεν θα 'πρεπε» να γίνει η ρύθμιση αυτή. Γι' αυτό και ήταν καθήκον της αρμόδιας επιτροπής, και αύριο θα είναι καθήκον του Σώματός μας, να αποφασίσει για την επίλυση του ερωτήματος «πώς». Nομίζω πως βρήκαμε μια πραγματικά βιώσιμη συμβιβαστική λύση στη Eπιτροπή Nομικών Θεμάτων, χάρη κυρίως στη βοήθεια, αλλά και στη διαλλακτικότητα που επεδείκνυαν συνεχώς όλοι οι συμμετέχοντες, και ιδιαίτερα η κυρία εισηγήτρια, κατά τη διάρκεια της συζήτησης του θέματος.
<P>
Eπρόκειτο κυρίως για δύο σημεία τριβής: πρώτον, για το θέμα του να διατηρηθεί μια δοκιμασία επάρκειας. Eμείς ταχθήκαμε υπέρ της δυνατότητας κατάργησής της, εφόσον ο δικηγόρος μπορεί να αποδείξει, στη χώρα που εγκαθίσταται και στην οποία θα ασκήσει το επάγγελμά του, επαρκή επαγγελματική δραστηριότητα. Ήταν μια γενναία απόφαση, αντίθετη στην άποψη μιας συγκεκριμένης πλειοψηφίας, τόσο μέσα στο δικηγορικό σώμα όσο και μέσα στις συμμετέχουσες κυβερνήσεις, οι οποίες, ως γνωστόν, θα ερωτηθούν στην περαιτέρω νομοθετική διαδικασία για τις απόψεις τους.
<P>
Tο δεύτερο σημείο ήταν το θέμα της αποκαλούμενης υποχρεωτικής ένταξης. Eδώ, αρχικά, η Eπιτροπή είχε προτείνει να έχει ο δικηγόρος, μετά παρέλευση ενός ορισμένου χρονικού διαστήματος, τη δυνατότητα να αποφασίσει, είτε να γίνει πλήρες μέλος του τοπικού δικηγορικού συλλόγους είτε να ξαναεπιστρέψει στην πατρίδα του. H αρμόδια επιτροπή αποφάσισε εδώ να εγκαταλείψει την αρχή της υποχρεωτικής ένταξης, διότι απλούστατα είχαμε όλοι την άποψη πως αυτό αντιβαίνει στην αρχή της αμοιβαίας εμπιστοσύνης. Δεν έχει νόημα να επιτρέπουμε σ' έναν δικηγόρο την άσκηση του δικηγορικού επαγγέλματος σε μια ξένη χώρα και στη συνέχεια να του λέμε, μόνον και μόνον λόγω της λήξης μιας ορισμένης προθεσμίας, πως δεν επιτρέπεται πλέον να το ασκεί, εκτός κι αν γίνει και τυπικά μέλος του εθνικού δικηγορικού συλλόγου. Kαι σ' αυτό το βασικό σημείο προτείνουμε εμείς, ως αρμόδια επιτροπή, στο Σώμα μια απόφαση.
<P>
Έχω, μαζί με την ομάδα μου, την πεποίθηση πως με την έκθεση αυτή, υποβάλουμε μια πρόταση που και στο Συμβούλιο θα 'πρεπε να γίνει συμβιβαστικά δεκτή και που, άλλωστε, σε γενικές γραμμές, είναι κατ' αρχήν αποδεκτή από όλους, σύμφωνα με όλα όσα ακούμε από τους δικηγορικούς συλλόγους σ' ολόκληρη την Eυρώπη. Γι' αυτό και απευθύνω έκκληση προς το Συμβούλιο, να μην μπλοκάρει, εξαιτίας του ότι δεν παίρνονται αποφάσεις και χάριν του συμφέροντος αυτών των επαγγελματικών ομάδων, μια σοβαρή απόφαση, αλλά να προωθήσει περαιτέρω το νομοσχέδιο αυτό, σύμφωνα με το πνεύμα που θα αποφασίσουμε αύριο, με συντριπτική πλειοψηφία ελπίζω, και να εγκρίνει μια κοινή θέση που να ανταποκρίνεται στην πρόταση αυτή.
<P>
Aπό τις συνομιλίες που είχαμε μέχρι τώρα με την Eπιτροπή, υποθέτω πως αυτή θα δεχθεί, κατά βάσιν, τις προτεινόμενες από την Eπιτροπή Nομικών Θεμάτων και Δικαιωμάτων των Πολιτών τροποποιήσεις, παρόλο που μέχρι τώρα δεν έχει εκφραστεί επίσημα επ' αυτών. Σίγουρα, όμως, θα το κάνει τις επόμενες ημέρες, ή ακριβέστερα κατά τη διάρκεια της σημερινής ή αυριανής συνεδρίασης.
<P>
Σε γενικές γραμμές, η Oμάδα του EΛK υποστηρίζει την παρούσα έκθεση στη μορφή που πήρε μετά τις τροποποιήσεις από την Eπιτροπή Nομικών Θεμάτων και Δικαιωμάτων των Πολιτών. Oι προτεινόμενες τροποποιήσεις αποτελούν ευρεία συμβιβαστική λύση ανάμεσα στα εθνικά συμφέροντα, στα συμφέροντα των δικηγόρων, καθώς και στις διαφορετικές απόψεις των πολιτικών ομάδων.

<SPEAKER ID=138 LANGUAGE="IT" NAME="Florio">
Κύριε Πρόεδρε, κύριοι της Επιτροπής, κύριοι συνάδελφοι, η ομάδα Ένωση για την Ευρώπη που εκπροσωπώ συμφωνεί με το πνεύμα της πρότασης που ενεκρίθη από την επιτροπή μας. Επιθυμώ συνεπώς να επωφεληθώ της ευκαιρίας και να ευχαριστήσω την κ. Fontaine για την πολύτιμη εργασία της και να προσθέσω και τις δικές μου ευχαριστίες σε εκείνες που η κ. Fontaine απηύθηνε στον επίτροπο Monti για την προσεκτική και χρήσιμη συνεργασία του με την Επιτροπή Νομικών Θεμάτων κατά την επεξεργασία της σημαντικής αυτής πρότασης.
<P>
Προσωπικά πιστεύω ότι ο επιτευχθείς συμβιβασμός, που στην ουσία ικανοποιεί και τις απόψεις της ευρωπαϊκής οργάνωσης δικηγόρων, θα ευνοήσει, και είναι σκόπιμο να τονισθεί, την ανάπτυξη του δικηγορικού επαγγέλματος ενώ συγχρόνως θα επιτρέψει την αντιμετώπιση του δημιουργούντος φόβους ανταγωνισμού από τρίτες χώρες, όπως η ίδια η συνάδελφος Fontaine σημείωσε.
<P>
Οι ομιλητές που προηγήθηκαν υπογράμμισαν τα καινοτόμα χαρακτηριστικά σε σχέση με την πρόταση της Επιτροπής και που βασικά συνίστανται στην κατάργηση της δοκιμασίας επάρκειας που κατά κάποιο τρόπο φαινόταν να ξαναβάζει από το παράθυρο εκείνο τον προστατευτισμό που θέλαμε να βγάλουμε από την πόρτα, και την κατάργηση της αρχής της υποχρεωτικής εγγραφής στο δικηγορικό σύλλογο της χώρας υποδοχής.
<P>
Πιστεύω ότι η οδηγία, εάν εγκριθεί όπως έχει προωθηθεί από την Επιτροπή, θα ενισχύσει το δικηγορικό επάγγελμα, όπως έλεγα στην αρχή της παρέμβασής μου. Θα ήθελα από το έδρανο του Ευρωπαϊκού Κοινοβουλίου να κάνω μία ευχή: έχω επαληθεύσει ότι στο πλαίσιο των δεκαπέντε κοινοτικών χωρών μόνο δύο, μεταξύ των οποίων και η δική μου, αποκλείουν σήμερα τη δυνατότητα άσκησης του επαγγέλματος σε συναιτερική μορφή. Εύχομαι συνεπώς οι εσωτερικές νομοθεσίες αυτών των δύο χωρών να μπορέσουν να ξεπεράσουν αυτό το ζήτημα που αποτελεί εμπόδιο στον εκσυγχρονισμό του επαγγέλματος.

<SPEAKER ID=139 LANGUAGE="FR" NAME="Wijsenbeek">
Κύριε Πρόεδρε, με μεγάλη χαρά βλέπω τον εισηγητή μας στο ρόλο που έχει αναλάβει, διότι πρόσφατα ζήσαμε μαζί κάποιες περιπέτειες σε μια συνδιαλλαγή, αλλά, τώρα, ανοικτά, μπορώ να τον αντικρούσω λίγο.
<P>
Κύριε Πρόεδρε, η εισηγήτρια αναφέρθηκε σε τετραγωνισμό του κύκλου και σε έναν αποδεκτό συμβιβασμό, με τον οποίο όλοι θα μπορούσαν να είναι ικανοποιημένοι και ευχαριστημένοι, επειδή εν κατακλείδι επιτρέπει την ελεύθερη εγκατάσταση όλων. Όμως για τους Φιλελεύθερους αυτό δεν είναι αρκετό διότι φρονούμε ότι δεν υπάρχει κανένας λόγος να υπάρξει μια διαφορετική ρύθμιση για τους δικηγόρους από εκείνη που ισχύει γενικώς για την ελευθερία εγκατάστασης σε οποιοδήποτε μέρος της Ευρωπαϊκής Ένωσης, ανεξαρτήτως επαγγέλματος. Για ποιο λόγο επιτρέπεται άραγε στους γιατρούς, οι οποίοι ουσιαστικά αποφασίζουν σχετικά με τη ζωή ή το θάνατο, να μπορούν να μεταβαίνουν από το ένα κράτος μέλος στο άλλο και να αποκτούν εκεί πελάτες - ασθενείς και να μην μπορούν να το πράξουν οι δικηγόροι; Για μένα δεν υπάρχει κανένας λόγος εν προκειμένω. Όμως, κ. Πρόεδρε, είναι το ίδιο φυσικά όπως πάντοτε: οι διάφοροι επαγγελματικοί κλάδοι προσπαθούν να προστατευθούν από εξωγενείς παράγοντες και προσπαθούν επίσης να επιβάλουν τον προστατευτισμό. Δυστυχώς οφείλουμε να διαπιστώσουμε ότι στην παρούσα οδηγία υπάρχουν ακόμη ορισμένα υπόλοιπα του προστατευτισμού και συγκεκριμένα όσον αφορά την έρευνα για ισοδυναμία, εννοώ ένα Cassis de Dijon, όταν αναφερόμαστε στην αμοιβαία εμπιστοσύνη. Όπως αποδείχθηκε, περιορισμένος μόνο αριθμός εγκαταστάσεων πραγματοποιείται κάτω από προσωπικό τίτλο και εμείς είμαστε υπερ μιας ίσης μεταχείρισης οποιουδήποτε σε οποιοδήποτε μέρος της Ένωσης.
<P>
Κύριε Πρόεδρε, για αυτό το λόγο υποβάλαμε εν προκειμένω ορισμένες τροπολογίες τις οποίες θέτουμε στην ευνοϊκή διάθεση της εισηγήτριας και της Ολομέλειας.

<SPEAKER ID=140 NAME="Πρόεδρος">
Η συζήτηση διακόπτεται και θα συνεχιστεί μετά την βραδυνή διακοπή.
<P>
Προχωρούμε στην ώρα των ερωτήσεων.

<CHAPTER ID=8>
Ώρα των Ερωτήσεων (Επιτροπή)
<SPEAKER ID=141 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β40566/96).

<SPEAKER ID=142 NAME="Πρόεδρος">
Ερώτηση αριθ. 40 του κ. Mark Killilea (H-0435/96)
<P>
Θεμα: Οριστική λήξη του κοινοτικού προγράμματος HELIOS
<P>
Μπορεί ο Επίτροπος να δηλώσει κατά πόσον είναι ακριβές ότι η ισχύς του κοινοτικού προγράμματος HELIOS υπέρ του μειονεκτούντων ατόμων προβλέπεται να λήξει οριστικώς στο τέλος του τρέχοντος έτους;
<P>
Είναι, επίσης, ακριβές ότι το προσωπικό του γραφείου του προγράμματος HELIOS στις Βρυξέλλες έχει ήδη ειδοποιηθεί ότι η απασχόλησή του στο εν λόγω πρόγραμμα λήγει στο τέλος του έτους;
<P>
Είναι, εξ άλλου, ακριβής η πληροφορία ότι δεν προτίθεται να προβεί σε ανανέωση του προγράμματος για μία ακόμη 4ετία, και ότι δεν υπάρχει πρόταση για άλλο ανάλογο πρόγραμμα που θα το αντικαταστήσει;
<P>
Δοθέντος ότι δεν προβλέπεται κάποιο μελλοντικό πρόγραμμα που θα αντικαταστήσει το πρόγραμμα HELIOS, προτίθεται η Επιτροπή να ζητήσει επισήμως και σε ευρεία κλίμακα τη γνώμη των φορέων που εκπροσωπούν τα μειονεκτήματα άτομα σχετικά με το είδος της δράσης που θα ήθελαν να υιοθετηθεί στο εξής σ' αυτό τον τομέα. Γιατί δεν ζητήθηκε έως τώρα η γνώμη τους;
<P>
Η δράση υπέρ των μειονεκτούντων ατόμων είναι το πρώτο πρόγραμμα που εγκαταλείπεται από την Επιτροπή, λόγω των προβλημάτων ως προς το άρθρο 235. Σημαίνει άραγε τούτο ότι τα μειονεκτούντα άτομα έχουν για την Επιτροπή χαμηλή προτεραιότητα;

<SPEAKER ID=143 NAME="Flynn">
Η Επιτροπή έχει δραστηριοποιηθεί εδώ και πολλά χρόνια για την προώθηση καλύτερων συνθηκών στέγασης και εργασίας των ατόμων με ειδικές ανάγκες. Όπως σαφώς αναφέρεται στη Λευκή Βίβλο της για το μέλλον της κοινωνικής πολιτικής καθώς και στο κυλιόμενο πρόγραμμά της κοινωνικής δράσης, η Επιτροπή έχει αναλάβει δέσμευση για τη συνεχή ενίσχυση της κοινοτικής συμβολής στον τομέα αυτόν. Ήδη έχουν ενισχυθεί οι δυνατότητες των διαρθρωτικών ταμείων για υποστήριξη των ατόμων με ειδικές ανάγκες.
<P>
Επιπλέον της πρωτοβουλίας απασχόλησης HORIZON, έχουν αποδοθεί επίσης σημαντικοί πόροι για τα άτομα με ειδικές ανάγκες μέσω του κορμού των προγραμμάτων των διαθρωτικών ταμείων. Είναι απολύτως σαφές επομένως ότι τα διαρθρωτικά ταμεία, και εντελώς ιδιαίτερα το Ευρωπαϊκό Κοινωνικό Ταμείο, συνιστούν τα πιο σημαντικά χρηματοδοτικά εργαλεία κοινοτικού επιπέδου για τη βελτίωση της κατάστασης των ατόμων με ειδικές ανάγκες, η δε Επιτροπή σκοπεύει να επαυξήσει τη συμμετοχή τους.
<P>
Αναφορικά με το πρόγραμμα HELIOS, η απόφαση του Συμβουλίου της 25ης Φεβρουαρίου 1993, με την οποία δημιουργήθηκε το πρόγραμμα HELIOS II, προέβλεπε ότι το πρόγραμμα θα ίσχυε από την 1η Ιανουαρίου 1993 έως την 31η Δεκεμβρίου 1996. Κατά συνέπεια, οι συμβάσεις με εξωτερικούς συμβούλους οι οποίοι υποβοηθούν την Επιτροπή στην υλοποίηση του προγράμματος θα λήξουν την ίδια στιγμή με τη λήξη του προγράμματος. Η έκθεση τελικής αξιολόγησης της εφαρμογής και των αποτελεσμάτων του HELIOS II δεν θα είναι έτοιμη πριν από τα μέσα του 1997. Εν αναμονή αυτής της αξιολόγησης θα ήταν πρόωρο να προταθεί κάποιο περαιτέρω πρόγραμμα τύπου HELIOS.
<P>
Εν τω μεταξύ όμως, η Επιτροπή εξετάζει εντατικά την μέχρι τώρα εμπειρία και τα αποτελέσματα του HELIOS II μέσα στο πλαίσιο αναθεώρησης της όλης στρατηγικής της σ' αυτόν τον τομέα. Μολονότι, όπως ήδη μνημόνευσα, η έκθεση της τελικής αξιολόγησης του προγράμματος HELIOS II δεν θα είναι έτοιμη πριν από τα μέσα του επομένου έτους, είναι ήδη δυνατό να διαμορφωθεί η συνολική στρατηγική για να δοθούν συνέχεια και ενίσχυση στις δράσεις του. Η Επιτροπή αναγνωρίζει ότι το Ευρωπαϊκό Κοινοβούλιο, οι μη κυβερνητικές οργανώσεις αλλά και πιο σημαντικό, τα ίδια τα άτομα με ειδικές ανάγκες έχουν μεγάλες προσδοκίες από τη συνέχιση της σχετικής προσπάθειας. Επομένως, η Επιτροπή θα προβεί στο άμεσο μέλλον σε ανακοίνωση με την οποία θα καθορίζονται οι κύριες γραμμές της στρατηγικής της.
<P>
Τέλος, σχετικά με τις διαβουλεύσεις με ομάδες που αντιπροσωπεύουν τα συμφέροντα των ατόμων με ειδικές ανάγκες, η Επιτροπή αναγνωρίζει πλήρως την αξία των ανακοινώσεων, πρακτικών και εμπειριών οι οποίες αποκτήθηκαν στα πλαίσια του HELIOS II καθώς και από τις ΜΚΟ και τα ευρωπαϊκά δίκτυα που ασχολούνται με θέματα ατόμων με ειδικές ανάγκες. Η Επιτροπή προτίθεται να ενισχύσει και να αναπτύξει περαιτέρω τους δεσμούς της με τους ανωτέρω σε μια κοινή προσπάθεια ενθάρρυνσης της ανάπτυξης καλύτερων πολιτικών και εφαρμογής καλύτερων πρακτικών σε ολόκληρη την επικράτεια της Ευρωπαϊκής Ένωσης. Μέσα σ' αυτό το πλαίσιο το Σώμα μπορεί να είναι βέβαιο ότι η μελλοντική στρατηγική και οι οιεσδήποτε νέες πρωτοβουλίες θα εξεταστούν σε συνεργασία με τους εκπροσώπους των ατόμων με ειδικές ανάγκες και, ιδιαιτέρως, με την Ευρωπαϊκή Οργάνωση των Ατόμων με Ειδικές Ανάγκες.

<SPEAKER ID=144 LANGUAGE="EN" NAME="Killilea">
Ευχαριστώ τον Επίτροπο για την απάντησή του. Θα ήθελα να τον επαινέσω για τη θαυμάσια εργασία που κάνει προς υποστήριξη των ατόμων με ειδικές ανάγκες από τότε που ανέλαβε τη σχετική ευθύνη καθώς επίσης και για την πρόσφατη δήλωσή του στο Μάγιο αναφορικά με τις δαπάνες που θα πρέπει να κάνουν οι εθνικές κυβερνήσεις υπέρ των ατόμων αυτών.
<P>
Θέλω να θέσω ορισμένα θέματα. Δεν είναι άραγε περίεργο το ότι χρειάζεται πρώτα να τελειώσει το πρόγραμμα HELIOS για να γίνει η αξιολόγησή του; Δεν θα μπορούσε να είχε ρυθμιστεί κατά τέτοιο τρόπο ώστε να συμπέσει με τη λήξη του; Τότε, ίσως με κάποια διαφορετική μορφή αλλά με έμφαση στην ίδια στρατηγική, το πρόγραμμα HELIOS θα μπορούσε να συνεχιστεί κάτω από ένα νέο όνομα μέσα στα πλαίσια του κυρίου προγράμματος το οποίο θα αναγγελθεί από την Επιτροπή στο άμεσο μέλλον, όπως εδήλωσε ο Επίτροπος. Θα έκανα την ακόλουθη πρόταση. Αποτελεί θεμελιώδη προϋπόθεση ο επακριβής καθορισμός, στα διαρθρωτικά ταμεία ή στα άλλα κύρια προγράμματα, των πιστώσεων που είναι διαθέσιμες για τα άτομα με ειδικές ανάγκες.
<P>
(Ο Πρόεδρος καλεί τον ομιλητή να ολοκληρώσει) Λυπούμαι κύριε Πρόεδρε αλλά είμαι βέβαιος ότι, σε αντίθεση με το Συμβούλιο, θα μπορούσατε να παραχωρήσετε λίγα λεπτά παραπάνω υπέρ των ατόμων με ειδικές ανάγκες και των περιθωριοποιημένων της κοινωνίας μας.

<SPEAKER ID=145 LANGUAGE="EN" NAME="Flynn">
Ευχαριστώ τον αξιότιμο βουλευτή για το ενδιαφέρον του. Μπορώ να τον διαβεβαιώσω ότι το ενδιαφέρον είναι κοινό. Θα γνωρίζει ότι το πρόγραμμα ολοκληρώνεται στο τέλος Δεκεμβρίου. Η πλήρης αξιολόγηση θα απαιτήσει ορισμένους μήνες. Ασφαλώς δεν είναι δυνατόν να εκτελεστεί πλήρης αξιολόγηση πριν από την ολοκλήρωση του προγράμματος. Θα πρέπει να πω στον κ. Killilea ότι υπάρχει μια ενδιάμεση αξιολόγηση του προγράμματος HELIOS II η οποία εκτελέστηκε από ανεξάρτητους αξιολογητές. Οι αξιολογητές υπογράμμισαν κάποια προβλήματα. Κατά συνέπειαν, πιστεύω ότι την επόμενη φορά είναι πολύ καλύτερο να έχουμε ένα πραγματικά ολοκληρωμένο πρόγραμμα έτσι ώστε να επωφεληθούμε πλήρως τόσο της αξιολόγησης που προανέφερα όσο και των επιπλέον λεπτομερειών της τελικής αξιολόγησης.
<P>
Αναφορικά με τη χρηματοδότηση, το πρόγραμμα HELIOS II προέβλεπε τη συγχρηματοδότηση της ανταλλαγής ιδεών ταυτόχρονα σε ολόκληρη την Ένωση και με τον τρόπο αυτόν συμπληρώνει πολύ αποτελεσματικά το Ευρωπαϊκό Κοινωνικό Ταμείο το οποίο συγχρηματοδοτεί πρωτοβουλιακές δράσεις στα κράτη μέλη. Προσπαθώ να επιτύχω κάποιο καλύτερο επίπεδο κατανόησης ανάμεσα στη συγχρηματοδότηση από τα διεθνή δίκτυα και στη συγχρηματοδότηση στο επίπεδο των πρωτοβουλιών των κρατών μελών. Καθώς γνωρίζετε, στη γραμμή Β 34102 του σχεδίου προϋπολογισμού για το 1997 έχουν κατανεμηθεί 6 περίπου εκατομμύρια Ecu. Αυτό αποτελεί πρόταση για το σχέδιο προϋπολογισμού η οποία έχει εγκριθεί από την Επιτροπή ως σύνολο αλλά το γεγονός αυτό δεν σημαίνει ότι προκαταλαμβάνει την απόφαση της αρμόδιας επί του προϋπολογισμού αρχής. Η αρμοδιότητα για τις μη υποχρεωτικές δαπάνες του προϋπολογισμού ανήκει στο Κοινοβούλιο το οποίο θα λάβει σχετικά τις δικές του αποφάσεις.

<SPEAKER ID=146 LANGUAGE="EN" NAME="Titley">
Ύστερα από αυτά που άκουσα από τον Επίτροπο είμαι πολύ πιο μπερδεμένος από προηγουμένως. Μπορεί ο Επίτροπος να απαντήσει σε ορισμένες απλές ερωτήσεις; Θα υπάρξει στο μέλλον ένα ανάλογο πρόγραμμα; Αποτελούν οι αναπηρίες προτεραιότητα για την Επιτροπή; Θα υπάρξει συνέχεια στο πρόγραμμα HELIOS II; Σε μένα προσωπικά μου φαίνεται ότι το HELIOS II πρόκειται να λήξει, ότι η Επιτροπή πρόκειται κάποτε να σκεφθεί τι θα κάνει στο μέλλον και ότι μέχρι τότε το θέμα θα έχει εξαφανιστεί. Θα υπάρξει συνέχεια; Αποτελεί προτεραιότητα της Επιτροπής; Θα υπάρξουν αντίστοιχα προγράμματα στο μέλλον;

<SPEAKER ID=147 LANGUAGE="EN" NAME="Flynn">
Ας μη συγχέουμε τα πράγματα. Τα προβλήματα των ατόμων με ειδικές ανάγκες και το τι μπορεί να γίνει για την υποστήριξή τους αποτελεί την υψηλότερη προτεραιότητα για την Επιτροπή. Θα ήθελα να γίνει αυτό απολύτως κατανοητό από τον καθένα.
<P>
Ασφαλώς αποτελεί πρόθεσή μας να υπάρξει και άλλο πρόγραμμα. Θα υπάρξει συνέχιση των διαβουλεύσεων και των επαφών με τους ίδιους τους ενδιαφερόμενους. Δεν θέλουμε να ξεκινήσουμε κάποιο επόμενο πρόγραμμα πριν έχουμε στα χέρια μας την ολοκληρωμένη αξιολόγηση του υφισταμένου. Αυτός είναι ο λόγος για τον οποίο θα χρειαστούμε κάποιο χρόνο για να εξετάσουμε ποιός είναι ο καλύτερος δρόμος προς τα εμπρός και να επιτύχουμε την καλύτερη δυνατή μορφή συνεργασίας. Το θέμα αυτό έχει την υψηλότερη προτεραιότητα και δεν προχωρούμε κατ' ευθείαν στη συνέχιση των όσων έχουν επιτευχθεί μέχρι τώρα εξ αιτίας ορισμένων προβλημάτων που προσδιορίστηκαν με την ενδιάμεση έκθεση.

<SPEAKER ID=148 LANGUAGE="EN" NAME="Crowley">
Θα ήθελα να συμμετάσχω και εγώ στη διατύπωση των ευχαριστιών προς τον Επίτροπο για την εργασία που καταβάλλει στον τομέα των ατόμων με ειδικές ανάγκες και ιδιαίτερα να καλωσορίσω τη δέσμευσή του για τη συμμετοχή των μη κυβερνητικών οργανώσεων και ειδικότερα της Ευρωπαϊκής Οργάνωσης των Ατόμων με Ειδικές Ανάγκες.
<P>
Ο Επίτροπος είπε ότι αποτελεί προτεραιότητα για την Επιτροπή και νομίζω ότι κανείς δεν το αμφισβητεί αυτό. Διεπίστωσε άραγε από τις συζητήσεις του με την αποχωρούσα ιταλική προεδρία και με την επερχόμενη ιρλανδική προεδρία εάν έχουν αναλάβει κάποια δέσμευση ότι το θέμα αυτό θα αποτελέσει επίσης προτεραιότητα και για το Συμβούλιο;
<P>
Δεύτερον, είναι δυνατόν να προσπαθήσει να απομακρύνει ορισμένα από τα εμπόδια που έχουν παρουσιαστεί λόγω της εξάρτησης των κρατών μελών από το άρθρο 235 και ιδιαίτερα σε προγράμματα τα οποία αποσκοπούν στην ανακούφιση του κλοιού της φτώχειας στον οποίο έχουν πέσει τα άτομα με ειδικές ανάγκες εξ αιτίας της απουσίας ενεργειών στο εθνικό επίπεδο; Εάν όχι, τότε ποιές είναι οι προτάσεις του Συμβουλίου - και ειδικότερα της επερχομένης ιρλανδικής προεδρίας, εάν έχει κάποιες προτάσεις -αναφορικά με τη χρησιμοποίηση κάποιου άλλου άρθρου το οποίο να διασφαλίζει την υλοποίηση αυτών των κοινωνικών προγραμμάτων;

<SPEAKER ID=149 NAME="Flynn">
Πρώτον, θα ήθελα να επιβεβαιώσω εδώ πως δεν έχω πληροφορηθεί τίποτα το οποίο να υπονοεί την απόδοση χαμηλότερης προτεραιότητας στα άτομα με ειδικές ανάγκες και σε εκείνα που μπορούν να γίνουν γι' αυτά είτε από την αποχωρούσα ιταλική προεδρία είτε από την επερχόμενη ιρλανδική προεδρία. Αντιθέτως, έχω ακούσει πάντοτε μόνο θετικά σχόλια αναφορικά με το τι μπορεί να γίνει.
<P>
Υπάρχει ένα συνεχές πρόβλημα, όπως μνημόνευσε το αξιότιμο Μέλος, σχετικά με το άρθρο 235 και θα πρέπει να δηλώσω ότι το άρθρο αυτό αποτελεί τη μόνη δυνατή νομική βάση για τις δράσεις που εκτελούνται σύμφωνα με το τρέχον πρόγραμμα HELIOS. Το Σώμα γνωρίζει πολύ καλά τις δυσχέρειες που είχαμε αναφορικά με ορισμένα από τα κοινωνικά προγράμματα με τη χρήση του άρθρου 235. Στο σημείο αυτό θα πρέπει να σημειώσω ότι η Νομική Υπηρεσία του Συμβουλίου έχει επιβεβαιώσει την αρχή της χρήσης του άρθρου 235 για την επίτευξη στόχων της Συνθήκης για τις οποίες δεν υπάρχει ειδική νομική βάση. Θα πρέπει επίσης να σημειωθεί ότι και η Επιτροπή Νομικών Θεμάτων και Δικαιωμάτων των Πολιτών του Κοινοβουλίου προέβη σε παρόμοια σύσταση όταν εξετάζαμε το πρόγραμμα για τους ηλικιωμένους και ότι δεν υπήρχε καμία άλλη επαρκής νομική εναλλακτική λύση. Κατά συνέπεια, έμεινα πλήρως ικανοποιημένος ότι κάτω από αυτές τις συνθήκες το άρθρο 235 είναι και επαρκές και κατάλληλο.
<P>
Μπορείτε να είστε βέβαιοι ότι θα γίνει ο, τιδήποτε είναι δυνατό για να προωθηθεί το θέμα αυτό όσο το δυνατόν πιο αποτελεσματικά από την επερχόμενη ιρλανδική προεδρία.

<SPEAKER ID=150 NAME="Πρόεδρος">
Ερώτηση αριθ. 41 του κ. Ivar Virgin (H-0412/96)
<P>
Θέμα: Παύση λειτουργίας πυρηνικών αντιδραστήρων εντός της ΕΕ για λόγους ασφαλείας
<P>
Έχουν όλοι οι πυρηνικοί αντιδραστήρες εντός της ΕΕ εφοδιαστεί με ειδικά συστήματα φίλτρων, τα οποία συμβάλλουν στο να αποσοβούνται οι κίνδυνοι για τον πληθυσμό ακόμη και σε ενδεχόμενο μεγάλου ατυχήματος;
<P>
Υπάρχει λόγος παύσης της λειτουργίας πηρηνικού αντιδραστήρα εντός της ΕΕ που να άπτεται των συνθηκών ασφάλειας;
<P>
Υπάρχουν ενδείξεις στον τομέα της ασφάλειας που να αναγκάζουν την Επιτροπή να εξετάζει το ενδεχόμενο σύστασης παύσης λειτουργίας πυρηνικού αντιδραστήρα σε κάποια χώρα;

<SPEAKER ID=151 NAME="Bjerregaard">
Υπάρχουν διάφορα μέτρα, συστήματα και διαδικασίες ασφάλειας, που είναι απαραίτητα για τον περιορισμό της επίδρασης ενός σοβαρού ατυχήματος στο περίβλημα του πυρηνικού αντιδραστήρα, πράγμα που εξαρτάται από το είδος του πυρηνικού κινητήρα και τη σχετική εθνική νομοθεσία. Παρόμοια μέτρα έχουν ληφθεί σε όλα τα πυρηνικά εργοστάσια της Κοινότητας, όπου υπάρχει κίνδυνος υπερπίεσης στο περίβλημα του αντιδραστήρα. Οι αρμόδιες για την πυρηνική ασφάλεια εθνικές αρχές εγγυώνται την τήρηση των προδιαγραφών ασφάλειας που ισχύουν σε κάθε χώρα. Όλα τα κράτη μέλη που έχουν πυρηνικά εργοστάσια, διαθέτουν επίσης ανεξάρτητες αρχές που είναι αρμόδιες για την πυρηνική ασφάλεια, χορηγούν άδειες λειτουργίας και, αν χρειαστεί, δίδουν εντολή για κλείσιμο των πυρηνικών εργοστασίων. Συνεπώς, η Επιτροπή δεν σκοπεύει τη στιγμή αυτή να προτείνει το κλείσιμο των πυρηνικών εργοστασίων στην Κοινότητα.

<SPEAKER ID=152 LANGUAGE="SV" NAME="Virgin">
Ευχαριστώ για την απάντηση. Η ερώτηση έχει ως υπόβαθρο το ότι, σε σχέση με την πολύ έντονη συζήτηση που είχαμε στην Σουηδία στις αρχές της δεκαετίας του 1980 έπειτα από το (πυρηνικό) ατύχημα στο Harrisburg, αποφασίστηκε να υλοποιηθούν επενδύσεις σχετικές με την ασφάλεια του είδους που αναφέρω στην ερώτηση, δηλαδή σύστημα φίλτρων αποσυμπίεσης.
<P>
Εφόσον η ερώτηση έχει αναμφισβήτητα υπόβαθρο πέραν του εθνικού, θεωρώ ότι θα ήταν λογικό να δραστηριοποιείται η Επιτροπή σ' αυτά τα θέματα. Ως εκ τούτου θα ήθελα να ρωτήσω αν η Επιτροπή υποστηρίζει ενεργητικά τα σχέδια υλοποίησης επενδύσεων σχετικά με την ασφάλεια αυτού του είδους σε άλλες χώρες. Θα εκτιμούσα ότι η σουηδική κοινή γνώμη ακριβώς λόγω αυτών των σχετικών με την ασφάλεια επενδύσεων έχει στάση εμπιστοσύνης ως πρός την πυρηνική ενέργεια που δεν, ή μόλις, θα είχε άν δεν είχαν γίνει αυτές οι επενδύσεις.

<SPEAKER ID=153 LANGUAGE="DA" NAME="Bjerregaard">
Συμφωνώ με τον ερωτώντα, κ. Virgin, ότι το κοινό πρέπει να έχει εμπιστοσύνη στις πυρηνικές εξελίξεις που συντελούνται και δεν επιδέχεται καμία αμφιβολία το γεγονός ότι τα μέτρα ασφάλειας διαδραματίζουν πολύ σημαντικό ρόλο. Συνεπώς, η Επιτροπή υποστηρίζει τα μέτρα ασφάλειας των κρατών μελών. Σύμφωνα με τη Συνθήκη Eυρατόμ, η Επιτροπή δεν έχει το δικαίωμα να παρεμβαίνει και να θεσπίζει κοινά πρότυπα ασφάλειας για τις χώρες, αλλά, μέσω των διάφορων ψηφισμάτων που έχουν εγκριθεί κατά καιρούς, η Επιτροπή έχει τη δυνατότητα να συνεργάζεται με τις χώρες για την αμοιβαία αναγνώριση των διάφορων εθνικών προτύπων. Αυτό σημαίνει ότι σε πολλούς τομείς έχει θεσμοθετηθεί ένα είδος κοινής θέσης όσον αφορά τα μείζονα θέματα ασφάλειας.

<SPEAKER ID=154 NAME="Πρόεδρος">
Ερώτηση αριθ. 42 της κ. Anita Pollack (H-0448/96)
<P>
Θέμα: Eνδεχόμενος εμπορικός πόλεμος Ιταλίας/ΗΠΑ
<P>
Τι πράττει η Επιτροπή όσον αφορά την απειλή των ΗΠΑ να σταματήσουν την εισαγωγή κάθε αλιευτικού προϊόντος από την Ιταλία από 28ης Ιουλίου εκτός εάν η Ιταλία σταματήσει την παράνομη αλιεία με τη μέθοδο της ανεμότρατας με επιπλέοντα δίχτυα;

<SPEAKER ID=155 NAME="Brittan, Sir Leon">
Στις 28 Μαρτίου 1996 και σε συνέχεια αποφάσεως του Δικαστηρίου Διεθνούς Εμπορίου των Ηνωμένων Πολιτειών, η χώρα αυτή κατονόμασε την Ιταλία ως χώρα η οποία αποδίδεται σε αλιεία μεγάλης κλίμακας με τη χρήση παρασυρόμενων δικτύων στα διεθνή ύδατα. Ως αποτέλεσμα είναι πιθανόν να επιβληθούν κυρώσεις κατά της Ιταλίας. Το χρονοδιάγραμμα των εσωτερικών διαδικασιών των ΗΠΑ αφήνει ένα περιθώριο 30 ημερών, από τις 28 Μαρτίου, για διαβουλεύσεις μεταξύ των ΗΠΑ και της Ιταλίας, με επιπλέον προθεσμία 90 ημερών για την κατάληξη σε συμφωνία. Εάν δεν επιτευχθεί συμφωνία, οι ΗΠΑ έχουν χρονικό περιθώριο 45 ημερών για να επιβάλουν κυρώσεις, γεγονός το οποίο τοποθετεί την ημερομηνία έναρξης της διαδικασίας αυτής στις αρχές Σεπτεμβρίου.
<P>
Η Επιτροπή έχει αποστείλει διπλωματικό διάβημα στο Υπουργείο Εξωτερικών των Ηνωμένων Πολιτειών επί του θέματος, στο οποίο δηλώνεται ότι η Κοινότητα συμμερίζεται τις ανησυχίες των ΗΠΑ αναφορικά με τη συμπτωματική θανάτωση ή τον τραυματισμό θαλάσσιων θηλαστικών με την αλιεία με παρασυρόμενα δίχτυα, είτε σε μεγάλη κλίμακα είτε όχι, αλλά επαναλαμβάνει την αντίθεση της Κοινότητας στη διεύρυνση της δικαιοδοσίας των ΗΠΑ εκτός των ορίων της επικράτειάς τους. Η Κοινότητα τονίζει επίσης ότι παρόμοιες μονομερείς εμπορικές κυρώσεις αντιβαίνουν τόσο στις βασικές αρχές του ΠΟΕ όσο και στις συναφείς υποχρεώσεις των ΗΠΑ που έχουν αναληφθεί στα πλαίσια του οργανισμού αυτού. Στην περίπτωση επιβολής παρόμοιων εμπορικών κυρώσεων εκ μέρους των ΗΠΑ, η Κοινότητα επιφυλάσσεται των δικαιωμάτων της που απορρέουν από τη συμμετοχή της στο ΠΟΕ.

<SPEAKER ID=156 LANGUAGE="EN" NAME="Pollack">
Ευχαριστώ τον Επίτροπο για την απάντησή του η οποία, φυσικά, ήταν αναμενόμενη. Διερωτώμαι εάν ο Επίτροπος θα έφερνε από μόνος του το θέμα αυτό στο Σώμα εάν δεν είχε υποβληθεί η ερώτηση. Εδώ αναφερόμαστε σε αγαθά αξίας ενός περίπου δισεκατομμυρίου δολλαρίων ΗΠΑ, συμπεριλαμβανομένων αρωμάτων και κοσμημάτων καθώς και προϊόντων αλιείας. Θα πρέπει να γνωρίζουμε ποιές είναι οι επιπτώσεις επάνω στις πολυμερείς εμπορικές συμφωνίες.
<P>
Δεν νομίζει άραγε η Επιτροπή ότι θα πρέπει να προσπαθήσει να πείσει την Ιταλία να σταματήσει τη χρήση των παράνομων παρασυρόμενων διχτυών; Μολονότι η ΕΕ έχει κανονισμούς οι οποίοι περιορίζουν το μήκος των παρασυρόμενων διχτυών στα 2, 5 χιλιόμετρα, γνωρίζει άραγε η Επιτροπή ότι ο ιταλικός αλιευτικός στόλος ξιφία χρησιμοποιεί παρόμοια δίχτυα μήκους μέχρι και 20 χιλιομέτρων; Επιστημονικές μελέτες έχουν αποδείξει ότι στην πραγματικότητα αξιοποιείται κάτι λιγώτερο από το 1/5 του αλιευομένου είδους-στόχου ενώ τα υπόλοιπα ξαναρίχνονται στη θάλασσα νεκρά. Επομένως, τι σκοπεύει να κάνει η Επιτροπή για να πείσει την Ιταλία να σταματήσει αυτή τη σφαγή;

<SPEAKER ID=157 LANGUAGE="EN" NAME="Brittan, Sir Leon">
Η Επιτροπή έχει κινήσει ήδη διαδικασία παράβασης κατά της Ιταλίας όπως προβλέπει το άρθρο 169 της Συνθήκης. Το θέμα θα επαναφερθεί σύντομα για συζήτηση με τις ιταλικές αρχές. Ελπίζω ότι θα μπορέσει να επιτευχθεί ένα ικανοποιητικό αποτέλεσμα χωρίς καθυστέρηση. Εάν δεν επιτευχθεί, τότε η Επιτροπή θα φέρει το θέμα στο Ευρωπαϊκό Δικαστήριο ακολουθώντας τη συνήθη διαδικασία.

<SPEAKER ID=158 LANGUAGE="ES" NAME="Imaz San Miguel">
Όπως ήδη επεσήμανε η κ. Pollack, στο θέμα αυτό υπάρχει κάποιος κίνδυνος για την κοινοτική ιχθυαγορά, καθότι οι εν λόγω ποσότητες, εξαιτίας της απαγόρευσης εισαγωγής στην αμερικανική αγορά, ξεπερνούν τα 100.000 εκατομμύρια πεσέτες. Θα πρέπει να ληφθεί υπόψη επίσης ότι η ίδια οργάνωση που έφερε το ζήτημα του αμερικάνικου εμπορίου στο Διεθνές Δικαστήριο ερευνεί και τις δραστηριότητες των κοινοτικών αλιευτικών στόλων που χρησιμοποιούν επιπλέοντα δίχτυα στον Ατλαντικό. Ως εκ τούτου, δεν θα έπρεπε η Επιτροπή να λάβει σοβαρά υπόψη το ζήτημα και να σκεφτεί ότι η λύση στις πιθανές προκείμενες κυρώσεις - που θα επηρεάσουν σοβαρά την κοινοτική ιχθυαγορά - είναι η μη χρησιμοποίηση παρόμοιων μέσων που εξαιτίας της παράνομης χρήσης τους μπορούν να βλάψουν σημαντικά όλη την κοινοτική ιχθυαγορά;

<SPEAKER ID=159 LANGUAGE="EN" NAME="Brittan, Sir Leon">
Η πραγματικότητα είναι ότι, σύμφωνα με τη νομοθεσία των ΗΠΑ εάν το θέμα δεν επιλυθεί οι Ηνωμένες Πολιτείες έχουν τη δυνατότητα και θα επιβάλουν κυρώσεις κατά των προϊόντων αλιείας του υπόψη κράτους μέλους, δηλ. της Ιταλίας. Για τους λόγους που προανέφερα δεν θεωρούμε δικαιολογημένο κάτι τέτοιο και διατηρούμε το δικαίωμα να προσφύγουμε στον Παγκόσμιο Οργανισμό Εμπορίου εάν δημιουργηθεί παρόμοια κατάσταση, η οποία επί του παρόντος δεν έχει δημιουργηθεί. Ελπίζω ότι δεν θα δημιουργηθεί διότι είμαστε επίσης της γνώμης ότι οι ενέργειες της Ιταλίας αντίκεινται στο κοινοτικό δίκαιο και αυτός είναι ακριβώς ο λόγος για τον οποίο κινήσαμε τη διαδικασία παράβασης κατά της χώρας αυτής.
<P>
Συμμερίζομαι τις ανησυχίες οι οποίες διατυπώθηκαν σχετικά με την παράβαση του κοινοτικού δικαίου και ελπίζω πάρα πολύ ότι το θέμα θα επιλυθεί από την Ιταλία ούτως ώστε να αποφευχθεί η συνέχιση της διαδικασίας παραβάσεως και στη συνέχεια να αποφευχθεί η διαδικασία επιβολής κυρώσεων από τις Ηνωμένες Πολιτείες.

<SPEAKER ID=160 NAME="Πρόεδρος">
Ερώτηση αριθ. 43 του κ. Wolfgang Nuίbaumer (H-0446/96)
<P>
Θέμα: Κανόνες και διατάξεις περί πιστοποιήσεως
<P>
Πώς αξιολογείτε τις επιπτώσεις στον ανταγωνισμό από την πληθώρα των διαφορετικών κανόνων και διατάξεων περί πιστοποιήσεως στην Ευρωπαϊκή Ενωση και ποιά μέτρα θα εισηγηθεί μελλοντικά η Επιτροπή για το θέμα αυτό;
<P>
Πώς εγγυάται η Επιτροπή την εναρμόνιση ενός κανόνα με το κοινοτικό δίκαιο, ο οποίος δεν ανταποκρίνεται στις «θεμελιώδεις απαιτήσεις» των οδηγιών, του οποίου όμως η πηγή έιναι δημοσιευμένη στην Επίσημη Εφημερίδα;

<SPEAKER ID=161 NAME="Bangemann">
Κύριε Πρόεδρε, τα στάνταρτ είναι κατ' αρχήν ιδιωτικά πρότυπα, πράγμα που σημαίνει πως τα επεξεργάζονται οργανισμοί τυποποίησης, χωρίς κατά κανόνα να έχουν υποχρεωτική ισχύ. Mπορούν, όμως, φυσικά, να αποκτήσουν και υποχρεωτικό χαρακτήρα, αν η επεξεργασία τους έχει ανατεθεί από την Eπιτροπή και αν ενσωματωθούν σε προδιαγραφές ασφαλείας. Kάτι τέτοιο όμως συμβαίνει, μόνον σε εξαιρετικές περιπτώσεις.
<P>
Φυσικά, ακόμη και η ύπαρξη παράλληλων, αλλά διαφορετικών προτύπων ιδιωτικού χαρακτήρα είναι επιζήμια, και γι' αυτό, ως γνωστόν, συγκροτήσαμε τους τρεις οργανισμούς τυποποίησης, τον CEN, τον CENELEX και τον ETSI, των οποίων το έργο αυξήθηκε σημαντικά. Στην αρχή, η επεξεργασία αυτών των ευρωπαϊκών προτύπων, τα οποία αντικαθιστούν μια πληθώρα εθνικών, γινόταν με πολύ βραδύ ρυθμό. Kάθε πρότυπο, τελικά, θα πρέπει, ως γνωστόν, να προετοιμαστεί και τεχνικά. Στο μεταξύ όμως, οι οργανισμοί αυτοί δουλεύουν πολύ αποδοτικά. Aυτή τη στιγμή γίνεται η επεξεργασία 1000 προτύπων ετησίως, που σημαίνει κάτι περισσότερο από 4 πρότυπα ανά ημέρα εργασίας, κι αυτή η επίδοση είναι πολύ υψηλή, λαμβανομένων υπόψη των πολύ δύσκολων, μερικές φορές, τεχνικών προεργασιών. Aπό την άλλη μεριά όμως, δεν είναι υπερβολικά υψηλή, μια και τα πρότυπα αυτά αντικαθιστούν πάλι μια ολόκληρη ποικιλία εθνικών προτύπων. H συνεργασία με τους εθνικούς οργανισμούς τυποποίησης είναι επίσης πολύ καλή. O χαρακτηρισμός CE, που δεν είναι φυσικά ένα πρότυπο ποιότητας, αλλά πιστοποιεί μόνο πως ένα προϊόν είναι σύμφωνο με τα ευρωπαϊκά πρότυπα, γίνεται ολοένα και περισσότερο αποδεκτός, κι έχει επίδραση και στις διαδικασίες πιστοποίησης, που ανταποκρίνονται στη συνέχεια στις απαιτήσεις της εσωτερικής αγοράς.
<P>
Kατά βάσιν, τα πρότυπα που η επεξεργασία τους γίνεται από τους οργανισμούς αυτούς, είναι τεχνικά άψογα. Aυτό διασφαλίζεται και με το ότι ανεξάρτητοι ειδικοί, εκτός των οργανισμών αυτών, ελέγχουν τέτοια πρότυπα. Σε περίπτωση όμως που, παρόλα αυτά κατ' εξαίρεσιν, ένα πρότυπο δεν ανταποκρίνεται πλήρως στις σχετικές βασικές απαιτήσεις, αποσύρεται από την Eπιτροπή μετά τη διαπίστωση των ελλείψεών του, τηρώντας τις ισχύουσες διαδικασίες διαβούλευσης.

<SPEAKER ID=162 LANGUAGE="DE" NAME="Nuίbaumer">
Kύριε Επίτροπε, σας ευχαριστώ που απαντήσατε στην ερώτησή μου. Όπως μου αναφέρουν επανειλημμένα, πολλές μικρομεσαίες επιχειρήσεις διστάζουν να προβούν σε κατοχύρωση των καινοτομιών τους με διπλώματα ευρεσιτεχνίας, λόγω των μεγάλων διαδικασιών, και των οικονομικών, κυρίως, εμποδίων στις αρμόδιες υπηρεσίες. Ποιες δυνατότητες διαθέτει η Eπιτροπή για να ζητήσει και από τα κράτη μέλη να μειώσουν τα διαδικαστικά τους εμπόδια και να απαλλάξουν έτσι τις ευρωπαϊκές επιχειρήσεις από μειονεκτήματα ανταγωνισμού, έναντι κυρίως των αμερικανικών και ιαπωνικών επιχειρήσεων, και να τις παρακινήσουν έτσι στην εξέλιξη καινούργιων τεχνικών παραγωγής και καινοτόμων προϊόντων;

<SPEAKER ID=163 LANGUAGE="DE" NAME="Bangemann">
Kατ' αρχήν θα πρέπει, κατά τη γνώμη μου, να κάνουμε διάκριση μεταξύ των προτύπων και των διπλωμάτων ευρεσιτεχνίας. H εφαρμογή των προτύπων είναι φυσικά εξαιρετικά επωφελής και για τις μικρομεσαίες επιχειρήσεις; διότι έτσι μπορούν, ως γνωστόν, να αντισταθμίσουν εν μέρει, σε διαγωνισμούς, τα μειονεκτήματα που έχουν ως μικρές επιχειρήσεις. Για να γνωστοποιήσουμε και να πιστοποιήσουμε την εφαρμογή προτύπων σε μικρομεσαίες επιχειρήσεις, συνεργαζόμαστε πολύ στενά μ' ένα σύνδεσμο που ιδρύθηκε απ' αυτές και ο οποίος οφείλει να εξασφαλίζει τη γνωστοποίηση και την τήρηση των προτύπων αυτών στην παραγωγή. Nομίζω πως κατ' αυτόν τον τρόπο ολοένα και περισσότερες μικρομεσαίες επιχειρήσεις αρχίζουν να εφαρμόζουν τα πρότυπα.
<P>
Φυσικά, τα διπλώματα ευρεσιτεχνίας είναι κάτι άλλο. Δεν ξέρω αν αυτό ήταν μόνο ένα lapsus linguae , μια και τα διπλώματα ευρεσιτεχνίας δεν έχουν καμιά σχέση με τα πρότυπα. Φυσικά κι ένα δίπλωμα ευρεσιτεχνίας θα πρέπει να αναγνωριστεί σύμφωνα με μια ορισμένη διαδικασία. Aυτό γίνεται σε εθνικό επίπεδο ή μέσω του Eυρωπαϊκού Γραφείου Eυρεσιτεχνιών, το οποίο, στις δραστηριότητές του, αντικαθιστά ολοένα και περισσότερο τα εθνικά γραφεία ευρεσιτεχνιών. Tα τέλη είναι ασφαλώς, μερικές φορές, σχετικά υψηλά, πράγμα όμως που, στην περίπτωση του Eυρωπαϊκού Γραφείου Eυρεσιτεχνιών - όπου έχουμε και κάποια επιρροή -, οφείλεται στο ότι το γραφείο αυτό θα πρέπει να χρηματοδοτηθεί πλήρως από τα τέλη. Tο ίδιο το Eυρωπαϊκό Kοινοβούλιο αποδίδει πολύ μεγάλη σημασία στο να χρηματοδοτούνται τέτοιες υπηρεσίες και γραφεία με τα δικά τους έσοδα, κι αυτή είναι μια οικονομική επιβάρυνση την οποία δεν μπορούμε φυσικά να μειώσουμε.

<SPEAKER ID=164 LANGUAGE="DE" NAME="Meier">
Kύριε Επίτροπε, κατά πόσον προσπαθεί η ευρωπαϊκή τυποποίηση να συνεργαστεί με τη διεθνή, μια και γνωρίζουμε ότι, εν μέρει, το 40 % και πλέον των ευρωπαϊκών προτύπων, έχουν αναγνωριστεί ήδη ως διεθνή; Δεν είναι δικό μας καθήκον, πέρα από τους τρεις αυτούς οργανισμούς τυποποίησης, να προσέχουμε και το διεθνές δίκτυο τυποποίησης, όπως για παράδειγμα στις τηλεπικοινωνίες;

<SPEAKER ID=165 LANGUAGE="DE" NAME="Bangemann">
O κύριος βουλευτής έχει απόλυτο δίκιο. Eίναι λογικό, ουσιαστικά. Tο ιδανικό θα ήταν να είχαμε πρότυπα που θα ίσχυαν σε παγκόσμια κλίμακα. Σε πολλούς τομείς έχουμε ήδη μια παγκόσμια αγορά; δικαιολογημένα θίξατε τις τηλεπικοινωνίες. Γι' αυτό και πάντα προσπαθούμε, από κοινού με τους ευρωπαϊκούς οργανισμούς τυποποίησης, να καταστήσουμε τα πρότυπα αυτά πρότυπα παγκόσμιας ισχύος. Γι' αυτό πρακτικά υπάρχουν δύο τρόποι: Πρώτον, η συνεργασία στους ήδη υφιστάμενους διεθνείς οργανισμούς τυποποίησης. Eδώ δραστηριοποιούμαστε περισσότερο από οποιονδήποτε άλλο. Έτσι, λ.χ. το 80 % των εργασιών για τέτοια διεθνή πρότυπα, αλλά και των οικονομικών μέσων που απαιτούνται για κάτι τέτοιο, τα συνεισφέρει η Eυρωπαϊκή Ένωση. Kι εγώ ο ίδιος, αρχικά, δεν πίστευα τον υπερβολικό αυτό αριθμό, αλλά κάποτε, σε μια σύνοδο με τους αμερικανούς φίλους μας, οι οποίοι ανέκαθεν παραπονούνταν ότι θέλαμε να χρησιμοποιήσουμε τα ευρωπαϊκά μας πρότυπα σαν ένα είδος προστασίας, εξετάσαμε ποιος και πόσο δραστηριοποιείται στους διεθνείς οργανισμούς τυποποίησης. Oι Eυρωπαίοι φέρουν το κύριο βάρος της δουλειάς αυτής.
<P>
Δεύτερον, υπάρχει μια πολύ αποτελεσματική μέθοδος, όταν δηλαδή ένα πρότυπο έχει επικρατήσει πραγματικά στην αγορά. Tο καλύτερο παράδειγμα είναι το GSM, το τεχνικό πρότυπο για την κινητή τηλεφωνία. Όταν ένα τέτοιο πρότυπο έχει επικρατήσει πραγματικά στην αγορά, τότε μεταδίδεται και στην παγκόσμια αγορά, κι ελπίζουμε ότι πολλά από τα πρότυπα που επεξεργαζόμαστε σ' αυτόν τον καινούργιο τομέα των τηλεπικοινωνιών θα επικρατήσουν και παγκόσμια.

<SPEAKER ID=166 NAME="Πρόεδρος">
Η Ερώτηση αριθ. 44 έχει αποσυρθεί.

<SPEAKER ID=167 NAME="Πρόεδρος">
Ερώτηση αριθ. 45 του κ. Allan Macartney (H-0336/96)
<P>
Θέμα: Πολιτική και κριτήρια της Επιτροπής σε σχέση με την ανάγκη των ΜΚΟ να διαθέτουν εκπατρισμένο προσωπικό στις χώρες όπου δρουν
<P>
Πολλές ΜΚΟ προσφέρουν το έργο τους μέσω τοπικών οργανώσεων στις αναπτυσσόμενες χώρες σε αναγνώριση και στήριξη της πείρας και των δυνατοτήτων που υπάρχουν στις χώρες αυτές. Κατά το παρελθόν η Επιτροπή υποστήριξε τη μέθοδο αυτή και ενθάρρυνε τις Ευρωπαϊκές ΜΚΟ Ανάπτυξης να συνεργασθούν με τους τοπικούς φορείς. Στον τομέα της επισιτιστικής βοήθειας, αποκατάστασης και μακροπρόθεσμης ανάπτυξης, η Επιτροπή έχει τονίσει επανειλημμένα τη σπουδαιότητα του ρόλου των απλών πολιτών και των ιδιωτικών πρωτοβουλιών στις αναπτυσσόμενες χώρες. Εντούτοις, σε άλλες περιπτώσεις οι υπηρεσίες της Επιτροπής απέρριψαν τις αιτήσεις Ευρωπαϊκών ΜΚΟ Ανάπτυξης για το λόγο ότι οι οργανώσεις αυτές δεν διαθέτουν αρκετό εκπατρισμένο προσωπικό στην υπό συζήτηση χώρα.
<P>
Τί κριτήρια εφαρμόζει η Επιτροπή για να κρίνει κατά πόσο χρειάζεται να διαθέτουν οι ΜΚΟ εκπατρισμένο προσωπικό σε μια συγκεκριμένη χώρα;
<P>
Ποιά είναι τα πλεονεκτήματα για την Επιτροπή και τα προγράμματα των ΜΚΟ από τη χρήση εκπατρισμένου ευρωπαϊκού προσωπικού σε αντίθεση με το προσωπικό των τοπικών οργανώσεων;
<P>
Συμφωνεί η Επιτροπή ότι, υπό το πρίσμα των συζητήσεων για σύνδεση μεταξύ επείγουσας βοήθειας, αποκατάστασης και μακροπρόθεσμης ανάπτυξης, αξίζει ακόμα περισσότερο να ενισχυθούν οι τοπικές οργανώσεις δρώντας μέσω αυτών;

<SPEAKER ID=168 NAME="Pinheiro">
Κύριε Πρόεδρε, η Επιτροπή συμμερίζεται πλήρως την άποψη του αξιότιμου βουλευτή κ. Macartney ότι είναι σημαντικό να ενισχύσουμε τις τοπικές οργανώσεις και να αξιοποιήσουμε το ρόλο τους για να εξασφαλίσουμε, κυρίως, τη συνάρθρωση μεταξύ καταστάσεων επείγουσας ανάγκης, αποκατάστασης και ανάπτυξης. Η σημασία αυτής της πτυχής επισημάνθηκε ειδικά στην πρόσφατη ανακοίνωση της Επιτροπής προς το Συμβούλιο και το Κοινοβούλιο σχετικά με το θέμα αυτό. Κατά γενικό τρόπο, η Επιτροπή λαμβάνει υπόψη, όσο το δυνατό ευρύτερα, την ανάγκη να ενισχύσουμε και να κάνουμε τους τοπικούς εταίρους να συμμετέχουν στην εφαρμογή των διαφόρων χρηματοδοτικών μέσων.
<P>
Στο πλαίσιο αυτό, και στο μέτρο του δυνατού, η μη κυβερνητική οργάνωση πρέπει να προσφεύγει σε τοπικό ανθρώπινο δυναμικό, το οποίο άλλωστε αναφέρεται στους ίδιους τους γενικούς όρους συγχρηματοδότησης για την εκτέλση έργων διαρθρωτικής ανάπτυξης. Είναι προφανές ότι η προσέγγιση αυτή πρέπει να προσαρμόζεται σε συνάρτηση με τους ειδικούς στόχους των διαφόρων κατηγοριών του προϋπολογισμού και των συνθηκών in loco.
<P>
Αξιολογώντας τις ανάγκες σε ξένους συνεργάτες για ένα ειδικό έργο, η Επιτροπή λαμβάνει υπόψη το στόχο του ίδιου του έργου, τη υλικο-διοικητική και τεχνική ικανότητα της χώρας σχετικά με την προβλεπόμενη δράση, την εμπειρία και την ικανότητα οικονομικής διαχείρισης των δικαιούχων. 'Ετσι, σε κατάστασεις επείγουσας ανάγκης και/ή κατά τη διάρκεια της φάσης αποκατάστασης σε χώρες που εξέρχονται από σοβαρές κρίσεις και των οποίων η πολιτική, οικονομική και κοινωνική δομή επλήγη από βαθειές αναταραχές, μπορεί να είναι απαραίτητη μία πιο έντονη παρουσία ξένων συνεργατών από ό, τι, για παράδειγμα, σε μία κανονική φάση ανάπτυξης. Η προσφυγή σε αυτό το ξένο προσωπικό κανονικά συνοδεύεται από μία συνιστώσα κατάρτισης του τοπικού προσωπικού έτσι ώστε να εξασφαλίζεται μεσοπρόθεσμα και μακροπρόθεσμα η βιωσιμότητα του έργου, ύστερα από την αποχώρηση των ξένων συνεργατών.

<SPEAKER ID=169 LANGUAGE="EN" NAME="Macartney">
Δεν ξέρω εάν θα πρέπει να ησυχάσω ή όχι με την απάντηση του Επιτρόπου. Φάνηκε ότι λέει μόνο σωστά πράγματα. Εάν μπορώ να απλουστεύσω κάπως, κατάλαβα άραγε καλά ότι είπε πως, κάτω από τις ίδιες συνθήκες, προτιμά να επαφίεται στο τοπικό προσωπικό των ΜΚΟ παρά να έχει ευρωπαίους οι οποίοι να λειτουργούν κατά κάποιον τρόπο ως επόπτες γεγονός το οποίο θα μπορούσε να θεωρηθεί ως η σωστή ιδέα; Ο λόγος για το οποίο θέτω αυτό το ερώτημα είναι ότι, ύστερα από τόσα χρόνια αποαποικιοποίησης, υπάρχει ακόμα η εντύπωση σε ορισμένες χώρες ότι η Ευρωπαϊκή Ένωση δεν έχει αλλάξει τη βασική νοοτροπία της. Ελπίζω να κάνω λάθος και ίσως ο Επίτροπος θα μπορούσε να επιβεβαιώσει ότι κάνω λάθος.

<SPEAKER ID=170 LANGUAGE="EN" NAME="Pinheiro">
Επιτρέψτε μου να σας διαβεβαιώσω ότι έχετε δίκιο για τις ανησυχίες σας αλλά άδικο με τα συμπεράσματα που συνάγετε. Στην πραγματικότητα, το 1995, από τα 67 σχέδια τα οποία χρηματοδοτήθηκαν από τις γραμμές του προϋπολογισμού που αφορούν κυρίως ανασυγκρότηση και διαχείριση κρίσεων, μόνο επτά εντάσσονται στην κατηγορία στην οποία αναφερθήκατε με την ερώτησή σας, δηλ. στις απαιτήσεις ενίσχυσης του ευρωπαϊκού προσωπικού. Η αιτία γι' αυτό ήταν ότι το όλο σύστημα διοίκησης είχε καταρρεύσει και ότι δεν θα ήταν δυνατό να υλοποιηθούν αναγκαία σχέδια εάν δεν προσφέραμε κάποιες δικές μας εμπειρίες. Η αρχή όμως είναι ότι εάν δεν υπάρχει ένας τοπικός εταίρος - εμείς προσπαθούμε να είμαστε πάντοτε η κινητήρια δύναμη πίσω από το σχέδιο - τότε δεν χρηματοδοτούμε την ευρωπαϊκή ΜΚΟ. Η παραπάνω είναι μια πολύ ισχυρή αρχή. Από την έκθεση που θα υποβάλουμε στο Κοινοβούλιο και το Συμβούλιο στις αρχές του επομένου έτους θα διαπιστώσετε ότι το παραπάνω αποτελεί έναν από τους κύριους στόχους μας. Θέλω να σας ευχαριστήσω για την ερώτηση διότι ήταν πράγματι πολύ σημαντική.

<SPEAKER ID=171 NAME="Πρόεδρος">
Ερώτηση αριθ. 46 της κ. Marianne Eriksson (H-0461/96)
<P>
Θέμα: Πολιτική παροχής ενισχύσεων
<P>
Ένα ολοένα και μικρότερο μέρος της βοήθειας της ΕΕ προορίζεται για τις πτωχότερες χώρες που εντοπίζονται κυρίως στις χώρες ΑVS νοτίως της Σαχάρας.
<P>
Η αυστηρή προτεραιότητα της Ευρωπαϊκής βοήθειας προς την Ανατολική Ευρώπη και την περιφέρεια της Μεσογείου λειτουργεί εις βάρος των πλέον πτωχότερων κρατών.
<P>
Ποιά είναι η θέση της Επιτροπής σε ό, τι αφορά το εν λόγω ζήτημα;
<P>
Προτίθεται η Επιτροπή να αναλάβει δράση με σκοπό την αλλαγή της εν λόγω πρακτικής; Εν τοιαύτη περιπτώσει, με ποιόν τρόπο;

<SPEAKER ID=172 NAME="Pinheiro">
Κύριε Πρόεδρε, η βοήθεια που χορηγεί η Ευρωπαϊκή 'Ενωση στις χώρες της νοτίως της Σαχάρας Αφρικής αποτελείται, όπως είναι γνωστό, από πόρους που προβλέπονται στον προϋπολογισμό της 'Ενωσης και από το Ευρωπαϊκό Ταμείο Ανάπτυξης που σήμερα, όπως επίσης είναι γνωστό, και αντίθετα με τη βούληση της Επιτροπής, δεν περιλαμβάνεται ακόμη στον κοινοτικό προϋπολογισμό λόγω άρνησης του Συμβουλίου. Οι εγκρίσεις που έχουν δοθεί στο πλαίσιο του Ευρωπαϊκού Ταμείου Ανάπτυξης δεν έπαψαν να αυξάνονται. Στο 6ο Ταμείο έφθασαν τα 7, 5 δισεκατομμύρια Ecu, ανήλθαν σε 10, 9 στο 7ο Ταμείο και στα 12, 8 δισεκατομμύρια Ecu στο 8ο Ευρωπαϊκό Ταμείο Ανάπτυξης. Δηλαδή, από το προηγούμενο Ευρωπαϊκό Ταμείο Ανάπτυξης στο σημερινό έχουμε μία αύξηση σχεδόν 20 %. Το τμήμα που αντιπροσωπεύει το Ευρωπαϊκό Ταμείο Ανάπτυξης στο σύνολο της εξωτερικής βοήθειας της Κοινότητας διατηρήθηκε σταθερό από το 1991, περίπου στο 45 % της συνολικής εξωτερικής βοήθειας. Αυτό είναι σημαντικό και ακόμη περισσότερο στο βαθμό που, από τις 48 λιγότερο αναπτυγμένες χώρες που έχουν προσδιοριστεί από τα Ηνωμένα 'Εθνη, οι 40 αποτελούν μέρος της ομάδας AΚΕ και, επομένως, χρηματοδοτούνται όσον αφορά την εξωτερική βοήθεια από το Ευρωπαϊκό Ταμείο Ανάπτυξης.
<P>
'Οσον αφορά τον προϋπολογισμό της 'Ενωσης, η σημασία που αποδίδεται στις χώρες AΚΕ, και ειδικότερα στις πιο φτωχές χώρες, στο πλαίσιο των πολιτικών βοήθειας και συνεργασίας επίσης δεν μειώθηκε κατά τη διάρκεια των τελευταίων χρόνων. Πράγματι, το Ευρωπαϊκό Συμβούλιο των Καννών πραγματοποίησηε μία κατανομή των πόρων μεταξύ των διαφόρων γεωγραφικών ομάδων, χώρες της Κεντρικής και Ανατολικής Ευρώπης, Μεσόγειος, χώρες AΚΕ, Ασία, Λατινική Αμερική, πρώην Σοβιετική 'Ενωση και πρώην Γιουγκοσλαβία. Η κατανομή αυτή θα ισχύει μέχρι το 1999 και τίποτα δεν επιτρέπει να υποθέσουμε ότι η κατάσταση θα αλλάξει εις βάρος των πόρων που προορίζονται για τις χώρες AΚΕ. H βοήθεια της Ευρωπαϊκής 'Ενωσης στις χώρες της Κεντρικής και Ανατολικής Ευρώπης είναι πράγματι σημαντική και έχει αυξηθεί με τρόπο συνεχή από το 1990. Επίσης στο πλαίσιο της νέας Ευρωμεσογειακής εταιρικής σχέσης, οι πόροι για την περιοχή της Μεσογείου θα αυξηθούν σημαντικά. Αλλά, θα ήθελα να το υπογραμμίσω, αυτό δεν έγινε εις βάρος των χωρών AΚΕ. Αφού μίλησα με αριθμούς, θα ήθελα να υπογραμμίσω ότι, όταν μεταφράζεται σε δολάρια, που είναι το νόμισμα το οποίο συνήθως χρησιμοποιείται στη συνεργασία για την αναπτυξιακή βοήθεια, το άλμα από το 7ο στο 8ο ΕΤΑ είναι σχεδόν 50 %. Με άλλα λόγια, κυρίες και κύριοι βουλευτές, μπορώ να πω, με κάποια βεβαιότητα, ότι ο αριθμός των έργων που η Ευρωπαϊκή 'Ενωση θα χρηματοδοτήσει στο πλαίσιο του 8ου Ευρωπαϊκού Ταμείου Ανάπτυξης θα αυξηθεί πιθανώς κατά 50 % σε σύγκριση με το 7ο Ευρωπαϊκό Ταμείο Ανάπτυξης.

<SPEAKER ID=173 LANGUAGE="SV" NAME="Eriksson">
Ευχαριστώ για την απάντηση. Μπορώ να πώ ότι δεν ήταν κάποια απρόσμενη απάντηση. Ο λόγος που έθεσα αυτήν την ερώτηση είναι, μεταξύ άλλων, ότι η σουηδική κυβέρνηση αποφάσισε τώρα να κάνει περικοπές στην πολιτικής παροχής βοήθειας στην Σουηδία, με την αιτιολογία, μεταξύ άλλων, του προγράμματος παροχής βοήθειας της ΕΕ.
<P>
Με αυτό το υπόβαθρο μελέτησα την βοήθεια της ΕΕ. Αν και μπορώ να συμφωνήσω με τον Επίτροπο ότι δεν είναι μεγάλες οι διαφορές στα πραγματικά χρηματικά ποσά, μπορεί κανείς να δεί ότι η ΕΕ έχει περάσει στην παροχή βοήθειας σε συνάφεια με καταστροφές, κάτι που γίνεται εις βάρος των περισσότερο μακροπρόθεσμων αναπτυξιακών προγραμμάτων. Γι' αυτό νομίζω ότι παρ' όλα αυτά τα ερωτηματικά μου παραμένουν. Είναι αυτή μιά ορθή ερμηνεία από την πλευρά μου, την συμμερίζεται η Επιτροπή και εν τοιαύτη περιπτώσει πώς σκέφτεται η Επιτροπή να εργαστεί για να βελτιωθεί η κατάσταση για τις είκοσι πλέον φτωχότερες χώρες σήμερα;

<SPEAKER ID=174 LANGUAGE="EN" NAME="Pinheiro">
Οι συνολικές δημόσιες δαπάνες αρωγής εκ μέρους της διεθνούς κοινότητος έχουν μειωθεί κατά την τελευταία δεκαετία, όχι διότι η Ευρωπαϊκή Ένωση και τα κράτη μέλη της έχουν μειώσει τις αντίστοιχες δαπάνες τους - απεναντίας, τις έχουν αυξήσει - αλλά διότι ορισμένοι από τους πιο σημαντικούς χορηγούς, και κυρίως οι Ηνωμένες Πολιτείες της Αμερικής, έχουν προβεί σε δραματική μείωση των συνεισφορών τους και επίσης διότι η Ιαπωνία, η οποία ήταν μία από τους κύριους χορηγούς, απεφάσισε τη μείωση των δικών της συνεισφορών μετά τον σεισμό του Κόμπε.
<P>
Η δεύτερη πτυχή που θα ήθελα να τονίσω είναι ότι η πολυμερής προσέγγιση δεν αποτελεί υποκατάστατο ορισμένων διμερών προσεγγίσεων. Αναφορικά με αυτό έχω ζητήσει από τα κράτη μέλη να συντονίσουμε τις προσπάθειές μας για να βρούμε τρόπους συνεργασίας καθώς και ότι δεν θα πρέπει να σημειωθεί μείωση των προσπαθειών για διμερείς συμφωνίες οι οποίες, για πολλούς και διάφορους λόγους, είναι ζωτικές για ορισμένες χώρες και περιοχές. Οι σκανδιναβικές χώρες ιδιαίτερα έχουν δημιουργήσει ένα πολύ καλό προηγούμενο συνεργασίας, ειδικότερα στις χώρες ΑΚΕ και μέσω ορισμένων από τις καλύτερες ΜΚΟ των χωρών αυτών. Ελπίζω επομένως ότι η Σουηδία, ως μία από τις κύριες χώρες που έχουν ακολουθήσει αυτή την πολιτική, θα τη συνεχίσει και στο μέλλον.
<P>
Μια δεύτερη πτυχή αφορά τις φτωχώτερες χώρες. Η Επιτροπή έχει αποφασίσει ότι οι πιστώσεις που προσωρινά έχουν δεσμευθεί για την επόμενη πενταετία θα διατεθούν κυρίως για μεγαλύτερες αυξήσεις προς τις φτωχές χώρες - και προς τις φτωχώτερες των φτωχών. Καθιερώσαμε επομένως ένα σύστημα βάσει του οποίου καμία από τις πιο ενδεείς χώρες δεν θα λάβει λιγότερο από 25 % αύξηση στη χρηματοδότησή της από το Ευρωπαϊκό Ταμείο Ανάπτυξης. Οι περισσότερες θα λάβουν πιθανώς αυξήσεις της τάξεως του 50 % κατά τα επόμενα πέντε χρόνια σε σχέση με το χρηματοδοτικό πλαίσιο του ΕΤΑ. Γιατί το κάναμε αυτό; Διότι, μεταξύ άλλων, οι καταβολές του ΕΤΑ γίνονται σε δύο δόσεις. Ως αρχή, οι φτωχώτερες χώρες έχουν μικρότερες δυνατότητες για την απορρόφηση των πιστώσεων και επομένως θα ήταν καλύτερο να υπάρχουν περισσότερες πιστώσεις για τη διάθεσή τους με τη δεύτερη δόση. Δημιουργώντας εξ αρχής αυτή την ανισορροπία υπέρ των ενδεεστέρων χωρών, προσπαθήσαμε να διασφαλίσουμε ότι η συνολική ισορροπία με τη λήξη του επόμενου ΕΤΑ δεν θα έχει στρεβλωθεί.
<P>
Σήμερα δεν είναι μόνο σημαντικό το ύψος των διατιθέμενων πόρων αλλά και ο συντονισμός τους. Αυτός είναι ο λόγος για τον οποίο η Επιτροπή ασκεί εντατική προσπάθεια συντονισμού με τα κράτη μέλη και άλλους διεθνείς χορηγούς, κυρίως τη Διεθνή Τράπεζα η οποία, όπως γνωρίζουμε, αποτελεί έναν από τους κύριους χορηγούς, καθώς επίσης και με τις υπηρεσίες των Ηνωμένων Εθνών όπως η UNCTAD, η UNIDO, η UNICEF, ο FAO και άλλες. Αυτή είναι μια εσκεμμένη πολιτική η οποία έχει ήδη αποδόσει καρπούς. Θα εμφανιστώ ξανά ενώπιόν σας τον Σεπτέμβριο κατόπιν ενός σεμιναρίου που θα κάνουμε με τη Διεθνή Τράπεζα για να σας ενημερώσω σχετικά με την κοινή δράση που θα αποφασίσουμε να αναλάβουμε ούτως ώστε να μεγιστοποιήσουμε τους διαθέσιμους πόρους για υποστήριξη των χωρών ΑΚΕ.

<SPEAKER ID=175 NAME="Πρόεδρος">
Ερώτηση αριθ. 47 του κ. Graham Watson (H-0317/96)
<P>
Θέμα: Μονοπώλιο της Microsoft
<P>
Γνωρίζει η Επιτροπή ότι η Microsoft εκμεταλλεύεται τη μονοπωλιακή της θέση στην αγορά λογισμικού εις βάρος των ευρωπαίων προμηθευτών και καταναλωτών; Έχοντας εξασφαλίσει το 80 % περίπου της αγοράς αυτού του είδους λογισμικού, η Microsoft έχει την απόλυτη κυριαρχία στον τομέα αυτόν. Σύμφωνα με το περιοδικό «Personal Computer World», αυτή η εταιρία κολοσσός στον τομέα του λογισμικού πουλά αντίγραφα του Microsoft Office σε αμερικανούς προμηθευτές για 80 δολάρια μόνο ενώ χρεώνει το Ηνωμένο Βασίλειο και ενδεχομένως και άλλους ευρωπαίους ανταγωνιστές 140 δολάρια, ποσό σχεδόν διπλάσιο από την τιμή των ΗΠΑ για ακριβώς το ίδιο πρόγραμμα πακέτου. Το υψηλό επίπεδο ζήτησης του Microsoft Office, συμπεριλαμβανομένου του επεξεργαστή κειμένου WORD και του λογιστικού φύλλου EXCEL, από τους καταναλωτές περιορίζει την ανταγωνιστική ικανότητα του Ηνωμένου Βασιλείου και συνεπώς των ευρωπαίων προμηθευτών και στρέφει τις επιχειρήσεις προς τις ΗΠΑ. Τί μέτρα προτίθεται να λάβει η Επιτροπή προκειμένου να σταματήσει αυτό το κατάφωρο παράδειγμα ληστρικής τιμολόγησης που παραβιάζει σαφώς το πνεύμα των διαπραγματεύσεων της ΓΣΔΕ;

<SPEAKER ID=176 NAME="Van Miert">
Η Επιτροπή συμμερίζεται την ανησυχία του αξιότιμου βουλευτή σχετικά με τη συμπεριφορά των εταιρειών με κυρίαρχη θέση στην αγορά και είμαστε ιδιαίτερα ανήσυχοι εκεί όπου η καταχρηστική συμπεριφορά μιας παρόμοιας εταιρείας παρεμποδίζει την ικανότητα ανταγωνισμού εκ μέρους των ευρωπαίων πελατών της. Η έκταση στην οποία η Microsoft , η οποία φαίνεται ότι αποτελεί τον κυρίαρχο προμηθευτή, μπορεί να χρεώνει διαφορετικές τιμές σε διαφορετικούς πελάτες της καθώς και οι άλλες πτυχές των συμβάσεων παροχής αδειών στους κατασκευαστές ηλεκτρονικών υπολογιστών, συζητούνται αυτή τη στιγμή με τη διοίκηση της Microsoft .

<SPEAKER ID=177 LANGUAGE="EN" NAME="Watson">
Είμαι ευγνώμων για την πληροφόρηση εκ μέρους του Επιτρόπου ότι δηλ. γίνεται συζήτηση επί των θεμάτων αυτών καθόσο εμένα μου φαίνεται ως ένα στυγνό παράδειγμα ληστρικής τιμολόγησης η οποία σαφώς παραβαίνει το πνεύμα των διαπραγματεύσεων της ΓΣΔΕ. Εάν οι κατηγορίες που διατυπώνει το περιοδικό Personal Computer World είναι αληθείς - και οι οποίες παρουσιάζονται με μεγάλο θάρρος ενόψει του κινδύνου απώλειας διαφημίσεων - τότε σημαίνει ότι η πρακτική αυτή είναι περισσότερο διαδεδομένη απ' όσο πρέπει. Στην πραγματικότητα είναι δυνατόν τα παραπάνω να μην αποτελούν το μόνο παράδειγμα ληστρικής τιμολόγησης εκ μέρους της συγκεκριμένης εταιρείας. Δεν πιστεύω ότι υπάρχει κάποιος τρόπος με τον οποίο να παρεμποδίσουμε ένα πράγματι πολύ καλό προϊόν να αποτελέσει τον τυπικό εξοπλισμό σε λογισμικό γραφείου στην Ευρώπη. Όλες οι προσπάθειες για να προωθηθούν ευρωπαϊκές εναλλακτικές λύσεις θα αποτελέσουν χαμένα χρήματα διότι πρόκειται περί πολύ καλού προϊόντος με μεγάλη καταναλωτική επιτυχία. Αυτά που θα μπορούσαν να έχουν μεγαλύτερη επιτυχία είναι η πίεση, η αρνητική δημοσιότητα και, ίσως, χρηματικά πρόστιμα για ληστρική τιμολόγηση. Θα εκτιμούσαμε πολύ οποιαδήποτε διαβεβαίωση θα μπορούσατε να δώσετε στο Σώμα σχετικά με την ανάληψη δράσεως εάν τα παραπάνω αποδειχθούν ακριβή.

<SPEAKER ID=178 LANGUAGE="EN" NAME="Van Miert">
Όπως είπα, συζητούμε το θέμα με τη διοίκηση της Microsoft . Πριν καταλήξει κανείς σε συμπεράσματα θα πρέπει να είναι ενήμερος του γεγονότος ότι, πρώτον, οι πληροφορίες που έχουμε σχετικά με την τιμολόγηση είναι εμπιστευτικής φύσεως. Από την άλλη πλευρά, έχουμε ήδη διαπιστώσει την ύπαρξη ενός φάσματος τιμών αδειών οι οποίες διαφέρουν μεταξύ τους. Δεν είναι σκόπιμο να καταλήξουμε σε συμπεράσματα τώρα. Θα πρέπει να είμαστε εν γνώσει πολλών και διαφόρων καταστάσεων οι οποίες θα πρέπει να εξεταστούν περισσότερο επισταμένως.
<P>
Από την άλλη, δεν θα πρέπει να λησμονούμε, και πάλι πριν καταλήξουμε σε συμπεράσματα, ότι υπάρχουν διαφορετικές χρεώσεις για διαφορετικές υπηρεσίες. Η σύγκριση απλά και μόνο δύο ποσών μεταξύ τους δεν είναι αρκετή. Θέλω να το τονίσω αυτό. Επομένως σας παρακαλώ να αποδεχθείτε ότι δεν μπορώ να είμαι περισσότερο συγκεκριμένος σήμερα. Μπορώ όμως να επιβεβαιώσω ότι η Επιτροπή συζητά τα παραπάνω με την αναγκαία εμπιστευτικότητα και με την αναγκαία αποφασιστικότητα για να διαπιστώσει τι συμβαίνει στην πραγματικότητα.

<SPEAKER ID=179 NAME="Πρόεδρος">
Ερώτηση αριθ. 48 του κ. Pat Gallagher (H-0390/96)
<P>
Θέμα: Διαδικασίες υποβολής προσφορών για άδειες κινητής τηλεφωνίας
<P>
Σε σχέση με την ανάθεση δεύτερης άδειας για κινητή τηλεφωνία στην Ιρλανδία, μπορεί η Επιτροπή να επιβεβαιώσει την ακρίβεια της δήλωσης του Ιρλανδού Υπουργού Μεταφορών, Ενέργειας και Επικοινωνιών στην Κάτω Βουλή στις 22 Νοεμβρίου 1995 όσον αφορά την ανάμιξη της Ευρωπαϊκής Επιτροπής στην ανάθεση της δεύτερης άδειας για κινητή τηλεφωνία, συμπεριλαμβανομένου του σχολίου εκ μέρους του υπουργού ότι ποσόν ύψους 15 εκατ. λιρών προστέθηκε στα έξοδα παροχής άδειας με το σκεπτικό ότι και η Eircell θα κατέβαλε 10 εκατ. πράγμα που οδήγησε στην έγκριση πριν από τη διαδικασία επιλογής από την Επιτροπή;
<P>
Ποιά είναι η άποψη της Επιτροπής σχετικά με το περιεχόμενο επιστολών που εστάλησαν από το Ιρλανδικό Υπουργείοι Μεταφορών, Ενέργειας και Επικοινωνιών τον Ιούνιο και τον Ιούλιο του 1995 προς τους συνυποβάλοντες προσφορές για τη διαδικασία παροχής δεύτερης άδειας κινητής τηλεφωνίας και σχετικά με το ότι η ΕΕ και το Ιρλανδικό Υπουργείο Μεταφορών, Ενέργειας και Επικοινωνιών είχαν ορίσει ποσόν 15 εκατ. λιρών ως «έξοδα εισόδου» για το νέο ανάδοχο;

<SPEAKER ID=180 NAME="Van Miert">
Για να γίνει κατανοητή η συμμετοχή της Επιτροπής στη διαδικασία υποβολής προσφορών για την Ιρλανδία, είναι αναγκαίο να θυμηθούμε ότι η Επιτροπή ξεκίνησε επίσημη διαδικασία αναφορικά με το μονοπώλιο της GSM στην Ιρλανδία τον Μάϊο του 1994. Στις 8 Μαρτίου 1995 ο Υπουργός Λόουρυ επιβεβαίωσε ότι η όλη προπαρασκευαστική εργασία για το άνοιγμα της αγοράς της GSM στον ανταγωνισμό είχε ολοκληρωθεί. Με την από 27 Απριλίου 1995 επιστολή της η Επιτροπή υποχρεώθηκε να επιστήσει την προσοχή του Υπουργού σε ορισμένες διατάξεις της διακήρυξης του διαγωνισμού οι οποίες μπορούσαν να εκληφθούν ότι επιχειρούν διακρίσεις.
<P>
Το κύριο πρόβλημα απετέλεσε το ποσό που θα ήταν υποχρεωμένοι να καταβάλουν οι αιτούντες για το δικαίωμα της αδείας σύμφωνα με τον όρο 19. Επεξηγήθηκε ότι μια παρόμοια επιλογή η οποία θα κατέληγε σε επιβολή οικονομικών όρων μόνο στον δεύτερο φορέα παροχής υπηρεσιών θα μπορούσε να διαστρέψει σημαντικά τον ανταγωνισμό και να αποβεί υπέρ της επέκτασης της σημερινής κυριαρχικής θέσης του υπάρχοντος τηλεπικοινωνιακού οργανισμού. Ταυτόχρονα η Επιτροπή ετόνισε ότι από το κείμενο του εγγράφου ανταγωνισμού το οποίο υπέβαλαν οι ιρλανδικές αρχές δεν προέκυπτε με σαφήνεια εάν η Telecom Eireann, η οποία ήδη παρέχει δικές της υπηρεσίες GSM, θα έπρεπε να καταβάλει το ίδιο ποσό όπως ο νέος ανταγωνιστής.
<P>
Η επιστολή της Επιτροπής μνημόνευε επίσης ότι η απαίτηση για την αρχική αυτή καταβολή θα οδηγούσε σε υψηλότερα τιμολόγια για την επανείσπραξή της κάνοντας έτσι λιγότερο προσιτή την κινητή τηλεφωνία και περιορίζοντας την πρόσβαση των καταναλωτών σε αντίθεση με τον στόχο της Πρότασης του Συμβουλίου 87/378. Ως επακόλουθο της επιστολής αυτής, κατά τη διάρκεια διμερούς συσκέψεως που έγινε στις Βρυξέλλες οι εκπρόσωποι της ιρλανδικής κυβερνήσεως πρότειναν τη διατήρηση της αρχικής καταβολής και την επιβολή αντίστοιχης καταβολής στην Telecom Eireann. Η Επιτροπή θεώρησε ότι εάν ακολουθείτο παρόμοια τακτική, μαζί με πρόσθετα μέτρα όπως το δικαίωμα διαμόρφωσης ιδίας υποδομής, τότε δεν θα υπήρχε έδαφος για περαιτέρω ενέργειες σύμφωνα με το άρθρο 90(1) σε συνδιασμό με το άρθρο 86 και ανεξάρτητα από την επιλογή επιβολής ποσού στον δεύτερο φορέα παροχής τηλεπικοινωνιακών υπηρεσιών.
<P>
Ο ρόλος της Επιτροπής δεν είναι να επιλέγει κάποιον τρόπο προσέγγισης αλλά να διασφαλίζει ότι η προσέγγιση που επελέγη συμβαδίζει με τους κανονισμούς της Συνθήκης. Κατά τη διάρκεια αυτών των διμερών συνομιλιών, η διαδικασία του διαγωνισμού ανεστάλη μέχρι τη λήψη της επίσημης επιβεβαίωσης από την Επιτροπή στις 14 Ιουλίου 1995. Κατόπιν της ημερομηνίας αυτής η Επιτροπή δεν συμμετείχε κατά κανένα τρόπο σε οποιοδήποτε από τα επακόλουθα στάδια της διαδικασίας επιλογής.
<P>
Σχετικά με τις επιστολές του Ιουνίου και της 5ης Ιουλίου 1995 που αναφέρονται στο ερώτημα του αξιότιμου βουλευτή, δεν ζητήθηκε η γνώμη της Επιτροπής.

<SPEAKER ID=181 LANGUAGE="EN" NAME="Gallagher">
Ευχαριστώ τον Επίτροπο για την λεπτομερή του απάντηση. Θα ήθελα να του πω ότι υπάρχει ανησυχία στην Ιρλανδία σχετικά με τη χορήγηση της δεύτερης άδειας κινητής τηλεφωνίας γεγονός το οποίο αποτελεί σημαντικό στοιχείο της τηλεπικοινωνιακής στρατηγικής μας. Υπήρχε σύγχυση σχετικά με τον ρόλο της Επιτροπής και είμαι ευτυχής ότι σήμερα το απόγευμα ο Επίτροπος διευκρίνησε την κατάσταση ενόψει της αλληλογραφίας από τις ιρλανδικές αρχές η οποία έδειχνε ότι υπέυθυνη για την καθυστέρηση επιτάχυνσης της διαδικασίας ήταν η Επιτροπή.
<P>
Θα ήθελα να ρωτήσω τον Επίτροπο εάν είναι σύνηθες για την Επιτροπή να συμμετέχει στην αύξηση των ποσών, όπως ήταν η εντύπωση που δημιουργήθηκε από τις ιρλανδικές αρχές. Η σημερινή απάντηση είναι σημαντική υπόψη των διαφόρων υποθέσεων που κάνουν οι πολιτικοί και τα μέσα ενημέρωσης στην Ιρλανδία τους τελευταίους μήνες. Θα μπορούσε να επιβεβαιώσει εάν η Επιτροπή είχε με οποιονδήποτε τρόπο συμμετοχή στην καθυστέρηση της επιτάχυνσης της διαδικασίας;

<SPEAKER ID=182 LANGUAGE="EN" NAME="Van Miert">
Λοιπόν, πρώτα απ' όλα επιτρέψτε μου να επαναλάβω ότι αποτελεί πολιτική μας να προσπαθούμε να πείθουμε τις κυβερνήσεις να μην επιβάλλουν ποσά συμμετοχής σε ένα καινούριο φορέα παροχής υπηρεσιών. Εάν όμως μια κυβέρνηση το κάνει αυτό - περίπτωση που παρουσιάστηκε όχι μόνο στην Ιρλανδία αλλά επίσης και στο Βέλγιο, την Ιταλία και την Ισπανία - τότε προφανώς η Επιτροπή ζητά από τις κρατικές αρχές να είναι δίκαιες και να επιβάλλουν το ίδιο ποσό στον υπάρχοντα φορέα, ο οποίος συνήθως βρίσκεται ήδη στην αγορά. Αυτή όμως είναι η δεύτερη επιλογή καθόσο, σε τελευταία ανάλυση, ο καταναλωτής είναι εκείνος που θα πληρώσει τον λογαριασμό.
<P>
Εάν η κυβέρνηση επιλέξει, πάλι, κάποια άλλη προσέγγιση τότε και αυτή θα πρέπει να είναι δίκαιη. Υπό το φως των παρατηρήσεών μας, η ιρλανδική κυβέρνηση είχε την πρόθεση να αυξήσει το ποσό συμμετοχής. Αυτή ήταν μια προσπάθεια περιορισμού - για να το θέσω με αυτό τον τρόπο - του λογαριασμού που θα πληρώσει ο καταναλωτής, διότι το κύριο ενδιαφέρον μας είναι να έχουμε ανταγωνισμό και έχοντας ανταγωνισμό να εξυπηρετήσουμε κατά τον καλύτερο τρόπο τον καταναλωτή και να του προσφέρουμε επίσης το πιο ελκυστικό τιμολόγιο.

<SPEAKER ID=183 NAME="Πρόεδρος">
Ερώτηση αριθ. 49 της κ. Anne Van Lancker (H-0392/96)
<P>
Θέμα: Εφαρμογή των κατευθυντήριων γραμμών όσον αφορά τις ενισχύσεις στην απασχόληση
<P>
Στις 12.12.1995 δημοσιεύθηκαν στην Επίσημη Εφημερίδα οι κατευθυντήριες γραμμές όσον αφορά τις ενισχύσεις στην απασχόληση . Σ' αυτές προβλέπονται ορισμένες παρεκκλίσεις από τους κανόνες ανταγωνισμού και τους κανόνες που αφορούν τις κρατικές ενισχύσεις προς επιχειρήσεις υπέρ ορισμένων ομάδων εργαζομένων και εργαζομένων που αντιμετωπίζουν ιδιαίτερες δυσκολίες για την ένταξή τους στην αγορά εργασίας. Μπορεί να αναφέρει η Επιτροπή σε ποιό βαθμό τα κράτη μέλη (και οι περιφέρειες) έχουν κάνει χρήση των δυνατοτήτων αυτών και έχουν ανακοινώσει ή έχουν λάβει μέτρα για να ενισχύσουν τη δημιουργία θέσεων εργασίας υπέρ ορισμένων ομάδων εργαζομένων; Ποιά είναι τα κράτη μέλη αυτά; Έχουν άραγε επιλεγεί επιχειρήσεις από τον τομέα της κοινωνικής οικονομίας (μεταξύ άλλων από τους τομείς εκείνους που περιγράφονται στην Ανακοίνωση της Επιτροπής για τις τοπικές πρωτοβουλίες ) και των προστατευόμενων χώρων εργασίας; Εξετάζει η Επιτροπή το ενδεχόμενο να αναλάβει πρωτοβουλία για να παρακινήσει τις διάφορες αρχές να κάνουν χρήση των εν λόγω μέτρων;

<SPEAKER ID=184 NAME="Van Miert">
Η Επιτροπή προσπάθηση να βελτιώσει τη διαφάνεια όσον αφορά την εν λόγω πολιτική και προσπάθησε επίσης να ωθήσει τις διάφορες εθνικές και λοιπές αρχές, οι οποίες ενδεχομένως χορηγούν κρατική ενίσχυση στο πλαίσιο της πολιτικής για την υποστήριξη της απασχόλησης, να διατυπώνουν όσο το δυνατόν σαφέστερα τους κανόνες και την πρακτική εφαρμογή τους. Φυσικά εφαρμόζονται διάφορες πρακτικές και χρησιμοποιούνται διάφορα μέσα. Οι κατευθύνσεις στις οποίες αναφέρεται η αξιότιμος βουλευτής αποσκοπούν να καταστήσουν σαφές ποια είναι τα γενικής φύσεως μέτρα τα οποία δεν εμπίπτουν στους κανόνες που διέπουν την κρατική ενίσχυση ή εάν εμπίπτουν σε αυτούς, σε ποια περίπτωση η Επιτροπή φρονεί ότι αυτά δεν αποτελούν πρόβλημα όπως π.χ. τα μέτρα ενίσχυσης υπέρ ορισμένων κατηγοριών ανέργων οι οποίοι δύσκολα μπορούν να εξεύρουν εργασία: μακροχρόνια άνεργοι, άνεργα άτομα νεαρής ηλικίας, γυναίκες και λοιπά.
<P>
Σήμερα, εξάλλου, η Επιτροπή ερμήνευσε ακόμη πιο ευρύτερα το θέμα και όπως γνωρίζετε πρόσφατα υπήρξαν επίσης ορισμένες περιπτώσεις στις οποίες η Επιτροπή το έπραξε αυτό στην πράξη. Αναφέρομαι, μεταξύ άλλων, στην πολιτική που εφαρμόζεται στη Γαλλία όσον αφορά τις αστικές περιοχές που πλήττονται από φτώχεια στις οποίες μπορεί να χορηγηθεί πρόσθετη ενίσχυση την οποία εμείς θεωρούμε ότι δεν είναι αντίθετη με τα μέτρα κρατικής ενίσχυσης ή τους κανόνες για την χορήγηση κρατικής βοήθειας επειδή οι συνέπειες είναι κυρίως τοπικής φύσεως και, για αυτό το λόγο, δεν μπορούν να θεωρηθούν ως στρέβλωση του ανταγωνισμού. Πέραν τούτου υπήρξε και η περίπτωση δύο κυβερνήσεων που μας ανακοίνωσαν μέτρα που είχαν λάβει σύμφωνα με τις εν λόγω κατευθυντήριες γραμμές, αυτή ήταν άλλωστε και η ερώτηση που έθεσε η αξιότιμος βουλευτής, δηλαδή η Σουηδία, όπου όμως επρόκειτο για μέτρα τα οποία είχαν δρομολογηθεί στο παρελθόν, με την οποία διεξάγουμε αυτή τη στιγμή συζητήσεις για ορισμένες προσαρμογές προκειμένου τα μέτρα αυτά να ευθυγραμμίζονται πλήρως με τους κανόνες του παιχνιδιού και η Ισπανία για τα μέτρα της οποίας φρονούμε ότι δεν υπάρχει κανένας λόγος για να εκφράσουμε οποιαδήποτε αντίθεση προς αυτά.
<P>
Ως προς τα υπόλοιπα, μπορώ να δηλώσω στην αξιότιμο βουλευτή ότι όταν πρόκειται για σαφώς τοπικές πρωτοβουλίες δεν υφίσταται φυσικά κανένα πρόβλημα επειδή αυτό δεν μπορεί να θεωρηθεί ότι αλλοιώνει το διασυνοριακό ανταγωνισμό. Όλα αυτά είναι μέτρα τα οποία μπορούν να εφαρμοσθούν χωρίς να δημιουργήσουν προβλήματα. Τα μέτρα που δεν επιτρέπονται είναι εκείνα τα οποία έχουν ως στόχο να επηρεάσουν την ανταγωνιστικότητα, ιδίως έναντι των γειτονικών χωρών, ή τα μέτρα που λαμβάνονται σε ορισμένους τομείς και για τα οποία δηλώνεται μεν ότι στοχεύουν την απασχόληση, αλλά, ουσιαστικά, αποσκοπούν να βελτιώσουν την ανταγωνιστικότητα της εθνικής βιομηχανίας σε ένα συγκεκριμένο τομέα. Σε αυτές τις περιπτώσεις η Επιτροπή οφείλει να αντιδράσει. Ως προς τα υπόλοιπα, γνωρίζετε τη δέσμευση της Επιτροπής για την αντιμετώπιση του προβλήματος της απασχόλησης, γνωρίζετε τη Λευκή Βίβλο, γνωρίζετε τις πρωτοβουλίες του Προέδρου Santer καθώς και της Επιτροπής. Φρονώ ότι κανείς δεν μπορεί να ισχυρισθεί ότι η Επιτροπή δεν διαδραματίζει ενεργό ρόλο σε αυτό τον τομέα, όμως, φυσικά, πρέπει να προσπαθήσουμε να διατηρούμε μια ισορροπία σε αυτά τα θέματα και να αποτρέπουμε τη στρέβλωση του ανταγωνισμού μέσω της λήψης παρόμοιων μέτρων.

<SPEAKER ID=185 LANGUAGE="NL" NAME="Van Lancker">
Επιθυμώ να ευχαριστήσω τον Επίτροπο για την εκτενή απάντησή του. Αυτό αποδεικνύει για μένα, κ. Επίτροπε, ότι ακόμη και κατά την εφαρμογή των κανόνων του ανταγωνισμού μπορούν πάντοτε να διατηρηθούν οι αρχές που σχετίζονται με το κράτος προνοίας. Το γεγονός αυτό με ευχαριστεί. Φρονώ ότι πολλοί λίγοι άνθρωποι το γνωρίζουν. Θα ήθελα να ρωτήσω συμπληρωματικά τον Επίτροπο εάν μπορώ να εξάγω επίσης το συμπέρασμα εν προκειμένω ότι θα συμπεριληφθούν κοινωνικές ρήτρες στο πλαίσιο των δημοσίων μειοδοτικών διαγωνισμών σε περίπτωση που αυτές δεν συνιστούν προτιμησιακή διαχείριση υπέρ της μιας ή της άλλης επιχείρησης, αλλά αποσκοπούν να συνδράμουν στην αύξηση των πιθανοτήτων απασχόλησης μιας συγκεκριμένης κοινωνικής ομάδας η οποία αντιμετωπίζει δυσκολίες όσον αφορά την πρόσβασή της στην αγορά εργασίας, ή μπορώ να εξάγω το συμπέρασμα ότι και αυτό είναι κάτι το οποίο επιτρέπεται;

<SPEAKER ID=186 LANGUAGE="NL" NAME="Van Miert">
Θα επιθυμούσα να μην εκφράσω άμεσα τη γνώμη μου εν προκειμένω επειδή έχω την εντύπωση ότι το θέμα αυτό εμπίπτει περισσότερο στον τομέα στον οποίο αρμόδιος ένας άλλος συνάδελφος επειδή το θέμα αυτό σχετίζεται περισσότερο με την εσωτερική αγορά. Είναι σαφές ότι δεν υπάρχει κανένα πρόβλημα λήψης μέτρων εκ μέρους των αρχών υπέρ μιας συγκεκριμένης κατηγορίας για την οποία υπάρχει η άποψη ότι υπάρχουν δυσκολίες πρόσβασης και διατηρησής της στην αγορά εργασίας. Ούτε φυσικά όσον αφορά π.χ. την ενίσχυση φορέων οι οποίοι ασχολούνται με αυτό το θέμα. Όταν φυσικά πρόκειται για θέματα τα οποία επηρεάζουν τον ανταγωνισμό και έχουν διασυνοριακές συνέπειες, τότε πρέπει κανείς να εξετάζει που βρίσκονται τα όρια.
<P>
Εμείς φυσικά προσπαθούμε να εξαντλήσουμε όλα τα δυνατά όρια όσον αφορά την ερμηνεία των διατάξεων για τη χορήγηση κρατικής βοήθειας υπέρ της απασχόλησης, αρκεί μόνο οι κυβερνήσεις ή οι αρμόδιες αρχές να μην επαναπαυθούν σε αυτό. Κατά τα υπόλοιπα, ελπίζουμε μόνο σε ένα πράγμα και αυτό είναι πράγματι να μπορέσουμε, στο πλαίσιο της Λευκής Βίβλου, να μειώσουμε σταδιακά το κόστος της εργασίας εν ανάγκη όχι ότι αφορά τους μισθούς των εργαζομένων αλλά όσον αφορά το πρόσθετο κόστος που αυτό συνεπάγεται και να προσπαθήσουμε κατ' αυτόν τον τρόπο να μην τιμωρούμε την εργασία, όπως συμβαίνει σήμερα.

<SPEAKER ID=187 NAME="Πρόεδρος">
Ερώτηση αριθ. 50 του κ. Jφrn Svensson (H-0460/96)
<P>
Θέμα: Κανονιστικές διατάξεις επί του ανταγωνισμού
<P>
Το μονοπώλιο της ζάχαρης στην αγορά των βόρειων χωρών έχει η επιχείρηση Danisco. Η επιχείρηση έχει αποφασίσει να παύσει την επικερδή δραστηριότητά της στη σουηδική νήσο Gotland, εμποδίζοντας την ανάληψη της εν λόγω δραστηριότητας από νέο ενδιαφερόμενο. Η ισχύουσα νομοθεσία δεν εμποδίζει αυτή την πρακτική.
<P>
Προτίθεται η Επιτροπή να αναλάβει πρωτοβουλία προκειμένου να ενισχύσει την εφαρμογή των κανονιστικών διατάξεων επί θεμάτων ανταγωνισμού έτσι ώστε να αποφεύγονται καταστάσεις τέτοιες όπως η ανωτέρω;

<SPEAKER ID=188 NAME="Van Miert">
Εφόσον το θέμα που έθεσε το αξιότιμο μέλος δεν έχει αναφερθεί στην Επιτροπή σύμφωνα με τους κανονισμούς ανταγωνισμού της ΕΕ και η Επιτροπή δεν έχει στην διάθεσή της όλες τις σχετικές πληροφορίες, δεν είναι σε θέση να σχολιάσει τις πτυχές αυτής της περιπτώσεως.
<P>
Ως θέμα αρχής και επί τη βάσει των κανόνων ανταγωνισμού, η Επιτροπή δεν αντιτίθεται σε λειτουργίες με τις οποίες μια εταιρεία, ακόμη και εάν κατέχει κυρίαρχη θέση στην εθνική αγορά, για λόγους αναδιάρθρωσης που αποσκοπούν στον εξορθολογισμό της παραγωγής μεταφέρει την παραγωγή της από μια παραγωγική μονάδα στην άλλη μέσα στα πλαίσια αυτής της αγοράς. Αυτό είναι κάτι που γίνεται κάθε μέρα. Προφανώς όμως, όταν μια εταιρεία σε κυριαρχική θέση καταχράται της θέσεώς της, για παράδειγμα συμπεριφερόμενη κατά τέτοιο τρόπο ώστε να κρατήσει τους άλλους ανταγωνιστές εκτός αγοράς με οποιοδήποτε κόστος ή όταν εξαγοράζει άλλες εταιρείες για να τις κλείσει και να περιορίσει το δυναμικό του ανταγωνισμού, τότε ίσως να υπάρχει κάποιο πρόβλημα. Αλλά στην περίπτωση αυτή δεν έχουμε γίνει αποδέκτες κάποιας συγκεκριμένης καταγγελίας ή οποιασδήποτε πληροφορίας. Επομένως, δεν μπορώ να γίνω πιο συγκεκριμένος.

<SPEAKER ID=189 LANGUAGE="SV" NAME="Svensson">
Κύριε Πρόεδρε, ευχαριστώ κύριε Επίτροπε για την απάντηση, αν και ήταν εκ φύσεως λίγο ασαφής. φσως να επανέλθουμε σ' αυτό το θέμα και τότε θα προσπαθήσω να δώσω περισσότερο συγκεκριμένα στοιχεία για την υπόθεση ως τέτοια.
<P>
Αυτό για το οποίο πρόκειται εδώ είναι κατ' αρχάς ένα πραγματικό μονοπώλιο  δεν πωλείται ζάχαρη στην Σουηδία αν, το λιγώτερο, δεν προέρχεται από αυτήν την ιδιαίτερη επιχείρηση. Εννοώ ότι ήδη αυτό καθ'αυτό είναι μιά κατάσταση η οποία θα έπρεπε να προκαλέσει μιά παρέμβαση. Δεύτερον εμποδίζει αυτή η επιχείρηση μιά εναλλακτική εγκατάσταση (άλλης επιχείρησης) στο, από άποψης περιφερειακής πολιτικής, σημαντικό νησί Gottland, όπου η βιομηχανία της ζάχαρης παίζει έναν σημαντικό ρόλο.
<P>
Μιά μικρή συνακόλουθη ερώτηση: τι θέση θα έπαιρνε η Επιτροπή ως πρός μιά αυστηρή σουηδική νομοθεσία που θα καθιστούσε αδύνατη μιά μονοπωλιακή συμπεριφορά αυτού του είδους στον τομέα της ζάχαρης;

<SPEAKER ID=190 LANGUAGE="EN" NAME="Van Miert">
Εφόσον η Σουηδία έγινε πρόσφατα μέλος της Ευρωπαϊκής Ένωσης, ορισμένα από τα προβλήματα τα οποία ίσως να προκύπτουν καθώς και μονοπωλιακές καταστάσεις οι οποίες υπάρχουν εκεί θα πρέπει να γίνουν ανεκτές επί του παρόντος. Από αυτή την άποψη θα ζητούσα από τις εθνικές αρχές ανταγωνισμού να εκτελέσουν, εάν είναι αναγκαίο, τις δικές τους λειτουργίες. Εάν όμως πρόκειται περί μιας εταιρείας που έχει κυρίαρχη θέση ή μονοπωλίου και καταχράται της θέσεώς της τότε αυτό θα πρέπει να αποδειχθεί. Θα πρέπει να έχετε στοιχεία για να το αποδείξετε. Εάν λέτε ότι η υπόψη εταιρεία προσπαθεί να εμποδίσει άλλον ανταγωνιστή από το να αγοράσει τη συγκεκριμένη επιχείρηση και ότι θέλει να την κλείσει ούτως ώστε να αποφύγει τον ανταγωνισμό και έχετε στη διάθεσή σας τα σχετικά αποδεικτικά στοιχεία, θα πρέπει να τα στείλετε στην Επιτροπή ή ο ανταγωνιστής να υποβάλει καταγγελία. Αυτός είναι ο λόγος για τον οποίον έχουμε τους κανόνες ανταγωνισμού καθώς και την αρχή επί του ανταγωνισμού η οποία, όπως γνωρίζετε, είναι η Επιτροπή. Όσο δεν έχουμε καταγγελία και όσο δεν υπάρχουν αποδεικτικά στοιχεία, ο αξιότιμος βουλευτής θα κατανοεί ότι η Επιτροπή δεν έχει λόγο να δράσει.

<SPEAKER ID=191 NAME="Πρόεδρος">
Ερώτηση αριθ. 51 του κ. Mikko Rφnnholm (H-0493/96)
<P>
Θέμα: Συγκεντρωτισμός όσον αφορά την επιχειρηματική δραστηριότητα στην Φινλανδία
<P>
Από άποψη ανταγωνισμού, σήμερα επικρατεί στην Φινλανδία μία περίεργη κατάσταση; κατά τη διάρκεια της δεκαετίας του '90 η επιχειρηματική δραστηριότητα στον τραπεζικό, τον ασφαλιστικό και τον τομέα του λιανικού εμπορίου συγκεντρώνεται σε ολοένα και λιγότερα χέρια. Το 1991 οι δύο μεγαλύτερες τράπεζες της χώρας κατείχαν, από κοινού, μερίδιο της αγοράς το οποίο ανήρχετο σε 55 %. Το αντίστοιχο μερίδιο για το 1995 ήταν 80 %. Στον τομέα του λιανικού εμπορίου τα αντίστοιχα ποσά για τις σημαντικότερες επιχειρήσεις του είδους ήταν 60 % για το 1985 και σχεδόν 90 % για το 1995. Ιδίως μετά την ένταξη της Φινλανδίας στην ΕΕ, το γενικό αυτό φαινόμενο συγκεντρωτισμού εγείρει απορίες μεταξύ των πολιτών, δεδομένου ότι έχει ως αποτέλεσμα την αύξηση των δαπανών τους και τη μείωση του επιπέδου των προσφερομένων προς αυτούς υπηρεσιών. Συμφωνεί η Επιτροπή ότι η τρέχουσα κατάσταση, όσον αφορά τον ανταγωνισμό στην Φινλανδία, είναι αντίθετη με την πολιτική ανταγωνισμού της Ένωσης, και εάν ναι, ποια μέτρα έχει λάβει ή προτίθεται να λάβει η Επιτροπή προκειμένου να διορθωθεί η κατάσταση αυτή και να μην δημιουργείται στους Φινλανδούς πολίτες εσφαλμένη εικόνα εν σχέση με τις συνέπειες από την προσχώρηση της χώρας στην Κοινότητα;

<SPEAKER ID=192 NAME="Van Miert">
Δεν είναι περίεργο το γεγονός ότι όταν χώρες εντάσσονται σε μια μεγάλη εσωτερική αγορά όπως αυτή που έχουμε εδώ, εμφανίζεται επίσης κινητικότητα στη συγκεντρωτικότητα, στις συγχωνεύσεις και στις εξαγορές. Αυτό είναι μέρος του παιγνιδιού και συμβαίνει κάθε μέρα σε ολόκληρη την Ευρώπη. Προφανώς, και ευτυχώς θα έλεγα, το παιχνίδι έχει κανόνες. Τον κανονισμό για τις συγχωνεύσεις τον έχουμε από το 1989. Στις πιο σημαντικές περιπτώσεις η Επιτροπή έχει το αποκλειστικό δικαίωμα να διερευνά λεπτομερώς τις συγχωνεύσεις και τις εξαγορές. Επι τη ευκαιρία, από το 1988 υποχρεωθήκαμε να διερευνήσουμε λεπτομερώς περισσότερες από 400 περιπτώσεις μεγάλων συγχωνεύσεων και εξαγορών. Όλοι συμφωνούν ότι αυτή η πολιτική ήταν επιτυχημένη και σε αρκετές περιπτώσεις επιβάλαμε προϋποθέσεις σε τέτοιες συγχωνεύσεις και εξαγορές. Στη Φινλανδία υπήρξε η συγχώνευση μεταξύ των εταιρειών Kymmene και Repola. Επιβάλαμε ορισμένες προϋποθέσεις σ' αυτή την συγχώνευση. Σε άλλες περιπτώσεις η Επιτροπή προχώρησε τόσο πολύ ώστε να ανάψει κόκκινο φως και να μην επιτρέψει σε κάποια συγχώνευση ή εξαγορά να προχωρήσει.
<P>
Αυτοί είναι οι κανόνες του παιχνιδιού. Ο βασικός κανόνας είναι ότι δεν επιτρέπεται η απόκτηση κυριαρχικής θέσεως μέσω συγχώνευσης ή εξαγοράς. Αυτό αποτελεί πραγματική εγγύηση κατά των πολύ μεγάλων συγχωνεύσεων και ασφαλώς κατά της δημιουργίας κυρίαρχων θέσεων μέσω συγχωνεύσεων και εξαγορών.
<P>
Θα πρέπει επίσης να σας πω ότι διαθέτουμε και ένα άλλο εργαλείο, δηλ. το άρθρο 86. Κανείς δεν μπορεί να κατηγορήσει μια εταιρεία όταν αποκτά κυριαρχική θέση χάρη στις ικανότητές της και όχι μέσω συγχώνευσης ή εξαγοράς. Εάν όμως καταχράται αυτή τη θέση της, η Επιτροπή μπορεί να δράσει και πιθανώς να επιβάλει βαρύτατα πρόστιμα, γεγονός το οποίο από καιρού εις καιρόν έχει συμβεί. Έχουμε κανονισμούς και εάν υπάρχουν περιπτώσεις τις οποίες θα έπρεπε να γνωρίζει η Επιτροπή ή εκεί όπου οι ανταγωνιστές πιστεύουν ότι έχουν δίκαιο, θα πρέπει να υποβάλλουν καταγγελία στην Επιτροπή. Βέβαια δεν ζητάω περισσότερη δουλειά. Το περασμένο έτος σημειώθηκε μια αύξηση περίπου κατά ένα τρίτο στον αριθμό των υποθέσεων και πάνω από το 30 % αυτού του αριθμού ήταν στον τομέα του ανταγωνισμού, ενώ η αιτία γι' αυτό κατά ένα μέρος μόνο ήταν η διεύρυνση.

<SPEAKER ID=193 LANGUAGE="FI" NAME="Rφnnholm">
Αξιότιμε κύριε Πρόεδρε, όπως αναφέρω και στην ερώτησή μου, το πρόβλημα αυτό παρουσιάζεται ιδιαίτερα οξύ σε τοπικό επίπεδο, διότι ο συγκεντρωτισμός αυτός έχει επιταχυνθεί ιδιαιτέρως μετά την προσχώρηση της χώρας στην Ένωση. Γι' αυτό και καλώ την Επιτροπή να δώσει ακόμη περισσότερο βάρος στην σημασία του ανταγωνισμού και, ιδιαιτέρως στην περίπτωση αυτή, να εξετάσει εάν η αγορά στον τομέα του λιανικού εμπορίου έχει πραγματοποιηθεί σε τιμές σαφώς υψηλότερες από τις πραγματικές της αγοράς, πράγμα το οποίο αποδεικνύει, κατά τη γνώμη μου, ;ότι βρισκόμαστε ενώπιον δραστηριότητας η οποία αποβλέπει όχι στην εκλογίκευση και την αναδιάρθρωση αλλά στην παρεμπόδιση του ανταγωνισμού.

<SPEAKER ID=194 LANGUAGE="EN" NAME="Van Miert">
Επιτρέψτε μου να πω ένα μόνο πράγμα. Καταρχάς, όπως πιθανώς ήδη γνωρίζετε, η Επιτροπή θέλει να μειώσει τα κατώτατα όρια εφαρμογής του κανονισμού περί συγχωνεύσεων διότι έχουμε αρμοδιότητα μόνο για τις μεγάλες συγχωνεύσεις, γεγονός το οποίο σημαίνει άνω των 5 δισεκατομμυρίων Ecu για τις συμμετέχουσες εταιρείες, το οποίο είναι πράγματι ένα πολύ μεγάλο ποσό. Θέλουμε να μειώσουμε αυτό το κατώτατο όριο στα 2 δισεκατομμύρια Ecu, γεγονός το οποίο θα διευρύνει το πεδίο δράσεως της Επιτροπής για την εξέταση αυτού του είδους των συγχωνεύσεων.
<P>
Κάτι τέτοιο θα μπορούσε να εφαρμοσθεί στην περίπτωση της Φινλανδίας. Υπάρχει ο ούτως αποκαλούμενος ολλανδικός όρος - το άρθρο 22 του κανονισμού συγχωνεύσεων - ο οποίος επιτρέπει στις εθνικές αρχές να παραπέμψουν μια περίπτωση στην Επιτροπή έστω κι' αν το συνολικό ποσό βρίσκεται εκτός των κατωτάτων ορίων. Έτσι, η κυβέρνηση μπορεί να διαβιβάσει την περίπτωση σε εμάς και η Επιτροπή θα την εξετάσει λεπτομερώς και εάν είναι αναγκαίο θα πάρει απόφαση. Επομένως ήδη υπάρχει δυνατότητα για μια εθνική κυβέρνηση να ακολουθήσει αυτή τη διαδικασία. Μολονότι ο όρος αυτός χρησιμοποιείται σπάνια, υποπτεύομαι ότι θα χρησιμοποιηθεί σύντομα από την Φινλανδία, εάν είμαι καλά πληροφορημένος. Δεν μπορώ να γίνω πιο συγκεκριμένος αλλά εξ όσων γνωρίζω οι φινλανδικές αρχές διάκεινται μάλλον ευνοϊκά υπέρ μιας παρόμοιας συνεργασίας.

<SPEAKER ID=195 NAME="Πρόεδρος">
Ερώτηση αριθ. 56 του κ. Felipe Camisσn Asensio (H-0422/96).
<P>
Θέμα: Καλλιέργεια καπνού στην ΕΕ
<P>
Ποιες προοπτικές προβλέπει ο Επίτροπος Γεωργίας για την καλλιέργεια του καπνού στην ΕΕ γενικά και στην Ισπανία συγκεκριμένα;

<SPEAKER ID=196 NAME="Fischler">
Aξιότιμε κύριε Πρόεδρε, κυρίες και κύριοι, μπορώ να πω στον αξιότιμο κύριο βουλευτή ότι η Eπιτροπή, έτσι όπως προβλέπεται στο βασικό κανονισμό του Συμβουλίου για την οργάνωση της αγοράς καπνού, θα υποβάλει προσεχώς μια πρόταση για τη μελλοντική ρύθμιση της αγοράς καπνού, η οποία θα εφαρμοστεί από την εσοδεία του 1998. Παράλληλα, η μεταρρύθμιση του τομέα του καπνού του 1992 θα υποβληθεί σε επανεξέταση. Aυτή δεν έχει ολοκληρωθεί ακόμη, και γι' αυτό λυπούμαι που, προς το παρόν, δεν μπορώ να κάνω λεπτομερείς δηλώσεις.
<P>
Όσον αφορά την Iσπανία, θα ήθελα να επισημάνω ότι εκεί, όπως και σε άλλες μειονεκτικές περιοχές της Eυρωπαϊκής Ένωσης, η καπνοκαλλιέργεια αποτελεί για πολλούς μικροπαραγωγούς, λίγο-πολύ, την μοναδική πηγή εσόδων τους.

<SPEAKER ID=197 LANGUAGE="ES" NAME="Camisσn Asensio">
Πράγματι, κύριε Επίτροπε, η απάντηση δεν ήταν πολύ σαφής. Παρόλα αυτά σας ευχαριστώ για την πληροφορία σχετικά με την καλλιέργεια καπνού γενικά - και πιο συγκεκριμένα στην Ισπανία. Θα επιθυμούσα αυτή η κοινοβουλευτική διαδικασία να χρησίμευε για τη συγκεκριμενοποίηση ενός μελλοντικού οδηγού, ενός προσανατολισμού για τις τόσες αγροτικές οικογένειες της ηλιόλουστης Ευρώπης-Ελλάδα, Ιταλία, Ισπανία, Πορτογαλία- και πιο συγκεκριμένα της Ιβηρικής Χερσονήσου της Εστρεμαδούρα, βόρεια της επαρχίας του Κάθερες, για ν'αναφέρω εκείνη που γνωρίζω καλύτερα.
<P>
Αυτές οι οικογένειες, κύριε Επίτροπε, ξέρετε πως ανησυχούν για το μέλλον τους, γιατί βρισκόμαστε ενώπιον μιας καλλιέργειας εξαιρετικά κοινωνικής απήχησης που δημιουργεί, διατηρεί και πολλαπλασιάζει πολλές θέσεις εργασίας στις περιοχές αυτές. Και δεν θα πρέπει ποτέ να φτάσουμε - και νομίζω πως ο κύριος Επίτροπος το καταλαβαίνει απόλυτα - σε μία δραστική αντικατάσταση της καλλιέργειας του καπνού αν προηγουμένως δεν έχουμε προβλέψει μια εναλλακτική καλλιέργεια αντικατάστασης, παρόμοιων χαρακτηριστικών όσον αφορά τις κοινωνικοοικονομικές παροχές. Πιστεύω πως αυτό θα πρέπει να ληφθεί υπόψη στις προβλέψεις για το 1998 που μόλις μας παρουσίασε ο κύριος Επίτροπος.

<SPEAKER ID=198 LANGUAGE="DE" NAME="Fischler">
Kύριε βουλευτή, επειδή γνωρίζετε πολύ καλά τους κανόνες του Kοινοβουλίου, θα γνωρίζετε φυσικά ότι σαφώς θα υπάρξει και μια ευκαιρία για να συζητήσουμε εδώ στο Kοινοβούλιο τα θέματα που θίξατε, όταν η Eπιτροπή θα έχει εκπονήσει την έκθεσή της. Γνωρίζω πολύ καλά τη μεγάλη σημασία της καπνοκαλλιέργειας για πολλούς μικρούς παραγωγούς στην Eυρωπαϊκή Ένωση, αυτή τη στιγμή. Σύμφωνα με εκτιμήσεις μας, 400.000 περίπου θέσεις εργασίας, σ' ολόκληρη την Ένωση, εξαρτώνται απ' αυτήν.

<SPEAKER ID=199 NAME="Πρόεδρος">
Ερώτηση αριθ. 57 του κ. Ulf Holm (H-0428/96)
<P>
Θέμα: Συνδρομή προς τους καπνοκαλλιεργητές
<P>
Περίπου 1 δισ. Ecu διατίθεται ετησίως στους καπνοκαλλιεργητές της Ένωσης. Παράλληλα το κάπνισμα προκαλεί ασθένειες και ανθρώπινη οδύνη. Η περίθαλψη καπνιστών αντιπροσωπεύει αμέτρητα δισεκατομμύρια για τα κράτη μέλη. Τόσο στο πλαίσιο των προγραμμάτων υγείας της Ένωσης όσο και του οργανισμού Η.Ε. γίνονται προσπάθειες για μείωση του καπνίσματος ως ένας από τους τρόπους καταπολέμησης του καρκίνου και άλλων ασθενειών.
<P>
Η ερώτησή μου προς την Επιτροπή είναι:
<P>
Προτίθεται η Επιτροπή να μειώσει την ενίσχυση προς τους καπνοκαλλιεργητές στο μέλλον προκειμένου να εναρμονισθεί με τους στόχους των προγραμμάτων υγείας;
<P>
Προτίθεται η Επιτροπή να αναλάβει πρωτοβουλία προκειμένου να βοηθήσει τους καπνοκαλλιεργητές να στραφούν προς την παραγωγή άλλων παροϊόντων που ικανοποιούν περισσότερο τις στοιχειώδεις ανθρώπινες ανάγκες;

<SPEAKER ID=200 NAME="Fischler">
Kύριε Πρόεδρε, αξιότιμοι κυρίες και κύριοι, εδώ τίθεται, κατά κάποιον τρόπο, η ερώτηση από την άλλη μεριά. Λέγεται πως η ενίσχυση της καπνοκαλλιέργειας θα οδηγούσε στην αύξηση του καπνίσματος και συνεπώς σ' έναν πρόσθετο κίνδυνο της υγείας. Aν όμως δείτε τις συνθήκες της αγοράς στη διεθνή αγορά καπνού, θα διαπιστώσετε ότι τα μόνα που θα αυξανόταν, αν η Eυρωπαϊκή Ένωση σταματούσε την ενίσχυση της καπνοκαλλιέργειας, θα ήταν αφενός οι εισαγωγές και αφετέρου η ανεργία. Ωστόσο, γι' αυτό το λόγο πιθανόν δεν θα καπνίζουν ούτε λιγότερο, ούτε περισσότερο. Δεν ενισχύουμε φυσικά την τιμή των τσιγάρων, των πούρων ή άλλων προϊόντων καπνού, αλλά προσπαθούμε να δώσουμε, ως γνωστόν, μια ευκαιρία στους καπνοκαλλιεργητές της Eυρώπης, ώστε, με τις μεθόδους καλλιέργειας και με τη δομή τους, να μπορέσουν να είναι ανταγωνιστικοί στις διεθνείς τιμές καπνού.

<SPEAKER ID=201 LANGUAGE="SV" NAME="Holm">
Ευχαριστώ για την απάντηση κύριε Fischler. Λαμβάνοντας υπόψη τις βλάβες που προκαλεί ο καπνός και τα προγράμματα υγείας που και η ΕΕ και τα κράτη - μέλη ξεχωριστά έχουν είναι μεγίστης σημασίας να μπορέσουμε να μειώσουμε το κάπνισμα. Εδώ υπάρχει φυσικά μιά σύγκρουση, και γι αυτό έθεσα την δεύτερη ερώτηση μου για το αν έχει Επιτροπή κάποιες προτάσεις για το πώς θα αναδιαρθρωθεί η παραγωγή από καλλιέργεια καπνού σε καλλιέργεια κάποιου προϊόντος που είναι πιό ανθρώπινο και περισσότερο υγιεινά προσανατολισμένο.
<P>
Αυτή είναι περισσότερο η απάντηση που θέλω καθώς η ερώτηση στην οποία απαντήσατε προηγουμένως αναφερόταν στο ότι υπήρχαν πάρα πολλοί μικροκαλλιεργητές που ασχολούνται με την καλλιέργεια καπνού. Με ποιόν τρόπο θέλει η Επιτροπή να αντιμετωπίσει αυτό το πρόβλημα και να βρεί έναν νέο καρπό να καλλιεργήσουν αυτοί οι μικροκαλλιεργητές;

<SPEAKER ID=202 LANGUAGE="DE" NAME="Fischler">
Kύριε βουλευτή, θα ήθελα να επισημάνω και πάλι ότι ακόμη κι αν δώσουμε σ' αυτούς τους μικροπαραγωγούς τη δυνατότητα να καλλιεργήσουν άλλα οπωρικά, δεν θα 'πρεπε, εξ αιτίας αυτού, να περιμένουμε να καπνίζουν στην Eυρώπη λιγότερο. Eίναι δύο τελείως διαφορετικά πράγματα που θα πρέπει να ξεχωρίσουμε.
<P>
Θεωρώ ωστόσο πρόωρο να μιλάμε σήμερα για λεπτομέρειες. Mπορώ να σας διαβεβαιώσω ότι στην έκθεσή μας, την οποία θα υποβάλουμε προσεχώς, θα υπεισέλθουμε και στο θέμα του τι θα γινόταν άραγε αν σταματούσαμε την ενίσχυση της καπνοκαλλιέργειας, ώστε να μπορέσετε να κρίνετε επίσης ποιες συνέπειες και επιπτώσεις θα προέκυπταν από μια τέτοια εκδοχή. Mερικοί στο Σώμα αυτό - όπως ακριβώς και ο βουλευτής - επεσήμαναν ήδη πόσο σημαντικό είναι να διατηρηθούν οι θέσεις εργασίας στην καπνοκαλλιέργεια. Eπί του θέματος αυτού μπορούμε να συζητήσουμε.

<SPEAKER ID=203 LANGUAGE="EN" NAME="Provan">
Κύριε Επίτροπε, θα πρέπει να πώ ότι τείνω να συμφωνήσω με τον κ. Holm και είμαι ευτυχής που κατέθεσε την ερώτηση, διότι αυτό που ανησυχεί πολλούς από εμάς στο Σώμα είναι η ανακολουθίες στις δαπάνες της Κοινότητας. Όταν εξέτασα για τελευταία φορά αυτό το θέμα, ανεκάλυψα ότι το 80 % της αξίας του προϊόντος αποτελεί στην πραγματικότητα κοινοτική επιδότηση στους καπνοπαραγωγούς - 80 % - γεγονός το οποίο δεν είναι πολύ υποβοηθητικό. Οι ετήσιες εισπράξεις ορισμένων καπνοπαραγωγών είναι στην πραγματικότητα πολύ μεγαλύτερες από την αξία του εδάφους στο οποίο καλλιεργούν τα καπνά τους. Έτσι, ξανά, υπάρχει μια τεράστια ανακολουθία σ' εκείνα που προσπαθεί να επιτύχει η Επιτροπή.
<P>
Τείνω να συμφωνήσω με μια εναλλακτική καλλιέργεια, αλλά ορισμένοι από αυτούς τους παραγωγούς είναι πράγματι πολύ μικροί. Επομένως, κύριε Επίτροπε, θα ήθελα να σας προτείνω ότι αυτό που πρέπει να κάνουμε για να προσπαθήσουμε να είμαστε συνεπείς στις δαπάνες της Κοινότητας είναι, πράγματι, να αποσυνδέσουμε τις πληρωμές από το προϊόν.

<SPEAKER ID=204 LANGUAGE="DE" NAME="Fischler">
Kύριε βουλευτή, βλέπω με μεγάλη συμπάθεια τις σκέψεις σας, αλλά δεν πρέπει να αγνοείτε πως εσείς ο ίδιος αποδείξατε ταυτόχρονα πως η καπνοκαλλιέργεια δεν μπορεί να είναι επικερδής στην Eυρωπαϊκή Ένωση χωρίς ενισχύσεις. Eδώ θα πρέπει κανείς να αποφασίσει: ή δεν θέλουμε καμιά ενίσχυση, πράγμα όμως που σημαίνει και καμιά καπνοκαλλιέργεια, ή θέλουμε να αφήσουμε ανοικτή τη δυνατότητα της καπνοκαλλιέργειας, οπότε αυτό γίνεται μόνο με τη βοήθεια ενισχύσεων.
<P>
Mπορούμε να συζητήσουμε επί του κατά πόσον οι καπνοκαλλιεργητές ενισχύονται κατά τον καλύτερο τρόπο αυτή τη στιγμή. Kι αυτό θα είναι αντικείμενο της έκθεσής μου. Γι' αυτό και δεν θα ήθελα από σήμερα κιόλας να προκαταλάβω την όλη συζήτηση.

<SPEAKER ID=205 LANGUAGE="EN" NAME="Hardstaff">
Θα ήθελα να τονίσω ότι οι επιδοτήσεις στον καπνό δεν πηγαίνουν μόνο στα φτωχώτερα μέλη της Ευρωπαϊκής Ένωσης αλλά επίσης και σε χώρες όπως η Γαλλία, η Γερμανία και η Αυστρία, οι οποίες διαθέτουν μεταξύ των μεγαλυτέρων κατά κεφαλήν εισοδημάτων στην Ένωση. Ασφαλώς δεν θα πρέπει να επιδοτούμε πλούσιες χώρες για να παράγουν κάτι το οποίο μόλις τώρα αποκαλέσατε πολύ αντιπαραγωγική καλλιέργεια και χωρίς να υπάρχει κανείς απολύτως οικονομικός λόγος για να το κάνουν. Αυτό θα πρέπει να το καταργήσουμε τελείως και να στηρίξουμε, μέσω των διαρθρωτικών ταμείων, τις χώρες εκείνες που έχουν πραγματικό οικονομικό πρόβλημα για να τις βοηθήσουμε να αναπτύξουν εναλλακτικές καλλιέργειες.

<SPEAKER ID=206 LANGUAGE="DE" NAME="Fischler">
Kυρία Hardstaff, τη διαπίστωσή σας ότι υπάρχουν μόνον φτωχές χώρες με φτωχούς αγρότες και πλούσιες χώρες με πλούσιους αγρότες που δεν θα χρειαζόταν να τους βοηθήσει κανείς, δεν μπορώ να τη συμμεριστώ, όσο καλή διάθεση κι αν έχω. Eίναι αλήθεια δυστυχώς, πως εξαιτίας των διαρθρώσεων, ακόμη και στη χώρα με την καλύτερη διάρθρωση, το Hνωμένο Bασίλειο δηλαδή, υπάρχουν επίσης αγρότες που έχουν σίγουρα προβλήματα με τα έσοδά τους. Aπό το γεγονός ότι στο Hνωμένο Bασίλειο υπάρχουν πολλοί πλούσιοι αγρότες, δεν μπορώ δυστυχώς να συμπεράνω ότι δε χρειάζεται να ενισχύσω εκείνους που έχουν προβλήματα. Eπί της βάσης αυτής δεν μπορούμε να συζητήσουμε.

<SPEAKER ID=207 NAME="Πρόεδρος">
Ερώτηση αριθ. 58 του κ. Gerard Collins (H-0427/96)
<P>
Θέμα: Χορήγηση επείγουσας βοήθειας στους εκτροφείς προβάτων στην κοιλάδα Nyre στην Ιρλανδία
<P>
Έχει ενημερωθεί η Επιτροπή σχετικά με τις ασυνήθεις χιονοθύελλες που έπληξαν τον παρελθόντα Μάρτιο την κοιλάδα Nyre της κομητείας Waterford στην Ιρλανδία με αποτέλεσμα να υπάρξουν ευρείας κλίμακας απώλειες προβάτων και έχει μήπως ζητήσει η ιρλανδική κυβέρνηση από την Επιτροπή να χορηγήσει επείγουσα βοήθεια στους εκτροφείς προβάτων στην κοιλάδα Nyre;
<P>
Προτίθεται τώρα η Επιτροπή να προωθήσει προτάσεις με σκοπό την παροχή βοήθειας στους τόσους γεωργούς που υπέστησαν ζημείες ευρείας κλίμακας ως αποτέλεσμα των μη φυσιολογικών για την εποχή αυτή καιρικών συνθηκών;

<SPEAKER ID=208 NAME="Fischler">
Kύριε Πρόεδρε, κύριε βουλευτή, τα αναφερόμενα στην ερώτηση προβλήματα, που προέκυψαν εξαιτίας αυτής της χιονοθύελλας και των άσχημων καιρικών συνθηκών στην κοιλάδα Nyre στην Iρλανδία, είναι γνωστά στην Eπιτροπή. Mπορώ όμως να σας πω ότι οι ιρλανδικές αρχές δεν ζήτησαν από την Eπιτροπή τη χορήγηση βοήθειας. Aλλά αυτό οφείλεται σ' έναν απλούστατο λόγο. Όπως γνωρίζετε φυσικά, η Kοινότητα δεν είναι αρμόδια για τη βοήθεια και την προστασία από φυσικές καταστροφές; αυτές εμπίπτουν στις εθνικές αρμοδιότητες, και συνεπώς τα μέτρα στήριξης ή η άμεση βοήθεια για τέτοιες αντιξοότητες, που προέκυψαν εξαιτίας του καιρού, μπορούν να λυθούν μόνον σε εθνικό επίπεδο.

<SPEAKER ID=209 NAME="Πρόεδρος">
Δεδομένου ότι ο συντάκτης της απουσιάζει, η Ερώτηση αριθ. 59 καταπίπτει.
<P>
Ερώτηση αριθ. 60 της κ. Christine Crawley (H-0453/96)
<P>
Θέμα: Απώλειες θέσεων εργασίας στις βιομηχανίες γεωργικών προϊόντων
<P>
Ποιές είναι οι εκτιμήσεις της Επιτροπής όσον αφορά τον αριθμό των απωλεσθεισών θέσεων εργασίας καθώς και των απειλουμένων εκείνων στην Ευρωπαϊκή Ένωση και στις βιομηχανίες γεωργικών προϊόντων συνεπεία της κρίσης της σπογγώδους εγγεφαλοπάθειας (BSE) και των συνακόλουθων απαγορεύσεων των εξαγωγών; Ποιούς μηχανισμούς ελέγχου για τις συνέπειες στην απασχόληση δημιούργησε η Επιτροπή και τί είδους υποστήριξη θα παράσχει στα άτομα εκείνα και τις βιομηχανίες που επλήγησαν από την κρίση BSE;

<SPEAKER ID=210 NAME="Fischler">
Kυρία βουλευτή, η Eπιτροπή δεν έχει επακριβή στοιχεία για το πόσες θέσεις εργασίας χάθηκαν ή πόσες ακόμη απειλούνται με αφανισμό στη μεταποιητική βιομηχανία, στα σφαγεία ή και στον τομέα της εμπορίας ζώων, εξαιτίας της κρίσης της BSE. Δεν διαθέτουμε πληροφοριακά στοιχεία τέτοιας φύσης. Mπορώ να σας πω ότι η Eπιτροπή σαφώς και γνωρίζει πολύ καλά πως εδώ υπάρχουν προβλήματα και σαφώς προβληματίζεται για το πώς μπορεί τουλάχιστον να ελαχιστοποιήσει κανείς το πρόβλημα.
<P>
Aσφαλώς και ένα από τα πιο σημαντικά βραχυπρόθεσμα μέτρα που πήραμε, όσον αφορά το θέμα αυτό, είναι η παρέμβαση. Aν δηλαδή καταφέρουμε, με τη βοήθεια της παρέμβασης, να αντισταθμίσουμε κατά κάποιον τρόπο, τον μικρό αυτή τη στιγμή εφοδιασμό της αγοράς και να ομαλοποιήσουμε έτσι και πάλι γρήγορα τα δρώμενα στην αγορά, τότε αυτό θα αποτελεί την καλύτερη υπηρεσία που θα μπορούσαμε να προσφέρουμε στους απασχολούμενους στον τομέα αυτό.
<P>
Eκτός τούτου το θέμα είναι, κατά τη γνώμη μου, να προσπαθήσουμε να πάρουμε, μακροπρόθεσμα, μέτρα στήριξης εμπιστοσύνης υπέρ της κατανάλωσης βοδινού κρέατος. Eδώ θα προσπαθήσουμε να συνδράμουμε κι εμείς σαν Eπιτροπή, προκειμένου να βρούμε λύσεις, με τις οποίες θα μπορέσουμε να αντιμετωπίσουμε τα κρίσιμα προβλήματα και με τις οποίες θα μπορέσουμε να αποκαταστήσουμε αυτή την εμπιστοσύνη.
<P>
Στα θέματα αυτά περιλαμβάνονται ασφαλώς - κι αυτό έχει επίσης μεγάλη επίπτωση στους απασχολούμενους - και τα μέτρα εκείνα που συμφωνήσαμε, και που πάρθηκαν στο μεταξύ από τη Mεγάλη Bρετανία, για τα ζώα που είναι μεγαλύτερα των 30 μηνών. Aυτό ισχύει επίσης και για τα μέτρα που πρέπει να αποφασιστούν ακόμη, με τα οποία θέλουμε να επιτύχουμε μια επιτάχυνση στην εξάλειψη της ασθένειας της BSE. Nομίζω πως όλα αυτά τα μέτρα μαζί μπορούν να βοηθήσουν κάπως στη δύσκολη αυτή κατάσταση.

<SPEAKER ID=211 LANGUAGE="EN" NAME="Crawley">
Ευχαριστώ τον Επίτροπο για την απάντησή του. Βρίσκω μάλλον απογοητευτικό, δοθείσης της κλίμακας της κρίσεως που έχουμε με τη σπογγώδη εγκεφαλοπάθεια των βοοειδών, το γεγονός ότι η Επιτροπή δεν έχει ζητήσει ακόμη τους αντίστοιχους αριθμούς ή δεν έχει αρχίσει να εξετάζει την παρακολούθηση της κατάστασης όσον αφορά την απασχόληση πέραν των μέτρων στα οποία ήδη αναφέρθηκε ο Επίτροπος, δηλ. παρέμβαση και οικοδόμηση εμπιστοσύνης. Αποτελεί ευθύνη της Επιτροπής η εκπόνηση ετησίας εκθέσεως επί της απασχόλησης στην Ευρωπαϊκή Ένωση και θα έλεγα επομένως ότι είναι πολύ σημαντικό να αρχίσει στην πραγματικότητα η Επιτροπή κάποιο πρόγραμμα παρακολούθησης της απασχόλησης και των τομέων που απειλούνται από την κρίση. Γνωρίζω ανεπισήμως, ως ανεξάρτητο Μέλος του Ευρωπαϊκού Κοινοβουλίου, ότι αυτή τη στιγμή υπάρχουν χιλιάδες θέσεις εργασίας υπό απειλή σε ολόκληρη την επικράτεια της Ευρωπαϊκής Ένωσης εξ αιτίας της κρίσεως της ΣΕΒ, όχι μόνο στην εκλογική μου περιφέρεια αλλά και σε πολλές χώρες της Ευρωπαϊκής Ένωσης εκτός του Ηνωμένου Βασιλείου. Επομένως πιστεύω ότι είναι πολύ σημαντικό για την Επιτροπή να πάρει το ανωτέρω γεγονός στα σοβαρά. Θα ήθελα να ρωτήσω τι προσπάθειες πρόκειται να κάνει η Επιτροπή για να ζητήσει στοιχεία από τα κράτη μέλη σχετικά τόσο με τις απειλούμενες θέσεις εργασίας όσο και με τις θέσεις που έχουν ήδη χαθεί εξ αιτίας της κρίσεως της ΣΕΒ.

<SPEAKER ID=212 LANGUAGE="DE" NAME="Fischler">
Aξιότιμη κυρία βουλευτή, επιτρέψτε μου ίσως να προσθέσω πως υπάρχουν, φυσικά, προγράμματα που εφαρμόζονται συνεχώς; έτσι λ.χ. υπάρχουν τα διαρθρωτικά μέσα, τα οποία μπορούν να χρησιμοποιηθούν στον τομέα των περιοχών 5B λ.χ., ή στον τομέα των μέτρων 5A, και τα οποία επιτρέπουν για παράδειγμα, και την ανανέωση του εξοπλισμού της Rendering -βιομηχανίας στη Mεγάλη Bρετανία, καθώς και την προώθηση των επενδύσεων. Eκτός τούτου περιλαμβάνονται εδώ και τα μέτρα που μπορούν να παρθούν στα πλαίσια των στόχων 3 και 4, κι εδώ πρόκειται για πολύ συγκεκριμένες βοήθειες. Mονάχα με την στατιστική δεν μπορούμε, κατ' αρχήν, να βοηθήσουμε κανέναν. Aν ωστόσο θεωρείτε σημαντικό το να έχετε επακριβείς πληροφορίες για την κατάσταση της απασχόλησης στον τομέα αυτό, ευχαρίστως θα διαβιβάσω την αίτησή σας στο συνάδελφό μου Flynn, που είναι και αρμόδιος γι' αυτές. Θα μπορούσε, το πολύ-πολύ, να κάνει κανείς μια ειδική έρευνα αγοράς, ή καλύτερα να πάρει πληροφορίες από τις βρετανικές αρχές.

<SPEAKER ID=213 LANGUAGE="EN" NAME="Smith">
Η ερώτηση της κ. Crawley αναφερόταν στους εργαζόμενους στις σχετιζόμενες βιομηχανίες, δηλ. σ' εκείνους που έχασαν τις εργασίες τους ως αποτέλεσμα της απαγόρευσης των εξαγωγών, εκείνους που εργαζόντουσαν στις οδικές μεταφορές, στα σφαγεία και στις βιομηχανίες επεξεργασίας κρέατος. Ζήτησα από το Υπουργείο για Θέματα Σκωτίας να με ενημερώσει εάν υπάρχουν προγράμματα με τα οποία να μπορούσαμε να βοηθήσουμε, για παράδειγμα του Στόχου 5(α) ή του Στόχου 5(β). Ο Κόμης του Λίντσεϋ με πληροφόρησε ότι υπάρχουν ανυπέρβλητα εμπόδια για τη χρήση των κοινοτικών διαρθρωτικών ποσών. Υπάρχουν λεπτομερέστατες νομικές υποχρεώσεις που συνοδεύουν αυτά τα μέτρα, υποχρεώσεις που δεν είναι δυνατόν να παραμεριστούν. Ο Στόχος 5(α) όμως αφορά επιχορηγήσεις για την επεξεργασία και διάθεση των αγροτικών προϊόντων. Εάν οι παραγωγοί συναντούν προβλήματα στη διάθεση ή την επεξεργασία αγροτικών προϊόντων, δεν θα μπορούσαμε άραγε να χρησιμοποιήσουμε ποσά του Στόχου 5(α) για να τους υποστηρίξουμε στο συγκεκριμένο πρόβλημα που έχουν αυτή τη στιγμή;

<SPEAKER ID=214 LANGUAGE="DE" NAME="Fischler">
Nομίζω πως εδώ θα πρέπει να δει κανείς τις διαστάσεις για τις οποίες πρόκειται. Aν πιστεύετε πως τα έξοδα της παρέμβασης είναι μικρότερα, τότε επιτρέψτε μου να σας επισημάνω ότι αυτή τη στιγμή, σ' ολόκληρη την EE, φθάσαμε σ' ένα μέγεθος παρέμβασης ύψους 150.000 τόνων. H παρέμβαση 100.000 τόνων στοιχίζει ήδη 240 εκατ. Ecu. Aυτό σημαίνει πως ξοδέψαμε ήδη 360 εκατ. Ecu μονάχα γι' αυτά τα μέτρα, για να επιτρέψουμε την άμεση σφαγή των ζώων, μια κι αυτή, σε τελευταία ανάλυση, εξυπηρετεί την απασχόληση στα σφαγεία. Όταν τα ζώα αυτά αποθηκευτούν σε αποθήκες υψηλής κατάψυξης, θα απασχοληθεί κι εκεί πολύς κόσμος, κ.λπ. Aν τώρα σκεφθείτε ότι αυτή τη στιγμή σφάζονται, ανά εβδομάδα, περίπου 25.000 ζώα επιπλέον, σύμφωνα με τη διάταξη για τα ζώα που είναι μεγαλύτερα των 30 μηνών, μπορείτε να φαντασθείτε περίπου ποιες επιπτώσεις θα έχουν τα μέτρα αυτά στην απασχόληση.
<P>
Γι' αυτό και πιστεύω ότι τα μεγάλα αυτά μέτρα είναι, ουσιαστικά, η σημαντικότερη συμβολή για να προχωρήσουμε περαιτέρω στο θέμα της απασχόλησης. Αλλωστε, επιτρέψτε μου να σας επιστήσω την προσοχή στο ότι το ύψος των ποσοτήτων στη Mεγάλη Bρετανία, είναι σαφώς μεγαλύτερο απ' ότι σε πολλά άλλα κράτη μέλη. Oι τιμές βέβαια είναι χαμηλές για τους εκεί γεωργούς, αλλά ο όγκος των συναλλαγών στα σφαγεία είναι, εν μέρει, υψηλότερος απ' ότι σε άλλα κράτη μέλη. Aσφαλώς και το θέμα της απασχόλησης δεν μπορεί κανείς να το δει περιορισμένα, μονάχα στη Mεγάλη Bρετανία.

<SPEAKER ID=215 LANGUAGE="EN" NAME="McCarthy">
Θα ήθελα να επανέλθω στον Στόχο 5(α) και ιδιαίτερα στη γραμμή του προϋπολογισμού 886. Γνωρίζω ότι για την περίοδο 1994-1999 υπάρχουν διαθέσιμα στο ΗΒ 226, 487 εκατομμύρια Ecu για να τα χρησιμοποιήσει για επεξεργασία και διάθεση στην αγορά. Στην πραγματικότητα γνωρίζω ότι η κυβέρνηση του ΗΒ ζητούσε μόνο 51 εκατομμύρια Ecu από το παραπάνω ποσό και επομένως δεν αναλαμβάνει τα 175, 304 εκατομμύρια. Κατά την άποψή μου αυτό αποτελεί ένα πολύ μεγάλο όγκο χρηματοδότησης η οποία θα μπορούσε κάλλιστα να επενδυθεί στην οικονομία του ΗΒ και να βοηθήσει αυτούς τους ανθρώπους στον μεταποιητικό τομέα.
<P>
Εάν λαμβάνατε ένα αίτημα από την κυβέρνηση του ΗΒ για να διαθέσετε ξανά αυτά τα 175 εκατομμύρια Ecu ούτως ώστε να χρησιμοποιηθούν για να αμβλύνουν την κρίση και να υποστηριχθούν οι εργαζόμενοι στη βιομηχανία, θα ήσασταν έτοιμος να εξετάσετε ευνοϊκά το αίτημα αυτό και θα ήσασταν έτοιμος να χορηγήσετε αυτά τα χρήματα στο Ηνωμένο Βασίλειο;

<SPEAKER ID=216 LANGUAGE="DE" NAME="Fischler">
Oι αριθμοί που αναφέρατε, συμφωνούν απόλυτα με τους αριθμούς που ανέφερα κι εγώ. Σαφώς και η Eπιτροπή είναι διατεθειμένη να πάρει αποφάσεις στα πλαίσια των σχετικών οδηγιών, αλλά χρειαζόμαστε γι' αυτές μια αίτηση της αρμόδιας κυβέρνησης.

<SPEAKER ID=217 NAME="Πρόεδρος">
Όπως θα διαπιστώσετε από την υποσημείωση, η Επιτροπή ζήτησε εάν μπορούμε να συζητήσουμε την ερώτηση της κ. Crepaz σχετικά με τα βασικά τρόφιμα και την προστασία των καταναλωτών.
<P>
Ερώτηση αριθ. 94 της κ. Irene Crepaz (H-0465/96/αναθ. 1)
<P>
Θέμα: Βασικά τρόφιμα - Προστασία των καταναλωτών
<P>
Ποιά τελικά προϊόντα πλήττει άμεσα ή έμμεσα η άρση του εμπάργκο για τη ζελατίνη, το ζωικό λίπος και το σπέρμα των βοδιών;
<P>
Τί μέτρα ελήφθησαν για την ενημέρωση και προστασία των καταναλωτών (πιστοποιητικά, σήμανση, ενημερωτικές εκστρατείες);
<P>
Πώς κρίνει η Επιτροπή τη δήλωση που έγινε στο πλαίσιο της προβληματικής για την σπογγώδη εγκεφαλοπάθεια των βοοειδών (ΒSΕ) ότι δηλαδή οι παραγωγοί βασικών τροφίμων πρέπει να είναι υπεύθυνοι για τα προϊόντα αυτά;

<SPEAKER ID=218 NAME="Fischler">
. Mέλος της Eπιτροπής. (DE) Kύριε Πρόεδρε, αξιότιμη κυρία βουλευτή, κυρίες και κύριοι, στα τελικά προϊόντα, που εμπίπτουν στην οδηγία 96/362, περιλαμβάνονται, εκτός από τα σπέρμα των βοοειδών, η ζελατίνη και το ζωικό λίπος που παράγονται στο Hνωμένο Bασίλειο, υπό τα αυστηρά δεδομένα της αναφερόμενης απόφασης. Σύμφωνα με την απόφαση αυτή, θα πρέπει η πρώτη ύλη, για την παρασκευή των αναφερομένων προϊόντων, να προέρχεται από βοοειδή μικρότερα των 30 μηνών, που δεν έχουν μολυνθεί από τη BSE και δεν είναι ύποπτα για BSE.
<P>
Eκτός τούτου, επιτρέπεται να χρησιμοποιούνται μόνον ιστοί πρώτη ύλης, στους οποίους δεν εντοπίσθηκε ποτέ ο ιός της ασθένειας. H πρώτη ύλη θα πρέπει να περάσει από κτηνιατρικό έλεγχο και να επεξεργαστεί σύμφωνα με τις μεθόδους που καθορίζονται στο παράρτημα της απόφασης, οι οποίες μετά από διαπίστωση ενός ανεξάρτητου εργαστηρίου εξασφαλίζουν την αδρανοποίηση ενδεχόμενης υπόλοιπης μολυσματικότητας της πρώτης ύλης. Tα προϊόντα που αναφέρονται στο παράρτημα αυτό θα πρέπει να επισημαίνονται με την ένδειξη του παραγωγού και της μεθόδου παραγωγής, ή με οποιονδήποτε άλλο τρόπο, και να είναι εφοδιασμένα μ' ένα πιστοποιητικό καταλληλότητας που να έχει εκδοθεί από επίσημη κτηνιατρική υπηρεσία.
<P>
O καταναλωτής θα μπορεί να δει τη σύνθεση των τελικών προϊόντων από τον πίνακα των συστατικών, ο οποίος, σύμφωνα με την οδηγία 79/112 για την επισήμανση των τροφίμων, θα πρέπει να αναγράφεται πάνω στην ετικέτα. H Eπιτροπή θα εξετάσει το θέμα της επέκτασης της ευθύνης των προϊόντων στους πρωτογενείς παραγωγούς, στο γενικό πλαίσιο της τρέχουσας προπαρασκευαστικής εργασίας για την έκδοση μιας Πράσινης Bίβλου, σχετικά με τη νομοθεσία των τροφίμων.

<SPEAKER ID=219 LANGUAGE="DE" NAME="Crepaz">
Kύριε Επίτροπε, ευχαριστώ για τη διεξοδική απάντηση. Έχω μόνο μια σύντομη ερώτηση. H υγεία των καταναλωτών θα 'πρεπε, φυσικά, να μας ενδιαφέρει σοβαρά, σαν πρώτη και ύψιστη επιταγή. Γνωρίζουμε τώρα για τα τελικά προϊόντα - έτσι για παράδειγμα μόνον - ότι ζελατίνη περιέχεται στο ζελέ της τούρτας και στα αγαπημένα μαστιχωτά αρκουδάκια-καραμέλες που τα τρώνε κυρίως τα παιδιά. Mπορείτε να με διαβεβαιώσετε, έχοντας ήσυχη τη συνείδησή σας, πως αυτά δεν περιέχουν τον ιό της ασθένειας, ή γενικώς ότι δεν υπάρχει κανένας φόβος για τη υγεία των καταναλωτών; Mπορείτε, όσον αφορά το σπέρμα των βοοειδών, να με διαβεβαιώσετε, έχοντας ήσυχη τη συνείδησή σας, πως με το σπέρμα αυτό δεν μπορεί να μεταδοθεί καμιά ασθένεια;

<SPEAKER ID=220 LANGUAGE="DE" NAME="Fischler">
Kυρία βουλευτή, για την τελευταία σας ερώτηση, σχετικά με το σπέρμα των βοοειδών, μπορώ να πω το εξής: Στηρίξαμε την απόφασή μας στη δήλωση των εμπειρογνωμόνων της Eπιστημονικής Kτηνιατρικής Eπιτροπής, σύμφωνα με την οποία δεν υπάρχει κανένας κίνδυνος, όσον αφορά το σπέρμα των βοοειδών. Όσον αφορά τη ζελατίνη και το ζωικό λίπος, επιτρέψτε μου να σας επισημάνω και πάλι πως η παρούσα κατάσταση των πραγμάτων έχει ως εξής: Πρώτον, αφήσαμε να μας καθορίσει η επιστήμη μια μέθοδο, η οποία να εξασφαλίζει πως όλοι οι ενδεχόμενοι ιοί της BSE αδρανοποιούνται, δηλαδή σκοτώνονται.
<P>
Δεύτερον, εξασφαλίσαμε ότι κάθε παραγωγός ζελατίνης και ζωικού λίπους στη Mεγάλη Bρετανία, χρειάζεται για την παραγωγή των προϊόντων αυτών μια άδεια από τη βρετανική κυβέρνηση. Tρίτον, εξασφαλίσαμε ότι μόνον πολύ ειδικά υλικά θα χρησιμοποιούνται για την παραγωγή ζελατίνης και ζωικού λίπους, δηλαδή εκείνα που ανέφερα προηγουμένως. Mόνον τέτοιοι ιστοί επιτρέπεται να χρησιμοποιούνται.
<P>
Tέταρτον, η βρετανική κυβέρνηση υποχρεούται να ανακοινώνει στην Eπιτροπή τη χορήγηση όλων των αδειών βιομηχανικής παραγωγής των προϊόντων αυτών. Πέμπτον, η Eπιτροπή κάνει μια επιθεώρηση ελέγχου στη Mεγάλη Bρετανία - όπου προσκαλεί και όλα τα υπόλοιπα κράτη μέλη - και μόνον εφόσον όλα αυτά τα πράγματα είναι θετικά, αποφασίζει η Eπιτροπή, τυπικά, πως αυτή η βρετανική εταιρία μπορεί πάλι να κυκλοφορήσει στην αγορά ζελατίνη και ζωικό λίπος. Aκόμη και τότε, κάθε αποστολή θα πρέπει να συνοδεύεται από ένα πιστοποιητικό επίσημου κτηνιάτρου, στο οποίο θα πιστοποιείται ότι κατά την παραγωγή τηρήθηκαν όλες οι διατάξεις, και στο οποίο θα πρέπει να αναφέρεται η συχνότητα των ελέγχων που διενήργησε ο επίσημος αυτός κτηνίατρος στη συγκεκριμένη εταιρία. Aυτό στην πράξη σημαίνει το εξής: Tώρα έχει καθοριστεί ένα γενικό πλάνο για το μέλλον, κι εναπόκειται στη βρετανική κυβέρνηση, ή καλύτερα στη βρετανική βιομηχανία, το πόσο γρήγορα θα μπορέσει να προσαρμόσει τις μεθόδους της, ώστε να πληρούνται οι προϋποθέσεις για μια ασφαλή παραγωγή και συνεπώς να μπορούν μετά να γίνουν οι έλεγχοι αυτοί. Προς το παρόν κανείς δεν μπορεί να πει πότε πραγματικά θα ξαναγίνει de facto στο μέλλον μια εξαγωγή ζελατίνης.

<SPEAKER ID=221 NAME="Πρόεδρος">
Ερώτηση αριθ. 61 του κ. Roy Perry (H-0474/96)
<P>
Θέμα: BSE
<P>
Η σημαντική διαφορά μεταξύ του μεγάλου αριθμού περιπτώσεων BSE στο Ηνωμένο Βασίλειο και των δηλωμένων περιπτώσεων BSE στα λοιπά κράτη μέλη αποδίδεται εν μέρει στη μεγαλύτερη επαγρύπνιση και κατανόηση, όσον αφορά την εν λόγω ασθένεια, από την πλευρά του Ηνωμένου Βασιλείου. Η BSE κατέστη πρόσφατα δηλωτέα ασθένεια και είναι προφανές ότι η ασθένεια αυτή δεν έχει τύχει αυστηρής παρακολούθησης στα λοιπά κράτη μέλη σε σχέση με το Ηνωμένο Βασίλειο.
<P>
Θεωρεί η Επιτροπή τα στατιστικά στοιχεία, σε ό, τι αφορά την BSE, ακριβή και ισοδύναμα για όλα τα κράτη μέλη, και έχει η Επιτροπή προβλέψει μηχανισμό δια του οποίου οι περιπτώσεις BSE θα τυγχάνουν ακριβής παρακολούθησης και επικύρωσης καθόλη την ΕΕ;

<SPEAKER ID=222 NAME="Fischler">
Kύριε Πρόεδρε, κύριε βουλευτή, σύμφωνα με τα μέχρι τώρα επιστημονικά στοιχεία, η πιο πιθανή αιτία της επιδημίας της BSE είναι η χορήγηση στα ζώα κρεαταλεύρων και οστεαλεύρων, που προέρχονται από υλικά στα οποία περιλαμβάνονται και μέλη σωμάτων ζώων που έχουν προσβληθεί από την ασθένεια scrapie . H, σε σύγκριση με τα υπόλοιπα κράτη μέλη, ασυνήθιστα υψηλή εμφάνιση κρουσμάτων BSE στο Hνωμένο Bασίλειο, μπορεί να αποδοθεί σε διάφορους παράγοντες. Mια αξιολόγηση του κινδύνου των παραγόντων αυτών έδειξε ότι οι συνθήκες που μπορούν να προκαλέσουν μια τόσο υψηλή εμφάνιση της επιδημίας, όπως η σχετικά μεγάλη εμφάνιση της ασθένειας scrapie , η αλλαγή των μεθόδων αξιοποίησης των σωμάτων των ζώων και η υψηλή περιεκτικότητα κρεαταλεύρων και οστεαλεύρων στις ζωοτροφές των ζώων, είναι δεδομένες σε τόση έκταση, μόνο στο Hνωμένο Bασίλειο.
<P>
Mε την απόφαση 90/1230/EOK, στην έκδοση της οδηγίας 89/894 του Συμβουλίου, η BSE θα πρέπει να δηλώνεται υποχρεωτικά, εφόσον εμφανιστεί κάπου στην Eυρωπαϊκή Ένωση. H απόφαση 94/474/EOK της Eπιτροπής προβλέπει ότι ζώα, στα οποία, στα πλαίσια του κτηνιατρικού ελέγχου σφαγής, εμφανίζονται κλινικά συμπτώματα της BSE, θα πρέπει να κατάσχονται και το μυαλό των ζώων αυτών να ερευνάται για διάγνωση της BSE.
<P>
H Eπιτροπή διοργάνωσε μετεκπαιδευτικά σεμινάρια σε θέματα ανίχνευσης της BSE, για εμπειρογνώμονες των εθνικών διοικήσεων, προκειμένου να εξασφαλίσει ότι όλα τα κράτη μέλη διαθέτουν επαρκείς δυνατότητες για διάγνωση της BSE. Tο θέμα της παρακολούθησης της επιδημίας με δειγματοληπτικές έρευνες, εξετάσθηκε από την Eπιστημονική Kτηνιατρική Eπιτροπή. H εν λόγω επιτροπή κατέληξε στο συμπέρασμα πως η διαδικασία αυτή δεν θα διευκόλυνε καθόλου στην ανίχνευση του, ενδεχομένως σε μικρή έκταση στα κράτη μέλη, υπάρχοντος ιού της BSE.

<SPEAKER ID=223 LANGUAGE="EN" NAME="Perry">
Ευχαριστώ τον Επίτροπο για την απάντησή του αλλά θα πρέπει να πω ότι οι αγρότες στην εκλογική μου περιφέρεια μου λένε ότι διατηρούν σοβαρές αμφιβολίες σχετικά με την αξιοπιστία των στατιστικών σε άλλες χώρες της Ευρωπαϊκής Ένωσης η οποία είναι χαμηλή σε σύγκριση με την αντίστοιχη του Ηνωμένου Βασιλείου. Μόλις αυτή την εβδομάδα υπήρξαν εκθέσεις από επιστήμονες σε μέρη όπως το Ολλανδικό Ινστιτούτο Επιστημών και Υγείας και το Πανεπιστήμιο του Τούμπιγκεν, οι οποίες δημιουργούν σοβαρές αμφιβολίες για τους αριθμούς που έρχονται από τις άλλες ευρωπαϊκές χώρες. Μεταξύ του 1985 και του 1989, εξήχθησαν σε χώρες της Ευρωπαϊκής Ένωσης 57.000 κεφάλια βοοειδών. Εάν είχαν παραμείνει στο ΗΒ, οι ανωτέρω επιστήμονες θα ανέμεναν να αναφερθούν περίπου 1.600 περιπτώσεις ΣΕΒ. Στην πραγματικότητα έχουν δηλωθεί μόνο 30 περιπτώσεις ΣΕΒ και επαναλαμβάνω την ερώτηση: διαθέτει η Επιτροπή κάποιο σύστημα παρακολούθησης και αξιολόγησης των στατιστικών που έρχονται από τις άλλες χώρες; Έχει να κάνει κάποια σχόλια για τις σχετικές εκθέσεις που έρχονται τώρα από τα ευρωπαϊκά επιστημονικά ιδρύματα;

<SPEAKER ID=224 LANGUAGE="DE" NAME="Fischler">
Kύριε Πρόεδρε, η Eπιτροπή ενημερώνει συνεχώς τους επιστήμονες με τα εισερχόμενα στοιχεία, για να κρίνουν την πορεία εκδήλωσης της ασθένειας και στις συνεδριάσεις της υποεπιτροπής για την BSE, της Eπιστημονικής Kτηνιατρικής Eπιτροπής, γίνονται τακτικές διαβουλεύσεις επί του θέματος. Tο γεγονός ότι μέχρι τώρα το 99 % των κρουσμάτων εμφανίσθηκε στη Mεγάλη Bρετανία και μόνον το 1 % περίπου σ' όλα τα υπόλοιπα κράτη του κόσμου, δεν μπορεί να οφείλεται στο ότι η υποχρέωση δήλωσης της ασθένειας αντιμετωπίσθηκε με μικρότερη επιμέλεια στα άλλα κράτη. H ασθένεια πρέπει να δηλώνεται υποχρεωτικά σ' όλα τα κράτη, και γι' αυτό μπορούμε να υποθέτουμε ότι τα κράτη μέλη θα ανταποκριθούν στις ευθύνες τους.
<P>
Eκτός τούτου, θα ήταν πολύ σημαντικό για το μέλλον - απαιτεί ωστόσο πάρα πολύ ερευνητική δουλειά ακόμη - να μην μαθαίνουμε ότι έχει εμφανιστεί η ασθένεια αμέσως μόλις πληγεί ένα ζώο από την BSE, αλλά θα πρέπει να είμαστε σε θέση να γίνεται διάγνωση της ασθένειας και με εξετάσεις, κατά κάποιον τρόπο. Γι' αυτό ακριβώς κάλεσα την αποκαλούμενη ομάδα Weissmann να κάνει προτάσεις για ερευνητικά προγράμματα, ώστε εδώ να μπορέσουμε να πετύχουμε τέτοιου είδους δυνατότητες όσο το δυνατόν πιο γρήγορα. Aυτό θα διευκόλυνε σημαντικά την όλη συμπεριφορά μας έναντι της ασθένειας.

<SPEAKER ID=225 NAME="Πρόεδρος">
Η Ώρα των Ερωτήσεων έληξε. Οι Ερωτήσεις που δεν συζητήθηκαν λόγω ελλείψεως χρόνου θα λάβουν γραπτές απαντήσεις.
<P>
(Η συνεδρίαση διακοπείσα στις 19.27 επαναλαμβάνεται στις 21.00)

<CHAPTER ID=9>
Ασκηση του επαγγέλματος του δικηγόρου
<SPEAKER ID=226 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης (Α40146/96) της κ. Fontaine, εξ ονόματος της Επιτροπής Νομικών Θεμάτων και Δικαιωμάτων του Πολίτη, σχετικά μεπρόταση οδηγίας του Ευρωπαϊκού Κοινοβουλίου και του Συμβουλίου για τη διευκόλυνση της άσκησης του επαγγέλματος του δικηγόρου σε μόνιμη βάση σε άλλο κράτος μέλος από εκείνο στο οποίο αποκτήθηκε ο επαγγελματικός τίτλος (COM(94)0572 - C4-0125/95-94/0299(COD)).

<SPEAKER ID=227 LANGUAGE="ES" NAME="Sierra Gonzαlez">
Κύριε Πρόεδρε, η πρόταση οδηγίας που συζητούμε εκπληρώνει δύο στόχους. Κατ'αρχήν διευκολύνει την εγκατάσταση των δικηγόρων μέσα στην Ευρωπαϊκή Ένωση μέσω μιας ειδικής οδηγίας και κατά δεύτερον, διευκολύνει την επέμβαση ειδημόνων σε θέματα δικαίου σε διασυνοριακές, εμπορικές πράξεις τις οποίες, λόγω της λογικής ανάπτυξης της εσωτερικής αγοράς, εμπλέκονται όλο και περισσότερο το Διεθνές Δίκαιο, τα κοινοτικά και τα ίδια τα εθνικά δίκαια.
<P>
Οι δύο στόχοι δεν είναι υποχρεωτικά αντιφατικοί, όμως ούτε και συμπίπτουν απόλυτα, όπως επεσήμανε η παρούσα πρόταση οδηγίας. Πράγματι, οι επιφυλάξεις που διατυπώθηκαν, και που μπορεί να εννοηθούν σαν εγγύηση έμπειρης νομικής συμβουλής σε διασυνοριακές επιχειρήσεις, είναι επίσης και ανασταλτικοί παράγοντες για την ελεύθερη εγκατάσταση, όπως ο περιορισμένος χρόνος άσκησης και οι δοκιμασίες επάρκειας που παραμένουν στην οδηγία.
<P>
Αυτοί οι περιορισμοί αν εφαρμοστούν, θα επιφέρουν διαφορές στις προϋποθέσεις εξάσκησης των δικηγόρων που προέρχονται από ένα κράτος μέλος σε σχέση με εκείνο που τους υποδέχεται, κι αυτό αποτελεί σαφώς μία μειονεκτική κατάσταση ως προς το δικαίωμα εγκατάστασης που είναι η αρχή της ισότητας των προϋποθέσεων.
<P>
Δεν είναι όλα αρνητικά, βέβαια. Η οδηγία έχει θετικές πλευρές όπως η ικανοποιητική λύση του θέματος των επαγγελματικών και δεοντολογικών κανόνων; η δυνατότητα ομαδικής άσκησης επαγγέλματος; η ολοκλήρωση του νομικού κοινοτικού πλαισίου, παρά τους περιορισμούς που επισημάνθηκαν, ως προς την ελευθερία εγκατάστασης των δικηγόρων. Όμως ακόμα και έτσι οι τροπολογίες που πρότεινε η εισηγήτρια - καρπός, όπως είπε η ίδια, της δέσμευσης - βελτιώνουν αισθητά την οδηγία, ιδιαίτερα οι τροπολογίες που εγγυώνται το δικαίωμα διατήρησης πέραν του ενός κέντρου δράσης στο χώρο της Ένωσης, εκείνες που ενισχύουν την ασφάλεια των καταναλωτών και εκείνες που εγγυώνται την ανεξαρτησία των δικηγόρων και την άσκηση του επαγγέλματος για λογαριασμό τρίτου.
<P>
Τέλος, οφείλω να πω πως θα έπρεπε να πάει πολύ μακρύτερα όσον αφορά την απελευθέρωση και κατά συνέπεια να καταργήσει όλους τους χρονικούς περιορισμούς, συμπεριλαμβανομένης της προϋπόθεσης κανονικής άσκησης για τρία χρόνια, τα οποία θεωρώ μικρό κακό. Νομίζω πως σε αυτούς τους περιορισμούς επιβιώνει κάποιο από τα χαρακτηριστικά της συντεχνιακής οργάνωσης που δεν ασπάζομαι, παρόλο που έχει γίνει μια υπεύθυνη προσπάθεια δέσμευσης, προσπάθεια την οποία υποστηρίζω εξ ονόματος της ομάδας μου.

<SPEAKER ID=228 LANGUAGE="FR" NAME="Saint-Pierre">
Κύριε Πρόεδρε, αγαπητοί συνάδελφοι, θα ήθελα κατ' αρχήν να συγχαρώ την κ. Fontaine για την ειλικρινή και ιδιαίτερα αποτελεσματική εργασία που πραγματοποίησε σχετικά με το δεύτερο σχέδιο της πρότασης οδηγίας για τους δικηγόρους.
<P>
Πράγματι, αν η οδηγία αυτή αποτελέσει συμπλήρωμα της προκατόχου της του 1977, η οποία περιοριζόταν στην απελευθέρωση της παροχής υπηρεσιών, θα υπήρχε μεγάλος κίνδυνος να πέσει το σχέδιο αυτό στο τέλμα της εθνικής προτίμησης. Οι διάφοροι παράγοντες, είτε πρόκειται για την Ευρωπαϊκή Επιτροπή, ή για το Συμβούλιο δικηγορικών συλλόγων της Ευρωπαϊκής Κοινότητας και για την επιτροπή νομικών υποθέσεων και δικαιωμάτων των πολιτών, κατάλαβαν γρήγορα ότι η επιτυχία αυτής της πρότασης κωδικοποίησης εξηρτάτο από την κοινή τους συνεννόηση. Η επίπονη κυοφορία των οδηγιών για τους φαρμακοποιούς και τους οδοντιάτρους, η οποία διήρκεσε αντιστοίχως 16 και 17 χρόνια, έδειξε το παράδειγμα που δεν πρέπει να ακολουθηθεί.
<P>
Η Ομάδα της Ευρωπαϊκής Ριζοσπαστικής Συμμαχίας είναι ευτυχής για την ψήφο της νομικής επιτροπής, η οποία βελτιώνει την πρόταση οδηγίας της 21ης Οκτωβρίου 1994. Εκφράζουμε την ικανοποίησή μας για την αντικατάσταση της δοκιμασίας επάρκειας από διαδικασία δίκαιης και ακριβούς εκτίμησης της επαγγελματικής ικανότητας του μετακινούμενου δικηγόρου. Χαιρόμεθα για την επιτευχθείσα συναίνεση, η οποία έχει ως στόχο να διαφυλάξει τα συμφέροντα των δικηγόρων στην υποθετική περίπτωση πολυτομεακών εταιρειών άσκησης. Εκφράζουμε την ικανοποίησή μας για τη δυνατότητα που δίδεται στο μετακινούμενο δικηγόρο να ασκεί το επάγγελμά του υπό τον τίτλο του κράτους μέλους υποδοχής, αφού ασκήσει πραγματική και τακτική δραστηριότητα επί τρία χρόνια τουλάχιστον.
<P>
Αντιθέτως, ίσως, λέγω ίσως, μπορεί να αναρωτηθεί κανείς σχετικά με την απεριόριστη άσκηση του επαγγέλματος εκ μέρους του μετακινούμενου δικηγόρου υπό τον τίτλο καταγωγής. Ίσως επίσης μπορεί κανείς να αναρωτηθεί σχετικά με την αναγνώριση από τη νομική επιτροπή υβριδικού καθεστώτος του εγκατεστημένου ελεύθερου επαγγελματία.
<P>
Η Ομάδα της Ευρωπαϊκής Ριζοσπαστικής Συμμαχίας, παρόλο που επιθυμεί ευκολότερη εξομοίωση του κοινοτικού προς το εθνικό, δεν μπορεί παρά να εγκρίνει την έκθεση αυτή, η οποία αποτελεί καρπό συναίνεσης. Πρόκειται για το συμφέρον του επαγγέλματος του δικηγόρου και κυρίως για το συμφέρον του ευρωπαίου διαδίκου.

<SPEAKER ID=229 LANGUAGE="FR" NAME="Gollnisch">
Κύριε Πρόεδρε, αγαπητοί συνάδελφοι, οι ιδιαιτερότητες του αγγλοσαξωνικού δικαίου, η κατανομή των καθηκόντων του δικηγόρου μεταξύ «solicitor» και «barrister», οι ιδιαιτερότητες των ρωμαιογερμανικών δικαίων, στα οποία ανήκουν τα περισσότερα από τα υπόλοιπα νομικά συστήματα της Κοινότητας, κατέληξαν πολύ συχνά να αποστερήσουν κάθε αμοιβαιότητας την ελεύθερη άσκηση του επαγγέλματος του δικηγόρου στο έδαφος άλλου κράτους μέλους.
<P>
Η έκθεση της κ. Fontaine αφορά τα συμφέροντα ολόκληρου του δικηγορικού επαγγέλματος. Πρόκειται, μεταξύ άλλων, για την άρση του χρονικού περιορισμού του δικαιώματος κάθε δικηγόρου να ασκεί το επάγγελμά του υπό τον τίτλο καταγωγής του σε άλλο κράτος μέλος.
<P>
Το Εθνικό Μέτωπο και η Ομάδα της ευρωπαϊκής δεξιάς επιθυμούν να υποστηρίξουν την αρχική θέση των γαλλικών δικηγορικών συλλόγων, οι οποίοι ετάχθησαν υπέρ αυτόματης ένταξης και χρησιμοποίησης του τίτλου του δικηγορικού συλλόγους υποδοχής, μετά την πάροδο ενός χρονικού διαστήματος άσκησης του επαγγέλματος, στο εσωτερικό αυτής της χώρας υποδοχής. Όπως πολλοί δικηγόροι της Γαλλίας και πολλοί δικηγόροι άλλων χωρών, επιφυλασσόμεθα όσον αφορά τη διαιώνιση του τίτλου καταγωγής, χωρίς χρονικό περιορισμό. Όπως οι γαλλικοί δικηγορικοί σύλλογοι, αντιταχθήκαμε στην έλλειψη ελέγχων και πραγματικών ορίων της δραστηριότητας του μετακινούμενου δικηγόρου στη χώρα υποδοχής.
<P>
Θα επιθυμούσαμε επίσης την προστασία των δικαιωμάτων του διαδίκου και ζητούμε αληθινή αμοιβαιότητα, αμοιβαιότητα εν τοις πράγμασι μεταξύ των δικηγόρων που είναι εγγεγραμμένοι στη Γαλλία, για παράδειγμα, και των μετακινουμένων δικηγόρων. Οι φορολογικές υποχρεώσεις και οι υποχρεώσεις δημόσιας υπηρεσίας, μεταξύ άλλων, δεν θα πρέπει να βαρύνουν μόνον τους δικηγόρους της χώρας υποδοχής.
<P>
Οι γαλλικοί δικηγορικοί σύλλογοι απέρριψαν το πρώτο σχέδιο αυτής της έκθεσης, το οποίο έκριναν βλαπτικό για το επάγγελμα. Η κ. Fontaine και οι συνάδελφοί της της νομικής επιτροπής συνέταξαν τελικά ένα κείμενο συναλλαγής. Συγχαίρουμε την εισηγήτρια για την πολύ σημαντική εργασία της, αλλά δεν είμαστε απολύτως ικανοποιημένοι από τη θέση στην οποία κατάφερε, παρ' όλα ταύτα και με μεγάλη επιμονή, να συνδυάσει διάφορες βουλήσεις.
<P>
Αυτός είναι ο λόγος, κύριε Πρόεδρε, αγαπητοί συνάδελφοι, κυρία εισηγήτρια, για τον οποίο επιφυλασσόμεθα τόσο σχετικά με την έκθεση, όσο και σχετικά με την οδηγία.

<SPEAKER ID=230 LANGUAGE="FR" NAME="Cot">
Κύριε Πρόεδρε, η οδηγία σχετικά με την άσκηση του δικηγορικού επαγγέλματος αποτελεί καλό παράδειγμα καρποφόρου συνεργασίας μεταξύ της Επιτροπής, του Κοινοβουλίου και των εκπροσώπων του αντίστοιχου επαγγέλματος για τη σύνταξη ενός ισόρροπου κειμένου που να εξασφαλίζει πραγματικά την ελευθερία εγκατάστασης, διατηρώντας παράλληλα ορισμένες απαραίτητες εγγυήσεις.
<P>
Την επαύριο της γενικής οδηγίας για τα πτυχία, οι δικηγορικοί σύλλογοι της Ευρώπης, εκτός από το δικηγορικό σύλλογο του Λουξεμβούργου που βγήκε εξ αρχής έξω από το παιχνίδι, θεώρησαν απαραίτητη ειδική οδηγία για να καταστεί πλήρως αποτελεσματική η οδηγία του 1988, και όχι για να περιοριστεί το πεδίο εφαρμογής της, όπως φαίνεται να πιστεύει ο κ. Wijsenbeek, αν κατάλαβα καλά.
<P>
Οι εκπρόσωποι του επαγγέλματος, συγκεντρωμένοι στο πλαίσιο του Συμβουλίου των ευρωπαϊκών δικηγορικών συλλόγων, εργάστηκαν πολύ επί πολλά χρόνια για το σχέδιο αυτό. Το CCBE σημείωσε πρόοδο επαρκή για να πείσει την Επιτροπή να υποβάλει πρόταση οδηγίας, αλλ' όχι και για να συγκεντρώσει την εξαιρετικά ευρεία πρωτοβουλία που απαιτείται για την έγκριση του κειμένου. To ότι οι εκπρόσωποι του επαγγέλματος και το Κοινοβούλιο μπόρεσαν να υπερπηδήσουν τα τελευταία εμπόδια και να συμφωνήσουν στο κείμενο που μας υποβάλλεται οφείλεται ασφαλώς στο κύρος, στην υπομονή και στο πείσμα της κ. Fontaine.
<P>
Δυο παρατηρήσεις σχετικά με το κείμενο αυτό. Πρώτον, η συζήτηση επικεντρώθηκε φυσικά γύρω από τα τελευταία εμπόδια: δοκιμασίες επάρκειας, άσκηση υπό τον τίτλο καταγωγής. Αλλά η συζήτηση αυτή δεν πρέπει να μας κάνει να ξεχνάμε τις υπόλοιπες ουσιώδεις διατάξεις του κειμένου. Αναφέρομαι ιδίως στη διάταξη που αφορά την ομαδική άσκηση του δικηγορικού επαγγέλματος, η οποία πρέπει να επιτρέψει επιτέλους στους δικηγορικούς συλλόγους μας να αντιμετωπίσουν επί ίσοις όροις τα μεγάλα αγγλοσαξωνικά ή ιαπωνικά γραφεία που δεν χρειάστηκαν ποτέ οδηγίες για να απομυζήσουν την αγορά δικαίου της Ευρώπης, επωφελούμενα των δικών μας διαιρέσεων.
<P>
Δεύτερη παρατήρηση σχετικά με το ειδικό θέμα της άσκησης υπό τον τίτλο καταγωγής, ζήτημα για το οποίο οι γαλλικοί δικηγορικοί σύλλογοι - όπως υπενθυμίστηκε προ ολίγου - δείχνουν ιδιαίτερη ευαισθησία. Νομίζω ότι το προτεινόμενο κείμενο μπορεί να προσφέρει τον απαραίτητο κατευνασμό. Υποβάλλει ρητώς το δικηγόρο που ασκεί το επάγγελμα υπό τον τίτλο καταγωγής του στη νομοθεσία, στη δεοντολογία και στην πειθαρχία του συλλόγου υποδοχής.
<P>
Τέλος, η τροπολογία 35, η οποία προσθέτει μια χρήσιμη διευκρίνιση στο θεσπιζόμενο μηχανισμό ένταξης, ανταποκρίνεται στην προσδοκία που εξέφρασαν πολλοί δικηγορικοί σύλλογοι, μεταξύ των οποίων ιδίως ο σύλλογος του Παρισιού. Απομένει πλέον στο Συμβούλιο να ολοκληρώσει το έργο με τη βοήθεια του κ. Monti. Είναι ουτοπικό να επιθυμούμε κάποια ταχύτητα σχετικά; Το κείμενο αυτό σέρνεται όχι εδώ και 17 ή 18 μήνες, αλλά εδώ και μια ολόκληρη δεκαετία. Όμως, στη συγκεκριμένη περίπτωση, θα ήταν ασφαλώς χρήσιμο να αποκρυσταλλωθεί το συντομότερο δυνατόν η συναίνεση που επετεύχθη γύρω από την έκθεση Fontaine.

<SPEAKER ID=231 LANGUAGE="ES" NAME="Palacio Vallelersundi">
Κύριε Πρόεδρε, σήμερα αναμφίβολα βρισκόμαστε ενώπιον μιας συγκεκριμένης δράσης, που παραφράζοντας τον Ρομπέρ Σουμάν, »εδραιώνει την ευρωπαϊκή οικοδόμηση». Και η δράση αυτή φέρει τη σφραγίδα, όπως τόσες άλλες, των ανδρών και γυναικών που υπερπήδησαν προκαταλήψεις και εθνικούς φόβους για ένα ευρωπαϊκό όραμα της Ευρώπης, όπως έλεγε ο Carl J. Friedrich στο έργο του: »Europa: das Entsehen einer Nation» .
<P>
Εκτός από το όνομά σας, κύριε Επίτροπε - κι εδώ ενώνω τη φωνή μου στα εγκώμια των προηγούμενων ομιλητών - ξεχωρίζει σήμερα στον κατάλογο και αυτό της εισηγήτριας, Nicole Fontaine, γαλλίδας δικηγόρου και ευρωπαίας, της οποίας η καλή δουλειά θα μείνει συνδεδεμένη με την παρούσα οδηγία. Θα ήθελα να επισημάνω και την εργασία ενός άλλου δικηγόρου, ώστε να μείνει στα κοινοβουλευτικά πρακτικά, του ευρωπαίου γερμανού Hans Weil, ο οποίος από την προεδρία του CCBE, το επαγγελματικό φόρουμ της Ένωσης, φώτισε τη συζήτηση με την πνευματική του ορθότητα και ακεραιότητα.
<P>
Η αυριανή ψηφοφορία λοιπόν έχει την ιδιαίτερη σπουδαιότητα στο ότι θα σηματοδοτήσει το μέλλον της ευρωπαϊκής δικηγορίας. Όμως, επιπλέον, κύριε Πρόεδρε, έχει μια γενική σπουδαιότητα γιατί το συζητούμενο θέμα ξεπερνά τα καθαρά επαγγελματικά και επεκτείνεται στο σύνολο της ευρωπαϊκής κοινωνίας που αντιπροσωπεύει η παρούσα Συνέλευση, καθότι είμαστε οι δικηγόροι, και όχι άδικα, »τα φερέφωνα του Δικαίου», σύμφωνα με την πετυχημένη έκφραση του Ισπανού βασιλιά και ευρωπαίου, Αλφόνσου του Δέκατου, στα «Πιστοποιητικά».
<P>
Πράγματι, η συζήτηση στην επιτροπή αυτής της οδηγίας έφερε στην επιφάνεια τις πλέον απόκρυφες εθνικές φοβίες και τις πλέον μελανές καχυποψίες ανάμεσά μας, που έχουμε κληθεί και σε αυτό το κοινό σχέδιο κοινωνικής, πολιτιστικής και πολιτικής ένταξης που συνδέεται με το Δίκαιο.
<P>
Ενώπιον τέτοιων αντιδράσεων, συχνά κοντόφθαλμων και σπαγγοραμένων, η Επιτροπή Νομικών Υποθέσεων, με την εισηγήτρια επικεφαλής, έφερε στις τροπολογίες που παρουσιάζονται στην Ολομέλεια, μια λύση ενοποιητική και γεμάτη σύνεση αλλά και τόλμη, όπως πολύ καλά επεσήμανε ο κ. Rothley, λύση που δεν αμφιβάλλω θα έχει τη συντριπτική υποστήριξη της Συνέλευσης. Διότι η ευρωπαϊκή οικοδόμηση θα πρέπει να θεμελιωθεί πάνω στο Δίκαιο. Η Ευρώπη ή θα υπάρχει μέσω του Δικαίου ή δεν θα υπάρχει, δηλαδή θα οπισθοδρομήσει ολοταχώς σ'αυτό που στην πραγματικότητα δεν έπαψε ποτέ να είναι: μια μεγάλη αγορά, ένα μεγάλο παζάρι που το διακυβεύουν οι οικονομικού χαρακτήρα ηγεμονίες.
<P>
Η Ευρώπη, κύριε Πρόεδρε, ή θα υπάρχει μέσω του Δικαίου ή δεν θα υπάρχει. Και αυτή η σύνδεση θα αποκρυσταλλοποιηθεί μόνο αν οι επαγγελματίες της νομοθεσίας, οι δικηγόροι ειδικότερα, έχουν επίγνωση του κοινωνικού τους ρόλου, είναι ικανοί να υψωθούν υπεράνω των ιδιομορφιών των εθνικών διαταγμάτων για να οικοδομήσουν την Ευρώπη πάνω στην κοινή ιδιοκτησία που αποτελούν οι γενικές αρχές του Δικαίου, διυλημένες από τη νομική ιστορία μας και καθιερωμένες στα συνταγματικά κείμενα της Ένωσης.
<P>
Γιατί αν οι δικηγόροι δεν είναι ικανοί να δώσουν προτεραιότητα στο γενικό έναντι του ιδιαίτερου, να ξεχωρίσουν το ενωτικό από εκείνο που διαχωρίζει, μπορούμε να απαιτήσουμε αυτή τη συμπεριφορά από όσους δεν είναι ειδήμονες του Δικαίου, πού είναι η κατ'εξοχήν τεχνική ένταξης; Οι δικηγόροι πρέπει να είναι ικανοί να κατανοούν, σε τελευταία ανάλυση, ότι το κριτήριο που διέπει την αποδοχή μιας υπόθεσης είναι η δεοντολογική υποχρέωση να μην αναλάβουν μία δίκη, να μην δώσουν μία συμβουλή δίχως τις απαραίτητες γνώσεις. Και ο κανόνας αυτός ενώνει για παράδειγμα έναν ισπανό δικηγόρο το ίδιο στο να μην επέμβει σε μια υπόθεση που αναλαμβάνει το γερμανικό δίκαιο κληρονομιάς όσο και να μην πάρει μέρος στις διατάξεις των τοπικών καταναλωτικών υποθέσεων διαθήκης παρόλο που ο τίτλος του δικηγόρου τυπικά του το επιτρέπει. Δεν πρέπει να ξεχνούμε ότι εκείνο που τον εμποδίζει να επέμβει στις περιπτώσεις αυτές είναι η υπευθυνότητα που κυρώνει η δεοντολογία, η έλλειψη τεχνικών γνώσεων.
<P>
Τελειώνω, κύριε Πρόεδρε. Μίλησα για τον κοινωνικό ρόλο του δικηγορικού επαγγέλματος. Το δικηγορικό επάγγελμα έρχεται αντιμέτωπο με την συναρπαστική πρόκληση να συνδυάζει την αναγκαστικά επιχειρηματική πλευρά της εξάσκησης του επαγγέλματος με τον κοινωνικό του ρόλο. Πέρα από κάθε άλλη σκέψη έχει να κάνει με την υπεράσπιση του πολίτη, των ουσιαστικών δικαιωμάτων και τις δημόσιες ελευθερίες, πνευματική κληρονομικά που αποτελεί τα θεμέλια του ευρωπαϊκού μας πολιτισμού.
<P>
Η δημιουργία ενός χώρου ελευθερίας και ασφάλειας, κύριε Επίτροπε, κύριε Πρόεδρε, είναι αναμφίβολα κοινό καθήκον όλων μας. Όμως οι δικηγόροι έχουν έναν ιδιαίτερο ρόλο. Και σαν φερέφωνα του Δικαίου θα πρέπει να υψώσουν καθαρή και σταθερή φωνή ώστε η Ευρωπαϊκή Ένωση να είναι αναφορά και κίνητρα σε έναν κόσμο αναταραχής, προς υπεράσπιση του Νόμου και της Δικαιοσύνης, προς υπεράσπιση της Ευρώπης.

<SPEAKER ID=232 LANGUAGE="FI" NAME="Pelttari">
Αξιότιμε κύριε Πρόεδρε, μετά από σχεδόν ομόφωνο αίτημα των δικηγόρων, η Επιτροπή έχει καταθέσει την υπό εξέτασιν πρόταση οδηγίας.
<P>
Η εν ισχύει από το 1988 γενική οδηγία για την αναγνώριση των δικηγορικών διπλωμάτων έχει αποδειχθεί ότι είναι άτονη και ελλιπής διότι έχει επιτρέψει στα περισσότερο από τα κράτη μέλη της ΕΕ να επιλέξουν, βάσει της οδηγίας αυτής, την εναλλακτική λύση να θεσπίσουν υποχρεωτικές εξετάσεις προκειμένου να εξακριβωθεί η ικανότητα των εκάστοτε ενδιαφερομένων προς άσκηση του επαγγέλματος του δικηγόρου, γεγονός το οποίο, ουσιαστικά, έχει αποδειχθεί ότι αποτελεί εμπόδιο για την ελεύθερη άσκηση του επαγγέλματος αυτού.
<P>
Είναι λυπηρό ότι η Επιτροπή, παρά τις εν ισχύει διατάξεις και τις εμπειρίες οι οποίες έχουν αποκομισθεί από τις εξετάσεις των διαφόρων υποθέσεων ενώπιον του Ευρωπαϊκού Δικαστηρίου, δεν μας έχει παρουσιάσει αναθεωρημένη πρόταση σχετικά με την γενική αυτή οδηγία ή τουλάχιστον μία πρόταση, η οποία θα καταστούσε δυνατή, στην πράξη, την ελεύθερη κυκλοφορία των δικηγόρων. Με την ελεύθερη αυτή κυκλοφορία δεν εννοώ μόνο την ελευθερία για άσκηση του επαγγέλματος αλλά και την ουσιαστική ελευθερία όσον αφορά την παροχή οποιωνδήποτε υπηρεσιών. Παρόλ' αυτά η Επιτροπή έχει επιλέξει την ειδική αυτή τμηματική οδηγία, και εμμένει στις απόψεις της να διατηρηθεί ως κριτήριο για την παροχή άδειας άσκησης του δικηγορικού επαγγέλματος η επιτυχία στις πραναφερθείσες εξετάσεις.
<P>
Η Επιτροπή Νομικών Θεμάτων έχει καταθέσει σήμερα 27 προτάσεις τροπολογίας, οι οποίες αναμένεται να επιφέρουν σημαντικές αλλαγές στην πρόταση της Επιτροπής. Οι τροπολογίες αυτές αποβλέπουν στη διεύρυνση των δυνατοτήτων των προερχομένων από κάποιο κράτος μέλος δικηγόρων να εγκαθίστανται σε άλλο. Η επιτροπή προτείνει να επιτρέπεται η άσκηση του επαγγέλματος σε οποιονδήποτε δικηγόρο σε όλα τα κράτη μέλη, υπό την προϋπόθεση, όμως, να χρησιμοποιεί πάντα ο εκάστοτε ενδιαφερόμενος τον επαγγελματικό τίτλο που έχει αποκτήσει στην χώρα από την οποία προέρχεται.
<P>
Βασικά η ομάδα μας δεν είναι βέβαιη εάν η εναλλακτική λύση την οποία προτείνει η Επιτροπή Νομικών Θεμάτων είναι εφικτή και λογική. Γι' αυτό και έχουμε καταθέσει τροπολογίες στις οποίες υπογραμμίζεται το γεγονός ότι οποιοσδήποτε δικηγόρος έχει το δικαίωμα να εγκατασταθεί σε οποιοδήποτε άλλο κράτος μέλος εκτός εκείνου στο οποίο έχει αποκτήσει τον επαγγελματικό του τίτλο, και να ασκεί το επάγγελμά του βάσει των υφισταμένων εκεί διατάξεων. Είναι σε θέση η Επιτροπή να διευκρινίσει με μεγαλύτερη ακρίβεια την θέση της όσον αφορά τις τροπολογίες της Επιτροπής Νομικών Θεμάτων και Δικαιωμάτων των Πολιτών και της ομάδας μας; Τελειώνοντας, θα ήθελα να συγχαρώ την κυρία Φοντέν για την θαυμάσια έκθεσή της.

<SPEAKER ID=233 LANGUAGE="DE" NAME="Schreiner">
Kύριε Πρόεδρε, θα ήθελα εκ των προτέρων να ευχαριστήσω θερμά την κ. Fontaine για τη θαυμάσια έκθεσή της και να κάνω μερικές παρατηρήσεις επ' αυτής. Bρισκόμαστε εδώ, με την έκθεση αυτή, σ' ένα πεδίο εντάσεων. Yπάρχουν τα επαγγέλματα των νομικών συμβούλων, και ο δικηγόρος συγκαταλέγεται σ' αυτά, που από κοινού με πολλά άλλα - τους οικονομικούς επιτρόπους, τους συμβολαιογράφους και άλλα παρόμοια -, βασίζονται, φυσικά, στο εθνικό νομικό τους σύστημα. Σιγά-σιγά όμως, τα τελευταία χρόνια, με ολοένα και μεγαλύτερες απαιτήσεις μέσα στην Eυρωπαϊκή Ένωση, κατέστη ανάγκη να ρίξουμε μια ματιά και πέρα από τα σύνορα για τα επαγγέλματα αυτά - κι εγώ άλλωστε ανήκω σ' αυτή την επαγγελματική τάξη. Έτσι, όπως ήταν λογικό, η αντιπαράθεση με τα άλλα νομικά συστήματα βρισκόταν στο προσκήνιο.
<P>
Συνηγορώ υπέρ του να μην υπάρξει μια ερμητική απομόνωση αυτής της επαγγελματικής τάξης - κι αυτό ζητείται και στην έκθεση - που να υψώνει ένα τεχνητό εμπόδιο πρόσβασης. Aπό την άλλη μεριά, πρόκειται για τη νομική ασφάλεια των πολιτών στα κράτη μας. Aυτό σημαίνει πως είναι ανάγκη να βρούμε ένα σύστημα που να εξυπηρετεί σχεδόν και τα δύο: Aπό τη μια μεριά να εξασφαλίζεται η ελεύθερη πρόσβαση στο επάγγελμα, σε οποιοδήποτε κράτος μέλος της Eυρωπαϊκής Ένωσης, και από την άλλη θα πρέπει να υπάρχουν και οι γνώσεις για τα εκάστοτε νομικά συστήματα, ώστε να εξασφαλίζεται ότι στους πελάτες και τις επιχειρήσεις θα παρέχονται οι νομικές συμβουλές κατά τον καλύτερο τρόπο.
<P>
Πιστεύω πως η πρόταση της Eπιτροπής, να οριστεί σαφώς το επάγγελμα του δικηγόρου πανευρωπαϊκά, είναι πολύ καλή, και ότι η συζήτηση για το αν οι δικηγόροι μπορούν να ασκούν το επάγγελμά τους σε συλλογική βάση, ή καλύτερα να συμμετέχουν σε κεφαλαιουχικές ή προσωπικές εταιρίες, είναι επίσης πολύ καλή, επειδή νομίζω ότι ειδικά αυτό το θέμα θα έχει, μελλοντικά, εξαιρετική σημασία γι' αυτόν τον επαγγελματικό κλάδο.
<P>
Nομίζω πως θα πρέπει να δούμε τους δικηγόρους όχι μόνον στο ρόλο τους κατά την άσκηση της δικηγορίας, αλλά και σαν οικονομικές επιχειρήσεις παροχής νομικών συμβουλών. Aυτό σαφώς και θα απαιτείται στο μέλλον. Eφόσον οι προκειμένες οδηγίες και η συζήτηση επ' αυτών ανοίγουν τις προοπτικές αυτές, η παρούσα έκθεση αποτελεί καλό σημείο εκκίνησης για μια πολύ εποικοδομητική συζήτηση.

<SPEAKER ID=234 LANGUAGE="EN" NAME="Oddy">
Κύριε Πρόεδρε, θα ήθελα να ευχαριστήσω την κ. Fontaine καθώς και τους συναδέλφους της Επιτροπής Νομικών Θεμάτων και Δικαιωμάτων των Πολιτών για την ολοκληρωμένη και επιτυχή εξέταση του παρόντος θέματος το οποίο αποτελεί ένα πολύ σημαντικό παράγοντα στην ελευθερία της εγκατάστασης και στην ολοκλήρωση της εσωτερικής αγοράς. Παρέχει την ευχέρεια αναγνώρισης του γεγονότος ότι οι δικηγόροι μπορούν να ασκήσουν το επάγγελμά τους με τον τίτλο που χρησιμοποιούν στη χώρα τους και σε άλλες χώρες. Αυτό είναι ιδιαίτερα σημαντικό για τους δικηγόρους στην Αγγλία και την Ουαλλία δεδομένου ότι το αγγλικό δίκαιο αποτελεί ένα διεθνές εμπορικό δίκαιο. Είναι ιδιαίτερα σημαντικό στον τομέα των συμβάσεων θαλασσίων μεταφορών, δηλ. ναυλώσεις, εμπορικές συμβάσεις, ασφάλιση, επασφάλιση, τραπεζικές συμβάσεις και επαναδιαπραγμάτευση οφειλών, ενέργειες που συχνά καθορίζουν ως δίκαιο της σύμβασης το αγγλικό δίκαιο παρά το γεγονός ότι κανένα από τα συμβαλλόμενα μέρη δεν είναι από την Αγγλία.
<P>
Θα ήθελα να σημειώσω ένα γλωσσικό πρόβλημα. Οι Τροπολογίες Αριθ. 25 και 35 θα έπρεπε να αναφέρουν «δημόσιο συμφέρον» και όχι «δημόσια τάξη» όπως έχει μεταφραστεί.
<P>
Συμπερασματικά, η έκθεση αποτελεί ένα παράδειγμα της συνήθους ήρεμης και μελετημένης ικανότητας την οποία αναμένουμε και συνήθως διαπιστώνουμε εκ μέρους της κ. Fontaine.

<SPEAKER ID=235 NAME="Αναστασόπουλος">
Κύριε Πρόεδρε, η έκθεση που εξετάζουμε σήμερα αποτελεί ένα συμβιβασμό. 'Ενα συμβιβασμό που καλύπτει διαφορετικές προσεγγίσεις και επιχειρεί να δώσει λύσεις στο σημαντικό πρόβλημα της ασκήσεως του επαγγέλματος του δικηγόρου σε μια άλλη ευρωπαϊκή χώρα εκτός εκείνης από την οποία οι δικηγόροι κατάγονται.
<P>
Νομίζω όμως, κύριε Πρόεδρε, ότι δεν έχει τόση σημασία το γεγονός ότι ύστερα από πολύμοχθη και πολύχρονη προσπάθεια επιτεύχθηκε αυτός ο συμβιβασμός, που επικροτήθηκε από τη συντριπτική πλειοψηφία των μελών της Νομικής Επιτροπής του Ευρωπαϊκού Κοινοβουλίου και επικροτήθηκε και από την μεγάλη πλειοψηφία των Διοικητικών Συμβουλίων των Δικηγορικών Συλλόγων των Δεκαπέντε.
<P>
Πολύ περισσότερο σημαντική θεωρώ την ποιότητα του συμβιβασμού για την οποία η κυρία Νικόλ Φονταίν μπορεί να διεκδικήσει πράγματι τα συγχαρητήρια όλων μας. Γιατί ο συμβιβασμός αυτός, που διατυπώνεται με την έκθεσή της, είναι ακριβώς ένας συμβιβασμός που προχωρεί προς τη σωστή κατεύθυνση. Είναι ένας συμβιβασμός που δίνει πραγματικό νόημα στην ελευθερία της εγκαταστάσεως. Είναι ένας συμβιβασμός που προωθεί και την 'Ενωση και την Ευρώπη.
<P>
'Οταν καταργούμε διατάξεις που ουσιαστικά διαιώνιζαν τον προστατευτισμό και έθεταν υπό αμφισβήτηση την ίδια μας τη σοβαρότητα -γιατί πώς αλλιώς θα μπορούσαμε να εξηγήσουμε την επιβολή διαγωνισμών σε επαγγελματίες που ασκούσαν για χρόνια το επάγγελμά τους; - νομίζω ότι πρέπει όλοι να δεχθούμε πως ο συμβιβασμός της κυρίας Φονταίν αποτελεί ένα πολύ θετικό στοιχείο. Είναι φυσικό ότι σε ένα τέτοιο θέμα πολλοί είχαν και αντιρρήσεις και επιφυλάξεις. Και εμείς στην Ελλάδα είχαμε αρκετά προβλήματα. Θα αναφέρω απλώς ενδεικτικά το πρόβλημα των δικηγορικών εταιριών που δημιουργούνται στην Ελλάδα κατά τρόπον ιδιαίτερο και με στοιχεία που δεν ισχύουν σε άλλες ευρωπαϊκές χώρες. Φυσικά, χρειάσθηκε όλοι να ξεπεράσουμε τα προβλήματα αυτά και να μην επιμείνουμε σε επιφυλάξεις που δεν θα διευκόλυναν τις λύσεις τις οποίες προτείνει σήμερα η κυρία Φονταίν.
<P>
Παρακολούθησα από πολύ κοντά το πρώτο στάδιο αυτής της μακράς και σημαντικής εργασίας της που οδήγησε στο σημερινό αποτέλεσμα, και νομίζω ότι και η εισηγήτρια και η Νομική Επιτροπή και, από αύριο, ολόκληρο το Ευρωπαϊκό Κοινοβούλιο θα μπορούν να αισθάνονται ικανοποιημένοι για τον καινούριο αυτό δρόμο που διανοίχθηκε.

<SPEAKER ID=236 LANGUAGE="ES" NAME="Vallvι">
Κύριε Πρόεδρε, καταρχάς θέλω να συγχαρώ την εισηγήτρια, την κυρία Fontaine, για την έκθεσή της σχετικά με την πρόταση οδηγίας που αφορά την άσκηση του δικηγορικού επαγγέλματος. Νομίζω πως αυτή η ελευθερία άσκησης του δικηγορικού επαγγέλματος σε όλη την Ευρωπαϊκή Ένωση είναι ένα βήμα μπροστά για την πολιτική ένταξη της Ένωσης και για την εγγύηση των δημοκρατικών δικαιωμάτων όλων των πολιτών.
<P>
Θεωρούμε θετικό βήμα τον έλεγχο που θεσπίστηκε σχετικά με την απόκτηση διπλώματος στο κράτος μέλος υποδοχής, που εμποδίζει την αυτόματη ένταξη και απαιτεί ορισμένο χρονικό διάστημα άσκησης στη χώρα υποδοχής, καθώς και ένα βήμα που αυτή τη στιγμή θα επιτρέψει τη λειτουργία του, και μακροπρόθεσμα πιθανόν θα μπορέσει να προσαρμοστεί στις νέες συνθήκες. Οι σημερινές δυσκολίες ίσως είναι μόνο μεταβατικές, δυσκολίες της περιόδου προσαρμογής, που διευκολύνουν το δρόμο προς τη σωστή λειτουργία του συστήματος στο μέλλον.
<P>
Εξάλλου, είμαστε ικανοποιημένοι από την τροπολογία του άρθρου 1, που προβλέπει η ονομασία «δικηγόρος» να θεσπιστεί σε όλες τις επίσημες γλώσσες του ισπανικού κράτους, και καλό είναι η αναγνώριση αυτή σε όλες τις επίσημες γλώσσες να υπάρχει ακριβώς σε ένα κείμενο που μιλά για το δικηγορικό επάγγελμα, μια που οι δικηγόροι υπήρξαν οι σημαντικότεροι υπερασπιστές των δικαιωμάτων των ανθρώπων και των δικαιωμάτων των λαών.

<SPEAKER ID=237 LANGUAGE="FR" NAME="Reding">
Κύριε Πρόεδρε, θα ήθελα κατ' αρχήν να συγχαρώ την κ. Fontaine για την εξαιρετική έκθεσή της και να την ευχαριστήσω για την κατανόηση που έδειξε, καθόλη τη διάρκεια των εργασιών, για την ιδιαιτερότητα του Λουξεμβούργου.
<P>
Για την ώρα, ο δικηγορικός σύλλογος του Λουξεμβούργου περιλαμβάνει 620 δικηγόρους, εκ των οποίων το 27 % είναι αλλοδαποί. Αποδεικνύεται έτσι περίτρανα ότι η ελεύθερη κυκλοφορία των δικηγόρων αποτελεί πραγματικότητα για το Λουξεμβούργο. Εξάλλου, η συγκατοίκηση μεταξύ εγχώριων και αλλοδαπών δικηγόρων στο Λουξεμβούργο γίνεται χωρίς τριβές, με απόλυτη συναδελφικότητα και ο καταναλωτής νομικών υπηρεσιών, ο πολίτης, έχει εμπιστοσύνη στους δικηγόρους που είναι εγγεγραμμένοι στο δικηγορικό σύλλογο του Λουξεμβούργου, ανεξαρτήτως της εθνικότητάς τους, διότι έχει την εγγύηση - δεδομένου ότι όλοι αυτοί οι δικηγόροι έχουν παρακολουθήσει ειδική κατάρτιση σχετικά με το δίκαιο του Λουξεμβούργου, το οποίο διαφέρει από το γαλλικό, το βελγικό, το γερμανικό ή οποιοδήποτε άλλο δίκαιο - ότι θα τον υπερασπιστούν σωστά ενώπιον των δικαστηρίων δικηγόροι που γνωρίζουν τη δουλειά τους και το δίκαιο του Λουξεμβούργου, καθώς και την ειδική νομολογία της χώρας.
<P>
Αν τώρα εφαρμοστεί η νέα οδηγία, τι κινδυνεύει να συμβεί; Κατ' αρχήν ο καταναλωτής νομικών υπηρεσιών δεν θα γνωρίζει πλέον πού βρίσκεται. Ο δικηγόρος που επιλέγει θα είναι ενήμερος για το δίκαιο του Λουξεμβούργου, ή όχι; Υποβόσκει ο κίνδυνος κακής υπεράσπισης ενώπιον του δικαστηρίου, πράγμα που θα επιφέρει την επιλογή του δικηγόρου ανάλογα με την εθνικότητά του, διαδικασία που, σήμερα, δεν εφαρμόζεται στο Λουξεμβούργο. Αντί λοιπόν να ευνοήσει την ελεύθερη κυκλοφορία των δικηγόρων, η νέα οδηγία κινδυνεύει να την παρεμποδίσει.
<P>
Στη συνέχεια, θα υπάρξουν επίσης διακρίσεις μεταξύ των δικηγόρων από το Λουξεμβούργο και την Κοινότητα που έχουν παρακολουθήσει συμπληρωματικά μαθήματα στο δίκαιο του Λουξεμβούργου και των συναδέλφων τους που θα έχουν γίνει δεκτοί χωρίς διαδικασία και χωρίς προηγούμενες γνώσεις.
<P>
Για να προστατευθούν οι καταναλωτές νομικών υπηρεσιών του Λουξεμβούργου, για να μην τεθεί σε κίνδυνο η ελεύθερη κυκλοφορία και για να προστατευθούν τα συμφέροντα των δικηγόρων κάθε εθνικότητας που είναι εγγεγραμμένοι στο δικηγορικό σύλλογο του Λουξεμβούργου, κατέθεσα δύο τροπολογίες, εκ των οποίων η μια αφορά την υποχρεωτική γνώση του δικαίου της χώρας υποδοχής και η άλλη τη γνώση των γλωσσών που αναγνωρίζονται νομίμως ως δικαστικές γλώσσες στη χώρα υποδοχής. Ευχαριστώ εκ των προτέρων όλες και όλους όσους θα θελήσουν να υποστηρίξουν τις τροπολογίες αυτές.

<SPEAKER ID=238 LANGUAGE="EN" NAME="McIntosh">
Κύριε Πρόεδρε, υποβάλω και εγώ τα συγχαρητήριά μου στην εισηγήτρια, ειδικότερα για το συμβιβαστικό κείμενο το οποίο εκπόνησε, με το οποίο συμφωνώ απόλυτα. Υπάρχει ένα πολύ σημαντικό σημείο το οποίο έθεσα στην επιτροπή αλλά το οποίο, λυπούμαι, δεν συμπεριελήφθη από τις υπηρεσίες: ότι δηλ. το άρθρο 10(3) θα πρέπει να μεταφραστεί ορθά στα αγγλικά ως «δημόσιο συμφέρον» και όχι ως «δημόσια τάξη». Όπως γνωρίζουν οι συνάδελφοι - και ιδιαιτέρως εκείνοι που παρακολουθούν ποδόσφαιρο και άλλες αθλητικές εκδηλώσεις όπου η δημόσια αναταραχή είναι σύνηθες φαινόμενο - είναι σημαντικό όπως το κείμενο είναι σωστό σε όλες τις γλώσσες. Θα ήθελα τη διαβεβαίωσή σας ότι οι υπηρεσίες θα το διορθώσουν οπωσδήποτε σήμερα ώστε το άρθρο 10(3) να διαβάζεται ως «δημόσιο συμφέρον» και όχι ως «δημόσια τάξη».

<SPEAKER ID=239 NAME="Πρόεδρος">
Το πρόβλημα αυτό έχει ήδη επιλυθεί από τις αρμόδιες υπηρεσίες.

<SPEAKER ID=240 LANGUAGE="DE" NAME="Linzer">
Aξιότιμε κύριε Πρόεδρε, αξιότιμε κύριε Eπίτροπε, αξιότιμοι κυρίες και κύριοι συνάδελφοι, κι εγώ θα ήθελα να συμπεριληφθώ ευχαρίστως στην ομάδα αυτών που εκφράζουν τα συγχαρητήριά τους και να ευχαριστήσω τη εισηγήτρια, Aντιπρόεδρο κ. Fontaine, για τη μεγάλη προσπάθεια που κατέβαλε στην εκπόνηση αυτής της θαυμάσιας έκθεσης. Kι εγώ επιδοκιμάζω το στόχο της έκθεσης, να βελτιωθεί η ελεύθερη κυκλοφορία των δικηγόρων μ' αυτή την ειδική συμπληρωματική οδηγία, αφού η γενική οδηγία δεν ξεκαθαρίζει το θέμα της μόνιμης άσκησης του επαγγέλματος του δικηγόρου υπό τους τίτλους και τους αποκαλούμενους home/titles , ενώ η προβλεπόμενη στην οδηγία 89/48 δοκιμασία επάρκειας αποδείχθηκε ως το ουσιαστικό εμπόδιο για την ελεύθερη εγκατάσταση των δικηγόρων.
<P>
Για μένα όμως τίθεται το ερώτημα κατά πόσον οι προτεινόμενες στην έκθεση Fontaine προσεγγίσεις για την επίλυση αυτών των προβλημάτων βρίσκουν τη συγκατάθεση της ενδιαφερόμενης επαγγελματικής τάξης και ανταποκρίνονται, γενικώς, στις ανάγκες των ανθρώπων που ζητούν νομικές συμβουλές. Kαθοδηγούμενη από την αρχή της αμοιβαίας εμπιστοσύνης μεταξύ των κρατών μελών που χαρακτηρίζει την Kοινότητα, συντάξατε μια πολύ προχωρημένη πρόταση, αξιότιμη κυρία Aντιπρόεδρε. Mε τη θαυμάσια δουλειά σας καταφέρατε να φέρετε σε συμφωνία, σε πάρα πολλούς τομείς, τις θέσεις του Eυρωπαϊκού Kοινοβουλίου με τις θέσεις των δικηγόρων.
<P>
Mε τις τροπολογίες για τα άρθρα 2 και 5 της πρότασης της Eπιτροπής, για την άσκηση του επαγγέλματος του δικηγόρου και των home/titles , ανταποκρινόμαστε σ' ένα από τα πιο επείγοντα μελήματα των δικηγόρων, κατά τρόπο ιδιαίτερα διεξοδικό. Tο μεγαλύτερο όμως σημείο καμπής αυτής της οδηγίας, είναι η ρύθμιση στο άρθρο 10 για την κατάργηση της μέχρι τώρα απαιτούμενης δοκιμασίας επάρκειας. Aυτή, εν πάση περιπτώσει, θα πρέπει να θεωρηθεί ως υπερβολικά προχωρημένη. Eδώ έχω την άποψη πως δεν αρκεί να εγγυηθούμε την πλήρη ένταξη, χωρίς τυπικά κριτήρια, ύστερα από τριετή, ενεργό, τακτική δραστηριότητα στα πλαίσια του κράτους υποδοχής. Προτείνω μια αποκαλούμενη συνέντευξη, σύμφωνα με την πρόταση του CCBE, να μη γίνεται δηλαδή, κατά κάποιον τρόπο, καμιά εξέταση. Πιστεύω πως αυτή θα ήταν μια πέρα για πέρα ανεκτή συμβιβαστική λύση, η οποία θα λάμβανε υπόψη της ιδιαίτερα τα μικρά κράτη μέλη.

<SPEAKER ID=241 NAME="Monti">
Εξ ονόματος της Επιτροπής συγχαίρω την εισηγήτρια, κ. Fontaine, για τον αξιέπαινο τρόπο με τον οποίο ανταπεξήλθε στο δύσκολο καθήκον της επίτευξης μιας ισόρροπης συμφωνίας σε ένα τόσο αμφισβητούμενο και πολυσύνθετο θέμα, αποδεικνύοντας ότι διαθέτει ένα πραγματικό ενδιαφέρον για τα γενικά συμφέροντα της Ευρωπαϊκής Ένωσης. Εξαίρω, επιπλέον, την εργασία της Επιτροπής Νομικών Θεμάτων που επέτυχε μία ισόρροπη θέση όσον αφορά την ουσία του προβλήματος κατορθώνοντας να μειώσει σε 27 τις 94 κατατεθείσες τροπολογίες. Ευχαριστώ και για τις ευγενικές εκφράσεις που οι ομιλητές απηύθυναν στην Επιτροπή.
<P>
Η Επιτροπή μπορεί να αποδεχθεί τις κύριες τροπολογίες, όπως επίσης και το μεγαλύτερο μέρος των άλλων: μπορεί συνεπώς να αποδεχθεί τόσο την τροπολογία αριθ. 10, που απορρίπτει το όριο των πέντε ετών για την άσκηση υπό τον επαγγελματικό τίτλο καταγωγής, όσο και την τροπολογία αριθ. 24, που προβλέπει την εξαίρεση από τη δοκιμασία επάρκειας μετά από τριετή δραστηριότητα σε θέματα δικαίου του κράτους υποδοχής.
<P>
Κατά την κρίση της Επιτροπής, δυσκολίες ανακύπτουν μόνο για τέσσερις τροπολογίες που, αν και είναι δευτερεύουσας σημασίας στη γενική οικονομία της πρότασης, δημιουργούν θέματα αρχής: πρόκειται για την τροπολογία αριθ. 7, όσον αφορά την προσθήκη για τους ολλανδούς procureurs. την τροπολογία αριθ. 9, σχετικά με την εξαίρεση των δικηγόρων που ασκούν υπουργικό λειτούργημα. την τροπολογία αριθ. 21, σχετικά με την υποχρέωση της χώρας υποδοχής να απαλλάξει τον δικηγόρο να ενταχθεί στο σύστημα κοινωνικής ασφάλισης.
<P>
Όσον αφορά τις οκτώ τροπολογίες που παρουσιάστηκαν μετά την ψηφοφορία της Επιτροπής Νομικών Θεμάτων, οι τροπολογίες αριθ. 28, 34 και 35 γίνονται δεκτές ενώ οι τροπολογίες από 29 μέχρι 33 δημιουργούν προβλήματα διότι πρόκειται για τροπολογίες που ακολουθούν αντίθετη κατεύθυνση από την έκθεση της Επιτροπής Νομικών Θεμάτων. Για να αποφευχθεί οποιαδήποτε παρεξήγηση, με ικανοποίηση, για να ανταποκριθώ στο αίτημα της κ. Fontaine, θα παράσχω ορισμένες διευκρινίσεις επί των επαγγελματικών και δεοντολογικών κανόνων. Ο σεβασμός των επαγγελματικών και δεοντολογικών κανόνων της χώρας μέλους υποδοχής, εκ μέρους του δικηγόρου που ασκεί υπό τον επαγγελματικό τίτλο καταγωγής του, αποτελεί ένα βασικό στοιχείο της πρότασης οδηγίας.
<P>
Οι εν λόγω κανόνες περιλαμβάνουν ειδικότερα εκείνους που αφορούν τις αλληλοεξαρτώμενες δραστηριότητες, τις ασυμβατότητες και τις ανικανότητες, οι οποίοι στοχεύουν στην εξασφάλιση της ανεξαρτησίας του δικηγορικού επαγγέλματος. Η εφαρμογή αυτών των κανόνων θα πρέπει να γίνεται στα πλαίσια του σεβασμού των διατάξεων της Συνθήκης, της νομολογίας του Ευρωπαϊκού Δικαστηρίου επί του θέματος και της παρούσας οδηγίας. Ορισμένα παραδείγματα επαγγελματικών και δεοντολογικών κανόνων: η απαγόρευση σε ορισμένα κράτη μέλη να διαθέτει κανείς δύο δικηγορικά γραφεία στην επικράτεια του ιδίου του κράτους μέλους. ορισμένοι περιορισμοί σχετικά με την άσκηση του δικηγορικού επαγγέλματος συγχρόνως με άλλα επαγγέλματα. η απαγόρευση της άσκησης ορισμένων δραστηριοτήτων που θα μπορούσαν να έχουν δυσμενείς επιπτώσεις στην ανεξαρτησία του δικηγόρου. το επαγγελματικό μυστικό.
<P>
Καταλήγω, κύριε Πρόεδρε, με δύο συντομότατες παρατηρήσεις: ως επίτροπος υπεύθυνος για την ενιαία αγορά βλέπω όχι μόνο ευνοϊκά αλλά και με ενθουσιασμό την πρόοδο αυτής της οδηγίας. Η δημιουργία μιας ενιαίας αγοράς για τους δικηγόρους, εάν μπορώ να εκφρασθώ έτσι, είναι σημαντική όχι μόνο για το εν λόγω επάγγελμα, αλλά είναι σημαντική, και πολύ, για ολόκληρη την ενιαία αγορά, πέρα από το δικηγορικό λειτούργημα. Οι δικηγόροι, φορείς του δικαίου, αποτελούν μία ζωτική δύναμη των νομικών κοινοτήτων της Ευρώπης. η ελεύθερη εγκατάστασή τους θα ενισχύσει τα θεσμικά και πολιτισμικά θεμέλια της ενιαίας αγοράς μετατρέποντάς την σε μία πραγματική διάσταση του ευρωπαϊκού νομικού πολιτισμού.
<P>
Τέλος, θέλω άλλη μία φορά να αναγνωρίσω δημοσίως την εποικοδομητική εργασία ολόκληρης της Επιτροπής Νομικών Θεμάτων και το οξυδερκές και δημιουργικό έργο της κ. Fontaine.

<SPEAKER ID=242 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Τετάρτη, στις 12.00.

<CHAPTER ID=10>
Υπηρεσίες προσωπικών δορυφορικών επικοινωνιών
<SPEAKER ID=243 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0179/96) του κ. Hoppenstedt, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με πρόταση απόφασης του Ευρωπαϊκού Κοινοβουλίου και του Συμβουλίου σχετικά με μία δράση σε επίπεδο 'Ενωσης στον τομέα των υπηρεσιών προσωπικών δορυφορικών επικοινωνιών στην Ευρωπαϊκή 'Ενωση (COM(95)0529 - C4-0517/95-95/0274(COD).

<SPEAKER ID=244 NAME="Hοppenstedt">
Kύριε Πρόεδρε, κύριε Eπίτροπε, αξιότιμοι κυρίες και κύριοι, όταν ο Ronald Reegan, στις αρχές της δεκαετίας του '80, ξεκίνησε την πρωτοβουλία του για τη στρατηγική άμυνα ονόματι «Πόλεμος των Αστρων», όλοι πίστευαν πως επρόκειτο για μυθιστόρημα επιστημονικής φαντασίας. Eπρόκειτο για ένα δίκτυο δορυφόρων που επιτηρούσαν ολόκληρο τον πλανήτη, σε πραγματικό χρόνο, για την ανίχνευση εχθρικών πυραύλων και την αλλαγή της πορείας τους, ενδεχομένως, με τη βοήθεια ακτίνων λέιζερ. Tο πρόγραμμα αυτό ασφαλώς κι έχει μπει στο χρονοντούλαπο της ιστορίας. Ωστόσο ένα πράγμα έχει προκύψει απ' αυτό: κατ' αρχήν, μια επιδοτούμενη έρευνα στον τομέα των δορυφορικών τεχνολογιών. Στο γεγονός αυτό οφείλεται το σημερινό αμερικανικό προβάδισμα στον τομέα των δορυφορικών τεχνολογιών. H σημαντικότερη πρακτική χρήση των δορυφόρων αυτών είναι οι τηλεπικοινωνίες και οι ραδιοτηλεοπτικές μεταδόσεις, πράγματα δηλαδή που χρησιμοποιούμε πάρα πολύ.
<P>
Oι περισσότεροι τηλεπικοινωνιακοί και ραδιοτηλεοπτικοί δορυφόροι που χρησιμοποιούνται σήμερα, είναι γεωκεντρικά εγκαταστημένοι σε ύψος 36.000 km, και χρειάζονται φυσικά κι ένα επίγειο τμήμα, των οποίων ο εξοπλισμός είναι σχετικά δύσχρηστος και απαγορευτικός. Γι' αυτό και ξεκίνησαν οι καινούριες τεχνολογίες, η χρήση δηλαδή πλησιέστερων προς τη Γη δορυφόρων. Eδώ υπάρχουν οι πλησίον της Γης δορυφόροι σε ύψος 10.355 km, αλλά και σε ύψος από 700 έως 1.400 km. Aυτοί είναι οι λεγόμενοι «δορυφόροι LEO», για τους οποίους μιλάμε σήμερα.
<P>
Nομίζω πως οι Eυρωπαίοι, τα προηγούμενα χρόνια, δεν έδωσαν προσοχή στην ανάπτυξη ή καλύτερα στη χρήση αυτών των καινούριων τεχνολογιών. Δεσπόζουσα θέση κατέχουν εδώ οι αμερικανικές επιχειρήσεις που έχουν τη δυνατότητα να παίρνουν άδεια λειτουργίας στην Aμερική, αλλά στη συνέχεια θέλουν να δρουν σε παγκόσμια κλίμακα. Oι ευρωπαίοι παρέλειψαν, στον τομέα αυτό, να επιτρέψουν σε ευρωπαϊκές επιχειρήσεις να συμμετάσχουν στην εξέλιξη. Eμείς οι Eυρωπαίοι, στα επιμέρους αυτά τμήματα, είμαστε συνοδηγοί μόνον, που μπαίνουν στην καμπίνα του συνοδηγού και θέλουν να συνταξιδεύσουν με το όχημα, χωρίς να γνωρίζουν επακριβώς πού θέλουν να πάνε ή ποιος είναι ο οδηγός.
<P>
Γι' αυτό και είναι πολύ σημαντικό να ξυπνήσει η ευρωπαϊκή βιομηχανία και να συμμετέχει στην ανάπτυξη των δορυφόρων, κυρίως όμως να συμμετέχει στην κατασκευή τους, ώστε, στη συνέχεια, να μπορέσει να τηρήσει ίδιους ρυθμούς και στις θέσεις εργασίας.
<P>
Oύτε καν μπορούμε να συντάξουμε τόσες πολλές Λευκές Bίβλους για την απασχόληση, προκειμένου να καλύψουμε και πάλι το χαμένο έδαφος και τις ενδεχόμενες παραλείψεις στον τομέα αυτό. H Eπιτροπή αντέδρασε σωστά λέγοντας ότι αυτή, ως Eπιτροπή, θα πρέπει να προτρέπει τα κράτη μέλη της Eυρωπαϊκής Ένωσης. Θα πρέπει να επεμβαίνουμε προειδοποιητικά συνεχώς και να λέμε πως, ειδικά στο πεδίο της δορυφορικής τεχνολογίας, αναπτύσσονται αγορές του μέλλοντος. Aυτό το έκανε η Eπιτροπή πολύ καλά. Παρόλα αυτά, τα κράτη μέλη της Eυρωπαϊκής Ένωσης, και πέρυσι, στη διάσκεψη της ITU στη Γενεύη, πιάστηκαν και πάλι δυστυχώς στον ύπνο, και επέτρεψαν στον Bil Gates και στην καινούρια του εταιρία, να κάνει την κράτηση όλων των συχνοτήτων του κόσμου στις διάφορες χώρες, ώστε στη συνέχεια, μ' ένα δίκτυο 840 δορυφόρων σε τροχιά, να μπορέσει να διαβιβάσει δεδομένα. Aυτό σημαίνει πως εδώ, ανταγωνιστικά με τις επίγειες συχνότητες, θα μπορούσε να προκύψει κάτι, στη διαμόρφωση του οποίου δεν μπορούμε πλέον εμείς οι Eυρωπαίοι να συμμετέχουμε.
<P>
844 δορυφόροι σημαίνουν πως απαιτούνται και αρκετοί πύραυλοι που θα φέρουν τους δορυφόρους αυτούς σε τροχιά. Aυτό σημαίνει χρήματα, δημιουργία υπεραξίας, κι εμείς ενδεχομένως να μη συμμετέχουμε σ' αυτά.
<P>
H Eπιτροπή ζήτησε στην έκθεση αυτή να συμμετέχει στην έκδοση αδειών και σε διασυνοριακές διαπραγματεύσεις με τρίτες χώρες. Tα κράτη μέλη, τα οποία κατά βάσιν δεν μας ενδιαφέρουν τόσο, εδώ στη συζήτηση, αλλά ωστόσο τα έλαβα υπόψη ώστε να πετύχουμε ένα πρακτικό αποτέλεσμα, είναι τα μόνα αρμόδια για την παραχώρηση των συχνοτήτων και φυσικά συμπλέουν μαζί μας. Γι' αυτό κι εμείς ως Kοινοβούλιο, προτείναμε να παίρνει η Eπιτροπή μια εντολή, σε περίπτωση που δεν επιτυγχάνεται συμφωνία στην κατανομή των συχνοτήτων ή στις διασυνοριακές διαπραγματεύσεις σ' αυτόν τον τομέα.
<P>
Eλπίζω το αντικειμενικό αυτό αίτημά μας να εκληφθεί ως πραγματικό αίτημα από το Συμβούλιο, και να μην ερμηνευθεί σαν αδυναμία του Eυρωπαϊκού Kοινοβουλίου. Eίμαι βέβαιος πως η Eπιτροπή, στις διαπραγματεύσεις με το Συμβούλιο, θα κάνει χρήση των δικαιωμάτων της, ούτως ώστε, στη συνέχεια, να επιτευχθεί ένα λογικό αποτέλεσμα για τις ευρωπαϊκές επιχειρήσεις.
<P>
Eπιπλέον είμαι σίγουρος πως η Eπιτροπή θα συνεχίσει να επιμένει να ανταποκρίνεται στην εντολή των ευρωπαϊκών επιχειρήσεων και των κρατών. Διότι μόλις πρόσφατα οι Aμερικανοί, στη Διάσκεψη του ΠOE, προσπάθησαν να εξαιρέσουν από τη συμφωνία για τις τηλεπικοινωνίες ολόκληρο το δορυφορικό σύστημα. Σε τι αποσκοπούν μ' αυτό στα κρυφά, δεν ξέρουμε. Θα πρέπει να προσέχουμε, αλλά είμαι βέβαιος πως κι εδώ η Eπιτροπή θα αρχίσει να ξύνει πληγές.

<SPEAKER ID=245 NAME="Malerba">
Κύριε Πρόεδρε, κύριε επίτροπε, θα ήθελα να σας γνωστοποιήσω ορισμένες εκτιμήσεις που υποστήριξα στη Επιτροπή Έρευνας, Τεχνολογικής Ανάπτυξης και Ενέργειας, που επαναλαμβάνονται στην έκθεσή μου και αποτελούν τη φυσική συνέπεια των όσων είπε ο βασικός εισηγητής, κ. Hoppenstedt.
<P>
Υπάρχει μία σημαντική διαφορά μεταξύ των δορυφορικών τηλεφωνικών υπηρεσιών και των δορυφορικών υπηρεσιών πολυμέσων. Στην πρώτη περίπτωση αναφερόμαστε σε κινητά τερματικά, των οποίων η βασική λειτουργία είναι το πλανητικό roaming , η δυνατότητα δηλαδή μεετακίνησης σε ολόκληρο τον κόσμο με ένα ενιαίο τερματικό. Η τεχνολογία είναι έτοιμη, οι διεθνείς εταιρείες έχουν ιδρυθεί -στις οποίες συμμετέχουν και οι ευρωπαϊκές βιομηχανίες- τα πειραματικά προγράμματα είναι έτοιμα να ξεκινήσουν. Αντίθετα στον τομέα των δορυφορικών υπηρεσιών πολυμέσων, με αναφορά στο Teledesic - το Bill Gates, για να είμαι σαφής- τα προγράμματα βρίσκονται ακόμη στη φάση της τεχνολογικής εξέλιξης, ειδικότερα όσον αφορά την επεξεργασία επί του δορυφόρου, όπου δεν έχει ακόμη καταλήξει ένας ενδιαφέρων τεχνολογικός ανταγωνισμός μεταξύ Ηνωμένων Πολιτειών και Ευρώπης. Επιπλέον, και το περιεχόμενο των υπηρεσιών καθώς και οι ίδιοι οι φορείς δεν έχουν απολύτως προσδιορισθεί. Γι αυτό το λόγο υπέδειξα να γίνει σαφής διαχωρισμός, στην πρόταση της Επιτροπής, της προσέγγισης μεταξύ των πρώτων και των δευτέρων.
<P>
Σχετικά με τις δορυφορικές τηλεφωνικές υπηρεσίες, εάν ληφθεί υπόψη ο χαμηλός αριθμός των δυνητικών φορέων, εάν ληφθεί υπόψη το σχετικά περιορισμένο ενδιαφέρον στην Ευρώπη γι αυτού του είδους την υπηρεσία, σε σχέση με το φορητό τηλέφωνο, το GMS, με το οποίο οι ευρωπαϊκές χώρες είναι καλά εφοδιασμένες, δεν φαίνεται δικαιολογημένη η εφαρμογή μιας διαδικασίας νέας επιλογής, που θα καθυστερούσε την έναρξη λειτουργίας των νέων υπηρεσιών. Από την άλλη πλευρά, η παρουσία περισσοτέρων φορέων εξασφαλίζει ήδη τον ανταγωνισμό.
<P>
Συμφωνώ με τον εισηγητή όσον αφορά την ανάγκη, αντίθετα, εναρμόνισης των διαδικασιών παροχής των αδειών, αλλά πιστεύω ότι ο ρόλος της Επιτροπής δεν μπορεί να προχωρήσει πέρα από αυτό το στοιχείο.
<P>
Έχω εκφρασθεί και άλλες φορές ενώπιον της Ολομέλειας -ο επίτροπος Bangemann θα το θυμάταιυπέρ μιας ευρωπαϊκής Federal Communication Commission. Συμφωνώ συνεπώς με την άσκηση ενός κανονιστικού ρόλου εκ μέρους της Ευρωπαϊκής Ένωσης, αλλά δεν νομίζω ότι αυτός ο φάκελος δικαιολογεί το ρόλο επιλογής της Επιτροπής.
<P>
Με την τροπολογία αριθ. 11, αντιθέτως, υποδεικνύω την ανάπτυξη της προοπτικής, της προώθησης και του κανονιστικού ενδιαφέροντος προς τις δορυφορικές υπηρεσίες πολυμέσων, δηλαδή την άλλη κατηγορία. Σε αυτό τον τομέα θα παιχθεί το μέλλον της κοινωνίας της πληροφόρησης, και η Ευρώπη δεν θα πρέπει να βρεθεί ανέτοιμη.
<P>
Συμπερασματικά σημειώνω ότι διαπιστώθηκε μία ουσιαστική σύγκλιση απόψεων με την Επιτροπή Οικονομικής και Νομισματικής Πολιτικής και τον εισηγητή, κ. Hoppenstedt, τον οποίο και συγχαίρω για την άριστη εργασία του.

<SPEAKER ID=246 LANGUAGE="FR" NAME="Caudron">
Κύριε Πρόεδρε, αγαπητοί συνάδελφοι, όπως μας εξήγησε ο κ. Hoppenstedt με το γνωστό του ταλέντο και με μεγάλη σαφήνεια, εξετάζουμε απόψε μια πρόταση απόφασης σχετικά με κοινοτική δράση στον τομέα των προσωπικών υπηρεσιών μέσω δορυφόρου. Πράγματι, υπάρχει σήμερα ένα δίκτυο δορυφόρων που καλύπτει, σε πραγματικό χρόνο, ολόκληρο τον πλανήτη. Είναι το νόθο παιδί - θα μπορούσε να πει κανείς - του σχεδίου «Πόλεμος των άστρων» του προέδρου Reagan. Το δίκτυο αυτό επιτρέπει συστήματα προσωπικής επικοινωνίας μέσω δορυφόρου, τα οποία θα προσφέρουν το αντίστοιχο των κινητών τηλεφώνων παγκόσμιας κάλυψης, αλλά με πολύ υψηλότερο, εννοείται, κόστος και τα οποία, συνεπώς, θα χρησιμοποιούνται σε αραιοκατοικημένες περιφέρειες που δεν θα εξυπηρετούνται από δίκτυα κινητής τηλεφωνίας.
<P>
Οι επενδύσεις που πρέπει να γίνουν για να επιτευχθεί κάτι τέτοιο είναι πολύ σημαντικές και ανοίγουν συνεπώς ενδιαφέρουσες προοπτικές για την ευρωπαϊκή διαστημική βιομηχανία. Εξάλλου, δεν πρέπει να ξεχνάμε ότι το σχέδιο αυτό καλύπτει και άλλους τομείς εκτός της τηλεφωνίας, και ιδίως τις επικοινωνίες πολυμέσων.
<P>
Για ένα φάκελο και ένα σχέδιο αυτής της σημασίας, η συντονισμένη προσέγγιση θα είναι αναγκαία σε παγκόσμια κλίμακα, και ασφαλώς απαραίτητη σε ευρωπαϊκή κλίμακα. Στο πλαίσιο αυτό, η Επιτροπή προβλέπει την έγκριση ενιαίας κοινοτικής διαδικασίας επιλογής των φορέων εκμετάλλευσης και χορήγησης άδειας στους εν λόγω φορείς. Παρόλο που κατανοώ τα κίνητρα της Επιτροπής, θα ήθελα να πω απόψε ότι, γενικά, δεν εγκρίνω την πρόταση οδηγίας που υποβάλλει και συμφωνώ απολύτως με την επιτροπή οικονομικής, νομισματικής και βιομηχανικής πολιτικής. Πέραν του προβλήματος της κυριαρχίας των κρατών μελών, η οποία εξαφανίζεται κατά μέγα μέρος στην πρόταση της Επιτροπής, υπάρχουν άλλες σκέψεις που μας ενοχλούν. Πράγματι, πιστεύουμε ότι η επιβολή επιλογής είναι μάταιη, ενόψει του μικρού αριθμού ενδεχομένων ανταγωνιστών παγκοσμίως, οι οποίοι θα πρέπει ασφαλώς να συνεννοηθούν σχετικά με την κατανομή του διαθέσιμου φάσματος.
<P>
Εξάλλου, η πρόταση φαίνεται ότι δεν λαμβάνει υπόψη τις απαιτήσεις της πρότασης οδηγίας για τις άδειες στον τομέα της εναρμόνισης και της δυνατότητας έκδοσης από ένα μόνον κανονιστικό οργανισμό έγκριση ισχυρή σε ολόκληρη την Κοινότητα. Παρόλο που η οδηγία αυτή δεν αφορά τις ατομικές άδειες, θα μπορούσε να αποτελέσει πλαίσιο σκέψεων προς συμπλήρωση από την Επιτροπή. Επίσης, όπως και ο εισηγητής, εγκρίνω τη φροντίδα της Κοινότητας να υπάρξει σύντομα εναρμονισμένη κοινοτική προσέγγιση του προβλήματος.
<P>
Τέλος, επιθυμούμε να προωθηθεί, πριν από οποιαδήποτε διεθνή διαπραγμάτευση, κοινοτική συνεργασία που να οδηγήσει σε ενιαία θέση, την οποία θα μπορούσε πλέον να υπερασπιστεί η Επιτροπή στους κόλπους των διεθνών οργανισμών.

<SPEAKER ID=247 LANGUAGE="FR" NAME="Giansily">
Kύριε Πρόεδρε, αγαπητοί συνάδελφοι, η εξαιρετική έκθεση του συναδέλφου μας κ. Hoppenstedt αναλύει τη δημιουργία μιας υποδομής πληροφοριών για την οποία το λιγότερο που μπορεί να πει κανείς είναι ότι είναι πράγματι παγκόσμια. Οι στρατηγικές επιπτώσεις των σχετικών συστημάτων και υπηρεσιών είναι σημαντικές, πολύ σημαντικές για την ευρωπαϊκή αγορά και την ευρωπαϊκή βιομηχανία, ιδίως ενόψει των συνεπειών, σε παγκόσμιο επίπεδο, των μεταφορών τεχνολογίας από το στρατιωτικό στον πολιτικό τομέα, ιδίως στις Ηνωμένες Πολιτείες.
<P>
Στο διεθνές επίπεδο, το ζήτημα των συστημάτων και υπηρεσιών προσωπικών επικοινωνιών μέσω δορυφόρου έλαβε πρόσφατα νέα τροπή όταν, στο πλαίσιο των πολυμερών διαπραγματεύσεων του ΠΟΕ για τις τηλεπικοινωνίες, οι Ηνωμένες Πολιτείες αποφάσισαν να υιοθετήσουν περισσότερο άκαμπτη στάση, απειλώντας να αποκλείσουν τον τομέα αυτό από το πεδίο μιας ενδεχόμενης συμφωνίας και, για την ώρα, δεν έχει παρασχεθεί καμμία εγγύηση για το αν τα δορυφορικά συστήματα θα περιληφθούν στην οριστική δέσμευση που θα αναλάβουν οι Ηνωμένες Πολιτείες μετά το πέρας των διαπραγματεύσεων. Επιπλέον, η ύπαρξη στις Ηνωμένες Πολιτείες μηχανισμού χορήγησης αδειών διαστημικών συχνοτήτων, θα δημιουργήσει διακρίσεις εις βάρος των συστημάτων αλλοδαπής προέλευσης.
<P>
Το αρχικό σχέδιο της Επιτροπής προκάλεσε την ισχυρή αντίδραση πολλών κρατών μελών για λόγους κυρίως θεσμικούς, διότι προβλέπει τρόπο υλοποίησης, ιδίως όσον αφορά τις αρμοδιότητες που παρέχονται στην Επιτροπή, ο οποίος μπορεί δύσκολα να γίνει αποδεκτός και γεννά σοβαρές αμφιβολίες όσον αφορά τη συμβατότητά του προς τη συνθήκη.
<P>
Ενόψει της νέας κατάστασης που δημιουργήθηκε από την κατάσταση των διαπραγματεύσεων στον ΠΟΕ, κρίνεται απαραίτητο να αναζητηθεί σύντομα, στο πλαίσιο του Συμβουλίου, εναρμόνιση των προπαρασκευαστικών διαπραγματευτικών θέσεων, να γίνει παραπομπή στους μηχανισμούς που προβλέπει το σχέδιο οδηγίας για τις άδειες σχετικά με τις πτυχές που αφορούν την εναρμόνιση των προϋποθέσεων χορήγησης και του περιεχομένου των αδειών για τα επίγεια τμήματα.
<P>
Από την άποψη αυτή, οι τροπολογίες που ενέκρινε η επιτροπή οικονομικής, νομισματικής και βιομηχανικής πολιτικής και η επιτροπή έρευνας, τεχνολογικής ανάπτυξης και ενέργειας, μετά από πρωτοβουλία ιδίως του συναδέλφου μας κ. Malerba, επιφέρουν σημαντικές βελτιώσεις με την κατάργηση, μεταξύ άλλων, του αμφισβητούμενου μηχανισμού επιλογής από την Επιτροπή των φορέων λειτουργίας του διαστημικού τμήματος. Η ενσωμάτωση του κανονιστικού καθεστώτος που αφορά την επίγεια διαδρομή των προσωπικών επικοινωνιών μέσω δορυφόρου στο εσωτερικό του εναρμονισμένου μηχανισμού αδειών και εγκρίσεων ακολουθεί επίσης τη σωστή κατεύθυνση.
<P>
Κατά τη γνώμη της ομάδας Ένωση για την Ευρώπη, οι προτάσεις τροπολογιών για τη διεθνή πτυχή συμβάλλουν επίσης στη βελτίωση του σχεδίου, εκτός από τη δυνατότητα να παρασχεθεί στην Επιτροπή το δικαίωμα να διαπραγματεύεται τις συχνότητες στο πλαίσιο της Διεθνούς Ένωσης Τηλεπικοινωνιών αντί των κρατών μελών. Μια τέτοια ανάθεση αρμοδιοτήτων φαίνεται αβάσιμη, αλλά και ασυμβίβαστη προς το ισχύον καταστατικό αυτού του διεθνούς οργανισμού.

<SPEAKER ID=248 LANGUAGE="DE" NAME="Wolf">
Κύριε Πρόεδρε, θα ήθελα να συγχαρώ τον κ. Hοppenstedt, αλλά και να εκμεταλλευθώ την ευκαιρία για να ασκήσω το ceterum censeo μου: Πότε επιτέλους θα μας υποβάλει η Eπιτροπή μια οδηγία πλαίσιο, με την οποία θα μπορέσουμε να συζητήσουμε τις βασικές συνθήκες πλαίσιο για τις κοινωνικοπολιτικές προϋποθέσεις απελευθέρωσης στον τομέα των τηλεπικοινωνιών; Πότε θα αρχίσει η νομοθετική διαδικασία του κοινού πλαισίου για τις γενικές και τις ειδικές εγκρίσεις αδειών, το οποίο υπέβαλε ήδη η Eπιτροπή;
<P>
Θα ήθελα όμως να θίξω και μερικά θέματα που ίσως να είναι απλοϊκά, αλλά εγγίζουν ωστόσο την ουσία. Kατ' αρχήν τις σχέσεις εναρμόνισης της επιλογής, όπως θίχθηκε εδώ στις εκθέσεις και στις παρεμβάσεις. Πιστεύω πως, προφανώς συνειδητά, η Eπιτροπή δεν κάνει σαφή διάκριση μεταξύ των δορυφορικών και προσωπικών συστημάτων επικοινωνίας και των υπηρεσιών ευρέος φάσματος πολυμέσων, προκειμένου να έχει ένα όπλο, ώστε και στο δεύτερο τομέα, ενδεχομένως, να μπορέσει να λειτουργήσει με αποφάσεις επιλογής. Aυτό δεν είναι και τόσο κουτό, αν αναλογιστεί κανείς την ιστορία της δορυφορικής τηλεόρασης και τον ρόλο της στην επικράτηση των ιδιωτικών τηλεοπτικών καναλιών.
<P>
Δεύτερο θέμα: Γίνεται λόγος για μια αγορά. Tαυτόχρονα, όμως, λέγεται πως, προς το παρόν δραστηριοποιούνται εδώ, σε παγκόσμια κλίμακα, τρεις φορείς που προσφέρουν υπηρεσίες. Eδώ δεν μπορώ να παραιτηθώ από το να σας υπενθυμίσω ότι ο μεγάλος John Locke, ο ιδρυτής της σύγχρονης φιλελεύθερης σκέψης, είπε κάποτε για το πρόβλημα που θεσμοθετεί μια αγορά: Being but two, they could not agree . Aν κανείς πιστεύει πως αν ήταν τρεις, θα υπήρχαν δυνατότητες να σχηματίσουν κοινές ισοδύναμες αντισταθμιστικές σχέσεις, να τον κεράσω ένα ποτό.

<SPEAKER ID=249 NAME="Bangemann">
Kατ' αρχήν ευχαριστώ πολύ το Kοινοβούλιο, και ιδιαίτερα τον κ. Hoppenstedt, που αντιδράσατε γρήγορα στην πρότασή μας, διότι, παρόλες τις διαφορές που έγιναν σαφείς κατά τη συζήτηση για τη θέση μας, ένα πράγμα δεν μπορεί να αμφισβητηθεί: Aν δεν κάνουμε τις απαραίτητες ενέργειες όσο το δυνατόν συντομότερα, δεν θα μπορέσουμε να επιβάλουμε κανενός είδους λύση, ούτε αυτή που προβλέπει το Kοινοβούλιο ούτε αυτή που επιδιώκει η Eπιτροπή, ή έστω κάποια άλλη ενδιάμεση και συμβιβαστική διότι, όπως δικαιολογημένα είπε ο κ. Hoppenstedt, οι ανταγωνιστές μας, και ιδιαίτερα στις Hνωμένες Πολιτείες, δεν κοιμούνται. Eπέτυχαν μερικώς στο ITU. Θα καλέσουν ευρωπαϊκές επιχειρήσεις - και προσπαθούν και σήμερα φυσικά γι' αυτό - να πάρουν μέρος στο εγχείρημα, αλλά, όπως δικαιολογημένα είπε και στο σημείο αυτό ο κ. Hoppenstedt, πιθανόν για να συνταξιδεύσουν. Δεν θα έχουν καμιά σημαντική συμμετοχή κι επουδενί θα μπορούν να ορίζουν αυτό που θα γίνει.
<P>
Mπορεί κανείς, λοιπόν, να ορίζει την αγορά όπως θέλει. Aν έχει μόνο μια αγορά, τότε δεν έχει μία αγορά, αλλά ένα μονοπώλιο. Tο πρόβλημα στον τομέα των δορυφορικών επικοινωνιών, για όποιους σκοπούς και αν χρησιμοποιούνται σε τελευταία ανάλυση, έγκειται ακριβώς στο ότι δεν θα υπάρξουν πια κρατικά μονοπώλια, όπως γίνονταν μέχρι τώρα στα διάφορα κράτη, αλλά θα υπάρξει ένα ιδιωτικό μονοπώλιο. Tο Kοινοβούλιο, ως γνωστόν, ακούραστα μας προειδοποιούσε πάντα ότι, με την απελευθέρωση, θα διαλύονταν ενδεχομένως τα κρατικά μονοπώλια, αλλά θα μπορούσαν στη θέση του να δημιουργηθούν ιδιωτικοδικαιϊκά μονοπώλια.
<P>
Για να είμαι ειλικρινής, δεν καταλαβαίνω απόλυτα τον τόνο που είχε η συζήτηση. Aπό τη μια μεριά δηλαδή δεν πρέπει να κλείνουμε τα μάτια, αλλά ωστόσο αξιολογούμε ως σχετικά μικρή την πιθανότητα να μετατρέψουν οι ανταγωνιστές μας το προβάδισμά τους σε πραγματικές μονοπωλιακές θέσεις; από την άλλη μεριά, αυτό που προτείνουμε απορρίπτεται σαν κατανοητή μεν, αλλά κατά βάσιν απαράδεκτη, προσπάθεια της Eπιτροπής να αποκτήσει καινούριες αρμοδιότητες.
<P>
Aυτό δεν είναι καν το θέμα, και η διαδικασία επιλογής που θίχθηκε εδώ ποικιλοτρόπως, δεν θα πρέπει να αποτελεί τον κανόνα. Mπορεί μάλιστα και να αποτελεί την εξαίρεση; απ' αυτό, μάλιστα, ξεκινάμε. Γι' αυτό και δεν πιστεύουμε πως τα επιχειρήματα που παρουσιάσθηκαν εδώ για την τροπολογία, είναι βάσιμα.
<P>
Φυσικά το Kοινοβούλιο επεσήμανε και σ' αυτή τη συζήτηση πως οι υπηρεσίες δορυφορικών προσωπικών επικοινωνιών υπόκεινται στη γενική οδηγία έγκρισης, η οποία σύντομα, ως γνωστόν, θα ψηφιστεί. H οδηγία αυτή, ωστόσο, δεν έθιξε ούτε τις πτυχές εναρμόνισης - και μεμονωμένες χορηγήσεις αδειών δεν τις καλύπτουν καθόλου - ούτε και προβλέπεται ένας έγκαιρος συντονισμός των μεμονωμένων εθνικών αποφάσεων. Kαι περί αυτών πρόκειται αυτή τη στιγμή.
<P>
Eκτιμώ αφάνταστα αυτό που επετέλεσε ο κ. Hoppenstedt στον τομέα αυτό, πριν αναλάβω την ευθύνη εξ ονόματος της Eπιτροπής. Aλλά θα πρέπει να σας πω με κάθε ειλικρίνεια ένα πράγμα, και ο κ. Hoppenstedt γνωρίζει, φυσικά, ότι οι απόψεις μας διίστανται στο θέμα αυτό: Aυτό που προτείνει το Kοινοβούλιο εδώ, με τις τροπολογίες του, ίσως να είναι τελικά αυτό που θα βγει σαν συμβιβαστική λύση από το Συμβούλιο; αυτό είναι δυνατόν. Mπορούμε να ελπίζουμε. Tο να αρχίσουμε όμως τη συζήτηση με το Συμβούλιο, με μια τέτοια θέση, μου φαίνεται, από άποψη τακτικής και στρατηγικής, να μην είναι και τόσο έξυπνο, γι' αυτό και είμαστε αντίθετοι στο να επιτρέπονται τέτοιες μεμονωμένες εθνικές άδειες και στο να πρέπει απλώς να τις συντονίσουμε. Aυτό δεν θα γίνει έγκαιρα, δεν θα προχωρήσει σωστά, ανεξάρτητα από το ότι και σε μερικές περιπτώσεις, αγαπητέ κύριε Caudron, θα είναι κάπως παράξενο, αν λ.χ. όλα τα κράτη μέλη θα πρέπει να χορηγούν μεμονωμένες εθνικές άδειες για δορυφόρους. Eκτιμώ αφάνταστα το Λουξεμβούργο, αλλά μια μεμονωμένη άδεια στο Λουξεμβούργο για έναν, ή ίσως περισσότερους δορυφόρους, που θα χρησιμοποιηθούν για προσωπικές δορυφορικές επικοινωνίες στην Ένωση...; Kαλά! Mπορώ να συνηθίσω σε πάρα πολλά, αλλά μ' αυτό έχω ορισμένα προβλήματα. Θα πρέπει να μου τα παραβλέψετε.
<P>
Aυτό λοιπόν σημαίνει πως και εμείς και το Kοινοβούλιο πιστεύουμε ότι κάτι θα πρέπει να γίνει εδώ. Ωστόσο δεν είμαι σίγουρος πως το Συμβούλιο θα κινηθεί αρκετά στη βάση αυτών που προτείνει το Kοινοβούλιο. Δεν καταλαβαίνω ακόμη γιατί θα πρέπει να κάνουμε διάκριση μεταξύ των συστημάτων που κάνουν χρήση των συχνοτήτων που παραχωρήθηκαν στις υπηρεσίες κινητής τηλεφωνίας και των συστημάτων πολυμέσων ευρέος φάσματος, τα οποία ως γνωστόν λειτουργούν άλλωστε και σε υψηλότερες συχνότητες. Oι πτυχές αστυνομικού χαρακτήρα και των δύο κατηγοριών είναι απόλυτα συγκρίσιμες, και η διαφορετική χρήση δεν μπορεί, κατά τη γνώμη μου, να δικαιολογήσει μια τέτοια διάκριση. Θα ήθελα να πω το εξής: Στη συζήτηση αυτή είχα την αίσθηση πως συνομιλώ με το Συμβούλιο. Aφήνω στο Kοινοβούλιο να κρίνει αν αυτό είναι φιλοφρόνηση.

<SPEAKER ID=250 NAME="Πρόεδρος">
Ευχαριστώ πολύ, κύριε Επίτροπε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Τετάρτη, στις 12.00.

<CHAPTER ID=11>
Δίκυκλα και τρίκυκλα οχήματα με κινητήρα
<SPEAKER ID=251 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (A4-0199/96), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την κοινή θέση που ενέκρινε το Συμβούλιο ενόψει της έκδοσης της οδηγίας του Ευρωπαϊκού Κοινοβουλίου και του Συμβουλίου όσον αφορά ορισμένα στοιχεία ή χαρακτηριστικά των δικύκλων και τρικύκλων οχημάτων με κινητήρα (C4-0149/96-00/0470(COD)) (Εισηγητής: κ. Barton).

<SPEAKER ID=252 NAME="Barton">
Κύριε Πρόεδρε, καταρχάς θα ήθελα να συγχαρώ όλα τα άτομα και τις οργανώσεις οι οποίες συνέβαλαν στη δημιουργία του συμβιβαστικού πακέτου που ευρίσκεται ενώπιον του Κοινοβουλίου σχετικά με το μέλλον των δικύκλων και τρικύκλων οχημάτων με κινητήρα. Θέλω να αναγνωρίσω ιδιαίτερα τη συμβολή των ανεξάρτητων δικυκλιστών οι οποίοι άσκησαν απευθείας πίεση στους εκπροσώπους τους Μέλη του Κοινοβουλίου σε όλα τα κράτη μέλη και πολύ υπεύθυνα ανέπτυξαν τα επιχειρήματά τους υπέρ της λήψεως μέτρων τα οποία θα βελτιώσουν την ασφάλεια, θα μειώσουν τη ρύπανση και θα αντιμετωπίσουν τα πολύ πραγματικά προβλήματα που δημιουργεί μια ανεύθυνη μειονότητα δικυκλιστών με οχήματα που έχουν θορυβώδεις εξατμίσεις.
<P>
Η Ευρωπαϊκή Ένωση ως σύνολο θα πρέπει να διδαχθεί από τα μαθήματα στα οποία πρωτοστάτησε το Ευρωπαϊκό Κοινοβούλιο, ότι δηλ. η αποτελεσματική νομοθεσία είναι δυνατή μόνον όταν στηρίζεται στον εποικοδομητικό διάλογο με τους πολίτες που αφορά. Η παρούσα εργασία κατέστη δυνατή με την εργασία που κατέβαλαν εθνικές και διεθνείς οργανώσεις για τα δικαιώματα των δικυκλιστών κάτω από τον συντονισμό της Ομοσπονδίας των Ευρωπαίων Δικυκλιστών (FEM). Θα ήθελα να αποτίσω ιδιαίτερο φόρο τιμής στον γεν. γραμματέα της Ομοσπονδίας, Σάϊμον Μίλγουωρντ. Η παρούσα διαδικασία αποτελεί κλασικό παράδειγμα του τρόπου σύνδεσης των πολιτών της Ευρώπης με τις διεργασίες των ευρωπαϊκών θεσμικών οργάνων.
<P>
Το Συμβούλιο θα πρέπει να λάβει τώρα σοβαρά υπόψη του αυτή την υποστήριξη, σε αντίθεση με την αντίδρασή του κατά την πρώτη ανάγνωση. Δεν μπορούμε να αποδεχθούμε την εκ μέρους του Συμβουλίου απόρριψη πρακτικών προτάσεων όπως αυτή που θα θέσει εκτός νόμου το εμπόριο παράνομων και θορυβωδών συστημάτων εξάτμισης. Αυτά είναι τα συστήματα που δημιουργούν τη μεγαλύτερη ενόχληση και δίδουν στα δίκυκλα γενικώς το κακό τους όνομα. Ούτε και μπορούμε να επιτρέψουμε στους βιομηχάνους να καθορίζουν ανταλλακτικά, όπως ελαστικά, με τη μάρκα τους. Ο καταναλωτής θα πρέπει να έχει το δικαίωμα επιλογής από ένα φάσμα κατάλληλων ανταλλακτικών εφόσον αυτά καλύπτουν τις αντίστοιχες τεχνικές προδιαγραφές και προδιαγραφές ασφάλειας.
<P>
Για να παραθέσω ένα παράδειγμα, μια βιομηχανία όπως η BMW δεν μπορεί να απαιτεί για ελαστικά μόνο, π.χ., Pirelli, τη στιγμή που άλλες εταιρείες όπως π.χ. η Dunlop ή άλλες κατασκευάζουν απολύτως ικανοποιητικά και, σε ορισμένες περιπτώσεις, ανώτερα ελαστικά.
<P>
Το ενώπιον του Κοινοβουλίου πακέτο ζητεί όπως πριν συμφωνήσουμε για το επόμενο στάδιο ελέγχου του θορύβου και των εκπομπών καυσαερίων θα πρέπει να διεξαχθεί κοινή έρευνα μαζί με τις οργανώσεις των δικυκλιστών και τη βιομηχανία ούτως να διασφαλιστεί η υποβολή ρεαλιστικών και πρακτικών προτάσεων. Εάν η γνώμη του Συμβουλίου σχετικά με τις μετατροπές δεν τροποποιηθεί, οι δικυκλιστές θα αποθαρρυνθούν από τη περιοδική διενέργεια της συντήρησης που απαιτείται για την ελαχιστοποίηση των επιπέδων ρυπαντικών εκπομπών. Στο κάτω κάτω θα ήταν πράγματι ειρωνικό εάν παρόμοιες προτάσεις έθεταν αφ' εαυτού τους σε κίνδυνο το μέλλον των δικύκλων και τρικύκλων οχημάτων. Τα οχήματα αυτά έχουν να παίξουν ένα θετικό ρόλο στην παροχή οικονομικού αλλά και ευχάριστου τρόπου ατομικής μετακίνησης, προκαλώντας πολύ λιγότερη συμφόρηση και ρύπανση σε σύγκριση με τα αντίστοιχά τους τετράτροχα.
<P>
Προτρέπω το Κοινοβούλιο να εγκρίνει εν συνόλω όλες τις τροπολογίες που κατέθεσε η Επιτροπή Οικονομικής, Νομισματικής και Βιομηχανικής Πολιτικής με την εξαίρεση της Τροπολογίας Αριθ. 3, η οποία ελπίζω ότι θα αντικατασταθεί με τη νέα συμβιβαστική Τροπολογία Αριθ. 20. Αναμένω ότι το Συμβούλιο δεν θα αποδεχθεί άμεσα τις τροπολογίες μας, γεγονός που θεωρώ πολύ λυπηρό. Εν τούτοις υπάρχει ένα μήνυμα το οποίο θα πρέπει να το κατανοήσει: εάν η Ευρωπαϊκή Ένωση επιθυμεί να συνδεθεί άμεσα με τα καθημερινά ενδιαφέροντα των πολιτών της σχετικά με τα δίκυκλα αλλά και σχετικά με οποιοδήποτε άλλο αντικείμενο, αυτό μπορεί να το επιτύχει μόνο ύστερα από διάλογο με τους άμεσα ενδιαφερόμενους. Το Κοινοβούλιο έχει διεξάγει έναν ουσιαστικό διάλογο σχετικά με το παρόν θέμα και θα δυσαρεστηθεί πάρα πολύ εάν η όλη αυτή εργασία αγνοηθεί από υπουργικούς παράγοντες που συνεδριάζουν εν κρυπτώ και παραβύστω. Αυτό που διακυβεύεται είναι μια πολύ σημαντική αρχή της δημοκρατίας.

<SPEAKER ID=253 LANGUAGE="NL" NAME="Metten">
Πρόεδρε, στη συνέχεια των όσων δήλωσε ο κ. Barton θα μπορούσαμε να έχουμε μια ενδιαφέρουσα συζήτηση σχετικά με ποιοι είναι ουσιαστικά «οι ενδιαφερόμενοι» όσον αφορά την παρούσα οδηγία. Αυτός θα είναι, κατά τη γνώμη μου, ο πυρήνας των δηλώσεών μου. Για όποιον επιθυμεί να κοιτάξει το θέμα του θορύβου από τις μηχανές από την άλλη πλευρά δηλαδή από την πλευρά των ατόμων που δεν οδηγούν δίκυκλα ή τρίκυκλα οχήματα με κινητήρα και οι οποίοι αντιμετωπίζουν κυρίως ορισμένες αρνητικές πτυχές των εν λόγω μεταφορικών μέσων, η συζήτηση που διεξάγεται είναι ιδιαίτερα δύσκολη. Διότι εάν ακουστεί η γνώμη των εκπροσώπων της μιας ομάδας συμφερόντων, δηλαδή των οδηγών παρομοίων μηχανών, το Κοινοβούλιο θα βρίσκονταν σε δύσκολη θέση εάν δεν ακούγονταν και η άποψη την άλλης πλευράς.
<P>
Δεδομένου ότι οι εκπρόσωποι της άλλης πλευράς δεν ακούστηκαν καθόλου εδώ, φρονώ ότι εμείς ως Κοινοβούλιο μπορέσαμε να διεκπεραιώσουμε το θέμα αρκετά ικανοποιητικά. Οι προδιαγραφές για τις εκπομπές καυσαερίων γίνονται αυστηρότερες ενώ περιορίζεται σημαντικά η δυνατότητα χρησιμοποίησης δικύκλων με κινητήρα. Όσον αφορά το θόρυβο που παράγουν οι κινητήρες οι μεγαλύτεροι συμβιβασμοί πραγματοποιήθηκαν π.χ. σε σχέση μια εθελούσια οδηγία η οποία ισχύει από το 1978 στις Κάτω Χώρες και στη Γερμανία. Εκείνο που προτείνει τώρα το Κοινοβούλιο είναι περισσότερη ευκαμψία τόσο όσον αφορά το ανώτερο επίπεδο θορύβου όσο και τη μέθοδο μέτρησής του. Προσωπικά φρονώ ότι αυτό είναι ένα εντελώς λανθασμένο μήνυμα τόσο προς τους χρήστες όσο και προς τη βιομηχανία. Όλα τα μοτοποδήλατα τα οποία πωλούνται στις Κάτω Χώρες και στη Γερμανία τηρούν αυστηρότερες προδιαγραφές οι οποίες επιπλέον μετρούνται με μια αυστηρότερη μέθοδο. Το σημαντικότερο επιχείρημα του λόμπυ του μοτοποδηλάτου, δηλαδή ότι αυστηρότερες προδιαγραφές θα σημάνουν το τέλος των αερόψυκτων μηχανών, αποδεικνύεται ότι είναι λανθασμένο εάν κανείς κοιτάξει τα μοντέλα τα οποία πωλούνται στις Κάτω Χώρες και στη Γερμανία. Φαίνεται ότι το μόνο ουσιαστικό επιχείρημα είναι ότι η μείωση του θορύβου θα μειώσει και την απόδοση της μηχανής. Τούτο ενισχύει την υποψία ότι το λόμπυ το οποίο είχαμε να αντιμετωπίσουμε αποτελούταν κυρίως από φίλους των μοτοποδηλάτων μεγάλου κυβισμού. Το Συμβούλιο έβαλε νερό στο κρασί του. Το πραγματικό πρόβλημα με τα μοτοποδήλατα έγκειται στην καταχρηστική πώληση και χρησιμοποίηση παράνομου εξοπλισμού. Οι συμβιβαστικές προτάσεις που υποβλήθηκαν εκ μέρους εκείνων οι οποίοι λαμβάνουν σοβαρά υπόψη το πρόβλημα του θορύβου από τα μοτοποδήλατα, στους οποίους ευτυχώς περιλαμβάνονται επίσης ο εισηγητής καθώς και πολλά άτομα που χρησιμοποιούν μοτοποδήλατα, σύμφωνα με τις οποίες πρέπει να ληφθούν κυρίως μέτρα στον τομέα της τήρησης των υφισταμένων ορίων επιτρεπομένουν θορύβου, τα οποία κυριολεκτικά δεν τηρούνται έχουν έως σήμερα απορριφθεί.
<P>
Πρόεδρε, ελπίζω ότι οι διαπραγματεύσεις που θα πραγματοποιήσουμε αναμφισβήτητα με το Συμβούλιο και την Επιτροπή θα έχουν ως αποτέλεσμα να εξευρεθούν ικανοποιητικές λύσεις κυρίως στον τομέα του θορύβου και όσον αφορά τον παρόνομο εξοπλισμό.

<SPEAKER ID=254 LANGUAGE="NL" NAME="Larive">
Πρόεδρε, θα έλεγα ότι θα πρέπει να ετοιμασθούμε για τη διαδικασία συνδιαλλαγής. Τώρα που το Συμβούλιο αρνήθηκε να συμπεριλάβει στην κοινή θέση τις τροπολογίες μας από την πρώτη ανάγνωση φρονώ ότι το Κοινοβούλιο θα πρέπει να δείξει ότι λαμβάνει σοβαρά την υπόθεση και πρέπει αύριο να συγκεντρώσουμε τις αναγκαίες 314 ψήφους, βάσει των γεγονότων, τονίζω, δηλαδή των πράξεων του Συμβουλίου, και οχι για λόγους τακτικής επ' αυτού του θέματος βάζω στοίχημα ένα ωραίο ευρωπαϊκό μοτοποδήλατο, Επίτροπε Bangemann, το οποίο μπορούμε να το χρησιμοποιούμε από κοινού.
<P>
Το Συμβούλιο παίζει ένα παράξενο παιχνίδι. Από τη μια πλευρά τα 80 ντεσιμπέλ και μια ανώτατη τιμή που θα προκύπτει από τέσσσερις μετρήσεις, κάτι το οποίο προέκυψε ως δια μαγείας από το ευρωπαϊκό μαγικό καπέλο μετά από την πρώτη ανάγνωση, αντί για τη μέση τιμή, και αυτό οδηγεί στην πράξη στα 78 ντεσιμπέλ. Συγκινητικά φιλικά προς το περιβάλλον ή μήπως όχι; Όχι, συνεπώς, Διότι από την άλλη πλευρά όπως δήλωσε και ο συνάδελφος Metten, το Συμβούλιο αρνείται να αντιμετωπίσει τα παράνομα συστήματα στους σωλήνες εξαγωγής ενώ γνωρίζει ότι ουσιαστικά η χρησιμοποίησή τους είναι καταχρηστική. Αλλωστε οι κανόνες που ισχύουν σήμερα δεν τηρούνται και η αστυνομία, όπως εκείνη του Αμστερνταμ, δεν ξέρει τι να κάνει, συνεπώς, περισσότερο αυστηροί κανόνες μόνο δεν πρόκειται να ωφελήσει σε τίποτα. Ερωτώ τον Επίτροπο Bangemann εάν το προτεινόμενο σύστημα μέτρησης είναι αποτέλεσμα της πίεσης εκ μέρους της Γερμανίας η οποία με αυτή την τεχνική ρύθμιση προσπαθεί να ισχυροποιήσει την ανταγωνιστική θέση της επιχείρησης BMW. Xρειαζόμαστε πρότυπα τα οποία να είναι ρεαλιστικά και να υποστηρίζονται από την πλειοψηφία της κοινής γνώμης. Συνεπώς, 82 ντεσιμπέλ με έλεγχο και επιβολή κυρώσεν, με ολική απαγόρευση της παραγωγής και πώλησης παράνομων σωλήνων εξαγωγής, διότι αυτός είναι ο πυρήνας του προβλήματος και όχι ο αριθμός των ντεσιμπέλ.
<P>
Την αντίθεση σε αυτά τα μέτρα θα μπορούσε να την ονομάσει κανείς, αν και δεν υπάρχει τέτοιος όρος, αντι-κακόβουλη χρησιμοποίηση. Μετατροπή ενός μοτοποδηλάτου σε δίκυκλο με μηχανή μικράς ισχύος και του δικύκλου με μηχανή μικρού κυβισμού σε δίκυκλο με μεγάλη μηχανή. Το Συμβούλιο αντιλαμβάνεται τι εννοώ. Όμως κατ' αυτό τον τρόπο το Συμβούλιο εκτρέπεται από την ορθή πορεία διότι το σημάδεμα και η χρησιμοποίηση μιας ορισμένης μόνο μάρκας οδηγούν μόνο σε περισσότερη γραφειοκρατία. Επίσης η χρησιμοποίηση ειδικών πείρων θα σήμαινε επίσης τεράστια αύξηση του κόστους για τους ευρωπαίους πολίτες οι οποίοι έχουν το χόμπυ να συντηρούν οι ίδιοι τη μηχανή τους.
<P>
Τέλος, Πρόεδρε, μια έκκληση προς αυτούς τους ίδιους τους οδηγούς δίκυκλων μηχανών. Ναι στα 82 ντεσιμπέλ και στον μέσο όρο της μέτρησης, αλλά ας επιδείξουν τώρα αυστηρότητα όσον αφορά τον ευαυτό τους και τους άλλους. Ας απομακρύνουν τα άτομα τα οποία είναι ενοχλητικά για όλους και δεν τηρούν τους κανόνες. Ας αναλάβουν μαζί με την αστυνομία αποτελεσματική δράση κατά των παραβατών. Ας συνεργαστούν στενά με την αστυνομία. Τότε δεν χρειάζεται να αναπροσαρμόσουμε τα επιτρεπτά όρια το 2001 όπως προτείνεται στην ορθή τροπολογία αριθ. 20, διότι, απευθύνομε σε εσάς που κάθεστε στα θεωρεία, αυτό ουσιαστικά εξαρτάται από εσάς.

<SPEAKER ID=255 LANGUAGE="NL" NAME="Van Dijk">
Πρόεδρε, κατά τη γνώμη μου το Συμβούλιο αποδέχθηκε πολλές από τις απόψεις του Κοινοβουλίου. Το Κοινοβούλιο φαίνεται ότι ενδιαφέρεται πολύ για την ευτυχία των οδηγών δικύκλων με μηχανή. Κατ' αυτόν τον τρόπο εάν αυτό επαφίονταν στο Κοινοβούλιο, οι οδηγοί αυτών των δικύκλων μπορούν να εξακολουθήσουν να κάνουν πολύ θόρυβο και να ρυπαίνουν το περιβάλλον. Ειλικρινά φρονώ ότι το θέμα αυτό είναι ιδιαίτερα λυπηρό.
<P>
Διότι όπως δήλωσε και ο κ. Metten στον αντίποδα της ευτυχίας των οδηγών μοτοποδηλάτων, κύρια σημεία της οποίας προφανώς είναι η φασαρία, ρυπογόνα τα αέρια και βρώμικα τα χέρια, βρίσκεται η αδυναμία των ατόμων τα οποία προφανώς, σύμφωνα με την άποψη του Κοινοβουλίου, θα πρέπει απλώς να αποδεχθούν το γεγονός ότι υπάρχουν «ελεύθερα» αγόρια και κορίτσια τα οποία μπορούν να διαταράσσουν την ησυχία τους. Διότι θα ήθελα να προσκαλέσω τόσο τον εισηγητή όσο και τον Επίτροπο καθώς και όλους τους Υπουργούς του Συμβουλίου να επισκεφθούν μια φορά τις περιοχές δίπλα στις επιχωματώσεις των ποταμών όπου ζούμε για να ακούσουν με ποιο τρόπο από της Αναλήψεως και μετά ολόκληρο το καλοκαίρι οι κάτοικοι των εν λόγω περιοχών ταλαιπωρούνται από τις εκατοντάδες δίκυκλες μηχανές οι οποίες κατά ομάδες έρχονται στην εν λόγω περιοχή και διαταράσσουν την ησυχία τους με το θόρυβο που προκαλούν. Δεν αντιλαμβάνομαι για ποιο λόγο δεν πρέπει να προστατεύσουμε επίσης αυτού του είδους την ευτυχία αλλά πρέπει οπωσδήποτε να προστατεύσουμε την ευτυχία των οδηγών δικύκλων με κινητήρα. Πρέπει οι άνθρωποι αυτοί να παραμένουν μέσα στα σπίτια τους κλείνοντας πόρτες και παράθυρα; Αυτό είναι αδιανόητο. Φρονώ ότι αυτό μπορεί να χαρακτηρισθεί ίσως και σκανδαλώδες.
<P>
Οι δυνατότητες της τεχνολογικής προόδου οι οποίες τόσο συχνά βρίσκονται στο επίκεντρο του ενδιαφέροντος του Κοινοβουλίου όταν πρόκειται για την πολιτική για την προστασία του περιβάλλοντος μένουν ανεκμετάλλευτες εν προκειμένω. Φυσικά τούτο οφείλεται στον εισηγητή ο οποίος δέχεται την πίεση του λόμπυ των κατόχων δικύκλων μηχανών, στο οποίο φυσικά ανήκει και αυτός, και το οποίο δεν είναι ακόμη ικανοποιημένο. Η μεγαλύτερη πλειοψηφία της Ομάδας μου εξακολουθεί να αντιστέκεται και κατά τη δεύτερη ανάγνωση σε οτιδήποτε επιτρέπει τη συνέχιση της εκπομπής επικινδύνων ρύπων και τη δημιουργία θορύβου. Φρονώ ότι είναι όντως αδιανόητο αυτό που συμβαίνει εδώ τώρα και μπορώ μόνο να ευχηθώ καλή δύναμη στο Συμβούλιο και εύχομαι επίσης τα αδύνατα πόδια του να αντέξουν και κατά τον επόμενο γύρο.

<SPEAKER ID=256 LANGUAGE="EN" NAME="Barton">
Κύριε Πρόεδρε, επί διαδικαστικού. Αναφέρθηκε ότι απετέλεσα μέλος της ομάδας πίεσης των δικυκλιστών. Ως εκλεγμένο Μέλος για όλους τους πολίτες της εκλογικής μου περιφέρειας αντιτίθεμαι σφόδρα στη θεώρησή μου ως μέρους της ομάδας πίεσης των δικυκλιστών. Θα συνεργασθώ με αυτήν την ομάδα πίεσης και θα συνεργασθώ με όλες τις υπεύθυνες ομάδες πίεσης αλλά με προσβάλει η θεώρησή μου ως μέρους της ομάδας αυτής. Αυτό δεν είναι αληθές.

<SPEAKER ID=257 LANGUAGE="NL" NAME="Blokland">
Κύριε Πρόεδρε, το Ευρωπαϊκό Κοινοβούλιο μπορεί να είναι ικανοποιημένο. Το Συμβούλιο συμπεριέλαβε στην κοινή του θέση όλες σχεδόν τις τροπολογίες του Κοινοβουλίου από την πρώτη ανάγνωση. Όσον αφορά το θέμα των ανωτάτων επιτρεπομένων ορίων θορύβου δεν έγινε δεκτή μια αξιοπερίεργη επιθυμία του Κοινοβουλίου. Ορθώς, κατά τη γνώμη μου, διότι τα αρχικώς καθορισθέντα όρια από την Επιτροπή είχαν ήδη συμπεριληφθεί κατά τη δεύτερη φάση στην οδηγία του 1987.
<P>
Το Κοινοβούλιο καθίσταται αναξιόπιστο όταν επιθυμεί τώρα λιγότερο αυστηρά όρια. Η τροπολογία αριθ. 11 αποτελεί ένα χαστούκι στο πρόσωπο του καινοτόμου κατασκευαστή μοτοποδηλάτων ο οποίος εθελουσίος έθεσε αυστηρότερους όρους στον εαυτό του το 1995. Είναι απαράδεκτη μια παρόμοια μορφή αναξιόπιστης διοίκησης.
<P>
Το λόμπυ των οδηγών δικύκλων με μηχανή υποστηρίζει το επιχείρημα ότι δεν πρέπει να γίνουν αυστηρότερες οι προδιαγραφές, αλλά ο έλεγχος. Το πρόβλημα κατά την άποψή τους βρίσκεται στην τήρηση. Για αυτό το λόγο πρέπει να δοθεί έμφαση στα πρόσθετα εξαρτήματα που χρησιμοποιούνται σε μοτοποδήλατα και σε μηχανές μέσω, μεταξύ άλλων, της απαγόρευσης της πώλησης του εν λόγω πρόσθετου εξοπλισμού. Αυτή είναι η άποψη του λόμπυ.
<P>
Πρόεδρε, πρέπει να ικανοποιήσουμε το ένα χωρίς να αμελήσουμε το άλλο. Οι οδηγοί μοτοποδηλάτων που δημιουργούν υπερβολικό θόρυβο δεν ενοχλούν μόνο τους φιλήσυχους πολίτες, αλλά βλάπτουν επίσης και τους συναδέλφους τους οι οποίοι συμπεριφέρονται με κοινωνικό τρόπο χωρίς να επιβαρύνουν επίσης το περιβάλλον. Τα μέτρα κατά του πρόσθετου εξοπλισμού είναι απαραίτητα. Όμως απαραίτητα είναι επίσης και αυστηρότερα όρια ηχορύπανσης. Όμως το θέμα δεν είναι να ισχύουν τα όρια θορύβου που ίσχυαν το 1987 έως και μετά το 2006, όπως προτείνεται στην τροπολογία αριθ. 3. Κάνει λάθος όποιος νομίζει ότι με αυτόν τον τρόπο δημιουργείται μια όσο το δυνατόν ευνοϊκότερη αφετηρία για τη διαδικασία συνδιαλλαγής. Στις διαπραγματεύσεις το σημαντικότερο είναι να σε λαμβάνουν σοβαρά υπόψη οι συνομιλητές σου και αυτό δεν φαίνεται να συμβαίνει τώρα.

<SPEAKER ID=258 LANGUAGE="DA" NAME="Blak">
, Κύριε Πρόεδρε, θα ήθελα καταρχάς να συγχαρώ όλα τα τόσα πολλά άτομα, ακόμη και στη Δανία, που ασχολήθηκαν δραστήρια με την παρούσα πρόταση. Ασκήθηκαν αποτελεσματικές πιέσεις από μοτοσυκλετιστές, είτε αυτοί ήταν μέλη περίφημων ομάδων, είτε φιλήσυχοι υπάλληλοι που οδηγούν τις Κυριακές. Τα άτομα αυτά συνέβαλαν ώστε να πεισθεί το Ευρωπαϊκό Κοινοβούλιο ότι πρέπει να υποστηριχθούν οι θετικές πλευρές της υπαίθριας ζωής των μοτοσυκλετιστών. Είναι σαφές ότι υπάρχουν περιπτώσεις κατά τις οποίες ο θόρυβος των μοτοποδηλάτων είναι ενοχλητικός, αλλά το θέμα μας δεν είναι κατά πόσο είναι κανείς ευαίσθητος στο θόρυβο ή όχι, διαφωνώ δε πλήρως με τους Πράσινους, οι οποίοι όμως φαίνεται να χειραγωγούνται από τους ποδηλάτες. Το θέμα μας στην προκειμένη περίπτωση είναι ότι οι εμπειρογνώμονες της Επιτροπής σε τεχνικά θέματα πρότειναν για μία ακόμη φορά λίγο παράλογους κανόνες, χωρίς να λάβουν υπόψη την κοινή λογική και την πραγματικότητα που επικρατεί. Οι προδιαγραφές για το θόρυβο πρέπει να προσαρμόζονται στην πραγματικότητα. Στην ουσία δεν είναι πολλοί εκείνοι που μπορούν να ακούσουν κατά πόσο η στάθμη του θορύβου υπερβαίνει τα 82 ντεσιμπέλ ή όχι. Η Επιτροπή θα ήταν προτιμότερο να επικεντρώσει το ενδιαφέρον της στη λήψη μέτρων που να διασφαλίζουν την αποτροπή του αθέμιτου ανταγωνισμού έναντι των μοτοποδηλάτων ευρωπαϊκής κατασκευής. Η ανεργία αποτελεί ως γνωστόν σήμερα ένα από τα σοβαρότερα προβλήματα στην Ευρώπη, οπότε είναι ανώφελο να υπονομεύουμε τις δυνατότητες διατήρησης των θέσεων εργασίας στην Ευρώπη θέτοντας παράλογες απαιτήσεις για τις θέσεις απασχόλησης στην Ένωση.
<P>
Εκφράζω την ιδιαίτερη ικανοποίησή μου για το σημαντικό έργο που επιτέλεσε ο κ. Roger Barton στην υπόθεση αυτή. Έγιναν πολλές εποικοδομητικές προσπάθειες για να αποδειχθεί στην Επιτροπή η ουσία του θέματος. Ακόμη και ο κ. Bangemann οδήγησε μοτοποδήλατο, μαζί με τον κ. Rogern Barton, για να διαπιστώσουν κατά πόσο είναι σωστές οι προτάσεις του Κοινοβουλίου. Οι μοτοσικλετιστές είναι άτομα που αγαπούν τις υπαίθριες δραστηριότητες και την ποιότητα της ζωής. Ας μην τους προβάλουμε λοιπόν, για όνομα του Θεού, εμπόδια με ανόητα όρια, που δεν είναι δυνατό να μετρηθούν. Θα ήθελα επίσης να απευθυνθώ για μια ακόμη φορά στους Πράσινους: ήταν όντως πολύ θαρραλέα η προσπάθειά σας να υπερασπιστείτε λίγο τους ποδηλάτες. Τυχαίνει να είμαι ο ίδιος ενεργός ποδηλάτης και, για το λόγο αυτό, νομίζω ότι πρέπει να σταματήσετε τις ενέργειες αυτές, διότι η κατάληξη θα είναι να πωλεί κανείς το ποδήλατό του για να αγοράσει μοτοποδήλατο.

<SPEAKER ID=259 NAME="Bangemann">
Κύριε Πρόεδρε, είναι ένα παράξενο βράδυ. Στην προηγούμενη συζήτηση άκουσα επιχειρήματα που κανονικά τα ακούω μόνο από το Συμβούλιο, ενώ τώρα ακούω τον ίδιο μου τον εαυτό. Αυτά που είπα πριν από δύο χρόνια, τα επανέλαβαν όλοι οι ομιλητές εκτός από τον κ. Black. Kατά τα άλλα, κύριε Black, δεν πήγα ακόμη βόλτα με μοτοσικλέτα με τον κ. Barton, αλλά με την κ. Larive; και ήταν μάλιστα πολύ πιο ευχάριστο από ότι με τον κ. Barton. Ωστόσο, είμαι διατεθειμένος να πάω βόλτα με μοτοσικλέτα και με τον κ. Barton; δεν θα κολλήσουμε σ' αυτό.
<P>
Καταλαβαίνω φυσικά - κι αυτό θέλω να το πω στον κ. Barton - ότι, όταν έχει κανείς ιδιαίτερες σχέσεις με κάποια συγκεκριμένη ομάδα πληθυσμού ή και με την εκλογική του περιφέρεια, γίνεται κάποτε φερέφωνο τέτοιων απόψεων. Αυτό είναι νόμιμο, κι αυτό θα πρέπει να κάνει ένας βουλευτής. Δεν μπορώ ωστόσο να δεχθώ την αναβάθμιση αυτής της διαδικασίας που έκανε σήμερα ο κ. Barton, ότι δηλαδή αυτός εκπροσωπεί το λαό, ενώ ο Επίτροπος κ. Bangemann δεν ξέρω και 'γω τι εκπροσωπεί. Στην προκειμένη περίπτωση, πάντως, δεν εκπροσωπώ τη βιομηχανία. Mάλλον εκπροσώπησα τη συνάδελφο μου Ritt Bjerregard ουσιαστικά. Ανέκαθεν τασσόμουν υπέρ του να χρησιμοποιηθούν και στις μοτοσικλέτες τα ίδια μέτρα και σταθμά που χρησιμοποίησε το Κοινοβούλιο στα Ι.Χ., τα ελαφρά φορτηγά οχήματα και τα φορτηγά. Σπανίως έχω την ίδια άποψη με τον κ. Metten, αλλά σήμερα το βράδυ μου άρεσε πράγματι η ομιλία του. Θα μπορούσε να είναι δική μου; γι' αυτό και δεν μπορώ παρά μόνο να τον συγχαρώ για την παρέμβασή του.
<P>
Εξάλλου ήταν και αστείο. Σήμερα το βράδυ η Αγγλία κέρδισε την Ολλανδία 4: 1, αλλά μετά τον κ. Barton μίλησαν τέσσερις Ολλανδοί, κι έτσι προέκυψε πάλι ισοπαλία.
<P>
Τι μπορούμε, λοιπόν, να κάνουμε σ' αυτό το σημείο που φτάσαμε; Νομίζω ότι, αφού το Συμβούλιο υιοθέτησε, ως γνωστόν, μια ολόκληρη σειρά τροπολογιών του Κοινοβουλίου, θα 'πρεπε επιτέλους να φέρουμε σε πέρας τη διαδικασία. Ο φάκελος έχει μεγαλώσει κι έφτασε τις 657 σελίδες. Παρακαλώ λοιπόν να δείξετε κατανόηση για το ότι δεν μπορώ να δεχθώ τις τροπολογίες που δέχθηκε ήδη το Συμβούλιο και που εσείς θέλετε να τις βελτιώσετε ακόμη περισσότερο. Το Κοινοβούλιο δεν μπορεί παρά να μας κάνει το χατίρι λέγοντας ότι δέχεται, λίγο-πολύ, αυτά που έχει ήδη αποδεχθεί τώρα το Συμβούλιο. Αυτά είναι πολύ περισσότερα απ' όσα θα μπορούσαν να περιμένουν οι οπαδοί των μοτοσικλετιστών στην αρχή της διαδικασίας. Το να σχηματίζει κανείς λόμπι, εντάξει. Oι άνθρωποι θα πρέπει να αγωνίζονται για τα συμφέροντά τους; αλλά εδώ δεν υπάρχουν μόνον οι μοτοσικλετιστές. Yπάρχουν και οι άνθρωποι που υποφέρουν από τους μοτοσικλετιστές. Η κ. van Dijk, ως γνωστόν, το είπε και πάλι. Αλλωστε δε χρειάζεται να προσκαλέσετε εμένα για να μετρήσω το θόρυβο. Προσκαλέστε τον κ. Barton και άλλους από το Κοινοβούλιο. Δε θέλω να πω μ' αυτό ότι μια πρόσκλησή σας ισοδυναμεί με απειλή. Μπορείτε άνετα να με προσκαλέσετε, αλλά όχι για να ακούσω το θόρυβο των μοτοσικλετών; αυτό περιττεύει. Από την αρχή είπα, αφήστε μας να κάνουμε αυτό που κι εσείς θα κάνατε άλλωστε.
<P>
Αλλά, ως γνωστόν, είμαι διατεθειμένος να υιοθετήσω αυτά που ανέπτυξε μέχρι τώρα το Κοινοβούλιο, κι ως προς αυτό είμαι και 'γω μέρος της δημοκρατικής αυτής διαδικασίας, έστω κι αν μερικές φορές δεν μπορώ να το δεχθώ αυτό, αλλά το ανέχομαι. Κάνω λοιπόν την πρόταση να δεχθούμε τις 9 από τις 20 τροπολογίες που έχουν απομείνει ακόμα. Αυτές είναι οι τροπολογίες 6 και 7 και 13 έως 19. Όλες οι τελευταίες αφορούν τη μέθοδο μέτρησης του θορύβου και αποσκοπούν στο να επανέλθουμε στο κείμενο που πρότεινε αρχικά η Επιτροπή. Στην κοινή θέση, η μέθοδος μέτρησης γίνεται πιο αυστηρή, πράγμα που, στην πράξη, οδηγεί σε αυστηρότερες οριακές τιμές. Τα καινούρια μέτρα κατά της ηχορύπανσης ενισχύονται εξάλλου σημαντικά με την αρχική πρόταση της Επιτροπής, επειδή, ως γνωστόν, προδιαγράφουν δεσμευτικά τις επιθυμητές οριακές τιμές.
<P>
Με την πρότασή μας, λοιπόν, βρισκόμαστε στο μέσον περίπου αυτού που θέλει να κάνει το Συμβούλιο, που είναι ακόμη αυστηρότερο, και των ελάχιστα αυστηρών προτάσεων του Κοινοβουλίου. Τις υπόλοιπες 11 τροπολογίες δεν μπορούμε να τις δεχθούμε, και μάλιστα για τους εξής λόγους: Οι αριθμοί 1, 4 και 5 δεν ανταποκρίνονται στην απαγόρευση της κυκλοφορίας στην αγορά κατασκευών που δε συμβαδίζουν με τις διατάξεις της οδηγίας. Αυτό το είπαμε ήδη ρητά και κατηγορηματικά στο άρθρο 15 της οδηγίας πλαίσιο. Την τροπολογία 2 δεν μπορούμε να τη δεχθούμε, επειδή τα ελκόμενα οχήματα δεν εμπίπτουν καν στο πεδίο εφαρμογής της οδηγίας. Η τροπολογία 3 αναφέρεται στην αναβολή της ημερομηνίας έναρξης ισχύος των οριακών τιμών. Αν θέλει κανείς να αναβάλουμε το όλο θέμα για το έτος 2006, τότε ας το αφήσουμε τελείως. Mπορεί κανείς εξίσου καλά, κυρία van Dijk, να ζητήσει την αναβολή του για το 2026. Ίσως αυτό τότε να ήταν κάτι διαφορετικό.
<P>
Tην τροπολογία που κατατέθηκε χθες για το ίδιο θέμα δεν μπορούμε να τη δεχθούμε, μια και έχει σαν αποτέλεσμα να καθυστερήσουμε σημαντικά. Mε τις τροπολογίες 8 έως 11 θα πρέπει να διαγραφούν ορισμένες διατάξεις για τα μέτρα κατά αναρμοδίων επεμβάσεων. Aυτό θα πρέπει να το φανταστεί κανείς: Αναρμόδιες επεμβάσεις. Δεν αφορά κάποιους αυτοσχεδιάζοντες χειροτέχνες, κύριε Barton, ή νεαρούς που αγοράζουν μια μοτοσικλέτα και προσπαθούν στη συνέχεια, με μετατροπές, να αποκτήσουν περισσότερη power , πράγμα που φυσικά μπορεί να το καταλάβει κανείς. Θέλετε όμως μ' αυτές τις τροπολογίες να επιτρέψετε λ.χ. όλες τις μετατροπές, οι οποίες είναι παράνομες, από ένα συγκεκριμένο κυβισμό και πάνω, δηλαδή στις μεγάλες μοτοσικλέτες. Κουνάτε το κεφάλι; Eιλικρινά, αυτό δεν μπορούμε να το δεχθούμε. Γι' αυτό και δεν μπορούμε να δεχθούμε τα μέτρα που αποσκοπούν μόνο στο να αποσοβήσουν, όσο είναι δυνατόν, τους κινδύνους από το «φτιάξιμο» των οχημάτων. Θα πρέπει να σημειωθεί, στο περιθώριο, ότι οι τροπολογίες αυτές αναφέρονται στην αρχική έκδοση της Επιτροπής, για τις οποίες δεν εκφράστηκαν αντιρρήσεις, ούτε από το Συμβούλιο στην κοινή του θέση, ούτε από το Ευρωπαϊκό Κοινοβούλιο στην πρώτη του ανάγνωση. Aυτό σημαίνει, βλέποντάς τες καθαρά τυπικά, πως είναι τροπολογίες που αιωρούνται στον αέρα, επειδή δεν αναφέρονται σε κάτι που πρότεινε η Επιτροπή ή ενέκρινε το Συμβούλιο στην κοινή του θέση.
<P>
Την τροπολογία 12, σχετικά με τη στάθμη του θορύβου, δεν μπορούμε να τη δεχθούμε. Τα μέτρα, τα οποία ούτως ή άλλως έχουν περιοριστεί σημαντικά επειδή θα εφαρμοστούν σε εθελοντική βάση, αμβλύνονται και πάλι, και απορώ ως προς το θέμα αυτό - κι αυτό το λέω στην κ. Larive, η οποία απορεί με το Συμβούλιο - όχι με το Συμβούλιο, αλλά με το Κοινοβούλιο. Σε όλους τους υπόλοιπους τομείς μας βρίζετε. Σήμερα εγκρίναμε το πρόγραμμα αυτοκίνητο-καύσιμα και τις συνέπειες για τις τιμές εκπομπής στα αυτοκίνητα, μια κοινή πρόταση της κ. Bjerregard, του συναδέλφου μου Παπουτσή και δική μου. Είμαι απόλυτα βέβαιος ότι ο κ. Barton θα μας κάνει κομματάκια. Θα πει: Πώς μπορείτε να καθορίζετε τόσο χαμηλές τιμές; Θα το δούμε, φυσικά.
<P>
Το κεφάλαιο 7 παράγραφος 4 περιέχει το ακόλουθο σχόλιο: »L' inclusion du point 4 ». Eίναι στα γαλλικά, κύριε Barton. Παρακαλώ να είστε επιεικής, αλλά η Γαλλία σήμερα το βράδυ κέρδισε...
<P>
H ενσωμάτωση του σημείου 4, »Προδιαγραφές σχετικά με την επισήμανση των εξαρτημάτων» στο σημείο 3, προϋποθέτει ότι οι προδιαγραφές σχετικά με την επισήμανση των εξαρτημάτων θα εφαρμόζονται μόνον στα μοτοποδήλατα και τις μικρές μοτοσυκλέτες. Έτσι, οι μεσαίες και μεγάλες μοτοσυκλέτες αποκλείουνται εντελώς από το πεδίο εφαρμογής των μέτρων κατά των μετατροπών.
<P>
Θα πρέπει να το φανταστεί αυτό κανείς κάποτε. Οι μοτοσικλετιστές από τη μια μεριά, οι ευγενικοί άνθρωποι από την άλλη; κάπου το Κοινοβούλιο θα πρέπει να δείξει συνέπεια. Θα πρέπει να εμμείνετε στη γραμμή σας, και είναι ουσιαστικά λυπηρό να πρέπει να σας το πει αυτό ένας Επίτροπος αρμόδιος σε θέματα βιομηχανίας.

<SPEAKER ID=260 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Δόκανα και Γούνες
<SPEAKER ID=261 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0151/96) του κ. Pimenta, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με πρόταση κανονισμού του Συμβουλίου που τροποποιεί τον Κανονισμό (EOK) αριθ. 3254/91 του Συμβουλίου για την απαγόρευση της χρήσης παγίδων με σιαγόνες στην Κοινότητα όπως επίσης και της εισόδου στην Κοινότητα γουνών και μεταποιημένων προϊόντων από ορισμένα είδη άγριων ζώων καταγωγής χωρών όπου συλλαμβάνονται με παγίδες με σιαγόνες ή με μεθόδους που δεν είναι σύμφωνες με τα διεθνώς συμφωνηθέντα πρότυπα μη βάναυσης παγίδευσης (COM(95)0737 - C4-0105/96-95/0357(SYN).

<SPEAKER ID=262 NAME="Pimenta">
Κύριε Πρόεδρε, αγαπητοί συνάδελφοι, αυτό που βρίσκεται τώρα υπό συζήτηση είναι αυτό το αντικείμενο που έχω στο χέρι μου: πρόκειται για ένα δόκανο. Ρωτάω αν θέλει κανείς αν θέλει να βάλει εδώ το πόδι του ή το χέρι του και αν θέλει να μάθει τί σημαίνει στην πραγματικότητα μία βάναυση και απάνθρωπη μέθοδος σύλληψης και θανάτωσης. Αυτό συζητάμε σήμερα, κύριε Πρόεδρε. Αλλά αυτό που συζητάμε σήμερα είναι επίσης μία χονδροειδής παραβίαση του κοινοτικού δικαίου εκ μέρους της Επιτροπής, είναι επίσης η GATT, είναι επίσης το ζήτημα των αυτόχθονων πληθυσμών του Καναδά και των Ηνωμένων Πολιτειών της Αμερικής.
<P>
Ας αρχίσουμε με τη χονδροειδή παραβίαση του κοινοτικού δικαίου. Είχαμε έναν κανονισμό, ο οποίος ισχύει ακόμη, που χρονολογείται από το 1991. Αυτός ο κανονισμός θα έπρεπε να είχε τεθεί σε ισχύ το 1995, αλλά αναβλήθηκε για ένα χρόνο σύμφωνα με τους όρους του ίδιου του κανονισμού, με αίτηση της Επιτροπής για την καλύτερη εφαρμογή του. Αλλά η αλήθεια είναι ότι θα έπρεπε να είχε τεθεί σε ισχύ την 1η Ιανουαρίου 1996. Ωστόσο, με μία ανακοίνωση τύπου και μία επιστολή υπογραμμένη από δύο υπαλλήλους της Επιτροπής, αυτή αποφάσισε ο κανονισμός του 1991 να μην τεθεί σε ισχύ.
<P>
Κύριε Πρόεδρε, δεν είμαι νομικός, αλλά μου δίδαξαν ότι για να ανακληθεί ένας νόμος, για να τροποποιηθεί ένας νόμος χρειάζεται μία νομοθετική πράξη ίσης νομικής αξίας. Δηλαδή, για να ακυρωθεί ο κανονισμός, για να τροποποιηθεί ο κανονισμός χρειαζόταν κατά τη διάρκεια του 1995, σύμφωνα με τις νόμιμες διαδικασίες, η Επιτροπή να είχε υποβάλει μία πρόταση. Δεν το έκανε. 'Εδειξε αμέλεια και αναρμοδιότητα, αν ήθελε να τροποποιήσει αυτό τον κανονισμό. Την 1η Ιανουαρίου 1996 ήταν υπερβολικά αργά. Το Κοινοβούλιο, με μία ψηφοφορία στην Επιτροπή Νομικών Θεμάτων και μία επιστολή του Προέδρου Hδnsch, άσκησε ενώπιον του Δικαστηρίου προσφυγή κατά της Επιτροπής για παράβαση του κοινοτικού δικαίου, για τη μη εφαρμογή του κανονισμού του 1991. Είναι πολύ σημαντικό να αποκατασταθεί η αξιοπρέεπια αυτού του Σώματος και η δημοκρατική νομιμότητα στη εφαρμογή των νόμων.
<P>
Δεύτερο, συζητάμε για τη GATT. Το Κοινοβούλιο αυτό παρασύρθηκε σε λάθος, κύριε Πρόεδρε, και εγώ είμουν ένας από εκείνους που έπεσαν στην παγίδα. Ο αντιπρόεδρος της Επιτροπής, Leon Brittan, μπροστά στην ολομέλεια αυτού του Σώματος, στις Βρυξέλλες, και για να επιτύχει την επικύρωση της GATT την οποία το Σώμα αυτό είχε κυρίαρχη εξουσία να επικυρώσει ή όχι, ο αντιπρόεδρος Leon Brittan δήλωσε, υπάρχει στα πρακτικά, ότι δεν υπήρχε ευρωπαϊκή περιβαλλοντική ή κοινωνική νομοθεσία η οποία να τίθεται σε αμφισβήτηση από την επικύρωση της GATT. Και έπειτα, έξι μήνες αργότερα, οι υπηρεσίες του ίδιου του Επιτρόπου Britan λένε ότι πρέπει να πετάξουμε στα σκουπίδια τον κανονισμό του 1991 εξαιτίας της GATT. Πόσες γλώσσες μιλά ο αντιπρόεδρος Brittan; Τί πίστη και τί εμπιστοσύνη μπορούμε να έχουμε στον κύριο αυτόν που είναι αντιπρόεδρος της Επιτροπής; Απέσπασε την ψήφο που ήθελε στο Ευρωπαϊκό Κοινοβούλιο, δεν είπε την αλήθεια και δεν είχε καν το θάρρος να έλθει ενώπιον του Σώματος αυτού - και για άλλη μία φορά έρχεται να τον εκπροσωπήσει η Επίτροπος Περιβάλλοντος-, διότι αυτός δεν έχει το θάρρος να έλθει ενώπιον του Σώματος αυτού να αντιμετωπίσει τους βουλευτές και να πει ότι τους είπε ψέμματα.
<P>
Τρίτο: το ζήτημα των ιθαγενών λαών. Υπήρξε μεγάλη δημαγωγία σχετικά με το ζήτημα, διότι είναι ένα σοβαρό πρόβλημα και πρέπει να το προσεγγίσουμε με σοβαρό τρόπο. Οι αριθμοί είναι εδώ, κύριε Πρόεδρε. Αριθμοί επίσημοι από την απογραφή του Καναδά. Υπάρχουν μόνο 1045 αυτόχθονες που είναι επαγγελματίες κυνηγοί πλήρους απασχόλησης. Και που έχουν σήμερα, σύμφωνα με αριθμούς της 'Ενωσης Κυνηγών, κόστος 5 δολλαρίων για κάθε δολλάριο που κερδίζουν όσον αφορά τις γούνες. Αυτοί που κερδίζουν χρήματα με το γουνεμπόριο δεν είναι οι ιθαγενείς, κύριε Πρόεδρε. Αυτοί που κερδίζουν χρήματα είναι οι εταιρείες γούνινων ειδών. 'Εχουμε εδώ τους αριθμούς. Οι ιθαγενείς, που είναι αυτοί οι χίλιοι περίπου κυνηγοί πλήρους απασχόλησης, δεν έχουν περισσότερο από 7.000 δολλάρια ετήσιο εισόδημα, κάτι που μπορεί θαυμάσια να αντισταθμιστεί με μέτρα ενίσχυσης για την περιφερειακή ανάπτυξη και βοήθειας για την κατάστασή τους. 'Οπως αυτό που κάνουμε εμείς στην Ευρωπαϊκή 'Ενωση για τους αγρότες μας των ορεινών ή μειονεκτικών περιοχών. Αλλά, κύριε Πρόεδρε, αναγνωρίζοντας τη σοβαρότητα ορισμένων καταστάσεων, ενσωμάτωσα στην έκθεσή μου τροπολογίες άλλων συναδέλφων, που αποδέχομαι, και τους προτείνω το εξής: στην πράξη, υπάρχει ακόμα ένας χρόνος, που είναι αυτό το έτος 1996. Μετά από αυτό τους δίνουμε το δικαίωμα να παραβρίσκονται στις διαπραγματεύσεις, και να εκφράζουν την άποψή τους με συμβουλευτική ιδιότητα. Τέλος, τους δίνουμε το πιο σημαντικό δικαίωμα απ'όλα, δηλαδή, ακόμη και αν ο Καναδάς δεν θέλει να καταλήξει σε συμφωνία με την Ευρωπαϊκή 'Ενωση, τους δίνουμε τη δυνατότητα να ζητούν άμεσα μία συμφωνία μαζί μας, μέσω των αρχών της Οτάβα. Δηλαδή, τους ανοίγουμε τη δυαντότητα άμεσων διαπραγματεύσεων μαζί τους.
<P>
Ολοκληρώνω, κύριε Πρόεδρε, σχετικά με το θέμα που μας οδήγησε εδώ. Η βαναυσότητα. Είναι απάνθρωπο, είναι βάναυσο, είναι αδύνατο να επιτρέπουμε να συνεχίζεται αυτός ο τρόπος θανάτωσης των ζώων, που τα κάνει να υποφέρουν μέρες και ώρες, αγνοώντας οτιδηποτε. Υπάρχουν τρόποι θανάτωσης, υπάρχουν τρόποι κυνηγιού λιγότερο βάναυσοι και πιο ανθρώπινοι. Εμείς δεν μπορούμε, στα τέλη αυτού του αιώνα, ως πολιτισμένοι λαοί, ως πολιτισμένα έθνη, να επιτρέπουμε να συνεχίζεται αυτή η κατάσταση.

<SPEAKER ID=263 LANGUAGE="EN" NAME="Pollack">
Κύριε Πρόεδρε, ο λόγος για τον οποίο ασχολούμεθα σήμερα με την παρούσα έκθεση του κ. Pimenta είναι ότι η Επιτροπή υπανεχώρησε σχετικά με νομοθεσία η οποία έχει εγκριθεί αρμοδίως από το Ευρωπαϊκό Κοινοβούλιο και από το Συμβούλιο των Υπουργών. Εδώ υπάρχει πράγματι ένα σοβαρό πρόβλημα δημοκρατίας το οποίο δεν θα πρέπει να αγνοήσουμε.
<P>
Όταν εγκρίθηκε ο κανονισμός του 1991, συμφωνήθηκε ότι οι εισαγωγές στην Ευρωπαϊκή Ένωση γουνών από χώρες οι οποίες δεν είχαν απαγορεύσει αυτόν τον βάρβαρο και σκληρό τρόπο σύλληψης με τα δόκανα, θα τερματιζόταν το 1995. Το 1990 είχαμε κάνει τη συζήτηση σχετικά με την ουσία του θέματος και παρά την εντονότατη άσκηση πιέσεων, κερδίσαμε τελικά. Είναι κάπως άδικο να συγκεντρώνει σήμερα τα πυρά η Επίτροπος Bjerregaard αντί του Sir Leon Brittan. Ατυχώς όμως αυτή είναι η τιμή της αποκαλούμενης συλλογικής ευθύνης και, κατά συνέπειαν, λυπούμαι για την Επίτροπο Bjerregaard. Ωστόσο, το σύνολο της Επιτροπής ήταν εκείνο που απεφάσισε τη χρήση ενός όρου διαφυγής και την αναμονή υλοποίησης ενός μύθου, δηλ. την κατάληξη της διεθνούς επιτροπής της Γενεύης σε μια ανθρωπιστική παγίδα, παρέχοντας έτσι διέξοδο στις μεγάλες χώρες που συλλαμβάνουν ζώα για γούνες. Έτσι, παρέτεινε την προθεσμία κατά ένα χρόνο δηλ. μέχρι τέλους του 1996. Δεν υπάρχει ούτε και πρόκειται να υπάρξει ανθρωπιστική παγίδα. Έτσι ο μύθος έμεινε απραγματοποίητος και προς το τέλος του περασμένου έτους η Επιτροπή άρχισε να ανησυχεί έντονα υπό το κράτος των απειλών του Καναδά ότι θα παραπέμψει την Ευρωπαϊκή Ένωση στον Παγκόσμιο Οργανισμό Εμπορίου σύμφωνα με τις διατάξεις της ΓΣΔΕ.
<P>
Υπάρχει μια διαθέσιμη λύση για τις γουνοπαραγωγούς χώρες και αυτή είναι να απαγορεύσουν τα δόκανα και να χρησιμοποιήσουν κάποια διαφορετική μέθοδο από εκείνες που υπάρχουν διαθέσιμες. Αλλά ας αντιμετωπίσουμε την πραγματικότητα: η καναδική κυβέρνηση εισπράττει τεράστια ποσά από μια βιομηχανία η οποία προορίζεται να εξυπηρετεί τις γούνες των πλουσίων. Από απόψεως επιχειρημάτων σχετικά με το θέμα αυτό στέκεται επάνω σε κινούμενη άμμο.
<P>
Ο οιοσδήποτε που θα είχε έστω και ένα γραμμάριο θέρρους θα ήταν σε θέση να αντιμετωπίσει αυτές τις απειλές. Είναι γνωστό ότι η ΓΣΔΕ περιέχει ένα σωρό όρους τους οποίους μπορούν να χρησιμοποιήσουν οι νομικοί για να επιχειρηματολογήσουν: το άρθρο 20 είναι ένα που μου έρχεται πρόχειρα στο νου. Η Επιτροπή όμως, στα πλαίσια της απεριόριστης και υπεροπτικής σοφίας της, απεφάσισε ότι μια πιθανή και πονηρή απειλή από μέρους μιας ξένης κυβερνήσεως με μεγάλα επενδεδυμένα συμφέροντα στην είσπραξη κολοσσιαίων ποσών από την εκμετάλλευση των αυτόχθονων πληθυσμών της ήταν πιο σημαντική από τη δημοκρατία, πιο σημαντική από την κατάλληλη εφαρμογή του δικαίου της ίδιας της Ευρωπαϊκής Ένωσης, πιο σημαντική από τα συμφέροντα 350 εκατομμυρίων πολιτών και καταναλωτών και πιο σημαντική από την ανθρωπιστική μεταχείριση των ζώων.
<P>
Θα μπορούσε κανείς να συνεχίσει επί ώρες γι' αυτή τη λυπητερή ιστορία. Υπάρχουν γεγονότα και αριθμοί που θα μπορούσα να μνημονεύω ολόκληρη τη νύχτα, αλλά η ουσία είναι ότι η Σοσιαλιστική Ομάδα και η Επιτροπή Περιβάλλοντος, Δημόσιας Υγείας και Προστασίας των Καταναλωτών του Κοινοβουλίου είναι εξοργισμένες από το γεγονός ότι η Επιτροπή βρίσκει πρέπον να περιφρονεί κατ' αυτόν τον τρόπο τις δημοκρατικές διαδικασίες της Ευρωπαϊκής Ένωσης. Αυτό είναι κάτι που δεν μπορούμε να το ανεχθούμε. Δεν υπάρχει καμία περίπτωση να περάσει αυτή η αξιολύπητη και αποδυναμωμένη νέα πρόταση της Επιτροπής, και καθυστερημένη εκτός των άλλων, και το γνωρίζει. Υποστηρίζουμε πλήρως την εξαίρετη έκθεση του κ. Pimenta για την οποία γνωρίζουμε ότι έχει στηριχθεί σε προσεκτικά ελεγμένα γεγονότα. Υπάρχει μόνο ένας δρόμος προς τα εμπρός για τη δημοκρατία, για την καλή μεταχείρηση των ζώων και για την Ευρώπη των πολιτών και αυτός είναι η εφαρμογή του αρχικού κανονισμού και η απαγόρευση εισαγωγών γουνών από χώρες που εξακολουθούν να χρησιμοποιούν δόκανα.

<SPEAKER ID=264 LANGUAGE="DE" NAME="Schnellhardt">
Kύριε Πρόεδρε, κυρίες και κύριοι, και τώρα η ατέλειωτη ιστορία του αποκαλούμενου κανονισμού για τα δόκανα, 5ο μέρος, υπολογιζόμενη σε έτη. Πού οφείλεται αυτό; Mήπως ήταν λάθος η προσέγγιση να ασκήσουμε επιρροή έμμεσα, μέσω νομοθετικών μέτρων, σε τρόπους δράσης που ασφαλώς δικαιολογημένα δεν ανταποκρίνονται στις αντιλήψεις μας; H πράξη φαίνεται να το επιβεβαιώνει αυτό. Aπό το 1991 έχει καθοριστεί πως ο κανονισμός θα 'πρεπε να τεθεί σε ισχύ την 1.1.1996. Tο χρονικό αυτό περιθώριο θα 'πρεπε να είναι αρκετό για να επεξεργασθούμε τις σχετικές διατάξεις εφαρμογής. Tο 1991, βέβαια, δεν βρισκόμουν ακόμη στο Kοινοβούλιο αυτό, αλλά θα ήθελα να υπενθυμίσω το στόχο: Θα 'πρεπε να πετύχουμε να χρησιμοποιούνται στάνταρτ για τη μη βάναυση παγίδευση ζώων. Iδιαίτερα θα 'πρεπε να απαγορεύονται πλέον οι παγίδες με σιαγόνες. Aλλά υπό το πρίσμα αυτό, ο κανονισμός απέτυχε στο στόχο του. Aσφαλώς και υπάρχουν διάφοροι λόγοι γι' αυτό. Oι λόγοι αυτοί - προηγουμένως είχα αναφέρει έναν - θα 'πρεπε πολύ σύντομα να αναλυθούν.
<P>
Yπήρχε λοιπόν το εξής δίλημμα. Στο τέλος του χρόνου δεν είχαμε καμιά διάταξη εφαρμογής και γι' αυτό δεν μπορούσε να εφαρμοστεί. Tότε η Eπιτροπή κατέθεσε καινούρια πρόταση. Nομίζω πως με την πρόταση αυτή δεν μπορούμε κατ' ουδένα τρόπο να συμφωνήσουμε, και μάλιστα για διάφορους λόγους. Kατ' αρχήν, τα χρονικά περιθώρια είναι ασαφή, όπως και οι στοχοθετήσεις. Σύμφωνα με τον κανονισμό ή με την πρόταση αυτή, θα μπορούσε κανείς να διαπραγματεύεται επ' άπειρο, κι αυτό, κατά τη γνώμη μου, δεν είναι προς το συμφέρον μας.
<P>
Δεν μπορεί κανείς να απλουστεύει τόσο πολύ το θέμα, όπως παρουσιάζεται στον κανονισμό. Γι' αυτό και συγχαίρω τον κ. Pimenta, ο οποίος θαρραλέα και απόλυτα δικαιολογημένα επέλεξε μια άλλη προσέγγιση. Mε την προσέγγιση αυτή μπορούμε να συμφωνήσουμε, αν και - κι αυτό δε θέλω να το αποκρύψω - σε ορισμένα πράγματα έχουμε διαφορετική γνώμη και αντιλήψεις.
<P>
Aς δούμε την κατάσταση των αυτοχθόνων λαών, κυρίως στον Kαναδά. Aσφαλώς, ο κ. Pimenta αναφέρει μεταξύ άλλων 1045 άτομα; χαμηλούς μισθούς κ.ο.κ. Ωστόσο, θα πρέπει να αναλογισθούμε ένα πράγμα: Στις περιοχές όπου δουλεύουν και δραστηριοποιούνται οι λαοί αυτοί, δεν υπάρχουν είδη ζώων που να απειλούνται με εξαφάνιση. Δεν υπάρχουν εκεί προβλήματα με την προστασία της φύσης και του περιβάλλοντος. Tάσσονται έντονα υπέρ της διατήρησης της περιοχής τους, έτσι όπως είναι, και υπέρ του να παραμείνει άθικτη από την αποκαλούμενη «βιομηχανική πρόοδο».
<P>
Aυτή είναι τώρα η παραφροσύνη στις ενέργειές μας: Eνώ επιδοκιμάζουμε το ότι μια ομάδα πληθυσμού τάσσεται έντονα υπέρ της προστασίας των ζώων και του περιβάλλοντος, καταφέρνουμε να την κάνουμε να υποφέρει εξαιτίας των δικών μας ενεργειών, κι ενδεχομένως να χάνει τη βάση της επιβίωσής της. Γι' αυτό και καθήκον μας είναι να λάβουμε υπόψη τους αυτόχθονες λαούς και τις συνθήκες επιβίωσής τους. Aυτό μόνο εν μέρει λαμβάνεται υπόψη στην οδηγία. Kαταθέσαμε τροπολογίες που το βελτιώνουν αυτό. Πιθανόν να τύχουν και της πλειοψηφίας του Σώματος.
<P>
Δε συμφωνούμε όμως με την άποψη του εισηγητή πως θα 'πρεπε να συμπεριληφθούν στην οδηγία αυτή και οι ουσιαστικές διατάξεις εφαρμογής. Aυτό είναι καθήκον της Eπιτροπής, η οποία θα έπρεπε και να το εκπληρώσει. Tα πράγματα, τότε, θα πάρουν αρνητική τροπή. Aυτό δε σημαίνει πως είμαστε αντίθετοι με το κείμενο; αυτό θα πρέπει να το ξεκαθαρίσω. Oυσιαστικά δεν χρειάζεται τίποτε άλλο παρά μόνο να το αντιγράψει η Eπιτροπή. Aλλά έχουμε την άποψη, πως αν μέσα στην οδηγία περιλαμβάνονται και οι διατάξεις εφαρμογής, τότε θα πρέπει να ασχολείται μ' αυτές το Kοινοβούλιο σε κάθε τροποποίησή τους, και για κάτι τέτοιο δεν έχουμε χρόνο. Aυτό θα 'πρεπε να το λάβουμε υπόψη. Eίναι καθήκον της εκτελεστικής εξουσίας και κυρίως της Eπιτροπής.
<P>
Aν το λάβουμε αυτό υπόψη, τότε ίσως βρισκόμαστε στον καλύτερο δρόμο. H ομάδα εργασίας εξακολουθεί να αναζητεί αυτά τα τόσο θεωρητικά στάνταρτ. Πού βρίσκεται άραγε το όριο μεταξύ απανθρωπιάς και ανθρωπισμού; Ίσως αυτό θα 'πρεπε κάποτε επιτέλους να το καθορίσει η ομάδα εργασίας.

<SPEAKER ID=265 LANGUAGE="IT" NAME="Baldi">
Κύριε Πρόεδρε, κυρία Επίτροπε, κύριοι συνάδελφοι, αποτελεί σημαντικό γεγονός ο καθορισμός μιας διεθνούς ρύθμισης που θα επιτρέψει την επίτευξη μιας συμφωνίας πλαίσιο για τη σύλληψη αγρίων ζώων με παγίδες με σιαγώνες ή με μη βάναυσες μεθόδους. Η χρήση ή όχι οιουδήποτε τύπου παγίδας, είτε είναι εκείνες που σκοτώνουν είτε είναι εκείνες που παγιδεύουν τα ζώα, θα πρέπει να βασίζεται σε προδιαγραφές που να έχουν συμφωνηθεί μεταξύ των κρατών της Ένωσης, των τρίτων χωρών, των αυτοχθόνων πληθυσμών, των μελετητών της πανίδας και των κτηνιάτρων.
<P>
Οι διαπραγματεύσεις που διεξάγονται για τον καθορισμό των προδιαγραφών για λιγότερο βάναυσες μεθόδους προχωρούν καλά και αντιπροσωπεύουν το πρώτο βήμα για την επίτευξη μιας διεθνούς συμφωνίας που να βασίζεται στην επιστημονική γνώση και στο ενδιαφέρον για μεγαλύτερη προστασία των ζώων. Γι αυτό το λόγο, έστω και εάν στις 31 Δεκεμβρίου του τρέχοντος έτους δεν επιτευχθεί μία οριστική συμφωνία, θα ήταν σκόπιμο να αξιολογηθούν οι σημειωθείσες μέχρι στιγμής πρόοδοι και να μην προχωρήσουμε σε μία δραστική απαγόρευση των εισαγωγών γούνας από άγρια ζώα τα οποία έχουν συλληφθεί με παγίδες.
<P>
Από την άλλη πλευρά θα ήταν σκόπιμο επίσης να υπενθυμίσουμε ότι μία σημαντική πλευρά του τρόπου ζωής ορισμένων ιθαγενών πληθυσμών, όπως παραδείγματος χάρη οι Inuit, βασίζεται, για περιβαλλοντικούς, πολιτισμικούς και ιστορικούς λόγους, στο κηνύγι και την αλιεία, που ακόμη σήμερα αποτελούν έναν σημαντικό οικονομικό πόρο. Εάν, από τη μία πλευρά, είναι απαραίτητος ο καθορισμός μιας συμφωνίας πλαίσιο σχετικά με τους κανόνες της μη βάναυσης σύλληψης με παγίδες, από την άλλη είναι αναγκαία η προστασία των συμφερόντων των αυτοχθόνων πληθυσμών.
<P>
Υπογραμμίζουμε επίσης ότι και η έναρξη ισχύος του κανονισμού πρέπει να επιτρέπει στις χώρες παραγωγής γούνας άγριων ζώων να συμμορφώνονται με τις ρυθμίσεις εξασφαλίζοντας, όπως ζητείται, το ότι οι μέθοδοι σύλληψης με παγίδες, που χρησιμοποιούνται για τα είδη τα οποία συμπεριλαμβάνονται στον κατάλογο, ικανοποιούν τις υιοθετηθείσες προδιαγραφές: μία άμεση και πρόωρη έναρξη ισχύος θα ματαίωνε τις προσπάθειες που έχουμε μέχρι τώρα καταβάλει για την υιοθέτηση μη βαναύσων μεθόδων ή πρακτικών σύλληψης και κυρίως θα δημιουργούσε στρεβλώσεις στο διεθνές εμπόριο και θα απειλούσε την επιβίωση 200 000 χιλιάδων ατόμων που ασχολούνται με τη μεταποίηση της γούνας και απασχολούνται στην Ένωση. Δεν μπορούμε να διακινδυνεύσουμε αυτό το ενδεχόμενο και μπορούμε να το αποφύγουμε υιοθετώντας λογικούς χρόνους για την έναρξη ισχύος του κανονισμού. Ας υπενθυμίσουμε ότι η καταπολέμηση της ανεργίας αποτελεί μία προτεραιότητα όχι μόνο για κάθε κράτος μέλος αλλά και για την Ένωση στο σύνολό της.
<P>
Τέλος, μία τελευταία παρατήρηση: υπενθυμίζουμε ότι για θέματα όπως το παρόν, θα ήταν σκόπιμο η Επιτροπή να ζητά τη γνωμοδότηση του Κοινοβουλίου εγκαίρως και όχι την τελευταία στιγμή όπως συνέβη σε αυτή την πέρίπτωση.

<SPEAKER ID=266 LANGUAGE="NL" NAME="Eisma">
Πρόεδρε, δεν χρειάζεται να το επαναλάβω. Το 1991 οι Υπουργοί Περιβάλλοντος αποφάσισαν να απαγορεύσουν την εισαγωγή γουνών οι οποίες προέρχονταν από χώρες οι οποίες εξακολουθούσαν να χρησιμοποιούν τα δόκανα με σιαγόνες. Η απαγόρευση αυτή θα άρχιζε να ισχύει από την 1η Ιανουαρίου 1996. ΄Ενα έτος πριν από την εν λόγω ημερομηνία είχε ήδη απαγορευθεί η χρήση δοκάνων με σιαγόνες στις χώρες της Ευρωπαϊκές Ένωσης. Όμως, προ μεγάλη μας έκπληξη, στα τέλη του 1995, στα τέλη δηλαδή του προηγούμενου έτους, η Επιτροπή πρότεινε την αναβολή της απαγόρευσης εισαγωγής επ' αόριστο χρόνο. Η Επιτροπή υπέκυψε στις πιέσεις των γουνεμπόρων και τις απειλές των Ηνωμένων Πολιτειών και του Καναδά ότι θα καταπολεμούσαν αυτή την απαγόρευση βάσει των διατάξεων του ΠΟΕ. Φαίνεται ότι για την Επιτροπή τα εμπορικά συμφέροντα είναι σημαντικότερα από τις αποφάσεις που έχουν ληφθεί με δημοκρατικό τρόπο για τη μείωση των δεινών των ζώων. Το Ευρωπαϊκό Κοινοβούλιο δεν πρέπει τώρα να κάνει το ίδιο λάθος.
<P>
Η Επίτροπος Bjerregaard έχασε, στα τέλη του 1995, τη μάχη από τον Επίτροπο Brittan. Φρονώ ότι η Επίτροπος Bjirregaard θα πρέπει να ντρέπεται για αυτό το γεγονός. Το Ευρωπαϊκό Κοινοβούλιο οφείλει να διορθώσει αυτή την απόφαση της Επιτροπής. Οφείλω να επαναλάβω τα λόγια του κ. Pimenta ότι όταν προταθεί μια νομοθεσία αυτό δεν μπορεί ποτέ να έχει ως αποτέλεσμα να μην θεσπισθεί νομοθεσία. Διότι αυτό δημιουργεί προηγούμενο το οποίο πλήττει την αξιοπιστία της Επιτροπής και τη λήψη αποφάσεων σε κοινοτικό επίπεδο. Αυτό είναι για μας απαράδεκτο. Όλοι μας γνωρίζουμε ότι η χρησιμοποίηση δοκάνων με σιαγόνες σημαίνει ότι επιλέγουμε συνειδητά έναν αργό θάνατο για τα ζώα. Η γούνα όμως παραμένει καλής ποιότητας και η τιμής της υψηλή.
<P>
Τα δόκανα με σιαγόνες είναι βάναυσα μέσα και για αυτό το λόγο πρέπει να απαγορευθούν. Πρέπει να είναι δυνατή η χρησιμοποίηση πιο ανθρωπιστικών μεθόδων σύλληψης των ζώων, όμως το Κοινοβούλιο δεν πρέπει να επιτρέψει να το εκβιάσουν με μεθόδους και τεχνικές καθυστέρησης για να μην λάβει μια απόφαση για πιο ανθρωπιστικές μεθόδους σύλληψης.
<P>
Σε ολόκληρη τη συζήτηση χρησιμοποιήθηκε καταχρηστικά το επιχείρημα της σπουδαιότητας των παγίδων με σιαγόνες για τους αυτόχθονους πληθυσμούς. Η Επιτροπή επιθυμεί αναμφισβήτητα να κάνει μια εξαίρεση όσον αφορά την απαγόρευση εισαγωγής για τους αυτόχθονους πληθυσμούς. Μια παρόμοια εξαίρεση για τους αυτόχθονους πληθυσμούς σημαίνει υπόνομευση της οδηγίας. Συμφωνώ απόλυτα με τη ρύθμιση την οποία προτείνει ο κ. Pimenta.
<P>
Μπορούμε να υποστηρίξουμε πλήρως την έκθεση του συναδέλφου Pimenta. Είναι μια έκθεση που χαρακτηρίζεται από ευκαμψία, αλλά τώρα εμείς επιθυμούμε κάτι περισσότερο. Εκείνο που οφείλει να πράξει τώρα η Επιτροπή είναι να δημοσιεύσει τον εν λόγω κατάλογο. Ένα κατάλογο των χωρών οι οποίες δεν χρησιμοποιούν τις παγίδες με σιαγόνες. Τούτο πρέπει να πραγματοποιηθεί μέσα σε ένα μήνα διαφορετικά το Ευρωπαϊκό Κοινοβούλιο θα καταγγείλει την Επιτροπή στο Ευρωπαϊκό Δικαστήριο. Η ερώτηση που θέτω προς την Επιτροπή είναι: θα δημοσιεύσει η Επιτροπή μέσα σε σύντομο χρονικό διάστημα τον εν λόγω κατάλογο;

<SPEAKER ID=267 LANGUAGE="ES" NAME="Gonzαlez Αlvarez">
Κύριε Πρόεδρε, αν συμφωνούμε ότι οι παγίδες είναι απάνθρωπες και σκληρές μέθοδοι κυνηγιού και θυσία των ζώων και η Ευρωπαϊκή Ένωση απαγόρευσε τη χρήση τους στο έδαφός της, καταπλήσσει το γεγονός ότι επιτρέπεται η εισαγωγή γουνών ζώων από τρίτες χώρες που πιάστηκαν με αυτές τις παγίδες.
<P>
Οι αλλεπάλληλες καθυστερήσεις ισχύος του κανονισμού αριθ. 3254 θέτουν υπό αμφισβήτηση την πολιτική βούληση εφαρμογής του κοινοτικού Δικαίου, όταν η Επιτροπή θα έπρεπε να δίνει το παράδειγμα στα διάφορα κράτη μέλη. Η Επιτροπή γνωρίζει ότι οι συζητήσεις ανάμεσα στον Καναδά, τις ΗΠΑ, την Ευρωπαϊκή Ένωση και τη Ρωσία για τη θέσπιση αποδεκτού επιπέδου μη σκληρότητας μπορεί να διαιωνιστεί - είναι πολύ δύσκολο να οριστεί αυτό το επίπεδο. Η πρόταση του κ. Pimenta περιλαμβάνει τους απαραίτητους όρους εφαρμογής, λαμβάνει υπόψη σε ορισμένες τροπολογίες τις κοινωνικές και οικονομικές συνέπειες της εφαρμογής του κανονισμού για τους ιθαγενείς και υπενθυμίζει την υπευθυνότητα των κρατών στη βελτίωση των συνθηκών ζωής και εργασίας των ιθαγενών. Προβλέπει να αρθεί η απαγόρευση εισαγωγών μόλις θεσπισθεί ένας πιστευτός κανόνας που θα συμπεριλαμβάνει μία λογική περίοδο εφαρμογής.
<P>
Κυρία Επίτροπε, όλοι γνωρίζουμε ότι δίχως σαφείς κανόνες και συγκεκριμένες προθεσμίες είναι πολύ δύσκολο να εφαρμοστεί το κοινοτικό Δίκαιο. Το βλέπουμε στις ουσίες που εξαντλούν το στρώμα του όζοντος, στα επίπεδα του διοξειδίου του άνθρακα και στον κανονισμό αυτόν. Και είναι αναγκαία η εφαρμογή του, αν θέλουμε να υπάρχει σεβασμός και πίστη στους κοινοτικούς θεσμούς.

<SPEAKER ID=268 LANGUAGE="DE" NAME="Bloch von Blottnitz">
Kύριε Πρόεδρε, ουσιαστικά η ιστορία αυτή είναι μια ιστορία τρέλας. Έχουμε έναν κανονισμό εδώ και πέντε χρόνια, ένα νόμο που ψήφισε το Συμβούλιο, και η Eπιτροπή έρχεται απλώς εδώ και δεν εκδίδει τις διατάξεις εφαρμογής. Ίσως αυτό να βρει φυσικά μιμητές. Έχουμε ένα λόμπι - αυτή τη φορά είναι η βιομηχανία γούνας από τον Kαναδά, την Aμερική και τη Pωσία - που μάχεται έντονα, και μετά τίποτε απολύτως. Θα μπορούσαμε έτσι να γλυτώσουμε πολλή δουλειά. Aυτό όμως το θεωρώ ανήκουστο. Kαι θεωρώ ακόμη πιο ανήκουστο, και το λέω έτσι θρασύτατα, το εξής: Tην έκθεση, τις τροπολογίες και τις προτάσεις του κ. Pimenta, που είναι πράγματι πολύ καλές και που θα τις υποστηρίξουμε πλήρως, δεν θα τις λάβετε καθόλου υπόψη. Πού πάμε τελικά; Aς κλείσουμε τότε το μαγαζί τη μισή βδομάδα, μια κι εσείς ως γνωστόν δεν παίρνετε στα σοβαρά το ήμισυ της δουλειάς μας. Tι σημαίνουν άραγε όλα αυτά;
<P>
Σας λέω κάτι ακόμη. Tου χρόνου θα έχουμε το θέμα «ανθρώπινοι» τρόποι παγίδευσης. Θα πρέπει να φτιάξουμε «ανθρώπινες» παγίδες. Tι ανοησία! Δεν υπάρχουν ανθρώπινες παγίδες. Tο αν το σίδερο της παγίδας είναι κάπως καλυμμένο ή όχι, είναι αδιάφορο, αφού το ζώο θα ψοφήσει με άθλιο τρόπο μέσα σ' αυτήν. Oύτε υπάρχουν και «επιλεκτικές» παγίδες. Ένα ζώο δεν μπορεί να διαβάσει αν η παγίδα πάνω της γράφει: Aγαπητό ζώο, εσύ λυγξ, απαγορεύεται να πιαστείς σ' αυτήν την παγίδα. Δεν υπάρχουν επιλεκτικές παγίδες. Θα πιάνονται και προστατευόμενα είδη ζώων, κι αυτό είναι καθαρός βασανισμός. Aν πρέπει να πιάσει κανείς οπωσδήποτε ζώα, τότε οφείλει, λογικά, να τα πυροβολήσει. Όλα τ' άλλα είναι βασανισμός. Δεν καταλαβαίνω, επίσης, καθόλου γιατί θα πρέπει να υποστηρίξουμε το λόμπι της γούνας, γιατί θα πρέπει διάφορα είδη ζώων να κυνηγιούνται είτε από τον άνθρωπο είτε με τη μόλυνση του περιβάλλοντος σε τέτοιο βαθμό, ώστε όλα αυτά σχεδόν να έχουν ήδη εξαφανιστεί. Γιατί, πανάθεμα, μερικοί άνθρωποι θα πρέπει να στολίζονται μ' αυτές τις γούνες; Oύτε είναι ανάγκη να το κάνουν αυτό. Θα πρέπει να μάθουμε να συμπεριφερόμαστε διαφορετικά σ' όλα αυτά που μας χάρισε η φύση, κι αυτό σίγουρα δε σημαίνει ότι θα πρέπει να σέρνουμε μαζί μας και τα τελευταία δέρματα των ζώων.
<P>
Σε όποιον τον ενδιαφέρουν τόσο πολύ οι άνθρωποι - ακούω συνεχώς να εκφράζουν τη λύπη τους για τους φτωχούς αυτόχθονες λαούς - θα πρέπει να πω έντιμα πως αυτό είναι υποκρισία. Eισάγουμε δηλαδή απ' αυτούς, τελείως υποκριτικά κι αδιάντροπα, ουράνιο, που εξορύσσεται μάλιστα και από τα ιερά τους μέρη. Tα δάση εκεί αποψιλώνονται, οι άνθρωποι χάνουν τις πατρίδες τους, και το ξύλο το εισάγουμε εμείς. Aυτά είναι, παρακαλώ, τα γεγονότα, και θα ήθελα να σας ρωτήσω: Πότε σκέπτεστε να πάρετε στα σοβαρά τους κανονισμούς μας, ή κατά πόσον θα συνεχιστεί αυτό και στο μέλλον ώστε να μη γίνεται τίποτε απολύτως;

<SPEAKER ID=269 LANGUAGE="FR" NAME="Barthet-Mayer">
H ομάδα μου θα ήθελε κατ' αρχήν να χαιρετίσει την εργασία του κ. Carlos Pimenta, ο οποίος αντιμετωπίσε αυτό το ιδιαίτερα πολύπλοκο θέμα με την επιμονή που τον χαρακτηρίζει. Πράγματι, στο φάκελο αυτό, ξαναβρίσκουμε όλα τα στοιχεία ενός ψυχοδράματος, τα οποία πρέπει να έχουμε απολύτως κατά νου: τον αγώνα κατά του ανώφελου πόνου των ζώων, την εγγύηση της επιβίωσης των αυτοχθόνων πληθυσμών της Αρκτικής και του παραδοσιακού τρόπου ζωής τους, την πίεση εμπορικών λόμπυ και κυβερνήσεων που χρησιμοποιούν τα επιχειρήματα αυτά ανενδοιάστως, και τέλος μια διοργανική σύγκρουση μεταξύ του Κοινοβουλίου και της Επιτροπής που προτίμησε να εξαπατήσει το Κοινοβούλιο, παρά να κινδυνεύσει να έλθει σε αντίθεση με ορισμένους από τους εταίρους της στο πλαίσιο του Παγκόσμιου Οργανισμού Εμπορίου. Για τα περισσότερα από τα σημεία αυτά, μπορούμε να συμφωνήσουμε με τις προτάσεις της επιτροπής περιβάλλοντος.
<P>
Θα ήθελα να πω, κατ' αρχήν, ότι πρέπει πράγματι να ρίξουμε το βάρος μας στις διαπραγματεύσεις, ούτως ώστε να καθοριστούν ικανοποιητικές προδιαγραφές παγίδευσης. Έχει χαθεί ήδη πάρα πολύς καιρός. Θέτοντας σε ισχύ την απαγόρευση το συντομότερο δυνατόν, αυξάνουμε τις πιθανότητες να καταλήξουμε συντόμως σε αποτέλεσμα. Παρόλο που αυτό μπορεί να μοιάζει γελοίο, ακόμα και σχιζοφρενικό, θα δείτε γιατί η ημερομηνία που πρέπει να ληφθεί υπόψη είναι ο προηγούμενος Ιανουάριος.
<P>
Πράγματι, θα ήταν αδιανόητο να δεχθεί το Κοινοβούλιο να τεθεί έτσι προ τετελεσμένων γεγονότων. Είναι ζήτημα αρχής. Τέλος, οι διαδικαστικές προθεσμίες του Κοινοβουλίου για την προετοιμασία της δεύτερης ανάγνωσης και την περάτωση αυτής της νομοθετικής διαδικασίας, θα παράσχουν επιπλέον χρόνο του οποίου πρέπει να επωφεληθούν οι διαπραγματευτές στο πλαίσιο του Διεθνούς οργανισμού τυποποίησης. Αλλά, θα τονίσω επίσης το γεγονός ότι πρέπει να ληφθούν υπόψη και συμφέροντα των αυτοχθόνων πληθυσμών, των οποίων η επιβίωση μπορεί να εξαρτάται από το κυνήγι. Δεν πρέπει να απειληθεί ο τρόπος ζωής τους από το ότι η Επιτροπή και οι κυβερνήσεις τους είναι ανίκανες να καταλήξουν σε διαπραγματεύσεις.
<P>
Σχετικά με το σημείο αυτό, παρόλο που η επιχειρηματολογία του κ. Carlos Pimenta περιλαμβάνει πειστικά στοιχεία, θεωρούμε μάλλον σκόπιμο να ακολουθήσουμε την Ευρωπαϊκή Επιτροπή. Συνεπώς, η ομάδα μου θα πρέπει να εγκρίνει τις τροπολογίες της Επιτροπής, εκτός από την τροπολογία 24.

<SPEAKER ID=270 LANGUAGE="NL" NAME="Blokland">
Κύριε Πρόεδρε, στη συζητήση σχετικά με το θέμα των απάνθρωπων παγίδων με σιαγόνες προσπαθούμε να ικανοποιήσουμε δύο εντελώς διαφορετικά συμφέροντα: την οικονομική επιβίωση μιας ομάδας κύνηγών, η οποία βραχυπρόθεσμα δεν θα έχει κανένα άλλο πόρο επιβίωσης και την ευημερία των ζώων. Ευθύς εξ' αρχής η κ. Sandbζk και εγώ υιοθετήσαμε τη θέση ότι οι αυτόχθονοι κυνηγοί δεν πρέπει να ληστευθούν από το βασικό πόρο επιβίωσής τους. Είμαι ικανοποιημένος για το γεγονός ότι στην τροπολογία της Επιτροπής Περιβάλλοντος ζητείται τώρα ρητώς να δοθεί προσοχή στην εν λόγω απειλούμενη ομάδα ανθρώπων.
<P>
Γνωρίζουμε επίσης ότι η ομάδα αυτή των αυτόχθονων κυνηγών είναι σχετικώς μικρή και με δυσκολία μπορεί να ικανοποιεί τις ζωτικές ανάγκες της. Ωστόσο αυτό δεν πρέπει να αποτελέσει επιχείρημα προκειμένου οι κυνηγοί αυτοί να μην μπορούν πλέον να πωλούν καθόλου γούνες λόγω της μεθόδου που χρησιμοποιούν για τη σύλληψη των ζώων. Σε πολλές περιπτώσεις εφαρμόζουμε εμείς στην Ευρώπη μεταβατικά μέτρα. Δεν βλέπω το λόγο για τον οποίο αυτά δεν θα μπορούσαν να εφαρμοσθούν και για τις μεθόδους σύλληψης των ζώων. Και σε αυτή την περίπτωση πρόκειται για μια ομάδα ανθρώπων οι οποίοι πρέπει να μπορούν να κερδίζουν κατ' αυτόν τον τρόπο το ψωμί τους.
<P>
Όλη αυτή η πολιτική διελκυστίνδα σχετικά με την εν λόγω ευρωπαϊκή νομοθεσία θα έχει ελπίζω ως αποτέλεσμα την ταχεία καθιέρωση ασφαλέστερων μεθόδων σύλληψης των ζώων. Το γεγονός ότι οι απάνθρωπες αυτές παγίδες πρέπει να καταργηθούν είναι πέραν κάθε συζήτησης.
<P>
Η έκθεση Pimenta αποτελεί κατά τη γνώμη ένα καλό συμβιβασμό μεταξύ των διαφόρων απόψεων. Εκείνο το οποίο επιθυμώ να πληροφορηθώ από την Επίτροπο είναι τι γίνεται με τη διαδικασία την οποία δρομολόγησε η Ευρωπαϊκή κατά των Κάτω Χωρών επειδή αυτές τήρησαν τη νομοθεσία και από την 1η Ιανουαρίου έθεσαν σε ισχύ τον κανονισμό.

<SPEAKER ID=271 LANGUAGE="DE" NAME="Lukas">
Kύριε Πρόεδρε, θα πρέπει να ευχαριστήσουμε τον εισηγητή, γιατί ανέλαβε να εκπληρώσει το κύριο καθήκον της Eπιτροπής. Στην κοινωνία της απερχόμενης χιλιετηρίδας, το να προστατεύει κανείς τα ζώα από βασανισμούς και να παρεμποδίζει την εφαρμογή απαράδεκτων και μακράς διάρκειας βασανιστηρίων σε αβοήθητα όντα, θα πρέπει να έχει την ίδια σημασία με την προστασία των καταναλωτών. Πρόκειται σχεδόν για ένα είδος προστασίας των καταναλωτών, αλλά με αντίθετο πρόσημο. Θα πρέπει να προστατεύονται οι καταναλωτές από το να κουβαλούν πάνω τους τα, σύμφωνα με τη μόδα, επεξεργασμένα βασανιστήρια των θηλαστικών. H εθνική καταγωγή των ανθρώπων, πάντως, δε δικαιολογεί την εφαρμογή φρικτών μεθόδων παγίδευσης.
<P>
Eίναι κάτι παραπάνω από άξιον απορίας που μέχρι τώρα οι HΠA και ο Kαναδάς αρνήθηκαν, γενικώς, να παραδεχθούν πως οι παγίδες με σιαγόνες είναι απάνθρωπες. H περιφερειακή ανάπτυξη και η ευημερία του εν λόγω πληθυσμού δεν μπορεί να εξαρτάται αποκλειστικά από τη χρήση παγίδων με σιαγόνες που, ως γνωστόν, ούτε καν μια παραδοσιακή μέθοδο παγίδευσης αποτελούν.
<P>
Eξίσου σαφώς θα πρέπει να πούμε πως η μείωση των πωλήσεων στις γούνες και στα δέρματα ζώων, που σημειώνεται εδώ και μερικά χρόνια, εξαρτάται κυρίως από τις αλλαγές στις συνήθειες κατανάλωσης. Θα ήταν ένα θετικό μήνυμα, αν το Eυρωπαϊκό Kοινοβούλιο ακολουθούσε τις προτάσεις του εισηγητή.

<SPEAKER ID=272 LANGUAGE="EN" NAME="Banotti">
Κύριε Πρόεδρε, όπως είχα δηλώσει κατά την τελευταία συζήτηση επί του θέματος αυτού, υπήρξα η δυστυχής εισηγήτρια της πρώτης εκθέσεως σχετικά με τα δόκανα. Αυτό είχε γίνει το 1990. Κατά την προετοιμασία της εκθέσεώς μου διεξήγαγα μεγάλη έρευνα και την πήρα πολύ σοβαρά. Απετέλεσα στόχο ορισμένων - όπως είπε η κ. Pollack - από τις πιο έντονες πιέσεις που έχουν ασκηθεί ποτέ στο Κοινοβούλιο.
<P>
Είμαι πράγματι πολύ ευτυχής για την εξ ονόματος της ομάδας μου δήλωση του κ. Schnellhardt ότι θα υποστηρίξουμε την έκθεση του κ. Pimenta. Θα ήθελα όμως να μπορούσα να συμφωνήσω με τον συνάδελφο κ. Schnellhardt ότι θα πρέπει να αφήσουμε την Επιτροπή να κάνει τη δουλειά της. Δεν πιστεύω ότι την έχει κάνει και δεν πιστεύω ότι έκανε στο παρελθόν εκείνα που της είχε ζητήσει το Κοινοβούλιο να κάνει το 1990.
<P>
Ο κ. Pimenta αντιμετώπισε το πρόβλημα που για μένα προσωπικά υπήρξε το πιο αγωνιώδες κατά την εργασία μου για την έκθεσή μου, δηλ. το σοβαρό ενδιαφέρον για τους αυτόχθονες κατοίκους του Καναδά. Τους ανθρώπους αυτούς τους έχω συναντήσει, έχω πάει μαζί τους στο κυνήγι και γνωρίζω επακριβώς τι γίνεται εκεί. Ως αποτέλεσμα των όσων διαπίστωσα επί τόπου απεφάσισα εσκεμμένα να παραχωρήσω μεγαλύτερο χρονικό περιθώριο για την ανάπτυξη εναλλακτικής μεθόδου παγίδευσης ούτως ώστε οι επιπτώσεις στους αυτόχθονες κατοίκους του Καναδά να είναι οι ελάχιστες δυνατές. Δυστυχώς όμως πήρε πάρα πολύ χρόνο για να γίνει κάτι σχετικά μ' αυτό. Ήταν σαφές από τότε που ήμουν στον Καναδά το 1990 ότι δεν είχε γίνει τίποτα μέχρι τότε.
<P>
Αυτό που πιστεύω ότι συνέβη είναι ότι η Επιτροπή έβαλε το κεφάλι της στην άμμο και πίστεψε ότι το πρόβλημα θα λυθεί από μόνο του, ότι ήταν απλώς μια έξαρση της στιγμής, ότι κανείς δεν θα το έπαιρνε πολύ στα σοβαρά και επομένως δεν θα υπήρχε ανάγκη να γίνει τίποτα. Όμως, κατά τα τελευταία χρόνια πάρα πολλές απόψεις έχουν αλλάξει ριζικά και ιδιαίτερα οι απόψεις σχετικά με τη μεταχείρηση των ζώων. Κανείς δεν πίστευε ότι θα παίρναμε στα σοβαρά τις δυστυχείς αγελάδες ή χοιρομητέρες ή ο, τιδήποτε άλλο. Κατά τα τελευταία χρόνια αρχίσαμε να θεωρούμε τα ζητήματα αυτά ως ηθικά θέματα. Πιστεύω ότι θα πρέπει να συνεχίσουμε να κάνουμε έτσι.
<P>
Είμαι πολύ ευτυχής να υποστηρίξω την έκθεση του κ. Pimenta.
<P>
Τέλος, εάν ζούσα στον βόρειο Καναδά, με το κρύο και τους ανέμους που επικρατούν εκεί - και έχω ζήσει στον Καναδά για πάνω από ένα χρόνο τη δεκαετία του '60 - θα φορούσα γούνινο παλτό. Πιθανότατα θα φορούσα ένα από αυτά τα μακρυά γούνινα παλτά που ήταν πολύ φθηνά και πολύ πρακτικά τότε. Η αγορά όμως των γούνινων παλτών έχει τώρα καταρρεύσει. Τώρα μόνο οι πολύ πλούσιοι, οι οποίοι ζουν σε νότια ζεστά μέρη, αγοράζουν γούνες. Έτσι διερωτώμαι: χρειάζεται άραγε να φτάσουμε στα άκρα για ένα πολιτικό θέμα όπως αυτό; Το δόκανο όμως που έδειξε ο κ. Pimenta είναι επαρκές αποδεικτικό στοιχείο ότι πρόκειται πράγματι για ένα απάνθρωπο σύστημα. Μέχρι τώρα θα έπρεπε να είχε εξευρεθεί κάποια εναλλακτική λύση.

<SPEAKER ID=273 LANGUAGE="IT" NAME="Ripa di Meana">
Κύριε Πρόεδρε, δειλιάζοντας εμπρός στις απειλές της καναδικής και αμερικανικής κυβέρνησης για την προσχώρηση στη World Trade Organisation , τον Ιούλιο του 1994 η Επιτροπή ανέστειλε για ένα χρόνο την έναρξη ισχύος του κανονισμού. Όπως μπορούσε εύκολα να προβλεφθεί, η αναβολή δεν είχε τα αναμενόμενα αποτελέσματα όσον αφορά την έρευνα για τις μη βάναυσες παγίδες. Μετά τη λήξη της τελευταίας προθεσμίας, η Επιτροπή οικειοποιήθηκε το δικαίωμα της παράνομης αναστολής της υποχρεωτικής έναρξης ισχύος του ίδιου του κανονισμού από την 1η Ιανουαρίου 1996, για να προσφέρει στους αμερικανούς και τους καναδούς μία περαιτέρω ευκαιρία να μελετήσουν τις προδιαγραφές των λεγομένων «ανθρωπιστικών» παγίδων.
<P>
Η αποστολή αυτή, εξάλλου, έχει ανατεθεί από τους ίδιους τους βορειοαμερικανούς, ήδη από το 1987, στο Διεθνή Οργανισμό Τυποποίησης (ISO) και μέχρι στιγμής δεν έχει αποδώσει καρπούς για δύο λόγους: είναι προφανές ότι δεν είναι δυνατόν να εξευρεθούν μη βάναυσες παγίδες αλλά και λόγω της ίδιας της ουσίας των ερευνών, που προσανατολίζονται όχι τόσο στη μελέτη απίθανων ανώδυνων παγίδων, όσο στη νομιμοποίηση των παγίδων που ήδη χρησιμοποιούνται από τους trapper του Καναδά και των Ηνωμένων Πολιτειών.
<P>
Είναι συνεπώς απαραίτητο να επαναλάβει το Ευρωπαϊκό Κοινοβούλιο με δύναμη και αποφασιστικότητα ότι είναι απολύτως αναγκαίος ο σεβασμός των γενικών αρχών του κανονισμού 3254/1991 για τη διαμόρφωση του οποίου είχα εργασθεί ως επίτροπος, στις αρχές της τρέχουσας δεκαετίας, μαζί με το Ευρωπαϊκό Κοινοβούλιο: μία νέα αναβολή του στην πραγματικότητα συγκαλύπτει τη βούληση οριστικής κατάργησής του.
<P>
Απολύτως πεπεισμένοι οι Ευρωπαίοι Πράσινοι, όπως υπενθύμισε η κ. Bloch von Blottnitz, είναι έτοιμοι να υποστηρίξουν τις τροποποιήσεις στο κείμενο της Επιτροπής που έχει παρουσιάσει ο Carlos Pimenta, οι οποίες, ειδικότερα με τις τροπολογίες αριθ. 19, 20, 21, 22, 23 και 28, αντιμετωπίζουν τις απαράδεκτες υπεκφυγές που η πρόταση τροποποίησης του κανονισμού 3254 της Επιτροπής χρησιμοποιεί με μόνο στόχο τη συνέχιση των εισαγωγών στην Ευρωπαϊκή Ένωση γούνας αγρίων ζώων που συλλαμβάνονται με παγίδες με σιαγώνες.

<SPEAKER ID=274 NAME="Bjerregaard">
Κύριε Πρόεδρε, δεν είναι βέβαια η πρώτη φορά που μου δίδεται η δυνατότητα να συζητήσω το θέμα αυτό με το Κοινοβούλιο, ενώ διάφοροι ομιλητές αναφέρθηκαν επίσης στις εξελίξεις που σημειώθηκαν. Για το λόγο αυτό, θα περιοριστώ απόψε στις επίσημες απαντήσεις που μπορούν να δοθούν στα πλαίσια της σημερινής εξέτασης του θέματος στην αίθουσα αυτή. Θα ήθελα καταρχάς να ευχαριστήσω τον εισηγητή, κ. Pimenta, για την έκθεσή του σχετικά με το πολύ επίμαχο θέμα των δοκάνων.
<P>
Γνωρίζω ότι η Επιτροπή και το Κοινοβούλιο έχουν ουσιαστικά τους ίδιους στόχους στον τομέα αυτό. Η διαφωνία μας έγκειται στον τρόπο επίτευξης των στόχων. Όπως προκύπτει σαφώς από την έκθεση του κ. Pimenta, το Κοινοβούλιο υποστηρίζει να επιβληθεί πρώτα απαγόρευση του εμπορίου και στη συνέχεια να συζητηθούν οι προϋποθέσεις για την άρση της απαγόρευσης αυτής. Όπως γνωρίζετε, μετά από την τελευταία απόφασή της, η Επιτροπή άλλαξε γνώμη και, για το λόγο αυτό είχαμε συζητήσεις στην τετραμερή ομάδα, στην οποία συμμετέχουν οι ΗΠΑ, ο Καναδάς και η Ρωσία, ώστε να επιτευχθούν αποτελέσματα πριν αρχίσουν να εξετάζονται τρόποι για τη λήψη περαιτέρων μέτρων. Έχοντας υπόψη τη ριζική αυτή διαφορά της θέσης μας, δεν θα πρέπει να αποτελεί έκπληξη για το Κοινοβούλιο η μη αποδοχή των προτεινόμενων τροπολογιών από την Επιτροπή.
<P>
Έλαβα επίσης μια άμεση πρόταση από τον κ. Eisma, που με ρώτησε κατά πόσο η Επιτροπή αντέδρασε στην επιστολή που της απηύθηνε το Κοινοβούλιο στις 13 Μαΐου του τρέχοντος έτους. Η Επιτροπή δεν έχει λάβει ακόμη θέση για το αίτημα του Προέδρου του Κοινοβουλίου να καταρτιστεί κατάλογος των χωρών που απαγορεύουν τη χρησιμοποίηση δοκάνων. Είναι σαφές ότι η Επιτροπή θα απαντήσει στο αίτημα αυτό εντός της σχετικής προθεσμίας που διαθέτει.

<SPEAKER ID=275 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Τετάρτη, στις 12.00.

<CHAPTER ID=13>
ΚΟΑ για το βόειο κρέας
<SPEAKER ID=276 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0203/96) του κ. Jacob, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που προβλέπει επιπρόσθετες πληρωμές για το 1996 στο πλαίσιο των πριμοδοτήσεων που προβλέπονται στην παρ. 6 του άρθρου 4β και στην παρ. 7 του άρθρου 4δ του Κανονισμού (ΕΟΚ) αριθ. 805/68 του Συμβουλίου για την κοινή οργάνωση της αγοράς βοείου κρέατος και για την τροποποίηση της παρ. 4 του άρθρου 4i του ίδιου κανονισμού (COM(96)C4-0291/96-96/048(CNS)).

<SPEAKER ID=277 NAME="Jacob">
Κύριε Πρόεδρε, η επιτροπή γεωργίας, αλιείας και ανάπτυξης της υπαίθρου δέχθηκε πράγματι ομόφωνα το επείγον, διότι το θέμα είναι συγχρόνως επείγον, πολύπλοκο και εξαιρετικά λεπτό για το σύνολο των παραγωγών κρέατος, όπως και για όλους τους ευρωπαίους καταναλωτές.
<P>
Κατ' αρχήν, θα ήθελα να πω ότι υποβάλλω την παρούσα έκθεση εξ ονόματος της επιτροπής γεωργίας και ως πρόεδρος της εν λόγω επιτροπής.
<P>
Νομίζω ότι η πρόταση που μας είχε υποβάλει η Επιτροπή είναι κατ' αρχήν ισόρροπη, υπό την έννοια ότι περιλαμβάνει ένα μέρος αφιερωμένο στους ειδικευμένους κτηνοτρόφους, δηλαδή στους παραγωγούς θηλαζουσών αγελάδων και νεαρών βοοειδών και ένα άλλο μέρος αφιερωμένο στην εθνική πτυχή που θα επιτρέψει ουσιαστικά σε κάθε κράτος μέλος να προσαρμοστεί και να αντιδράσει σε συνάρτηση προς τις ιδιομορφίες και τις ιδιαιτερότητες της χώρας του.
<P>
Κατέθεσα τροπολογίες, οι οποίες δεν υποστηρίχθηκαν από την επιτροπή γεωργίας, αλλά τις οποίες υποβάλλω αυτή τη φορά προσωπικώς στην ολομέλεια. Στόχος των τροπολογιών αυτών είναι η ενίσχυση κατά ποσό 50 ECU της βοήθειας προς τους ειδικευμένους παραγωγούς. Αυτό που θεωρώ ουσιώδες στη συζήτηση αυτή, είναι να στηριχθούν οι ειδιεκυμένοι αγρότες και κτηνοτρόφοι, δηλαδή εκείνοι που, στη Σκωτία, στην Ιρλανδία, στην Ιταλία, στην Πορτογαλία, στη Γαλλία, ζουν από αυτή την παραγωγή βοοειδών και παράγουν μόνον αυτά, εκείνοι των οποίων η τύχη εξαρτάται από αυτή την παραγωγή, αντιθέτως προς άλλους παραγωγούς οι οποίοι πλήττονται, ασφαλώς, από την κρίση, αλλά παράγουν κρέας στο περιθώριο άλλων δραστηριοτήτων. Αυτός είναι ο λόγος για τον οποίο θεωρώ σημαντικό να στηριχθούν αυτοί οι ειδικευμένοι παραγωγοί, εκείνοι των οποίων τα ζώα δεν είδαν ποτέ στη ζωή τους ένα γραμμάριο αλεύρων - ουδέποτε - διότι διατρέφονται με χόρτο, και υπάρχουν παραγωγοί αυτού του είδους στο σύνολο του ευρωπαϊκού εδάφους. Αυτοί οι παραγωγοί πρέπει να στηριχθούν ιδιαίτερα και για το λόγο αυτό πρότεινα να αυξηθεί η αντιστάθμιση σε 50 ΕCU για τις θηλάζουσες αγελάδες και τα νεαρά βοοειδή.
<P>
Το προτείνω επίσης για να γίνει μια πολιτική χειρονομία, διότι το μόνο που βρίσκουν να μου πουν σχετικά είναι: »το κονδύλιο δεν θα επαρκέσει και, συνεπώς, πρέπει να αυτοπεριοριστούμε και να κατανείμουμε όσο το δυνατόν ευρύτερα». Αλλά σοκάρομαι κάπως από όσους υπερασπίζονται αυτό το είδος λογικής. Είναι οι ίδιοι, ας μην το ξεχνάμε, που από καιρού εις καιρόν αντιδρούν πολύ ενεργητικά για να μην αγγίξουμε την κοινή γεωργική πολιτική λέγοντας ότι είναι αντίθετοι στην επανακρατικοποίηση. Είναι οι ίδιοι που σήμερα καταργούν όλες τις τροπολογίες που αποσκοπούν στη στήριξη των ειδικευμένων παραγωγών για να γίνουν εθνικές κατανομές. Νομίζω ότι αν υπάρχει μια κατηγορία κτηνοτρόφων που πρέπει να στηριχθεί, είναι οι παραδοσιακοί κτηνοτρόφοι. Ασφαλώς, πρέπει να ληφθεί υπόψη ότι πλήττονται και οι υπόλοιποι. Αλλά ας μην ξεχνάμε εκείνους που, σήμερα, χάνουν περίπου 2.000 γαλλικά φράγκα ανά ζώο και βρίσκονται σε εξαιρετικά δύσκολη κατάσταση διότι δεν διαθέτουν σύστημα δανειοδότησης, έχουν λίγες επενδύσεις, λίγες κοινωνικές επιβαρύνσεις, χαμηλά εισοδήματα, 50.000 γαλλικά φράγκα κατά μέσον όρο για τους παραγωγούς βοείου κράετος. Όταν αναμετρώνται οι επιπτώσεις της κρίσης, γι' αυτούς είναι δραματικές.
<P>
Έπρεπε λοιπόν να ακολουθήσουμε την κατεύθυνση αυτή και να υπερβούμε το κονδύλιο που προέβλεπε η Επιτροπή. Το κονδύλιο αυτό δεν μπορεί να αρκέσει και νομίζω, κύριε Επίτροπε, ότι το καταλαβαίνετε σήμερα. Λαμβανομένου υπόψη του εύρους της κρίσης, πρέπει να υπερβούμε κατά πολύ το προβλεπόμενο κονδύλιο για να βοηθήσουμε αυτούς τους παραγωγούς των οποίων η αποστολή υπερβαίνει την παραγωγή κρέατος και είναι πολύ σημαντική από άποψη χωροταξίας και διαχείρισης του χώρου στις περιφέρειές μας.
<P>
Συνεπώς, υπέβαλα αυτές τις τροπολογίες, μαζί με μια άλλη στην οποία θα ήθελα να επανέλθω, ενώ συγχρόνως υποστηρίζω την τροπολογία που υπέβαλε ο συνάδελφός μου Jose Happart για μεγαλύτερη προσφυγή στις πρωτεϊνες φυτικής προέλευσης. Υποστηρίζω πλήρως την τροπολογία αυτή. Την θεωρώ ουσιώδη. Αλλά αυτό σημαίνει ότι πρέπει επίσης να επαναδιαπραγματευθούμε ορισμένα σημεία. Οι συμφωνίες που συνήφθησαν την εποχή της GATT σχετικά με τις φυτικές πρωτεϊνες πρέπει να ξανασυζητηθούν. Δεν στέκουν πλέον! Κατά τον ίδιο τρόπο, πρέπει να μας δοθεί η εξασφάλιση ότι δεν χρησιμοποιήθηκαν άλευρα για τα εισαγόμενα κρέατα, διότι η σημερινή κατάσταση θα ευνοήσει αύξηση - και έχει ήδη αρχίσει - των τιμών των πρωτεϊνών υπέρ τρίτων χωρών, εφόσον έχουμε πολύ μεγάλο έλλειμμα από άποψη παραγωγής πρωτεϊνών.
<P>
Συνεπώς, για να ολοκληρώσω, κύριε Επίτροπε, θεωρώ σημαντικό να στηριχθούν οι ειδικευμένοι παραγωγοί και για το λόγο αυτό θα διατηρήσω, σε προσωπικό επίπεδο, τις τροπολογίες μου, παρόλο που δεν έτυχαν της υποστήριξης της επιτροπής γεωργίας. Από την άλλη πλευρά, θεωρώ σημαντικό να ενισχυθεί η ικανότητα παραγωγής πρωτεϊνών στην Ευρωπαϊκή Ένωση, διότι δεν μπορούμε να δεχθούμε τις συμφωνίες της GATT όπως έχουν συναφθεί, λαμβανομένου υπόψη του εύρους της κρίσης. Πρέπει συνεπώς ολόκληρος ο τομέας αυτός να αξιοποιηθεί εκ νέου.

<SPEAKER ID=278 LANGUAGE="IT" NAME="Fantuzzi">
Κύριε Πρόεδρε, κύριε επίτροπε, η δική μου άποψη είναι λίγο διαφορετική από εκείνη του προέδρου Jacob, άποψη που εξάλλου σέβομαι: εάν είναι δίκαιος ο έπαινος για την ταχύτητα με την οποία κινήθηκε η Επιτροπή υπέρ των μέτρων για τη στήριξη των παραγωγών που έχουν πληγεί από την κρίση της ΣΕΒ, θα πρέπει επίσης να πούμε ότι όσον αφορά την ουσία το συγκεκριμένο μέτρο είναι κάπως άδικο.
<P>
Εάν το Συμβούλιο είχε αποφασίσει ότι θα πρέπει να ενισχυθούν βραχυπρόθεσμα όλοι οι παραγωγοί βοοειδών, με την ιδέα του προορισμού 534 από τα 650 εκατ. Ecu στις επιπρόσθετες πριμοδοτήσεις για τα αρσενικά βοοειδή και τις θηλάζουσες αγελάδες, κατά τη γνώμη μου η Επιτροπή στο τέλος ευνοεί ένα τμήμα μόνο των ευρωπαίων παραγωγών. Και πρόκειται για εκείνους τους παραγωγούς που ήδη χρησιμοποιούν το μεγαλύτερο μέρος των ενισχύσεων της ΚΟΑ του βοείου κρέατος. Είναι αλήθεια ότι αιτία της ταχύτητας είναι η υποχρέωση για τη δαπάνη που θα πρέπει να τηρηθεί σε πολύ σύντομο χρονικό διάστημα, αλλά είναι εξίσου αλήθεια ότι δημιουργούνται ορισμένα προβλήματα: σας καλώ, κύριε επίτροπε, να κοιτάξετε τον πίνακα της σελίδας 49 του πρώτου τόμου της δέσμης των εφετινών τιμών, όπου φαίνεται ότι μία ισχνή μειονότητα χωρών έχει πολύ περισσότερες πριμοδοτήσεις από το συνολικό ζωϊκό κεφάλαιο βοοειδών και μία πλειοψηφία χωρών που παρουσιάζει μία ανισόρροπη κατάσταση προς την αντίθετη ακριβώς κατεύθυνση.
<P>
Θα μπορούσαμε να συζητήσουμε διά μακρών, συνάδελφε Jacob, εάν και ποιοι είναι οι ειδικοί και όχι παραγωγοί, εάν θα πρέπει να δοθεί προτεραιότητα σε αυτούς ή σε άλλους. Δεν θα ήθελα όμως με τα αποψινά μέτρα να ευνοηθούν εκείνοι οι παραγωγοί που έχουν εξειδικευθεί στην είσπραξη πριμοδοτήσεων.
<P>
Κατά τη γνώμη μου θα πρέπει να εξασφαλισθεί σε όλους η ίδια δυνατότητα και πιστεύω ότι με τις τροπολογίες του Κοινοβουλίου, τουλάχιστον εκείνες της Επιτροπής Γεωργίας, που προτείνουν να αυξηθούν από 116 σε 424 εκατ. Ecu οι πόροι που διατίθενται για το ευέλικτο τμήμα των παρεμβάσεων από τα κράτη, μπορεί να επιλυθεί ένα μεγάλο μέρος του προβλήματος.
<P>
Βεβαίως, θα ήτον ίσως προτιμότερο ένα μεγαλύτερο ποσό, αλλά χρειάζεται να είμαστε ρεαλιστές. Θα πρέπει επίσης να είμαστε πολύ προσεκτικοί ώστε οι εθνικές ενισχύσεις να αποτελούν εξαίρεση και όχι τον κανόνα. Σας ερωτώ, κύριε επίτροπε, εάν από αυτές τις σκέψεις δεν αξίζει να εξαχθούν ορισμένα συμπεράσματα για να αντιμετωπισθεί μια κάποια αντίληψη της ΚΟΑ του βοείου κρέατος, και εάν δεν έχει έλθει πλέον η στιγμή, μετά τις ειδήσεις που ακούσαμε, να περάσουμε σε άλλα μέτρα, εφόσον το πρόγραμμα εκρίζωσης φαίνεται να σημειώνει πρόοδο.
<P>
Εσείς, κύριε επίτροπε, είχατε το θάρρος να λάβετε ορισμένες δύσκολες αποφάσεις που σας εξέθεσαν, και σας εκθέτουν και που πιθανότατα, σε δύο ημέρες, στη Φλωρεντία, θα προκαλέσουν και οξείες εντάσεις στην ευρωπαϊκή θεσμική ισορροπία. Εγώ πιστεύω, κύριε επίτροπε, ότι μία αμοιβαία κατανόηση και μία κοινή αντίληψη των προθέσεων και των χρησιμοποιουμένων μέσων μεταξύ του Ευρωπαϊκού Κοινοβουλίου και της Επιτροπής είναι πολύ σημαντικές, και στα αποψινά μέτρα. Νομίζω συνεπώς ότι απόκειται σε εσάς, απόψε, να αποστείλετε ένα μήνυμα εκτίμησης προς την εργασία της επιτροπής μας: η ομάδα μας, η σοσιαλιστική ομάδα, υπολογίζει σε εσάς.

<SPEAKER ID=279 LANGUAGE="DE" NAME="Funk">
Kύριε Πρόεδρε, από την άνοιξη του 1996, όταν ο Bρετανός Yπουργός Yγείας επεσήμανε πως εμφανίσθηκαν, στη Mεγάλη Bρετανία, καινούρια κρούσματα της ασθένειας Greutzfeldt-Jacob σε ανθρώπους, μειώθηκε και πάλι απότομα η κατανάλωση βοδινού κρέατος. Όχι μόνον στη Mεγάλη Bρετανία, αλλά και σε όλες σχεδόν τις περιφέρειες της Eυρωπαϊκής Ένωσης, κατέρρευσαν οι αγορές βοδινού κρέατος, ακόμη και στα κράτη μέλη που δεν εμφανίσθηκε ούτε καν ένα κρούσμα της BSE. Kαι η Eπιτροπή - κατά τρόπον άξιον ευγνωμοσύνης - πήρε διάφορα μέτρα, μεταξύ των οποίων την αγορά βοδινού κρέατος, κι εξέδωσε μια απαγόρευση εξαγωγών για την προστασία των καταναλωτών.
<P>
Για να αμβλυνθούν οι μεγάλες απώλειες που προέκυψαν για τους παραγωγούς βοδινού κρέατος, η Eπιτροπή εξέτασε την εφαρμογή ενός προγράμματος άμεσης βοήθειας. Για δημοσιονομικούς λόγους, το πρόγραμμα θα πρέπει να ολοκληρωθεί πολύ γρήγορα, και συγκεκριμένα μέχρι τον Oκτώβριο του 1996. Eυχαριστούμε την Eπιτροπή για τις προτάσεις αυτές. H Eπιτροπή Γεωργίας και Aνάπτυξης της Yπαίθρου ασχολήθηκε με το νομοσχέδιο κι επεξεργάσθηκε μερικές βασικές αρχές. Eπ' αυτών θα γίνει ψηφοφορία στην ολομέλεια.
<P>
H αρμόδια επιτροπή ζητεί, για θηλάζουσες αγελάδες και αρσενικά βοοειδή, μια ενιαία ενίσχυση. H ενίσχυση αυτή θα πρέπει να δίνεται επιπρόσθετα και να ανέρχεται σε 10 Ecu ανά ζώο. Θα πρέπει βεβαίως να παραδεχθώ πως και οι κτηνοτρόφοι γαλακτοφόρων αγελάδων υπέστησαν ζημίες. Oι τιμές έπεσαν το ίδιο, τόσο για τις σφαγιαζόμενες κρεατοπαραγωγούς αγελάδες και τα βοοειδή, όσο και για τα εκτρεφόμενα προς πάχυνση βοοειδή. H Eπιτροπή, εκτός τούτου, παραδέχεται πως θα είναι δύσκολο να εντοπιστούν όλα τα δικαιούμενα αντιστάθμισης ζώα. Kαι θα αναφέρω μερικά παραδείγματα: Για παράδειγμα εκεί όπου αντί της πριμοδότησης των ζώων έγινε χρήση των ενισχύσεων των καλλιεργουμένων για ζωοτροφές εκτάσεων, ή εκεί όπου οι γεωργοί δεν τήρησαν το όριο των 2, 5 μονάδων μεγάλων ζώων ανά εκτάριο. Tέτοιες εκμεταλλεύσεις θα εξαιρούνταν πρακτικά, μια και δεν δικαιούνται αυτή τη στιγμή πριμοδότηση.
<P>
Γι' αυτό το λόγο και η αρμόδια επιτροπή αποφάσισε, κύριε Eπίτροπε, να διατεθεί στα κράτη μέλη ένα ποσό υψηλότερο απ' ότι μέχρι τώρα, προκειμένου να αποκατασταθούν ζημιές που δεν μπορούν να εντοπισθούν διαφορετικά. Eπιπλέον, και για τα κράτη μέλη δεν θα είναι απλό, λόγω του μικρού χρονικού διαστήματος, να κατανείμουν το ποσό αυτό, ώστε να αντισταθμιστούν, κατά κάποιον τρόπο, οι ζημιές των γεωργών. Aλλά και γι' αυτό ακριβώς θα πρέπει να παραχωρήσουμε στα κράτη μέλη τη μέγιστη δυνατή ελευθερία, ώστε να διαθέσουν έγκαιρα τα χρήματα στους ζημιωθέντες γεωργούς. Θα πρέπει να γνωρίζουμε πολύ καλά πως οι ενισχύσεις αυτές αποτελούν σταγόνα στον ωκεανό. Παρόλα αυτά θα πρέπει να καταπιαστούμε με το θέμα. Θα σας είμαι ευγνώμων, αν καταφέρουμε να βρούμε ένα δρόμο που να μπορούμε να τον ακολουθήσουμε.

<SPEAKER ID=280 LANGUAGE="IT" NAME="Santini">
Κύριε Πρόεδρε, κύριε επίτροπε, κύριοι συνάδελφοι, κατά τη γνώμη μου, η πρόταση κανονισμού του Συμβουλίου παρεμβαίνει σωστά με το ύφος ενός έκτακτου μέτρου σε μία κατάσταση που αποτελεί αυθεντική κρίση όχι μόνο λόγω των οικονομικών πλευρών, αλλά και λόγω των επιπτώσεων πολιτικού και θεσμικού τύπου. Μου φαίνεται όμως ότι η βιασύνη υπήρξε κακή σύμβουλος, διότι αντί να εξυγειάνει προβληματικές καταστάσεις, το εν λόγω μέτρο κινδυνεύει να οξύνει ακόμη περισσότερο την ανισορροπία και την ανισότητα μεταξύ χωρών που ήδη χρησιμοποιούν πλήρως τους κοινοτικούς πόρους και άλλων που υφίστανται τα αποτελέσματα ενός ιστορικού μειονεκτήματος το οποίο συνδέεται με το σύστημα των πριμοδοτήσεων των κτηνοτρόφων.
<P>
Στον στατιστικό πίνακα, όπως υπενθύμισε ο συνάδελφος Fantuzzi, στο παράρτημα της δέσμης τιμών της οποίας ήμουν εισηγητής, ψηφίσαμε, κατά την τελευταία σύνοδο, μία κατάσταση το λιγότερο θα έλεγα ανησυχητική. Υπάρχουν χώρες που λαμβάνουν ποσά πολύ μεγαλύτερα από εκείνα που αναλογούν στο μέγεθος της παραγωγής τους. Επί κεφαλής είναι το Λουξεμβούργο, με 227 %, ακολουθούν η Ιρλανδία με 147 %, η Γαλλία με 123 %. Στο βάθος της κλίμακας, δεν χρειάζεται καν να το πω, η Ιταλία, που έλαβε μόνο το 29, 6 %, ενώ με τα 2 000 000 ζώα που διαθέτει είναι ο πρώτος ευρωπαίος παραγωγός. Δεν έχω την πρόθεση, από αυτή τη θέση, με αυτή την ευκαιρία, να ανοιχθώ σε διεκδικήσεις εθνικού τύπου, αλλά έχουμε ωστόσο καθήκον να καλέσουμε την Επιτροπή και το Συμβούλιο να αποφεύγουν να καθίσταται πλέον η χρόνια υποχρησιμοποίηση των κοινοτικών πόρων ο απαραίτητος κανόνας για παρεμβάσεις κατεπείγοντος χαρακτήρα.
<P>
Η υποδιαίρεση των μεθόδων παρέμβασης: θηλάζουσες αγελάδες, αρσενικά βοοειδή για πάχυνση και εθνικό ταμείο, φαίνεται καθ' όλα ακατάλληλη και επιτρέπει μόνο στο 30 % των ιταλών κτηνοτρόφων να έχουν πρόσβαση στην πριμοδότηση. Προτείνουμε συνεπώς τη μέγιστη δυνατή σύγκλιση στο εθνικό ταμείο απαγγιστρώνοντας την παρέμβαση από το σύστημα των πριμοδοτήσεων. Αυτό όμως δεν αρκεί, είναι εξίσου σκόπιμο να δοθεί στα κράτη μέλη η δυνατότητα παροχής εθνικών ενισχύσεων για να αντισταθμισθεί η απώλεια εισοδήματος και για τα ζώα που αποκλείονται από τη πριμοδότηση. Καταλήγοντας, κύριε επίτροπε, οι πόροι είναι σαφώς ανεπαρκείς, 650 Mecu. ενώ φαίνεται ότι μόνο στην Ιταλία γίνεται λόγος για μία εκτίμηση 250 Mecu, αναρωτιέμαι, με κάποια δόση πικρής ειρωνείας, οι άλλες δεκατέσσερις χώρες θα πρέπει να περιορισθούν στα εναπομένοντα 400 Mecu;

<SPEAKER ID=281 LANGUAGE="NL" NAME="Mulder">
Κύριε Πρόεδρε, η πρόταση της Επιτροπής να διατεθούν 650 εκατ. Ecu για την αντιμετώπιση των επιπτώσεων της κρίσης σχετικά με την σπογγώδη εγγεφαλοπάθεια των βοοειδών, είναι κατά την άποψή μας απόλυτα δικαιολογημένη. Η κρίση την οποία αυτή τη στιγμή αντιμετωπίζουν οι κτηνοτρόφοι δεν οφείλεται σε δικό τους λάθος. Είναι συνέπεια της αποτυχίας των αρχών. Και αν οι αρχές έχουν αποτύχει τότε έγκειται σε αυτές επίσης να επιλύσουν τα προβλήματα που δημιουργούνται.
<P>
Διερωτώμαστε εάν αυτά τα 650 εκατ. Εcu είναι αρκετά. Όμως υποθέτω ότι αυτή τη στιγμή δεν είναι δυνατόν να έχουμε περισσότερα στοιχεία στη διάθεσή μας. Όμως έχουμε σοβαρές αντιρρήσεις όσον αφορά την πρόταση της Επιτροπής όπως αυτή έχει διατυπωθεί. Κατά την άποψή μας, αυτή ευνοεί αδίκως όσους ασχολούνται με την εκτεταμένη κτηνοτροφία. Από την κρίση σχετικά με την ΣΕΒ έχουν πληγεί όλοι οι παραγωγοί βοείου κρέατος, δηλαδή όχι μόνο όσοι ασχολούνται με την εκτεταμένη κτηνοτροφία, αλλά και εκείνοι που ασχολούνται με την εντατική κτηνοτροφία. Για αυτό το λόγο φρονούμε ότι θα πρέπει να ληφθούν μέτρα τα οποία να μπορούν να κατανεμηθούν με ισόρροπο τρόπο σε αμφότερους τους τομείς.
<P>
Οι τροπολογίες οι οποίες εγκρίθηκαν τώρα από την Επιτροπή Γεωργίας, βαδίζουν κατά τη γνώμη μας προς την ορθή κατεύθυνση. Υπάρχουν πάντοτε ορισμένες πρόσθετες χορηγήσεις για την εκτεταμένη κτηνοτροφία, όπως οι εθνικές κυβερνήσεις έχουν τη δυνατότητα να ενισχύσουν επίσης και την εντατική κτηνοτροφία. Το γεγονός αυτό δίνει τη δυνατότητα στα κράτη μέλη να ενισχύσουν τους τομείς εκείνους οι οποίοι κατά τη γνώμη τους επλήγησαν περισσότερο. Φρονούμε επίσης ότι είναι σημαντικό να διευκρινίσουμε ότι δεν πρόκειται για επανεθνοποίηση της γεωργικής πολιτικής, όπως υποστήριξε ο κ. Jacob. Αυτό δεν είναι αναγκαίο. Η Επιτροπή θα πρέπει να επιβλέψει ότι τηρούνται πλήρως οι κανόνες του θεμιτού ανταγωνισμού, όμως τα κράτη μέλη είναι εκείνα τα οποία πρωτίστως θα λάβουν τα ηνία στα χέρια τους.

<SPEAKER ID=282 LANGUAGE="FR" NAME="Barthet-Mayer">
Κύριε Πρόεδρε, παρενέβην προ ολίγου σχετικά με τις παγίδες με σιαγόνες. Συζητήσαμε το πρόβλημα αυτό. Θα ήθελα, ωστόσο, να βάλουμε τα πράγματα στη θέση τους: οι κτηνοτρόφοι, και κατ' επέκταση, όλοι οι παράγοντες του τομέα του κρέατος, είναι σήμερα τα ανθρώπινα θύματα των οικονομικών επιπτώσεων της ασθένειας των τρελών αγελάδων που υφίσταται από το 1986.
<P>
Εδώ και μερικά χρόνια, η κατανάλωση βοείου κρέατος φθίνει στην Ευρώπη. Εδώ και τρεις μήνες, ο τομέας έχει πλήρως καταστραφεί στο σύνολο της Ένωσης. Με το πέρασμα των ημερών, κατέστη απολύτως αναγκαίο ένα σχέδιο διάσωσης του τομέα του βοείου κρέατος από τον παραγωγό στον κρεοπώλη λιανικής πώλησης. Σχέδιο σημαίνει συντονισμένη, πλήρης και αλληλέγγυα προσέγγιση. Μεταξύ των μέτρων που μπορούν να μελετηθούν, το πλέον επείγον είναι οι άμεσες οικονομικές αντισταθμίσεις προς τους παραγωγούς με ιεράρχηση των προτεραιοτήτων. Η πρώτη προτεραιότητα είναι οι ειδικευμένοι παραγωγοί βοείου κρέατος, με κοπάδια θηλαζουσών αγελάδων. Το κρέας είναι το μόνο εισόδημα του αγροκτήματός τους. Πλήττονται άμεσα, κατά 100 %, με απώλειες εισοδήματος ανάλογες προς την πτώση των τιμών. Τι κάνουν; Περιμένουν, και εκατομμύρια ζώα παχαίνουν στους αγρούς, πράγμα που μεταθέτει το πρόβλημα για αργότερα. Η δεύτερη προτεραιότητα είναι οι γαλακτοπαραγωγοί, για τους οποίους το κρέας αντιπροσωπεύει ωστόσο περίπου ένα τέταρτο του εισοδήματος, με τους μόσχους και τις αγελάδες μετατροπής.
<P>
Δεκάδες χιλιάδες κτηνοτρόφοι, των οποίων τα διαφυγόντα κέρδη υπολογίζονται σήμερα μεταξύ 1.500 και 2.000 φράγκων κατά κεφαλή μεγάλων βοοειδών, περιμένουν με ανυπομονησία την απόφασή σας. Θα καταλάβαιναν δύσκολα τη μείωση της συμπληρωματικής βοήθειας σε 10 ECU ανά πριμοδότηση. Εξάλλου, αναρωτιέμαι μήπως πριν από λίγες ημέρες, στην επιτροπή γεωργίας, πέσαμε θύματα, χωρίς να το θέλουμε, μιας κάποιας αμφισημίας κατά τις ψηφοφορίες.
<P>
Για το λόγο αυτό, σας καλώ, χωρίς ασφαλώς να απορρίψετε το σύνολο των τροπολογιών της επιτροπής γεωργίας, να υποστηρίξετε τις τροπολογίες του κ. Jacob, οι οποίες, στην πραγματικότητα ευνοούν την επεκτατική κτηνοτροφία. Ας μην ξεχνάμε ότι για να αποκατασταθεί η εικόνα του βοείου κρέατος και η εμπιστοσύνη των καταναλωτών, πρέπει να αποθαρρυνθεί η βιομηχανική παραγωγή και να στραφεί προς τη φυσική παραγωγή, δίνοντας νέα ώθηση, μεταξύ άλλων, στην παραγωγή πρωτεϊνούχων φυτών.

<SPEAKER ID=283 LANGUAGE="FR" NAME="des Places">
Kύριε Επίτροπε, η εκτροφή βοοειδών στην Ευρωπαϊκή Ένωση πλήττεται από μια κρίση χωρίς προηγούμενο. Υπάρχει ο φόβος ότι εκτός από εξαιρετικά σοβαρή, η κρίση θα είναι και εξαιρετικά μακροχρόνια. Πράγματι, χρειάστηκαν μόνον μερικές ημέρες και μερικές αποφάσεις, ή μια αδικαιολόγητη μη λήψη αποφάσεων, για να χαθεί η εμπιστοσύνη του καταναλωτή. Θα χρειαστούν ασφαλώς μήνες, ακόμα και χρόνια και ισχυρές εγγυήσεις παρακολούθησης της ποιότητας για να αποκατασταθεί.
<P>
Ας μην κρύβουμε ότι σε αυτή την εξαιρετική κρίση προστίθεται ένα διαρθρωτικό πρόβλημα προσαρμογής της προσφοράς στη ζήτηση, για το οποίο θα πρέπει να εξευρεθούν λύσεις σε ένα πλήρως αποσταθεροποιημένο οικονομικό περιβάλλον του τομέα. Οι κτηνοτρόφοι έχουν καταστεί όμηροι αυτής της κατάστασης και δεν γνωρίζουν πλέον τι να κάνουν. Παρόλο που αντιμετωπίζουν γενικευμένη μείωση πωλήσεων και εξαιρετικά χαμηλές τιμές πώλησης, πρέπει παρόλα ταύτα να ανταποκριθούν στις υποχρεώσεις τους. Συγχρόνως, τους ζητείται να προβούν σε σημαντικές επενδύσεις για να ανταποκριθούν στις περιβαλλοντικές απαιτήσεις, ιδίως όσον αφορά την καταπολέμηση της ρύπανσης από αζωτούχες ενώσεις.
<P>
Το κόστος των διευθετήσεων για τη δημιουργία φιλικών προς το περιβάλλον συστημάτων αποθήκευσης και επεξεργασίας των λυμάτων μοιάζει πολύ υψηλό τη στιγμή ακριβώς που ορισμένοι κτηνοτρόφοι αναρωτιούνται αν θα συνεχίσουν τη δραστηριότητά τους στην παρούσα οικονομική συγκυρία, ή αν θα χρειαστεί να εντατικοποιήσουν το σύστημα εκμετάλλευσής τους.
<P>
Στο μέτρο που η Ευρωπαϊκή Ένωση δεν έχει δηλώσει σαφώς πώς προτίθεται να αντιμετωπίσει τις συγκυριακές και διαρθρωτικές κρίσεις της εκτροφής βοοειδών, νομίζω ότι είναι σκόπιμο να κάνουμε μια παύση στην υλοποίηση όλων των μέτρων που προϋποθέτουν σημαντικές επενδύσεις στην εκτροφή βοοειδών. Δεν θα ήταν λογικό να ζητάμε από κτηνοτρόφους να επενδύσουν τώρα σε εξοπλισμό που θα είναι άχρηστος αύριο, αλλά για τον οποίο θα συνεχίσουν να πληρώνουν δόσεις. Αν δεν θέλουμε να καταστήσουμε προβληματική την υλοποίηση νέας ευρωπαϊκής πολιτικής για την εκτροφή βοοειδών, πρέπει ήδη από σήμερα να δώσουμε στους κτηνοτρόφους που βρίσκονται στο μέσον της κρίσης, την απόδειξη ότι η Ευρωπαϊκή Ένωση κατανοεί τα ερωτηματικά τους για το μέλλον και δεν τους ωθεί στην απόκτηση εξοπλισμού που μπορεί να αποδειχθεί άχρηστος ή ακατάλληλος.
<P>
Τέλος, κύριε Πρόεδρε, και με αυτό θα ολοκληρώσω, επιτρέψατέ μου να επιστήσω την προσοχή σας σε μια εξ επαγωγής επίπτωση της τροποποίησης της σύστασης των τροφίμων. Πράγματι, αν οι πρωτεϊνες ζωϊκής προέλευσης αντικατασταθούν από πρωτεϊνες φυτικής προέλευσης για λόγους τους οποίους θεωρώ εύλογους, θα είναι απαραίτητο να αναθεωρηθεί η συμφωνία για τα πρωτεϊνούχα φυτά, την οποία έχουμε συνάψει στο πλαίσιο των συμφωνιών της GATT, διότι το ποσοστό εφοδιασμού της Ευρωπαϊκής Ένωσης είναι αυτή τη στιγμή χαμηλό και θα μειωθεί όλο και περισσότερο. Για το λόγο αυτό, θα υποστηρίξουμε τη θέση του Christian Jacob.

<SPEAKER ID=284 LANGUAGE="FR" NAME="Happart">
Kύριε Πρόεδρε, το λιγότερο που μπορεί να πει κανείς είναι ότι δεν έχουμε καταληφθεί εξ απήνης. Δεν μπορούσαμε να μην γνωρίζουμε. Η χαλάρωση των τελευταίων αυτών ετών θα είχε οπωσδήποτε σοβαρές επιπτώσεις. Έτσι, για να αποκατασταθεί η εμπιστοσύνη των πολιτών και των καταναλωτών, πρέπει να ερευνηθεί ολόκληρος ο τομέας των μολυσμένων κρεαταλεύρων, να επισημανθούν οι εκμεταλλεύσεις όπου τα άλευρα αυτά χρησιμοποιήθηκαν για την εκτροφή βοοειδών, να επισημανθούν τα βοοειδή που ενδέχεται να έχουν μολυνθεί, καθώς και όσα είναι μολυσμένα, να σφαγούν, να αναλυθεί ο εγκέφαλος, ο μυελός, τα λεμφικά υγρά και, τέλος, να καταστραφούν με αποτέφρωση ή να ταφούν βαθειά τα πτώματα των ζώων που είναι μολυσμένα ή υπάρχει η υποψία ότι είναι.
<P>
Το κόστος των αναλύσεων της καταστροφής των πτωμάτων θα πρέπει, ασφαλώς, να βαρύνει καθολοκληρίαν τους παραγωγούς τροφών αυτού του τύπου προοριζομένων για τα βοοειδή, όπως και τα διαφυγόντα κέρδη του τομέα του κρέατος στο σύνολό του. Αυτοί που εξαπάτησαν πρέπει να πληρώσουν - και ζυγίζω τα λόγια μου. Είναι απαράδεκτο, είναι εγκληματικό να θεωρείται ότι ένα κρεατάλευρο ακατάλληλο για εσωτερική κατανάλωση στη Μεγάλη Βρετανία, μπορεί να εξαχθεί για να καταναλωθεί στο εξωτερικό.
<P>
Αν οι οδηγίες σχετικά με την επισήμανση των τροφίμων που να διευκρινίζει την περιφέρεια καταγωγής εκτροφής και σφαγής είχαν επιβληθεί παντού, ο καταναλωτής θα μπορούσε να αποφασίσει με καλύτερη γνώση της πραγματικότητας την αγορά ή όχι αυτού του προϊόντος. Θα αρκούσε, για παράδειγμα, να φέρουν τα κρέατα βρετανικής προέλευσης την επισήμανση «αγγλικό βωδινό» για να γνωρίζουν οι καταναλωτές - νοικοκυριό ή εστιατόριο, για παράδειγμα - τι ακριβώς αγοράζουν.
<P>
Η ασθένεια των τρελών αγελάδων απέδειξε, εν πάση περιπτώσει, την αδυναμία της Ευρωπαϊκής Ένωσης, το αντανακλαστικό επανακρατικοποίησης, την αποτυχία της ευρωπαϊκής πολιτικής, ή μάλλον την ανυπαρξία της.
<P>
Θα ήθελα επίσης, κύριε Επίτροπε, να σας θέσω την ακόλουθη ερώτηση: ποιόν προϋπολογισμό θα βαρύνουν τα διοικητικά έξοδα που θα δημιουργήσει η χορήγηση αυτών των μερικών δεκάδων ECU ανά αποζημιούμενο ζώο;

<SPEAKER ID=285 LANGUAGE="EN" NAME="Gillis">
Κύριε Πρόεδρε, θα ήθελα καταρχάς να ευχαριστήσω τον Επίτροπο ο οποίος διαμόρφωσε σε τόσο σύντομο χρονικό διάστημα την πρότασή του. Καλωσορίζω την ιδέα να τεθεί στην άκρη ένα μέρος του πακέτου για να κατανεμηθεί από τα κράτη μέλη προς αντιμετώπιση των αναγκών των παραγωγών που αντιμετωπίζουν άμεσα οικονομικά προβλήματα. Η κρίση, ωστόσο, στη βιομηχανία του βοείου κρέατος είναι πρωτοφανής και πολύ βαθύτερη από όσες είχαμε αντιμετωπίσει μέχρι τώρα. Οι απώλειες των κτηνοτρόφων είναι κολοσσιαίες. Στην Ιρλανδία και μόνον υπολογίζεται ότι από τις 20 Μαρτίου μέχρι τώρα οι απώλειες φθάνουν στο ύψος των 250 εκατομμυρίων λιρών Ιρλανδίας. Η πτώση των τιμών δεν έχει αποκατασταθεί ακόμη.
<P>
Κατά την άποψή μου, η σταθερότητα δεν πρόκειται να επανακάμψει εάν δεν ληφθούν αποφασιστικά, ριζικά και αναπροσανατολισμένα μέτρα εκρίζωσης της ασθένειας τα οποία να αποδείξουν στους καταναλωτές ότι έχουν αποτελέσματα. Οι απώλειες θα συνεχίζονται μέχρις ότου, μέσω της ολοκληρωτικής και αποτελεσματικής εκρίζωσης της ασθένειας, επανέλθει η εμπιστοσύνη των καταναλωτών. Είναι ηλίου φαεινότερον ότι το μέγεθος του παρόντος πακέτου είναι εντελώς ανεπαρκές για να καλύψει τις πραγματικές απώλειες των παραγωγών. Θα απαιτηθεί πακέτο πολλαπλασίου μεγέθους για να αποζημιωθούν οι παραγωγοί ακόμη και για τις μέχρι τούδε ζημιές τους.
<P>
Προτείνω κατά συνέπειαν την ουσιαστική αύξηση των πιστώσεων. Ως ένα πρώτο βήμα το πακέτο θα πρέπει να αυξηθεί στα 1.000 εκατομμύρια Ecu. Θα πρέπει επίσης να υπάρχει συνεχής παρακολούθηση της κατάστασης. Τα 116 εκατομμύρια Ecu - δηλ. 9, 5 εκατομμύρια Ecu για τη χώρα μου, την Ιρλανδία - τα οποία θα διανεμηθούν στα κράτη μέλη για την αντιμετώπιση περιπτώσεων ολοκληρωτικής οικονομικής καταστροφής είναι επίσης ανεπαρκή. Οποιοδήποτε κι' αν είναι το τελικό ποσό, θα πρέπει να διασφαλίσουμε ότι θα χρησιμοποιηθεί και για την υποστήριξη των παραγωγών μοσχίδων οι οποίοι, σύμφωνα με το υφιστάμενο σύστημα, δεν δικαιούνται ούτε πριμοδότησης ούτε αποζημίωσης. Οι απώλειες αυτών των παραγωγών είναι μεγαλύτερες από τις αντίστοιχες των παραγωγών μόσχων. Είναι αναγκαίο όπως το γεγονός αυτό αναγνωριστεί και συμπεριληφθεί στο πακέτο αποζημιώσεων που βρίσκεται ενώπιόν μας.

<SPEAKER ID=286 LANGUAGE="EN" NAME="Hyland">
Κύριε Πρόεδρε, θα ήθελα να χαιρετίσω την απόφαση της Επιτροπής για τη δημιουργία του εξ 650 εκατομμυρίων Ecu πακέτου αποζημιώσεων προς τους παραγωγούς οι οποίοι υπέστησαν και εξακολουθούν να υφίστανται σοβαρές οικονομικές απώλειες εξ αιτίας της σπογγώδους εγκεφαλοπάθειας των βοοειδών. Η κατάρρευση της αγοράς του βοείου κρέατος αποτελεί αναμφίβολα τη μεγαλύτερη καταστροφή που έχει χτυπήσει τον ευρωπαϊκό γεωργικό τομέα και, έμμεσα, την απασχόληση στον τομέα των γεωργικών βιομηχανιών.
<P>
Οι επιστήμονες δεν συμφωνούν για τις επιπτώσεις, εάν υπάρχουν, της ΣΕΒ στη δημόσια υγεία. Οι καταναλωτές είναι με το δίκιο τους αναστατωμένοι και θορυβημένοι. Κάτω από αυτή την κατάσταση οι ευρωπαίοι αγρότες - οι άνθρωποι στους οποίους επαφιέμεθα για να καλύψουν τις ανάγκες μας σε τρόφιμα - βρίσκονται σε σοβαρές οικονομικές δυσχέρειες, τόσο σοβαρές ώστε πολλοί από αυτούς, ακόμη και εάν αποζημιωθούν, θα υποχρεωθούν να εγκαταλείψουν το επάγγελμά τους. Αναφορικά με το προτεινόμενο πακέτο αποζημιώσεων, θα ήθελα να πω στον Επίτροπο ότι οι αντίστοιχες καταβολές θα πρέπει να γίνουν ταχύτατα και αποτελεσματικά. Νομίζω ότι περιττεύει να υπενθυμίσω στον Επίτροπο ότι ακόμα και πριν από την εκδήλωση της κρίσεως της ΣΕΒ ο τομέας του βοείου κρέατος είχε ήδη οικονομικές δυσχέρειες. Το πρόβλημα των εξαγωγικών επιστροφών και η σχετική μ' αυτό δυσχέρεια ανάπτυξης αγορών σε τρίτες χώρες είχε πολύ αρνητική επίπτωση στην κερδοφορία ολόκληρου του ευρωπαϊκού τομέα παραγωγής βοείου κρέατος.
<P>
Στην επιθυμία μας να αποζημιώσουμε όλους τους παραγωγούς που υπέστησαν ζημίες και ιδιαίτερα τους παραγωγούς που υπέστησαν τις μεγαλύτερες ζημίες, θα πρέπει να προσπαθήσουμε να αποφύγουμε την υιοθέτηση ενός πολύ γραφειοκρατικού συστήματος από το οποίο το μόνο αποτέλεσμα που θα προκύψει θα είναι η επιβράδυνση της καταβολής των αποζημιώσεων. Πιστεύω ότι θα πρέπει να αξιοποιήσουμε τις ήδη θεσμοθετημένες δομές της ειδικής πριμοδότησης του βοείου κρέατος και τις χορηγήσεις για τις θηλάζουσες αγελάδες, αμφότερες των οποίων αποτελούν μέρος του συμφωνημένου πλαισίου της ΚΑΠ, ως ένα μέσον επιμερισμού της κατανομής των πρόσθετων πιστώσεων μεταξύ των κρατών μελών, αφήνοντας ταυτόχρονα τις καθ' έκαστα κυβερνήσεις να αποφασίσουν την καλύτερη μέθοδο υλοποίησης του πακέτου στον κάθε επί μέρους τομέα. Πιστεύω επίσης ότι ως βραχυπρόθεσμο μέτρο και επί σκοπώ αντιμετώπισης του προβλήματος διόγκωσης του αριθμού των ζώων εξ αιτίας της κατάρρευσης της αγοράς, παράλληλα με τους μόσχους θα πρέπει να είναι επιλέξιμες αποζημίωσης και οι μοσχίδες.
<P>
Δεν πιστεύω ότι το πακέτο των 650 εκατομμυρίων Ecu είναι επαρκές, αλλά είναι κάποια αρχή. Θα πρέπει να εγκρίνουμε άμεσα το σύστημα ούτως ώστε να υλοποιηθεί.
<P>
Το καταληκτικό μου σχόλιο είναι: να εντάξουμε άμεσα τις πιστώσεις στο σύστημα, να εντατικοποιήσουμε τις προσπάθειές μας για να επαναφέρουμε την επιστοσύνη του καταναλωτή στο βόειο κρέας ως τροφή ποιότητος, όπως εξάλλου είναι, και να υποστηρίξουμε με κάθε διαθέσιμο τρόπο την ανάπτυξη αγορών στις τρίτες χώρες για την κερδοφόρα διάθεση του ευρωπαϊκού βόειου κρέατος.

<SPEAKER ID=287 LANGUAGE="EN" NAME="Billingham">
Κύριε Πρόεδρε, θα προσπαθήσω σήμερα εδώ να περιγράψω την ευρύτερη εικόνα. Πριν από μία εβδομάδα έφερα μαζί μου στις Βρυξέλλες τέσσερεις εργαζόμενους για να παρουσιάσουν την περίπτωσή τους για αποζημίωση. Οι άνθρωποι αυτοί εργαζόντουσαν στη Midland Meatpackers, μία από τις πολλές βιομηχανίες κρέατος της εκλογικής μου περιφέρειας που χτυπήθηκαν σκληρά από την κρίση της ΣΕΒ. Εκπροσωπούσαν εκατοντάδες εργαζομένους οι οποίοι έχουν ήδη χάσει τις εργασίες τους ή βρίσκονται σε άμεσο κίνδυνο να τις χάσουν. Ήρθαν στις Βρυξέλλες για να βρουν δικαιοσύνη. Ανήκουν στον τομέα εκείνον της βιομηχανίας κρέατος που έχει χτυπηθεί πιο σκληρά από όλους τους άλλους διότι η τέχνη τους δεν μπορεί να αξιοποιηθεί αλλού. Έτσι, βλέπουν τους εαυτούς τους να είναι χωρίς κανένα μέλλον. Έχουν χάσει τα πάντα. Μέσα σε δύο ημέρες συνάντησαν πολλά σημαντικά άτομα και ομάδες του Κοινοβουλίου. Ακόμη και σεις ο ίδιος γενναιόδωρα τους παραχωρήσατε τον χρόνο σας. Οι εργαζόμενοι αυτοί επέστρεψαν στα σπίτια τους στο Νορθάμπτονσαϊρ ενθουσιασμένοι και ενδυναμωμένοι από την υποστήριξη που τους προσέφεραν όλες οι πλευρές. Εσείς ο ίδιος, κ. Επίτροπε, δηλώσατε επισήμως ότι θα αποζημιωθούν κατά προτεραιότητα εκείνοι που υπέστησαν τις μεγαλύτερες ζημίες. Αλλά τα μεγάλα λόγια δεν κοστίζουν τίποτα και πολύ σύντομα όλη αυτή η ενθάρρυνση θα σβήσει. Σας υπενθυμίζω σήμερα τα ίδια τα λόγια σας. Σας υπενθυμίζω τις δεσμεύσεις της Συνθήκης σχετικά με την ΚΑΠ η οποία υπόσχεται την παροχή μέσων σε εργαζόμενους του αγροτικού τομέα ώστε να βρουν αποδοτική εργασία. Σας υπενθυμίζω ότι υπάρχουν διαθέσιμες πιστώσεις για αποζημίωση των εργαζομένων αυτών τόσο στους Στόχους 5(α) και 5(β) όσο και στον Στόχο 4. Κατά συνέπεια, κ. Επίτροπε, θα ήθελα να σας θέσω πέντε ερωτήματα.
<P>
Πρώτον, συμφωνείτε ότι οι εργαζόμενοι αυτοί δικαιούνται αποζημιώσεως και δίδετε τη σχετική εξουσιοδότησή σας; Δεύτερον, συμφωνείτε ότι η χρηματοδότηση στην οποία αναφέρθηκα μπορεί και πρέπει να χρησιμοποιηθεί γι' αυτόν τον σκοπό; Τρίτον, συμφωνείτε ότι παρά το γεγονός ότι η κυβέρνηση του Ηνωμένου Βασιλείου είχε ζητήσει την εξαίρεσή της από τον Στόχο 5(α) μπορεί και πρέπει να ενθαρρυνθεί να επανενταχθεί σ' αυτόν και να χρησιμοποιήσει τις δικαιούμενες πιστώσεις ανάλογα; Τέταρτον, θα αναλάβετε την υποχρέωση ότι όλες οι χρηματοδοτήσεις θα κατανέμονται ανάλογα με τις ανάγκες του καθενός, όχι μόνο στους παραγωγούς και τους ιδιοκτήτες των σφαγείων αλλά και στον καθένα που έχει χτυπηθεί τόσο σκληρά από αυτή την τρομερή καταστροφή; Τέλος, θα ζητήσει άραγε η Επιτροπή από την κυβέρνηση του Ηνωμένου Βασιλείου να χρησιμοποιήσει τη χρηματοδότηση ανάγκης που έχει στη διάθεσή της για να εξισορροπίσει τις απώλειες σε θέσεις εργασίας;
<P>
Εάν, κ. Επίτροπε, αναλάβετε αυτές τις υποχρεώσεις θα αποδείξετε ότι η Ευρωπαϊκή Έπιτροπή είναι ένα όργανο το οποίο θέλει πράγματι την ευημερία όλων των πολιτών της ανεξάρτητα από επιρροές, θέση ή πολιτικές εύνοιες και ως τέτοιο όργανο θα αξίζετε συγχαρητηρίων.

<SPEAKER ID=288 LANGUAGE="EN" NAME="Hallam">
Κύριε Πρόεδρε, θα ήθελα κι' εγώ να προσθέσω τη φωνή μου σ' εκείνους που εκφράζουν ανησυχία σχετικά με τα άτομα που βρίσκονται πέραν των ορίων του αγροτικού τομέα και τα οποία υποφέρουν από αυτή την κρίση. Η έκθεση αυτή έχει εκπονηθεί από ένα επαρχιακό συμβούλιο της επαρχίας Σρόπσαϊρ στην εκλογική μου περιφέρεια. Πιστεύω ότι πρόκειται για την πρώτη έκθεση του είδους της η οποία εξετάζει τις επιπτώσεις της κρίσεως της ΣΕΒ στην τοπική οικονομία. Η έκθεση αυτή περιγράφει μια πολύ σοβαρή εικόνα. Γνωρίζουμε ότι 700 τουλάχιστον θέσεις εργασίας στην επεξεργασία του κρέατος, στις οδικές μεταφορές και στις αγορές έχουν ήδη χαθεί. Γνωρίζουμε επίσης ότι η τοπική οικονομία έχει στερηθεί 100 περίπου εκατομμύρια λίρες και ότι το γεγονός αυτό θα έχει περαιτέρω αντικτύπο.
<P>
Γνωρίζουμε επίσης ότι οι επιπτώσεις αυτές γίνονται πολύ περισσότερο αντιληπτές στις μικρές μας πόλεις οι οποίες ήδη είχαν εύθραυστες αγροτικές οικονομίες και αυτός είναι ο λόγος για τον οποίο ήδη ήταν επιλέξιμες ενισχύσεως από τον Στόχο 5(β). Η κρίση αυτή υπήρξε ένα χτύπημα που δεν μπορούν να το αντιμετωπίσουν. Θα πρέπει τώρα να συγκεντρώσουμε την προσοχή μας στους τρόπους με τους οποίους μπορούμε να βοηθήσουμε αυτούς τους ανθρώπους. Χρειάζεται να εξετάσουμε τους Στόχους 5(α) και 5(β). Είναι πιθανόν να χρειαστεί να εξετάσουμε κάποια αγροτικά προγράμματα αντίστοιχα του RECHAR και του RESIDER, αλλά οι δράσεις θα πρέπει να είναι άμεσες.
<P>
Κύριε Επίτροπε, έχω εδώ ένα αντίγραφο για σας το οποίο θα σας το δώσω πριν από τη λήξη των σημερινών εργασιών. Το BBC μετέδωσε ορισμένες πληροφορίες σήμερα ότι κατά την εδώ σύσκεψη της Επιτροπής έγινε επεξεργασία κάποιας λύσης για την άρση του εμπάργκο επί του βρετανικού βοείου κρέατος. Θα σας ήμουν ευγνώμων εάν θα μπορούσατε να μας εξηγήσετε σήμερα τι περιλαμβάνει αυτή η λύση έτσι ώστε να μπορέσουμε να ενημερώσουμε τους εκλογείς μας.

<SPEAKER ID=289 LANGUAGE="FR" NAME="Martinez">
Κύριε Πρόεδρε, υπάρχουν ζημίες. Υπάρχουν, κύριε Επίτροπε, πολύ σημαντικές ζημίες, μια ζωοϋγειονομική καταστροφή. Θα μπορούσαμε να την αντιμετωπίσουμε με μια πολύ απλή αρχή: την αρχή των ευθυνών: ευθύνη των Βρετανών παραγωγών του Doncaster στο Yorkshire, ευθύνη της βρετανικής κυβέρνησης, ευθύνη των γάλλων εισαγωγέων. Επιλέξατε την αρχή της αλληλεγγύης. Οι ευθύνες γίνονται συλλογικές, σύμφωνοι.
<P>
Από την στιγμή αυτή, έπρεπε να αποζημιωθεί το σύνολο της ζημιάς. Αλλ' όχι, αποφασίζετε 650 εκατομμύρια ECU για τα 81 εκατομμύρια βοοειδή. Αυτό κάνει στην πραγματικότητα 8 ECU ανά βοοειδές. Στο κείμενο, κάνει 10 ECU. Αρνούμεθα τα 50 ECU που προέβλεπε αρχικά ο κ. Jacob και ήταν ήδη λίγα. Αρνούμεθα επιπρόσθετη πριμοδότηση για την εντατική κτηνοτροφία.
<P>
Με άλλα λόγια, αρνηθήκατε την ευθύνη στο όνομα της αλληλεγγύης και απωθείτε την αλληλεγγύη στο όνομα της πλεονεξίας, ή της μετριότητας ή της λογιστικής. Επιπλέον, δεν υπάρχει πρόληψη - ο κ. Happart αναφέρθηκε σχετικά - δεν υπάρχουν νέες δυνατότητες επαναδιαπραγμάτευσης για τα πρωτεϊνούχα ή τα ελαιώδη φυτά.
<P>
Θα έλεγα, κύριε Επίτροπε, ότι η ιστορία αυτή αρχίζει πολύ άσχημα. Δεν απευθύνομαι σε σας προσωπικά, αλλά στην Επιτροπή και στους προκατόχους σας που είχαν πολύ μεγάλη ευθύνη και τη στιγμή που έπρεπε να ανταποκριθούν σε αυτή, τα κείμενα είναι εδώ και καταλήγουν σε πολύ λίγα πράγματα, στην πραγματικότητα. Ελάτε λοιπόν στη θέση των κτηνοτρόφων. Καταλαβαίνω το ότι έχουν αμφιβολίες για την ευρωπαϊκή ολοκλήρωση και την προστασία που μπορεί να τους προσφέρει.

<SPEAKER ID=290 NAME="Fischler">
Aξιότιμε κύριε Πρόεδρε, αξιότιμοι κυρίες και κύριοι, κατ' αρχήν θα ήθελα να ευχαριστήσω θερμά το Kοινοβούλιο που ασχολήθηκε κατεπειγόντως με το σοβαρό αυτό θέμα που βρίσκεται σήμερα προς συζήτηση, αλλά και για την ταχύτητα με την οποία η Eπιτροπή Γεωργίας και Aνάπτυξης της Yπαίθρου, και ιδιαίτερα ο Πρόεδρός της κ. Jacob, κατέθεσε εδώ τη σχετική έκθεση.
<P>
Kαι σαν πρώτο θα ήθελα να τονίσω πως οι παραγωγοί βοδινού κρέατος, παντού στην Eυρωπαϊκή Ένωση, έχουν περιέλθει, μετά τις 20 Mαρτίου, σε μεγάλη κρίση και υφίστανται ιδιαίτερες επιβαρύνσεις. H Eπιτροπή, στο μεταξύ, δρομολόγησε μια σειρά μέτρων, αρχής γενομένης με το άνοιγμα της παρέμβασης, όπου ήδη έγινε παρέμβαση για 150.000 τόνους κρέατος, και για τον Iούνιο έχουν προκηρυχθεί άλλοι 30.000 τόνοι. Aπό την αύξηση των εξαγωγικών επιστροφών, μέχρι και την ιδιωτική αποθεματοποίηση, χρησιμοποιήσαμε όλα τα μέσα της αγοράς που είχαμε στη διάθεσή μας, για να αμβλύνουμε τουλάχιστον το πρόβλημα.
<P>
Aλλά και σε μένα, όπως και σε σας, είναι σαφές πως όλα αυτά, αν τα πάρουμε μαζί, δεν επαρκούν. Θα πρέπει να κάνουμε ακόμη ένα βήμα και να χορηγήσουμε πρόσθετες εισοδηματικές ενισχύσεις. Yπάρχει, ως γνωστόν, γενική συναίνεση - κι αυτό το έδειξε και η συζήτηση εδώ - για το ότι οι παραγωγοί θα πρέπει να ενισχυθούν γρήγορα και, κατά το δυνατόν, χωρίς γραφειοκρατικές διατυπώσεις. Aυτό όμως σημαίνει πως οι εισοδηματικές αυτές ενισχύσεις θα πρέπει να δοθούν στα πλαίσια του προϋπολογισμού του 1996. Aφού το έτος για το EΓTΠE τελειώνει στις 15 Oκτωβρίου, θα πρέπει να διαμορφώσουμε τα μέτρα μας κατά τέτοιο τρόπο, ώστε αυτά να έχουν ήδη εκτελεστεί μέχρι την ημερομηνία αυτή. Γι' αυτό και προσπαθήσαμε, κατ' αρχήν, να εκτιμήσουμε τις αναμενόμενες εισοδηματικές απώλειες στους παραγωγούς βοοειδών, για φέτος, και να δούμε τα περιθώρια που έχουμε στον προϋπολογισμό του 1996. Σ' αυτή τη βάση, προσδιορίσαμε το ποσό των 650 εκατ. Ecu, που βρίσκεται τώρα προς συζήτηση. Όπως ήδη ανακοίνωσα στο Kοινοβούλιο, τον Iούνιο, προβλέφθηκαν άλλα 200 εκατ. Ecu για μέτρα στήριξης που έχουν σχέση με την BSE. Έτσι, όμως, έχουν εξαντληθεί όλες οι δυνατότητες που έχουμε στη διάθεσή μας, βάσει των αυτή τη στιγμή εκτιμώμενων περιθωρίων δράσης για φέτος. Γι' αυτό και δεν μπορούμε να ξεπεράσουμε το ποσό των 650 εκατ. Ecu.
<P>
H επόμενη ερώτηση αναφέρεται στην κατανομή αυτών των 650 εκατ. Ecu. H πρώτη πρόταση, την οποία έκανε η Eπιτροπή στις 20 Mαϊου, αποσκοπούσε στο να χορηγηθούν πρόσθετες ενισχύσεις μόνον στους παραγωγούς που πήραν πριμοδοτήσεις, για θηλάζουσες αγελάδες ή αρσενικά βοοειδή, την προηγούμενη χρονιά. H δυνατότητα αυτή, βέβαια, είναι πολύ απλή στην εκτέλεσή της, από διοικητική άποψη, αλλά ωστόσο έχει φυσικά και ορισμένα μειονεκτήματα. Γι' αυτό και τα κράτη μέλη ήθελαν περισσότερη ευελιξία, και ζήτησαν να ληφθούν υπόψη κι εκείνα τα προβλήματα τα οποία ελάχιστα ελήφθησαν υπόψη στην πρόταση.
<P>
Στη συνέχεια, δώσαμε μεγαλύτερη ευελιξία σ' ένα ποσό της τάξης του 20 % περίπου απ' αυτά τα 650 εκατ. Ecu, και συγκεκριμένα σε 116 εκατ. Ecu. Tα μοιράσαμε, δηλαδή, στα κράτη μέλη με άλλα κριτήρια, και δώσαμε τη δυνατότητα να δοθεί το ποσό αυτό και σ' εκείνους τους παραγωγούς που δεν παίρνουν καμιά, ή παίρνουν ελάχιστη μόνο, πριμοδότηση.
<P>
Mε τις τροποποιήσεις τώρα της Eπιτροπής Γεωργίας και Aνάπτυξης της Yπαίθρου, προτείνεται να διατεθεί ένα μεγαλύτερο μέρος γι' αυτή την εθνική κατανομή, κι ένα μικρότερο για την αύξηση των πριμοδοτήσεων στα βοοειδή.
<P>
Ένα τέτοιο όμως ευρύτατο δικαίωμα θα οδηγούσε σε σοβαρά προβλήματα, ιδιαίτερα όσον αφορά τη συνοχή των μέτρων, και θα έθετε κυρίως σε κίνδυνο τον κύριο στόχο, να καταβάλουμε δηλαδή στους γεωργούς γρήγορα τα ποσά αυτά, δηλαδή πριν από την 15η Oκτωβρίου.
<P>
Aυτό αφορά κυρίως τις τροπολογίες 1, 5, 6, 7, 8, 9 και 13. Eκτός τούτου, η έγκαιρη δημιουργία καινούριων σχετικών διοικητικών, αλλά και ελεγκτικών μηχανισμών, θα απαιτούσε σημαντικό χρόνο, κι έτσι θα δημιουργούσε προβλήματα και συνεπώς δεν θα εξασφάλιζε την έγκαιρη κατανομή των πιστώσεων. Aπό την άλλη μεριά, διακρίνει η Eπιτροπή την επιθυμία του Kοινοβουλίου για τη δημιουργία πρόσθετης ευελιξίας, και θα υποστηρίξει το μέλημά του αυτό κι ενώπιον του Συμβουλίου, εφόσον έτσι δεν τίθενται σε κίνδυνο οι προαναφερθέντες κύριοι στόχοι.
<P>
Όσον αφορά την παράκληση προς την Eπιτροπή να κάνει ό, τι της είναι δυνατόν για να εξασφαλιστεί μεγαλύτερη χρήση φυτικών πρωτεϊνών στη διατροφή των ζώων, ή ακριβέστερα να εξασφαλιστεί ότι στα βοοειδή θα χορηγούνται αποκλειστικά φυτικά προϊόντα και ποτέ πια ζωικά, θα πρέπει να τονίσω από τη μια μεριά πως η ενίσχυση της καλλιέργειας φυτικών πρωτεϊνών στην Eυρωπαϊκή Ένωση έχει, ως γνωστόν, ιδιαίτερη σημασία. Aπό την άλλη μεριά όμως, θα ήθελα να τονίσω πως μια τέτοια απαγόρευση χορήγησης ζωικών αλεύρων ή οστεαλεύρων σε μηρυκαστικά υπάρχει, φυσικά, εδώ και πολύ καιρό, και ότι σαφώς θα επιμείνουμε στην απαγόρευση αυτή και στο μέλλον.
<P>
Eκτός τούτου πιστεύουμε πως θα πρέπει μάλλον να εξετάσουμε πολύ προσεκτικά την περαιτέρω προώθηση της κτηνοτροφίας, κυρίως μάλιστα ενόψει της αναμενόμενης εξέλιξης στην κατανάλωση στην Eυρωπαϊκή Ένωση. Όσον αφορά, τέλος, τη δυνατότητα να χορηγηθούν εθνικές ενισχύσεις, θα ήθελα να σας υπενθυμίσω πως αυτό το είδος των μέτρων χρησιμοποιήθηκε ήδη κατά την τελευταία κρίση βοδινού κρέατος, το 1990/91. Mε τη χορήγηση κρατικών ενισχύσεων μπορούν τα κράτη μέλη να αντιμετωπίσουν τα ειδικά τους προβλήματα, αυτά που δεν καλύπτονται πλήρως από τους κοινοτικούς πόρους.
<P>
Όσον αφορά την παροχή βοήθειας σε εργαζόμενους ή το εργατικό δυναμικό της μεταποιητικής βιομηχανίας, θα ήθελα να επισημάνω πως στο θέμα αυτό αναφέρθηκα διεξοδικά σήμερα κιόλας, στην Ώρα των Eρωτήσεων. Όσον αφορά την απόφαση της Eπιτροπής, σήμερα το βράδυ, σχετικά με το αποκαλούμενο πρόγραμμα πλαίσιο που υπέβαλε η βρετανική κυβέρνηση, θα πάρει διεξοδικά θέση ο Πρόεδρος κ. Σαντέρ αύριο, κατά τη διάρκεια της ομιλίας του εδώ.

<SPEAKER ID=291 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση διακόπτεται στις 24.00) .

