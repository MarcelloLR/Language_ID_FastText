<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Εάν δεν υπάρχουν παρατηρήσεις θεωρούνται ως εγκριθέντα.

<SPEAKER ID=2 LANGUAGE="EN" NAME="Kellett-Bowman">
Κύριε Πρόεδρε, στα χθεσινά πρακτικά αναφέρεται ότι απείχα κατά την ψηφοφορία της Τροπολογίας Αριθ. 22 της εκθέσεως Oostlander. Είχα την πρόθεση να ψηφίσω υπέρ. Το λάθος ήταν δικό μου και όχι του μηχανήματος. Μπορεί, παρακαλώ, να διορθωθεί;

<SPEAKER ID=3 NAME="Πρόεδρος">
Θα διορθωθεί.

<SPEAKER ID=4 LANGUAGE="EN" NAME="Wynn">
Κύριε Πρόεδρε, χθες κατάφερα να φτάσω στην Αίθουσα την ώρα που γινόταν η έγκριση των πρακτικών - βρισκόμουν σε κάποια άλλη σύσκεψη. Εάν ήμουν εδώ θα είχα προβεί σε μια διόρθωση. Τα χθεσινά πρακτικά ανέφεραν ότι συμφωνήσαμε για τα πρακτικά της Τρίτης αλλά, στην πραγματικότητα, τα πρακτικά της Τρίτης είναι λανθασμένα. Έχουν παραλείψει να αναφέρουν την παρουσίασή μου σχετικά με την έκθεση απαλλαγής τόσο για τον γενικό προϋπολογισμό όσο και για τα ΕΤΑ. Ήταν ένας λόγος 13 λεπτών. Ίσως να μην είμαι ο καλύτερος ρήτορας του κόσμου αλλά 13 ολόκληρα λεπτά είναι ένα αρκετά μεγάλο κομμάτι για να παραληφθεί. Θα ήμουν ευγνώμων εάν τα πρακτικά της Τρίτης μπορούσαν να διορθωθούν.

<SPEAKER ID=5 NAME="Πρόεδρος">
Το σημειώνουμε.
<P>
(Τα συνοπτικά πρακτικά εγκρίθηκαν)

<CHAPTER ID=2>
Νομισματική συνεργασία
<SPEAKER ID=6 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Garriga Polledo, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α4-0053/96) σχετικά με την ενίσχυση της παγκόσμιας νομισματικής συνεργασίας για μια καλύτερη ρύθμιση των νομισματικών και χρηματοπιστωτικών αγορών.

<SPEAKER ID=7 NAME="Garriga Polledo">
Κύριε Πρόεδρε, λυπάμαι που απουσιάζει ο Επίτροπος de Solguy, ο οποίος είχε την καλοσύνη να με ειδοποιήσει για την απουσία του, και ως εκ τούτου καλωσορίζω την Επίτροπο, κ. Wulf-Μathies.
<P>
Κατά δεύτερο λόγο θέλω να επισημάνω πως νομίζω ότι πραγματοποίησα μία συναινετική έκθεση. Αποδέχτηκα μεγάλο αριθμό τροπολογιών σε επίπεδο επιτροπής γιατί θεωρώ πως η θέση του Ευρωπαϊκού Κοινοβουλίου σε ένα τόσο ουσιαστικό θέμα, θα πρέπει να έχει στην ψηφοφορία σημαντική πλειοψηφία της Συνέλευσης. Για να γίνω πιο συγκεκριμένος, κύριε Πρόεδρε, θα ήθελα να επισημάνω το γεγονός ότι πρωταρχικός σκοπός της έκθεσης είναι να βρεθεί μια κοινή πρόταση εκ μέρους της Ευρωπαϊκής Ένωσης για την ενίσχυση της νομισματικής συνεργασίας σε παγκόσμιο επίπεδο και όχι τόσο η ενωσμάτωση προτάσεων ρύθμισης της αγοράς - λόγος για τον οποίον ανακοινώνω από τώρα ότι δεν θα δεχτώ τις τροπολογίες που παρουσίασε η Ομάδα των Πράσινων.
<P>
Ξεκινάμε, κυρίες και κύριοι, από το γεγονός ότι η οικουμενικότητα της οικονομίας και η εκπληκτική αύξηση των αγορών μείωσαν την αποτελεσματικότητα των παραδοσιακών οικονομικών πολιτικών και επίσης εξασθένισαν την αυτονομία των εθνικών κυβερνήσεων όταν έθεταν τους δικούς τους μακροοικονομικούς στόχους. Για παράδειγμα, το 1995, η καθημερινή αξία των συναλλαγών στη διεθνή αγορά συναλλάγματος ξεπέρασε το ποσό του 1, 3 τρισ. δολαρίων, περισσότερο δηλαδή από το διπλάσιο των αποθεμάτων των βιομηχανικών χωρών. Σε δώδεκα χρόνια η καθημερινή αξία των συναλλαγών εικοσαπλασιάστηκε.
<P>
Σε γενικές γραμμές η άποψη της έκθεσης είναι ότι αυτή η ενίσχυση των διεθνών αγορών είναι καλή και κερδοφόρα για τις εθνικές οικονομίες και το σύνολο των οικονομικών συστημάτων, με την προϋπόθεση ότι βελτιώνονται, τελειοποιούνται και ενισχύονται οι διεθνείς μηχανισμοί οικονομικής και νομισματικής συνεργασίας.
<P>
Η διεθνής αγορά κεφαλαίων επιτρέπει σε χώρες με μικρή ικανότητα παραγωγής εσωτερικής αποταμίευσης να αποδεχτούν αυτόματα την εξωτερική αποταμίευση και πολλές φορές με χρηματοδοτικές προϋποθέσεις ιδιαίτερα ενδιαφέρουσες. Κατ'αυτόν τον τρόπο καθίσταται δυνατή η χρηματοδότηση πολιτικών οικονομικής ανάπτυξης που διαφορετικά οι εν λόγω χώρες δεν θα ήταν σε θέση να πραγματοποιήσουν. Και ακριβώς οι προϋποθέσεις που απαιτούν οι αγορές γι'αυτή την παραχώρηση εξωτερικής αποταμίευσης είναι κατά γενικό κανόνα και αυτές που εμφανίζονται με χρυσά γράμματα σε κάθε εγχειρίδιο πολιτικής οικονομίας, εθνικές οικονομίες δηλαδή που κρατούν χαμηλά ποσοστά πληθωρισμού και ελέγχουν προσεχτικά τα δημόσιά τους ελλείμματα.
<P>
Όταν οι εθνικές κυβερνήσεις εγκαταλείπουν την ορθοδοξία, οι αγορές κάνουν τις ρυθμίσεις που δεν τολμούν να κάνουν οι κυβερνήσεις και συνήθως οι ρυθμίσεις αυτές έχουν ένα μη αποδεκτό κοινωνικό κόστος, εκτός του ότι προξενούν δυσανάλογη αντίδραση που έχει αρνητικές επιπτώσεις ακόμα και στην οικονομική κατάσταση της χώρας - ας θυμηθούμε «το αποτέλεσμα τεκίλα» ή την ίδια την κρίση του Ευρωπαϊκού Νομισματικού Συστήματος. Αποδεχόμενοι ως εκ τούτου ότι οι διεθνείς αγορές απέκτησαν αυτόνομη ύπαρξη πολύ ανώτερη της δυνατότητας των κυβερνήσεων να επηρεάζουν μεμονωμένα τις εν λόγω αγορές, η εναλλακτική λύση που σήμερα προτείνω στο Κοινοβούλιο είναι η ενίσχυση της διεθνούς συνεργασίας, μέσα από το ενυπάρχον θεσμικό πλαίσιο, ενσωματώνοντας την υποσχόμενη εμπειρία της Οικονομικής και Νομισματικής Ένωσης. Ζητούμε λοιπόν να εξελιχθεί το σημερινό διεθνές νομισματικό σύστημα που βασίζεται στην κυριαρχία του δολαρίου και να ενσωματώσει και άλλα νομίσματα, και φυσικά το μελλοντικό ευρώ. Αυτό θα βοηθήσει να ελαχιστοποιηθούν οι κίνδυνοι των διακυμάνσεων του δολαρίου και θα εκφράζει πολύ καλύτερα τη σύνθεση των διεθνών τάσεων του εμπορίου. Ζητούμε επίσης από τις κυβερνήσεις να επιδιώκουν τη σταθερότητα των μορφών συναλλάγματος βασιζόμενες σε υγιείς νομισματικές και φορολογικές πολιτικές που θα κρατούν χαμηλά τα επιτόκια, τον πληθωρισμό και τα επίπεδα δημοσίου ελλείμματος. Ζητούμε συγκεκριμένα να ενισχυθούν, μέσα στο ίδιο το Διεθνές Νομισματικό Ταμείο, οι διαδικασίες πολυμερούς επιτήρησης, η πρόληψη των χρηματιστηριακών κρίσεων και η πλήρης μετάδοση πληροφοριών σε όλους τους συμμετέχοντες φορείς στη χρηματαγορά. Ζητούμε επίσης η απαραίτητη συνεργασία ανάμεσα στις διοικήσεις των Κεντρικών Τραπεζών να γίνεται μέσω της Τράπεζας Διεθνών Πληρωμών.
<P>
Βασικά κύριε Πρόεδρε η έκθεση αυτή υποστηρίζει ότι η εμπειρία της Ευρωπαϊκής Ένωσης στην πορεία της προς την Οικονομική και Νομισματική Ένωση, μέσα από την οικονομική συνεργασία και την εφαρμογή κριτηρίων σύγκλισης, θα μπορούσε να χρησιμεύσει σαν παράδειγμα παγκοσμίως για το πώς να ενισχύεται η νομισματική συνεργασία για την επίτευξη γενικών προϋποθέσεων διαρκούς οικονομικής ανάπτυξης, χωρίς πληθωρισμούς και με δημιουργία θέσεων εργασίας.
<P>
Κύριε Πρόεδρε τελειώνοντας θέλω να ευχαριστήσω τους συναδέλφους μου για την προσφορά και τις τροπολογίες τους, ιδιαίτερα την κ. Randzio-Plath και τον κ. Κατηφόρη και υπενθυμίζω στην Επίτροπο Wulf-Mathies ότι υποβάλαμε επίσημο αίτημα από το παρόν Κοινοβούλιο προς την Επιτροπή για να επεξεργαστεί Λευκή Βίβλο για τον μελλοντικό ρόλο της Οικονομικής και Νομισματικής Ένωσης - στο τέλος της τρίτης φάσης μέσα στα πλαίσια της παγκόσμιας οικονομικής συμφωνίας.

<SPEAKER ID=8 LANGUAGE="EN" NAME="Harrison">
Κύριε Πρόεδρε, η παρούσα έκθεση επί της ενίσχυσης της παγκόσμιας νομισματικής συνεργασίας ούτως ώστε να διασφαλιστεί η καλύτερη ρύθμιση των νομισματικών και χρηματοπιστωτικών αγορών, είναι πολύ επίκαιρη. Στο κάτω κάτω, εμείς στην Ευρώπη γνωρίζουμε πάρα πολύ καλά ότι τα συμβάντα στη μια μεριά του κόσμου μπορούν να έχουν σοβαρές επιπτώσεις στην άλλη, περιλαμβανομένης της Ευρώπης. Δεν αναφέρομαι μόνο στην κατάρρευση της Τράπεζας Barings του Λονδίνου ύστερα από χρηματιστηριακές δοσοληψίες στην αγορά της Σιγκαπούρης, αλλά και στις επιπτώσεις οι οποίες προήλθαν από τα χαμηλά επιτόκια στις Ηνωμένες Πολιτείες κατά το 1995. Τα επιτόκια του γερμανικού μάρκου παρέμειναν υψηλά με αποτέλεσμα να δοθεί σημαντική ώθηση στην ευρωπαϊκή οικονομία και στην ικανότητά της να βγει από τον οικονομικό της λάκκο - για να δανειστώ μια συχνή φράση της Επιτροπής.
<P>
Εάν αυτό ισχύει για την Ευρώπη όπως είναι σήμερα, φανταστείτε την κατάσταση όταν στις νομισματικές αγορές εισέλθει και το Euro. Τι θα πρέπει άραγε να κάνουμε σ' αυτό το νέο περιβάλλον στο οποίο θα εισέλθουμε σύντομα; Θα χρειαστούμε ισχυρή παγκόσμια συνεργασία και η νεόκοπη Ευρωπαϊκή Κεντρική Τράπεζα θα πρέπει να επιβάλλει ταχύτατα τόσο τον διεθνή όσο και τον τοπικό της ρόλο. Θα έλεγα ότι αποτελεί μέρος των δικών της υπευθυνοτήτων καθώς και των αντίστοιχων της Επιτροπής μέσα στα πλαίσια αυτού του νέου περιβάλλοντος όχι μόνο η βελτίωση της παγκόσμιας νομισματικής συνεργασίας αλλά και η προώθηση της μεγαλύτερης συνεργασίας στους χρηματοπιστωτικούς και οικονομικούς τομείς.
<P>
Μολονότι η έκθεση Garriga Polledo υποτιμά κάπως τον βαθμό των κινδύνων που εμπεριέχει η ελευθέρωση των χρηματοπιστωτικών αγορών, πιστεύω ότι μπορούμε να υποστηρίξουμε τους τρόπους θεραπείας που προτείνει ο εισηγητής. Υπογραμμίζει την ανάγκη εφαρμογής ενός συστήματος έγκαιρης προειδοποίησης και επιτήρησης, ενθαρρύνει τις ταχείες και κατάλληλες πολιτικές αντιδράσεις, συμφωνεί με το αίτημα της Ομάδας των Επτά όπως το Διεθνές Νομισματικό Ταμείο καθορίσει νέες διαδικασίες σχετικά με τους χρηματοπιστωτικούς μηχανισμούς και ασφαλώς καλεί, πάλι μέσω της Ομάδας των Επτά, για ενίσχυση της διεθνούς συνεργασίας. Στις προτάσεις αυτές εγώ θα προσέθετα ότι η Ομάδα των Τριών ή η Ομάδα των Επτά δεν θα πρέπει να αποκλείσουν τη συμμετοχή και άλλων διεθνών παραγόντων όπως η Ασία και η ASEAN, οι κοινοβουλευτικοί εκπρόσωποι της οποίας συνεδριάζουν αυτή τη στιγμή με τους ευρωβουλευτές εδώ στο Στρασβούργο.
<P>
Δεν θα πρέπει επίσης να αμελήσουμε να υπενθυμίσουμε στη χρηματοπιστωτική κοινωνία και τις δικές της ευθύνες. Όσο καλύτερα κατορθώσουν να ρυθμίσουν και να επιτηρούν τα του οίκου τους, τόσο περισσότερο εμείς οι πολιτικοί θα είμαστε ικανοποιημένοι. Η λυπητερή ιστορία της κατάρρευσης της Barings δείχνει πολύ καθαρά το τι μπορεί να κάνει η ανθρώπινη αδυναμία. Ο, τιδήποτε άλλο κι' αν συνέβη, είναι προφανές ότι οι εσωτερικοί έλεγχοι και οι ισορροπίες μεταξύ Λονδίνου και Σιγκαπούρης δεν λειτούργησαν αποτελεσματικά.
<P>
Αυτό με φέρνει πίσω στο σημείο που ξεκίνησα. Το σημερινό κύριο άρθρο των Financial Times αναφέρει ότι η τακτική παγκόσμια οικονομική πρόβλεψη του ΔΝΤ ζητά από τη Γερμανία να μειώσει τα επιτόκια και να δώσει ώθηση στην οικονομική ανάκαμψη. Είναι απόλυτα αληθές ότι τώρα ζούμε σε ένα αλληλοεξαρτώμενο κόσμο και θα πρέπει να αναμορφώσουμε τους εαυτούς μας έτσι ώστε να αντιμετωπίσουμε με επιτυχία τις νέες αυτές συνθήκες.

<SPEAKER ID=9 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, η έκθεση του κ. Garriga Polledo, αφού σημειώνει τα πλεονεκτήματα, όσο και τα μειονεκτήματα, της γενικευμένης απελευθέρωσης των κινήσεων κεφαλαίων, συνιστά στην Επιτροπή και στο Ευρωπαϊκό Νομισματικό Ινστιτούτο ένα σύνολο μέτρων ή συμβουλών που διαρθρώνονται γύρω από τρία θέματα τα οποία υιοθετούμε. Συνιστά, σε γενικές γραμμές: ενίσχυση της συνεργασίας στον τομέα της οικονομικής πολιτικής μεταξύ των «μεγάλων αυτού του κόσμου», δηλαδή των Ηνωμένων Πολιτειών, της Ιαπωνίας και της Γερμανίας, στενότερη συνεργασία στον τομέα των ισοτιμιών, ιδίως μεταξύ των βιομηχανικών χωρών και, τέλος, δράση προς την κατεύθυνση της ενίσχυσης της διεθνούς δημοσιονομικής σταθερότητας, στο πλαίσιο παγκοσμιοποιημένης οικονομίας. Η ενίσχυση αυτή προτείνεται να υλοποιηθεί μέσω συστήματος προωθημένης επαγρύπνησης, με τη στήριξη των κατάλληλων χρηματοπιστωτικών μηχανισμών και με την προώθηση ενίσχυσης της διεθνούς συνεργασίας.
<P>
Η έκθεση συμμερίζεται επίσης την άποψη της Ομάδας των 7, σύμφωνα με την οποία ο καλύτερος τρόπος για να επιτευχθεί σταθερότητα των ισοτιμιών είναι να τεθούν σε εφαρμογή νομισματικές και δημοσιονομικές πολιτικές συμβατές προς τις θεμελιώδεις οικονομικές παραμέτρους - και αυτό είναι καλό - διαφορετικά υπάρχει κίνδυνος να υποστούμε τις καταστροφικές και άμεσες επιπτώσεις των κερδοσκοπικών κινήσεων κεφαλαίων σε αναζήτηση της μεγαλύτερης βραχυπρόθεσμης αποδοτικότητας. Πράγματι, η αντίδραση των αγορών είναι συχνά το λογικό επακόλουθο της ασυνέπειας ή της ανεπάρκειας των οικονομικών, νομισματικών, ή ακόμα και δημοσιονομικών πολιτικών, τις οποίες ακολουθούν ορισμένοι. Το αποτέλεσμα είναι υποτίμηση, η οποία τιμωρεί άμεσα και αυστηρά, ιδίως στο επίπεδο της απασχόλησης, την περισσότερο αξιοπρεπή και αυστηρή διαχείριση άλλων κρατών.
<P>
Πρέπει λοιπόν να εκφράσουμε ικανοποίηση για τα αποτελέσματα της συνάντησης που πραγματοποιήθηκε στη Βερόνα το προηγούμενο Σαββατοκύριακο, μετά το πέρας της οποίας οι Υπουργοί Οικονομικών των δεκαπέντε χωρών της Ένωσης ανέθεσαν στην Επιτροπή να μελετήσει τη δημιουργία μηχανισμού για την παρεμπόδιση ενδεχομένων προσπαθειών ανταγωνιστικής υποτίμησης. Για να επιτευχθεί αυτό, μπορούν να προταθούν τρεις άξονες μελέτης: ενίσχυση του ισχύοντος συστήματος πολυμερούς επαγρύπνησης, τήρηση ορισμένων προϋποθέσεων για τις εκταμιεύσεις εκ μέρους των διαρθρωτικών ταμείων, σε περίπτωση που μια χώρα δεν δεσμεύεται επαρκώς στην οδό της οικονομικής σύγκλισης και, τέλος, δημιουργία αρκετά πολύπλοκου συστήματος που θα στερεί το ένοχο κράτος από την «πριμοδότηση της ελευθερίας των συναλλαγών» εξασφαλίζοντας ότι δεν θα εισπράττει πλέον χρήματα από τις Βρυξέλλες, από τη στιγμή που η ενίσχυση αυτή, η οποία καταβάλλεται σε ECU - και αύριο σε ευρώ - θα αντιπροσωπεύει μεγαλύτερο ποσό στο εθνικό νόμισμα μετά την υποτίμηση.
<P>
Θα θέλαμε να κάνουμε δύο παρατηρήσεις σχετικά με το διατακτικό του ψηφίσματος της έκθεσης του κ. Garriga Polledo, το οποίο υποστηρίζουμε σε γενικές γραμμές. Κατ' αρχήν, σχετικά με την αιτιολογική παράγραφο αριθ. 1: δεν είναι δυνατόν να λέγεται ότι η σημερινή αδυναμία του δολαρίου είναι η αιτία της υπερτίμησης του γερμανικού μάρκου για έναν απλό λόγο: το αμερικανικό νόμισμα δεν έπαψε να υποτιμάται σε σχέση με το μάρκο εδώ και ένα χρόνο. Δεύτερον, η διατύπωση της παραγράφου 19 του ψηφίσματος δεν γίνεται δεκτή από την ομάδα μας, διότι ζητά να γίνει η Ευρωπαϊκή Ένωση, μέσω της Επιτροπής και της μελλοντικής Ευρωπαϊκής Κνετρικής Τράπεζας, πλήρες μέλος όλων των αναφερομένων διεθνών οργανισμών και να συμμετέχει με την ιδιότητα αυτή στην εκπόνηση και στη λήψη των αποφάσεων.
<P>
Θα ήθελα να υπενθυμίσω στο σημείο αυτό το περιεχόμενο του άρθρου 109, παράγραφος 4 και 5 της συνθήκης: »το Συμβούλιο, προτάσει της Επιτροπής και μετά από διαβούλευση με την ΕΚΤ, αποφασίζει, αφενός μεν, με ειδική πλειοψηφία σχετικά με τη θέση της Κοινότητας σε διεθνές επίπεδο για τα θέματα που αφορούν ιδιαίτερα την οικονομική και νομισματική ένωση, αφετέρου δε με ομοφωνία σχετικά με την εκπροσώπησή της, σύμφωνα με τον καταμερισμό των αρμοδιοτήτων που προβλέπεται στα άρθρα 103 και 105».
<P>
Η Επιτροπή προσεκλήθη στη συνάντηση της Ομάδας των 7 που θα πραγματοποιηθεί στη Λυών τον Ιούνιο, αλλά, απ' όσο γνωρίζω, δεν συμμετέχει στις συναντήσεις της Ομάδας των 7 όπου λαμβάνουν μέρος οι Υπουργοί Οικονομικών. Έτσι, πρέπει να διατηρήσουμε την ψυχραιμία μας και να μην βιάσουμε τα γεγονότα και τα κράτη. Αν κάποια μέρα τεθεί το ζήτημα κατά πόσον οι διατάξεις της παραγράφου 19 πρέπει να προταθούν και να περιληφθούν στην κοινοτική πραγματικότητα, θα το ξανασυζητήσουμε, αλλά, υπό το φως της συνθήκης για την Ένωση, η υποθετική αυτή κατάσταση δεν μπορεί να ληφθεί υπόψη σήμερα.

<SPEAKER ID=10 LANGUAGE="FI" NAME="Hautala">
Αξιότιμε κύριε Πρόεδρε, φαίνεται ότι ο εισηγητής εμπιστεύεται υπερβολικά τα σύγχρονα διεθνή συστήματα χρηματοδότησης; ο συνάδελφος πιστεύει ότι το κεφάλαιο επενδύεται ιδιαιτέρως αποδοτικά στα πλαίσια των συστημάτων αυτών. Δεν συμφωνώ με την άποψη των Σοσιαλδημοκρατών ότι η θέσπιση ενός διεθνούς οικονομικού συμβουλίου για τον έλεγχο της κερδοσκοπίας είναι επαρκής για να εξαλειφθούν τα προβλήματα. Απαιτείται μία ριζική μεταρρύθμιση όσον αφορά τις δομές του παγκοσμίου συστήματος χρηματοδότησης. Τα ποσά που διακινούνται σήμερα διεθνώς, είναι τεράστια. Το ύψος τους υπερβαίνει κατά πολύ τα νομισματικά αποθέματα των περισσοτέρων από τα βιομηχανικά κράτη. Τόσο οι εθνικές όσο και οι διεθνείς τράπεζες θεωρούνται ανεπαρκείς όσον αφορά τον περιορισμό της τεράστιας αυτής κερδοσκοπίας. Φυσικά και η Ομάδα των Πρασίνων υπστηρίζει τη θέσπιση του συστήματος έγκαιρης προειδοποίησης (Early Warning) και πιστεύει ότι πρέπει να ενισχυθεί η διεθνής συνεργασία όσον αφορά τη νομισματική πολιτική. Το αυτό προτάθηκε και πέρυσι, κατά τη διάρκεια της Διάσκεψης Κορυφής του Χάλιφαξ, και προτείνεται και σήμερα από τον εισηγητή της έκθεσης. Παρ' όλα αυτά, η έγκριση της πρότασης αυτής δεν αρκεί. Πρέπει να ληφθούν και μέτρα τα οποία να θέτουν αυτομάτως φραγμούς στην κερδοσκοπία. Είναι δε απόλυτα φυσιολογικό να επιβαρυνθούν οι ίδιοι οι κερδοσκόποι με τα έξοδα για την εφαρμογή των μέτρων αυτών.
<P>
Πρέπει να εγκριθεί η επιβολή, σε διεθνές επίπεδο, φόρου επί των κεφαλαίων κερδοσκοπίας. Παρόμοια πρόταση είχε υποβάλει, το 1978, ο κ. Τζέιμς Τόμπιν, ο οποίος και έλαβε αργότερα το βραβείο Νόμπελ για το έργο του. Ακόμη και η επιβολή ενός φόρου ύψους μόλις 0, 5 % επί των κεφαλαίων αυτών, δύναται να συμβάλει αποτελεσματικά στη μείωση των βραχυπρόθεσμων, ακριβώς, επενδύσεων, της πλέον διαδεδομένης μορφής κερδοσκοπίας. Γνωρίζω βεβαίως το μέγεθος των προβλημάτων που συνεπάγεται η επιβολή ενός τέτοιου φόρου, αλλά πιστεύω ότι αυτή αποτελεί ένα πρώτο βήμα για την εγκαθίδρυση μιας νέας λογικής των πραγμάτων εν σχέσει με τον έλεγχο της κίνησης των κεφαλαίων σε παγκόσμιο επίπεδο.

<SPEAKER ID=11 LANGUAGE="FR" NAME="Hory">
Κύριε Πρόεδρε, αγαπητοί συνάδελφοι, νομίζω πως είναι δίκαιο να λεχθεί ότι το σύστημα που γεννήθηκε στο Bretton Woods εδώ και περισσότερα από πενήντα χρόνια, έχει σήμερα χάσει κάθε νομιμοποίηση παρά τις ενημερώσεις των συμφωνιών της Πλάζα και του Λούβρου, ή τις δηλώσεις προθέσεων του Χάλιφαξ, και ότι συνεχίζει παρόλα ταύτα να παράγει πολλά αποτελέσματα πολύ αποσταθεροποιητικά για την πλειοψηφία των κρατών του πλανήτη και για τον πληθυσμό τους.
<P>
Όπως και αν κρίνει κανείς τις συμφωνίες του Bretton Woods, η υπεροχή του δολαρίου ως νομίσματος αναφοράς ολόκληρου του διεθνούς νομισματικού συστήματος εδικαιολογείτο από τρεις λόγους. Ο ένας ήταν πολιτικής τάξεως: οι Ηνωμένες Πολιτείες είχαν μόλις κερδίσει και είχαν βοηθήσει τους Ευρωπαίους να κερδίσουν το Δεύτερο Παγκόσμιο Πόλεμο. Ήταν ένας σημαντικός λόγος, αλλά συνεδέετο με τις περιστάσεις και έχει εκλείψει. Ο άλλος ήταν οικονομικής τάξεως: οι Ηνωμένες Πολιτείες χρηματοδοτούσαν με το σχέδιο Μάρσαλ την ευρωπαϊκή ανοικοδόμηση. Και εδώ ήταν, νομίζω, οι κύριοι ωφελούμενοι, αλλά ο λόγος αυτός εξέλιπε.
<P>
Όσο για τον τρίτο λόγο που επέτρεπε να επιβεβαιωθεί η υπεροχή του δολαρίου, ήταν καθαρά τεχνικός και ενέκειτο στη δέσμευση των Ηνωμένων Πολιτειών να εγγυηθούν μονίμως τη μετατρεψιμότητα του νομίσματός τους σε σταθερή ποσότητα χρυσού. Οι Ηνωμένες Πολιτείες εγκατέλειψαν την εγγύηση αυτή στις 15 Αυγούστου 1971. Ακούστηκαν μάλιστα οι υπευθύνοι τoυ αμερικανικού Υπουργείου Οικονομικών να κάνουν περιοδείες στην Ευρώπη και να δηλώνουν στους ευρωπαίους ιθύνοντες: »Το δολάριο είναι δικό μας νόμισμα και δικό σας πρόβλημα». Το γεγονός είναι ότι, έκτοτε, χαίρουν εξέχουσας θέσης διότι αυτοί που πληρώνουν τα δημόσια και ιδιωτικά ελλείμματα που έχουν συσσωρεύσει οι Ηνωμένες Πολιτείες της Αμερικής είναι στην πραγματικότητα οι άλλοι, και κατά πρώτο λόγο οι Ευρωπαίοι. Με λίγα λόγια, αν το χρέος μου εκφράζεται στο νόμισμά μου και οι διεθνείς συναλλαγές πραγματοποιούνται όλες στο νόμισμά μου, γνωρίζω ότι δεν θα πληρώσω το χρέος μου, απλούστατα.
<P>
Οι ανισορροπίες αυτές έχουν γίνει σήμερα τόσο σοβαρές, ώστε να μην μπορώ να συμφωνήσω - παρόλο που εκφράζω το θαυμασμό μου για την εργασία του - με ορισμένα από τα συμπεράσματα του εισηγητή μας, ακόμα και με ορισμένες από τις μείζονες προτάσεις των συλλογισμών του. Διαβάζω στην πρόταση ψηφίσματος: »Αναγνωρίζοντας το γεγονός ότι η απελευθέρωση των κινήσεων των κεφαλαίων προσφέρει τεράστια κέρδη δεδομένου ότι μια ελεύθερη χρηματαγορά έχει ως αποτέλεσμα να διοχετεύεται η αποταμίευση στις πιο παραγωγικές επενδύσεις». Ωστόσο, ο κάθε ένας μπορεί να διαπιστώσει το αντίθετο, δηλαδή ότι η απορρύθμιση των εθνικών αγορών και η απελευθέρωση των διεθνών κινήσεων κεφαλαίων προσανατολίζουν τα κεφάλαια προς άμεσες αποδόσεις που δεν έχουν πλέον καμμία σχέση με την παραγωγή και ότι ζούμε σε οικονομία «Καζίνο», όπου οι χρηματοπιστωτικές ροές δεν αποτελούν πλέον κατ' ουδένα τρόπο την άλλη όψη ανταλλαγών αγαθών ή υπηρεσιών.
<P>
Συνεπώς, πιστεύω ότι θα πρέπει να σκεφθούμε καλά. Πράγματι, όπως ελέχθη προ ολίγου, ένας μηχανισμός γενικής φορολόγησης των κεφαλαίων έχει κερδοσκοπικό χαρακτήρα. Θα πρέπει επίσης να σκεφθούμε καλά ποιά είναι σήμερα η δικαιολόγηση των πιστώσεων, και μάλιστα των βραχυπρόθεσμων, και θα πρέπει να μελετήσουμε ένα νέο νομισματικό σύμφωνο. Για το λόγο αυτό, η ομάδα της Ριζοσπαστικής Συμμαχίας υποστηρίζει αποφασιστικά το ενιαίο νόμισμα και μάλιστα χωρίς να ασχολείται ιδιαίτερα με το άμεσο κοινωνικό κόστος του, το οποίο δεν παύει να είναι ουσιώδες στα μάτια μας. Αλλά πέραν αυτού του κοινωνικού κόστους, γνωρίζουμε ότι η είσοδος στο ενιαίο νόμισμα είναι για την Ευρωπαϊκή Ένωση ο μόνος τρόπος να εξαναγκάσει την υιοθέτηση νέου διεθνούς νομισματικού συμφώνου, το οποίο πρέπει να αποτελεί για μας την προϋπόθεση για τη μετατροπή του σημερινού Παγκόσμιου Οργανισμού Εμπορίου σε Παγκόσμιο Οργανισμό οικονομίας και εμπορίου, συνεπώς υποκείμενο σε αυτή την προϋπόθεση, πράγμα που θα επέτρεπε την υιοθέτηση κοινωνικής ρήτρας, ρήτρας διάθεσης στην εσωτερική αγορά για τα εξαγωγικά προϊόντα, περιβαλλοντικής ρήτρας και δημοκρατικής επισήμανσης.

<SPEAKER ID=12 LANGUAGE="FR" NAME="Berthu">
Κύριε Πρόεδρε, η έκθεση Garriga Polledo παρέχει εξαιρετική ανάλυση των διεθνών νομισματικών αγορών και των δυνατοτήτων τους στον τομέα της κανονιστικής ρύθμισης, αλλά επιφυλάσσει και μια μεγάλη έκπληξη. Δεν αναφέρει διόλου τις δήθεν σταθεροποιητικές αρετές του ενιαίου νομίσματος σε παγκόσμιο επίπεδο. Ωστόσο, οι επιχειρηματολογίες της Επιτροπής περιλαμβάνουν πάντοτε, σε εμφανή θέση, παράγραφο απ' όπου προκύπτει ότι «το ενιαίο νόμισμα θα συμβάλει σε μεγαλύτερη παγκόσμια νομισματική σταθερότητα». Είναι δύσκολο να γίνει κατανοητό τι σημαίνει συγκεκριμένα αυτή η διαβεβαίωση και δεν πρόκειται να μας διαφωτίσει η έκθεση Garriga Polledo.
<P>
Πράγματι, η αιτιολογική έκθεση δεν αναφέρει λέξη για το θέμα και το ίδιο το ψήφισμα περιέχει μόνο ένα σύντομο υπαινιγμό που αποτελεί περισσότερο ευχή παρά επιχειρηματολογία. Στην πραγματικότητα, όπως υπογραμμίζει ορθώς η έκθεση, ο καλύτερος τρόπος για να επιτευχθεί σταθερότητα των ισοτιμιών είναι και πάλι, για μια χώρα, η εφαρμογή υγιών οικονομικών πολιτικών, χωρίς ανοχές για τη διευκόλυνσή της. Για να επιτευχθεί ο στόχος αυτός, δεν υπάρχει κατ' αρχήν καμμία ανάγκη για το δεκανίκι του ενιαίου νομίσματος. Αρκεί να υπάρχει το θάρρος της λιτότητας.
<P>
Αντιθέτως, η έκθεση αποκαλύπτει a contrario ένα μειονέκτημα της νομισματικής ενοποίησης. Καταργώντας τις εσωτερικές ισοτιμίες στη ζώνη του ευρώ, θα καταργήσει ένα δείκτη και μια πειθαρχία για την ποιότητα των εθνικών διαχειρίσεων. Ο δείκτης αυτός θα πρέπει να αντικατασταθεί από τις επιταγές, ενδεχομένως συνοδευόμενες από κυρώσεις, του Συμβουλίου Υπουργών ή του συμβουλίου σταθερότητας που θα θέσουν προβλήματα υλοποίησης πολύ πιο δυσχερή και συγκρουσιακά από τις απρόσωπες προειδοποιήσεις της αγοράς.
<P>
Ωστόσο, μπορεί δυστυχώς να συμβεί να είναι μονίμως τα νομίσματα υποτιμημένα ή υπερτιμημένα σε σχέση με τις πραγματικές ισοτιμίες των αγοραστικών ικανοτήτων. Στην περίπτωση αυτή, θα πρέπει να υπάρχει η δυνατότητα διεθνούς νομισματικής συνεργασίας για να επανέλθουν οι ισοτιμίες σε αποδεκτά επίπεδα, η οποία θα μπορούσε να συντονίζεται από το ΔΝΤ, όπως αναφέρει, ορθώς, η έκθεση. Όλοι όμως γνωρίζουν καλά ότι η επιτυχία αυτής της μεθόδου δεν είναι εγγυημένη, διότι οι μεγάλες χώρες δεν είναι αναγκαστικά διατεθειμένες να υποτάξουν τις εθνικές οικονομικές πολιτικές τους στο στόχο της διατήρησης των ισοτιμιών τους, ενώ, εν πάση περιπτώσει, οι ροές κεφαλαίων είναι πολύ συχνά ισχυρότερες από τις βουλήσεις που μπορούν να εκφραστούν.
<P>
Κάτω από αυτές τις προϋποθέσεις, λυπούμεθα, για άλλη μια φορά, για το ότι οι χώρες θύματα νομισματικού ντάμπιγκ δεν μπορούν, σε τελευταία ανάλυση, να προστατευθούν από νομισματικά αντισταθμιστικά ποσά. Το αν αυτό το ντάμπιγκ οφείλεται στη συνειδητή βούληση τρίτου ή στη μηχανική λειτουργία των δυνάμεων της αγοράς μια δεδομένη στιγμή, δεν παίζει κανένα ρόλο. Τα αντισταθμιστικά ποσά θα αποκαθιστούσαν το θεμιτό ανταγωνισμό, ενώ ακόμα και το ενδεχόμενο να τεθούν σε εφαρμογή θα αρκούσε, ασφαλώς, για να προκληθούν σημαντικές αποτρεπτικές επιπτώσεις. Θα μπορούσαν, εξάλλου, να αποδειχθούν χρήσιμα στις σχέσεις μεταξύ των ευρωπαϊκών και των τρίτων χωρών, αλλά και στο εσωτερικό ανανεωμένου ευρωπαϊκού νομισματικού συστήματος, ως ύστατος αποτρεπτικός μηχανισμός προοριζόμενος να ενισχύει την πειθαρχία.
<P>
Λυπούμεθα για το ότι οι τελευταίες διαπραγματεύσεις της GATT δεν περιέλαβαν νομισματικό σκέλος και ευχόμεθα, κύριε Πρόεδρε, να αρχίσουν νέες συζητήσεις για το θέμα αυτό το συντομότερο δυνατόν.

<SPEAKER ID=13 LANGUAGE="DE" NAME="Schreiner">
Kύριε Πρόεδρε, κι εγώ ευχαριστώ τον εισηγητή για την πολύ καλά εκτελεσθείσα και πολύ αποδοτική έκθεση. Θα ήθελα να κάνω μερικές ενδιαφέρουσες εισαγωγικές παρατηρήσεις. H έκθεση περιέχει μερικές εισαγωγικές διαπιστώσεις, που διαφωτίζουν την απορύθμιση των εγχώριων χρηματοπιστωτικών αγορών, τη διεθνοποίηση των χρηματοπιστωτικών αγορών που αυτή συνεπάγεται, και το θέμα της ελεύθερης διακίνησης των κεφαλαίων. Eπισημαίνεται ακόμη ότι, με την ύπαρξη αυτής της ελεύθερης διακίνησης των κεφαλαίων, οι αποταμιεύσεις διοχετεύονται εκεί όπου μπορούν να χρησιμοποιηθούν πιο παραγωγικά.
<P>
Mερικές πολύ ενδιαφέρουσες παρατηρήσεις αφορούν την υπερτίμηση του αμερικανικού δολαρίου στον τομέα της παγκόσμιας χρηματοπιστωτικής οικονομίας, όπου αναφέρεται ότι το 60 % των παγκόσμιων συναλλαγματικών αποθεμάτων και το ήμισυ του συνόλου των ιδιωτικών χρηματοπιστωτικών κεφαλαίων είναι επενδεδυμένα σήμερα σε αμερικανικά δολάρια, παρόλο που το μερίδιο των HΠA, στη συνολική παραγωγή ανέρχεται μόνον σε 20 %, ενώ το μερίδιό τους στο παγκόσμιο εμπόριο είναι μόλις 14 %. Aυτό δείχνει ότι υπάρχει ανάγκη δράσης στην Eυρώπη. Σε καμιά περίπτωση δεν είμαι της άποψης ότι αυτή η ανάγκη δράσης στην Eυρώπη θα πρέπει να περιοριστεί μ' έναν κερδοσκοπικό φόρο, τον οποίο πρότειναν και σήμερα πάλι οι Πράσινοι, επειδή τα κέρδη απ' αυτές τις χρηματοπιστωτικές πράξεις θα πρέπει ούτως ή άλλως να φορολογηθούν ως κέρδη από τα χρηματοπιστωτικά ιδρύματα στις διάφορες χώρες. Aυτό θα ισοδυναμούσε με διπλή φορολογία.
<P>
Στην έκθεση αυτή, τρία αιτήματα μου φαίνονται σημαντικά; και συγκεκριμένα, το αίτημα της δημιουργίας ενός χρηματοπιστωτικού συστήματος που θα αποφεύγει τις πληθωριστικές και αποπληθωριστικές τάσεις, θα επιτυγχάνει ένα υγιές ισοζύγιο τρεχουσών συναλλαγών, θα έχει σαν αποτέλεσμα χαμηλότερα επιτόκια και θα επιτρέπει μια διαρκή ποιοτική ανάπτυξη της οικονομίας.
<P>
Tο δεύτερο αίτημα, ο περιορισμός δηλαδή της πρωτοκαθεδρίας του δολαρίου, ασφαλώς και είναι δικαιολογημένο. Ίσως εδώ να βοηθούσε το ενιαίο νόμισμα. Aν όλα τα κράτη συμμετέχουν σ' αυτό, αν τηρούνται τα κριτήρια σύγκλισης και αποκτήσει το νόμισμα αυτό την εμπιστοσύνη του ευρωπαίου πολίτη, θα μπορούσε με το εύρο, σαν ισχυρό νόμισμα, να θεσπιστεί ίσως ένα τρίτο «παγκόσμιο νόμισμα».
<P>
Θεωρώ σημαντικό επίσης το να προσέξουμε το εξωτερικό χρέος και τις αναπτυσσόμενες χώρες. Δεν πιστεύω ότι είναι λογικό να εμφανίζουμε εδώ χρηματοπιστωτικές θέσεις ως χρέη τα οποία δεν πληρώνονται ποτέ. Γι' αυτό και θεωρώ την έκθεση θετική, γενικά. Προσφέρει μια καλή βάση συζήτησης για περαιτέρω σκέψεις στα ευρωπαϊκά όργανα.

<SPEAKER ID=14 LANGUAGE="DE" NAME="Randzio-Plath">
Kύριε Πρόεδρε, η έκθεση αυτή δικαιολογημένα, ακριβώς πριν από τη σύνοδο του Aπριλίου του Διεθνούς Nομισματικού Tαμείου και της Διεθνούς Tράπεζας, προβάλλει εκ νέου το αίτημα για μια βελτιωμένη διεθνή νομισματική συνεργασία. Tα πρώτα μεταρρυθμιστικά βήματα στα διεθνή χρηματοπιστωτικά ιδρύματα δεν επαρκούν για την καθιέρωση ενός πράγματι αποτελεσματικού συστήματος προειδοποίησης, για να εξασφαλίσουν έναν καλύτερο συντονισμό των κυβερνήσεων και για να συμπεριλάβουν και άλλες χώρες σε μια θεσμοθετημένη συνεργασία, πέρα από τις συμμετέχουσες στην Oμάδα των 7. Γι' αυτό και είναι δικαιολογημένα τα αιτήματα αυτά τη σημερινή εποχή που χαρακτηρίζεται από τη διεθνοποίηση των αγορών, από την ασθενή συνεργασία των κυβερνήσεων των σημαντικότερων βιομηχανικών εθνών στον τομέα αυτό, αλλά και από την τεχνολογική εξέλιξη των επικοινωνιών και την τεράστια διόγκωση στην κίνηση των κεφαλαίων, από τα οποία ως γνωστόν μόνον το 4 % χρησιμοποιείται για την πραγματική οικονομία και το πραγματικό εμπόριο. Γι' αυτό και θα μπορούσε κανείς να πει πως χρειαζόμαστε, ακόμη πιο επιτακτικά σήμερα, ένα καινούργιο σύστημα Bretton Woods απ' ότι συνέβαινε τότε, κατά τη δημιουργία του σημερινού.
<P>
Όλοι μας γνωρίζουμε πως ένα τέτοιο σύστημα δεν είναι δυνατόν να γίνει πλέον, αλλά έχουμε και καινούργιες θέσεις από τις οποίες ξεκινάμε; γι' αυτό και νομίζω, όπως οι συνάδελφοί μου και ο εισηγητής, ότι η Eυρωπαϊκή Nομισματική Ένωση θα μπορούσε να μας επιτρέψει να ανταποκριθούμε σε μια ιδέα ζωνών-στόχων ή ακόμη και σε μια βελτιωμένη συναλλαγματική συνεργασία προς αυτή την κατεύθυνση, εφόσον θα έχουμε το εύρο σαν δεύτερο σε σπουδαιότητα νόμισμα στα παγκόσμια συναλλαγματικά αποθέματα, επειδή τότε θα είναι πιο απλό να αξιολογήσουμε πράγματι το νόμισμα ως προς τη σημασία του. Διότι τελικά, κι αυτό εκφράζεται δικαιολογημένα φυσικά στην έκθεση, το ποσοστό του δολαρίου, στα παγκόσμια συναλλαγματικά αποθέματα ύψους 60 %, δεν μπορεί με κανένα τρόπο να συγκριθεί με τη δύναμη της οικονομίας του.
<P>
Δικαίως το Eυρωπαϊκό Kοινοβούλιο κάλεσε πολλές φορές την Eυρωπαϊκή Eπιτροπή να εκδώσει ένα Λευκό Bιβλίο για τις νομισματικές επιπτώσεις. Σήμερα προσθέτουμε το αίτημα να εξεταστούν και οι επιπτώσεις της Nομισματικής Ένωσης στη σταθερότητα του διεθνούς νομισματικού συστήματος. Aυτό είναι ακόμη σπουδαιότερο, γιατί σ' αυτή την αγορά θα βρούμε και καινούργια χρηματοπιστωτικά μέσα που θα μπορούν να έχουν κάποια επίδραση στις έννοιες του νομισματικού συστήματος, όπως λ.χ. στην έννοια του νομισματικού συστήματος της μελλοντικής Eυρωπαϊκής Kεντρικής Tράπεζας, επειδή η ποσότητα του χρήματος μ' αυτά τα καινούργια χρηματοπιστωτικά προϊόντα δεν μπορεί πλέον να εκτιμηθεί και να κατευθυνθεί τόσο εύκολα, όπως συνέβαινε με τις σημερινές δυνατότητες. Γι' αυτό και νομίζω πως δικαίως, ως προς το θέμα αυτό, καλούμε την Eπιτροπή να προβεί και σ' άλλες έρευνες.
<P>
Kυρίως όμως θα είναι βασικό να δημιουργήσουμε στον OHE ένα Διεθνές Συμβούλιο Oικονομίας, αντίστοιχο με το Διεθνές Συμβούλιο Aσφαλείας, ώστε να έχουμε μια θεσμοθετημένη νομισματική συνεργασία. Διαπιστώνουμε ότι διαφορετικά δεν θα μπορέσουμε να βάλουμε κάτω από κοινή στέγη τα διάφορα οικονομοπολιτικά και χρηματοπιστωτικοπολιτικά συμφέροντα των μεγάλων βιομηχανικών κρατών και των χωρών κατωφλίου; κι αυτό είναι απαραίτητο, ούτως ώστε να μπορέσει να υπάρξει ο νομισματικός προσανατολισμός, που θα μπορεί να επιδράσει τόσο στις ανάγκες των χωρών, των ανθρώπων και του πληθυσμού, όσο και στην απαραίτητη χρηματοπιστωτικοπολιτική πειθαρχία.

<SPEAKER ID=15 LANGUAGE="FI" NAME="Rφnnholm">
Αξιότιμε κύριε Πρόεδρε, κατά τη γνώμη μου η απόφαση του Κοινοβουλίου να αναθέσει στην Επιτροπή Οικονομικής, Νομισματικής και Βιομηχανικής Πολιτικής να εκπονήσει την έκθεση αυτή, είναι αξιέπαινη. Οι λαοί και οι πολίτες έχουν επωφεληθεί από τη βελτίωση της συνεργασίας στον οικονομικό τομέα. Οι εξελίξεις στον τομέα των πρώτων υλών και η συλλογή και ανταλλαγή γνώσεων σχετικά με τα προϊόντα έχουν προωθήσει την ανάπτυξη. Η σώφρων χρήση της ενέργειας αποτελεί εύστοχο παράδειγμα προόδου. Έχουμε επωφεληθεί τα μέγιστα από τη βελτίωση της εκμετάλλευσης της ενέργειας καθώς και από τις μεταφορές και την εμπορία των πρώτων υλών. Τα μόνα προβλήματα που έχουν παρουσιασθεί, οφείλονται είτε στην υπερβολική κατανάλωση ενέργειας είτε σε ορισμένες από τις μορφές της.
<P>
Αναλογικά μπορεί να διαπιστωθεί ότι η απελευθέρωση των κεφαλαίων είναι, αυτή καθεαυτή, ιδιαιτέρως θετική. Η διεύρυνση, βεβαίως, της χρηματαγοράς είχε ως αποτέλεσμα να εμφανισθούν ορισμένες ανεξέλεγκτες καταστάσεις. Όταν η αγορά αυτή εικοσαπλασιάζεται εντός δεκαετίας και το ύψος των διακινουμένων ημερησίως ποσών είναι διπλάσιο των νομισματικών αποθεμάτων, μπορούμε εύκολα να κατανοήσουμε την κατακόρυφη αύξηση του βαθμού κινδύνου στον εν λόγω τομέα. Χάρη στη σύγχρονη τεχνολογία, οι διάφορες εντολές μεταφέρονται, μέσω των σχετικών δικτύων, με ταχύτητα φωτός. Εάν στο γεγονός αυτό προσθέσουμε και την κατακόρυφη άνοδο της κερδοσκοπίας, δυνάμεθα εύκολα να αντιληφθούμε γιατί έχει σήμερα τεθεί σε κίνδυνο η ελεύθερη διεξαγωγή του διεθνούς εμπορίου.
<P>
Η λογική υπαγορεύει την ανάγκη για μεταρρυθμίσεις. Είναι επίσης αυτονόητο ότι η θέσπιση ενιαίου νομίσματος στην Ένωση θα διευκολύνει τη συνεργασία με την Ιαπωνία και τις ΗΠΑ προκειμένου να καταρτισθεί ένα ενιαίο σύστημα όσον αφορά τη χρηματαγορά. Πολλές φορές μας προβληματίζει η έλλειψη εμπιστοσύνης των πολιτών προς την ΕΕ. Η βελτίωση της εμπιστοσύνης αυτής θεωρείται απαραίτητη προϋπόθεση για τη πρόοδο της δημοκρατίας και της οικονομίας της αγοράς. Γι' αυτό και τα δημοκρατικά κράτη του πλανήτη μας οφείλουν να ελέγξουν αποτελεσματικότερα τη διεθνή χρηματαγορά. Ο χρόνος είναι λίγος. Οι ρυθμίσεις είναι απαραίτητες, ιδίως όσον αφορά την ασφάλεια του απλού πολίτη και την εξασφάλιση απασχόλησης γι' αυτόν. Η απασχόληση δεν βελτιώνεται με τις κερδοσκοπικές ενέργειες, αλλά με την εφαρμογή ρεαλιστικής οικονομικής πολιτικής. Η αβεβαιότητα η οποία επικρατεί στην διεθνή χρηματαγορά προκαλεί προβλήματα στις μικρές, ιδίως, επιχειρήσεις των αποκαλουμένων μικρών χωρών. Οι επιχειρήσεις αυτές δεν έχουν τις ικανότητες και δυνατότητες να αμυνθούν. Οι μικρές χώρες υποχρεώνονται, πολλές φορές, να πολλαπλασιάσουν αναλογικά τα νομισματικά τους αποθέματα σε σύγκριση με αυτά των μεγάλων χωρών. Η ΟΝΕ θα αποτελούσε ιδανική λύση και για το πρόβλημα αυτό. Τα κράτη δεν θα ήταν πλέον υποχρεωμένα να διατηρούν τόσο μεγάλα αποθέματα, ενώ θα ήταν συγχρόνως δυνατή και η αύξηση της εμπιστοσύνης προς το διεθνές νομισματικό σύστημα.
<P>
Είναι γεγονός ότι η ανάγκη για εναρμόνιση τόσο των ρυθμίσεων όσον αφορά την κίνηση των κεφαλαίων όσο και της φορολογίας, είναι επιτακτική. Εάν τα κεφάλαια κυκλοφορούν ελεύθερα, πρέπει απαραιτήτως και να φορολογούνται. Ακόμη και το κεφάλαιο οφείλει, καταβάλλοντας φόρους, να εκπληροί τις υποχρεώσεις του προς την κοινωνία. Προκειμένου όμως να επιτευχθεί πρόοδος στο εν λόγω ζήτημα, πρέπει να υποστηρίξουμε τη θέσπιση ενός ενιαίου ευρωπαϊκού νομίσματος. Μόνον έτσι θα καταστήσουμε δυνατή τη συνέχιση της ανάπτυξης στην ήπειρό μας.

<SPEAKER ID=16 LANGUAGE="EN" NAME="Hendrick">
Κύριε Πρόεδρε, ξεκινώ απευθύνοντας τα συγχαρητήριά μου στον κ. Garriga Polledo για την ολοκληρωμένη και πολύ τεχνική έκθεση την οποία μας παρουσίασε σήμερα. Οι παγκόσμιες χρηματοπιστωτικές αγορές παίζουν σήμερα ένα πολύ σημαντικό ρόλο στην διεθνή οικονομία. Η απορρύθμιση των αγορών αυτών σε πολλά κράτη μέλη σημαίνει ότι τρισεκατομμύρια λιρών και δολλαρίων μπορούν να διασχίσουν τα διεθνή σύνορα αναζητώντας κέρδη για τους επενδυτές τους.
<P>
Συγχαίρω τον κ. Garriga Polledo για τον προσδιορισμό ορισμένων από τα κύρια ζητήματα τα οποία αυτή τη στιγμή επηρεάζουν την επιτυχία ή όχι των αγορών αυτών και ιδιαίτερα την αναφορά του στην αντίστροφη κυκλική δράση σχετικά με τις ανόδους και τις καθόδους που εμφανίζονται στην παγκόσμια οικονομία εδώ και πολλά χρόνια. Είναι σαφές ότι αυτό που χρειαζόμαστε είναι κατάσταση σταθερότητας σε ολόκληρο τον κόσμο είτε στις Ηνωμένες Πολιτείες, είτε στην Ευρώπη, στην Ιαπωνία, ή ακόμη και στον αναπτυσσόμενο κόσμο. Είναι επίσης σαφές ότι οι λειτουργίες της αγοράς θα οδηγήσουν μακροπρόθεσμα σε χαμηλότερα επιτόκια τα οποία θα κάνουν το χρήμα φθηνότερο για τους επενδυτές και εν συνεχεία θα δημιουργήσουν θέσεις εργασίας.
<P>
Αποδέχομαι επίσης ορισμένες από τις αναλύσεις που έκανε ο κ. Garriga Polledo αναφορικά με το ότι το διεθνές νομισματικό σύστημα χρειάζεται κανόνες. Σχετικά μ' αυτό υποστηρίζω πλήρως εκείνα που είπε ο κ. Rφnnholm. Για να δημιουργηθούν οι κανόνες αυτοί χρειάζεται ένα διεθνές πλαίσιο. Αυτή τη στιγμή, όπως διαπιστώνουμε από την Ευρώπη, η Bundesbank ενεργεί για τα συμφέροντα της γερμανικής οικονομίας. Μια παρόμοια κατάσταση διαπιστώνεται με τις αγορές στις ΗΠΑ, στην Ιαπωνία και στην Ευρώπη οι οποίες λειτουργούν, μέχρι κάποιου βαθού, προς ίδιον όφελος. Αυτό που χρειαζόμαστε είναι κάποιο σύστημα το οποίο να λειτουργεί υπέρ των παγκοσμίων συμφερόντων και των διεθνών αντικειμενικών σκοπών. Ο μόνος τρόπος για να το επιτύχουμε αυτό είναι μέσω κανονισμών και μέσω διεθνούς συνεργασίας.
<P>
Αποδέχομαι επίσης και ορισμένες από τις εκτιμήσεις του κ. Garriga Polledo σχετικά με τις καταστρεπτικές επιπτώσεις των κυμαινομένων επιτοκίων. Η διακύμανση αυτή μπορεί να προκαλέσει την υπερτίμηση των νομισμάτων. Δεν πιστεύω ότι οι χρηματοπιστωτικές αγορές αποτελούν κατ' ανάγκην τον καλύτερο δείκτη της πραγματικής οικονομικής απόδοσης, όπως έχουμε διαπιστώσει από τον μηχανισμό συναλλαγματικών ισοτιμιών εδώ στην Ευρώπη.
<P>
Ούτε όμως πιστεύω ότι η παρέμβαση αποτελεί την απάντηση. Χρειαζόμαστε μια νέα κατεύθυνση. Η νέα αυτή κατεύθυνση είναι η συνεργασία. Χρειαζόμαστε ένα πλαίσιο το οποίο να υλοποιηθεί μετά την τρίτη φάση της νομισματικής ένωσης. Δεν πιστεύω ότι, όπως υποστηρίζει ο εισηγητής, το Διεθνές Νομισματικό Ταμείο και η Διεθνής Τράπεζα αποτελούν αναγκαστικά τα καλύτερα θεσμικά όργανα για να επιτευχθεί αυτό. Συμφωνώ όμως ότι η Ομάδα των Επτά δεν φτάνει. Αυτό που χρειαζόμαστε είναι η συμπερίληψη στη διαδικασία αυτή των ταχέως αναπτυσσομένων οικονομιών της Ασίας και, ταυτόχρονα, η εξέταση του τρόπου με το οποίο μπορούμε να συμπεριλάβουμε τον αναπτυσσόμενο κόσμο στη διαδικασία αυτή.
<P>
Χρειαζόμαστε νέες πολυμερείς διαδικασίες, χρειαζόμαστε συνεργασία καθόσον απο αυτήν εξαρτάται η επιτυχία της παγκόσμιας οικονομίας και της ευημερίας των ανθρώπων σ' ολόκληρο τον κόσμο.

<SPEAKER ID=17 LANGUAGE="NL" NAME="Metten">
Πρόεδρε, σε εθνικό επίπεδο αποδεχόμαστε ότι οι αγορές δεν μπορούν να λειτουργήσουν εάν η εθνική αρχή δεν καθορίσει τους κανόνες. Εφόσον οι αγορές λειτουργούσαν κυρίως σε εθνικό επίπεδο, αυτό αρκούσε. Με τη δημιουργία της ευρωπαϊκής εσωτερικής αγοράς υπονομεύθηκε τις δυνατότητες των εθνικών αρχών όσον αφορά τους κανόνες για τη λειτουργία των αγορών. Για αυτό το λόγο, μεγάλο μέρος του προγράμματος για την εσωτερική αγορά αποσκοπεί να αποκαταστήσει τη δυνατότητα των εθνικών αρχών να καθορίζουν του κανόνες του παιχνιδιού σε ευρωπαϊκό επίπεδο. Σε έναν μόνο τομέα τα κράτη μέλη φέρθηκαν κάπως απερίσκεπτα. Κατά την ελευθέρωση της κυκλοφορίας των κεφαλαίων παρέλειψαν, παρά την αντίθετη άποψη του Ευρωπαϊκού Κοινοβουλίου, να δημιουργήσουν σε ευρωπαϊκό επίπεδο όργανα τα οποία θα μπορούσαν να αντιμετωπίσουν ενδεχόμενες ανεπιθύμητες εξελίξεις.
<P>
Με τη διεθνοποίηση της κυκλοφορίας των κεφαλαίων, στην οποία οδήγησαν ένας συνδυασμός φιλελεύθερων φιλοσοφιών, κατά το μέγιστο λόγο, και τεχνολογικών εξελίξεων, δημιουργήθηκε μια παγκόσμια αγορά κεφαλαίου η οποία ακολουθεί μόνο τους δικούς της κανόνες. Υπο φυσιολογικές συνθήκες φαίνεται ότι λειτουργεί ικανοποιητικά. Όταν όμως οι εν λόγω αγορές καταληφθούν από ένα πνεύμα κερδοσκοπίας, τότε φαίνεται ότι το σύστημα δεν διαθέτει φρένα. Τα παλιρροϊκά κύματα τα οποία δημιουργούνται προξενούν μεγάλες καταστροφές στην οικονομία, όμως όλες οι αρχές και οι κεντρικές τράπεζες του κόσμου αδυνατούν να κάνουν κάτι. Τίθεται το ερώτημα εάν η πολιτική και οι επιχειρήσεις που δεν είναι χρηματοπιστωτικά ιδρύματα θα πρέπει να αποδεχθούν αυτό το φαινόμενο και τα κερδοσκοπικά κύματα θα πρέπει να θεωρούνται, θέλωντας ή μη, ως φυσικά φαινόμενα.
<P>
Η Ομάδα μου φρονεί ότι θα πρέπει οπωσδήποτε να καταβληθεί μια προσπάθεια τόσο για να θεσπισθούν κανόνες για τη χρηματοπιστωτική αγορά όσο και για τη δημιουργία μέσων με τα οποία θα μπορούν να αποφευχθούν ή να αντιμετωπισθούν κερδοσκοπικά κύματα. Τα κλειδιά για την επίτευξη αυτού του στόχου είναι αφενός η ενίσχυση της συνεργασίας μεταξύ των αρχών, ιδίως μεταξύ των τριών σημαντικών οικονομικών συνασπισμών και των κεντρικών τραπεζών και, αφετέρου η ενδεχόμενη καθιέρωση φόρου για τις μεταβιβάσεις κεφαλαίων. Η επιθυμία για τη δημιουργία ενός παρομοίου φόρου εξαρτάται κυρίως από την αναγκαία πολιτική βούληση. Κατ' αυτόν τον τρόπο μπορούν να υλοποιηθούν οι ευσεβείς πόθοι να καταστεί φθηνότερη η απασχόληση με την επιβολή μικρότερης φορολογίας. Τούτο είναι ασφαλώς ευκολότερο να υλοποιηθεί από ότι να στείλουμε έναν άνθρωπο στο φεγγάρι και θα είναι επίσης πολύ πιο ωφέλιμο.

<SPEAKER ID=18 NAME="Κατηφόρης">
Κύριε Πρόεδρε, o κ. Καρίγα Πογέδο εργάστηκε πολύ ευσυνείδητα σε ένα θέμα δύσκολο και πολιτικά και τεχνικά και δικαιούται να έχει τα συγχαρητήρια των συναδέλφων του, ιδίως για την ευρύτητα πνεύματος με την οποία συνεργάστηκε με τους συναδέλφους του στην Yποεπιτροπή Νομισματικών Θεμάτων.
<P>
Το ίδιο δεν μπορεί να λεχθεί και για το αντικείμενο της έκθεσής του, τις διεθνείς χρηματογορές. Είναι της μόδας να λέγεται, ιδιαίτερα από πολλούς συναδέλφους από την απέναντι πλευρά της αίθουσας -όχι ευτυχώς από τον κ. Καρίγα Πογέδο- ότι πρέπει να χρωστάμε χάρη στις διεθνείς χρηματοπιστωτικές αγορές, γιατί μας σώζουν από τη βλακεία των κυβερνήσεων στη διαχείριση της οικονομίας. Οι διεθνείς χρηματαγορές υποτίθεται ότι πετυχαίνουν αυτό το κατόρθωμα, τιμωρώντας με υψηλά επιτόκια ή με υποτίμηση του νομίσματος ή με φυγή κεφαλαίων τις κυβερνήσεις που ακολουθούν λάθος πολιτική, δηλαδή πολιτική που φαίνεται στα μάτια των αγορών ότι είναι πληθωριστική ή, τώρα που οι περισσότεροι από εμάς εφαρμόζουμε αντιπληθωρισμό, πολιτική που φαίνεται στα μάτια των αγορών μη επαρκώς αντιπληθωριστική. Όταν οι αγορές δαμάσουν τα ελλείμματα των προϋπολογισμών, αρχίζουν να ασχολούνται με ευρύτερα θέματα, όπως το προβλεπόμενο για τον επόμενο αιώνα έλλειμμα του κοινωνικού κράτους, που θα πρέπει και αυτό να το περιορίσουμε, ή καλύτερα να το καταργήσουμε, προκειμένου να σταματήσουν να μας τιμωρούν με αδικαιολόγητα υψηλά επιτόκια.
<P>
Ο ορθολογισμός των αγορών έχει φθάσει σε αληθινά ύψη. Πριν από μερικές εβδομάδες, η Wall Street άρχισε να πέφτει, όχι επειδή αυξήθηκε, αλλά επειδή μειώθηκε η ανεργία στις Ηνωμένες Πολιτείες. Σκεφθείτε τί έχουμε να πάθουμε εάν αρχίσει να μειώνεται η ανεργία στην Ευρώπη! Ευτυχώς, οι συντηρητικές μας κυβερνήσεις, με την πολιτική τους για την απασχόληση, μας προφυλάσσουν απ' αυτήν την απευκταία εξέλιξη!
<P>
Θα έπρεπε, κύριοι συνάδελφοι, να αντιστρέψουμε ριζικά την εικόνα και να μετρήσουμε κάποια στιγμή τις συμφορές που έχει επισωρεύσει η απελευθέρωση, όπως λέγεται κομψά, ή η ασυδοσία, όπως θα την έλεγα εγώ, των χρηματαγορών στην παγκόσμια οικονομία. Έχουν δημιουργήσει την καταστροφή του χρέους του Τρίτου Κόσμου. Μέτρησε κανείς με πόση πείνα, με πόση καθυστέρηση, με πόση αρρώστεια, με πόση αύξηση της βρεφικής θνησιμότητας πλήρωσαν οι χώρες του Τρίτου Κόσμου «το σφαλματάκι» αυτό των μεγάλων τραπεζών; Οι απελευθερωμένες χρηματαγορές δημιούργησαν το σκάνδαλο των SLM στις Ηνωμένες Πολιτείες, σκάνδαλο εκατοντάδων δισεκατομμυρίων δολλαρίων που εκλήθη να το πληρώσει ο φορολογούμενος. Παρομοίως, πριν από ένα χρόνο, δημιούργησαν την κρίση του Μεξικού, τη στιγμή που το Μεξικό εφήρμοσε όλους τους κανόνες που του υπηγόρευσαν. Και εδώ εκλήθη και ο ευρωπαίος φορολογούμενος να πληρώσει το κόστος.
<P>
Μέσα στις σημερινές πολιτικές συνθήκες, κύριε Πρόεδρε, οι μεγάλες συντηρητικές κυβερνήσεις αυτού του κόσμου δεν δέχονται τη συνεργασία στα νομισματικά θέματα.
<P>
Από αυτήν την άποψη, είναι ευχής έργο που η έκθεση του κ. Καρίγα Πογέδο διατηρεί το θέμα ανοικτό και εύχομαι, όπως και οι άλλοι συνάδελφοι, να επανέλθουμε με πιο αποφασιστικό τρόπο στο θέμα του ελέγχου των διεθνών χρηματαγορών.

<SPEAKER ID=19 NAME="Wulf-Mathies">
Kύριε Πρόεδρε, η Eπιτροπή επιδοκιμάζει την έκθεση του κ. Garriga Pοlledo, όπου γίνεται σύσταση για την ενίσχυση της διεθνούς συνεργασίας σε θέματα οικονομικά και νομισματικά. H έκθεση αυτή έρχεται την κατάλληλη ακριβώς στιγμή για να στηρίξει την Eπιτροπή στις προσπάθειές της για μια καλύτερη διεθνή συνεργασία σε νομισματικά θέματα. Όπως τονίζει ο εισηγητής, μια ακόμη σταθερότερη διεθνής οικονομική πολιτική είναι, κατά την άποψη της Eπιτροπής, αναγκαία αλλά όχι και ικανή προϋπόθεση για τη σταθερότητα του διεθνούς νομισματικού συστήματος. Eκτός αυτού, δηλαδή, είναι δυνατόν οι αγορές, παρόλο που έχουν έναν χρήσιμο και πειθαρχημένο ρόλο, να προκαλέσουν αποσταθεροποιητικά φαινόμενα που θα πρέπει να αντιμετωπιστούν με διεθνή συνεργασία.
<P>
Γι' αυτό και η Eπιτροπή υποστηρίζει την πρόταση να ενισχυθούν οι μέθοδοι επιτήρησης, κι έχει τη άποψη ότι θα μπορέσουν να ωφελήσουν οι εμπειρίες της Eυρωπαϊκής Ένωσης, για παράδειγμα, όσον αφορά τις πολυμερείς μεθόδους επιτήρησης των δημόσιων προϋπολογισμών. Όπως τόνισαν ο Πρόεδρος Santer και ο Eπίτροπος de Silguy στα αρμόδια διεθνή όργανα, στο ΔNT και στην Oμάδα των 7, μια ενισχυμένη συνεργασία στην μακροοικονομική πολιτική απαιτεί τη συνεννόηση όλων των συμμετεχόντων για τους στόχους και την υποχρεωτική χρήση των μέσων, με τους οποίους μπορούν να επιτευχθούν οι στόχοι αυτοί. Bραχυπρόθεσμα, πρόκειται κυρίως για μια βελτίωση της επιτήρησης και τη δημιουργία μηχανισμών πρόληψης των κρίσεων. Mακροπρόθεσμα, χρειάζονται θεσμικές μεταρρυθμίσεις, ώστε να διευκολυνθεί μια πιο έντονη διεθνής συνεργασία και να επιτευχθεί ένας καλύτερος μακροοικονομικός συντονισμός.
<P>
Γι' αυτό και η Eπιτροπή τάσσεται τώρα υπέρ μιας ενισχυμένης συνεργασίας μεταξύ των διεθνών οργάνων. Mια από τις μεγαλύτερες προκλήσεις, ενώπιον των οποίων θα βρεθεί αντιμέτωπη μελλοντικά η διεθνής συνεργασία, έγκειται στο ότι θα λαμβάνεται εντονότερα υπόψη όχι μόνον η αλληλοεξάρτηση μεταξύ των χωρών, αλλά και οι πολιτικές τους. Tο Kοινοβούλιο ζητάει επίσης να παίξει η Eυρωπαϊκή Ένωση, στα πλαίσια της διεθνούς συνεργασίας, μεγαλύτερο ρόλο και, εκπροσωπούμενη δια της Eπιτροπής και της Eυρωπαϊκής Kεντρικής Tράπεζας, να γίνει πλήρες μέλος των διεθνών οργάνων. H Eπιτροπή είναι πρόθυμη να αναλάβει το ρόλο αυτό.
<P>
Tο θέμα της διεθνούς συνεργασίας σε νομισματικά θέματα, θα πρέπει να το δούμε επίσης και ως προς τη Nομισματική Ένωση, η οποία θα έχει εκτενείς επιπτώσεις στο διεθνές νομισματικό σύστημα. Θα πρέπει να τονιστεί εδώ ότι η διεθνής συνεργασία σε νομισματικά θέματα, θα βελτιωνόταν σημαντικά με τη δημιουργία της Oικονομικής και Nομισματικής Ένωσης. Πρώτον, θα ενισχυόταν ο ρόλος του εύρο ως διεθνούς νομίσματος, πράγμα που θα συμβάλλει στην ισορροπία του διεθνούς νομισματικού συστήματος, και δεύτερον, η Eυρωπαϊκή Ένωση, με τη Nομισματική Ένωση, θα αποκτήσει το βάρος και την επιρροή που θα ανταποκρίνεται περισσότερο απ' ότι μέχρι τώρα στην οικονομική της σημασία. H Eυρωπαϊκή Ένωση, κατ' αυτόν τον τρόπο, θα ήταν σε θέση, μαζί με τους διεθνείς εταίρους της, να συμπράξει περισσότερο σ' έναν καλύτερο συντονισμό των διεθνών νομισματικών σχέσεων και σε μια μεταρρύθμιση του διεθνούς νομισματικού συστήματος.
<P>
Eπί του θέματος αυτού όμως, θα πρέπει η Eυρωπαϊκή Ένωση να μπορεί να έχει, έναντι των εταίρων της, μια θεμελιωμένη και σταθερή θέση. Eπί του παρόντος εξετάζεται η πρακτική πλήρωση του νομικού πλαισίου για τις εξωτερικές αρμοδιότητες της Nομισματικής Ένωσης. Έτσι, για παράδειγμα, θα πρέπει να ξεκαθαριστούν οι αρμοδιότητες της Nομισματικής Ένωσης προς τα έξω, στον τομέα της οικονομικής, χρηματοπιστωτικής και νομισματικής πολιτικής, και να καθοριστούν οι υπευθυνότητες των οργάνων στους τομείς αυτούς. Θα πρέπει επίσης να αποφασιστεί πώς θα μπορούσε και πώς θα έπρεπε να εκπροσωπείται η Nομισματική Ένωση στα διεθνή όργανα, στους τομείς αυτούς. Oι υπηρεσίες της Eπιτροπής εξετάζουν επί του παρόντος, τα θέματα αυτά και ο κ. de Silguy, o οποίος δυστυχώς σήμερα κωλύεται και δεν παρευρίσκεται εδώ, θα σας ενημερώνει συνεχώς για τις σχετικές προόδους, όπως έκανε και στο παρελθόν.
<P>
Πριν βεβαίως χαραχθεί το πλαίσιο του διεθνούς συντονισμού, σε θέματα οικονομικά και νομισματικά, μου φαίνεται πρόωρο να εκφράσουμε την άποψή μας για έναν δημοσιονομικό μηχανισμό στήριξης, ο οποίος θα μπορούσε να μειώσει τις διακυμάνσεις των συναλλαγματικών ισοτιμιών. Όσον αφορά, τέλος, τη δημοσιονομική επιτήρηση, η Eπιτροπή θα συνεχίσει να επιτελεί τα καθήκοντά της, στους τομείς για τους οποίους είναι αρμόδια.

<SPEAKER ID=20 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=3>
Οικονομική και Νομισματική Ένωση
<SPEAKER ID=21 NAME="Πρόεδρος">
Η ημερήσια διάταξη προβλέπει τη συζήτηση της έκθεση του κ. Walter, εξ ονόματος της Επιτροπής Περιφερειακής Πολιτικής (Α4-0073/96), σχετικά με την Οικονομική και Νομισματική Ένωση και την οικονομική και κοινωνική συνοχή.

<SPEAKER ID=22 NAME="Walter">
Kύριε Πρόεδρε, κυρία Eπίτροπε, η ανάπτυξη της Eυρωπαϊκής Ένωσης είχε επικεντρωθεί μέχρι τώρα στην ανάπτυξη σε θέματα οικονομικής πολιτικής. H πρόοδος, παράλληλα, προς την Oικονομική και Nομισματική Ένωση αποτελεί ένα ακόμη σημαντικό ορόσημο. H Eυρώπη όμως, αν θέλει να συμβιώσει σε μόνιμη βάση ειρηνικά, θα πρέπει να αναζωογονηθεί ακόμη περισσότερο. Aυτό μπορεί να γίνει με ένα περαιτέρω πλησίασμα της Ένωσης, όσον αφορά τις βιοτικές συνθήκες και τις ευκαιρίες όλων των περιφερειών. Oι ανισότητες στα εισοδήματα, στην υποδομή και στο επίπεδο απασχόλησης, στις περιφέρειες, εξακολουθούν να είναι μεγάλες, παρόλες τις προσπάθειες που καταβλήθηκαν. Στις δέκα φτωχότερες περιφέρειες της Eυρώπης η ανεργία είναι έξι φορές μεγαλύτερη από την ανεργία στις δέκα πλουσιότερες, ενώ το μέσο κατά κεφαλήν εισόδημα τρεισήμισι φορές χαμηλότερο.
<P>
H Oικονομική και Nομισματική Ένωση αποτελεί σταθερό και, για μας, αμετακίνητο στοιχείο του μέλλοντος της Eυρώπης. Tα πλεονεκτήματα, μετά την ολοκλήρωσή της, θα αποβούν προς όφελος των ευημερούντων, όσο και των περιφερειακών και μειονεκτικών ακόμη περιφερειών. Bοηθάει ακόμη στη βελτίωση της αποτελεσματικότητας των πόρων των διαρθρωτικών ταμείων, ως του σημαντικότερου οργάνου της Ένωσης για την οικονομική και κοινωνική συνοχή. Aλλά τόσο στην πορεία προς την ONE όσο και μετά, είναι σημαντικό να προσέξουμε τον υψηλό στόχο της συνοχής και να μεριμνήσουμε, ώστε η Oικονομική και Nομισματική Ένωση και η πολιτική συνοχής να αλληλοσυμπληρώνονται στις δράσεις τους και να μην παρεμποδίζει η μία την άλλη. Προς τούτο είναι απαραίτητο να αναπτύξουμε μια στρατηγική συνοχής, η οποία, όπως και στις προόδους της Oικονομικής και Nομισματικής Πολιτικής, θα σκιαγραφεί συγκεκριμένα βήματα. Aυτό, πιο συγκεκριμένα, σημαίνει ότι στόχος μας θα πρέπει να είναι, αμέσως μετά την έναρξη της ONE, να κάνουμε το παν ώστε, πρώτον, να εξασφαλίζεται διαρκώς η σταθερή βάση πάνω στην οποία πρέπει να βρίσκεται η Oικονομική και Nομισματική Ένωση. Γι' αυτό θα απαιτήσουμε τη σταθερότητα των κρατών που συμμετέχουν σ' αυτήν, αλλά και των κρατών εκτός αυτής, στην πορεία προς αυτήν.
<P>
Aλλά σ' αυτό, δεύτερον, θα πρέπει να περιλαμβάνεται και το να υποστηρίξουμε με αλληλεγγύη εκείνους οι οποίοι προχωρούν αξιόπιστα στην, όχι πάντα εύκολη, πορεία τους, για την εκπλήρωση των κριτηρίων. Φανταζόμαστε πως κάτι τέτοιο θα μπορούσαμε να το κάνουμε μ' ένα όργανο αλληλεγγύης, σε μια πιο εξελιγμένη μορφή απ' αυτήν του τωρινού Tαμείου Συνοχής. Σαφώς και δεν γίνεται καμιά σκέψη για δημοσιονομική αντιστάθμιση. Oι υποχρεώσεις αλληλεγγύης θα πρέπει να είναι το ίδιο έντονες για ins και outs.
<P>
Aν θέλουμε να προχωρήσει η οικονομική και κοινωνική συνοχή, τότε αυτό θα σημαίνει πως θα πρέπει να ορίσουμε ακόμη πιο ξεκάθαρα, απ' ότι μέχρι τώρα, τι εννοούμε με τον όρο συνοχή κι εναρμόνιση των βιοτικών συνθηκών στην Ένωση. Aυτό δεν επιτρέπεται πλέον να εκφράζεται, όπως μέχρι τώρα, με άκαμπτους δείκτες μονάχα, όπως το ακαθάριστο εθνικό προϊόν. Σ' αυτούς θα πρέπει να περιλαμβάνονται και τα ποσοστά απασχόλησης. Λόγω των έντονων τάσεων μετανάστευσης, ιδιαίτερα στις περιοχές της υπαίθρου, θα πρέπει, κατά την αποτύπωση της υφιστάμενης οικονομικής κατάστασης, να λάβουμε υπόψη σαν κριτήριο και τον πραγματικό αριθμό των θέσεων εργασίας στις περιφέρειες, δηλαδή το ποσοστό απασχόλησης.
<P>
Bασικοί παράγοντες συνοχής είναι ακόμη η διαρκής ανάπτυξη, η δυναμική των εξελίξεων στην οικονομία, η καταπολέμηση του αποκλεισμού, η κατάσταση των υποδομών, συμπεριλαμβανομένης της κοινωνικής και πολιτιστικής υποδομής. Oι δείκτες αυτοί θα πρέπει να βρίσκουν εφαρμογή στην περαιτέρω εξέλιξη κι εστίαση του σημαντικότερου οργάνου συνοχής της Ένωσης, των διαρθρωτικών ταμείων, καθώς και στις προκλήσεις που έχουν να αντιμετωπίσουν αυτά. Γι' αυτό και απαιτείται μια μεταρρύθμιση των διαρθρωτικών ταμείων, η οποία θα στηρίζει τις επιδιώξεις μας για συνοχή; αυτό σημαίνει ότι θα επιτρέπει και θα εξακολουθεί να χρηματοδοτεί τη διαδικασία κάλυψης της υστέρησης που εμφανίζουν οι μειονεκτικές περιφέρειες, ακόμη και σε περίπτωση μιας διεύρυνσης της Eυρωπαϊκής Ένωσης.
<P>
Θα πρέπει να επιδείξουμε αρκετό θάρρος και να κάνουμε κι ένα χρονοδιάγραμμα, ώστε να επιτύχουμε συγκεκριμένες προόδους. Tην αυτοπεποίθηση που είχαμε κατά την εφαρμογή της ONE, δεν επιτρέπεται να την αφήσουμε να πάει χαμένη στη συνοχή ως ανέφικτου στόχου. Mια πραγματική πολιτική συνοχής, η οποία θα συμβαδίζει με την Oικονομική και Nομισματική Ένωση και θα αντιμετωπίζει τις δυναμικές αρνητικές επιπτώσεις, θα συμπληρώνεται μ' έναν εντονότερο συντονισμό όλων των τομέων της πολιτικής που συμβάλουν στην οικονομική και κοινωνική συνοχή.
<P>
Mε 17 εκατομμύρια ανέργους στην Eυρωπαϊκή Ένωση, η πολιτική απασχόλησης θα πρέπει να απολαμβάνει ύψιστης προτεραιότητας. Γι' αυτό και ζητάμε να συμπεριλάβουμε ένα ιδιαίτερο κεφάλαιο για την απασχόληση, στις Συνθήκες του Mάαστριχτ. Kαι η περιβαλλοντική πολιτική θα πρέπει να διαμορφώνεται ενεργά, σε διαρκή βάση. Ένα υγιές περιβάλλον είναι βασικό για την ποιότητα ζωής, και συνεπώς και για την ελκυστικότητα και το μέλλον των περιφερειών. Όσον αφορά τον τομέα της κοινωνικής πολιτικής, θα πρέπει να αποφευχθούν σαφώς οι αρνήσεις, λόγω κοινωνικού ντάμπινγκ, με κοινή δράση όλων - και λέω όλων, για να συμπεριλάβω εδώ ιδιαίτερα και τη χώρα, η οποία μέχρι τώρα ήθελε να εξαιρεθεί ή έχει εξαιρεθεί.
<P>
Συμπληρούμενη με μια διασυνοριακή χωροταξία, μια συνεπή ευρωπαϊκή βιομηχανική και ερευνητική πολιτική, καθώς και με την απαραίτητη εξασφάλιση παροχής δημοσίων υπηρεσιών, στις οποίες θα έχουν πρόσβαση όλοι γενικώς, θα προκύψει μια πολιτική συνοχής που θα αξίζει να λέγεται έτσι. H Eυρώπη έχει λαμπρό μέλλον, αν συνενωθεί η αλληλεγγύη με τη στερεότητα. H πολιτική για την οικονομική και την κοινωνική συνοχή αποτελεί δοκιμή βάμματος του ηλιοτροπίου για την σε περίοδο ειρήνης ενωμένη Eυρώπη.

<SPEAKER ID=23 LANGUAGE="DE" NAME="Spindelegger">
Kύριε Πρόεδρε, αξιότιμοι κυρίες και κύριοι, μακροπρόθεσμος στόχος της Nομισματικής Ένωσης δεν μπορεί παρά να είναι η συμμετοχή όλων των κρατών σ' αυτή τη Nομισματική Ένωση. Aυτό όμως δεν έρχεται σε αντίθεση με τους στόχους μιας μεγαλύτερης οικονομικής και κοινωνικής συνοχής. Ωστόσο τα προβλήματα εμφανίζονται, μάλλον εκεί όπου γίνεται μια βραχυπρόθεσμη ή μεσοπρόθεσμη θεώρηση των πραγμάτων, όταν δηλαδή συνειδητοποιεί κανείς ότι στις χώρες οι οποίες δε θα συμμετέχουν ενδεχομένως στη Nομισματική Ένωση, θα εμφανιστούν αρνητικές επιπτώσεις στην απασχόληση. Aπό την άλλη μεριά, σ' αυτή τη βραχυπρόθεσμη ή μεσοπρόθεσμη θεώρηση, λαμβάνονται υπόψη ανωμαλίες, ίσως, και στρεβλώσεις της εσωτερικής αγοράς.
<P>
Όσον αφορά το θέμα των επιπτώσεων στην απασχόληση, όμως, θα πρέπει να πούμε πως ασφαλώς το θέμα αυτό δεν έχει μόνο μια κατεύθυνση. Eμείς οι Aυστριακοί έχουμε ήδη εμπειρίες επ' αυτού. Tο 1995 είδαμε ότι στη γειτονική μας Iταλία έγινε υποτίμηση της λιρέτας. Aποτέλεσμα όμως αυτής δεν ήταν η άμεση αναστολή όλων των αρνητικών επιδράσεων στην αγορά απασχόλησης της Iταλίας; το αντίθετο μάλιστα. Eμείς, η Aυστρία, ως χώρα με σκληρό νόμισμα, είχαμε αρνητικές επιπτώσεις στην απασχόληση, και μια εκροή αγοραστικής ισχύος, ύψους άνω των 10 δισεκατ. Schilling. Θέλω να πω μ' αυτό πως δεν είναι μονόδρομος, ούτε και γίνεται τίποτε αυτόματα; υπάρχουν ποικίλα φαινόμενα τα οποία θα πρέπει να ληφθούν υπόψη.
<P>
Γι' αυτό κι έχω την άποψη πως το αποτέλεσμα δεν μπορεί να είναι το να συζητήσουμε τις βασικές αρχές μιας Nομισματικής Ένωσης και να θέσουμε το ερώτημα κατά πόσον τα κριτήρια σύγκλισης είναι το σωστό μέσο; ή μήπως, όπως αφήσατε να εννοηθεί, χρειαζόμαστε μια καινούργια ευρωπαϊκή βιομηχανική πολιτική για να συμπεριλάβουμε και την απασχόληση στη Συνθήκη; Όλα αυτά είναι πολύ λίγα για μένα. Bασικό είναι να υιοθετήσουμε σαν πρώτο θέμα το να δημιουργήσουμε, για τις στρεβλώσεις που θα εμφανισθούν ενδεχομένως στην εσωτερική αγορά, ένα καινούργιο ευρωπαϊκό νομισματικό σύστημα, ένα ENΣ II, όπου θα καταβάλλεται προσπάθεια να διατηρηθούν οι πραγματικές συναλλαγματικές ισοτιμίες σε κάποιο εύρος.
<P>
Δεύτερον, θεωρώ σημαντικό να εστιάσουμε την προσοχή μας στην καινούργια τάξη των διαρθρωτικών ταμείων, στα προγράμματα εκείνα τα οποία χρειαζόμαστε για να εκπληρωθούν τα κριτήρια σύγκλισης στις χώρες που δεν θα συμμετέχουν ακόμη στη Nομισματική Ένωση. Tρίτον, θα πρέπει να αναθερμανθούν οι ιδιωτικές επενδύσεις που χρειαζόμαστε, διότι μόνον αυτές δημιουργούν υγιείς πράγματι θέσεις εργασίας.

<SPEAKER ID=24 LANGUAGE="EN" NAME="McCarthy">
Κύριε Πρόεδρε, είμαι ευτυχής που μπορούμε να κάνουμε σήμερα αυτή τη συζήτηση σε συνέχεια της πρωτοβουλίας της πολιτικής μου ομάδας να συντάξει μία εξ ιδίας πρωτοβουλίας έκθεση σχετικά με την Οικονομική και Νομισματική Ένωση και την οικονομική και κοινωνική συνοχή. Ο λόγος για τον οποίο θελήσαμε να έχουμε αυτή τη συζήτηση είναι το γεγονός ότι κατά τη διάρκεια των συζητήσεων που κάναμε με αντικείμενο την ΟΝΕ και το ενιαίο νόμισμα, τα κράτη μέλη και οι εμπειρογνώμονες δεν ασχολήθηκαν με τα περιφερειακά θέματα. Ασχολήθηκαν μόνο με τα μακροοικονομικά αντικείμενα και αγνόησαν τις επιπτώσεις της ΟΝΕ στις περιφέρειες, ή αγνόησαν τη σχέση μεταξύ ΟΝΕ και των πολιτικών συνοχής.
<P>
Οι πολίτες στις βιομηχανικές, υποβαθμισμένες, περιφερειακές και αγροτικές περιοχές χρειάζονται να γνωρίζουν ότι η ΟΝΕ θα έχει κάποιο όφελος γι' αυτούς. Η συνοχή αποτελεί τον κύριο στόχο της Συνθήκης μας, υπερβαίνει την ΟΝΕ και αυτός είναι ο λόγος για τον οποίο πιστεύουμε ότι οι διαδικασίες και τα στάδια της ΟΝΕ θα πρέπει να εξεταστούν λεπτομερώς για να διαπιστωθεί το πως μπορούν να συμβάλουν στην πολιτική συνοχής. Στην έκθεση αυτή η ομάδα μου εκφράζει την υποστήριξή της προς την ΟΝΕ. Αναγνωρίζουμε τα πλεονεκτήματα που θα προκύψουν από την μείωση των δαπανών των συναλλαγών, από την εναρμόνιση των επιτοκίων και από την αύξηση των δυνατοτήτων απασχόλησης, αλλά θα πρέπει να δηλώσουμε επίσης πως δεν πιστεύουμε ότι η ΟΝΕ και η κοινωνική συνοχή είναι κατ' ανάγκην αμοιβαίως ενισχυόμενα. Δεν είναι βέβαια αμοιβαίως αποκλειόμενα, όπως είπε ο κ. Walter στην έκθεσή του, αλλά πιστεύουμε ότι εκείνο που θα στηρίξει την ανταγωνιστικότητα της Ευρωπαϊκής Ένωσης έναντι των νέων ασιατικών οικονομικών τίγρεων, της Ιαπωνίας και των ΗΠΑ είναι η ονομαστική και η πραγματική σύγκλιση.
<P>
Η ΟΝΕ, επομένως, θα πρέπει να αποδείξει ότι μπορεί να θεμελιώσει, να υποστηρίξει και να προωθήσει τη συνοχή. Θα ήθελα να τονίσω ακόμη μια φορά αυτά που ανέφερε ο κ. Walter με την έκθεσή του. Ζητά μια ολοκληρωμένη στρατηγική συνοχής, γεγονός το οποίο σημαίνει ότι στις διαδικασίες της θα πρέπει να περιληφθούν η ΟΝΕ, οι περιφερειακές πολιτικές και όλες οι σχετικές πολιτικές. Ζητά συμπληρωματικά μέτρα για να διασφαλιστεί η παράλληλη πορεία της συνοχής και της ΟΝΕ και εμείς ζητούμε επίσης ένα μηχανισμό αλληλεγγύης για να προστατευθούν οι χρηματοπιστωτικές αγορές έναντι των κερδοσκόπων και για να δοθεί η ευκαιρία εισδοχής στις χώρες που το επιθυμούν. Η παρούσα συζήτηση είναι πολύ σημαντική. Ο πρόεδρος του Ευρωπαϊκού Νομισματικού Ινστιτούτου κ. Lamfalussy μίλησε στην Υποεπιτροπή Νομισματικών Θεμάτων του Κοινοβουλίου τη Δευτέρα και παρουσίασε την ετήσια έκθεση του Ινστιτούτου. Ούτε μια φορά δεν ανέφερε τη λέξη «συνοχή». Είναι απογοητευτικό το ότι τα θέματα αυτά δεν αντιμετωπίζονται ως μία ολοκληρωμένη και συνεκτική στρατηγική.
<P>
Εξετάζοντας τις χώρες που θα εισέλθουν στην ΟΝΕ από την έναρξή της, φαίνεται ότι οι χώρες που θα παραμείνουν έξω ίσως να τιμωρηθούν. Αυτός είναι ο λόγος για τον οποίο η έκθεση Walter είναι τόσο εξαιρετική, διότι προτείνει εποικοδομητικές πολιτικές για το πως μπορούμε να βοηθήσουμε τις χώρες αυτές να εισέλθουν στην ΟΝΕ και στην τρίτη φάση το ταχύτερον δυνατόν.
<P>
Τέλος, θα πρέπει να επιταχύνουμε τις δράσεις μας στις περιφέρειες. Θα πρέπει να επιβεβαιώσουμε ξανά εκείνα που συμφωνήθηκαν στη Μαδρίτη. Θα πρέπει να εξετάσουμε τις τοπικές πρωτοβουλίες, την εκπαίδευση, την κατάρτιση, την οργάνωση του χρόνου εργασίας, την προώθηση των ΜΜΕ, αλλά πάνω απ' όλα θα πρέπει να κερδίσουμε τη μάχη για την εφαρμογή της ΟΝΕ στις περιφέρειές μας. Αυτός είναι ο λόγος για τον οποίο χρειαζόμαστε μια ενεργό και συνεκτική πολιτική προσανατολισμένη προς την απασχόληση και την ανάπτυξη. Γνωρίζω ότι ο Επίτροπος θα αναλάβει να προωθήσει αυτό το ζήτημα και του ζητώ να το κάνει με την επερχόμενη ιρλανδική προεδρία καθώς και με τις μελλοντικές προεδρίες έτσι ώστε η έκθεση Walter να μην παραμείνει στο χρονοντούλαπο για να μαζεύει σκόνη.

<SPEAKER ID=25 LANGUAGE="DE" NAME="Berend">
Kύριε Πρόεδρε, κυρία Eπίτροπε, αξιότιμοι κυρίες και κύριοι συνάδελφοι, η προώθηση της οικονομικής και κοινωνικής συνοχής συμπεριλαμβάνεται, μαζί με την ολοκλήρωση της εσωτερικής αγοράς και την υλοποίηση της Oικονομικής και Nομισματικής Ένωσης, στις τρεις πολιτικές προτεραιότητες της Eυρωπαϊκής Ένωσης. H ονομαστική και η πραγματική σύγκλιση δεν είναι αλληλοσυγκρουόμενοι στόχοι. Yγιή δημόσια οικονομικά, σταθερές τιμές, χαμηλά επιτόκια και σταθερές ισοτιμίες αποτελούν προϋποθέσεις της ανάπτυξης και της απασχόλησης. H Oικονομική και Nομισματική Ένωση, με όλα της τα πλεονεκτήματα, και κυρίως για την κοινωνική και οικονομική συνοχή, δεν μπορεί να γίνει πραγματικότητα χωρίς ονομαστική σύγκλιση.
<P>
Γι' αυτό και είναι προφανές ότι η μείωση του πιεστικού δημοσίου χρέους παίζει σημαντικό ρόλο για τις επενδύσεις, και συνεπώς και για τις θέσεις εργασίας. H πρακτική των τελευταίων χρόνων έδειξε ότι η καταπολέμηση της ανεργίας, μέσω αύξησης του δημοσίου χρέους και της φορολογίας, δε σημείωσε σταθερές επιτυχίες. Mόνον μια σταθερή οικονομία, που αποτελεί απαραίτητη προϋπόθεση για τη συμμετοχή στη Nομισματική Ένωση, δημιουργεί εμπιστοσύνη στις αγορές, προωθεί το εμπόριο και την προθυμία για επενδύσεις, και παρακινεί, τελικά, στην ανάπτυξη και στη δημιουργία θέσεων εργασίας.
<P>
Aνεξάρτητα από την ομοφωνία στον μακροπρόθεσμο στόχο, ότι δηλαδή όλα τα κράτη μέλη θα μπορούν να συμμετέχουν σ' αυτή την Oικονομική και Nομισματική Ένωση, κατά τη μεταβατική αυτή φάση, όπου μερικές χώρες θα συμμετέχουν, ενώ άλλες όχι ακόμη - ο κ. Spindelegger άλλωστε το ανάφερε ήδη αυτό - θα εμφανιστούν προβλήματα. Γι' αυτό και μια βασική πρόκληση στην αρχή της υλοποίησης της Oικονομικής και Nομισματικής Ένωσης, θα είναι να καθορίσουμε τις σχέσεις των νομισμάτων των χωρών που συμμετέχουν, προς τα νομίσματα των χωρών που δεν συμμετέχουν.
<P>
H έκθεση Walter υπεισέρχεται στο πρόβλημα αυτό. Mε πολυάριθμες τροπολογίες της ομάδας μου, επίσης, μπορέσαμε να πετύχουμε, κατά τη γνώμη μου, μερικές καλές συμβιβαστικές λύσεις, παρόλο που δεν εκπληρώθηκαν όλα μας τα όνειρα. Γι' αυτό και επιτρέψτε μου να σας επιστήσω ιδιαίτερα την προσοχή σε δύο ακόμη σημεία, που έχουν μεγάλη σημασία για την ομάδα μου. Πρόκειται για την τροπολογία 9, σχετικά με την παράγραφο 22; εδώ δεν έχουμε την άποψη ότι οι τωρινές διατάξεις της Συνθήκης είναι ανεπαρκείς ή ελλιπείς, αλλά ότι απλώς θα πρέπει να εφαρμοστούν σε μεγαλύτερο βαθμό και πιο συγκεκριμένα. Eκτός τούτου δεν μπορούμε να δηλώσουμε ότι συμφωνούμε μ' ένα οικονομικό κατευθυντήριο όργανο, συμπληρωματικού της EKT.
<P>
Ένα δεύτερο θέμα είναι η τροπολογία 11, σχετικά με την παράγραφο 41; εδώ παραπέμπουμε στην έκθεση Ciampi. Στην έκθεση αυτή ηγετικά ευρωπαϊκά συνδικάτα και εκπρόσωποι της βιομηχανίας διαπιστώνουν μια άμεση σχέση μεταξύ των δημοσίων υπηρεσιών και της ανταγωνιστικότητας, και βλέπουν ότι υπάρχουν πλεονεκτήματα για το κράτος, την οικονομία και τους καταναλωτές όσο εντονότερος είναι ο ανταγωνισμός, ειδικά μάλιστα στον δημόσιο τομέα εφοδιασμού. Γι' αυτό και δεν επιτρέπεται οι δημόσιες υπηρεσίες - η Συνθήκη, άλλωστε, κάνει λόγο εδώ για διαχείριση υπηρεσιών γενικού οικονομικού συμφέροντος, και νομίζω πως, επί το ορθότερον, θα 'πρεπε να κάνουμε χρήση αυτής της ορολογίας - να αποτελούν ζώνες ταμπού στον ελεύθερο ανταγωνισμό της αγοράς της EE. Δεν μπορούμε και δε θέλουμε να αλλάξουμε τη Συνθήκη. Σε τελική ανάλυση, θα έπαυε τότε να ισχύει ο ανταγωνισμός, θα υπονομευόταν μερικώς η αγορά, και ο καταναλωτής θα υφίστατο ζημίες. Aυτό δεν μπορεί και δεν πρέπει να είναι προς το συμφέρον μας. Γι' αυτό και σας παρακαλώ να υπερψηφίσετε αυτή την τροπολογία, η οποία λαμβάνει υπόψη αυτό ακριβώς.

<SPEAKER ID=26 LANGUAGE="PT" NAME="Costa Neves">
Κύριε Πρόεδρε, κυρία Επίτροπε, αγαπητοί συνάδελφοι, όλοι γνωρίζουμε ότι η οικονομική και κοινωνική συνοχή αποτελεί μία από τις αρχές της Συνθήκης. Πρέπει, επομένως, να είναι παρούσα σε όλα τα μέτρα τα οποία λαμβάνει η Ενωση, αν και η πιο ευδιάκριτη όψη αυτής της συνοχής είναι τις πιο πολλές φορές τα Διαρθρωτικά Ταμεία. Πρέπει να λάβουμε υπόψη ότι δεν περιορίζεται στα Διαρθρωτικά Ταμεία, διευρύνεται προς όλα τα μέτρα της Ευρωπαϊκής Ενωσης και, επομένως, και στην Οικονομική και Νομισματική Ενωση.
<P>
Η συνοχή δεν είναι προς το συμφέρον της Α ή Β χώρας, δεν είναι προς το συμφέρον, για παράδειγμα, των χωρών που βρίσκονται πιο μακρυά από τους κοινοτικούς μέσους όρους, είναι προς το συμφέρον όλων. Μόνο γι'αυτό βρίσκεται στη Συνθήκη με τη σημασία που της αποδίδεται. Και, φτάνοντας στο σημείο αυτό, θα ήθελα να διακρίνω δύο πτυχές: πρώτον, ότι το επίπεδο συνοχής δεν μπορεί να υπολογίζεται μόνο μεταξύ χωρών, πρέπει να υπολογίζεται επίσης και μεταξύ περιοχών δεύτερον, ότι η ενίσχυση της συνοχής αυτής δεν μπορεί να θεωρείται μόνο συνυπευθυνότητα κάθε κράτους μέλους ή μόνο ευθύνη της Ευρωπαϊκής Ενωσης, πρέπει να θεωρείται ευθύνη την οποία συμμερίζονται και οι δύο.
<P>
Από την άλλη, πρέπει να αναγνωρίσουμε ότι η Οικονομική και Νομισματική Ενωση αποτελεί ένα από τα πιο φιλόδοξα και ίσως με τις μεγαλύτερες επιπτώσεις σχέδια που υπάρχουν για την Ευρωπαϊκή Ενωση και για το μέλλον της και, κατά τη γνώμη μου, πρόκειται για θετικές επιπτώσεις. θετικές επιπτώσεις που επιτρέπουν να πιστεύουμε ότι αξίζουν τον κόπο οι θυσίες που μπορεί να κάνουμε για να υλοποιήσουμε, για παράδειγμα, τα κριτήρια ονομαστικής σύγκλισης, τα οποία επιβάλλουν μία πειθαρχία, επιβάλλουν θυσίες, επιβάλλουν θυσίες φυσικά πιο βαρειές για τα κράτη που βρίσκονται πιο μακρυά, για παράδειγμα, από το μέσο εισόδημα της Κοινότητας.
<P>
Εχουμε συζητήσει αυτά τα δύο θέματα πολλές φορές χωριστά. Την οικονομική και κοινωνική συνοχή, αφενός, την Οικονομική και Νομισματική Ενωση, αφετέρου. Πρέπει όμως να αναγνωρίσουμε την αλληλεπίδραση. Και αυτή είναι η μεγάλη αξία της έκθεσης αυτής. Είναι ότι θέτει αντιμέτωπους αυτούς τους δύο στόχους που πρέπει να είμαστε ικανοί να τους συμβιβάσουμε. Στις περιστάσεις αυτές, όταν στο τραπέζι βρίσκονται αυτές οι δυο πτυχές δεν μπορούμε να κάνουμε επιλογές, δεν μπορούμε να επιλέξουμε μεταξύ οικονομικής και κοινωνικής συνοχής και Οικονομικής και Νομισματικής Ενωσης. Πρέπει να συμβιβάσουμε την ενίσχυση της οικονομικής και κοινωνικής συνοχής με την υλοποίηση της Οικονομικής και Νομισματικής Ενωσης. Και αυτό μας επιβάλλει η ίδια η Συνθήκη της Ευρωπαϊκής Ενωσης.
<P>
Η έκθεση Walter μας αποδεικνύει ότι ο στόχος μας δεν είναι εύκολος, αλλά είναι εφικτός. Επιπλέον, αν δεν καταφέρουμε να κάνουμε αυτή τη συμφιλίωση θα υπάρξουν καταστροφικά αποτελέσματα για την Ευρωπαϊκή Ενωση. Συγχαίρω, επομένως, το συνάδελφο κ. Walter για την έκθεσή του και επίσης διότι πιστεύω ότι διεξήγαγε πολύ καλά τη συζήτηση, ότι ήταν ανοιχτός σε όλες τις συνεργασίες. Τα αποτελέσματα, κατά τη γνώμη μου, είναι εμφανώς ισόρροπα. Και στην ουσία, και είναι ίσως το πιο σημαντικό από όλα, αποδεικνύεται ότι είναι εφικτό να συμφιλιωθούν οι δύο στόχοι: οικονομική και κοινωνική συνοχή και Οικονομική και Νομισματική Ενωση. Με μία προϋπόθεση, να προσπαθήσουμε αμέσως γι'αυτό, και η προσπάθεια γι'αυτό σημαίνει ότι θα έχουμε μία συντονισμένη στρατηγική.

<SPEAKER ID=27 LANGUAGE="ES" NAME="Sornosa Martνnez">
Κύριε Πρόεδρε, κυρίες και κύριοι, κύριοι Επίτροποι, η ανάπτυξη της οικονομικής και κοινωνικής συνοχής αποτελεί προτεραιότητα της Ευρωπαϊκής Ένωσης ώστε να εγγυηθεί στις λιγότερο αναπτυγμένες περιοχές, κατά τη μετάβαση στην Οικονομική και Νομισματική Ένωση, ότι δεν θα αυξηθούν οι ανισότητες. Όμως, όπως μας υπενθυμίζει ο κ. Walter στην εξαίρετη έκθεσή του, παρόλες τις προσπάθειες και τις προόδους που επιτεύχθηκαν, οι διαφορές μέσα στην Ένωση από περιοχή σε περιοχή εξακολουθούν να είναι μεγάλες όσον αφορά τα έσοδα, τις υποδομές και το επίπεδο απασχόλησης.
<P>
Από το παρόν ψήφισμα υποστηρίζουμε τις αλληλέγγυες προτάσεις που επιζητούν να ελαττώσουν ή να αποφύγουν τις αρνητικές επιπτώσεις της Οικονομικής και Νομισματικής Ένωσης κυρίως για την καταπολέμηση της ανεργίας: η συνοχή και η ανεργία είναι ασυμβίβαστες. Ασυμβίβαστη είναι επίσης η συνοχή με υποβάθμιση του περιβάλλοντος. Και για μία σωστή συνεκτική περιφερειακή ανάπτυξη θα πρέπει να δημιουργηθούν πανευρωπαϊκά δίκτυα υποδομής μεταφορών, τηλεπικοινωνιών και ενέργειας και μια οριζόντια ευρωπαϊκή βιομηχανία σε όλες τις περιφέρειες που θα υποστηρίζουν και θα ενισχύουν τις δημόσιες υπηρεσίες, τα κοινωνικά δικαιώματα και ο, τιδήποτε το ευρωπαϊκό.
<P>
Από την Συνομοσπονδιακή Ομάδα της Ευρωπαϊκής Ενωτικής Αριστεράς εκφράζουμε τη διαφωνία μας σχετικά με την Οικονομική και Νομισματική Ένωση ως προς τους κινδύνους που ενέχει για τη συνοχή. Η εφαρμογή των σημερινών κριτηρίων σύγκλισης που καθορίζονται στη Συνθήκη είναι ασυμβίβαστες με την αρχή της συνοχής και δεν είναι ικανοποιητική. Θα έπρεπε να βρεθούν άλλα κριτήρια. Να υπάρξει σύγκλιση στο ενιαίο μισθολογικό κόστος, στη σχέση μισθός/παραγωγικότητα, κλπ. Αν όχι - και αυτό είναι σοβαρό - η ρύθμιση θα γίνει, και ήδη γίνεται, εις βάρος της απασχόλησης. Η Διάσκεψη της Μαδρίτης και άλλες πρωτοβουλίες θα μπορούσαν να μείνουν μόνο στα λόγια αν δεν εφαρμόσουν πράγματι αυτές τις πρωτοβουλιες, ακριβώς όπως επισημαίνει η έκθεση του κ. Walter.

<SPEAKER ID=28 LANGUAGE="DE" NAME="Schroedter">
Kύριε Πρόεδρε, αγαπητοί κυρίες και κύριοι συνάδελφοι, η έκθεση αυτή είναι σημαντική, επειδή τονίζει ξεκάθαρα τον κίνδυνο να παραγκωνιστεί, ενδεχομένως, η αρχή της οικονομικής και κοινωνικής συνοχής, στα πλαίσια της Oικονομικής και Nομισματικής Ένωσης. Δυστυχώς, δεν είναι συνεπής. Kάνει βέβαια έκκληση στη διακυβερνητική διάσκεψη να διατηρήσει την οικονομική και κοινωνική συνοχή ως αυτόνομη πολιτική. H τάση της όμως να χρησιμοποιηθεί καταχρηστικά η διαρθρωτική πολιτική, ανάλογα με τα κέφια, για τη σταθεροποίηση των εθνικών προϋπολογισμών, γίνεται τώρα εντονότερη απ' ότι στο πρώτο σχέδιο. Bέβαια, η ιδέα της αλληλεγγύης έναντι των χωρών που δεν μπορούν ή δεν επιτρέπεται να συμμετέχουν σε μια Nομισματική Ένωση, παίζει βασικό ρόλο στην έκθεση, αλλά κι εδώ η έκθεση δε δείχνει συνέπεια, επειδή, ως γνωστόν, η διάκριση των χωρών σε πρώτης και δεύτερης κατηγορίας, αποτελεί απόρριψη της ιδέας της αλληλεγγύης. Eιδικά από τις επιπτώσεις στην περιφερειακή ανάπτυξη φαίνεται η αρνητική πλευρά της σχεδιαζόμενης Nομισματικής Ένωσης. Oυσιαστικά εμείς, ως Kοινοβούλιο, καλούμαστε να επέμβουμε εδώ διορθωτικά, αλλά και το Kοινοβούλιο εμφανίζει σιγά-σιγά την τάση να αμφισβητεί την αρχική αρχή της οικονομικής και κοινωνικής συνοχής.
<P>
Xθες κιόλας, στη συζήτηση για τη διεύρυνση προς ανατολάς, επεσήμανα πως είναι επιτακτική η ανάγκη να μεταρρυθμίσουμε την Eυρωπαϊκή Ένωση. Mια κοινωνική και οικολογική μεταρρύθμιση θα ήταν μεγάλη ευκαιρία για να αντιμετωπίσουμε και την οικονομική κρίση.

<SPEAKER ID=29 LANGUAGE="DE" NAME="Schreiner">
Kύριε Πρόεδρε, είναι αυτονόητο ότι στην έκθεση αυτή γίνεται λόγος για συνοχή στον οικονομικό και κοινωνικό τομέα, στην Eυρώπη, και νομίζω πως, επισημαίνοντας τη διατήρηση των κριτηρίων σύγκλισης, μπορούμε να υποθέσουμε σαφώς ότι η Eπιτροπή, στη Συνθήκη του Mάαστριχτ, άφησε σίγουρα ένα περιθώριο, όσον αφορά την αυστηρή τήρηση των κριτηρίων σύγκλισης. Ως γνωστόν, δεν είναι αλήθεια ότι όσον αφορά το δημόσιο χρέος και το καθαρό έλλειμμα - αυτά φυσικά είναι τα δύο σημεία που συζητούνται συνεχώς - θα πρέπει τα κριτήρια να εκπληρωθούν επακριβώς; υπάρχει φυσικά η διατύπωση «μειώνεται σημαντικά και διαρκώς» ή ότι ο στόχος αυτός επιτυγχάνεται σταδιακά. Nομίζω πως, κατά την τήρηση των κριτηρίων σύγκλισης, στο δημόσιο χρέος και το καθαρό έλλειμμα, θα πρέπει να προσέξουμε τρία σημεία. Πρώτον: Tα κράτη μέλη θα πρέπει να προειδοποιηθούν ή να συνειδητοποιήσουν μόνα τους ότι μόνο με μια έξυπνη πορεία λιτότητας μπορούν να πετύχουν πράγματι το στόχο αυτό. Eίναι απλώς επιζήμιο για την απασχόληση, το να μειώνουμε τις δαπάνες ενός προϋπολογισμού για επενδύσεις, και στη δομή των δαπανών, στους μη παραγωγικούς τομείς ιδίως, να μην κάνουμε καμιά ιδιωτικοποίηση, να μην επιδιώκουμε λιγότερο κράτος και να μην καταπολεμούμε τη σπατάλη, αλλά αντίθετα να φορτώνουμε με ολοένα και περισσότερη γραφειοκρατία και περισσότερους νόμους την κυρίαρχη διοίκηση.
<P>
Δεύτερον: Όσον αφορά το θέμα του δημοσίου χρέους και του καθαρού ελλείμματος, θα πρέπει φυσικά να προσέξει κανείς να τηρηθούν τα κριτήρια στους τομείς αυτούς, διότι διαφορετικά θα προκύψει μια κατάσταση όπου, όσον αφορά την Oικονομική και Nομισματική Ένωση, θα συγχωνεύονται άνισα πράγματα σε μια κοινή νομισματική ένωση, πράγμα που σε μόνιμη βάση ασφαλώς θα ήταν επιζήμιο για την οικονομική αγορά της Eυρώπης. Tρίτον: Θα πρέπει απλούστατα να δοθούν εγγυήσεις ότι αυτό το ενιαίο νόμισμα δε θα επιβληθεί χωρίς τη θέληση του ευρωπαίου πολίτη. Γι' αυτό λοιπόν έχω την ακλόνητη πεποίθηση ότι τα κράτη που έχουν τη δυνατότητα αυτή, οφείλουν να θέσουν σε δημοψήφισμα το ερώτημα αυτό, ώστε η Nομισματική Ένωση να τύχει και της αποδοχής των πολιτών της Eυρώπης.

<SPEAKER ID=30 LANGUAGE="ES" NAME="Frutos Gama">
Κύριε Πρόεδρε, κυρίες και κύριοι, θα μιλήσω μόνο για να συγχαρώ θερμά τον κ. Walter για την καταπληκτική του έκθεση και για την εντατική προκαταρκτική εργασία του που επέτρεψε να έρθουμε στα συμπεράσματα αυτά.
<P>
Η γνώμη των εμπειρογνωμόνων, η βοήθεια των συνδικάτων, η εμφάνιση ενώπιον της Επιτροπής της Επιτρόπου Wulf-Mathies και του Επιτρόπου de Silguy μας επέτρεψαν να διευρύνουμε τις γνώσεις μας σχετικά με ένα ζήτημα μέγιστης σημασίας: τη σχέση ανάμεσα στην Οικονομική και Νομισματική Ένωση και την οικονομική και κοινωνική συνοχή, στοιχεία συμπληρωματικά και ίσης πολιτικής σπουδαιότητας, έτσι όπως καθιερώνονται με τη Συνθήκη του Μάαστριχτ.
<P>
Η συνοχή ήταν πάντα στόχος της Κοινότητας, όμως οι Συνθήκες δεν μας παρέχουν σαφή έννοια για το τί σημαίνει συνοχή, όπως κανει ο κ. Walter. Γι'αυτό θεωρώ πολύ σημαντικό το αίτημα που υποβάλλεται προς την Επιτροπή, με την έννοια να συμπεριλάβει στην πρώτη τριετή έκθεση σαφή κατανοητή διατύπωση της συνοχής καθώς και βελτίωση και διεύρυνση των δεικτών που χρησιμοποιήθηκαν προς καταμέτρησή της.
<P>
Υπάρχει και ένα άλλο σημείο της έκθεσης στο οποίο θα ήθελα να σταθώ: οι επιπτώσεις της μελλοντικής ένταξης στην κοινοτική περιφερειακή πολιτική. Η μελλοντική διεύρυνση θα απαιτήσει από την Ένωση μία σημαντική προσπάθεια σε επίπεδο προϋπολογισμού, αν θέλουμε να εδραιώσουμε τα αποτελέσματα της πολιτικής συνοχής, γιατί αν διατηρηθεί το επίπεδο των σημερινών εξόδων, οι πόροι που προορίζουμε για την περιφερειακή πολιτική θα πάνε στα μελλοντικά κράτη μέλη και στην περίπτωση αυτή, κυρίες και κύριοι, το κόστος της διεύρυνσης θα βαρύνει εξ ολοκλήρου τις χώρες και τις περιοχές τις λιγότερο ευνοημένες της Ένωσης, ακριβώς όπως συμβαίνει και σήμερα.
<P>
Ο κ. Walter υπήρξε κατηγορηματικός στο σημείο αυτό: η μελλοντική διεύρυνση δεν θα πρέπει σε καμία περίπτωση να γίνει εις βάρος των «χωρών της συνοχής». Τελειώνω με τα θερμά μου συγχαρητήρια στον κ. Walter για το περιεχόμενο της έκθεσής του, για τη μέθοδο εργασίας που επέλεξε για την πραγματοποίησή της και για τον εκπληκτικό βαθμό συναίνεσης που πέτυχε.

<SPEAKER ID=31 LANGUAGE="ES" NAME="Fernαndez Martνn">
Κύριε Πρόεδρε, στην Επιτροπή Περιφερειακής Πολιτικής συζητήσαμε επί ένα χρόνο το θέμα αυτό που τόσο μας ανησυχεί και που, αναμφίβολα, είναι καθοριστικό για το μέλλον της Ευρωπαϊκής Ένωσης. Ακούσαμε πολλές έγκυρες απόψεις κατά την επίσημη εξέταση και τελικά εγκρίναμε σχεδόν ομόφωνα το έγγραφο που αρχικά επεξεργάστηκε ο Ralf Walter. Όλες οι αγορεύσεις σχεδόν που ακούσαμε συμφωνούν στα ουσιώδη.
<P>
Το άρθρο 2 της Συνθήκης ορίζει σαφώς ότι η εγκαθίδρυση ενιαίας αγοράς και Οικονομικής και Νομισματικής Ένωσης θα πρέπει να προωθεί την οικονομική και κοινωνική συνοχή. Δεν θα μπορούσε να γίνει διαφορετικά και οι καταστατικές διατάξεις καθώς και πολυάριθμα άρθρα που στη συνέχεια αναπτύχθηκαν όλα αυτά τα χρόνια αναφέρονται συχνά στο ζήτημα αυτό. Το παρόν Κοινοβούλιο, στο ψήφισμα που εγκρίθηκε τον περασμένο μήνα επ'ευκαιρία της έκθεσης των κυριών Dury και MaijWeggen, εισήγαγε ένα ειδικό κεφάλαιο αναφερόμενο στην οικονομική και κοινωνική συνοχή σαν αναπόσπαστο στοιχείο της κοινοτικής κληρονομιάς στις συζητήσεις της Διακυβερνητικής Διάσκεψης. Υπενθυμίζω και λυπάμαι γι'αυτό, ότι η Ευρωπαϊκή Επιτροπή είχε παραλείψει οποιαδήποτε σχετική αναφορά στην έκθεσή της.
<P>
Αυτό σημαίνει πως η οικονομική ένωση και το ενιαίο νόμισμα είναι στόχος, αν όχι όλων, τουλάχιστον μιας μεγάλης πλειοψηφίας στο Κοινοβούλιο. Όμως αυτός ο στόχος - πρωταρχικός, που δεν τον αποποιούμεθα, κλπ. δεν μπορεί να βρεθεί αντιμέτωπος με ορισμένα κριτήρια αυστηρώς οικονομικά και νομισματικά, αλλά πρέπει να εκτιμηθούν οι κοινωνικές του επιπτώσεις, να γίνει προσπάθεια να ξεπεραστούν, ιδιαίτερα στο ζήτημα της απασχόλησης και των κοινωνικών παροχών, και όχι μόνο στις σκληροπυρηνικές χώρες της σύγκλισης, αλλά και στις άλλες για τις οποίες η οικονομική και κοινωνική συνοχή δεν είναι απλά ένα ρητορικό επιχείρημα αλλά μια καθημερινή πρόκληση. Σήμερα γνωρίζουμε πολύ καλά ποιό είναι το κοινωνικό κόστος της σύγκλισης. Αντίθετα όμως δεν ακούσαμε ξεκάθαρα ποιά μέτρα θα υιοθετηθούν για να τη διορθώσουμε. Και εδώ θα ήθελα να αναφέρω σχεδόν τηλεγραφικά το εξής: πρώτον, ότι αν δεν υπάρξει πρόοδος στη συνοχή δεν μπορεί να εγγυηθεί κανείς την τελική επιτυχία της Οικονομικής και Νομισματικής Ένωσης; δεύτερον, ότι θα πρέπει να διατηρηθούν τα κριτήρια σύγκλισης; τρίτον, ότι θα πρέπει να ενισχυθούν οι προσπάθειες για έναν καλύτερο συντονισμό των οικονομικών πολιτικών στα διάφορα επίπεδα και η επικουρικότητα, αλλά συγχρόνως και οι προϋποθέσεις; και τέταρτον, πρέπει να ενισχυθούν τα όργανα στην υπηρεσία της περιφερειακής πολιτικής.
<P>
Η πρόκληση δεν είναι απλή και η επίτευξή της είναι δύσκολη, όμως κανείς δεν είπε ότι το χτίσιμο της Ευρώπης είναι κάτι εύκολο.

<SPEAKER ID=32 LANGUAGE="SV" NAME="Lindqvist">
Κύριε Πρόεδρε, κυρία Επίτροπε, είναι σημαντική η έκθεση του κ. Walter. Συμμετέχω ο ίδιος στη Επιτροπή Περιφερειακής Πολιτικής και επίσης στην Επιτροπή Οικονομικής, Νομισματικής και Βιομηχανικής Πολιτικής όπου συζητήθηκε η έκθεση. Οι προτάσεις που περιέχει για την αποτροπή του κοινωνικού αποκλεισμού, την ενίσχυση της περιφερειακής πολιτικής και της πολιτικής της απασχόλησης για να εξισορροπηθεί η ΟΝΕ είναι φυσικά καλές. Αλλά εγώ, κύριε Πρόεδρε, εκπροσωπώ εδώ μιά επικριτική πρός την ΟΝΕ γνώμη στη Σκανδιναβία. Εγώ ο ίδιος είμαι εναντίον της ΟΝΕ - η ομάδα μου έχει άλλη άποψη.
<P>
Ο λόγος της επικριτικής τοποθέτησης μου είναι ότι οι κίνδυνοι είναι πολύ μεγάλοι. Η ΟΝΕ είναι ένα πρόγραμμα υψηλού κινδύνου, κάτι το οποίο σαφώς φέρνει στο φώς η έκθεση Walter. Η Σουηδία και η Νορβηγία είναι μεγάλες σε έκταση και ήδη έχουν δύσκολα περιφερειακά προβλήματα. Φοβούμαστε ότι αυτά τα προβλήματα θα διογκωθούν έντονα αν υλοποιηθεί η ΟΝΕ. Έχει ενδιαφέρον να δεί κανείς τις επιπτώσεις που διερευνώνται στην έκθεση, αλλά νομίζω ότι υπάρχει έλλειψη βαθύνοιας όσον αφορά την μελέτη των επιπτώσεων επί της ανεργίας, της περιφερειακής ισορροπίας και του περιβάλλοντος. Πριν από την υλοποίηση της ΟΝΕ, πρέπει να πραγματοποιηθούν τέτοιες μελέτες για τις επιπτώσεις σ' αυτούς τους τομείς, βραχυπρόθεσμα και μακροπρόθεσμα.
<P>
Ποιές θα είναι π.χ. οι αλλαγές για τα κράτη μέλη όταν συμμετέχουν - αν συμμετάσχουν - στην ΟΝΕ; Ποιά εθνικά ρυθμιστικά μέσα θα έχουν απομείνει για να αντιμετωπιστούν π.χ. οι υφέσεις; Ξαφνικές αλλαγές στην υλοτομική βιομηχανία επί παραδείγματι μέσω μειωμένων τιμών θα ενεργοποιούσε πολύ γρήγορα μιά κρίση στην Σουηδία και Φινλανδία. Θα εξακολουθήσουν οι χώρες να ασκούν σε εθνικό επίπεδο κάποια οικονομική πολιτική, νομισματική πολιτική και πολιτική επιτοκίων, περιφερειακή πολιτική και πολιτική αγοράς εργσίας κ.λ.π; - κάτι που ήταν ο λόγος ύπαρξης της ΟΝΕ - θα εξισορροπήσει η ΟΝΕ και τα μέτρα που θα υλοποιήσει η ΕΕ και η Ευρωπαϊκή Κεντρική Τράπεζα αυτά τα μειονεκτήματα για τα εθνικά κράτη έτσι ώστε η ΕΕ να λάβει τις απαραίτητες σταθεροποιητικές αποφάσεις, ώστε να παρεμποδίσει π.χ. μιά ισχυρή συγκυριακή μεταβολή σε κάποιον τομέα όπως π.χ. η υλοτομική βιομηχανία; Αμφιβάλλω!
<P>
Το καλύτερο επίσης θα ήταν να περιείχε το πρόγραμμα της ΟΝΕ - άν τώρα βέβαια υλοποιηθεί σύμφωνα με το χρονοδιάγραμμα - μιά περιγραφή της διαδικασίας λήψης αποφάσεων. Θα ληφθούν οι αποφάσεις για την ΟΝΕ σε επίπεδο ΕΕ, θα ληφθούν εδώ, από εκλεγμένους - κάτι που δεν φαίνεται να ισχύει σύμφωνα με την Συνθήκη του Μααστριχτ - ή είναι η Ευρωπαϊκή Κεντρική Τράπεζα που θα λάβει τις κύριες αποφάσεις;
<P>
Ενα τελευταίο σημείο όσον αφορά αυτό: Πρέπει να ενισχυθεί η δημοκρατική διαδικασία ενόψει μιάς ενδεχόμενης υλοποίησης της ΟΝΕ σε όλα τα κράτη μέλη. Είμαι υπέρ των δημοψηφισμάτων σαν ένα παράδειγμα για το πώς μπορεί αυτό να γίνει και καλύτερες προσπάθειες ενημέρωσης όσον αφορά τα πλεονεκτήματα και μειονεκτήματα με την ΟΝΕ. Αυτή η έκθεση πρέπει να ειδωθεί σαν ένα πρώτο μέτρο για να ριχτεί φώς στις επιπτώσεις της ΟΝΕ.

<SPEAKER ID=33 LANGUAGE="FR" NAME="Ainardi">
Κύριε Πρόεδρε, η έκθεση της περιφερειακής επιτροπής επιβεβαιώνει ότι οι μειονεκτούσες περιφέρειες θα τύχουν των πλεονεκτημάτων του ενιαίου νομίσματος, αλλά είναι αναγκασμένη να αναγνωρίσει ότι η εφαρμογή των κριτηρίων σύγκλισης μπορεί να επιβραδύνει την ανάπτυξη, να επιδεινώσει την ανεργία και να μειώσει τις κοινωνικές δαπάνες.
<P>
Δεν αμφισβητεί τα κριτήρια και αρκείται να ζητήσει την υιοθέτηση συνοδευτικών μέτρων για να μην καταστεί η Οικονομική και νομισματική ένωση επιβλαβής για την οικονομική και κοινωνική συνοχή. Το διάβημα αυτό είναι ουτοπικό. Η χορήγηση πόρων των διαρθρωτικών ταμείων δεν έχει εμποδίσει μέχρι σήμερα τις περιφερειακές διαφοροποιήσεις από άποψη εισοδημάτων, υποδομής και επιπέδου απασχόλησης, να παραμένουν ισχυρότατες στην Ευρωπαϊκή Ένωση, όπως αναγνωρίζει η περιφερειακή επιτροπή.
<P>
Από την πλευρά της, η Ευρωπαϊκή Επιτροπή δεν είναι πρόθυμη να κάνει αντισταθμιστικά δώρα από τον προϋπολογισμό, εφόσον προτίθεται να επιβάλει κυρώσεις στις λεγόμενες «χώρες συνοχής» που δεν τηρούν τα κριτήρια σύγκλισης.
<P>
Η έκθεση του κ. Walter σκοντάφτει σε ένα μεγάλο εμπόδιο που της είναι αδύνατον να υπερπηδήσει: στην ασυμβατότητα μεταξύ του ενιαίου νομίσματος και της οικονομικής και κοινωνικής συνοχής. Η εμπειρία μας αποδεικνύει ότι η εφαρμογή των κριτηρίων ονομαστικής σύγκλισης, για την προετοιμασία του ενιαίου νομίσματος, αποτελεί πραγματική πολεμική μηχανή κατά της απασχόλησης, των μισθών, της κοινωνικής προστασίας και της οικονομίας των περιφερειών που βρίσκονται ήδη σε μειονεκτική θέση.
<P>
Το Ευρωπαϊκό κοινωνικό παρατηρητήριο αναγνώρισε, εξάλλου, πρόσφατα ότι εγγενές χαρακτηριστικό του μοντέλου της Οικονομικής και νομισματικής ένωσης είναι η κοινωνική απορρύθμιση. Από την πλευρά του, ο πρώην πρόεδρος της Bundesbank, κ. Otto Pφhl, διευκρίνισε πρόσφατα ότι η τήρηση των κριτηρίων σύγκλισης δεν είναι συμβατή με τη βούληση καταπολέμησης της ανεργίας.
<P>
Ο μόνος τρόπος δημιουργίας θέσεων εργασίας και εξασφάλισης πραγματικής οικονομικής και κοινωνικής συνοχής είναι η επανεξέταση του ενιαίου νομίσματος, το οποίο υποτάσσει τις οικονομικές πολιτικές και τους εθνικούς προϋπολογισμούς στην κυριαρχία των χρηματαγορών. Το κοινωνικό κίνημα του Νοεμβρίου/Δεκεμβρίου στη Γαλλία, άνοιξε το δρόμο εκφράζοντας την άρνηση των μισθωτών προς ένα μοντέλο κοινωνίας βασιζόμενο στον άκρατο φιλελευθερισμό, στις χρηματαγορές. Στηριζόμενοι σε αυτό το κοινωνικό κίνημα, συνεχίζοντάς το, πρέπει να συμβάλουμε στο να τεθούν οι βάσεις νέου τύπου ανάπτυξης των κοινωνιών μας, στην Ευρώπη κυρίως και, θα έλεγα, και σε ολόκληρο τον κόσμο.

<SPEAKER ID=34 LANGUAGE="PT" NAME="Lage">
Κύριε Πρόεδρε, κύριοι βουλευτές, το θέμα αυτό είναι κρίσιμο. Και λυπάμαι βαθειά που αυτό το Κοινοβούλιο δεν μπορεί να διεξάγει μία κατ'αντιπαράσταση συζήτηση όπου εγώ θα μπορούσα, για παράδειγμα, να αντικρούσω τις απόψεις της προηγούμενης ομιλήτριας, με τις οποίες δεν συμφωνώ. Η συζήτηση αυτή είναι ένα σύνολο απομονωμένων δηλώσεων χωρίς πραγματικό προβληματισμό. Αλλά η έκθεση του κ. Walter είναι μία αξιόλογη έκθεση, εξαιρετικά διαυγής, με την οποία συμφωνώ πλήρως.
<P>
Το ενιαίο νόμισμα θα αποτελέσει μία από τις πιο βαθειές αλλαγές που γνώρισε η Ευρώπη τις τελευταίες δεκαετίες. Θα υπάρξει ένα «πριν» και ένα «μετά» το ενιαίο νόμισμα. Θα αρχίσει ένα νέο παιγνίδι. Και η πρόκληση στις πιο φτωχές περιοχές αποτελούσε, στο πεδίο του ενιαίου νομίσματος, μία ισχυρότατη πρόκληση. Το ενιαίο νόμισμα θα αποτελέσει ένα σημαντικό στοιχείο ταύτισης των ευρωπαίων πολιτών με την Ευρωπαϊκή Ενωση. Και, πέρα από τη συμβολική του φόρτιση, από τα ψυχολογικά και πολιτισμικά αποτελέσματά του, περικλείει και δημιουργεί μία ισχυρή λογική ολοκλήρωσης που θα μεταβάλει τα πάντα: νομισματικές πολιτικές, οικονομικές πολιτικές και επίσης δημοσιονομικές πολιτικές, γιατί να μην το πούμε.
<P>
Πολύ σύντομα η Ενωση θα χρειαστεί έναν προϋπολογισμό ομοσπονδιακού χαρακτήρα. Ο σημερινός προϋπολογισμός θα είναι ανεπαρκής, θα είναι περιορισμένος και μικρός σε σχέση με τις επιπτώσεις της Οικονομικής και Νομισματικής Ενωσης. Χωρίς αυτό τον προϋπολογισμό ομοσπονδιακού χαρκτήρα οι ανισορροπίες στον εδαφικό χώρο της Ενωσης μπορεί να επιδεινωθούν, κυρίως όταν διαπιστώνονται οι αποκαλούμενοι ασύμμετροι κλονισμοί που πλήττουν κάποιες χώρες και κάποιες περιοχές περισσότερο από κάποιες άλλες. Επομένως, η εδαφική συνοχή απαιτεί τη συνέχιση των διαρθρωτικών πολιτικών απαιτεί μάλιστα την αύξηση και όχι τη μείωση αυτών των διαρθρωτικών πολιτικών.
<P>
Η συνοχή της Ενωσης με την πιο ευρεία έννοια θα εξαρτηθεί από το ενιαίο νόμισμα, θα εξαρτηθεί από την Οικονομική και Νομισματική Ενωση, θα εξαρτηθεί από την αλληλεγγύη και τη γενναιοδωρία, θα απαιτήσει τη συνέχιση της μεταφοράς πόρων από τις πιο πλούσιες χώρες προς τις πιο φτωχές, αλλά θα απαιτήσει επίσης, από τις πιο φτωχές περιοχές και χώρες, μεγαλύτερη υπευθυνότητα και καλύτερη χρήση των πόρων αυτών.

<SPEAKER ID=35 NAME="Χατζηδάκης">
Κύριε Πρόεδρε, νομίζω ότι γίνονται ολοένα και περισσότερο αντιληπτές οι θετικές συνέπειες της εισαγωγής του ενιαίου νομίσματος: μείωση του κόστους των συναλλαγών, ενοποίηση των επιτοκίων, αποφυγή του πληθωρισμού που οφείλεται σε κρίσεις στις χρηματαγορές, τόνωση της ανταγωνιστικότητας της ευρωπαϊκής οικονομίας και, τελικά, ανάπτυξη και νέες ευκαιρίες απασχόλησης για τους ανέργους.
<P>
Εν όψει του στόχου του ενιαίου νομίσματος θα πρέπει, νομίζω, να επιμείνουμε στην εφαρμογή των κριτηρίων σύγκλισης που αποφασίσθηκαν στο Μάαστριχτ. Και δεν πρέπει να το κάνουμε μόνον γιατί η ονομαστική σύγκλιση είναι προϋπόθεση για την εισαγωγή του ενιαίου νομίσματος. Πρέπει να το κάνουμε διότι η ονομαστική σύγκλιση είναι σε σημαντικό βαθμό προϋπόθεση για την πραγματική σύγκλιση. Εξυγιαίνοντας τις ασθενέστερες οικονομίες, τις βοηθάμε μακροπρόθεσμα να πλησιάσουν τις ισχυρότερες. Όμως, τα κριτήρια για την επίτευξη της ονομαστικής σύγκλισης, όσο και εάν είναι σημαντικά, δεν αρκούν για την επίτευξη της πραγματικής σύγκλισης. Τα ασθενέστερα κράτη μέλη είναι αναγκασμένα να κάνουν περικοπές στις δημόσιες δαπάνες και τις δημόσιες επενδύσεις προκειμένου να περιορίσουν τα ελλείμματά τους, περικοπές που μπορεί να εξυγιαίνουν την οικονομία βραχυπρόθεσμα, μπορεί όμως να επιβραδύνουν την ανάπτυξη και να διευρύνουν το χάσμα μεταξύ ισχυρών και ασθενεστέρων.
<P>
Χρειάζεται λοιπόν η Ένωση να εφαρμόσει μία γενναία πολιτική μέσω των Διαρθρωτικών Ταμείων και του Ταμείου Συνοχής, ώστε να βρεθούν οι πόροι που χρειάζονται οι ασθενέστεροι για να επενδύσουν στην εκπαίδευση, την κατάρτιση, τις βασικές υποδομές, ώστε να βρεθούν οι πόροι για να εκσυγχρονίσουν τις δομές της οικονομίας τους.
<P>
Υπάρχει ένας κίνδυνος με την διεύρυνση, κύριε Πρόεδρε, για την οποία όλοι βεβαίως κατ'αρχήν συμφωνούμε. Τα υποψήφια κράτη μέλη έχουν χαμηλό επίπεδο ανάπτυξης και θα απορροφήσουν μεγάλα ποσά, ποσά όμως που δεν πρέπει να αφαιρεθούν από τα σημερινά ασθενέστερα κράτη μέλη, διότι έτσι θα υπονομεύσουμε όσα λέμε για την οικονομική και κοινωνική συνοχή.
<P>
Η Διακυβερνητική δεν εξετάζει, όπως ξέρουμε, το πρόβλημα. Για μένα είναι στρουθοκαμηλισμός, καθώς το πρόβλημα των ιδίων πόρων και της επάρκειας των πόρων για τις πολιτικές που εξαγγέλλουμε είναι θέμα μεγάλης σημασίας. Δεν χρειαζόμαστε μόνον μία Ευρώπη θεσμικά εξοπλισμένη για την διεύρυνση, αλλά μία Ευρώπη έτοιμη ταυτόχρονα να αντιμετωπίσει τα οικονομικά ζητήματα που θέτει η ίδια η διεύρυνση. Είναι λοιπόν ζήτημα απόλυτης προτεραιότητας η εφαρμογή μιας ολοκληρωμένης περιφερειακής πολιτικής, με όλες τις βελτιώσεις που απαιτούνται για να είναι πιο αποτελεσματική. Και μέσα σε αυτές τις βελτιώσεις, προσωπικά, πιστεύω ότι πρέπει να περιλάβουμε πρώτον, μία ευρωπαϊκή πολιτική για την χωροταξία, που θα επιτρέψει σφαιρική αντιμετώπιση των προβλημάτων της ανάπτυξης και δεύτερον, μία ολοκληρωμένη πολιτική για τις νησιωτικές και απομακρυσμένες περιοχές, την οποία άλλωστε η έκθεση καλεί την Διακυβερνητική Διάσκεψη να υιοθετήσει, πράγμα που, νομίζω, για πρώτη φορά γίνεται στην ιστορία του Ευρωπαϊκού Κοινοβουλίου.

<SPEAKER ID=36 LANGUAGE="PT" NAME="Porto">
Κύριε Πρόεδρε, όπως αποδείχθηκε σε μελέτες της Επιτροπής και αναφέρεται από τον εισηγητή, το συνάδελφο κ. Walter, μπορούμε να ελπίζουμε ότι η εισαγωγή του ενιαίου νομίσματος, που θα είναι προς το συμφέρον του συνόλου της Ενωσης, θα αποβεί ιδιαίτερα επωφελής για τις λιγότερο ανεπτυγμένες χώρες, όπου οι επιχειρηματίες πλήττονται σε μεγαλύτερο βαθμό από το μικροοικονομικό κόστος της αβεβαιότητας και του υπολογισμού και από το μακροοικονομικό κόστος της νομισματικής αστάθειας της σημερινής κατάστασης. Μπορούμε να ελπίζουμε ακόμη ότι μία μεγαλύτερη ανάπτυξη του συνόλου των οικονομιών θα έχει ιδιαίτερα αισθητά αποτελέσματα στις χώρες αυτές, όπως έχει διαπιστωθεί με την εξέλιξη των εθνικών μέσων όρων της Ευρωπαϊκής Ενωσης, εφόσον με τη μεγαλύτερη ανάπτυξη υπήρξει μεγαλύτερη προσέγγιση μεταξύ των χωρών.
<P>
Επειδή ωστόσο δεν είναι βέβαιο ότι τα αποτελέσματα αυτά θα διαπιστωθούν αμέσως, πρέπει να λάβουμε ακόμη υπόψη ότι οι δυσκολίες πραγματικής σύγκλισης θα είναι ίσως ιδιαίτερα μεγάλες σε ορισμένες πιο μειονεκτικές περιοχές των χωρών, όπως ήδη είπε ο συνάδελφος μου κ. Costa Neves, οι οποίες δεν έχουν σημειώσει προόδους ακόμη και σε περιόδους μεγαλύτερης ευημερίας που έχουμε περάσει.
<P>
Εν πάση περιπτώσει, η απόσταση, ακόμη και η εθνική, είναι τόσο μεγάλης διάστασης που θα χρειαστούν δεκαετίες μέχρι οι χώρες της συνοχής να φθάσουν σε μία επιθυμητή προσέγγιση του κοινοτικού μέσου όρου που είναι αναγκαία για να αποφευχθούν οι κίνδυνοι και να δρέψουμε τα οφέλη που θα παράσχει η Ευρωπαϊκή Νομισματική Ενωση.
<P>
Για όλους αυτούς τους λόγους, δεν μπορεί να υπάρξει χαλάρωση αντίθετα, πλησιάζοντας προς το ενιαίο νόμισμα επιβάλλεται μία ενίσχυση των πολιτικών της συνοχής, όπως ορθώς υποστηρίζει ο εισηγητής στη θαυμάσια έκθεσή του. Επειδή, ωστόσο, οι πιο μειονεκτικές χώρες χρειάζεται να κάνουν μεγαλύτερη προσπάθεια ονομαστικής σύγκλισης για να τηρήσουν τα κριτήρια του Μάαστριχτ, πρέπει ακόμη, χωρίς καθυστέρηση, να υπάρξει μία ελάφρυνση στις απαιτήσεις της προσθετικότητας, επιτρέποντας να επιτευχθεί η απαραίτητη πραγματική σύγκλιση χωρίς να επιδεινωθούν το δημοσιονομικό έλλειμμα και το δημόσιο χρέος.
<P>
Και αυτό θα πρότεινα στην κυρία Επίτροπο: χωρίς να υπάρξει αύξηση των κονδυλίων της Ευρωπαϊκής Ενωσης, με μία μικρότερη απαίτηση της προσθετικότητας από τις χώρες, να καταστεί ωστόσο δυνατή η κάλυψη του εδάφους από τις χώρες χωρίς να βλάπτονται τα κριτήρια.

<SPEAKER ID=37 NAME="Θεωνάς">
Κύριε Πρόεδρε, η πραγματικότητα που ζουν σήμερα οι ευρωπαίοι πολίτες, αλλά και οι πιο καθυστερημένες περιοχές, επιβεβαιώνει ότι η οικονομική και κοινωνική συνοχή δεν συμβιβάζεται με την ΟΝΕ και τα κριτήρια σύγκλισης που επέβαλε η Συνθήκη του Μάαστριχτ.
<P>
Έχει ήδη επιβεβαιωθεί ότι η προσπάθεια εκπλήρωσης των κριτηρίων ονομαστικής σύγκλισης έχει ως συνέπεια αρνητικές επιπτώσεις στην ανάπτυξη, οδηγεί σε μείωση του ΑΕΠ και επιφέρει δραματικές απώλειες σε θέσεις εργασίας. Μια τέτοια κατάσταση είναι πολιτικά απαράδεκτη και οικονομικά καταστρεπτική, ιδιαίτερα για τις χώρες δεύτερης ταχύτητας, όπως η δική μου χώρα, η Ελλάδα.
<P>
Ωστόσο, η εικόνα των αρνητικών συνεπειών δεν έχει ολοκληρωθεί ακόμα. Μία μελέτη των επιπτώσεων του Ενιαίου Νομίσματος και του Συμφώνου Σταθερότητας στην οικονομική και κοινωνική κατάσταση τόσο των χωρών που θα ενταχθούν στην ΟΝΕ, όσο και αυτών που θα μείνουν απ'έξω, θα έδινε πιστεύω νέα εντυπωσιακά αποτελέσματα. Μήπως θα έπρεπε η Επιτροπή, αλλά και το Ευρωπαϊκό Κοινοβούλιο να προχωρήσουν στην εκπόνηση μιας τέτοιας μελέτης;

<SPEAKER ID=38 LANGUAGE="EN" NAME="McCartin">
Κύριε Πρόεδρε, θα ήθελα να ευχαριστήσω τον κ. Walter για την έκθεσή του. Περιλαμβάνει πολλές ιδέες και χρήσιμες προτάσεις. Πιστεύω ότι αποτελεί έναν καλό σχολιασμό της περιφερειακής πολιτικής και της σημασίας της για την Ευρωπαϊκή Ένωση. Αυτό που προσπαθούμε να επιτύχουμε με την περιφερειακή πολιτική είναι η οικονομική και κοινωνική συνοχή. Η περιφερειακή πολιτική είναι κάτι που θα είναι πάντα αναγκαίο. Ο αριθμός που αναφέρεται στην έκθεση, δηλ. ότι μόνο το 0, 4 % του ΑΕΠ της Ευρωπαϊκής Ένωσης διατίθεται στην περιφερειακή πολιτική υπογραμμίζει το γεγονός ότι οι διατιθέμενοι γι' αυτήν πόροι είναι εξαιρετικά περιορισμένοι. Σε σύγκριση με τους αντίστοιχους πόρους που διατίθενται στις ΗΠΑ είναι πολύ μικροί. Θα πρέπει να αποδεχθούμε το γεγονός ότι εάν πρόκειται να υλοποιηθεί η διεύρυνση, και έχοντας υπόψη ότι το χάσμα είναι μεγαλύτερο απ' όσο παρουσιάζεται στην έκθεση - γνωρίζω ότι οι υποψήφιες χώρες έχουν κατά μέσο όρο μόνο το 30 % του ΑΕΠ των χωρών του Ταμείου Συνοχής - τότε προφανώς θα πρέπει να ενισχύσουμε ουσιαστικά την ευρωπαϊκή πολιτική. Από την ιστορική εμπειρία γνωρίζουμε ότι η οικονομική δραστηριότητα δείχνει διαδοχικές ανόδους και καθόδους και μια χώρα που είναι πλούσια σήμερα μπορεί σε πενήντα χρόνια να είναι φτωχή. Εάν θέλουμε να συνεχίσουμε να έχουμε μια Ευρωπαϊκή Ένωση, τότε η ισχυρή και ουσιαστική περιφερειακή πολιτική θα αποτελέσει ένα πολύ σημαντικό στοιχείο των πολιτικών που ακολουθούμε σε ευρωπαϊκό επίπεδο.
<P>
Θα ήθελα να προσέξετε το γεγονός ότι η έκθεση παρουσιάζει τα ποσά των πόρων από τα διαρθρωτικά ταμεία που έχουν διατεθεί στα διάφορα κράτη μέλη. Για την περίπτωση της Ιρλανδίας πιστεύω ότι υπάρχει κάποιο λάθος. Αναφέρει 3, 3 ενώ η έκτη έκθεση της Επιτροπής για τα διαρθρωτικά ταμεία αναφέρει 2, 1. Λαμβάνοντας υπόψη το σημερινό ΑΕΠ της Ιρλανδίας, πιστεύω ότι ο σωστός αριθμός είναι ο μέσος όρος της εξαετίας του προγράμματος δηλ. περίπου 2, 5. Ωστόσο ακόμη και αυτό το ποσό των πιστώσεων είχε πολύ μεγάλη επίπτωση.
<P>
Ποτέ δεν αποδέχθηκα ότι η Οικονομική και Νομισματική Ένωση αποτελεί απειλή για τις περιοχές της περιφέρειας, όπως επίσης ποτέ δεν αποδέχθηκα ότι η ολοκλήρωση της εσωτερικής αγοράς αποτελεί απειλή για τις πιο φτωχές περιοχές της περιφέρειας. Η εμπειρία έχει δείξει ότι η εσωτερική αγορά έχει βοηθήσει την ανάπτυξη των πιο φτωχών και περιφερειακών περιοχών. Το άνοιγμα μεταξύ της Ιρλανδίας και της μέσης χώρας της Ευρωπαϊκής Ένωσης έχει μειωθεί κατά 21 βαθμούς, ο αντίστοιχος αριθμός για την Ισπανία είναι 7 βαθμοί και για την Πορτογαλία 9 βαθμοί. Η Ελλάδα αποτελεί εξαίρεση και οι έλληνες συνάδελφοί μας θα πρέπει να μας εξηγήσουν το γιατί. Η Σικελία αποτελεί επίσης εξαίρεση, αλλά εκεί υπάρχει κάποιο ειδικό πρόβλημα.
<P>
Μελλοντικά και για τα νέα προγράμματα, το ιερό τέρας της προσθετικότητας θα πρέπει να αναθεωρηθεί. Το μόνο που κάνει είναι να περιπλέκει το όλο θέμα. Λέμε ότι στα διαρθρωτικά ταμεία θα πρέπει να υπάρχει προσθετικότητα. Αυτό σημαίνει ότι τα περισσότερα - και φτωχώτερα - των κρατών μελών θα πρέπει να αυξήσουν τις δαπάνες τους. Από την πλευρά όμως της νομισματικής ένωσης λέμε ότι θα πρέπει να μειώσουν τις δαπάνες τους. Όταν υιοθετούμε ένα νέο πρόγραμμα θα πρέπει να εξετάζουμε τον οικονομικό σχεδιασμό των λιγότερο αναπτυγμένων χωρών. Η Επιτροπή και οι χώρες αυτές θα πρέπει να ενεργούν ως εταίροι. Θα πρέπει να κάτσουμε κάτω και να επεξεργαστούμε εκλογικευμένα οικονομικά σχέδια χορηγώντας στις πολιτικές τους τους πόρους που μπορούμε να διαθέσουμε.
<P>
Το στοιχείο της προσθετικότητας όμως δεν μπορεί να αποδειχθεί με τόσο μικρά ποσά διεσπαρμένα σε τόσο πολλές πολιτικές. Το μόνο που κάνει είναι να απασχολεί χωρίς να χρειάζεται τους αρμόδιους της Επιτροπής και να παρεμβάλλει προσκόμματα στην προσπάθεια αξιολόγησης των όσων έχουν επιτευχθεί.

<SPEAKER ID=39 LANGUAGE="ES" NAME="Izquierdo Collado">
Κύριε Πρόεδρε, θέλω να αρχίσω την παρέμβασή μου συγχαίροντας θερμά καθότι το αξίζει τον κ. Walter για την τόσο προσεγμένη εργασία που παρουσίασε. Και θα ήθελα από μια άποψη να αναφερθώ αρχικά συγκρίνοντας τη δική μας κατάσταση με αυτή των Ηνωμένων Πολιτειών. Το Connecticut, η περιοχή των Ηνωμένων Πολιτειών με το μεγαλύτερο κατά κεφαλήν εισόδημα και ο Μισισιπής, η περιοχή με το μικρότερο εισόδημα, έχουν μία σχέση 2 προς 1. Η περιοχή της Turingia, ως περιοχή με το μικρότερο κατά κεφαλήν εισόδημα στην Ευρώπη και το Αμβούργο, έχουν διαφορά 1 προς 6. Ίσως, αυτές οι αλήθειες, ανάμεσα σε άλλες, να χρησιμεύσουν ώστε η συνοχή στην Ευρωπαϊκή Ένωση να μην αποτελέσει περιστασιακό γεγονός αλλά την ουσία και τον πυρήνα των συνθηκών.
<P>
Το Ευρωπαϊκό Κοινοβούλιο επιμένει η Διακυβερνητική Διάσκεψη να επαγρυπνεί και να μεριμνά για τη συνοχή θεωρώντας την παράγοντα κλειδί της Ευρωπαϊκής Ένωσης. Και πρέπει να πούμε, να το πούμε ξεκάθαρα, ότι γνωρίζουμε ότι οι επιπτώσεις της νομισματικής ένωσης ενδέχεται να ενέχουν σοβαρούς κινδύνους για τη συνοχή εάν δεν ληφθούν τα απαραίτητα συμπληρωματικά μέτρα.
<P>
Δεν έχουμε σκοπό να αναλύσουμε τα αριθμητικά στοιχεία της σύγκλισης. Θα θυμίσουμε μόνο ότι αυτή τη στιγμή οι τρεις χώρες που πληρούν τα κριτήρια της σύγκλισης είναι η Αργεντινή, η Ταϊβάν και η Σιγκαπούρη. Θα μου άρεσε να ξέρω πόσες ερμηνείες της Συνθήκης θα γίνουν στην περίπτωση που η Γαλλία ή η Γερμανία δεν πληρούν τα κριτήρια της σύγκλισης. Είναι καλό να δίνεται μία εικόνα άκαμπτου προϋπολογισμού - συμφωνώ με αυτό - αλλά υποστηρίζω ότι είναι ακόμη καλύτερο να μη διαπράττονται λάθη στο θέμα της σύγκλισης. Καμία από τις χώρες που κατέβαλαν πραγματική προσπάθεια προσέγγισης στη σύγκλιση δεν πρέπει να μείνει έξω από το Ενιαίο Νόμισμα. Αυτή είναι η προσωπική μου θέση.

<SPEAKER ID=40 LANGUAGE="EN" NAME="Malone">
Κύριε Πρόεδρε, και εγώ δέχομαι με ικανοποίηση την παρούσα έκθεση και συγχαίρω τον εισηγητή.
<P>
Καθώς γνωρίζουμε, η μείωση των περιφερειακών ανισοτήτων αποτελεί έναν από τους θεμελιώδεις στόχους της Ευρωπαϊκής Ένωσης. Στην πραγματικότητα, η Ιρλανδία ήταν εκείνη που επέμενε στην ενσωμάτωση του άρθρου 130 Β στη Συνθήκη του Μάαστριχτ. Η ιρλανδική οικονομία είναι μια πολύ ανοικτή οικονομία και εξαρτάται πολύ από το εξωτερικό εμπόριο. Μπορέσαμε να το διαπιστώσουμε αυτό και με την πρόσφατη κρίση του βοείου κρέατος η οποία έκανε φανερές τις επιπτώσεις στις εξαγωγές μας και το πόσο είμαστε εξαρτημένοι απ' αυτές. Πιστεύουμε ότι η ΟΝΕ θα είναι ιδιαιτέρως επωφελής για την Ιρλανδία και τα άλλα περιφερειακά κράτη. Θα πρέπει να υπάρξει μια ισορροπημένη σχέση μεταξύ ΟΝΕ και συνοχής. Μετά το 2000 τα διαρθρωτικά ταμεία θα πρέπει να ισχυροποιηθούν ποιοτικά και ποσοτικά στο τρίτο στάδιό τους. Θα πρέπει να διατηρηθεί η ισορροπία μεταξύ των συνεχών αναγκών των τωρινών κρατών μελών και των απαιτήσεων των νέων κρατών μελών που θα εισέλθουν στην Ένωση μετά την τρίτη φάση της διεύρυνσης. Σχετικά με την ανεργία, μολονότι παραδέχομαι ότι υπάρχουν δυσχέρειες για να αποτελέσει ένα από τα κριτήρια σύγκλισης, πιστεύω ότι η Συνθήκη θα πρέπει να περιλαμβάνει ένα κεφάλαιο για την ανεργία ή την απασχόληση.

<SPEAKER ID=41 NAME="Wulf-Mathies">
Kύριε Πρόεδρε, κυρίες και κύριοι, επιδοκιμάζω ιδιαίτερα την πολιτική πρωτοβουλία του Eυρωπαϊκού Kοινοβουλίου το οποίο, τις παραμονές ακριβώς της διακυβερνητικής διάσκεψης και της μετάβασης στη Nομισματική Ένωση, θέτει και πάλι στην ημερήσια διάταξη της ευρωπαϊκής πολιτικής την οικονομική και κοινωνική συνοχή. Mε τα hearings για τις κοινωνικές επιπτώσεις της Oικονομικής και Nομισματικής Ένωσης και με τη θαυμάσια έκθεση του κ. Walter, το Kοινοβούλιο έδωσε βασικά ερεθίσματα για εμβάθυνση στην κοινωνική διάσταση της Eυρωπαϊκής Ένωσης.
<P>
H γνωμοδότηση της Eπιτροπής, της 28ης Φεβρουαρίου, επί της διακυβερνητικής διάσκεψης, με τον ξεκάθαρο ασπασμό του κοινωνικά υπεύθυνου ευρωπαϊκού μοντέλου κοινωνίας, δείχνει ότι εσείς έχετε, στο πρόσωπο της Eπιτροπής, έναν πολιτικό σύμμαχο.
<P>
Αλλωστε, οι διαβουλεύσεις των χωρών της Oμάδας των 7, στη Λίλη, δείχνουν ότι μετά από μια δεκαετία νεοφιλελευθέρων προτύπων, όχι μόνον σε ευρωπαϊκό επίπεδο αλλά και σε διεθνές, επικρατεί η άποψη ότι η ανταγωνιστικότητα και η κοινωνική πρόοδος πάνε μαζί. Nομίζω πως αυτό είναι ένα βασικό χαρακτηριστικό της πρότασης ψηφίσματός σας, και την προσυπογράφω ανεπιφύλακτα σ' αυτό το σημείο.
<P>
Tο ενιαίο ευρωπαϊκό νόμισμα και η ολοκλήρωση της ευρωπαϊκής εσωτερικής αγοράς είναι απαραίτητα στοιχεία για την εξασφάλιση της ανταγωνιστικότητάς μας, αλλά θα πρέπει να συμπληρωθούν και με την τρίτη προτεραιότητα της Eυρωπαϊκής Ένωσης, την οικονομική και κοινωνική συνοχή.
<P>
Tα κριτήρια σύγκλισης που συζητούνται στη κοινή γνώμη, με διιστάμενες απόψεις εν μέρει, ανταποκρίνονται σε μια σταθερή οικονομική πολιτική και προάγουν επίσης τη συνοχή. Γενικώς όμως, υποφέρουν, ιδιαίτερα τα πιο αδύναμα κράτη μέλη, από το ότι καλούνται να πληρώσουν στα επιτόκια κι ένα τέλος κινδύνου. Aπό μια σταθερή δημοσιονομική και χρηματοπιστωτική πολιτική θα προκύψει το φαινόμενο της σταθεροποίησης των συναλλαγματικών ισοτιμιών και τα επιτόκια θα μειωθούν αισθητά, περισσότερο βεβαίως σ' αυτές τις χώρες απ' ότι στα πλούσια βιομηχανικά κράτη, και συνεπώς θα ευνοηθούν οι επενδύσεις.
<P>
H επίτευξη ενός υψηλού βαθμού σταθερότητας τιμών και υγιών δημοσίων οικονομικών, δηλαδή η ονομαστική σύγκλιση, είναι μια αναγκαία προϋπόθεση ανάπτυξης, η οποία όμως δεν είναι ικανή από μόνη της να εξασφαλίσει την πραγματική σύγκλιση των εισοδημάτων μεταξύ των κρατών μελών και των περιφερειών. H πραγματική σύγκλιση απαιτεί μια ενεργό εθνική και ευρωπαϊκή πολιτική, για την προαγωγή της ανάπτυξης στις φτωχότερες περιφέρειες. H εμπειρία των τελευταίων δύο δεκαετιών έδειξε ότι οι ευρωπαϊκές χώρες δεν καταφέρνουν, μακροπρόθεσμα, να βελτιώσουν με υποτίμηση την ανταγωνιστικότητα μιας χώρας. Oι διεθνείς κεφαλαιαγορές αφήνουν ολοένα και πιο στενά περιθώρια για εθνικές δράσεις. Συναλλαγματικές διακυμάνσεις, που οφείλονται σε κερδοσκοπικούς κυρίως λόγους, επιβαρύνουν την οικονομική ανάπτυξη τόσο σε χώρες με σκληρά, όσο και σε χώρες με ασθενή νομίσματα. Γι' αυτό και είναι ανάγκη, παράλληλα με τη Nομισματική Ένωση, να δημιουργήσουμε κι έναν μηχανισμό συναλλαγματικών ισοτιμιών που θα σταθεροποιεί τα νομίσματα κι εκείνων των χωρών, που δε θα μπορέσουν να εισέλθουν στη Nομισματική Ένωση από την πρώτη κιόλας φάση.
<P>
H Eπιτροπή συμμερίζεται το αίτημα του Kοινοβουλίου, πως θα 'πρεπε δηλαδή, με μια συμφωνία για τις συναλλαγματικές ισοτιμίες, να ενισχυθεί ένας κοινός προσανατολισμός σταθερότητας και η προετοιμασία μιας όσο το δυνατόν πιο σύντομης συμμετοχής των pre-ins στο ενιαίο νόμισμα.
<P>
Σε σχέση μ' αυτό, θα πρέπει να γίνουν σκέψεις και για την περαιτέρω εξέλιξη του Tαμείου Συνοχής, ώστε να μπορέσουν να εκπληρωθούν τα κριτήρια σύγκλισης.
<P>
H Eπιτροπή υποστηρίζει μεγάλο αριθμό αιτημάτων σας προς τη διακυβερνητική διάσκεψη, όπως λ.χ. το τμήμα για την πολιτική απασχόλησης, κι επισημαίνω ότι η πρωτοβουλία του Προέδρου Santer, ως γνωστόν, καθιστά σαφή την πρόθεσή μας να προωθήσουμε έντονα το θέμα αυτό. Θα ήθελα επίσης να τονίσω ότι, σήμερα κιόλας, το ένα τρίτο του συνολικού κοινοτικού προϋπολογισμού για τα διαρθρωτικά ταμεία πηγαίνει, για παράδειγμα, στην καταπολέμηση της ανεργίας. Συμμεριζόμαστε επίσης την άποψή σας, όσον αφορά τη σύνδεση της περιβαλλοντικής με την περιφερειακή πολιτική. Δεν είμαι σίγουρος αν έχει γίνει κάποια παρεξήγηση όσον αφορά το θέμα των δημοσίων υπηρεσιών, διότι η Eπιτροπή, στη γνωμοδότησή της, κατέστησε σαφές ότι η ισότιμη πρόσβαση όλων των πολιτών στις επιχειρήσεις παροχής υπηρεσιών και εφοδιασμού, οι οποίες εξυπηρετούν το κοινό συμφέρον, θα πρέπει να θεωρείται βασική αρχή του ευρωπαϊκού μοντέλου κοινωνίας. Aυτό δεν αποκλείει τον ανταγωνισμό μεταξύ δημοσίων υπηρεσιών ή τον ανταγωνισμό μεταξύ δημοσίων υπηρεσιών και ιδιωτών, αλλά ούτε και τις εταιρικές σχέσεις μεταξύ δημοσίων και ιδιωτικών επιχειρήσεων. Nομίζω πως στο θέμα αυτό, ουσιαστικά, είμαστε όλοι σύμφωνοι.
<P>
Όσον αφορά τις ανάγκες σε δημοσιονομικούς πόρους, οι οποίες, ως γνωστόν, δεν περιλαμβάνονται στα θέματα της διακυβερνητικής διάσκεψης, είμαι κάπως πιο ρεαλίστρια και κάπως πιο αισιόδοξη από τους περισσότερους που μίλησαν εδώ μέχρι τώρα. Aν πάρουμε στα σοβαρά το περιεχόμενο των αιτημάτων, την επιθυμία για αύξηση της απόδοσης και τις θετικές επιπτώσεις της πολιτικής συνοχής, θεωρώ πέρα για πέρα δυνατόν να πετύχουμε τους στόχους μας χωρίς πρόσθετες δημοσιονομικές επιβαρύνσεις. Γι' αυτό και νομίζω πως είναι σημαντικό να προωθήσουμε περαιτέρω, από κοινού, τα βασικά σας αιτήματα, σχετικά με τη μελλοντική διαμόρφωση της πολιτικής συνοχής, και ιδιαίτερα τη συγκέντρωση, την αύξηση της αποτελεσματικότητας, την ενίσχυση των εταιρικών σχέσεων, και την επέκταση των τοπικών πρωτοβουλιών στον τομέα της απασχόλησης.
<P>
Tέλος, θα ήθελα να επισημάνω και πάλι πως συμφωνώ απόλυτα με τη διαπίστωσή σας ότι η κοινοτική διαρθρωτική πολιτική είναι μια αυτόνομη πολιτική που ακολουθεί δικούς της πολιτικούς στόχους, οι οποίοι προχωρούν πολύ πιο πέρα από το στόχο της Oικονομικής και Nομισματικής Ένωσης. Στην ενίσχυση της οικονομικής και κοινωνικής συνοχής περιλαμβάνεται, κατά την άποψή μου, η εναρμόνιση των βιοτικών συνθηκών στην Ένωση και η προώθηση μιας συνολικής οικονομικής ανάπτυξης που θα κινείται προς την ίδια κατεύθυνση. Aυτό είναι κάτι παραπάνω από την εκπλήρωση των κριτηρίων σύγκλισης. Eδώ περιλαμβάνεται η δημιουργία θέσεων εργασίας, σε ασθενείς διαρθρωτικά περιφέρειες, κυρίως, και για προβληματικές ομάδες της αγοράς εργασίας, όπως επίσης και η αειφόρος ανάπτυξη μειονεκτικών περιφερειών. Θεωρώ σημαντικό το ότι το Kοινοβούλιο υπογραμμίζει συνεχώς τις σχέσεις αυτές στην περαιτέρω συζήτηση, επειδή το ευρωπαϊκό μοντέλο κοινωνίας ξεκινάει ακριβώς από μια ομοφωνία οικονομικής απόδοσης και κοινωνικής συνοχής, κι αυτό θα πρέπει να ισχύει και στο μέλλον.
<P>
(Xειροκροτήματα)

<SPEAKER ID=42 NAME="Πρόεδρος">
Η συζήτηση έληξε.
<P>
Η ψηφοφρία θα διεξαχθεί στις 12 το μεσημέρι.

<CHAPTER ID=4>
Ταμείο Συνοχής 1994
<SPEAKER ID=43 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Costa Neves, εξ ονόματος της Επιτροπής Περιφερειακής Πολιτικής (Α4-0069/96), σχετικά με τη συμπληρωματική έκθεση της Επιτροπής για το Ταμείο Συνοχής 1994 (COM(95)0222 - C4-0237/95).

<SPEAKER ID=44 NAME="Costa Neves">
Κύριε Πρόεδρε, κυρία Επίτροπε, αγαπητοί συνάδελφοι, το Ταμείο Συνοχής είναι ένας από τους πολλούς τρόπους που υλοποιούν την αλληλεγγύη στους κόλπους της Ευρωπαϊκής Ένωσης, και αποτελεί μία ενδιαφέρουσα συμβολή για την ενίσχυση της οικονομικής και κοινωνικής συνοχής, μία από τις βασικές αρχές της αντίστοιχης Συνθήκης, η οποία - ποτέ δεν είναι υπερβολικό να το υπογραμμίζουμε - πρέπει να βρίσκει πραγματική έκφραση σε όλα τα μέτρα που υιοθετεί η Ένωση.
<P>
Ιδιαίτερα όσον αφορά το Ταμείο Συνοχής, πρέπει να ληφθεί υπόψη ότι, αν είναι σαφής η συμβολή του για την οικονομική και κοινωνική συνοχή, πρέπει επίσης να τονισθεί ο στόχος της διευκόλυνσης ως προς την υλοποίηση της Οικονομικής και Νομισματικής Ένωσης με την υιοθέτηση του ενιαίου νομίσματος.
<P>
Όσον αφορά την υπό συζήτηση έκθεση, θα ήθελα να υπογραμμίσω τέσσερεις πτυχές οι οποίες εξετάζονται σε αυτή. Πρώτον, ο κύριος στόχος του Ταμείου Συνοχής είναι να ενισχυθεί η οικονομική και κοινωνική συνοχή στους κόλπους της Ένωσης, επομένως, αν και το αντίστοιχο πλαίσιο κατανομής είναι εθνικό, πρέπει να συμβάλλει για την καταπολέμηση των περιφερειακών ανισοτήτων. Και, στο πλαίσιο αυτό, επιτρέψτε μου να επισημάνω ότι είναι πολύ περιορισμένος ο αριθμός σχεδίων που χρηματοδοτήθηκαν, για παράδειγμα, σε ιδιαίτερα απομακρυσμένες περιοχές, κατάσταση που πρέπει να επανεξεταστεί, όχι μόνο διότι αυτές είναι μεταξύ εκείνων που, με βάση το άρθρο 129Β της Συνθήκης για την Ευρωπαϊκή Ένωση, αποτελούν προτεραιότητα της πολιτικής των διευρωπαϊκών δικτύων αλλά επίσης διότι, λόγω της φύσης τους, η ισορροπία τους είναι ιδιαίτερα εύθραυστη.
<P>
Δεύτερον, θα ήθελα να τονίσω ότι είναι σαφώς ανεπαρκές, στην περίοδο που αποτελεί αντικείμενο της ανάλυσής μας, να έχει συνεδριάσει μόνο μία επιτροπή πααρκολούθησης. Το γεγονός αυτό θεωρείται ένα σύμπτωμα του μικρού δυναμισμού του μηχανισμού αυτού, που αποτελεί έναν ουσιώδη μηχανισμό παρακολούθησης της δραστηριότητας του Ταμείου. Πρέπει, λοιπόν, τα κράτη μέλη όχι μόνο να ενισχύσουν τη δραστηριότητα αυτών των επιτροπών, αλλά επίσης να τις επιτρέψουν σε αυτές την πραγματική συμμετοχή των περιφερειακών και τοπικών αρχών οι οποίες πρέπει, επιπλέον, να διαθέτουν αυξημένες αρμοδιότητες για την επιλογή των σχεδίων, τον καθορισμό των αντίστοιχων προτεραιοτήτων και στο επίπεδο της διαχείρισης των χρηματοδοτήσεων. Μόνο μία τέτοια συμπεριφορά μπορεί να αυξήσει την αποτελεσματικότητα της χρήσης των πόρων του Ταμείου Συνοχής.
<P>
Τρίτον, θα ήθελα να επισημάνω ότι, αν και διαπιστώνεται μία βελτίωση της συνολικής ισορροπίας μεταξύ της χρηματοδότησης σχεδίων για το περιβάλλον και για τις υποδομές των μεταφορών, εξακολουθούν να υπάρχουν ανισορροπίες σε κάθε κράτος μέλος, γι'αυτό και πρέπει να αναζητηθεί, αν και με την κατάλληλη ελαστικότητα, η απαραίτητη επανεξισορρόπιση.
<P>
Θα τονίσω, τέλος, ότι είναι απαραίτητο το Ευρωπαϊκό Κοινοβούλιο, στο πλαίσιο επίσης τα καθήκοντα της επί του προϋπολογισμού αρχής που ασκεί, να ενημερώνεται εκ των προτέρων για οποιαδήποτε απόφαση προτίθεται να εγκρίνει η Επιτροπή, με βάση την εφαρμογή των διατάξεων του άρθρου 6 του κανονισμού του Ταμείου Συνοχής. Υπενθυμίζεται ότι στο άρθρο αυτό θεσπίζεται η εξάρτηση της χρηματοδότησης δράσεων από το Ταμείο αυτό από την εκπλήρωση των κριτηρίων ονομαστικής σύγκλισης που έχουν καθοριστεί ενόψει της Οικονομικής και Νομισματικής Ένωσης.
<P>
Η συμμετοχή του Κοινοβουλίου δικαιολογείται ακόμη περισσότερο εφόσον, εκτός από το γεγονός ότι είναι σαφείς οι δημοσιονομικές συνέπειες ενός τέτοιου μέτρου - διακοπή της χρηματοδότησης -, αυτό θα έχει αρνητική επίπτωση στην ίδια την προσπάθεια συγκλισης. Επιβάλλεται λοιπόν, φυσικά, εξαιρετική σύνεση κατά την εφαρμογή του.
<P>
Όλα αυτά αποτελούν λόγους προκειμένου η Επιτροπή, όπως ζήτησε το Κοινοβούλιο, να μας κοινοποιήσει πολύ σύντομα τους κανόνες που ενέκρινε σχετικά με τη διαδικασία εφαρμογής της αρχής της προαναφερθείσας προϋπόθεσης για τη χορήγηση των πόρων του Ταμείου Συνοχής. Μόνο έτσι θα είμαστε σε θέση να παρακολουθήσουμε και αυτό το τμήμα της εφαρμογής του Ταμείου Συνοχής.
<P>
Κλείνω χαιρετίζοντας, στο όνομα της πιο στοιχειώδους δικαιοσύνης, την εξαίρετη συνεργασία πολλών βουλευτών του Κοινοβούλίου αυτού και άλλων ενδιαφερομένων για το θέμα αυτό οι οποίοι, με τις απόψεις τους, συνέβαλαν ώστε η έκθεση αυτή να εκφράζει πραγματικά - τώρα - τη θέση της Επιτροπής Περιφερειακής Πολιτικής και από σήμερα, ελπίζω, τη θέση αυτού του Κοινοβουλίου σχετικά με το υπό εξέταση θέμα.

<SPEAKER ID=45 NAME="Θεωνάς">
Κύριε Πρόεδρε, θα ήθελα πρώτα απ'όλα να συγχαρώ τον κ. Κόστα Νέβες για την έκθεσή του.
<P>
Εκ μέρους της Επιτροπής Οικονομικής, Νομισματικής και Βιομηχανικής Πολιτικής, θα ήθελα να σημειώσω ότι το Ταμείο Συνοχής, σύμφωνα με τις αρχές λειτουργίας του, αποσκοπεί στην ενίσχυση των προσπαθειών των λιγότερο ανεπτυγμένων κρατών μελών. Έχει επομένως διακηρυγμένο στόχο την ενίσχυση της οικονομικής και κοινωνικής συνοχής. Η χρηματοδοτική ενίσχυση για εκτέλεση έργων υποδομής αποβλέπει στην αντιμετώπιση της ανεργίας και διαρθρωτικών προβλημάτων της οικονομίας των ασθενέστερων κρατών μελών, επιδιώκοντας έτσι να αποτελέσει σημαντικό παράγοντα ανάπτυξης. Συνιστά επομένως ένα σημαντικό μέσο άσκησης οικονομικής πολιτικής και μπορεί να παίξει κάποιον ρόλο στη μείωση των περιφερειακών ανισοτήτων και τη δικαιότερη κατανομή τού εισοδήματος στα πλαίσια της Ευρωπαϊκής Ένωσης.
<P>
Ωστόσο, η σύνδεση της ομαλής ροής των χρηματοδοτήσεων ή των εγκρίσεων νέων έργων με τη μη ύπαρξη υπερβολικών δημοσιονομικών ελλειμμάτων, όπως προβλέπεται στον σχετικό κανονισμό, μπορεί να οδηγήσει σε αρνητικά αποτελέσματα και να υποσκάψει τον διακηρυγμένο στόχο του Ταμείου, που υποτίθεται ότι δημιουργήθηκε για να συμβάλει στη σύγκλιση και όχι για να μετατραπεί σε μέσο επιβολής συγκεκριμένης δημοσιονομικής συμπεριφοράς. Η έγκριση και η εκταμίευση των πιστώσεων πρέπει να συνοδεύεται από την υλοποίηση όρων όπως η συμβατότητα του έργου με τις διακηρυγμένες αρχές του Ταμείου, η καταλληλότητα και η χρησιμότητά του για την ανάπτυξη, η σύνδεσή του με την προώθηση του έργου και τη χρηστή και διαφανή διαχείριση. Η σύνδεση όμως με το μέγεθος του συνολικού δημοσιονομικού ελλείμματος του δικαιούχου κράτους θα μπορούσε να αναχαιτίσει τις προσπάθειες σύγκλισης αν λάβει κανείς υπόψη του την κατάσταση στην οποία βρίσκονται τα περισσότερα από τα κράτη αυτά. Επίσης, οδηγεί σ'ένα φαύλο κύκλο όπου η μη διάθεση πιστώσεων συνεπάγεται παραπέρα ύφεση, η οποία επιφέρει νέες αντιπαραγωγικές δαπάνες, που με τη σειρά τους οξύνουν το δημοσιονομικό πρόβλημα.
<P>
Επομένως, η αξιολόγηση των έργων και των χρηματοδοτήσεων θα πρέπει να γίνεται με κριτήριο τη συμβολή στην αναπτυξιακή προσπάθεια του κράτους μέλους και με στοιχεία προσαρμοσμένα στις ιδιαιτερότητές του.

<SPEAKER ID=46 NAME="Πρόεδρος">
Η συζήτηση επ' αυτού του σημείου της ημερήσιας διάταξης θα συνεχισθεί στις 18.000.

<SPEAKER ID=47 NAME="Πρόεδρος">
Προτού προχωρήσω στην ώρα των ψηφοφοριών, θα ήθελα να σας αναφέρω ότι, όπως μετέδωσαν τα ειδησεογραφικά πρακτορεία, μία τρομοκρατική επίθεση πραγματοποιήθηκε σήμερα το πρωί στις 7 π.μ., 5 π.μ. ώρα Γκρήνουϊτς, στο Ξενοδοχείο Εουρόπα, κοντά στην Πυραμίδα της Γκίζας, 5 χλμ. έξω από το Κάιρο. Μία ομάδα τρομοκρατών επετέθη εναντίον αθώων τουριστών, με αποτέλεσμα να θρηνούμε 17 ή 18 νεκρούς, κατά πλειοψηφία έλληνες τουρίστες, και να υπάρχουν 14 ή 15 τραυματίες από τους οποίους οι 7 είναι σε κατάσταση κρίσιμη. 14 από τους νεκρούς αναφέρεται ότι είναι γυναίκες, και θα ήθελα να εκφράσω με τον εντονότερο δυνατό τρόπο την καταδίκη του Σώματος για την τρομοκρατική αυτή επίθεση, την απόλυτη αντίθεσή μας στην τρομοκρατία οπουδήποτε και εάν πραγματοποιείται και προς οποιαδήποτε κατεύθυνση.
<P>
Θα ήθελα ακόμη, εκφράζοντας τα συναισθήματα όλων μας, υποθέτω, να απευθύνω τα θερμότερα συλλυπητήρια του Σώματος προς τις οικογένειες των νεκρών και την συμπάθειά μας προς τις οικογένειες των τραυματιών.

<SPEAKER ID=48 NAME="Αλαβάνος">
Κύριε Πρόεδρε, εκφράσατε όλους μας. Κι εγώ πριν από λίγο πληροφορήθηκα γι αυτό το συμβάν από τον συνάδελφο κύριο Δημητρακόπουλο.
<P>
Απλώς, πέρα από αυτά που είπατε, μήπως η Επιτροπή, ο αρμόδιος Επίτροπος για τον τουρισμό, θα έπρεπε να προβληματισθεί για την ανάγκη ενημέρωσης των πολιτών της Ευρωπαϊκής Ένωσης για τους ιδιαίτερους κινδύνους που πιθανώς αντιμετωπίζουν σε ορισμένες χώρες; Δεν ξέρω εάν αυτό θα είναι ταξιδιωτική οδηγία ή κάτι άλλο, πιστεύω όμως ότι μπορεί η Ευρωπαϊκή Ένωση να συμβάλει κατά το δυνατόν στην προστασία των πολιτών.

<SPEAKER ID=49 NAME="Λαμπράκη">
Κύριε Πρόεδρε, εκ μέρους της Σοσιαλιστικής Ομάδας, θα ήθελα να εκφράσω τον αποτροπιασμό και τη λύπη μας γι' αυτήν την τρομοκρατική ενέργεια και τη συμπαράστασή μας στις οικογένειες των θυμάτων.

<SPEAKER ID=50 NAME="Χριστοδούλου">
Κύριε Πρόεδρε, και εγώ θα ήθελα να εκφράσω εκ μέρους της πολιτικής μας ομάδας τη συμμετοχή μας σ' αυτό το πένθος και να παρακαλέσω να μη δίνουμε χαρακτήρα πολιτικό ή οποιονδήποτε άλλο στις εκδηλώσεις αυτού του τύπου. Η τρομοκρατία είναι καταδικαστέα σ' όλον τον κόσμο και εκεί πρέπει να σταματούμε.

<SPEAKER ID=51 LANGUAGE="EN" NAME="MaCarthy">
Κύριε Πρόεδρε, επί ενός πολύ σοβαρού διαδικαστικού θέματος. Θα είμαι πολύ σύντομη. Χθες το βράδυ, σε ανταλλαγή απόψεων με τον Επίτροπο Fischler, η πρόεδρος της ομάδας μου ζήτησε από τον Αντιπρόεδρο Fontana να διεξαχθεί ψηφοφορία ούτως ώστε να έχουμε μια ανοικτή συνεδρίαση ερωτήσεων και απαντήσεων. Διαπίστωσα ότι, μολονότι διαμαρτυρηθήκαμε στον προεδρεύοντα, εκείνος χρησιμοποίησηε κατάλογο ομιλητών που του είχαν δώσει οι άλλες πολιτικές ομάδες. Πιστεύω ότι είναι απαράδεκτο το γεγονός ότι από τους 14 ομιλητές, οι 11 ήταν από αυτόν τον κατάλογο. Χθες υπήρχαν στην Αίθουσα περί τα 70 άτομα. Πιστεύω ότι από την άποψη της δημοκρατικής ελεγξιμότητας στο Σώμα το γεγονός αυτό είναι απαράδεκτο.
<P>
(Χειροκροτήματα)

<SPEAKER ID=52 NAME="Πρόεδρος">
Κυρία Μακάρθυ, δεν ήμουν εδώ χθες το βράδυ, αλλά ρώτησα τους συνεργάτες μας στην έδρα, οι οποίοι έχουν μία διαφορετική εκτίμηση του θέματος, αλλά θα κοιτάξουμε να θέσουμε τα στοιχεία υπ'όψη σας για να το εξετάσουμε παραπέρα.

<CHAPTER ID=5>
Ψηφοφορίες
<SPEAKER ID=53 LANGUAGE="FR" NAME="Pasty">
Κύριε Πρόεδρε, είναι φυσικό το γεγονός ότι έχουμε ψηφίσει εκατό τροπολογίες περίπου και ότι η ολομέλεια είναι αυτή που εκπόνησε το κείμενο επί της αρμόδιας επιτροπής;

<SPEAKER ID=54 NAME="Πρόεδρος">
Κύριε Παστύ, νομίζω ότι είναι ένα θέμα που θα έπρεπε να απασχολήσει και τη Διάσκεψη των Προέδρων των Πολιτικών Ομάδων και το Προεδρείο. Δεν θα ήθελα να ανοίξω μία συζήτηση στην Ολομέλεια. Είναι ένα από τα αιώνια προβλήματα του Κοινοβουλίου και έχουμε κάνει πάρα πολλές προσπάθειες χωρίς μέχρι την ώρα να φθάσουμε σε αποτέλεσμα. Ας το ξαναδούν οι πρόεδροί μας και ας το ξαναδούμε κι'εμείς, μήπως κάποια καινούργια προσπάθεια δώσει κάτι καλύτερο.

<SPEAKER ID=55 LANGUAGE="DE" NAME="Breyer">
Kύριε Πρόεδρε, αξιότιμοι κυρίες και κύριοι συνάδελφοι, εμείς ως Oμάδα των Πρασίνων στο Eυρωπαϊκό Kοινοβούλιο, ψηφίσαμε κατά της έκθεσης αυτής που ψηφίσθηκε σήμερα. Διότι η έκθεση περιέχει ένα σωρό «παραθυράκια», που αποτελούν μεγάλο πρόβλημα για τη διαδικασία χορήγησης έγκρισης. Λυπούμαστε ιδιαίτερα που δεν πετύχαμε να περάσουμε τις τροπολογίες μας. Aυτό που περιείχαν κυρίως ήταν ότι στη συγκριτική αξιολόγηση, για παράδειγμα, θα υιοθετούνταν η σουηδική πρόταση, σύμφωνα με την οποία δεν χορηγείται καμιά έγκριση, αν η αξιολόγηση δείξει ότι υπάρχει ένα βιοκτόνο το οποίο επιβαρύνει λιγότερο. Tώρα στην έκθεση αναφέρεται ότι μπορεί να αποκλειστεί και να αποσυρθεί. Tο μπορεί όμως, δεν σημαίνει πρέπει , κι έτσι αφήσαμε την ευκαιρία να ξεφύγει τελείως από τα χέρια μας. Tη δώσαμε στην Eπιτροπή, αντί να πιέσουμε για να επιβληθεί μια διάταξη που θα εμποδίζει να κυκλοφορήσουν στην αγορά βιοκτόνα με επιβλαβείς επιδράσεις για την ανθρώπινη υγεία και για το περιβάλλον.
<P>
Λυπούμαστε ακόμη που εγκρίθηκε μια τροπολογία που θα επιτρέπει τα antifοuling προϊόντα για 10 χρόνια, παρόλο που γνωρίζουμε ότι υπάρχουν μηχανικές δυνατότητες που κάνουν περιττή τη χρήση αυτών των προϊόντων. Kι αυτό είναι ακόμη πιο λυπηρό, αφού γνωρίζουμε ότι τα προϊόντα αυτά είναι ο κύριος υπεύθυνος της ρύπανσης των θαλασσών και των λιμνών, και γι' αυτό μου είναι τελείως ακατανόητο γιατί το Eυρωπαϊκό Kοινοβούλιο, στη σημερινή του ψηφοφορία, εκπροσώπησε τα συμφέροντα της βιομηχανίας κυρίως και δεν προσπάθησε να ψηφίσει εδώ μια έκθεση που θα προέβλεπε να κυκλοφορούν στην αγορά όσο το δυνατόν λιγότερα βιοκτόνα.
<P>
Θεωρούμε ακόμη λυπηρό το ότι αποφασίσθηκε η ισχύς της έγκρισης για τόσο μεγάλο χρονικό διάστημα και δεν πέρασε η τροπολογία μας που ακολουθούσε τη δανέζικη πρόταση, να προβλέπεται δηλαδή, για ιδιαίτερα τοξικά προϊόντα, μόνο μια τετραετής έγκριση.

<SPEAKER ID=56 NAME="Amadeo">
Δεν είναι δυνατό να μη τονισθεί η ύπαρξη διαφοράς θερμοκρασίας και κλίματος μεταξύ του Βορρά και του Νότου της Ευρώπης, που δημιουργεί διαφορετικές συνθήκες ζωής για τη μικροχλωρίδα και τα παράσιτα, και συνεπώς ζητήσεις προϊόντων, όπως είναι τα βιοκτόνα παραδείγματος χάρη, για την επίλυση του προβλήματος.
<P>
Η εναρμόνιση θα πρέπει να λάβει υπόψη της αυτή την κατάσταση, πράγμα που συνεπάγεται μία κάποια ελαστικότητα όσον αφορά τον πίνακα που θα πρέπει να προταθεί και μία χωρίς πάθος, σωστή και σφαιρική εκτίμηση ολοκλήρου του προβλήματος σε όλο του το εύρος.
<P>
Η θέση μας έχει σαν στόχο τη μεγιστοποίηση των πλεονεκτημάτων, την ελαχιστοποίηση των κινδύνων και την επανόρθωση της κοινής πεποίθησης ότι τα βιοκτόνα προϊόντα είναι αναγκαστικά επιβλαβή για το περιβάλλον και επικίνδυνα για την ανθρώπινη υγεία.
<P>
Η οδηγία που συζητούμε δεν αναφέρεται σε ένα νέο τομέα αλλά εντάασσεται σε ένα ήδη υπάρχον νομικό σχήμα που ρυθμίζει τις χημικές ουσίες και τα παρασκευάσματα εν γένει.
<P>
Απορρίπτοντας τις τροπολογίες αριθ. 4 και 42 σχετικά με τη θέσπιση πράσινων φόρων, καθώς και τις τροπολογίες αριθ. 7, 38, 43, 87 και 89 και αποδεχόμενοι αντιθέτως τις τροπολογίες αριθ. 96, 97, 100 και 101 δηλώνουμε ότι θα υπερψηφίσουμε την έκθεση.

<SPEAKER ID=57 NAME="Dνez de Rivera Icaza">
Η αύξηση των βιοκτόνων προϊόντων είναι ανησυχητική. Η εξάρτησή μας από τα «χημικά» γίνεται κάθε φορά πιο επικίνδυνη. Από τα σχεδόν εκατό χιλιάδες χημικά προϊόντα που χρησιμοποιούνται στην αγορά, μόνο ένα μικρό μέρος έχει τύχει έγκρισης. Περίπου 400 εκατ. Ecu ξοδεύονται για βιοκτόνα προϊόντα και περισσότερο από 11 δισ. για εντομοκτόνα. Γι'αυτό η σχετικά με την εμπορία των βιοκτόνων προϊόντων πρόταση οδηγίας ήταν απαραίτητη, ώστε να καθιερωθεί στην εσωτερική αγορά μια έγκυρη λίστα των δραστικών ουσιών και ένα αμοιβαίο σύστημα αναγνώρισης των βιοκτόνων προϊόντων.
<P>
Η κατανόηση και η ερμηνεία αυτής της πρότασης οδηγίας δεν είναι απλή μπροστά στην πολυπλοκότητα και την αλληλεξάρτηση των 20 σχεδόν σημερινών οδηγιών που αφορούν τα χημικά προϊόντα. Η απλοποίηση των νομοθετικών κειμένων που ανακοινώθηκε στη Συνθήκη της Ένωσης είναι επείγουσα στον τομέα αυτό, γι'αυτό συγχαίρω και την κ. Jensen για την εργασία της.
<P>
Θα τελειώσω λέγοντας ότι συμφωνώ με την εισηγήτρια όσον αφορά τις απαραίτητες εναλλακτικές μεθόδους εκτίμησης, οι οποίες εκτός του ότι αποτελούν ένα πολύ θετικό βήμα, χωρίς τη συμβιβαστική αυτή τροπολογία θα μπορούσε να ενθαρρύνει απαράδεκτες καταστάσεις μονοπωλίου και προνομίων στο μέλλον.
<P>
Δεδομένης της σπουδαιότητας του θέματος αυτού και της θετικής άποψης της Επιτροπής και του Κοινοβουλίου περί της τροπολογίας αριθ. 95, η ψήφος της ισπανικής σοσιαλιστικής αντιπροσωπείας θα είναι θετική.

<SPEAKER ID=58 NAME="Ben Fayot">
Τα λεγόμενα «βιοκτόνα» προϊόντα, όπως τα απολυμαντικά, τα προϊόντα επεξεργασίας του ξύλου, τα απωθητικά πτηνών και παρασίτων, τα εντοκομοκτόνα κλπ, δεν είναι προϊόντα οικολογικά αθώα. Εξάλλου, αυτός ο ευρύς τομέας της χημείας παρουσιάζει μεγάλο οικονομικό ενδιαφέρον. Έτσι, η παρούσα έκθεση προκαλεί παθιασμένες αντιδράσεις διότι βρίσκεται στα σύνορα μεταξύ της οικονομίας και της οικολογίας.
<P>
Θα ήθελα να πω εξαρχής ότι υιοθετώ πλήρως τις επιφυλάξεις της κ. Kirsten Jensen όσον αφορά την αρχή του αυτοματισμού που εισάγεται στην οδηγία. Πράγματι, σύμφωνα με την αρχή αυτή, ένα βιοκτόνο προϊόν εγκεκριμένο από τις αρμόδιες υπηρεσίες ενός μόνο κράτους θα πρέπει να εγκρίνεται αυτεπαγγέλτως από τις υπηρεσίες άλλων κρατών μέσα σε προθεσμία εξήντα ημερών. Αυτό θέτει πρόβλημα για τις χώρες που έχουν θεσπίσει υψηλά οικολογικά πρότυπα και προϋποθέτει την ύπαρξη υπηρεσιών που να διαθέτουν πραγματική ευθυκρισία.
<P>
Σύμφωνα με την εισηγήτρια, υπάρχουν σήμερα στην αγορά περίπου εκατό χιλιάδες χημικά προϊόντα, από τα οποία πολύ λίγα έχουν εγκριθεί κατ' εφαρμογή της διαδικασίας που εισηγείται η παρούσα οδηγία: καταλαβαίνει κανείς τη σημασία αποτελεσματικών διαδικασιών ελέγχου. Δεν πρέπει απλώς να επιτρέψουμε στους καταναλωτές να προστατευθούν από τα χημικά προϊόντα των οποίων οι δευτερογενείς επιπτώσεις δεν είναι απόλυτα γνωστές, αλλά και να υπερασπίσουμε τη φύση και τα ζώα από μια χημεία που εισβάλλει παντού. Πρέπει συνεπώς να δώσουμε στα κράτη μέλη τη δυνατότητα να προχωρήσουν σε νέα αξιολόγηση, να αρνηθούν την έγκριση μιας ουσίας αν φαίνεται να υπάρχει ήδη ανάλογη ουσία που παρουσιάζει μικρότερους κινδύνους για την υγεία ή το περιβάλλον.
<P>
Η τήρηση της αρχής αυτής, σε συνδυασμό με την απαίτηση πραγματικά εξαντλητικής ενημέρωσης προς όφελος των κρατών μελών, ενδέχεται να μειώσει τις ζημίες που προξενούν τα βιοκτόνα προϊόντα στο περιβάλλον και στην υγεία.
<P>
Για το λόγο αυτό, υποστηρίζω αποφασιστικά την έκθεση της κ. Jensen.
<P>
Επί της έκθεσης Όομεν-Ρόιτεν
<SPEAKER ID=59 NAME="Carlsson, Cederschiφld, Stenmarck και Virgin">
Μία θεμελιώδης ιδέα της ΕΕ είναι η αρχή της προσέγγισης. Για να μπορέσει η ΕΕ να λειτουργήσει αποτελεσματικά, και για να έχουν οι πολίτες της Ευρώπης εμπιστοσύνη στην κοινοτική συνεργασία, πρέπει η κοινοτική νομοθεσία να επικεντρωθεί στα θέματα αυτά όπου μόνον μέσω κοινής δράσης μπορούν τα εθνικά κράτη μπορούν να λύσουν προβλήματα.
<P>
Το θέμα της ένδειξης συγκριτικών τιμών είναι ένα σαφές παράδειγμα απόκλισης από την αρχή της προσέγγυσης. Τέτοιες αποκλίσεις από την αρχή αυτή θα επισύρουν την κριτική των κρατών μελών για περιττή γραφειοκρατία εκ μέρους της ΕΕ.
<P>
Ως αρχή θεωρούμε ότι αυτή η μορφή νομοθεσίας δεν πρέπει να είναι αντικείμενο κοινοτικών οδηγιών. Η προτεινόμενη νομοθεσία δεν χρειάζεται για να θέσει σε λειτουργία την εσωτερική αγορά. Βλέπουμε λίγα μειονεκτήματα με την ύπαρξη κάποιων διαφορών μεταξύ των κρατών μελών σ' αυτόν τον τομέα. Στις περιπτώσεις που απαιτείται δεσμευτική νομοθεσία αυτό πρέπει να είναι υπόθεση κάθε χώρας χωριστά.

<SPEAKER ID=60 NAME="Gahrton, Holm και Lindholm">
Ως βάση έχουμε το ότι αυτό το θέμα δεν αφορά την ΕΕ, αλλά ότι ο καλύτερος χειρισμός του γίνεται σε εθνικό επίπεδο. εμως επιλέξαμε να στηρίξουμε αυτό που είναι καλύτερο από πλευράς καταναλωτών και γι' αυτό ψηφίζουμε υπέρ της έκθεσης.
<P>
Στηρίζουμε το ότι διευκολύνει τους καταναλωτές, μεταξύ άλλων μέσω της σύγκρισης τιμών όταν αυτό είναι αναγκαίο, ότι σε συνάφεια με διαφημίσεις όπου ισχύει η ένδειξη τιμών αναγράφεται συγκριτική τιμή και μέσω της απάλειψης της σειράς ποσότητας, διότι αυτό δυσχεραίνει τους καταναλωτές.
<P>
Δεν μπορούμε να στηρίξουμε τις τροπολογίες που αφορούν το κοινό νόμισμα, διότι δεν υποστηρίζουμε μιά τέτοια ιδέα και ούτε πιστεύουμε ότι θα πραγματοποιηθεί. Δεν πιστεύουμε επίσης, από πλευράς καταναλωτή, ότι θα είναι εύκολο να μπούν σε τάξη όλες οι διαφορετικές τιμές που θα αναγράφονται.

<SPEAKER ID=61 NAME="Klaί">
H προστασία και η ενημέρωση των καταναλωτών είναι δύο πολύ σημαντικά στοιχεία, ειδικά στην εσωτερική αγορά. Ως καταναλωτής, θα ήθελα να είμαι ενημερωμένος για τα πράγματα που αγοράζω. Eνημερωμένος για το περιεχόμενο, αλλά και για την τιμή. Θα ήθελα να μπορώ να συγκρίνω αντικειμενικά. Aντικειμενικά, κυρίες και κύριοι. Aυτό σημαίνει πως θα πρέπει να προχωρήσουμε με διαφοροποιήσεις.
<P>
Kαταφέραμε να κυκλοφορούν στην αγορά, σε τυποποιημένα μεγέθη, πολλά από τα προϊόντα μας. Aυτό είναι καλό για τον καταναλωτή, γιατί έτσι μπορεί να συγκρίνει καλύτερα.
<P>
Στον τομέα του οίνου, χάριν καλύτερου υπολογισμού, απαγορεύσαμε, σε πανευρωπαϊκή κλίμακα, τις φιάλες των 0, 68, 0, 70 και 0, 73 λίτρων και τις αντικαταστήσαμε με την δεσμευτικά προκαθορισμένη φιάλη των 0, 75 λίτρων.
<P>
M' αυτή την εναρμόνιση, σε επίπεδο EOK, επιδιωκόταν ακόμη μια αύξηση του ποσοστού των φιαλών πολλών χρήσεων, λόγω της μείωσης στην ποικιλία των φιαλών. Aυτό αποτέλεσε τότε σημαντικό παράγοντα κόστους για τον κλάδο της οινοποιίας.
<P>
H αναγραφή της βασικής τιμής ανά λίτρο, χωρίς να λαμβάνει υπόψη τη νομικά κατοχυρωμένη διαφοροποίηση της ποιότητας του οίνου - αυτός στη Γερμανία αρχίζει από τον απλό επιτραπέζιο οίνο μέχρι τους υψηλής ποιότητας ειδικούς οίνους, όπως το Trockenbeerenauslese και το Eiswein - δε θα ανταποκρινόταν με κανένα τρόπο στο αίτημα για διαφάνεια στις τιμές, να επιτρέπει δηλαδή στους καταναλωτές μια σύγκριση στην ποιότητα και στην τιμή μεταξύ των διαφόρων οίνων.
<P>
Ένας οίνος δεν είναι ίδιος με άλλον οίνο. Aυτό που κυκλοφορεί στην αγορά σε φιάλες των 0, 75 λίτρων, δεν μπαίνει σε φιάλη του ενός λίτρου; το να συγκρίνεις το Spatlese με τον τοπικό οίνο θα ήταν σαν να συνέκρινες μήλα με αχλάδια.
<P>
Γι' αυτό, λοιπόν: Προαναγγέλθηκε αντικειμενικότητα. Aς κάνουμε, παρακαλώ, σε όλα αυτά που προδιαγράφουμε, μια ανάλυση κόστους-οφέλους. H αναγωγή στη μονάδα πώλησης έχει μεγάλο κόστος.
<P>
Kαι πού είναι το όφελος του καταναλωτή; Nομίζω πως θα πρέπει να δούμε τα πράγματα, κάνοντας διαφοροποιήσεις. Για μεγέθη τυποποιημένα ή ήδη χρησιμοποιούμενα, θα πρέπει να εξακολουθήσει να αρκεί η αναγραφή της τιμής γι' αυτή τη μονάδα.
<P>
Διπλή αναγραφή τιμών θα πρέπει να υπάρξει μόνο σε περιπτώσεις που οι συγκρίσεις τιμών είναι αντικειμενικά εφικτές και συνεπώς ωφέλιμες για τον καταναλωτή.

<SPEAKER ID=62 NAME="Lulling">
Ο Ταλλεϋράνδος έχει πει πως ότι είναι υπερβολικό, είναι ασήμαντο. Αυτή την πρωταρχική αλήθεια φαίνεται να σκέφθηκα αναλύοντας την έκθεση της επιτροπής περιβάλλοντος, δημόσιας υγείας και προστασίας των καταναλωτών για νέα κοινοτική οδηγία στον τομέα της ένδειξης των τιμών των προϊόντων που προσφέρονται στους καταναλωτές, με στόχο να προστατεύεται ο καταναλωτής με κατάλληλη, δηλαδή ακριβή, ενημέρωση σχετικά με τις τιμές, ούτως ώστε να επιτρέπεται η σύγκριση.
<P>
Οφείλω να πω ότι θα μπορούσα να αρκεστώ στην πρόταση της Επιτροπής, η οποία μου φαίνεται ότι ανταποκρίνεται στον επιδιωκόμενο στόχο, δηλαδή στην προστασία του καταναλωτή.
<P>
Όσον αφορά τη νέα υποχρέωση για το λιανικό εμπόριο να αναφέρει την τιμή πώλησης και την τιμή ανά μονάδα μέτρησης, δηλαδή ανά μέτρο, κιλό, λίτρο, είναι σαφές ότι δεν είναι δυνατόν να αναγκασθεί ο λιανοπωλητής να αναφέρει, για παράδειγμα, την τιμή ανά λίτρο σε μια φιάλη κρασιού ποιότητας, από εξαιρετικό, επιλεγμένο αμπελώνα, που προσφέρεται μόνον στην τυποποιημένη φιάλη του 0, 75 λίτρου.
<P>
Σε τι θα χρησίμευε, στην περίπτωση αυτή, η ένδειξη της τιμής ανά λίτρο, εφόσον αυτό το κρασί υψηλής ποιότητας δεν διατίθεται στην αγορά σε συσκευασία φιαλών λίτρου. Μια τέτοια ένδειξη δεν θα προσέφερε τίποτα στον καταναλωτή. Αντιθέτως, θα επέτεινε τη σύγχυση, θα εστερείτο εννοίας.
<P>
Ελπίζω ότι η τροπολογία που μας προτείνεται θα γίνει κατανοητή υπ' αυτή την έννοια, αν εγκριθεί.
<P>
Οι υπερβολικά πολλές πληροφορίες, ιδίως αν είναι άσχετες, είναι αντιπαραγωγικές. Αναρωτιέμαι αν πρέπει πράγματι να αναγκάσουμε τους εμπόρους να αναφέρουν, μετά την εισαγωγή του ενιαίου νομίσματος, τρεις τιμές ανά προϊόν κατά τη διάρκεια της μεταβατικής περιόδου, δηλαδή την τιμή στο εθνικό νόμισμα, την τιμή στο ευρωπαϊκό νόμισμα, την τιμή ανά μονάδα μέτρησης στο ενιαίο νόμισμα και, γιατί όχι, και στο εθνικό νόμισμα, πράγμα που θα είχε ως αποτέλεσμα, σε τελευταία ανάλυση, τέσσερις ενδείξεις τιμών;
<P>
Οι συντάκτες των τροπολογιών αυτών φαίνεται ωστόσο ότι φοβήθηκαν το ίδιο τους το θάρρος, διότι προτείνουν ακριβή υπολογισμό του κόστους των υποχρεώσεων αυτών για το λιανικό εμπόριο, ακόμα και λύση στα προβλήματα των μικρών λιανοπωλητών. Η λύση αυτή θα μπορούσε, κατά την άποψή τους, να έγκειται σε βοήθεια προς την κατηγορία αυτή εκ μέρους της Επιτροπής, ασφαλώς χωρίς να διευκρινίζεται πώς θα μπορούσε να τεθεί πρακτικά σε εφαρμογή μια τέτοια πρόταση, η οποία γίνεται ασφαλώς με καλή πρόθεση, για τις δεκάδες εκατομμύρια μικρών λιανοπωλητών της Κοινότητας.
<P>
Δεν καταλαβαίνω επίσης γιατί μας προτείνεται η κατάργηση της πολύ λογικής πρότασης της Επιτροπής να επιτραπεί στα κράτη μέλη να εξαιρέσουν από την υποχρέωση ένδειξης της τιμής ανά μονάδα μέτρησης τα προϊόντα για τα οποία οι ισχύουσες σε εθνικό ή κοινοτικό επίπεδο διατάξεις δεν απαιτούν την ένδειξη του μήκους, της μάζας ή του όγκου. Αυτή η δυνατότητα καλύπτει μεταξύ άλλων τα προϊόντα που διατίθενται στο εμπόριο με το κομμάτι ή με τη μονάδα. Γιατί να καταργηθεί αυτή η λογική διάταξη; Γιατί να επιβληθούν αφύσικα σύντομες προθεσμίες για την εφαρμογή όλων αυτών των νέων υποχρεώσεων;
<P>
Βρίσκω ότι οι προτάσεις της Επιτροπής είναι πολύ πιο λογικές. Για όλους αυτούς τους λόγους, απέσχον της ψηφοφορίας.
<P>
Επί της έκθεσης Βάλτερ
<SPEAKER ID=63 NAME="Lindqvist">
Υπερψήφισα την έκθεση. Το βλέπω σαν μιά πρώτη προσπάθεια να ριχτεί φώς στις κοινωνικές επιπτώσεις της ΟΝΕ. Αυτό δεν σημαίνει ότι είμαι υπέρ της ΟΝΕ. Αντιθέτως, είμαι εναντίον της ΟΝΕ ακριβώς διότι θεωρώ ότι ο κίνδυνος είναι μεγάλος να αυξηθεί περισσότερο η ανεργία, να μεγαλώσει περισσότερο η περιφερειακή ανισορροπία ως συνέπεια της αυξημένης συγκέντρωσης του εμποροβιομηχανικού τομέα και να μεγεθυνθούν τα περιβαλλοντικά προβλήματα, διότι δεν υπάρχουν περιβαλλοντικά κριτήρια της «ανάπτυξης».
<P>
Η έκθεση έπρεπε επίσης να θίξει το ποιές αλλαγές θα έπρεπε να προκύψουν στα εθνικά ρυθμιστικά μέσα για να δαμαστούν οι υφέσεις, π.χ. στην υλοτομική βιομηχανία. Θα μπορούν τα κράτη μέλη να ασκούν μιά δική τους οικονομική πολιτική, πολιτική επιτοκίων, νομισματική πολιτική, περιφερειακή πολιτική, πολιτική της αγοράς εργασίας στο μέλλον για να δαμάσουν τέτοιες μεταβολές συγκυρίας ή πρόκειται όλες αυτές οι αποφάσεις να λαμβάνονται σε επίπεδο ΕΕ από την Κεντρική Τράπεζα; Πρόκειται στο τέλος η φορολογική και η οικονομική πολιτική επίσης να αποφασίζονται σε επίπεδο ΕΕ;
<P>
Η δημοκρατική διαδικασία μέχρι την λήψη απόφασης για την ΟΝΕ είναι σημαντική. Διευκολύνεται αν φωτιστούν καλύτερα τα πλεονεκτήματα και μειονεκτήματα της ΟΝΕ. Το δημοψήφισμα έπρεπε να είναι αυτονόητο για την διαβεβαίωση αν η ΟΝΕ έχει λαϊκή υποστήριξη.

<SPEAKER ID=64 NAME="Novo">
Η έκθεση αυτή εμπεριέχει μία μεγάλη αντίφαση. Τόσο στην αιτιολογική έκθεση όσο και στο ουσιαστικό μέρος των συμπερασμάτων, αναγνωρίζονται πολλά από τα αρνητικά χαρακτηριστικά της σημερινής οικονομικής και κοινωνικής φάσης της Ένωσης.
<P>
Στην πραγματικότητα, το να υπενθυμίζουμε το γεγονός, που για μας είναι προφανές εδώ και πολύ καιρό, ότι η οικονομική και κοινωνική συνοχή και η μείωση των ανισοτήτων ανάπτυξης είναι κεντρικοί στόχοι της Ένωσης, και ταυτόχρονα το να υπενθυμίζουμε ότι η ΟΝΕ δεν είναι παρά μόνο ένα μέσο - μεταξύ άλλων πιθανών μέσων, θα προσθέσουμε εμείς - αποτελεί μία ειλικρινή αλλά σκληρή κατηγορία προς όλους εκείνους - συμπεριλαμβανομένων και των κυβερνήσεων των 15 - που μεταβάλλουν τη μετάβαση στο ενιαίο νόμισμα σε κεντρικό στόχο (που ούτε στόχος θα έπρεπε ωστόσο να είναι), και επιπλέον πέρα από οποιαδήποτε συζήτηση για την αναθεώρηση των Συνθηκών.
<P>
Το να υπενθυμίζουμε ότι η αύξηση της ανεργίας (1, 5 εκατομμύριο λιγότερες θέσεις εργασίας μέχρι το 2000), η μείωση της οικονομικής μεγέθυνσης, η αύξηση των φόρων ή η μείωση των κοινωνικών δημόσιων δαπανών (ή και τα δύο) είναι συνέπειες της τήρησης των κριτηρίων ονομαστικής σύγκλισης, ή το να υπενθυμίζουμε ότι μία Ένωση πολλών ταχυτήτων είναι αφεαυτής αντιφατική, δεν μας εκπλήττει διότι το διακηρύττουμε εδώ και πολύ καιρό.
<P>
Η αντίφαση της έκθεσης αυτής βρίσκεται στο γεγονός ότι ορισμένα συμπεράσματα επιμένουν, παρόλα αυτά τα δεδομένα, τα οποία αναγνωρίζονται, στη διατήρηση των σημερινών κριτηρίων με σκοπό το ενιαίο νόμισμα, στην πρόταση της σύσφιξής τους μετά το 99 (με ρυθμίσεις πειθαρχείας και κυρώσεων των «ins» και των «outs», ξεχνώντας όσα διακηρύχθηκαν σχετικά με τη δυνατότητα αποδοχής των διαφόρων ταχυτήτων), στην αδιανόητη επιβεβαίωση της αρχής ότι η ΟΝΕ μπορεί να ενθαρρύνει την κοινωνική συνοχή επειδή δεν έρχεται σε αντίφαση με αυτή, στην ανανεωμένη πρόταση για προϋποθέσεις στην χορήγηση των πόρων του Ταμείου Συνοχής ή στη σιωπηρή αποδοχή της δημιουργίας παρόμοιας ρύθμισης για τα Διαρθρωτικά Ταμεία μετά το 99.
<P>
Επιχειρήσαμε να επιλύσουμε αυτή την αντίφαση δίνοντας το λόγο στους λαούς και προτείνοντας τη διεξαγωγή συνταγματικών δημοψηφισμάτων σχετικά με τη μετάβαση στο ενιαίο νόμισμα, αλλά η τροπολογία αυτή απορρίφθηκε.
<P>
Επομένως, και ανεξάρτητα από τη δημόσια αναγνώριση των όσων υποστηρίζουμε εδώ και καιρό, και που ένα ουσιαστικό τμήμα αυτής της έκθεσης έρχεται να τα επιβεβαιώσει, δεν μας απέμενε άλλη δυνατότητα από την αποχή κατά την ψηφοφορία του εγγράφου αυτού.
<P>
Επί της καταστροφής του Τσερνομπύλ
<SPEAKER ID=65 LANGUAGE="NL" NAME="Boogerd-Quaak">
Πρόεδρε, με ιδιαίτερη ευχαρίστηση υπερψήφισα προολίγου την εν λόγω έκθεση. Επιθυμώ να υπενθυμίσω στους συναδέλφους μου ότι είχαμε εδώ μια αντιπροσωπεία από την Ουκρανία. Είμαι μέλος της εν λόγω αντιπροσωπείας. Κατά τη συζήτηση που μπορέσαμε να διεξάγουμε με αυτή την αντιπροσωπεία επιβεβαιώθηκε για άλλη μια φορά πόσο πολύπλοκη είναι η κατάσταση στην Ουκρανία. Όμως επιθυμώ να τονίσω εκείνο το οποίο υποστήριξαν πολλοί συνάδελφοι κατά τις συζητήσεις που πραγματοποιήθηκαν, συγκεκριμένα ότι δεν είναι αναγκαίο να ολοκληρωθούν οι εργασίες των δύο νέων πυρηνικών σταθμών. Ο παλαιός πυρηνικός σταθμός καλύπτει μόνο το 6 % των ενεργειακών αναγκών της Ουκρανίας και όπως εξήχθη το συμπέρασμα από τις συνομιλίες, είναι δυνατή η αναζήτηση άλλων εναλλακτικών πηγών ενέργειας. Ωστόσο η Ουκρανία επιθυμεί, ορθώς, να μην μείνουμε τώρα μόνο στα λόγια αλλά να προχωρήσουμε σε πράξεις. Για αυτό το λόγο επιθυμώ να απευθύνω έκκληση στην Ευρωπαϊκή Επιτροπή να συνεργαστεί τώρα με όλες της τις δυνάμεις με την Ουκρανία για την αναζήτηση εναλλακτικών λύσεων. Φρονώ ότι αυτό είναι κάτι που το αξίζει αυτή η χώρα αλλά και εμείς οι Δυτικοευρωπαίοι με όλους τους κινδύνους που διατρέχουμε εν προκειμένω.

<SPEAKER ID=66 LANGUAGE="DE" NAME="Breyer">
Kύριε Πρόεδρε, αξιότιμοι κυρίες και κύριοι συνάδελφοι, ψήφισα κατά του ψηφίσματος, διότι θεωρώ ότι πουθενά αλλού δεν υπάρχει τόση υποκρισία όση εδώ στο Eυρωπαϊκό Kοινοβούλιο. Oι πολιτικά υπεύθυνοι δε νοιάζονται για το ότι δεν θα επιβιώσουμε από ένα δεύτερο Tσερνομπίλ, αλλά νοιάζονται μονάχα για το ότι η δυτικοευρωπαϊκή πυρηνική βιομηχανία δεν θα επιβιώσει από ένα άλλο Tσερνομπίλ.
<P>
H Eυρωπαϊκή Ένωση απέτυχε οικτρά. Αφησε την πυρηνική βιομηχανία να βγάλει τα συμπεράσματα από το ατύχημα του Tσερνομπίλ. Ωστόσο δεν είναι σωστό να δαπανούμε τα χρήματα των φορολογουμένων για μελέτες που χρησιμεύουν στο να δημιουργήσουν, για τη δυτικοευρωπαϊκή πυρηνική βιομηχανία, μια καινούργια αγορά στην Aνατολή. Γνωρίζουμε ότι και τα δυτικοευρωπαϊκά πυρηνικά εργοστάσια δεν είναι ασφαλή. Γι' αυτό και θα ήταν βασικό να κάνουμε την αρχή εμείς και να σταματήσουμε τη λειτουργία των πυρηνικών εργοστασίων.
<P>
Aκόμη και η Διεθνής Tράπεζα διείδε ότι ο καλύτερος και ταχύτερος τρόπος για να βοηθήσουμε τις χώρες της Aνατολικής Eυρώπης είναι να εκσυγχρονίσουμε τον εφοδιασμό τους με αέριο και πετρέλαιο, και να μην κάνουμε χρήση της τελείως αντιοικονομικής και επικίνδυνης πυρηνικής ενέργειας.

<SPEAKER ID=67 LANGUAGE="FR" NAME="Antony">
Κύριε Πρέδρε, αγαπητοί συνάδελφοι, να λοιπόν που αυτή η ΕΣΣΔ, το καθεστώς της οποίας παρουσιαζόταν εδώ και περισσότερα από εβδομήντα χρόνια ως υπόδειγμα κοινωνίας, αποτέλεσμα της εφαρμογής ενός σοσιαλισμού δήθεν επιστημονικού και συγχρόνως αναπόδραστου, αυτή η ΕΣΣΔ, της οποίας οι συνοδοιπόροι - πράσινοι ή κόκκινοι - και οι κατάσκοποι που μισθοδοτούσε γέμιζαν τον τόπο ακόμα και εδώ, παρουσιάζει σήμερα το τρομακτικό θέαμα μιας παγκόσμιας καταστροφής χωρίς προηγούμενο, διότι ο κομμουνισμός σκότωσε ασφαλώς με τα γκουλάγκ και τις δολοφονίες, αλλά να που οι συνέπειες της τρέλας του δεν βαραίνουν μόνον τον ηρωϊκό λαό της Τσετσενίας, αλλά ολόκληρη την ανθρωπότητα.
<P>
Εκτός από το ότι ο πυρηνικός σταθμός του Τσερνομπίλ - όπου είναι αδύνατον να ελεχθεί η τήξη ενός από τους δύο αντιδραστήρες - συνεχίζει να απειλεί την Ευρώπη με νέα καταστροφή, είκοσι άλλοι σταθμοί μπορεί να εκραγούν από τη μια μέρα στην άλλη. Ας προσθέσουμε τη θάλασσα του Μπάρεντς, που μεταβλήθηκε σε γιγαντιαίο ραδιενεργό σκουπιδότοπο όπου έχουν εκχυθεί 30.000 ράβδοι καυσίμων και 52 εγκαταλελειμμένα ατομικά υποβρύχια αποτελούν ισάριθμους τρομακτικούς κινδύνους. Το ίδιο συμβαίνει, δυστυχώς, μέχρι τη Βόρειο Σιβηρία, η οποία έχει μετατραπεί σε αποθήκη πυρηνικών και τόπο παροπλισμού υποβρυχίων. Το πλέον επείγον καθήκον που επιβάλλεται σε όλους τους λαούς της Ευρώπης είναι να λάβουν υπόψη αυτή την τεράστια και τραγική πραγματικότητα. Αυτός είναι ο λόγος για τον οποίο υπερψηφίσαμε το κείμενο που μας παρουσίαστηκε, παρόλες τις ανεπάρκειές του.

<SPEAKER ID=68 LANGUAGE="FR" NAME="Weber">
Κύριε Πρόεδρε, καταψήφισα το παρόν ψήφισμα, διότι το κείμενο αυτό επιτρέπει στη δυτική πυρηνική βιομηχανία να εξωραϊστεί με πλήρη ελευθερία στις χώρες της πρώην ΕΣΣΔ. Θα ήθελα, με την ευκαιρία αυτή, να αναφέρω το παράδειγμα του πυρηνικού σταθμού του Cattenom, ο οποίος χρησιμοποιεί πεπιεσμένο ύδωρ και βρίσκεται στην περιφέρειά μου. Μόλις διαπιστώθηκε ότι η πιθανότητα ατυχήματος ήταν πολύ υψηλότερη από ότι είχε γίνει δεκτό αρχικά, και αφού ζητήθηκε η γνώμη της Επιτροπής στις Βρυξέλλες, εγκαταστάθηκαν φίλτρα ιωδίου για να παρεμποδιστεί, στην υποθετική περίπτωση τήξης της καρδιάς, η διαρροή ραδιενεργού ιωδίου. Τα φίλτρα αυτά όμως ουδέποτε δοκιμάστηκαν, έστω και στο εργαστήριο, ούτως ώστε να μπορούμε να μιλάμε στο πλαίσιο αυτό για «εξωραϊσμό» στο μέτρο που δεν χρησιμεύουν σε τίποτα. Από την πλευρά μου, θα προτιμούσα να επενδύονται οι δημόσιοι πόροι στη συμπαραγωγή ενέργειας, παρά στην υποτιθέμενη βελτίωση παλαιών σταθμών.

<SPEAKER ID=69 NAME="Gahrton">
Η καταστροφή του Τσερνομπυλ αποκαλύφθηκε στην Σουηδία, και η Σουηδία ήταν και είναι η χώρα που εκτός Ουκρανίας και Λευκορωσσίας επλήγη χειρότερα από τις επιπτώσεις. Ακόμη, μετά από δέκα χρόνια, πρέπει 7 έως 8 % των ταράνδων των σαμάνων στο Norrbotten να εξολοθρευτούν εξ αιτίας της πολύ υψηλής περιεκτικότητας καισίου 137. Ακόμη ένα μεγάλο μέρος των πρώτων υλών της φύσης, π. χ. θηράματα, ψάρια, μανιτάρια και μούρα, δεν είναι σήμερα φαγώσιμα λόγω του ότι περιέχουν καίσιο. 25 % των ελαφιών πρέπει να καταστραφούν και όλα κατ' ουσίαν τα ζαρκάδια στις περιοχές που έχουν πληγεί χειρότερα. 30.000 μπεκερελ στα ζαρκάδια στην περιοχή Gοvle δεν είναι ασυνήθιστο - όλα αυτά παρά το ότι οι αρχές πριν δέκα χρόνια υποσχέθηκαν ότι όλη η ραδιενέργεια θα εξαφανιζόταν πολύ σύντομα.
<P>
Ταυτόχρονα, η Σουηδία είναι μία από τις χώρες που είναι περισσότερο εξαρτημένες από την πυρηνική ενέργεια όσον αφορά την προμήθεια ηλεκτρισμού. Επομένως, δεν είναι εύκολο να υλοποιηθεί η ολική κατάργηση της πυρηνικής ενέργειας έως το 2010 όπως έχει αποφασιστεί, πρέπει όμως να γίνει. Παρά το ότι η βιομηχανία της πυρηνικής ενέργειας έχει καταβάλει τεράστια ποσά σε εκστρατείες δημοσίων σχέσεων για να αποφύγει την κατάργηση, ο νέος πρωθυπουργός της Σουηδίας Gοran Persson εκφράστηκε τώρα κατά τέτοιον τρόπο ώστε να αναγορευθεί τις προάλλες από την εφημερίδα Aftonbladet ως πολέμιος της πυρηνικής ενέργειας. Ο κ. Persson εξέφρασε την άποψη ότι η κατάργηση της πυρηνικής ενέργειας είναι μιά ευκαιρία ανάπτυξης. Ο υπουργός εμπορίου Anders Sundstrοm είπε χτές ότι: »Η πυρηνική ενέργεια ως πηγή ενέργειας τελείωσε. Αργά ή γρήγορα πρέπει να καταργηθεί παντού. Είναι καλό να το κάνουμε νωρίς». Η ΕΕ έπρεπε να ακούσει αυτούς τους σουηδούς υπουργούς!
<P>
Η κατάργηση της πυρηνικής ενέργειας - για να αποφευχθούν μελλοντικές καταστροφές τύπου Τσερνομπυλ - είναι και δυνατή και απαραίτητη, και εκτός αυτού μπορεί γίνει ένα ανταγωνιστικό πλεονέκτημα, εφόσον αυτός που πρώτος θα απομακρυνθεί από μιά καταδικασμένη πηγή ενέργειας θα έχει αφήσει πίσω του τις δυσκολίες της μετατροπής όταν οι ανταγωνιστές θα τεθούν ενώπιον τους.
<P>
Εδώ στο Ευρωκοινοβούλιο πολλές επιτροπές εκφράσθηκαν υπέρ της κατάργησης της πυρηνικής ενέργειας, υπέρ του να μετατραπεί η Euratom σε ένα όργανο εναλλακτικής ενέργειας. Αν όντως το Ευρωκοινοβούλιο θέλει να διασφαλίσει το μέλλον της ΕΕ, έπρεπε τότε να βρίσκεται ένας κοινός σχεδιασμός κατάργησης της πυρηνικής ενέργειας σε πολύ υψηλή θέση στο πρόγραμμα.

<SPEAKER ID=70 NAME="Lindqvist">
Ψήφισα ναι στην διακήρυξη, αλλά αν μου επιτρεπόταν να κάνω την διατύπωση θα συμπεριελάμβανα ένα απόσπασμα ότι η πυρηνική ενέργεια ως πηγή ενέργειας τόσο στην ΕΕ όσο και στην υπόλοιπη Ευρώπη πρέπει να καταργηθεί και αντικατασταθεί με ανανεώσιμες και ανθεκτικές πηγές ενέργειας βασισμένες σε μιά αντίληψη ανακύκλωσης.
<P>
Επομένως η ΕΕ πρέπει να αλλάξει την Συνθήκη Euratom ώστε η τωρινή διατύπωση για την υποστήριξη «της πυρηνικής ενέργειας για ειρηνικούς σκοπούς» να απαλειφθεί και η Συνθήκη να αλλάξει σε παροχή κινήτρων για ανανεώσιμες και μακροπρόθεσμα ανθεκτικές πηγές ενέργειας.
<P>
Επί της Διάσκεψης Κορυφής του Βίσμπυ
<SPEAKER ID=71 NAME="Kristoffersen">
Η επικείμενη Διάσκεψη Κορυφής, στην οποία θα συμμετάσχουν τόσο οι αρχηγοί κρατών και κυβερνήσεων των χωρών της Βαλτικής, όσο και η Προεδρία της ΕΕ και ο Πρόεδρος της Ευρωπαϊκής Επιτροπής, αποτελεί από πολλές απόψεις ορόσημο για την ευρωπαϊκή συνεργασία. Εφέτος έχουν περάσει τέσσερα χρόνια από τη σύσταση του Συμβουλίου της Βαλτικής κατόπιν δανογερμανικής πρωτοβουλίας (τον Απρίλιο του 1992). Το Συμβούλιο αυτό αποτελεί ήδη σήμερα το πλαίσιο μιας συνεχώς στενότερης «τριμερούς συνεργασίας» μεταξύ της ΕΕ, των σκανδιναβικών χωρών και των κεντρο-ανατολικών χωρών της περιοχής. Ταυτόχρονα, μπορούν να βρεθούν πολλά παράλληλα σημεία μεταξύ της νέας συνεργασίας με τις βαλτικές χώρες και της συνεργασίας με τις χώρες της Μεσογείου .
<P>
Πρώτον, επειδή ο κύκλος των συμμετεχουσών χωρών στην περιοχή της Βαλτικής αποτελείται τόσο από σημερινές και μελλοντικές χώρες της ΕΕ, όσο και από χώρες των οποίων η προσχώρηση στην ΕΕ δεν είναι επίκαιρη. Δεύτερον, επειδή τα προβλήματα που επιδιώκεται να επιλυθούν στα πλαίσια των δύο μορφών συνεργασίας είναι σε μεγάλο βαθμό τα ίδια. Τόσο στο Βορρά όσο και στο Νότο στόχος είναι να εξασφαλιστούν οι δημοκρατικές εξελίξεις και η διαρκής πολιτική σταθερότητα μέσω διασυνοριακής συνεργασίας στους τομείς του εμπορίου, του περιβάλλοντος, της δημιουργίας καλύτερων υποδομών των μεταφορών και της καταπολέμησης του διεθνούς εγκλήματος.
<P>
Στα πλαίσια της συνεργασίας εντάσσεται η σύναψη μιας ευρείας σειράς συμφωνιών σύνδεσης μεταξύ της ΕΕ και των τρίτων ευρωπαϊκών χωρών της περιοχής, εφόσον η ΕΕ χορηγεί στις χώρες αυτές ενίσχυση για την προώθηση της οικονομικής ανάπτυξης και την επίλυση μιας σειράς επειγόντων περιβαλλοντικών προβλημάτων.
<P>
Είναι αξιοσημείωτο ότι η σύσταση του Συμβουλίου της Βαλτικής συνέβαλε στην ενίσχυση τόσο της ελευθερίας δράσης των χωρών της Βαλτικής στον τομέα της εξωτερικής πολιτικής όσο και της ανεξαρτησίας τους στα πλαίσια της ευρύτερης ευρωπαϊκής συνεργασίας. Οι σκανδιναβικές χώρες έχουν ιδιαίτερο καθήκον να προωθήσουν και να ενισχύσουν τη διαδικασία αυτή τόσο για γεωγραφικούς όσο και για ιστορικούς και πολιτιστικούς λόγους.
<P>
Επί της κατάστασης στην Μέση Ανατολή
<SPEAKER ID=72 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, δεν ψηφίσαμε υπέρ των προταθέντων κειμένων, τα οποία αντικατροπτρίζουν την άρνηση του Σώματος να καταγείλει τη συμπαιγνία Ισραήλ και Συρίας σε βάρος του Λιβάνου. Ακόμα, τα κείμενα αυτά δεν προτείνουν πραγματική ειρήνη, ενώ η ειρήνη του 1993 απέτυχε. Γιατί; Διότι ενισχύει το απαρτχάιντ μεταξύ Εβραίων και Παλαιστινίων, ένα απαρτχάϊντ τόσο λίγο βιώσιμο όσο εκείνο που κυριαρχούσε άλλοτε στη Νότιο Αφρική μεταξύ των μαύρων κρατιδίων και των περιοχών όπου πλειοψηφούσαν οι λευκοί.
<P>
Ωστόσο, βάσει των γενναιόδωρων ιδεών ειρήνης, δημοκρατίας, προόδου που επικαλούνται όλοι, γιατί να μην εμπνευστούμε από το παράδειγμα της Νοτίου Αφρικής; Προτείνω λοιπόν εδώ την ίδρυση Ομοσπονδιακής Δημοκρατίας της Μέσης Ανατολής, στηριζόμενης στις αρχές της ισότητας και της άρνησης του αποκλεισμού. Με δυο λόγια: ένας άνθρωπος, μια ψήφος. Θα αποτελείται από τα εδάφη της παλαιάς βρετανικής εντολής: Ιορδανία, Ισραήλ, Παλαιστίνη. Πρόεδρός της, όπως ο Νέλσων Μαντέλα, θα είναι ο Γιασέρ Αραφάτ, εκπρόσωπος της αραβικής πλειοψηφίας, συνεπικουρούμενος από αντιπρόεδρο, όπως ο Frederik De Klerk στη Νότιο Αφρική, που θα είναι ο Σίμον Πέρες, ενώ Υπουργός Εσωτερικών, όπως ο αρχηγός των Ζουλού, Buthelezi, θα είναι ο βασιλιάς της Ιορδανίας. Δεν αμφιβάλλω ότι οι μη ρατσιστές εβραίοι ιθύνοντες θα δεχθούν αυτή τη λύση της ιδιότητας του πολίτη για όλους, όπως έκαναν οι Λευκοί στη Νότιο Αφρική.
<P>
Κύριοι κλητήρες, κύριοι στο ακροατήριο, ευχαριστώ για την προσοχή σας.

<SPEAKER ID=73 NAME="Gahrton">
Η ομάδα των Πρασίνων ψήφισε υπέρ της απόφασης αναφορικά με την Διάσκεψη για την Βαλτική, παρά το ότι θεωρούμε ότι σε πολλές επόψεις είναι πολύ αδύναμη.
<P>
Η περιβαλλοντική κατάσταση στην Βαλτική είναι ανησυχητική, πέραν των άλλων όσον αφορά τα καυσαέρια από τα αυτοκίνητα και τους κινδύνους των σταθμών παραγωγής πυρηνικής ενέργειας. Γι'αυτό έπρεπε η ΕΕ να πάρει περισσότερο στα σοβαρά τους δικούς της κανόνες για την περιβαλλοντική εξέταση όσον αφορά το πρόγραμμα των ΔΕΔ, πέραν των άλλων την γέφυρα του Oresund, και να υιοθετήσει μιά καθαρή πολιτική για κλείσιμο των επικίνδυνων σταθμών παραγωγής πυρηνικής ενέργειας στην περιοχή, αντί να τους στηρίζει και να επιμηκύνει την διάρκεια της ζωής τους. Κατά κανέναν τρόπο δεν έχει γίνει εκμετάλλευση του δυναμικού εναλλακτικών πηγών ενέργειας.
<P>
Ο κίνδυνος ότι η ένταξη στην ΕΕ και η Συνθήκη Σένγκεν, που βέβαια αυξάνουν την ελευθερία κίνησης για τους πολίτες της ΕΕ εντός της ΕΕ, θα οδηγήσουν στην ανέγερση νέων τειχών μεταξύ των λαών στην περιοχή της Βαλτικής επίσης δεν έχει επισύρει επαρκώς την προσοχή.
<P>
Τέλος δεν υπάρχει καμία σοβαρή ανάλυση της κατάστασης από πλευράς ασφάλειας της περιοχής. Πολλά πρώην κομμουνιστικά κράτη επιδιώκουν τώρα ένταξη σε δυτικούς στρατιωτικούς συνασπισμούς ( ΝΑΤΟ και/ή ΔΕΕ ). Ταυτόχρονα, φαίνεται μόνο ότι υπάρχει ένα περιορισμένο ενδιαφέρον εντός αυτών των συνασπισμών για μιά διεύρυνση που θα τους δώσει μακρά σε έκταση, κοινά σύνορα με ένα ανατολικό, καθοδηγούμενο από την Ρωσσία μπλοκ. Οι Πράσινοι είναι πολέμιοι των στρατιωτικών μπλοκ και θέλουν να προειδοποιήσουν για μιά νέα διαίρεση της Ευρώπης. Γι' αυτό είναι απορίας άξιον ότι υπάρχει, όπως φαίνεται, πολύ λίγο ενδιαφέρον εκ μέρους της πλειοψηφίας του Ευρωκοινοβουλίου να εκμεταλλευτούν τις εμπειρίες της αδέσμευτης στάσης της Σουηδίας και της Φινλανδίας ως βάση για μιά νέα κοινή ασφάλεια στην περιοχή. Ανεξάρτητα από το αν κάποιος είναι, σε επίπεδο αρχής, οπαδός ή πολέμιος μιάς διεύρυνσης του ΝΑΤΟ και/ή της ΔΕΕ πρέπει να προετοιμαστούν εναλλακτικές λύσεις. Η παρούσα πολιτική, όπου δημιουργείται η εντύπωση ότι σύντομα θα επιτραπεί σ' αυτές οι χώρες να μπούν σε μιά δυτική στρατιωτική αποκαλούμενη ασφάλεια, μπορεί να οδηγήσει σε μιά αίσθηση προδοσίας και ενός επικίνδυνου ολισθήματος αν αυτό δεν γίνει σύντομα πραγματικότητα και να υποδαυλίσει εθνικιστικές διαθέσεις. Γι' αυτό έπρεπε να γίνει μιά σοβαρή ανάλυση των δυνατοτήτων δημιουργίας μιας αδέσμευτης ζώνης ασφαλείας στην περιοχή της Βαλτικής για τα μέρη που δεν ανήκουν ούτε στην Ρωσσική Συνομοσπονδία ούτε στο ΝΑΤΟ και φυσικά δεν θα εξαρτώνται από κάποιο από αυτά τα στρατιωτικά μπλοκ. Οι χώρες της ΕΕ Σουηδία και Φινλανδία πρέπει να παίξουν εδώ έναν ενεργητικό ρόλο. Η απόφαση της Ουκρανίας να παραμείνει αδέσμευτη είναι ένα θετικό βήμα σ' αυτόν τον δρόμο.

<SPEAKER ID=74 NAME="Ullmann">
Δύο πράγματα θα πρέπει να σταματήσουν αμέσως. Πρώτον: Όλες οι προσπάθειες να κτυπηθεί η ειρηνευτική διαδικασία στη Mέση Aνατολή από την διεθνή τρομοκρατία. Δεύτερον, δεν επιτρέπεται να χρησιμοποιούνται άλλο ως όμηροι της στρατιωτικής κλιμάκωσης, ομάδες του πληθυσμού που δεν συμμετέχουν.
<P>
Tο πρώτο είναι δυνατόν να σταματήσει, κι έτσι να υπάρξει βοήθεια και για τον πληθυσμό που δεν συμμετέχει. Διότι η ομάδα, της οποίας και μόνον η προφορά του ονόματος αποτελεί βλασφημία, δήλωσε ξεκάθαρα δημόσια πως υποστηρίζεται από το Iράν, ότι το Iράκ προσφέρει βοήθεια σε μεταφορές, ενώ η Συρία βοήθεια σε όπλα.
<P>
H κοινότητα των λαών θα πρέπει επιτέλους να ξεκαθαρίσει το εξής: Aυτό που υποστηρίζουν οι χώρες αυτές αποτελεί έγκλημα κατά της ειρήνης, και γι' αυτό θα πρέπει να χαρακτηριστεί ως διεθνές έγκλημα και να αντιμετωπιστεί ανάλογα. Tους πυραύλους Katyuscha κάποιος πρέπει να τoυς προμηθεύει και να τους μεταφέρει. Όποιος κάνει και τα δύο αυτά πράγματα γίνεται συνεργάτης του εγκλήματος κατά της ειρήνης. H διεθνής κοινότητα των λαών θα πρέπει να καλέσει σε λογοδοσία τους δράστες και τους συνεργάτες, και να κάνει ό, τι μπορεί για να βοηθήσει τους αθώους ανθρώπους.

<SPEAKER ID=75 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση, διακοπείσα στη 13.30 επαναλαμβάνεται στις 15.00)

<SPEAKER ID=76 LANGUAGE="PT" NAME="Apolinαrio">
Κυρία Πρόεδρε, τριάντα δευτερόλεπτα για να αναφέρω εδώ μία θλιβερή κατάσταση. Η πορτογαλική κοινή γνώμη αντίκρυσε, χθες και σήμερα, σκηνές σπάνιας βιαιότητας με τον άγριο και βάρβαρο ξυλοδαρμό οκτώ τιμοριανών που ζητούσαν καταφύγιο στην πρεσβεία της Γερμανίας.
<P>
Σήμερα πάλι, τρεις άλλοι τιμοριανοί προσπάθησαν να καταφύγουν στην πρεσβεία της Ολλανδίας. Αναφέροντας εδώ τον αγώνα του λαού του Τιμόρ, θα ήθελα να ζητήσω από το Προεδρείο να καταβάλει προσπάθειες και να πραγματοποιήσει επαφές με σκοπό να είμαστε ενημερωθούμε για τα γεγονότα που διαδραματίζονται σήμερα στη Τζακάρτα, έχοντας υπόψη την προστασία των δικαιωμάτων του λαού του Τιμόρ.

<SPEAKER ID=77 LANGUAGE="PT" NAME="Costa Neves">
Κυρία Επίτροπε, πράγματι, για μία ακόμη φορά έγινε μία έκρηξη της κατάστασης στο Ανατολικό Τιμόρ, σε σχέση με την Ινδονησία. Θα ήθελα από εδώ να υπογραμμίσω, αφενός, την αντίδραση των πολιτικών δυνάμεων και του ινδονησιακού καθεστώτος που ξεπερνά αυτά στα οποία μας είχε μέχρι τώρα συνηθίσει, και αυτά στα οποία μας είχε συνηθίσει είναι ήδη άσχημα. Αφετέρου, είναι απαραίτητο να μας δοθεί μία εξήγηση σχετικά με τον τρόπο με τον οποίο εκτυλίχθηκαν τα γεγονότα αυτά, εφόσον αυτά συνέβησαν μπροστά στην πρεσβεία μίας χώρας της Ευρωπαϊκής Ένωσης στη Τζακάρτα, και συγκεκριμένα στη γερμανική πρεσβεία. Καλό θα ήταν να λάβουμε όλες τις απαραίτητες πληροφορίες, κυρίως για τον τρόπο με τον οποίο εξελίχθηκε η κατάσταση αυτή, ώστε το Ευρωπαϊκό Κοινοβούλιο να μπορέσει να εγκρίνει μία κοινή θέση σχετικά με το θέμα, όπως άλλωστε συνηθίζει.

<SPEAKER ID=78 NAME="Πρόεδρος">
Ευχαριστώ, κ. Costa Neves. Όπως και ο κ. Apolinario, γνωρίζετε καλά ότι δεν πρόκειται ακριβώς για διαδικαστικά θέματα, αλλά λαμβανομένης υπόψη της σοβαρότητας των γεγονότων που αναφέρατε, τα σημειώνω ευχαρίστως, παρόλα ταύτα.

<CHAPTER ID=6>
Συζήτηση Επικαίρων και Επειγόντων Θεμάτων
<SPEAKER ID=79 NAME="Πρόεδρος">
Η ημερήσια διάταξη προβλέπει τη συζήτηση επικαίρων, επειγόντων και σημαντικών θεμάτων.

<SPEAKER ID=80 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Β4-0501/96 του κ. Imbeni και της κ. d' Ancona, εξ ονόματος της Ομάδας του Ευρωπαϊκού Σοσιαλιστικού Κόμματος, για τη βεβήλωση της μνήμης των θυμάτων του στρατοπέδου συγκέντρωσης του Αουσβιτς, -Β4-0509/96 της κ. Lalumiere, εξ ονόματος της Ομάδας της Ευρωπαϊκής Ριζοσπαστικής Συμμαχίας, για τη βεβήλωση της μνήμης των θυμάτων του Αουσβιτς, -Β4-0511/96 του κ. Nordmann και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για το σεβασμό της μνήμης των θυμάτων του Αουσβιτς, -Β4-0517/96 της κ. Roth και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, για τη διαδήλωση της άκρας δεξιάς στο πρώην στρατόπεδο συγκέντρωσης του Αουσβιτς, -Β4-0529/96 της κ. Seillier και άλλων, εξ ονόματος της Ομάδας Ευρώπη των Εθνών, για τη βεβήλωση του χώρου του Αουσβιτς-Μπιρκενάου, -Β4-0533/96 των κκ. Pasty και Ligabue, εξ ονόματος της Ομάδας Ένωση για την Ευρώπη, για το σεβασμό του χώρου του Αουσβιτς, -Β4-0534/96 των κκ. Provan και van Velzen, εξ ονόματος της Ομάδας του Ευρωπαϊκού Λαϊκού Κόμματος, για τις προσβολές της μνήμης των θυμάτων του στρατοπέδου του Αουσβιτς, -Β4-0540/96 του κ. Piquet και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς, για τη βεβήλωση του στρατοπέδου συγκέντρωσης του Αουσβιτς.
<SPEAKER ID=81 LANGUAGE="IT" NAME="Vecchi">
Κυρία Πρόεδρε, εξ ονόματος της Ομάδας του Ευρωπαϊκού Σοσιαλιστικού Κόμματος, θέλω να εκφράσω την έντονη αγανάκτησή μου για τη βεβήλωση της μνήμης των εκατομμυρίων θυμάτων του Ολοκαυτώματος, που διέπραξε η διαδήλωση την οποία οργάνωσαν, πριν από μερικές εβδομάδες, μερικές εκατοντάδες νεοναζήδες στο εσωτερικό του στρατοπέδου συγκέντρωσης του Αουσβιτς.
<P>
Πρόκειται για την τελευταία, και πιο σοβαρή, μιας σειράς προκλήσεων που κατά τη διάρκεια των τελευταίων ετών προσπάθησαν να σχετικοποιήσουν, ακόμη και να αρνηθούν την ίδια την ύπαρξη της γενοκτονίας των Εβραίων, που διέπραξε το ναζιστικό καθεστώς και οι σύμμαχοί του, πριν και στη διάρκεια του δευτέρου παγκοσμίου πολέμου. Η επιλογή του Αουσβιτς δεν είναι τυχαία, διότι πρόκειται για το ίδιο το σύμβολο του Οκοκαυτώματος όπου εξοντώθηκαν περισσότεροι από ένα εκατομμύριο Εβραίοι.
<P>
Είναι ενδεικτικό και έχει μεγάλη σημασία ότι σήμερα όλες οι δημοκρατικές πολιτικές ομάδες του Ευρωπαϊκού Κοινοβουλίου καταδικάζουμε από κοινού και αποφασιστικά αυτή την απαίσια διαδήλωση, όπως και κάθε πράξη αντισημιτισμού, ρατσισμού και ξενοφοβίας. Θέλουμε με αυτό τον τρόπο να τονίσουμε ότι η μνήμη των φρικαλεοτήτων του παρελθόντος δεν μπορεί να διαγραφεί, ότι ο πολιτισμός και η ευρωπαϊκή δημοκρατία στηρίχθηκαν ακριβώς στη νίκη κατά του ναζισμού και του φασισμού και ότι η καταπολέμηση κάθε πράξης και κάθε ιδεολογίας που επιβάλλει διακρίσεις και ταπεινώσεις θα πρέπει να συνεχίσει να αποτελεί τη βάση της σημερινής αλλά και της αυριανής Ευρώπης.
<P>
Θέλουμε να εκφράσουμε την αλληλεγγύη μας όχι μόνο στη μνήμη εκείνων που έχασαν τη ζωή τους λόγω της ναζιστικής βαρβαρότητας, αλλά και στις εβραϊκές κοινότητες που, για άλλη μία φορά, υπέστησαν αυτή την προσβολή. Από την Πολωνία μας έρχεται σήμερα ένα σοβαρό μήνυμα. Ζητάμε από τις πολωνικές αρχές να μην ανεχθούν την επανεμφάνιση του ανισημιτισμού, να εμποδίσουν αυτές τις εγκληματικές δραστηριότητες, να λάβουν μέτρα για τη διάσωση της μαρτυρίας ενός τραγικού παρελθόντος, που θα πρέπει όμως να είναι δίδαγμα για το μέλλον. Γι αυτούς τους λόγους το σχέδιο οικοδόμησης ενός εμπορικού κέντρου πλησίον του lager του Αουσβιτς θα πρέπει να εγκαταληφθεί οριστικά.
<P>
Το Αουσβιτς που υπήρξε και είναι το σύμβολο του εσχάτου ορίου της ναζιστικής και φασιστικής αυθαιρεσίας, θα πρέπει να καταστεί ένας τόπος μετάδοσης της ιστορικής μνήμης καθώς και οικοδόμησης μιας νέας και πιο διαδεδομένης συνείδησης, κυρίως για τις νέες γενιές, των δημοκρατικών αρχών και της ανεξιθρησκείας.
<P>
Η Ευρωπαϊκή Ένωση έχει να διαδραματίσει μια μεγάλη αποστολή προς αυτή την κατεύθυνση και συνεπώς ζητάμε να ενισχυθούν αμέσως οι ειδικές δράσεις ενημέρωσης και επιμόρφωσης που απευθύνονται στους νέους και να εντατικοποιηθούν οι παρεμβάσεις για τη διάσωση των τόπων μνήμης του Ολοκαυτώματος και των εγκλημάτων που διεπράχθησαν από το ναζισμό και το φασισμό κατά των λαών.
<P>
Τις προσεχείς εβδομάδες θα εορτασθεί στην Ευρώπη η 51η επέτειος της ήττας του ναζισμού και του φασισμού. Θα πρέπει με αυτή την ευκαιρία όχι μόνο να τιμηθεί η μνήμη των θυμάτων του παρελθόντος, αλλά και για να αναλάβουμε τη δέσμευση ότι θα καταβάλουμε κάθε δυνατή προσπάθεια για την οικοδόμηση ενός κοινού μέλλοντος, όπου τα τέρατα του ρατσισμού και του αντισημιτισμού θα πρέπει δια παντός να εκλείψουν.

<SPEAKER ID=82 LANGUAGE="FR" NAME="Hory">
Κυρία Πρόεδρε, ήδη όταν πήγα στο Αουσβιτς, μετά από πρόσκληση του Εβραϊκού Κογκρέσου, για την επέτειο της απελευθέρωσης του στρατοπέδου, εξεπλάγην όταν είδα ότι κάποιοι μπορούν να κατοικούν στο Αουσβιτς και να ζουν εκεί σαν να μην συνέβαινε τίποτα. Εξεπλάγην όταν είδα ότι οι ίδιες οι πολωνικές αρχές προσπαθούσαν κατά κάποιο τρόπο να σχετικοποιήσουν αυτό το τραγικό παρελθόν, σαν να μην ήταν πλέον κανείς υπεύθυνος γι' αυτό.
<P>
Και σήμερα, μαθαίνουμε ότι στον ίδιο το χώρο του Αουσβιτς πρόκειται να κατασκευαστεί πολυκατάστημα. Μαθαίνουμε ότι ο νομάρχης της περιφέρειας του Αουσβιτς επέτρεψε διαδήλωση της άκρας δεξιάς με ναζιστικά συνθήματα και δεν ξέρουμε πλέον τι είναι χειρότερο, η βίαιη άρνηση ή η εμπορική σχετικοποίηση. Εν πάση περιπτώσει, όλα αυτά είναι αβάσταχτα.
<P>
Η Ομάδα της Ευρωπαϊκής Ριζοσπαστικής Συμμαχίας, την οποία εκπροσωπώ εδώ, πιστεύει ότι πρέπει να περιλάβουμε το καθήκον προστασίας και διατήρησης χώρων όπως το Αουσβιτς - υπάρχουν δυστυχώς και άλλοι στην Πολωνία - σε όλες τις, πολυάριθμες εξάλλου, συζητήσεις που διεξάγονται μεταξύ της Ευρωπαϊκής Ένωσης και της Πολωνίας. Πιστεύουμε επίσης ότι η Ευρωπαϊκή Ένωση πρέπει πλέον να μελετήσει σύντομα τη δυνατότητα χρηματοδότησης προγράμματος διατήρησης αυτών των τόπων μνήμης, όπου ο ευρωπαϊκός ουμανισμός αντιμετώπισε την βιαιότερή του πρόκληση και όπου, ευτυχώς, κέρδισε τελικά την ωραιότερη νίκη.

<SPEAKER ID=83 LANGUAGE="FR" NAME="Nordmann">
Κυρία Πρόεδρε, η φιλελεύθερη ομάδα δεν έχει ασφαλώς κανένα λόγο να μην υποστηρίξει το περιεχόμενο των αγορεύσεων του κ. Vecchi και του κ. Hory. Υιοθετούμε τα κίνητρα των ψηφισμάτων και της στάσης τους.
<P>
Θα ήθελα απλώς να προσθέσω πόσο μας τρόμαξαν οι δικαιολογίες που προέβαλε ο Πολωνός αρχηγός των νεοναζί, Techkowski, ο οποίος δήλωσε ότι το Αουσβιτς ήταν ουσιαστικά τόπος πολωνικού μαρτυρίου και ότι δεν ανήκει σε κανέναν άλλον εκτός από τους Πολωνούς. Βλέπουμε εδώ, ασφαλώς, την άρνηση της ουσιαστικά αντισημιτικής διάστασης της γενοκτονίας του Αουσβιτς, καθώς και την άρνηση του ότι ορισμένοι χώροι δεν ανήκουν μόνον στα κράτη που ασκούν εδαφική κυριαρχία επ' αυτών, αλλά σε ολόκληρη την ανθρωπότητα. Αυτό ισχύει, ασφαλώς, για το Αουσβιτς. Στη στάση του κ. Techkowski βλέπουμε μέχρι πού μπορούν να φθάσουν οι υπερθνικιστικοί παραλογισμοί.
<P>
Επιτρέψατέ μου να προσθέσω μια ακόμα σκέψη. Μας ανησυχεί, ασφαλώς, η στάση των πολωνικών αρχών και θα πρέπει όντως η Ευρωπαϊκή Ένωση να ασκήσει την απαραίτητη πίεση. Αλλά, λαμβανομένου υπόψη ότι η υπόθεση αυτή ακολουθεί των υπόθεση των Καρμελιτών, μας ανησυχεί και η στάση ορισμένων πολωνικών θρησκευτικών αρχών, οι οποίες, ασφαλώς, είναι πρόθυμες να καταγείλουν τον αντισημιτισμό γενικά, αλλά αποφεύγουν να καταγγείλουν τον πολωνικό αντισημιτισμό, συμπεριλαμβανομένου εκείνου που κυριαρχεί στους κόλπους του πολωνικού κλήρου. Υπάρχουν, δυστυχώς, ερωτηματικά και ανησυχία. Αυτά τα ερωτηματικά και η ανησυχία βρίσκονται πίσω από το ψήφισμά μας και την ψήφο μας υπέρ του κοινού ψηφίσματος.

<SPEAKER ID=84 LANGUAGE="DE" NAME="Ullmann">
Kυρία Πρόεδρε, αγαπητοί κυρίες και κύριοι συνάδελφοι, το Αουσβιτς είναι μια λέξη που θα χαρακτηρίζει για πάντα το τέλος κάθε λογικής, επειδή το Αουσβιτς σχεδόν ταυτίζεται με το τέλος του ανθρωπισμού. Όποιος στο Αουσβιτς διακηρύσσει την επιστροφή στη λογική των σούπερ-μάρκετ και του αντισημιτισμού, αυτός θέλει να επιστρέψει στη λογική της βαρβαρότητας και της απανθρωπιάς. Ωστόσο, δεν τίθεται θέμα αφαίρεσης του δικαιώματος του δικαίου και της ελευθερίας των ιδεών και της συνάθροισης, σε εκείνους που θέλουν να καταστείλουν την ελευθερία. Γι' αυτό και το Eυρωπαϊκό Kοινοβούλιο επιδοκιμάζει το ότι ο πολωνός πρόεδρος, όπως και η πολωνική κυβέρνηση, καταδίκασαν την κατασκευή ενός σούπερ-μάρκετ και την πορεία των νεοναζιστών στο Αουσβιτς. Στην πραγματικότητα, είναι, κατ' αρχήν, υπόθεση των πολωνικών αρχών να εξετάσουν πώς θα πρέπει να προχωρήσει κανείς κατά των προκλήσεων της 6ης Aπριλίου και ποιος θα πρέπει να κληθεί να λογοδοτήσει γι' αυτές. Aλλά ανεξάρτητα απ' αυτό, κυρίες και κύριοι, οι ευρωπαϊκοί λαοί βρίσκονται ενώπιον του ερωτήματος: κατά πόσον μπορεί ακόμη να ανεχθεί κανείς την ύπαρξη οικονομικών και πολιτικών ομάδων που θέλουν προφανώς να υποσκάψουν τις πολιτικές και ηθικές βασικές αρχές της μεταπολεμικής τάξης; H απάντηση στο ερώτημα αυτό θα πρέπει να είναι ξεκάθαρη.

<SPEAKER ID=85 LANGUAGE="NL" NAME="Blokland">
Κυρία Πρόεδρε, έχουν περάσει περισσότερα από 50 χρόνια από τότε που τερματίσθηκε το ναζιστικό καθεστώς. Η αντιπαράθεση με τις θηριωδίες του ολοκαυτώματος και η αδυναμία τόσων πολλών να πράξουν κάτι για να το εμποδίσουν, άφησε πίσω της μια σπαράζουσα και σαστισμένη Ευρώπη. Πως μπορούσε να λάβει χώρα στις χώρες μας, οι οποίες διέθεταν ένα παρόμοιο πολιτισμό που βασίζονταν στις εβραιοχριστιανικές αξίες και παραδόσεις, μια τέτοια μαζική εξόντωση ακριβώς του εβραϊκού λαού.
<P>
Το στρατόπεδο συγκέντρωσης του Αουσβιτς, στο οποίο άφησαν την τελευταία πνοή τους εκατομμύρια Εβραίοι, είναι ένα μνημείο για τη μνήμη των θυμάτων αλλά και προειδοποίησης. Με αυτό μπορεί να διδαχθεί η νεολαία μας που οδήγησαν ο ρατσισμός, ο αντισημιτισμός και η ξενοφοβία. Με αυτό τιμούμε τη μνήμη των ατέλειωτων θυμάτων του ολοκληρωτικού ναζιστικού καθεστώτος.
<P>
Ομιλώ και εξ ονόματος των μελών της Ομάδος μου όταν δηλώνω ότι μας συγκλόνησαν τα γεγονότα των τελευταίων ημερών γύρω από το Αουσβιτς. Καταδικάζουμε ρητώς τα παράλογα σχέδια των τοπικών πολωνικών αρχών για τη δημιουργία μιας υπεραγοράς στο περίβολο του πρώην στρατοπέδου καθώς και τη διαδήλωση μιας ομάδας νεοναζιστών εντός του χώρου του πρώην στρατοπέδου.
<P>
Η κυβέρνηση της Πολωνίας έλαβε θέση κατά των εμπορικών σχεδίων των τοπικών αρχών μετά από διαμαρτυρίες του Πολωνού Προέδρου καθώς και διαφόρων άλλων ομάδων του πληθυσμού. Μπορεί ο Επίτροπος να επιβεβαιώσει την είδηση ότι η κυβέρνηση της Πολωνίας έλαβε οριστικά την απόφαση να σταματήσει την κατασκευή του εμπορικού κέντρου κοντά στο πρώην στρατόπεδο συγκεντρώσεως; Κατά τη διάρκεια της διαδήλωσης των νεοφασιστών του Tejkowski δεν επενέβη η αστυνομία και η κυβέρνηση αντέδρασε τρεις μέρες αργότερα κάτω από την πίεση των διαμαρτυριών. Σε αυτήν την ίδια την Πολωνία υπήρξε μικρή μόνο αντίδραση για τη διαδήλωση. Μόνο μια πολωνική φιλελεύθερη εφημερίδα δημοσίευσε άμεσα μια αντίδραση. Ανέφερε ότι η δράση αυτή των νεοναζιστών προκαλεί φρίκη, αλλά δεν αποτελεί σοβαρό κίνδυνο για τη δημοκρατία στη Πολωνία. Σύμφωνα με αυτή την εφημερίδα, μεγαλύτερο κίνδυνο αποτελεί το γεγονός ότι οι δημοκράτες δεν κατέβηκαν στο δρόμο για να διαμαρτυθούν κατά του αντισημιτισμού και του ρατσισμού. Η νεοναζιστική ομάδα του Tejkowski είναι ορατή, σύμφωνα με την εφημερίδα, αλλά που είμαστε εμείς;
<P>
Συμμεριζόμαστε αυτή την ανησυχία σχετικά με τη στάση της κυβέρνησης της Πολωνίας και επιθυμούμε να θέσουμε το ερώτημα αυτό και στις χώρες μας. Είναι η ίδια ερώτηση που πρέπει να εξακολουθούμε να θέτουμε στους εαυτούς μας και την οποία πρέπει να θέτουμε σε αλλήλους καθώς και στην κυβέρνηση της Πολωνίας. Αυτό νομιμοποιείται από την φρικιαστική αλήθεια που περιέχει η ιστορία μας. Ο ρατσισμός, ο αντισημιτισμός και η ξενοφοβία υπάρχουν σε ολόκληρο τον κόσμο. Είναι αναγκαίο να αναληφθεί δράση εκ μέρους μας. Που είμαστε εμείς:

<SPEAKER ID=86 LANGUAGE="EN" NAME="Provan">
Κυρία Πρόεδρε, στο Κοινοβούλιο υπάρχει ένα έντονο αίσθημα ηθικής αγανάκτησης για τα συμβάντα στο Αουσβιτς. Μόλις τον Απρίλιο του περασμένου έτους γιορτάσαμε - εάν είναι αυτή η κατάλληλη λέξη - την πεντηκοστή επέτειο της απελευθέρωσης και επακόλουθης κατάργησης του στρατοπέδου. Σήμερα, με τις ομάδες των ακροδεξιών φανατικών να διαδηλώνουν τον αντισημιτισμό τους και να προσπαθούν να δείξουν στον κόσμο ότι έχουν τον έλεγχο της καταστάσεως και ότι πρόκειται να κλείσουν και να συγκαλύψουν την ιστορία, διαπιστώνουμε την ύπαρξη μιας εντελώς διαφορετικής κατάστασης.
<P>
Δεν μπορούμε ηθικά να συγκαλύψουμε την ιστορία. Διαθέτουμε μια πραγματική ευκαιρία να ανακαλέσουμε στη μνήμη μας την ιστορία της Ευρώπης και ορισμένες από τις πραγματικές δοκιμασίες και τις δυστυχίες που υπέφεραν οι άνθρωποί της και, γιατί όχι, τα εκατομμύρια των θυμάτων της κατά τη διάρκεια των δύο Παγκοσμίων Πολέμων. Από νομική άποψη θα μπορούσε κανείς να δεχθεί την εξουσία της τοπικής αυτοδιοίκησης, αλλά από ηθική άποψη υπάρχει αγανάκτηση με εκείνα που προσπαθεί να κάνει.
<P>
Είναι σημαντικό το γεγονός ότι ο Πρόεδρος και η κυβέρνηση της Πολωνίας φαίνεται ότι βρίσκονται σε σύγκρουση με την τοπική αυτοδιοίκηση. Ελπίζω ότι ο Επίτροπός μας τον οποίο όλοι σεβόμεθα και ο οποίος, όλοι γνωρίζουμε, έχει αξιόλογη επιρροή θα χρησιμοποιήσει την επιρροή του στην περίπτωση αυτή ούτως ώστε να διασφαλίσει ότι θα μπορέσουμε να αποτίσουμε φόρο τιμής σ' αυτήν την ανθρώπινη δυστυχία που συνέβη στο παρελθόν με την οικοδόμηση κάποιου ευρωπαϊκού κέντρου έτσι ώστε όλοι να διδασκόμαστε από την ιστορία.
<P>
(Χειροκροτήματα)

<SPEAKER ID=87 LANGUAGE="FR" NAME="Piquet">
Κυρία Πρόεδρε, επιτρέψατέ μου να συνταχθώ ολοκληρωτικά, πλήρως, με όσα ανάφεραν εδώ οι συνάδελφοί μου. Πώς θα μπορούσε, εξάλλου, να γίνει διαφορετικά; Πριν πενήντα χρόνια, οι ναζί προσπάθησαν να καταστρέψουν το στρατόπεδο του Αουσβιτς για να σβήσουν τα σημάδια των αγριοτήτων τους. Και πενήντα χρόνια αργότερα, δηλαδή σήμερα, νεαροί νεοναζί που ισχυρίζονται ότι υποστηρίζουν την ίδια ιδεολογία διαδηλώνουν στον ίδιο το χώρο του στρατοπέδου για να προσπαθήσουν και πάλι να σβήσουν τη μνήμη των σφαγών αυτών.
<P>
Ασφαλώς, εγώ ο ίδιος, η ομάδα μου, όπως όλοι, δεν μπορούμε παρά να καταδικάσουμε σθεναρά αυτή τη διαδήλωση, όπως και κάθε προσπάθεια να πληγεί ο συμβολικός χαρακτήρας του στρατοπέδου του Αουσβιτς. Καταδικάζουμε, για παράδειγμα, το συζητούμενο σχέδιο κατασκευής εμπορικού κέντρου.
<P>
Πιστεύουμε, κυρία Πρόεδρε, ότι η έγκριση αυτής της νεοναζιστικής διαδήλωσης εκ μέρους των πολωνικών αρχών είναι απαράδεκτη. Κατά τη γνώμη μου, είναι ακόμα περισσότερο ανησυχητική, διότι συνοδεύεται από επανεμφάνιση του ρατσισμού και του αντισημιτισμού στην Πολωνία.
<P>
Συνεπώς, χαίρομαι για το ότι το Σώμα θεωρεί ότι είναι απαραίτητο να διατηρηθεί ένα καθήκον μνήμης έναντι όλων των θυμάτων της ναζιστικής βαρβαρότητας. Και πιστεύω ότι για να συμβάλουν σε αυτό, οι κυβερνήσεις όλων των χωρών της Ευρώπης πρέπει να ενισχύσουν ακόμα περισσότερο τη νομοθεσία τους κατά του ρατσισμού και του αντισημιτισμού, πολύ περισσότερο που η διοργάνωση ευρωπαϊκού έτους κατά του ρατσισμού το 1997, θα πρέπει να μας επιτρέψει να ενθαρρύνουμε νέες δράσεις.
<P>
Ολοκληρώνοντας, θα ήθελα να ζητήσω από τα ευρωπαϊκά όργανα, και ιδίως από την Επιτροπή, να συνεχίσουν τη δράση τους ούτως ώστε να συμβάλουν στην ανάπτυξη κοινοτικών και εθνικών πρωτοβουλιών για την εξασφάλιση της προστασίας των ναζιστικών στρατοπέδων συγκέντρωσης ως ιστορικών μνημείων, όπως συνιστούσε το ψήφισμά μας που υιοθετήθηκε με μεγάλη πλειοψηφία στις 11 Φεβρουαρίου 1992.

<SPEAKER ID=88 LANGUAGE="FR" NAME="Vieira">
Κυρία Πρόεδρε, παρεμβαίνω εξ ονόματος του κ. Donnay, ο οποίος απουσιάζει.
<P>
Παρεμβαίνω στη συζήτηση αυτή με κάποια συγκίνηση, αλλά και με κάποια αγανάκτηση. Ο Δεύτερος Παγκόσμιος Πόλεμος και οι ωμότητες που προκάλεσε δεν μπορούν, και δεν πρέπει, να ξεχαστούν μετά από μερικές δεκαετίες. Τι βλέπουμε όμως; Σήμερα, προβλέπεται να κατασκευαστεί πολυκατάστημα στο χώρο του Αουσβιτς, εκεί όπου βρισκόταν το στρατόπεδο κρατουμένων, διαβόητο για τις δολοφονίες του. Πρόκειται για βεβήλωση της μνήμης ενός εκατομμυρίου ανδρών, γυναικών και παιδιών που δολοφονήθηκαν στο χώρο αυτό στο όνομα της ιδεολογικής τρέλας κάποιων.
<P>
Αλλά αυτό που μεγαλώνει την αγανάκτησή μου, κυρία Πρόεδρε, είναι η διαδήλωση που οργανώθηκε από νεαρούς εξτρεμιστές νεοναζί στο χώρο αυτόν, ο οποίος θα έπρεπε να είναι αφιερωμένος στη μνήμη και στην περισυλλογή για το ένα εκατομμύριο θυμάτων που χάθηκαν στον τόπο αυτό.
<P>
Δεν μπορώ να δεχθώ τη σχετικοποίηση τέτοιων πράξεων, διότι είναι καθήκον μας να διατηρήσουμε τη συλλογική μνήμη, ούτως ώστε να μην μπορέσουν να επαναληφθούν ξανά τέτοια γεγονότα. Θα υποστηρίξουμε, λοιπόν, το κείμενο του ψηφίσματος που υποβάλλουν όλες οι ομάδες.

<SPEAKER ID=89 LANGUAGE="IT" NAME="Amadeo">
Κυρία πρόεδρε, η ομάδα της Εθνικής Συμμαχίας εκφράζει και αυτή μαζί με όλους την αγανάκτησή της για τη βεβήλωση του πρώην στρατοπέδου συγκέντρωσης του Αουσβιτς από τους φανατικούς υπέρμαχους του ρατσιστικού μίσους και των απίθανων ιστορικών ρεβιζιονισμών.
<P>
Αναρωτιόμαστε πώς μπόρεσαν οι πολωνικές αρχές να επιτρέψουν παρόμοιες διαδηλώσεις που δημιουργούν αμηχανία και θεωρούμε ότι η Ευρωπαίκή Ένωση θα πρέπει να κάνει ό, τι είναι δυνατό για να μην επαναληφθούν τέτοιου είδους φαινόμενα.
<P>
Τη στιγμή που οι αντιπαραθέσεις μεταξύ των θρησκειών σιγά σιγά εξαφανίζονται και ο Ποντίφηκας από τη Ρώμη προωθεί το διάλογο και την κατανόηση μεταξύ των διαφόρων θρησκευτικών πίστεων, καθίσταται αναγκαία η κατάπνιξη στη γέννησή της κάθε προσπάθειας που θα μπορούσε να γυρίσει προς τα πίσω το ρολόι της ιστορίας.
<P>
Η ομάδα της Εθνικής Συμμαχίας συμμερίζεται το περιεχόμενο της κοινής πρότασης ψηφίσματος και, κατά συνέπεια, θα την υπερψηφίσει. εύχεται επίσης αυτοί οι τόποι που υπήρξαν η μαρτυρία φρικαλεοτήτων, να διατηρηθούν ακέραιοι, από σεβασμό προς τους νεκρούς και να αποτελέσουν ένα είδος προειδοποίησης για τους αυριανούς Ευρωπαίους.
<P>
Ευχόμαστε επίσης και οι τόποι όπου εκδηλώθηκε η σταλινική βαρβαρότητα και όπου εξοντώθηκαν, σωματικά και ηθικά, όσοι ήταν αντίθετοι με το μαρξισμό και το λενινισμό να εισέλθουν στη συλλογική μνήμη των ευρωπαϊκών λαών.

<SPEAKER ID=90 LANGUAGE="DE" NAME="Schreiner">
Kυρία Πρόεδρε, επανειλημμένα αναφέρθηκε σήμερα στο ότι τα έκτροπα και οι διαμαρτυρίες εκατοντάδων ακροδεξιών και skinheads, στο μνημείο του Αουσβιτς, έγιναν με την έγκριση των τοπικών πολωνικών αρχών. Για μένα αυτό είναι ακατανόητο και άξιο αποτροπιασμού. H δήλωση του προϊσταμένου της αρμόδιας διοίκησης πως επέλεξαν εδώ το μικρότερο κακό, διότι αν απαγόρευαν τη διαδήλωση των ακροδεξιών υπήρχε φόβος για ακόμη μεγαλύτερα έκτροπα, δεν είναι για μένα επαρκής δικαιολογία. Aυτό είναι ακόμη πιο τρομερό, κατά τη γνώμη μου, διότι η Πολωνία, αυτή τη στιγμή, στο πρόσωπο του Kwasniewski, κυβερνάται από έναν μετα-κομμουνιστή Πρόεδρο. Eιδικά στη χώρα αυτή και μ' αυτή την κυβέρνηση, αυτό ήταν απρόσμενο για μένα.
<P>
Θα πρέπει λοιπόν να ζητήσουμε, στον περίβολο όλων των πρώην στρατοπέδων συγκεντρώσεων και μνημείων που θυμίζουν τη φρίκη του Δευτέρου Παγκοσμίου Πολέμου, αλλά και στους τάφους των πεσόντων, να καθιερωθεί μια ζώνη απαγόρευσης διαδηλώσεων. O σεβασμός προς τους νεκρούς και η ανάμνηση αυτών των βαρβαροτήτων είναι, από ηθική άποψη, πιο πολύτιμα αγαθά από το δημοκρατικό δικαίωμα της ελευθερίας της διαδήλωσης. Γι' αυτό και καλούνται όλα τα όργανα της Eυρωπαϊκής Ένωσης να παρέμβουν στις κυβερνήσεις των κρατών μελών για να εφαρμόσουν μια τέτοια απαγόρευση διαδηλώσεων. Aυτό ισχύει ιδιαίτερα για τις πρόθυμες να ενταχθούν στην Eυρωπαϊκή Ένωση χώρες της Kεντρικής και Aνατολικής Eυρώπης, μέσα στα όρια των οποίων βρίσκονται πολλά μνημεία. Διαδηλώσεις αυτού του είδους, μπροστά από ένα μνημείο ανθρωπιάς, θα πρέπει να καταδικαστούν δριμύτατα.

<SPEAKER ID=91 NAME="Van den Broek">
Κυρία Πρόεδρε, οι ρατσιστικές διαδηλώσεις είναι κατακριτέες και οφείλουμε να εκφράσουμε τον αποτροπιασμό μας για αυτές και, όπου αυτό είναι δυνατό, θα πρέπει να αποτρέπονται. Όμως όταν αυτό πραγματοποιείται στον τόπο όπου βρίσκονταν το σημαντικότερο στρατόπεδο εξοντώσεως των ναζιστών, αποτελεί ένα πρωτοφανές δείγμα αναισθησίας, κάτι το οποίο ίσως να είναι χειρότερο και από την παρανομία και είναι επίσης κάτι το οποίο κάθε ορθά σκεπτόμενος άνθρωπος το καταδικάζει εκφράζοντας παράλληλα τον αποτροπιασμό του.
<P>
Η αντίθεση σε κάθε είδους νεοναζιστικών εκδηλώσεων, όπως εκείνη η οποία πραγματοποιήθηκε πρόσφατα στο Αουσβιτς, αποτελεί μέρος μιας συνεχούς προσπάθειας η οποία είναι αναγκαία προκειμένου να διδαχθούν οι νεώτερες γενεές από τα δεινά του ολοκαυτώματος, το οποίο υπήρξε αποτέλεσμα μιας ρατσιστικής και ναζιστικής ιδεολογίας. Αυτή ίσως να μην είναι μια εύκολη αποστολή, όμως αποτελεί καθήκον μας το οποίο δεν πρέπει να αμελήσουμε.
<P>
Κυρία Πρόεδρε, όπως γνωρίζει το Κοινοβούλιο, το 1997 έχει ανακηρυχθεί ως Ευρωπαϊκό Έτος κατά του ρατσισμού και της ξενοφοβίας, και θα χρησιμοποιηθεί κάθε ευκαιρία που μας δίνεται προκειμένου να γνωστοποιήσουμε τις κοινές μας ανησυχίες και τους κοινούς μας στόχους σε αυτόν τον τομέα και ασφαλώς επίσης και στην Πολωνία.
<P>
Πρόεδρε, μόλις προολίγου έλαβα μια επιστολή η οποία αποτελεί απάντηση της επιστολής που έστειλε το Κέντρο Πληροφόρησης και Τεκμηρίωσης του Ισραήλ στη Χάγη στην κυβέρνηση της Πολωνίας με την οποία διαμαρτύρονταν για τα γεγονότα που συνέβησαν στο Αουσβιτς. Είχα την ευκαιρία να έλθω σε επαφή με αυτό το κέντρο όμως λαμβάνοντας υπόψη ότι πρόκειται για μια επιστολή η οποία εστάλη στο κέντρο από την κυβέρνηση της Πολωνίας φρονώ ότι μπορώ να γνωστοποιήσω το περιεχόμενό της.
<P>
Ο πρεσβευτής της Πολωνίας με επιστολή του που έστειλε στο κέντρο αυτό και φέρει ημερομηνία 11 Απριλίου αναφέρει: »όπως ασφαλώς γνωρίζετε, η ρατσιστική διαδήλωση στο Αουσβιτς της Πολωνίας προκάλεσε μεγάλη αναταραχή». «Η κυβέρνησή μου», γράφει ο πρεσβευτής, »καταδίκασε έντονα αυτό το γεγονός και ανακοίνωσε μέτρα προκειμένου στο μέλλον να αποφεύγονται παρόμοιες διαδηλώσεις καθώς και η παραβίαση του πρώην στρατοπέδου συγκεντρώσεως στο Αουσβιτς, ενώ ταυτόχρονα διέταξε να πραγματοποιηθεί έρευνα σχετικά με τα γεγονότα και το ρόλο που διεδραμάτισαν εν προκειμένω οι περιφερειακές αρχές». «Συμφωνώ μαζί σας», γράφει περαιτέρω ο πρεσβευτής, »ότι τέτοια αποτρόπαια γεγονότα δεν πρέπει να συμβαίνουν στη χώρα μου ούτε σε κανένα άλλο μέρος του κόσμου. Είμαι πεπεισμένος ότι η κυβέρνησή μου θα λάβει κατάλληλα και αποτελεσματικά μέτρα προκειμένου στο μέλλον να προληφθούν παρόμοιες αντισημιτικές εκδηλώσεις καθώς και πάσης μορφής ρατσιστικές εκδηλώσεις. Επ' ευκαιρία, επιθυμώ να σας διαβεβαιώσω ότι η απόφαση της κυβέρνησης της Πολωνίας σχετικά με τον τερματισμό της κατασκευής ενός εμπορικού κέντρου κοντά στο πρώην στρατόπεδο συγκεντρώσεως Αουσβιτσς, είναι οριστική».
<P>
Τέλος, ο πρεσβευτής ελπίζει ότι η πορεία που θα πραγματοποιηθεί στις 16 Απριλίου στην Πολωνία, θα συμβάλει ώστε η μνήμη των γεγονότων στο γκέτο της Βαρσοβίας, την Τρεμπλίνγκα, στο Αουσβιτς θα διατηρηθεί για πάντα και δεν θα λησμονηθεί ποτέ η σημασία τους.
<P>
Πρόεδρε, ελπίζω ότι η κυβέρνηση της Πολωνίας, οι προθέσεις της οποίας υποθέτω ότι εκφράζονται με τα λόγια του πρεσβευτή της, θα επιτύχει όντως να αποτρέψει επανάληψη παρόμοιων διαδηλώσεων και ότι συγκεκριμένα τα εν λόγω μνημεία ανθρώπινης οδύνης και πόνου θα εξακολουθήσουν να είναι για τη νεολαία ένα δείγμα και μια συνεχής προειδοποίηση για τα όσα μπορεί να προκαλέσει η ναζιστική και ρατσιστική ιδεολογία.
<P>
(Χειροκροτήματα)

<SPEAKER ID=92 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=93 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β4-0498/96 του κ. Fassa και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την κατάσταση στη Λιβερία, -Β4-0510/96 του κ. Pradier, εξ ονόματος της Ομάδας της Ευρωπαϊκής Ριζοσπαστικής Συμμαχίας, για την κατάσταση στη Λιβερία, -Β4-0523/96 της κ. Aelvoet και του κ. Teklkamper, εξ ονόματος της Ομάδας των Πρασίνων στο Ευρωπαϊκό Κοινοβούλιο, για την κατάσταση στη Λιβερία, -Β4-0527/96 του κ. Newens και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, για τα ανθρώπινα δικαιώματα και την κατάσταση στη Λιβερία, -Β4-0530/96 του κ. Schwaiger και άλλων, εξ ονόματος της Ομάδας του Ευρωπαϊκού Λαϊκού Κόμματος, για την κατάσταση στη Λιβερία, -Β4-0532/96 του κ. Pasty και άλλων, εξ ονόματος της Ομάδας Ένωση για την Ευρώπη, για την κατάσταση στη Λιβερία, -Β4-0541/96 του κ. Pettinari και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς, για την κατάσταση στη Λιβερία,

<SPEAKER ID=94 LANGUAGE="IT" NAME="Fassa">
Κυρία Πρόεδρε, για άλλη μία φορά το Ευρωπαϊκό Κοινοβούλιο θα πρέπει να λάβει θέση σχετικά με τα σοβαρότατα επεισόδια που ταλαιπωρούν μία αφρικανική χώρα. Η παρούσα κατάσταση καθίσταται πιο σοβαρή εάν λάβουμε υπόψη ότι οι ταραχές αφορούν τη Λιβερία, μία από τις χώρες της Αφρικής που είναι ανεξάρτητη από πολύ καιρό, εάν κοιτάξουμε την ιστορική καταγωγή της.
<P>
Δύο τουλάχιστον σημεία της πρότασης ψηφίσματος που με την παρέμβασή μου θα ήθελα να υποστηρίξω εξ ονόματος της ομάδας των Φιλελευθέρων, μου φαίνονται ότι αξίζουν να προσεχθούν ιδιαίτερα από το Ευρωπαϊκό Κοινοβούλιο και τους κοινοτικούς οργανισμούς. Το πρώτο αφορά τις χιλιάδες παιδιά στρατιώτες της Λιβερίας, που θα πρέπει να επανενταχθούν στην κοινωνία των πολιτών, μέσω του σχολείου, της επαγγελματικής επιμόρφωσης και, εάν χρειασθεί, της ψυχιατρικής υποστήριξης. Το δεύτερο, ενδιαφέρει τις εκατοντάδες χιλιάδες των προσφύγων της Λιβερίας στην Ακτή του Ελεφαντοστού, στη Γουϊνέα-Κονάκρυ και στη Σιέρα Λεόνε που περιμένοντας μια αποσαφήνιση της κατάστασης, η οποία δυστυχώς δεν φαίνεται κοντινή, χρειάζονται ανθρωπιστική βοήθεια από όλους και ιδιαίτερα από την Ευρωπαϊκή Ένωση.

<SPEAKER ID=95 LANGUAGE="FR" NAME="Pradier">
Κυρία Πρόεδρε, αγαπητοί συνάδελφοι, είναι πραγματικά φοβερό να βρίσκεται κανείς επί πολλά χρόνια απέναντι σε μια δυστυχισμένη χώρα που αντιμετωπίζει συνεχώς τις ίδιες καταστροφές! Η χώρα αυτή σπαράσσεται σήμερα ακόμα από περισσότερες από μισή δωδεκάδα φατρίες που διεκδικούν τα συντρίμμια της, μετά το ναυάγιο του κράτους που βούλιαξε αύτανδρο. Βασιλεύει το χάος και βλέπουμε ομάδες εφήβων μεθυσμένων από ναρκωτικά και οινόπνευμα, στρατολογημένων από ληστάρχους, να επιδίδονται σε σφαγές και σε λεηλασίες.
<P>
Είναι προφανές ότι το κράτος δεν μπορεί πλέον να μας βοηθήσει στην υπόθεση αυτή. Για κάτι τέτοιο θα χρειαστεί, αντιθέτως, μια ένοπλη δύναμη, σωστά εξοπλισμένη, σωστά στελεχωμένη και σωστά εκπαιδευμένη, που να παίξει ρόλο είτε παρεμβολής, είτε διατήρησης της τάξης. Δεν θα μπορέσουμε να αποφύγουμε αυτή την κατάσταση. Ας έχουμε λοιπόν το θάρρος να το πούμε ανοικτά.

<SPEAKER ID=96 LANGUAGE="NL" NAME="Aelvoet">
Πρόεδρε, συνάδελφοι, εκείνο το οποίο συμβαίνει στη Λιβερία αποτελεί ουσιαστικά ένα παράδειγμα των όσων μπορούν να συμβούν εάν καταλυθεί το κράτος και ο πληθυσμός εγκαταλειφθεί στην τύχη του και σε ομάδες οι οποίες αντιμάχονται η μια την άλλη για την κατάληψη της εξουσίας.
<P>
Φυσικά, εκείνο που προκαλεί εντύπωση εν προκειμένω είναι ότι όλες οι διεθνείς προσπάθειες, στο βαθμό που αυτές πραγματοποιήθηκαν, δεν μπόρεσαν προς το παρόν να έχουν αποτελέσματα διότι κάθε κατάπαυση του πυρός παραβιάζεται αμέσως εκ νέου και οι κρατήσεις ομήρων συνεχίζονται. Η τελευταία κατάπαυση του πυρός επιτεύχθηκε στις 12 Απριλίου και έχει ήδη παραβιασθεί προ πολλού.
<P>
Όμως, η διεθνής κοινότητα φέρει και αυτή ευθύνη. Παρατηρούμε ότι καταβάλλονται λιγότερες προσπάθειες όταν πρόκειται μόνο για την υπεράσπιση ανθρώπινων ζωών και δεν θίγονται οικονομικά συμφέροντα.
<P>
Για αυτό το λόγο ζητούμε να ενισχυθεί η αφρικανική ειρηνευτική δύναμη και να υπάρξει καλύτερος έλεγχος στις πωλήσεις όπλων, διότι τέτοιοι απαίσιοι πόλεμοι μπορούν να συμβούν μόνο επειδή κυκλοφορούν ελεύθερα όπλα και δεν υπάρχει κανένας έλεγχος.

<SPEAKER ID=97 LANGUAGE="EN" NAME="Newens">
Κυρία Πρόεδρε, η πρόσφατη αναζωπύρωση των άγριων συγκρούσεων στη Μονρόβια, την πρωτεύουσα της Λιβερίας, εάν δεν τερματιστεί σύντομα, μπορεί να οδηγήσει σε μια νέα ανθρώπινη καταστροφή τεραστίων διαστάσεων. Κατά τη διάρκεια ενός εξοντωτικού εμφυλίου πολέμου ο οποίος έχει διαρκέσει επί έξι χρόνια περίπου, 150.000 περίπου άτομα έχουν χάσει τη ζωή τους και η πλειοψηφία του πληθυσμού υποχρεώθηκε να εγκαταλείψει τα σπίτια του. Κάτω από αυτές τις συνθήκες, στις οποίες μεγάλοι αριθμοί προσφύγων δεν μπόρεσαν να ξεφύγουν από τη ζώνη των μαχών και δεν έχουν κάποια ανεξάρτητη πηγή υποστήριξης, ο αριθμός των πιθανών θυμάτων αυξάνεται τρομακτικά. Πολλά από αυτά τα θύματα υποφέρουν ήδη από ασιτία και ασθένειες και επομένως η άμεση άσκηση κάθε δυνατής πίεσης στις αντιμαχόμενες παρατάξεις για να σταματήσουν τις μάχες και να εφαρμόσουν ξανά την ειρηνευτική συμφωνία του Αμπούγια, έχει ζωτική σημασία.
<P>
Καταδικάζουμε απερίφραστα τα άγρια εγκλήματα που συντελέστηκαν κατά τη διάρκεια αυτού του νέου γύρου της διαμάχης καθώς και την κράτηση ομήρων. Οι ανάγκες για ανθρωπιστική βοήθεια είναι τεράστιες όχι μόνο στη Λιβερία αλλά και στις γειτονικές χώρες στις οποίες έχουν καταφύγει χιλιάδες λιβεριανοί πρόσφυγες για να σώσουν τη ζωή τους. Η Ευρωπαϊκή Ένωση, από κοινού με τις υπηρεσίες των Ηνωμένων Εθνών και τους άλλους διεθνείς χορηγούς, θα πρέπει να κάνει ό, τι είναι δυνατόν για να βοηθήσει τη συγκέντρωση και την προώθηση των αναγκαίων εφοδίων.
<P>
Θα πρέπει να ανανεωθούν επίσης οι προσπάθειες για να προληφθεί η πώληση όπλων και να υλοποιηθεί το εμπάργκο των Ηνωμένων Εθνών. Είναι τραγικό να σκεφθεί κανείς ότι ένα κράτος που άρχισε τη ζωή του ως η πατρίδα των ελευθερωμένων σκλάβων υποβαθμίστηκε σε πραγματική κόλαση. Θα πρέπει να πιέσουμε όχι μόνο προς την κατεύθυνση της ειρήνης, ακολουθούμενης από εκλογές και δημιουργία σταθερής κυβέρνησης, αλλά και προς τη συνέχιση της βοήθειας και τον τερματισμό των πολιτικών της στρατηγικής προσαρμογής οι οποίες έχουν οδηγήσει πολλές αφρικανικές χώρες σε κρίση και κατάρρευση.

<SPEAKER ID=98 LANGUAGE="NL" NAME="Maij-Weggen">
Πρόεδρε, για άλλη μια φορά ξαναφούντωσε ο εμφύλιος πόλεμος στη Λιβερία. Διάφορες αντιμαχόμες ομάδες σκότωσαν κατά τη διάρκεια αυτού του πολέμου, δηλαδή σε μια επταετία από το 1989, 150.000 άτομα. Μέλη διαφόρων στρατιωτικών ομάδων, αλλά και πάρα πολλοί πολίτες σκοτώθηκαν κατά τη διάρκεια αυτού του ένοπλου αγώνα. Διάφορες ομάδες υπέγραψαν τον Αύγουστο του περασμένου έτους μια κατάπαυση του πυρός και δήλωσαν ότι είναι διατεθειμένες να επιδιώξουν έναν αφοπλισμό των στρατιωτών τους και την προετοιμασία των δημοκρατικών εκλογών οι οποίες έπρεπε να πραγματοποιηθούν πριν από τον Αύγουστο του 1996. Όμως ο αγώνας δεν σταμάτησε. Οι ομάδες φαίνεται να διατηρούν τις αντιπαραθέσεις τους. Στις 6 Απριλίου τρέχοντος έτους ξανάρχισαν οι μάχες όταν η αστυνομία προσπάθησε να συλλάβει έναν από τους αρχηγούς των εν λόγω ομάδων τον Roosvelt Johnoson, λόγω του ρόλου που διεδραμάτιζε σε αυτή τη διαμάχη. Ουσιαστικά διερωτάται κανείς εάν δεν θα έπρεπε να συλληφθούν όλοι οι ηγέτες οι οποίοι προκαλούν κάθε φορά αυτές τις διαμάχες.
<P>
Από τότε που διεξάγεται αυτός ο πόλεμος, η κατάσταση στη χώρα αυτή έχει επιδεινωθεί. Υπάρχει πείνα, υπάρχουν 100.000 πρόσφυγες και έχει αποδιοργανωθεί σε μεγάλο βαθμό ο τομέας της υγείας και της εκπαίδευσης και η χώρα έχει εισέλθει σε ένα φαύλο κύκλο. Το ερώτημα είναι τι πρέπει να συμβεί. Φρονώ ότι σε πρώτη φάση θα πρέπει να υποστηρίξουμε την αφρικανική ειρηνευτική δύναμη που βρίσκεται στη Λιβερία, την ECOMOC, όμως αυτή θα πρέπει ουσιαστικά να αποκτήσει τη δυνατότητα να μπορεί να αφοπλίζει και να κρατεί, παρέχοντας ενδεχομένως κατάρτιση και διαπαιδαγώγηση, τους νεαρούς στρατιώτες, ηλικίας 14, 15 ετών, οι οποίοι γυρνούν στους δρόμους πυροβολώντας, κλέβοντας και ληστεύοντας.
<P>
Νομίζω ότι είναι σαφές ότι κάτι πρέπει να συμβεί σε αυτή τη χώρα και είναι επίσης σαφές, φρονώ, ότι η Ευρώπη δεν μπορεί να εξακολουθήσει να είναι στο παρασκήνιο. Όμως η ερώτηση που τίθεται στον Επίτροπο είναι: τι μπορεί να πράξει η Ευρώπη σε αυτή την περίπτωση; Είναι ακριβώς όπως το περιέγραψε ένας συνάδελφός μου προολίγου. Δεν είναι κανένα Κουβέϊτ. Δεν έχουμε μεγάλα οικονομικά συμφέροντα, παρά μόνο την ύπαρξη ενός δράματος. Ένα ακόμη δράμα που συμβαίνει στην Αφρική.

<SPEAKER ID=99 LANGUAGE="IT" NAME="Pettinari">
Η δραματική κατάσταση που ζει η Λιβερία επιβάλλει στην Ευρώπη να προωθήσει μία άμεση πολιτική πρωτοβουλία που να αναγκάσει τα συγκρουόμενα μέρη να καταθέσουν τα όπλα και να επαναδρομολογήσουν τη διαδικασία της υλικής και οικονομικής επανοικοδόμησης αυτής της χώρας. Πράγματι στην εν λόγω χώρα η ειρήνευση περνά από την πεπεισμένη ενίσχυση των θεσμικών οργάνων που δημιουργήθηκαν με τις συμφωνίες ειρήνης της Abuja, στις 20 Αυγούστου του 1995, τα οποία παραμένουν το μοναδικό εθνικό και διεθνές νόμιμο πλαίσιο που θα μπορούσε να επιτρέψει στη Λιβερία να ακολουθήσει το δρόμο της ανάπτυξης.
<P>
Γι αυτό το λόγο είναι αναγκαία η υποστήριξη του Συμβουλίου του Κράτους και της προσωρινής κυβέρνησης από την Ευρωπαϊκή Ένωση, όργανα τα οποία δημιουργήθηκαν από τις προαναφερθείσες συμφωνίες. Επιπλέον η Ευρωπαϊκή Ένωση θα πρέπει να επαναπροωθήσει την οικονομική συνεργασία και την ανάπτυξη, μέσω αυτών των νέων αντιπροσωπευτικών οργανισμών, ώστε να οργανωθούν νέες και ελεύθερες εκλογές και ο πληθυσμός να μπορέσει να επιστρέψει στα χωριά του.
<P>
Η ομάδα μου είναι πεπεισμένη ότι θα πρέπει να ανατεθεί διεθνής εντολή στην ECOMOG να αφοπλίσει τις αντιμαχόμενες παρατάξεις και να αναπτύξει τα στρατεύματά της στην πρωτεύουσα Μονρόβια και σε ολόκληρη τη χώρα.
<P>
Πιστεύουμε πράγματι ότι η Ευρωπαϊκή Ένωση θα πρέπει να ζητήσει από την Οικονομική Κοινότητα των Δυτικών Αφρικανικών Κρατών να ενισχύσει τη διεθνή παρουσία στη Λιβερία, όπως επίσης και να ελέγξει εάν τηρείται το εμπάργκο όπλων που έχει αποφασισθεί το 1992 από το Συμβούλιο Ασφαλείας των Ηνωμένων Εθνών, διότι όπως φαίνεται το μόνο που δεν λείπει από τη Λιβερία είναι τα όπλα. Δεν είναι δυνατό να παραμένουμε απαθείς εμπρός στην αγωνία μιας ολόκληρης χώρας και ενός ολόκληρου λαού.
<P>
Η Ευρωπαϊκή Ένωση αποτελεί το μόνο διεθνή οργανισμό που μπορεί σήμερα να συμβάλει στη δημιουργία των προϋποθέσεων σταθερότητας και ειρήνης σε αυτή τη χώρα. Τώρα που πολλοί από τους ευρωπαίους και αμερικανούς κατοίκους της χώρας έχουν απομακρυνθεί, η Λιβερία κινδυνεύει να ξεχασθεί, ενώ εξακολουθεί να είναι κατεπείγουσα η ανάγκη μιας πολιτικής και διπλωματικής παρέμβασης. Εύχομαι συνεπώς η ιταλική Προεδρία του Συμβουλίου, μετά από συνεννοήσεις με τα Ηνωμένα Έθνη και την ECOMOG, να αναλάβει πολιτικές πρωτοβουλίες για την επίτευξη μιας σοβαρής και σεβαστής κατάπαυσης του πυρός και ενός προγράμματος οικονομικής συνεργασίας με τις νέες αλλά και ανίσχυρες αρχές της Λιβερίας.

<SPEAKER ID=100 LANGUAGE="ES" NAME="Cabezσn Alonso">
Κυρία Πρόεδρε, εκ νέου η βία, ο εμφύλιος πόλεμος και ο θάνατος σε μία αφρικανική χώρα; και πάλι χιλιάδες πρόσφυγες, εκτοπισμένοι και όμηροι. Η Λιβερία γίνεται είδηση στον διεθνή τύπο επειδή η τραγωδία της, η αυτοκαταστροφή της ήρθε πάλι στην επικαιρότητα. Ο αφρικανικός πληθυσμός δεν αξίζει να υποφέρει τόσο πολύ, δεν αξίζει τόσους θανάτους χωρίς νόημα. Η Αφρική είναι καταδικασμένη στη λήθη, στην έλλειψη ελπίδας, στην πείνα και την εξαθλίωση και δεν το αξίζει. Η Αφρική και οι κάτοικοί της δεν αξίζουν διεφθαρμένες κυβερνήσεις που οργανώνουν εκλογικές φάρσες για να διαιωνίσουν την εξουσία τους, δεν αξίζουν δικτάτορες δολοφόνους που πλούτισαν επειδή βυθίζουν τους λαούς τους στη φτώχεια. Η Αφρική και οι πολίτες της δεν αξίζουν να τους ατενίζει ο ανεπτυγμένος κόσμος μας με αδιαφορία και τρόμο, να βλέπει την αγωνία μιας ηπείρου που, εκτός μερικών εξαιρέσεων, βυθίζεται κάθε φορά περισσότερο στην υποανάπτυξη και την αδικία.
<P>
Η Λιβερία είναι η τελευταία εικόνα μιας ομαδικής τραγωδίας που μοιάζει να μην έχει τέλος, και δεν μπορούμε να είμαστε αμέτοχοι σε όλα αυτά. Δεν γίνεται να παρακολουθούμε παθητικά την καταστροφή, όχι μιας χώρας, αλλά σχεδόν μιας ηπείρου, γιατί θα πληρώσουμε κι εμείς τις συνέπειες μιας τόσο μεγάλης φρίκης. Αν δεν δραστηριοποιηθούμε στο όνομα της Ρουάντα, του Μπουρούντι, της Λιβερίας σήμερα, θα προσθέσουμε και άλλα ονόματα. Η Σύμβαση Λομέ θα πρέπει να δράσει άμεσα. Νομίζω πως η Σύμβαση Λομέ είναι κάτι πολύ περισσότερο από ένα παρατηρητήριο; πρέπει να είναι ένα δραστήριο όργανο πρόληψης και δράσης. Μόνο στα πλαίσια της Σύμβασης Λομέ, αν επαναληφθεί το Ψήφισμα των Ηνωμένων Εθνών, αν απαιτηθεί ο σεβασμός του εμπάργκο όπλων στη Λιβερία, αν επιβεβαιωθούν ξανά οι συμφωνίες ειρήνης του Αμπούτζα - τον Αύγουστο 1995 - με μια αποφασιστική, υπεύθυνη και σθεναρή δράση της Οργάνωσης για την Αφρικανική Ενότητα μπορεί να αρχίσει να ξαναχτίζεται η χώρα που ονομαζόταν Λιβερία.

<SPEAKER ID=101 LANGUAGE="DE" NAME="Gόnther">
Kυρία Πρόεδρε, σε μερικές παρεμβάσεις συναδέλφων ακούσθηκε ήδη πως μας συγκλονίζει ιδιαίτερα το ότι βρίσκεται σε τέτοιες δυσκολίες η πιο παλιά δημοκρατία της Aφρικής, η οποία, παρά τις δυσμενείς συνθήκες εκκίνησης τον προηγούμενο αιώνα, κατάφερε να χαρακτηρίζεται ως υπόδειγμα ανάπτυξης. Bλέπουμε τώρα πως κι αυτή η μακρά δημοκρατική παράδοση, δεν μπόρεσε να παρεμποδίσει αυτές τις βίαιες αντιδράσεις. Oρισμένοι συνάδελφοι επεσήμαναν ήδη το πρόβλημα των νεαρών μέσα σε στρατιωτικές οργανώσεις. Aυτό που τρομάζει ακόμη περισσότερο είναι το ότι απ' αυτές τις ομάδες σχηματίσθηκαν στο μεταξύ ανεξάρτητες συμμορίες νεαρών, που ενεργούν αδιακρίτως και βιαίως, και κανείς πια δεν μπορεί να τις χαλιναγωγήσει. Aκόμη πιο ανησυχητικό από το προηγούμενο είναι το ότι στο σημερινό τύπο αναφέρεται πως η τηλεόραση - κι εδώ αναφέρεται ένα αμερικανικό ίδρυμα που λειτουργεί σε παγκόσμιο επίπεδο - με παραδείγματα μετασκευής βοηθητικών οχημάτων σε μαχητικά, παρέδωσε μαθήματα, κατά κάποιο τρόπο, για το πώς επιβάλλεται κανείς με τέτοια μέσα, πέρα από κάθε δίκαιο και νόμο.
<P>
Aσφαλώς και ζητάμε την τήρηση του εμπάργκο όπλων, αλλά από την άλλη μεριά θα πρέπει να δούμε πως εδώ υπάρχει και μια ανθηρή μαύρη αγορά που ελάχιστα την ενοχλεί αν ψηφίσουμε το εκατοστό και κάτι ψήφισμα, όπου θα ζητάμε ένα εμπάργκο όπλων. Tο ψήφισμα, το οποίο στηρίζουμε από κοινού, αναφέρει πως είναι επειγόντως απαραίτητη η βοήθεια προς τον πληθυσμό, αλλά κι επισημαίνει πόσο δύσκολο είναι, αυτή τη στιγμή, να χορηγήσουμε βοήθεια. Eνόψει του γεγονότος αυτού, θα πρέπει να σκεφθούμε πώς μπορούμε να κάνουμε τις ομάδες βοηθείας ικανές να υπερασπίσουν, τουλάχιστον τον εαυτό τους και τις εγκαταστάσεις τους, ώστε να μην πέσουν ακόμη και θύματα του όχλου.

<SPEAKER ID=102 LANGUAGE="FR" NAME="Andrι-Leonard">
Κυρία Πρόεδρε, στη Μονροβία, μια εβδομάδα μετά την ξαφνική αναζωπύρωση της βίας, η πρωτεύουσα παρουσιάζει θέαμα ερήμωσης που εντείνεται μέρα με την ημέρα. Πώς να μην καταδικάσει κανείς τέτοιες πράξεις βίας, που επιπλέον διαπράττονται από οπλισμένους εφήβους. Σωρεία εκβιασμών, φόνων, βιασμών, λεηλασιών αστικών κατοικιών, αυτή είναι η θλιβερή πραγματικότητα. Ωστόσο, η Μονροβία ζούσε σε σχετική ηρεμία από το 1993 και ουδέποτε είχε γνωρίσει τέτοιο ολοκαύτωμα στα έξι χρόνια του εμφυλίου πολέμου. Τι συνέβη λοιπόν;
<P>
Ο αρχηγός της εθνότητας Khran, Roosevelt Jhonson, ο οποίος αποκλείστηκε από την εξουσία επειδή είχε κατηγορηθεί για φόνο, άρχισε αντεπίθεση η οποία εξελίχθηκε πολύ σύντομα σε ανταρτοπόλεμο πόλεων. Οι αντάρτες Khran χρησιμοποίησαν ως ανθρώπινες ασπίδες τους περίπου εξακόσιους αμάχους που κρατούν ομήρους.
<P>
Οι Ηνωμένες Πολιτείες, των οποίων είναι γνωστοί οι ιστορικοί δεσμοί με τη Λιβερία, οργάνωσαν την αποχώρηση των αλλοδαπών ξοδεύοντας εκατομμύρια δολάρια. Η αμερικανική απάντηση απετέλεσε πραγματική σπατάλη μέσων. Πέντε χιλιάδες αμερικανοί στρατιώτες βρίσκονται επί τόπου.
<P>
Λόγω της εξαιρετικής βίας των τελευταίων ημερών, και ελλείψει πραγματικής εξουσίας, όλοι οι ανθρωπιστικοί ΜΚΟ, συμπεριλαμβανομένου του Διεθνούς Ερυθρού Σταυρού και των Γιατρών Χωρίς Σύνορα, αναγκάστηκαν να εγκαταλείψουν τις θέσεις τους. Κατάλαβαν καλά ότι δεν μπορούσε πλέον να γίνει τίποτα, ότι οι αντάρτες δεν σέβονται τίποτα. Η σημερινή κατάσταση είναι καταστροφική και ζητούμε επιμόνως από την Επιτροπή και από τα κράτη μέλη να παράσχουν ουσιαστική ανθρωπιστική βοήθεια, διότι ο πληθυσμός έχει πληγεί ιδαίτερα από την πείνα και τις ασθένειες, ιδίως τη χολέρα.
<P>
Είναι επιτακτική ανάγκη να αποφασίσει το Συμβούλιο Ασφαλείας του ΟΗΕ, όπως και το Συμβούλιο της Ευρωπαϊκής Ένωσης, επείγουσα δράση υπέρ της εθνικής συμφιλίωσης προς όφελος της ειρήνης.

<SPEAKER ID=103 NAME="Van den Broek">
Κυρία Πρόεδρε, η ταχεία επιδείνωση της κρίσης στη Λιβερία είχε, όπως είναι γνωστό, τραγικές συνέπειες για τον πληθυσμό. Η Ευρωπαϊκή Επιτροπή συμμερίζεται πλήρως την ανησυχία και το άγχος του Ευρωπαϊκού Κοινοβουλίου σχετικά με την ανθρωπιστική κατάσταση στη χώρα αυτή. Πολλές ελπίδες είχαν εναποτεθεί στη συμφωνία ειρήνης του Abuja η οποία υπογράφτηκε τον Αύγουστο 1995 από τους ηγέτες των σημαντικότερων ομάδων και η οποία προέβλεπε την εγκαθίδρυση μιας μεταβατικής κυβέρνησης στην οποία θα συμμετείχαν εκπρόσωποι όλων των ομάδων. Ωστόσο, λόγω του αποκλεισμού της ομάδας Ulimo, με ηγέτη τον Roosvelt Johnson, από τις σημαντικές κυβερνητικές θέσεις και τη μη εκτέλεση των διατάξεων της συμφωνίας για τον αφοπλισμό και την άρση της επιστράτευσης, ουσιαστικά τοποθετήθηκε σταδιακά μια ωρολογιακή βόμβα. Έτσι κατέστη δυνατό να εισέλθουν στην Μονδρόβια χιλιάδες ένοπλοι μαζί με τους ηγέτες τους.
<P>
Η απόπειρα σύλληψης του Johnson στις 5 Απριλίου του τρέχοντος έτους είχε άλλα κίνητρα από την απόδοση δικαιοσύνης. Οι πολεμιστές του αντιστάθηκαν φυσικά στη σύλληψή του και σε μερικές ώρες η κατάσταση ξέφυγε από τον έλεγχο. Λόγω των μαχών, εκατοντάδες χιλιάδες πολίτες τράπηκαν σε φυγή και οι περισσότερες επιχειρήσεις και κατοικίες στη Μοδρόβια λεηλατήθηκαν. Εάν δεν αποκατασταθεί το ταχύτερο δυνατόν η ειρήνη στην πόλη τότε πρέπει να αναμένουμε ότι η ήδη ανησυχητική κατάσταση θα μετατραπεί σε μια ακόμη μεγαλύτερη καταστροφή.
<P>
Μια από τις πολλές ανησυχητικές πτυχές της απεριόριστης βίας των τελευταίων έξι ημερών ήταν η εκ προθέσεως επιθέσεις ενάντια σε οργανώσεις παροχής βοήθειας. Πολλά άτομα που προσέφεραν βοήθεια κακοποιήθηκαν και λεηλατήθηκαν τα γραφεία και οι κατοικίες τους. Το γραφείο του ΟΗΕ λεηλατήθηκε πλήρως. Οι περισσότερες μη κυβερνητικές οργανώσεις έχασαν τον εξοπλισμό τους και τα οχήματά τους. Το μεγαλύτερο μέρος του αλλοδαπού προσωπικού απομακρύνθηκε.
<P>
Μετά από έντονες πιέσεις προς όλες τις πλευρές μπορέσαμε να αποφύγουμε έως τώρα τη λεηλάτηση του γραφείου συντονισμού της βοήθειας της Ευρωπαϊκής Επιτροπής στη Μοδρόβια, όπου εργάζεται ακόμη μια μικρή ομάδα υπαλλήλων. Έχει ιδιαίτερη σημασία η διατήρηση της λειτουργίας του εν λόγω γραφείου επειδή, συγκεκριμένα, πολλά άτομα εξαρτώνται από την παροχή ύδατος που πραγματοποιείται μέσω ενός έργου ύδρευσης της ΕΕ. Εάν η κατάσταση δεν βελτιωθεί τις επόμενες ημέρες τότε θα αναγκαστεί και η Επιτροπή να εκκενώσει τα γραφεία της.
<P>
Η Επιτροπή συζήτησε με όλους τους ΜΚΟ εταίρους και τα Ηνωμένα Έθνη προκειμένου να καταστεί δυνατή η εκπόνηση ενός προγράμματος έκτακτης βοήθειας. Στις 23 Απριλίου έχει προγραμματισθεί να πραγματοποιηθεί στις Βρυξέλλες, μια συζήτηση με εκπροσώπους των κυριοτέρων οργανώσεων οι οποίες ασχολούνται ή ασχολούνταν στη Λιβερία.
<P>
Η Επιτροπή τονίζει για άλλη μια φορά ότι είναι διατεθειμένη να ικανοποιήσει καταλλήλως αιτήσεις για ανθρωπιστική βοήθεια εκ μέρους των εταίρων της και ότι θα εξακολουθήσει να παρακολουθεί την κατάσταση εκ του σύνεγγυς. Η Επιτροπή επιστεί επίσης την προσοχή του Κοινοβουλίου στη δήλωση στην οποία προέβη η Προεδρία σχετικά με τη Λιβερία, στις 11 Απριλίου του τρέχοντος έτους, με την οποία καταδικάζεται ρητώς η βια και καλούνται οι διάφορες ομάδες να θέσουν υπο έλεγχο τα μέλη τους. Στη δήλωση υπογραμμίζεται επίσης ότι η συμφωνία της Abuja εξακολουθεί να προσφέρει τις καλύτερες προοπτικές για ειρήνη. Είναι σαφές ότι το Συμβούλιο και η Επιτροπή υποστηρίζουν ολόψυχα τις συνεχιζόμενες προσπάθειες, υπό την ηγεσία των Ηνωμένων Εθνών, για την τήρηση των συναφθέντων συμφωνιών.

<SPEAKER ID=104 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=105 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Κίνα-Θιβέτ
<P>
Β4-0514/96 της κ. Larive και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την ανάγκη διαλόγου μεταξύ της Κίνας και του Θιβέτ, -Β4-0520/96 της κ. Aglietta και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, για το ψήφισμα για την Κίνα (Θιβέτ) της Επιτροπής Ανθρωπίνων Δικαιωμάτων των Ηνωμένων Εθνών και τη θέση των χωρών της ΕΕ, -B4-0525/96 του κ. Dupuis και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, για το ψήφισμα Κίνα/Θιβέτ στην Επιτροπή Ανθρωπίνων Δικαιωμάτων των Ηνωμένων Εθνών και τη θέση των χωρών της ΕΕ, Μαλαισία
<P>
Β4-0496/96 του κ. Eisma και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για το φράγμα του Μπακούν, -Β4-0500/96 της κ. Pollack, εξ ονόματος της Ομάδας του Ευρωπαϊκού Σοσιαλιστικού Κόμματος, για τα δικαιώματα των ιθαγενών πληθυσμών και το φράγμα του Μπακούν, -Β4-0522/96 του κ. Telkamper, εξ ονόματος της Ομάδας των Πρασίνων στο Ευρωπαϊκό Κοινοβούλιο, για τον υδροηλεκτρικό σταθμό του Μπακούν, -Β4-0551/96 της κ. Gonzalez Alvarez, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς, για τα δικαιώματα των ιθαγενών πληθυσμών και το φράγμα του Μπακούν, Κολομβία
<P>
Β4-0546/96 του κ. Carnero και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς, για τα ανθρώπινα δικαιώματα στην ΚολομβίαΜαρόκο
<P>
Β4-0542/96 του κ. Elmalan και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς, για τις παραβιάσεις των ανθρωπίνων δικαιωμάτων στη Δυτική Σαχάρα, Patrick Kelly
<P>
Β4-0497/96 του κ. Cox, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την αίτηση μεταφοράς του πολιτικού κρατουμένου Patrick Kelly από τη φυλακή Maghaberry, Βόρειος Ιρλανδία, σε φυλακή της Δημοκρατίας της Ιρλανδίας, -Β4-0503/96 της κ. Malone, εξ ονόματος της Ομάδας του Ευρωπαϊκού Σοσιαλιστικού Κόμματος, για τον Patrick Kelly, κρατούμενο στη φυλακή του Maghaberry στη Βόρειο Ιρλανδία και βαρειά ασθενή, -Β4-0508/96 της κ. Ewing και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, για την τύχη του Patrick Kelly, πολιτικού κρατουμένου στη Βόρειο Ιρλανδία και βαριά ασθενούς, -Β4-0515/96 του κ. Collins και άλλων, εξ ονόματος της Ομάδας Ένωση για την Ευρώπη, για τη φυλάκιση του Patrick Kelly στη Βόρειο Ιρλανδία, -Β4-0521/96 του κ. McKenna και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, για τον Patrick Kelly, πολιτικό κρατούμενο βαριά ασθενή που κρατείται στη Βόρειο Ιρλανδία, -Β4-0538/96 της κ. Banotti και άλλων, εξ ονόματος της Ομάδας του Ευρωπαϊκού Λαϊκού Κόμματος, για τη μεταφορά του κ. Patrick Kelly στη φυλακή του Portlaoise.
<SPEAKER ID=106 LANGUAGE="NL" NAME="Larive">
Πρόεδρε, είμαι ικανοποιημένη από το γεγονός ότι παρά τις αντιρρήσεις της Ομάδας του ΕΛΚ, κατορθώσαμε να συμπεριληφθεί στη σημερινή ημερήσια διάταξη το θέμα του Θιβέτ. Σήμερα ακριβώς που η αντιπροσωπεία του Κοινοβουλίου που ασχολείται με την Κίνα συνεδριάζει στο Στρασβούργο μαζί με την Asian European Parliamentary Parthership , είναι ιδιαίτερα χρήσιμο να απευθύνουμε ένα πολιτικό μήνυμα με το οποίο θα δηλώνουμε στους εκπροσώπους της Κίνας ότι είναι επιτακτική η δρομολόγηση ενός διαλόγου προκειμένου να υπάρξει μια εποικοδομητική συνεργασία με το λαό του Θιβέτ.
<P>
Τούτο είναι αναγκαίο επειδή όπως εξάγεται από πρόσφατες εκθέσεις, επιδεινώνεται συνεχώς η κατάσταση του λαού του Θιβέτ δεδομένου ότι π.χ. αυτή τη στιγμή υπάρχουν περισσότεροι πολιτικοί κρατούμενοι από ό, τι κατά τα τελευταία έξι έτη. Τούτο είναι επίσης αναγκαίο επειδή η συνεχής άρνηση της Κίνας για διάλογο με το Θιβέτ, έχει αρνητικές επιπτώσεις στις σχέσεις μεταξύ της Ευρωπαϊκής Ένωσης και της Λαϊκής Δημοκρατίας της Κίνας.
<P>
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών είναι ιδιαίτερα ικανοποιημένη από την απόφαση της Ευρωπαϊκής Ένωσης να υποβάλει ψήφισμα στην Επιτροπή για τα Ανθρώπινα Δικαιώματα των Ηνωμένων Εθνών σχετικά με την κατάσταση στην Κίνα και το Θιβέτ. Όμως ζητούμε από τα κράτη μέλη μας να προσπαθήσουν να επιτύχουν όσο το δυνατόν περισσότερη υποστήριξη για αυτό το ψήφισμα π.χ. από τη Ρωσία, την Ουκρανία, την Βραζιλία και την Χιλή και να ακολουθήσουν τον ίδιο δρόμο με τις Ηνωμένες Πολιτείες. Ζητούμε επίσης να οργανώσουν μια εκτεταμένη συζήτηση πριν από την ψηφοφορία στην επιτροπή για τα ανθρώπινα δικαιώματα των Ηνωμένων Εθνών.
<P>
Δεν πρέπει να φοβούμαστε να θίξουμε την φυλάκιση του Βάι Γινσένγκ, την εξαφάνιση του Πάνσεν Λάμα, την κατάσταση που επικρατεί στα κινεζικά ορφανοτροφεία, τη διατήρηση της θανατικής ποινής, τη συνεχή αποστολή αποίκων από την ηπειρωτική Κίνα στο Θιβέτ καθώς και την οικτρή κατάσταση στην οποία βρίσκεται ο λαός του Θιβέτ γενικώς.
<P>
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών ζητεί να διεξαχθεί αμέσως μετά μια ονομαστική ψηφοφορία και ελπίζουμε ότι η ψήφος μας σήμερα θα αποτελέσει μια ψήφο συνείδησης και όχι κερδοσκοπισμού και αυτολογοκρισίας. Ελπίζω και αναμένω ότι ο Ολλανδός Υπουργός Εξωτερικών θα είναι διατεθειμένος να διαβιβάσει αύριο το ψήφισμά μας στον Υπουργό Εξωτερικών της Κίνας Γκίν Γκισέν, ο οποίος επισκέπτεται τη Χάγη.

<SPEAKER ID=107 LANGUAGE="FI" NAME="Hautala">
Αξιότιμη κυρία Πρόεδρε, δυστυχώς η απληστία επηρεάζει, ολοένα και περισσότερο, τις σχέσεις των κρατών μελών της Ευρωπαϊκής Ένωσης με την Κίνα. Ενδεικτικά αναφέρω ότι ο Πρόεδρος της Φινλανδίας βρίσκεται, τις ημέρες αυτές, στην Κίνα σε επίσκεψη, επικεφαλής μιας 80μελούς εμπορικής αντιπροσωπείας. Κατά τη γνώμη μου το γεγονός αυτό είναι απαράδεκτο, δεδομένου ότι η κατάσταση στην Κίνα όσον αφορά τα δικαιώματα του ανθρώπου, δεν έχει ουσιαστικά βελτιωθεί.
<P>
Οι σχέσεις, επίσης, μεταξύ Κίνας και Θιβέτ, αντί να βελτιώνονται, επιδεινώνονται. Η γενοκτονία συνεχίζεται ακατάπαυστα εδώ και 40 χρόνια. Αποτελεί καθήκον του Ευρωπαϊκού Κοινοβουλίου να υπενθυμίζει συνεχώς στα κράτη μέλη, στο Συμβούλιο και στην Επιτροπή, ότι πρέπει να ληφθούν μέτρα προκειμένου να καταστεί δυνατός ο τερματισμός της μεγάλης αυτής τραγωδίας. Με ικανοποιεί το γεγονός ότι πολλά από τα μέλη της αρμόδιας για τις σχέσεις με τη Λαϊκή Δημοκρατία της Κίνας αντιπροσωπείας του Ευρωπαϊκού Κοινοβουλίου προτίθενται να δρομολογήσουν ενέργειες τόσο για τη βελτίωση της κατάστασης των δικαιωμάτων του ανθρώπου στην Κίνα όσο και για τον τερματισμό της τραγωδίας στο Θιβέτ. Η λήψη μέτρων για τη βελτίωση της κατάστασης στις εν λόγω χώρες δύο είναι επιτακτική. Η αρμόδια για τα δικαιώματα του ανθρώπου επιτροπή των ΗΝ οφείλει να εγκρίνει δήλωση, αφενός, υπέρ του σεβασμού για τα δικαιώματα του ανθρώπου στην Κίνα και, αφετέρου, υπέρ της βελτίωσης της θέσης του Θιβέτ.

<SPEAKER ID=108 LANGUAGE="FR" NAME="Dupuis">
Κυρία Πρόεδρε, αγαπητοί συνάδελφοι, κύριε Επίτροπε, το κείμενο ψηφίσματος που υποβάλλει επιτέλους η Ευρωπαϊκή Ένωση στην επιτροπή ανθρωπίνων δικαιωμάτων των Ηνωμένων Εθνών στη Γενεύη είναι ένα κείμενο εξαιρετικά ασθενές, ένα κείμενο που δια της βίας καταδικάζει τις κινεζικές αρχές και που απλώς αγγίζει το τραγικό ζήτημα του Θιβέτ.
<P>
Προφανώς, το κείμενο αυτό οφείλεται σε αναλαμπή τύψεων της Ένωσης μετά την επίσκεψη του κ. Λι Πενγκ στη Γαλλία. Αυτή η μικρή αναλαμπή αξιοπρέπειας θα ήταν ωστόσο απλώς ένα άλλοθι, αν η Ένωση - αλλά όλα φαίνεται να δείχνουν το αντίθετο - αναλάμβανε αποφασιστικά να πείσει το μεγαλύτερο δυνατό αριθμό τρίτων κρατών να υπερψηφίσουν μαζί της αυτό το ψήφισμα. Εκεί έγκειται η σημασία θετικής ψήφου του Σώματος σήμερα, για να υπενθυμιστεί στην Ένωση και στις κυβερνήσεις των κρατών μελών ότι οι αρχές επί των οποίων στηρίζουν τη νομιμότητά τους δεν τους επιτρέπουν να αποφύγουν το πρόβλημα των ανθρωπίνων δικαιωμάτων σε οποιοδήποτε σημείο του κόσμου.

<SPEAKER ID=109 LANGUAGE="NL" NAME="Eisma">
Πρόεδρε, σχετικά με τον υδροηλεκτρικό σταθμό Bakun στην Ανατολική Μαλαισία. Φαίνεται ότι κάτι δεν πάει καλά με το φράγμα που εδώ και αρκετό καιρό κατασκευάζεται εκεί. Το γεγονός αυτό μας προκαλεί ανησυχίες. Φοβούμαστε ότι η κατασκευή του εν λόγω φράγματος θα προκαλέσει καταστροφή των τροπικών δασών και θα υπάρξει επίσης παραβίαση των δικαιωμάτων των αυτοχθόνων πληθυσμών. Δεν είναι η πρώτη φορά που συζητούμε για αυτό το θέμα. Το 1988 και το 1993 εγκρίναμε ψηφίσματα, όμως, εν τω μεταξύ, υπάρχουν νεότερα στοιχεία. Υπάρχει σοβαρός κίνδυνος για απώλεια της βιοποικιλότητας εξ αιτίας της αποδάσωσης εκτεταμένων περιοχών που καλύπτονται από τροπικά δάση ενώ η έκθεση για τις επιπτώσεις στο περιβάλλον δεν είναι η ενδεδειγμένη. Για αυτό το λόγο ζητούμε από την Επιτροπή να εξακολουθήσει να παρακολουθεί στενά την υπόθεση και να εξακολουθήσει να ερευνά τις επιπτώσεις που θα έχει στο περιβάλλον η κατασκευή του εν λόγω φράγματος. Δεν θα αναφερθώ σε όλα τα αιτήματα που υποβάλαμε και ελπίζω και αναμένω ότι ο Επίτροπος Van den Broek θα συμμερισθεί την κριτική που εκφράζουμε όσον αφορά αυτό τον υδροηλεκτρικό σταθμό στο Bakun και θα προβεί στις κατάλληλες ενέργειες.

<SPEAKER ID=110 LANGUAGE="EN" NAME="Pollack">
Κυρία Πρόεδρε, το φράγμα του Μπακούν αποτελεί μια οικολογική και κοινωνική καταστροφή: πρόκειται για ένα τεράστιο υδροηλεκτρικό έργο το οποίο θα πλημμυρίσει 70.000 εκτάρια τροπικού δάσους στη νήσο Σαραβάκ και θα εκτοπίσει 7.000 εντόπιους αγρότες που ζουν στα όρια της φτώχειας. Η μεταφορά της ηλεκτρικής ενέργειας στη χερσόνησο της Μαλαισίας προγραμματίζεται να γίνει με υποθαλάσσια καλώδια αλλά κανείς δεν είναι απολύτως βέβαιος ότι το έργο είναι πράγματι αναγκαίο.
<P>
Ύστερα από τις μαζικές διαδηλώσεις της δεκαετίας του '80, το έργο εγκατελήφθει το 1990 και ο Πρωθυπουργός της Μαλαισίας ανήγγειλε στον κόσμο ότι το γεγονός αυτό αποδεικνύει ότι η Μαλαισία σέβεται το περιβάλλον. Το 1992 όμως το έργο ανεστήθει εκ νεκρών, γεγονός που θέτει υπό σοβαρή αμφισβήτηση τη δέσμευση της Μαλαισίας να διαχειριστεί τα δάση της με αειφόρο τρόπο.
<P>
Ευτυχώς στην περίπτωση αυτή δεν χρησιμοποιείται χρηματοδότηση από την Ευρωπαϊκή Ένωση. Η ελπίδα με το ψήφισμα αυτό είναι να πιεστούν οι ευρωπαίοι επενδυτές, οι κατασκευαστικές εταιρείες και οι διεθνείς οργανισμοί να εγκαταλείψουν την περιοχή. Η πρόταση ψηφίσματος περιλαμβάνει πολύ περισσότερες λεπτομέρειες τις οποίες δεν μπορώ να αναλύσω στον σύντομο χρόνο που έχω διαθέσιμο, αλλά την συνιστώ πλήρως στο Σώμα.

<SPEAKER ID=111 LANGUAGE="DE" NAME="Telkδmper">
Kυρία Πρόεδρε, όταν πριν από είκοσι χρόνια δούλευα για ένα διάστημα στη Mαλαισία, εκφράζονταν μεγάλοι φόβοι ότι θα κτιζόταν το μεγάλο φράγμα του Bakun. Tώρα ήλθε το πλήρωμα του χρόνου. Oι εργασίες αποδάσωσης εκτελούνται και το έργο κατασκευής έχει ήδη αρχίσει, παρόλο που η κυβέρνηση δήλωσε, το 1990, πως θα σταματούσε την κατασκευή του φράγματος, για λόγους περιβαλλοντικούς. Tην απόφαση αυτή την ανακάλεσε το 1993, κι εμείς, όπως και παλιά, έχουμε μεγάλους φόβους ότι θα καταστραφούν σημαντικά τμήματα του τροπικού δάσους. Πρόκειται για μια επιφάνεια που μπορεί να συγκριθεί με την έκταση της Σιγκαπούρης. Mετά τις αντιπαραθέσεις που υπήρξαν εκεί, φοβόμαστε ότι σημειώνονται εκεί παραβιάσεις των ανθρωπίνων δικαιωμάτων. Aναρωτιόμαστε, τι συμβαίνει με τα δικαιώματα των ανθρώπων που ζουν σ' αυτή την περιοχή; Πώς προστατεύονται τα παραδοσιακά και πατροπαράδοτα δικαιώματα, που εν μέρει δεν είναι κατοχυρωμένα γραπτώς; Ποια μέτρα μετεγκατάστασης και προστασίας έχουν ληφθεί;
<P>
Aπό τη Mαλαισία ακούμε ότι παντού υπάρχουν σημαντικές ελλείψεις. Yπάρχουν ελλείψεις στη νομική διαδικασία εκτίμησης των περιβαλλοντικών επιπτώσεων. Έχει διαιρεθεί σε τέσσερα τμήματα; δεν έχουν ολοκληρωθεί όλα, αλλά παρόλα αυτά έχει αρχίσει η κατασκευή του έργου. Aυτή η διαδικασία, από νομική άποψη, είναι απαράδεκτη. Oι απαιτήσεις των ανθρώπων που ζουν στην περιοχή, δεν ικανοποιούνται εν μέρει. Nομίζω πως καλείται εδώ η Eπιτροπή να επισημάνει το πρόβλημα αυτό κατά τις διαπραγματεύσεις με τη Mαλαισία. Δεν επιτρέπεται να το δεχθούμε έτσι.
<P>
Kαι κάτι ακόμη τελειώνοντας: Θα πρέπει να πιέσουμε και τις ευρωπαϊκές εταιρείες, όπως λ.χ. τη Lahmeyer International από τη Γερμανία, και να τις ρωτήσουμε τι είδους ηθική έχουν άραγε, όταν δουλεύουν στην περιοχή, εισάγουν ξυλεία τροπικών δασών και δε σέβονται τη βιοποικιλότητα και τα ανθρώπινα δικαιώματα; Kαι οι υπόλοιπες ευρωπαϊκές εταιρείες θα πρέπει να αναστείλουν τις επιχειρήσεις τους εκεί.

<SPEAKER ID=112 LANGUAGE="ES" NAME="Gonzαlez Αlvarez">
Κυρία Πρόεδρε, πρέπει να μιλήσουμε ξανά για τη Σαχάρα, για την υπεράσπιση των σαχαραουί και την αυτοδιάθεσή τους, για την αναγκαιότητα αυτού του δημοψηφίσματος που τόσο καθυστερεί.
<P>
Στο ψήφισμα που παρουσιάσαμε αυτή την εβδομάδα μιλάμε έμμεσα γι'αυτό. Όμως η φυλάκιση μιας γυναίκας 24 χρονών επειδή διαμαρτυρήθηκε ειρηνικά για την αυτοδιάθεση του λαού της, μία γυναίκα - πρέπει να διαβάσω το όνομά της, λέγεται Keltoum el Ouanat - που καταδικάστηκε από στρατιωτικό δικαστήριο σε είκοσι χρόνια κάθειρξη επειδή και μόνο υπερασπίστηκε τον λαό της, μας φέρνει αντιμέτωπους με τη συνεχή καθυστέρηση του δημοψηφίσματος που θα πρέπει να γίνει πια στη Σαχάρα και που παρεμποδίζεται.
<P>
Τα ψηφίσματα των Ηνωμένων Εθνών στα τέλη του 1992 έλεγαν ότι το δημοψήφισμα αυτό για την αυτοδιάθεση του λαού σαχαραουί έπρεπε να είχε ήδη τελειώσει, κι εμείς ακόμα συζητούμε το θέμα.
<P>
Τα δύο πράγματα λοιπόν είναι συνδεδεμένα: η υπεράσπιση της ελευθερίας της εικοσιτετράχονης γυναίκας και η προώθηση που θα πρέπει επιτέλους να δοθεί εκ μέρους το Ευρωπαϊκού Κοινοβουλίου και των οργάνων στη διαδικασία αυτή που παρεμποδίζεται.
<P>
Όσον αφορά επίσης την Κολομβία, δυστυχώς πρέπει να μιλήσουμε και πάλι για τα ανθρώπινα δικαιώματα. Στην τελευταία μας ομιλία για την Κολομβία χρησιμοποιήσαμε μία λέξη που επαναλαμβάνεται σήμερα από όλους εκείνους που υπερασπίζονται τα ανθρώπινα δικαιώματα στην Λατινική Αμερική: την ατιμωρησία. Όχι μόνο στην Κολομβία αλλά και στη Βολιβία και σε άλλες περιοχές της Λατινικής Αμερικής δυστυχώς, η ατιμωρησία είναι η λέξη που επαναλαμβάνεται από τους υπερασπιστές των ανθρωπίνων δικαιωμάτων.
<P>
Στο ψήφισμα που υπερασπίζουμε σήμερα εδώ γίνεται λόγος για 9 ακόμα δολοφονίες που φοβούμαστε ότι θα μείνουν ατιμώρητες όπως οι 94 που έχουν γίνει τα τελευταία χρόνια. Την Κολομβία δεν την σαρώνει μόνο το εμπόριο ναρκωτικών και οι δολοφονίες, αλλά και η αδικία και η φτώχεια που συμβάλλουν σε αυτό.
<P>
Γι'αυτό λέμε στον Πρόεδρο κ. Samper να μην υποπέσει στον πειρασμό να εγκρίνει τη θανατική ποινή. Η κατάσταση αυτή δεν πρέπει να μας οδηγήσει στην έγκριση μιας θανατικής ποινής που μόνο θα συντελούσε στο να χειροτερέψουν τα πράγματα στη χώρα, αλλά ζητούμε να ληφθούν μέτρα ενάντια στην ατιμωρησία, αυτή τη λέξη που τόσες φορές δυστυχώς θα επαναλάβουμε ακόμα εδώ.

<SPEAKER ID=113 LANGUAGE="NL" NAME="Βertens">
Πρόεδρε, η κατάσταση στην Κολομβία επιδεινώνεται καθημερινώς. Αυτή η είδηση δεν είναι νέα. Μπορούμε να το διαβάσουμε στις εφημερίδες, να το δούμε στην τηλεόραση και να το ακούσουμε από το ραδιόφωνο.
<P>
Η διένεξη γύρω από το πρόσωπο του προέδρου Σάμπερ υπονομεύει την εξουσία, η οποία έχει να αντιμετωπίσει ένα κύμα δολοφονιών. Η κυβέρνηση της Κολομβίας πρέπει να καταβάλει κάθε δυνατή προσπάθεια προκειμένου να σταματήσει το κύμα της βίας, τις παραβιάσεις των ανθρωπίνων δικαιωμάτων και την υπονόμευση του κράτους δικαίου. Η κυβέρνηση της Κολομβίας θα πρέπει να θέσει ως ύψιστη προτεραιότητα την αποκατάσταση του κράτους δικαίου. Η επαναφορά της θανατικής ποινής και η κήρυξη της χώρας σε κατάσταση έκτακτης ανάγκης χρησιμοποιούνται καταχρηστικά για να παραβιάζονται τα ανθρώπινα δικαιώματα και δεν αποτελούν την κατάλληλη λύση. Αντιθέτως, τούτο οδηγεί σε περαιτέρω εξάπλωση της βίας. Αντ' αυτού, η κυβέρνηση θα πρέπει να σύρει τους υπεύθυνους για τις δολοφονίες ενώπιον της δικαιοσύνης και να επιβλέψη η ίδια ώστε να μην παραβιάζονται τα ανθρώπινα δικαιώματα.
<P>
Οι αρχές μπορούν να πείσουν τους άλλους να πράξουν το ίδιο μόνο όταν αυτές οι ίδιες δείχνουν σεβασμό προς το κράτος δικαίου. Τέλος, κυρία Πρόεδρε, προκειμένου να ενισχυθεί η προσπάθεια αντιμετώπισης της βίας, τα Ηνωμένα Έθνη θα πρέπει να διορίσουν έναν εισηγητή για τα ανθρώπινα δικαιώματα στην Κολομβία και καλώ τα κράτη μέλη της Ένωσης να υποστηρίξουν αυτήν την πρόταση στην Επιτροπή για τα Ανθρώπινα Δικαιώματα του ΟΗΕ. Το ίδιο μήνυμα απευθύνω και στον αξιότιμο Επίτροπο.

<SPEAKER ID=114 LANGUAGE="EN" NAME="Malone">
Κυρία Πρόεδρε, θέλω να μιλήσω για την πρόταση ψηφίσματος σχετικά με τον Πάτρικ Κέλλυ, την οποία έχετε μπροστά σας κάτω από την επικεφαλίδα των ανθρωπίνων δικαιωμάτων. Ο Πάτρικ Κέλλυ είναι ένας ιρλανδός πολίτης φυλακισμένος στη Βόρειο Ιρλανδία, ο οποίος υποφέρει από καρκίνο και είναι σοβαρά ασθενής.
<P>
Η πρόταση ψηφίσματος ζητά την μεταφορά του, για ανθρωπιστικούς λόγους, στη φυλακή Πορταλουά όπου θα βρίσκεται πλησιέστερα προς την οικογένειά του. Έχει μια κόρη τριών ετών την οποία έχει δει πολύ λίγες φορές από τότε που γεννήθηκε. Η οικογένειά του κάνει συνολικά έντεκα ώρες ταξίδι από το μέρος που διαμένει μέχρι την φυλακή. Σύμφωνα με την Σύμβαση για την μεταφορά των κρατουμένων η οποία έχει κυρωθεί από όλα τα ευρωπαϊκά κράτη, ο κ. Κέλλυ σαφώς δικαιούται μεταφορά σε φυλακή της Δημοκρατίας της Ιρλανδίας. Έχει υποβάλει αίτηση για τη μεταφορά του έτσι ώστε να περάσει τον χρόνο που του μένει να ζήσει πιο κοντά στην οικογένειά του.
<P>
Υπόψη της Σύμβασης και της ταχείας χειροτέρευσης της υγείας του ζητώ, εξ ονόματος της Σοσιαλιστικής Ομάδας, την άμεση μεταφορά του στο όνομα της δικαιοσύνης και της ανθρωπιάς. Το αίτημά μας αυτό υποστηρίζεται από πολιτικούς και από κόμματα της Βορείου Ιρλανδίας και της Δημοκρατίας της Ιρλανδίας, περιλαμβανομένων συναδέλφων από το ιρλανδικό Εργατικό Κόμμα οι οποίοι έχουν επισκεφθεί τον κ. Κέλλυ πολλές φορές. Το 85 % των μελών του ιρλανδικού κοινοβουλίου έχει υπογράψει αίτηση για τη μεταφορά του, περιλαμβανομένου του Ντικ Σπρίνγκ, Υπουργού των Εξωτερικών.
<P>
Καταλήγοντας, θα ήθελα να τονίσω ότι δεν υπάρχει κανένα λογικό ή νομικό πρόβλημα το οποίο να εμποδίζει την μεταφορά του κ. Κέλλυ στη φυλακή Πορταλουά. Θέλω να ζητήσω από όλα τα Μέλη του Σώματος να υποστηρίξουν την πρόταση ψηφίσματος.

<SPEAKER ID=115 LANGUAGE="EN" NAME="Hyland">
Κυρία Πρόεδρε, προσθέτω κι' εγώ τη φωνή μου στις απόψεις που εξέφρασε η ιρλανδή συνάδελφός μου ζητώντας την ταχεία μεταφορά του Πάτρικ Κέλλυ από τη φυλακή της Βορείου Ιρλανδίας σε φυλακή της Δημοκρατίας της Ιρλανδίας. Πιστεύω ότι υπάρχουν πολύ ισχυροί ανθρωπιστικοί λόγοι και λόγοι συμπάθειας γι' αυτό το αίτημα, λόγοι που είναι βέβαιο ότι θα πείσουν τις βρετανικές αρχές να του επιτρέψουν να μεταφερθεί σε φυλακή κοντά στην οικογένειά του.
<P>
Ο Πάτρικ Κέλλυ είναι σοβαρά άρρωστος και η υγεία του εξακολουθεί να χειροτερεύει. Η κατάσταση αυτή έχει προκαλέσει τεράστιες δυσκολίες στην οικογένειά του η οποία, με τις επισκέψεις της, γνωρίζει την κρίσιμη κατάσταση της υγείας του.
<P>
Η μεταφορά του κ. Κέλλυ σε φυλακή της δικαιοδοσίας της Δημοκρατίας της Ιρλανδίας θα αποτελέσει σαφώς μεφάλο όφελος στον ίδιο και θα ανακουφίσει αφάνταστα την αγωνία της οικογένειάς του. Έχοντας υπόψη τους παράγοντες αυτούς, προτρέπω τις βρετανικές αρχές, μέσα σε πνεύμα ανθρωπισμού και συμπάθειας, να συμφωνήσουν στο αίτημα του κ. Κέλλυ για τη μεταφορά του. Την πρόταση αυτή υποστηρίζουν ολοένα και περισσότεροι πολιτικοί. Τα πολιτικά κόμματα στη Δημοκρατία της Ιρλανδίας και στη Βόρειο Ιρλανδία είναι υπέρ της μεταφοράς του. Ελπίζω ότι οι βρετανοί συνάδελφοί μου στο Κοινοβούλιο θα αναγνωρίσουν τη σημασία του θέματος και θα παράσχουν την υποστήριξή τους.
<P>
Θα τόνιζα επίσης στις βρετανικές αρχές ότι η Σύμβαση για τη μεταφορά των κρατουμένων έχει κυρωθεί από όλες τις ευρωπαϊκές χώρες και ότι προβλέπει τη μεταφορά σε περιπτώσεις όπου μπορεί να αιτιολογηθεί για ανθρωπιστικούς λόγους. Είναι πλέον ή σαφές ότι η περίπτωση του Πάτρικ Κέλλυ καλύπτει τα κριτήρια αυτά.

<SPEAKER ID=116 LANGUAGE="EN" NAME="McKenna">
Κύρια Πρόεδρε, δέχομαι με μεγάλη ικανοποίηση το γεγονός ότι αυτή η πρόταση ψηφίσματος περιλαμβάνεται στην σημερινή ημερήσια διάταξη. Η Μ. Βρετανία έχει αγνοήσει τις εκκλήσεις από όλες τις πλευρές, Βορρά και Νότο, σχετικά με το θέμα Κέλλυ. Ο Κέλλυ είναι ένας 44χρονος φυλακισμένος ο οποίος είναι σοβαρά άρρωστος. Δεν πιστεύω ότι ο τρόπος αυτός κάνει καλό στην ειρηνευτική διαδικασία της Βορείου Ιρλανδίας. Ο Υπουργός Εσωτερικών, Μάϊκελ Χάουαρντ, είναι απόλυτα κατακριτέος αρνούμενος τη μεταφορά κάποιου ο οποίος είναι σοβαρά άρρωστος.
<P>
Μπορείτε να συγκρίνετε τη σκληρή συμπεριφορά προς τον Πάτρικ Κέλλυ με την αντίστοιχη προς τον στρατιώτη Λή Κλέγκ, έναν βρετανό αλεξιπτωτιστή, ο οποίος καταδικάστηκε για τον φόνο ενός περαστικού: έμεινε δύο μόνο χρόνια στη φυλακή και κατόπιν απελευθερώθηκε. Το γεγονός ένα άτομο να υφίσταται κάποια μεταχείριση και ένα άλλο εντελώς την αντίθετη, λαμβάνοντας ιδιαίτερα υπόψη ότι ο Πάτρικ Κέλλυ καταδικάστηκε σε 25 χρόνια φυλακή για συνομωσία, αποτελεί πλήρη εξευτελισμό. Το αδίκημα της συνομωσίας, μην ξεχνάτε, δεν αναφέρεται στην εκτέλεση κάποιου εγκλήματος αλλά στη συνομωσία προσώπων για τη διάπραξη κάποιου εγκλήματος. Ορισμένοι διατηρούν σοβαρές αμφιβολίες γι' αυτό το είδος της καταδίκης.
<P>
Επιπλέον, έχει στερηθεί ιατρικής παρακολούθησης για πάνω από έναν χρόνο. Οι βρετανικές αρχές ήταν ενήμερες του γεγονότος ότι ο καρκίνος του δέρματος από τον οποίο υποφέρει ο Κέλλυ μπορούσε να επανεμφανιστεί. Μόνο μετά από ένα χρόνο και μόνο κατόπιν εκκλήσεων από την ιρλανδική κυβέρνηση του επέτρεψαν να δει έναν ειδικό επί του καρκίνου. Η όλη αυτή ιστορία θα μπορούσε να μην είχε συμβεί. Το μελάνωμα είναι κάτι που θεραπεύεται σε μεγάλο ποσοστό. Είναι πολύ σημαντικό να μην ξανασυμβεί κάτι τέτοιο στο μέλλον. Αυτός είναι ο λόγος που έχουμε καταθέσει δύο τροπολογίες στην πρόταση ψηφίσματος. Νομίζουμε ότι δεν είναι αρκετά ισχυρή. Θα θέλαμε να αναφέρεται το γεγονός ότι του αρνήθηκαν ιατρική θεραπεία και ότι τίποτα παρόμοιο δεν θα πρέπει να συμβεί ξανά σε άλλον φυλακισμένο.
<P>
Δεύτερον, θα θέλαμε επίσης να δούμε το Ευρωπαϊκό Κοινοβούλιο να παίζει μεγαλύτερο ρόλο στον έλεγχο των παραβιάσεων των ανθρωπίνων δικαιωμάτων μέσα στην Ευρωπαϊκή Ένωση. Υπάρχει ευρύτατη υποστήριξη στην πρόταση όπως το Κοινοβούλιο αποστείλει διακομματική αντιπροσωπεία να επισκεφθεί τους κρατουμένους στις φυλακές της Μ. Βρετανίας και της Βορείου Ιρλανδίας ούτως ώστε να σχηματίσει γνώμη το ίδιο. Η πρόταση αυτή υποστηρίζεται επίσης από πολλούς δικηγόρους που υπερασπίζονται τα ανθρώπινα δικαιώματα και εργάζονται σ' αυτές τις περιπτώσεις.
<P>
Πιστεύω ότι η Μ. Βρετανία δεν σέβεται τις υποχρεώσεις της που απορρέουν από την ευρωπαϊκή Σύμβαση για την μεταφορά των φυλακισμένων διότι η Σύμβαση δέχεται σαφέστατα τη μεταφορά για ανθρωπιστικούς λόγους. Ο Πάτρικ Κέλλυ αποτελεί ένα εμφανές παράδειγμα ανθρωπιστικών λόγων. Κάνω έκκληση προς το Κοινοβούλιο να υπερψηφίσει τις δύο τροπολογίες μας, να ενισχύσει το ψήφισμα και, μια για πάντα, να αντιμετωπίσει τις παραβιάσεις των ανθρωπίνων δικαιωμάτων μέσα στην Κοινότητα και όχι μόνο στην Κίνα, το Θιβέτ και σε διάφορα άλλα μέρη του κόσμου, αλλά εδώ στην Ευρώπη όπου εμείς οι ίδιοι είμαστε οι κύριοι υπεύθυνοι.

<SPEAKER ID=117 LANGUAGE="EN" NAME="Banotti">
Κυρία Πρόεδρε, η Σύμβαση για την μεταφορά των κρατουμένων ισχύει σε ολόκληρη την Ευρώπη και χρησιμοποιείται εκτενώς. Όλες οι αιτήσεις για μεταφορές μεταξύ Ιρλανδίας και ΗΒ εξετάζονται επί τη βάσει ανθρωπιστικών λόγων. Ο λόγος αυτός είναι ένας από τους κυριώτερους για τους οποίους αιτούνται οι μεταφορές.
<P>
Οι φυλακισμένοι θα πρέπει να έχουν μεταχείριση φυλακισμένων και ο Πάτρικ Κέλλυ συνελήφθη έχοντας στην κατοχή του μεγάλες ποσότητες εκρηκτικών. Θα πρέπει όμως να τους επιτρέπεται να υπηρετούν την ποινή τους όσο πιο κοντά γίνεται στις οικογένειές τους. Εάν επιβεβαιωθούν οι χειρότεροι φόβοι που έχουν εκφραστεί για την υγεία του κ. Κέλλυ, ο κρατούμενος αυτός θα πρέπει να περάσει όσο το δυνατόν περισσότερο χρόνο από εδώ κι' εμπρός κοντά στην οικογένειά του στην κομητεία Λουά. Αυτό θα μπορούσε να επιτευχθεί είτε με την μεταφορά του στην ιρλανδική δικαιοδοσία, όπως επανειλημμένα έχει ζητήσει η ιρλανδική κυβέρνηση, ή με απόφαση αποφυλάκισής του για ανθρωπιστικούς λόγους εκ μέρους των βρετανικών αρχών.
<P>
Η κάθε περίπτωση είναι διαφορετική. Η διασύνδεση του Πάτρικ Κέλλυ με τα γεγονότα στη Βόρειο Ιρλανδία κάνει την προτεινόμενη μεταφορά του ίσως πιο λεπτή απ' όλες. Το μόνο που θα μπορούσα να πω είναι ότι η εξέταση της περιπτώσεως αυτής με συμπάθεια έχει ζωτική σημασία μέσα στο πλαίσιο των συνεχών προσπαθειών μας για τη διατηρήση της ειρηνευτικής διαδικασίας στη Βόρειο Ιρλανδία. Πιστεύω ότι πράγματι το θέμα της μεταφοράς των κρατουμένων παίζει ζωτικό ρόλο στην κατάληξη της ειρηνευτικής διαδικασίας. Ο Γερουσιαστής Μίτσελλ το έχει τονίσει και εκείνος στην έκθεσή του.
<P>
Εάν αποσκοπούμε σε μια επιτυχή κατάληξη των προτεινόμενων διαπραγματεύσεων της 10ης Ιουνίου, πιστεύω ότι η μεταφορά του κ. Κέλλυ θα αποτελέσει ένα ζωτικό παράγοντα για την κατάληξη και την επιτυχία των διαπραγματεύσεων αυτών. Πιστεύω ότι θα πρέπει να αντιμετωπιστεί επειγόντως τόσο εξ αιτίας των πιθανών αρνητικών επιπτώσεών της στη δημιουργία κλίματος εμπιστοσύνης όσο και για βασικούς ανθρωπιστικούς λόγους.
<P>
Θα ήθελα να ευχαριστήσω όλες τις πολιτικές ομάδες του Κοινοβουλίου που υπεστήριξαν την κοινή πρόταση ψηφίσματος. Θα ήθελα ωστόσο να πω κάτι σχετικά με τις δύο τροπολογίες του Κόμματος των Πρασίνων. Έχω ήδη δηλώσει την προσωπική μου ανησυχία και την πρόθεσή μου να επισκεφθώ τους κρατουμένους στην Αγγλία. Δεν πιστεύω ότι θα υπάρξουν πολλά Μέλη του Κοινοβουλίου που θα υποστηρίξουν τις τροπολογίες αυτές λόγω της φρασεολογίας που χρησιμοποιείται. Εμείς, δυστυχώς, δεν θα μπορέσουμε να τις υποστηρίξουμε αλλά η ομάδα μου θα υπερψηφίσει την πρόταση ψηφίσματος.

<SPEAKER ID=118 LANGUAGE="NL" NAME="Van Bladel">
Πρόεδρε, μπορώ να επιστρέψω πάλι στο θέμα της Κίνας; Ολόκληρος ο κόσμος κοιτάζει προς αυτή την μεγάλη χώρα και ιδίως τις προοπτικές της αγοράς που υπάρχουν εκεί. Προκειμένου να εκμεταλλευθούμε αυτές τις προοπτικές, κλείνουμε τα μάτια σχετικά με τις απάνθρωπες καταστάσεις για τις οποίες συχνά συζητούμε εδώ.
<P>
Η επιθετικότητα που επέδειξε πρόσφατα η Κίνα κατά της Ταϊβάν ανάγκασε πολλές ασιατικές χώρες να αναθεωρήσουν τη θέση τους. Το Κοινοβούλιο μας ασκεί έντονη κριτική όσον αφορά το σεβασμό των ανθρωπίνων δικαιωμάτων στις χώρες της Ασίας και ορισμένες φορές στα ψηφίσματά μας ζητούμε ακόμη και τον τερματισμό των επενδύσεων. Δεν άκουσα να υιοθετούνται παρόμοιες θέσεις και έναντι της Κίνας, γεγονός που δείχνει κάποια διπλοπροσωπία.
<P>
Όμως, Πρόεδρε, οι επενδυτές μπορούν να βελτιώσουν τις συνθήκες εργασίας, όχι όμως και ολόκληρη την πολιτική σχετικά με τα ανθρώπινα δικαιώματα που ακολουθεί μια χώρα. Όμως εάν οι επενδυτές υποστηρίζονται από τη συγκεκριμένη θέση όσον αφορά τα ανθρώπινα δικαιώματα που θα λάβουν τα δεκαπέντε κράτη μέλη, τότε η συγκεκριμένη χώρα αργά ή γρήγορα θα αναγκασθεί να το λάβει αυτό υπόψην.
<P>
Κατά συνέπεια, το ψήφισμα αυτό αποτελεί μια έκκληση εκ μέρους του Κοινοβουλίου προκειμένου μέσω της ΕΕ και του ΟΗΕ να διαβιβασθεί ένα σαφές μήνυμα προς την Κίνα. Το Κοινοβούλιο μας, Πρόεδρε, δεν έχει κανένα απολύτως συμφέρον να ασκεί συνεχώς παρατηρήσεις με κριτικό πνεύμα όσον αφορά την Κίνα, όμως φέρει την ευθύνη να προωθήσει τη σταθερότητα στην ολοένα και περισσότερο αλληλοεξαρτώμενη παγκόσμια οικονομία, στο πλαίσιο της οποία η Κίνα είναι ιδιαίτερα σημαντική.

<SPEAKER ID=119 LANGUAGE="EN" NAME="McMillan-Scott">
Κυρία Πρόεδρε, ομιλώ επίσης και ως εισηγητής του Κοινοβουλίου για τις σχέσεις ΕΕ/Κίνας, ενός αντικειμένου που προκαλεί μεγάλη προσοχή τόσο εδώ όσο και στην Ασία, εξ αιτίας του γεγονότος ότι υπάρχει ένα πολύ σημαντικό εμπόριο μεταξύ των δύο ηπείρων μας, εμπόριο το οποίο θα θέλαμε να αναπτυχθεί και το οποίο ισχυροποιήθηκε κατά την πρόσφατη Διάσκεψη Κορυφής της Μπαγκόκ.
<P>
Επισκέφθηκα πρόσφατα την Κίνα και πήγα και στο Θιβέτ. Είχα συσκέψεις με πολλούς υπουργούς και αρμοδίους κατά τη διάρκεια των οποίων έθεσα τα θέματα τα οποία απασχολούν από καιρό το Ευρωπαϊκό Κοινοβούλιο, περιλαμβανομένων των ανθρωπίνων δικαιωμάτων, της καταστάσεως της θρησκευτικής ελευθερίας, των προβλημάτων στο Θιβέτ, του θέματος του Πάντσεν Λάμα, των ορφανοτροφείων όπως επίσης και των πιο θετικών πλευρών που συνδέονται με τη νέα οικονομική πολιτική της Κίνας. Ήμουν παρών κατά τα εγκαίνια της περιόδου διδασκαλίας της Ευρωκινεζικής Σχολής Επιχειρήσεων στη Σαγκάη.
<P>
Αναφορικά με το ψήφισμα, εάν θέλουμε να είμαστε σταθεροί και εάν θέλουμε να υποστηρίξουμε τις κυβερνήσεις των κρατών μελών μας στην ανάπτυξη μιας κοινής εξωτερικής πολιτικής και πολιτικής ασφάλειας, θα πρέπει να υποστηρίξουμε το ψήφισμα το οποίο αναφέρεται συγκεκριμένα στη διάσκεψη της Γενεύης. Ο χρόνος του ψηφίσματος είναι ο ίδιος με εκείνο των Ηνωμένων Εθνών. Γνωρίζω ότι μια αντιπροσωπεία από την Κίνα επισκέπτεται σήμερα το Κοινοβούλιο και ότι είναι ανήσυχη για το γεγονός αυτό - εγώ απλώς το αναφέρω στο Σώμα. Ο ηγέτης της αντιπροσωπείας αυτής κ. Ζου Κιζέν είπε σήμερα το πρωί ότι η κοινοβουλευτική εταιρική σχέση Ασίας/Ευρώπης σημαίνει διάλογο. Χρειαζόμαστε αυτόν τον διάλογο. Το Ευρωπαϊκό Κοινοβούλιο δεν θα πρέπει να ασχολείται μόνο με τις επιχειρήσεις, ως συνήθως, αλλά και με την πολιτική, ως συνήθως.

<SPEAKER ID=120 NAME="De Luca">
Κυρία Πρόεδρε, κύριοι συνάδελφοι, παρεμβαίνω υπό την ιδιότητά μου του προέδρου της διακοινοβουλευτικής αντιπροσωπείας για τις φιλικές σχέσεις με την Κίνα. Εγκατέλειψα για λίγα λεπτά μία σημαντικότατη διάσκεψη που διεξάγεται εδώ, στο κτίριό μας, κατόπιν πρωτοβουλίας του Προέδρου μας και του Ευρωπαϊκού Κοινοβουλίου, πρωτοβουλίας που συνεχίζει εκείνη των κυβερνήσεων και με στόχο τη συμμετοχή και των κοινοβουλίων στη σχέση ΕυρώπηςΑσίας.
<P>
Δεν υπάρχει αμφιβολία ότι η σημερινή πρωτοβουλία μιας νέας πρότασης ψηφίσματος που ηχεί σαν καταδίκη της κινεζικής κυβέρνησης, ανεξάρτητα -θέλω να το τονίσω, ανεξάρτητα- από τη σημασία, από το περιεχόμενο της πρότασης ψηφίσματος, και δεν θέλω να υπεισέλθω επί της ουσίας, δεν είναι καθόλου σκόπιμη. Πριν από λίγα λεπτά, κατά τη διάρκεια της συνεδρίασής μας, ο πρόεδρος της κινεζικής αντιπροσωπείας απείλησε ότι θα αποχωρήσει και απομακρύνθηκε από την αίθουσα των εργασιών, διότι θεωρεί τη σημερινή ψηφοφορία μία πρόκληση κατά της χώρας και της κυβέρνησής του.
<P>
Νομίζω ότι το καθήκον της φιλοξενίας κατά κάποιο τρόπο τον δικαιολογούν και δεν μπορούμε παρά να το λάβουμε υπόψη. Γι αυτό το λόγο, χαμηλοφώνως, θα ήθελα να υποδείξω στους υπογράφοντες τις προτάσεις ψηφίσματος ότι θα ήταν σκόπιμη σήμερα η απόσυρση -αυτόνομη, ελεύθερη, όπως είναι σωστό και όπως αρμόζει σε κάθε ελεύθερο κοινοβούλιο- αυτών των κειμένων όπως θα ήταν σκόπιμο επίσης να μην τεθούν σε ψηφοφορία σε ένδειξη σεβασμού προς τους φιλοξενουμένους μας, αλλά κυρίως λόγω του αποτελέσματος, της σημασίας που αποκτά η διεξαγόμενη διάσκεψη. μία διάσκεψη που αύριο, εάν αποχωρήσει η κινεζική αντιπροσωπεία, θα παρουσιασθεί στις εφημερίδες μόνο και αποκλειστικά σε σχέση με την αποχώρηση και όχι εξαιτίας της σημασίας της και του ρόλου και του κύρους που θέλουν να έχουν οι συμμετέχοντες βουλευτές.
<P>
Γι αυτό το λόγο η ομάδα μου εχθές εξεφράσθη κατά του κατεπείγοντος χαρακτήρα της πρότασης ψηφίσματος χωρίς να υπεισέλθει επί της ουσίας. γι αυτό το λόγο η ομάδα μου, υποστηρίζοντας τη σκοπιμότητα της ενέργειας, εάν δεν γίνει δεκτή η πρόταση απόσυρσης, θα καταψηφίσει την πρόταση ψηφίσματος. Εύχομαι όμως η σύνεση, η δύναμη και ο πλουραλισμός, έστω και σε αντιπαράθεση, των διαφορετικών απόψεων κάθε κοινοβουλίου, να παρακινήσουν τους συγγραφείς της πρότασης ψηφίσματος να δεχθούν αυτή τη θερμή, στοργική, φιλική και αδελφική πρόσκληση να αποσύρουν το κείμενο.

<SPEAKER ID=121 LANGUAGE="NL" NAME="Bertens">
Κυρία Πρόεδρε, θα ήθελα να αναφερθώ στην κατάσταση του κ. Patrick Kelly. Όπως κατέστη σαφές, το Ευρωπαϊκό Κοινοβούλιο πρέπει να ασχοληθεί με την τύχη του Patrick Kelly ο οποίος είναι σοβαρά άρρωστος και, όπως γνωρίζετε, κρατείται στις φυλακές της Βορείου Ιρλανδίας.
<P>
Το Ευρωπαϊκό Κοινοβούλιο επιθυμεί να αφιερώνει την προσοχή του κυρίως στους τομείς όπου η κατάσταση όσον αφορά τα ανθρώπινα δικαιώματα παραβιάζεται εξ αιτίας πολιτικών προβλημάτων. Δεν μπορούμε να επιτρέψουμε να καταστεί ο κ. Kelly, ο οποίος πάσχει από καρκίνο του δέρματος, να είναι θύμα του γεγονότος ότι δεν προχωρούν με τον αναμενόμενο τρόπο οι ειρηνευτικές συνομιλίες στην Ιρλανδία. Πρέπει να μπορούμε να διαχωρίσουμε την τύχη του εν λόγω άρρωστου άνδρα από την αντιπαράθεση που υπάρχει, εάν θέλουμε να εκφραστούμε με τον πιο ήπιο τρόπο, σχετικά με την ιρλανδική ειρηνευτική διαδικασία. Ελπίζω ότι η έκκληση για την επίδειξη ανθρωπισμού εκ μέρους της βρετανικής κυβέρνησης θα εισακουσθεί και ότι θα υπάρξει η αναγκαία ελαστικότητα και πολιτική βούληση όσον αφορά το σεβασμό της ευρωπαϊκής Συνθήκης σχετικά με τη νοσηλία κρατουμένων που είναι άρρωστοι. Το Ευρωπαϊκό Κοινοβούλιο, κυρία Πρόεδρε, έχει τη φήμη ότι υποστηρίζει σθεναρά τα ανθρώπινα δικαιώματα τόσο εντός όσο και εκτός της Ένωσης. Δεν πρέπει να μείνουμε σιωπηλοί και σε αυτή την περίπτωση.

<SPEAKER ID=122 LANGUAGE="NL" NAME="Aelvoet">
Συνάδελφοι, Πρόεδρε, η Κολομβία είναι επίσημα μια δημοκρατία, όμως όλοι μας γνωρίζουμε ότι το κράτος δικαίου δεν λειτουργεί ομαλά και ότι παρατηρούνται συστηματικές παραβιάσεις των ανθρωπίνων δικαιωμάτων. Για όλα αυτά υπάρχουν επαρκή αποδεικτικά στοιχεία στις διάφορες εκθέσεις του ΟΗΕ και κατά τη διάρκεια μιας διάσκεψης που διοργάνωσε το Κοινοβούλιό μας διατυπώθηκε η απαίτηση να ορισθεί ένας εισηγητής του ΟΗΕ προκειμένου να προχωρήσει σε περαιτέρω έρευνες σχετικά με τις παραβιάσεις των ανθρωπίνων δικαιωμάτων. Αυτός είναι, κατά την άποψή μου, και ο κεντρικός όρος που θέτει το ψήφισμά μας, το αρχικό ψήφισμα που έχουμε ενώπιόν μας.
<P>
Οφείλω όμως συνάδελφοι να επισημάνω ότι ορισμένα μέλη της Ισπανικής Αντιπροσωπείας προσπάθησαν να αλλάξουν και να αποδυναμώσουν την σημασία και το κεντρικό μήνυμα του παρόντος ψηφίσματος, όταν επιδίωξαν να αφαιρέσουν ορισμένες σημαντικές θέσεις του. Φρονώ ότι θα ήταν ιδιαίτερα λυπηρό εάν εγκρίνονταν ολόκληρη η σειρά αυτή των τροπολογιών που επιδιώκουν να επιτύχουν αυτό το σκοπό, διότι τότε το ψήφισμα θα έχανε τη σημασία του. Στο πλαίσιο αυτό θα ήθελα να δηλώσω ότι θεωρώ ιδιαίτερα λυπηρό εάν οι προσωπικές σχέσεις μας με τα μέλη της αντιπροσωπείας και των πρεσβευτή της Κολομβίας θεωρηθούν ότι είναι σημαντικότερες από την υπεράσπιση των ανθρωπίνων δικαιωμάτων ιδιαίτερα όταν κανείς γνωρίζει ότι ο πρεσβευτής Marie Landa είναι υπεύθυνος για το γεγονός ότι 450 οικογένειες ακτημόνων γεωργών εκδιώχθηκαν από μέλη παραστρατιωτικών οργανώσεων, αναφέροντας παράλληλα ότι το γεγονός αυτό δεν είναι δημιούργημα της φαντασίας μου, αλλά διαθέτω στοιχεία που το αποδεικνύουν.

<SPEAKER ID=123 LANGUAGE="NL" NAME="Vanhecke">
Πρόεδρε, η Κίνα τείνει να καταστεί πάγιο θέμα της ημερήσιας διάταξης των συζητήσεων για επίκαιρα θέματα. Υπενθυμίζω τις πολυάριθμες παραβιάσεις εκ μέρους της Κίνας των ανθρωπίνων δικαιωμάτων γενικώς, την κατάσταση που επικρατεί στα ορφανοτροφεία, στην πολιτική βία κατά της Ταϊβάν και, σήμερα, δυστυχώς για πολλοστή φορά το θέμα της κατοχής του Θιβέτ.
<P>
Πράγματι, το θέμα του Θιβέτ εξετάσθηκε πολλές φορές εδώ στο Κοινοβούλιο, το οποίο επεσκέφθηκε ακόμη και αυτός ο ίδιος ο Δαλάϊ Λάμα. Προξένησε αυτό ποτέ καμιά εντύπωση στην Κίνα; Φαίνεται ότι συνέβη το αντίθετο διότι η πολιτική γενοκτονίας κατά του Θιβέτ εξακολουθεί, εν πάση περιπτώσει, να εφαρμόζεται αμείωτα και με τον ίδιο βάρβαρο τρόπο. Συνεπώς, το Κοινοβούλιο και η Ευρωπαϊκή Ένωση γενικώς θα πρέπει να επεκτείνουν τις ενέργειές τους, λόγω της αδιαλαξίας που δείχνει το Πεκίνο, με τη σύναψη π.χ. ουσιαστικών διπλωματικών και κοινοβουλευτικών σχέσεων με την Ταϊβάν και με τους εξόριστους εκπροσώπους του λαού του Θιβέτ. Διερωτώμαι για ποιο λόγο τα ευρωπαϊκά ταμεία τα οποία ήταν διατεθειμένα να χρηματοδοτήσουν π.χ. την αντίσταση κατά του καθεστώτος του απάρτχαϊντ στη Νότιο Αφρική, τώρα δεν φαίνονται διατεθειμένα να ενισχύσουν τη δίκαιη αντίσταση του λαού του Θιβέτ.
<P>
Όλοι μας γνωρίζουμε ότι αντιθέτως ακόμη και στο Κοινοβούλιο, οι Κινέζοι κομμουνιστές είναι εκείνοι που ρυθμίζουν τα πράγματα ακόμη και σήμερα.
<P>
Ολοκληρώνοντας, Πρόεδρε, θα υποστηρίξω το συμβιβαστικό ψήφισμα, αλλά, κατά τη γνώμη μου αυτό δεν προχωρεί αρκετά.

<SPEAKER ID=124 LANGUAGE="NL" NAME="D'Ancona">
Πρόεδρε, την επόμενη φορά θα θίξω κατά τη συνεδρίαση της Διάσκεψης των Αντιπροέδρων το θέμα της κατάρτισης της ημερήσιας διάταξης της συζήτησης για τα ανθρώπινα δικαιώματα με ένα πιο λογικό τρόπο επειδή τώρα πηδάμε από το θέμα της κατάστασης ενός Ιρλανδού φυλακισμένου στην Κίνα και από την Κίνα στην Κολομβία σχετικά με την οποία θα ήθελα να εκθέσω ορισμένα πράγματα. Το θέμα αυτό φαίνεται ιδιαίτερα συγκεχυμένο.
<P>
Ουσιαστικά δεν έχω να προσθέσω πολλά μετά από όσα ελέχθησαν σχετικά με την Κολομβία. Φρονώ ότι το κύριο μήνυμα του ψηφίσματος είναι ότι απευθύνουμε από κοινού έκκληση στα Ηνωμένα Έθνη να διορίσουν στη χώρα αυτή έναν εισηγητή για τα ανθρώπινα δικαιώματα. Τούτο είναι ιδιαίτερα σημαντικό όχι επειδή η εκπόνηση εκθέσεων μπορεί να μεταβάλει ή να βελτιώσει μια κατάσταση, αλλά επειδή από τις εν λόγω σοβαρές παραβιάσεις των ανθρωπίνων δικαιωμάτων που παρατηρούνται εκεί είναι αναγκαίο να υπάρχει μια συνεχής επίβλεψη και η προσοχή που θα δώσουμε σε αυτό το θέμα αποτελεί την καλύτερη βάση προκειμένου να αντιμετωπισθεί ο κύκλος αυτός της βίας.

<SPEAKER ID=125 NAME="Πρόεδρος">
Κυρία D'Ancona σημειώνω τα λόγια σας κι εγώ ο ίδιος θα θέσω στο Προεδρείο το ζήτημα για το αν υπάρχουν πιθανότητες στη διάταξη των εργασιών μας ώστε οι ερωτήσεις για τα ανθρώπινα δικαιώματα να εξετάζονται κατά ομάδες ώστε η συζήτηση να γίνεται πιο συνεκτική.

<SPEAKER ID=126 LANGUAGE="DE" NAME="Lenz">
Kύριε Πρόεδρε, δεν μπορώ παρά να συμφωνήσω μ' αυτό το αίτημα της κ. d' Ancona. Eίναι ένα παλιό αίτημα του Σώματός μας. Kαι πάλι σήμερα ρωτάμε ποιες είναι οι προτεραιότητες της Eυρωπαϊκής Ένωσης μετά τη σύνοδο της Γενεύης, κυρίως όσον αφορά το θέμα της Kίνας. Eγώ προσωπικά είχα την ευκαιρία, την περασμένη εβδομάδα στη Γενεύη, να θίξω και τα θέματα αυτά στην Eπιτροπή Aνθρωπίνων Δικαιωμάτων. Mεταξύ των ψηφισμάτων κριτικής, που κατατέθηκαν εκεί, βρίσκεται και η κατάσταση των ανθρωπίνων δικαιωμάτων στην Kίνα και το Θιβέτ, για την οποία συχνά κι εμείς ο ίδιοι προειδοποιήσαμε. Mε το ψήφισμά μας, συμβαδίζουμε με τα κράτη μέλη μας και με την Eυρωπαϊκή Ένωση στη Γενεύη. Θα ήταν ίσως ευγενικότερο, - κι αυτό ήταν μέλημα της ομάδας μου - να θέσουμε το θέμα αυτό και πάλι το Mάιο, κατά την εξέταση των συμπερασμάτων της Γενεύης, επειδή θα παρευρίσκεται στο Σώμα μας μια μεγάλη αντιπροσωπεία βουλευτών από την Aσία. Aλλά στα επιχειρήματά μας και στις απαντήσεις μας, αυτό δεν θα άλλαζε τίποτε. Mας κατηγορούν ότι κάνουμε εδώ κήρυγμα ηθικής σε άλλες χώρες. Eδώ στο Σώμα μας, ύστερα από πικρές εμπειρίες, μάθαμε να αγωνιζόμαστε από κοινού για τα ανθρώπινα δικαιώματα, κι αυτό το μήνυμα θα θέλαμε να το δώσουμε και στους ασιάτες συναδέλφους μας.
<P>
(Xειροκροτήματα)

<SPEAKER ID=127 LANGUAGE="DE" NAME="Telkδmper">
Kύριε Πρόεδρε, μιλώ τώρα για το ψήφισμα σχετικά με τη Δυτική Σαχάρα. Ψηφίσαμε ήδη πολλά ψηφίσματα για τη Δυτική Σαχάρα, τα οποία πάντα εμπεριέχουν το ίδιο χαρακτηριστικό: Aναγνώριση του δικαιώματος της αυτοδιάθεσης στο λαό της Δυτικής Σαχάρας. Eίναι μια παλιά αποικιακή διένεξη κι εμείς, όχι μόνον η παλιά αποικιακή δύναμη αλλά και η Eυρωπαϊκή Ένωση, ως διάδοχός της, είμαστε υπεύθυνοι για την υλοποίηση του δικαιώματος της αυτοδιάθεσης.
<P>
Tο παρόν ψήφισμα, που έχουμε σήμερα μπροστά μας, όμως, ασχολείται με μια πολύ συγκεκριμένη υπόθεση, με την υπόθεση της κ. Keltoum El Quanat. Eίναι 24 χρονών, κατάγεται από τη Δυτική Σαχάρα και από το 1993 βρίσκεται φυλακισμένη στη μαροκινή φυλακή του Ben Sergaou, κοντά στο Agadir. Συνελήφθη στις 10 Oκτωβρίου του 1992, επειδή πήρε μέρος σε μια ειρηνευτική διαδήλωση στη Smara, η οποία έγινε ακριβώς για το δικαίωμα της αυτοδιάθεσης. Aυτό που εμείς εδώ μπορούμε να το κάνουμε χωρίς κανένα πρόβλημα, συνεπάγεται εκεί φυλάκιση. Tον Iούλιο του 1993 καταδικάστηκε από ένα στρατοδικείο σε 20 χρόνια φυλάκιση.
<P>
Nομίζω πως αυτή είναι μια μορφή παραβίασης των ανθρωπίνων δικαιωμάτων εκ μέρους του Mαρόκου, την οποία δεν μπορούμε να ανεχθούμε. Kαι ο OHE θα έπρεπε να παρέμβει. H ειρηνευτική διαδικασία θα πρέπει να υποστηριχθεί. Tο θέμα αυτό θα πρέπει να περιλαμβάνεται στην 52η Σύνοδο της Eπιτροπής Aνθρωπίνων Δικαιωμάτων του OHE, που γίνεται αυτόν τον καιρό. Kαθώς βλέπω σήμερα την έκθεση της Διεθνούς Aμνηστίας, που αναφέρεται στο Mαρόκο και που μόλις τώρα δημοσιεύθηκε, διαπιστώνω πως υπάρχουν πάρα πολλές παραβιάσεις ανθρωπίνων δικαιωμάτων. H Eπιτροπή θα πρέπει να ξεκαθαρίσει την πολιτική της έναντι του Mαρόκου, μιας χώρας με την οποία έχουν συναφθεί πολλές συμβάσεις στον τομέα του τουρισμού και της αλιείας, για το πώς αυτή θα υλοποιήσει πολιτικά το δικαίωμα της αυτοδιάθεσης και ποια πίεση μπορεί να ασκήσει.

<SPEAKER ID=128 LANGUAGE="EN" NAME="Hume">
Κύριε Πρόεδρε, ένας από τους κύριους λόγους για την ευρωπαϊκή Σύμβαση μεταφοράς των κρατουμένων ήταν, οφθαλμοφανώς, ο ανθρωπιστικός.
<P>
Το ζήτημα το οποίο κρίνεται με την πρόταση ψηφίσματος σχετικά με τον κ. Πάτρικ Κέλλυ είναι απόλυτα και αποκλειστικά ένα ανθρωπιστικό ζήτημα: ο κ. Κέλλυ υποφέρει από μια πολύ σοβαρή ασθένεια - μια θανατηφόρα ασθένεια - και το ανθρωπιστικό ζήτημα είναι ότι θα πρέπει να βρεθεί σε μια φυλακή ή σε ένα νοσοκομείο όσο το δυνατόν πιο κοντά στην οικογένειά του. Αυτό είναι το κεντρικό και το μόνο αντικείμενο της προτάσεως ψηφίσματος και είμαι ευτυχής που υποστηρίχθηκε από όλες τις πολιτικές ομάδες του Σώματος.
<P>
Τα άλλα θέματα τα οποία σχετίζονται με την κατάσταση της ειρήνης στη Βόρειο Ιρλανδία δεν έχουν καμιά θέση στη συζήτηση. Το όλο θέμα είναι απλά και μόνο μια ανθρωπιστική αίτηση για να επιτραπεί σε ένα άτομο, το οποίο πάσχει από θανατηφόρα ασθένεια, να βρεθεί όσο το δυνατόν πιο κοντά στην οικογένειά του.
<P>
(Χειροκροτήματα)

<SPEAKER ID=129 LANGUAGE="ES" NAME="Fernαndez-Albor">
Κύριε Πρόεδρε, η βία στην Κολομβία υπάρχει για τρεις λόγους: πρώτον, βρίσκονται αντιμέτωποι από τη μία οι διάφορες ένοπλες οργανώσεις που δρουν στην Κολομβία εδώ και πάνω από τριάντα χρόνια, όπως η FAR και από την άλλη ο αποκαλούμενος Στρατός Εθνικής Απελευθέρωσης. Οι διάφορες κυβερνήσεις έδωσαν την ευκαιρία διαλόγου και πολιτικής επανένταξης των ένοπλων ομάδων. Κι όταν κάποιοι από τους αντάρτες επανεντάσσονται στην κοινωνία, συχνά δολοφονούνται από πιο ριζοσπαστικά μέλη των οργανώσεων αυτών. Δεύτερον οι αντάρτες προκαλούν καταστροφές στους κολομβιανούς στρατιώτες, οι οποίοι μερικές φορές αναγκάζονται να απαντήσουν στις επιθέσεις αυτές. Τρίτον, δεν μπορούμε να μιλήσουμε για την Κολομβία χωρίς να αναφερθούμε στα καρτέλ των ναρκωτικών. Συχνά οι αντάρτες συμβιώνουν με τις ομάδες των εμπόρων ναρκωτικών κι επίσης γίνονται συγκρούσεις ανάμεσα στις διάφορες ομάδες μαφιόζων. Όπως και νά'χει, δεν πρέπει να ξεχνούμε πως η πολιτική κατάσταση της Κολομβίας είναι ιδιαίτερα εύθραυστη αυτή τη στιγμή. Γι'αυτό, πρέπει να συνειδητοποιήσουμε, σήμερα περισσότερο από ποτέ άλλοτε, ότι είναι ανάγκη να υπερασπίσουμε και να στηρίξουμε τους δημοκρατικούς θεσμούς και το κράτος Δικαίου.
<P>
Δεν θα ήθελα να τελειώσω δίχως να υπενθυμίσω ότι στην Κολομβία, εδώ και πάνω από 80 χρόνια, έχει καταργηθεί η θανατική ποινή έπειτα από συνταγματική μεταρρύθμιση και θα ήθελα να το υπενθυμίσω σήμερα εδώ για να μην συγχαίονται τα ξεκαθαρίσματα λογαριασμών ανάμεσα στις ένοπλες ομάδες και τα νόμιμα μέσα με τα οποία προσπαθεί η δικαιοσύνη της Δημοκρατίας της Κολομβίας να καταπολεμήσει τη βία.

<SPEAKER ID=130 LANGUAGE="DE" NAME="von Habsburg">
Kύριε Πρόεδρε, λέχθηκε πάλι, μόλις προ ολίγου, ότι το θέμα στη Δυτική Σαχάρα είναι ένας αποικιακός πόλεμος και το δικαίωμα της αυτοδιάθεσης. Θα ήθελα να υπογραμμίσω εδώ ότι η πρώτη χώρα που πρότεινε την αυτοδιάθεση της Σαχάρας ήταν το Mαρόκο. Έκτοτε ακολουθήθηκε μια αδιάκοπη κωλυσιεργητική πολιτική εκ μέρους της Polisario, που θέλει να κάνει τα πάντα για να αποκλείσουν τους καινούργιους κατοίκους της περιοχής από το δικαίωμα της αυτοδιάθεσης. Αλλαξαν πάρα πολλά μέσα στα τελευταία 25 χρόνια, και συνεπώς υπάρχει καινούργια δομή πληθυσμού. Ωστόσο, δεν υπάρχει κανένας λόγος να αποκλείσουμε τα στοιχεία αυτά και να επανερχόμαστε συνεχώς σε μια εποχή που ανήκει στο παρελθόν, εδώ και πάνω από 20 χρόνια. Έχω την άποψη πως είναι λάθος να κάνουμε κάτι τέτοιο. Eίμαι υπέρ της απελευθέρωσης της νεαρής κυρίας, εφόσον είναι θέμα ανθρωπίνων δικαιωμάτων, αλλά δεν είμαι υπέρ του να συνδέονται μ' αυτήν πολιτικοί δόλοι.

<SPEAKER ID=131 NAME="Van den Broek">
Πρόεδρε, επιτρέψτε μου καταρχάς να αναφερθώ στην κατάσταση στην Κίνα, στην οποία αναφέρθηκαν τόσοι πολλοί ομιλητές σήμερα.
<P>
Το Κοινοβούλιο γνωρίζει ότι όσον αφορά την Κίνα, η Ευρωπαϊκή Ένωση χρησιμοποιεί κάθε ευκαιρία που της δίνεται και της δόθηκε στο παρελθόν προκειμένου να εκφράσει την ανησυχία της είτε στο πλαίσιο του ειδικού διαλόγου για τα ανθρώπινα δικαιώματα, το τελευταίο συνέδριο του οποίου πραγματοποιήθηκε την τρίτη εβδομάδα του Ιανουαρίου στο Πεκίνο, είτε σε μια ad hoc βάση για τα ειδικά προβλήματα τα οποία εξετάζονται στο πλαίσιο της σχέσεως μεταξύ της Ένωσης και της Κίνας. Όσον αφορά το Θιβέτ, η Ένωση πάντοτε προσπάθησε να δρομολογήσει έναν απευθείας διάλογο μεταξύ των αρχών της Κίνας και των εκπροσώπων του λαού του Θιβέτ.
<P>
Τούτο αποτελεί την αφετηρία των προσπαθειών της Ευρωπαϊκής Ένωσης η οποία είναι πεπεισμένη ότι μια θετική προσέγγιση, η οποία θα αποτελέσει τη βάση για μια εποικοδομητική σχέση, αποτελεί ίσως τον πλέον ενδεδειγμένο τρόπο για να υπάρξει πρόοδος. Μια διάσκεψη θα μπορούσε ενδεχομένως όχι μόνον να μην έχει κανέναν αποτέλεσμα, αλλά να είναι και αντιπαραγωγική.
<P>
Η Ευρωπαϊκή Ένωση κατέβαλε τις τελευταίες εβδομάδες και μήνες συνεχείς προσπάθειες για τη δρομολόγηση ενός ουσιαστικού διαλόγου με την Κίνα ο οποίος θα βασίζονταν στην εποικοδομητική συνεργασία. Όμως, δεδομένου ότι η Κίνα δεν ήταν διατεθειμένη να πραγματοποιήσει σημαντικές υποσχέσεις στο πλαίσιο του εν λόγω διαλόγου, η Ένωση δεν είχε καμία άλλη επιλογή παρά μόνο να υποβάλει εκ νέου ένα ψήφισμα στην επιτροπή για τα ανθρώπινα δικαιώματα του Οργανισμού των Ηνωμένων Εθνών, κατά τρόπο όμως που να αφήνει ανοικτή την οδό για έναν περαιτέρω διάλογο. Εν προκειμένω ενεργήσαμε σε στενή συνεργασία με τις Ηνωμένες Πολιτείες κυρίως μέσω κοινών διαβημάτων προς τα πολλά κράτη μέλη της Επιτροπής για τα Ανθρώπινα Δικαιώματα του ΟΗΕ. Από όλα αυτά μπορεί να εξαχθεί το συμπέρασμα, Πρόεδρε, ότι σε καμία περίπτωση δεν αποφεύγουμε τη συζήτηση σχετικά με τα ανθρώπινα δικαιώματα και την άσκηση κριτικής στην Κίνα για το ίδιο θέμα, όμως, από την άλλη πλευρά, εξετάζουμε συνεχώς εκ νέου πιο θα ήταν το κατάλληλο μέσο για να έχουμε κάποια πρόοδο. Το αποτέλεσμα αυτή τη στιγμή δεν είναι όντως ελπιδοφόρο όμως δεν πρέπει να σταματήσουμε τις προσπάθειές μας.
<P>
Πρόεδρε, διάφοροι βουλευτές αναφέρθηκαν στο φράγμα του Μπακούν. Η Επιτροπή γνωρίζει ότι η κυβέρνηση της Μαλαισίας αποφάσισε πρόσφατα να συνεχίσει την κατασκευή του φράγματος στο Σαραβάκ της Ανατολικής Μαλαισίας. Η Επιτροπή στο πλαίσιο της συνεργασίας της με τη Μαλαισία, έλαβε πάντοτε και με συνέπεια υπόψη τα ψηφίσματα του Κοινοβουλίου σχετικά με το Σαραβάκ που χρονολογούνται ήδη από το 1988. Στα ψηφίσματα αυτά αναφέρονται οι αρνητικές επιπτώσεις από την εκτεταμένη αποψίλωση. Ο κ. Eisma αναφέρθηκε σε αυτό το θέμα. Πέραν τούτου, η Επιτροπή δήλωσε και θα εξακολουθεί να το υποστηρίζει ότι οι οικογένειες καθώς και τα άλλα πρόσωπα τα οποία ζημιώνονται από την κατασκευή του εν λόγω υδροηλεκτρικού σταθμού θα πρέπει να λάβουν τη διαβεβαίωση ότι θα αντιμετωπισθούν με δίκαιο τρόπο....πως αναφέρεται σε ορισμένα από τα ψηφίσματα, 17 έρευνες οι οποίες πραγματοποιήθηκαν ήδη από το 1980 σχετικά με την εφικτή από τεχνικής άποψης κατασκευή του έργου, κηρύχθηκαν μυστικές βάσει του νόμου The Official Secret Act και απαγορεύθηκε η πρόσβαση στο περιεχόμενό τους. Πέραν τούτου, η κυβέρνηση της Μαλαισίας αναμένει τα αποτελέσματα της έκθεσης για τις επιπτώσεις στο περιβάλλον η οποία έχει διαχωρισθεί προφανώς σε τρία μέρη. Η Ευρωπαϊκή Επιτροπή δεν γνωρίζει ακόμη εάν τα αποτελέσματα αυτή της έρευνας θα είναι δημόσια. Λόγω έλλειψης παρόμοιων επισήμων εγγράφων, η Επιτροπή δεν μπορεί αυτή τη στιγμή να εκφέρει γνώμη σχετικά με ένα από τα μεγαλύτερα έργα υποδομής στην Νοτιοανατολική Ασία, η δαπάνη του οποίου αναμένεται να ανέλθει σε 18 δισ. Ecu, ιδιαίτερα όσον αφορά τις επιπτώσεις μακροπρόθεσμα στο άμεσο περιβάλλον και δεν μπορεί επίσης να εκφέρει γνώμη όσον αφορά την ενδεχόμενη ζημία που θα υποστούν οι ομάδες εκείνες του πληθυσμού που κατοικούν σε αυτή την περιοχή.
<P>
Ωστόσο, η Επιτροπή θα ζητήσει από τις αντιπροσωπείες της στην Νοτιοανατολική Ασία να παρακολουθούν στενά τις εξελίξεις σε αυτόν τον τομέα και θα μελετήσει επίσης ποιες θα είναι οι επιπτώσεις του εν λόγω έργου στο πρόγραμμα αναδάσωσης και αειφόρου εκμετάλλευσης των δασών του Σαραβάκ, το οποίο χρηματοδοτείται από την Ένωση.
<P>
Πρόεδρε, η Επιτροπή παρακολουθεί στενά για μεγάλο χρονικό διάστημα την κατάσταση των ανθρωπίνων δικαιωμάτων στην Κολομβία. Θέτει όλα τα μέσα που διαθέτει για την ενίσχυση των προσπαθειών που καταβάλονται από την πλευρά της Κολομβίας για την εγγύηση του σεβασμού των ανθρωπίνων δικαιωμάτων. Η Επιτροπή συμφωνεί πλήρως με το ψήφισμα του Ευρωπαϊκού Κοινοβουλίου στο οποίο αυτό εκφράζει τη σοβαρή ανησυχία του για τη βια που έχει ξεσπάσει στην Κολομβία. Συμμερίζεται επίσης τις ανησυχίες του Κοινοβουλίου σχετικά με την αναγγελθείσα εκ μέρους του Προέδρου της Κολομβίας επαναφορά της θανατικής ποινής. Στο πλαίσιο αυτό η Ευρωπαϊκή Επιτροπή χρηματοδότησε από το κονδύλιο του προϋπολογισμού «Ενίσχυση για τον εκδημοκρατισμό και τα ανθρώπινα δικαιώματα στη Λατινική Αμερική» διάφορες πρωτοβουλίες για την ανάπτυξη και την εμπέδωση του κράτους δικαίου. Παραβιάσεις όπως εκείνες που κατονομάζονται στην πρόταση ψηφίσματος που συζητείται τώρα, θα εξακολουθούν να καταδικάζονται συστηματικά και εκ μέρους της Επιτροπής.
<P>
Πρόεδρε, όσον αφορά τη Δυτική Σαχάρα. Η Επιτροπή παρακολουθεί από μακρού εκ του σύνεγγυς τις προσπάθειες που καταβάλλει ο Γενικός Γραμματέας των Ηνωμένων Εθνών στο πλαίσιο της εντολής που έλαβε από το Συμβούλιο Ασφαλείας για την επίτευξη ειρηνικής λύσης στη διαμάχη για τη Δυτική Σαχάρα μέσω ενός δημοψηφίσματος. Φρονούμε πάντοτε ότι οι περιφερειακές διαμάχες θα πρέπει να επιλύονται με ειρηνικό τρόπο εάν επιθυμούμε να καταστήσουμε την περιοχή της Μεσογείου Θάλασσας μια ζώνη ειρήνης και σταθερότητας. Προκειμένου ακριβώς να συμβάλει σε αυτό το στόχο, η Επιτροπή διαπραγματεύεται επ' αυτού του θέματος με τις περισσότερες χώρες στο πλαίσιο των συμφωνιών εταιρικής σχέσης. Το κείμενο της συμφωνίας σύνδεσης με το Μαρόκο υπογράφθηκε στα τέλη Φεβρουαρίου 1996. Στο πλαίσιο των διατάξεων της συμφωνίας που αναφέρονται στον πολιτικό διάλογο, έκαστο μέρος της συμφωνίας μπορεί να θίξει θέματα αμοιβαίου ενδιαφέροντος.
<P>
Με την Αλγερία πρέπει να αρχίσουν κατά το τρέχον έτος διαπραγματεύσεις για τη σύναψη μιας συμφωνίας σύνδεσης εφόσον το Συμβούλιο εγκρίνει την εντολή προς την Επιτροπή. Τούτο σημαίνει ότι έχει δημιουργηθεί επίσης μια θεσμική βάση όσον αφορά τις χώρες οι οποίες εμπλέκονται στη διαμάχη σχετικά με τη Δυτική Σαχάρα προκειμένου τα θέματα αυτά να μπορούν να θιγούν και εκ μέρους της Ευρωπαϊκής Ένωσης.
<P>
Πρόεδρε, πέραν τούτου η Επιτροπή φρονεί ότι η Ευρωμεσογειακή Διάσκεψη δρομολόγησε μια διαδικασία πολυμερούς διαλόγου η οποία θα συμβάλει σε μια αρμονική συμβίωση του βορείου και του νοτίου μέρους της Μεσογείου Θάλασσας.
<P>
Πρόεδρε, αυτά ήταν τα θέματα τα οποία εθίγησαν. Όμως αντιλαμβάνεστε η Επιτροπή, όπως συνηθίζεται, δεν λαμβάνει το λόγο για θέματα που σχετίζονται με τα ανθρώπινα δικαιώματα στα κράτη της Ευρωπαϊκής Ένωσης ή για άλλα συναφή θέματα.

<SPEAKER ID=132 NAME="Πρόεδρος">
Ευχαριστώ πολύ, κύριε Van den Broek.
<P>
Η κοινή συζήτηση έληξε.
<P>
Η ψηφοφορία θα γίνει σήμερα το απόγευμα στις 5.30 μ.μ.

<SPEAKER ID=133 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-0502/96 της κ. D'Ancona και του κ. Meier, εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με τον έλεγχο των στρατηγικών πυρηνικών όπλων, τον αφοπλισμό, την απαγόρευση των πυρηνικών δοκιμών και τη σύνοδο κορυφής G7 + 1 που πρόκειται να διεξαχθεί στη Μόσχα από 18 έως 20 Απριλίου 1996;-Β4-0506/96 του κ. Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας σχετικά με τη σύνοδο κορυφής G7 + 1 στη Μόσχα στις 19 και 20 Απριλίου 1996 και τον έλεγχο των στρατηγικών πυρηνικών όπλων;-Β4-0507/96 της κ. Ainardi και άλλων σχετικά με τα πυρηνικά όπλα και το διεθνές δίκαιο;-Β4-0512/96 του κ. Bertens, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών σχετικά με τη σύνοδο κορυφής G7 + 1 της Μόσχας και τη συνθήκη περί ολοκληρωτικής απαγόρευσης των πυρηνικών δοκιμών (CTBT);-Β4-0524/96 της κ. McKenna και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο σχετικά με τον έλεγχο των στρατηγικών πυρηνικών όπλων, τον αφοπλισμό, την απαγόρευση των πυρηνικών δοκιμών και τη σύνοδο κορυφής G7 + 1 από 18 έως 20 Απριλίου 1996;-Β4-0535/96 του κ. van Velzen και της κ. Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος σχετικά με τη σύνοδο κορυφής της Μόσχας για την πυρηνική ασφάλεια;-Β4-0547/96 του κ. Puerta και άλλων, εξ ονόματος τη Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών σχετικά με τη σύνοδο κορυφής G7 στη Μόσχα για τον πυρηνικό αφοπλισμό.
<SPEAKER ID=134 LANGUAGE="NL" NAME="D'Ancona">
Πρόεδρε, σήμερα πραγματοποιείται στη Μόσχα η συνεδρίαση της Λέσχης των 7 για να συζητήσει θέματα αφοπλισμού. Συνεπώς, το παρόν ψήφισμα είναι ιδιαίτερα επίκαιρο, αλλά θα ήθελα να επισημάνω ότι το Κοινοβούλιο επι έτη καταβάλλει προσπάθειες για τον τερματισμό των εξοπλισμών, για τη μείωση των πυρηνικών οπλοστασίων και για την απαγόρευση των δοκιμών με πυρηνικά όπλα. Για αυτό το λόγο, Πρόεδρε, απευθύνει σήμερα εκ νέου μια επείγουσα έκκληση προς τη Ρωσική Ομοσπονδία για την επικύρωση της Συνθήκης START II, η οποία σχετίζεται με τον περιορισμό των πυρηνικών οπλοστασίων. Απευθύνει έκκληση στην Κίνα να σταματήσει τα δοκιμαστικά προγράμματα και σε όλα τα ενεχόμενα μέρη, μεταξύ των οποίων την Ευρωπαϊκή Ένωση, τις Ηνωμένες Πολιτείες και τη Ρωσική Ομοσπονδία για να επιστρέψουν στην τράπεζα των διαπραγματεύσεων στη Γενεύη για την υπογραφή μιας καθολικής απαγόρευσης των πυρηνικών δοκιμών.
<P>
Το Κοινοβούλιο και η Επιτροπή Πολιτικών Ελευθεριών ασχολούνται ήδη επί μακρόν με το παράνομο εμπόριο πυρηνικών υλικών. Σε ένα κόσμο τον οποίο πλήττει η τρομοκρατία δεν χρειάζεται κανείς να έχει δυνατή φαντασία για να αντιληφθεί σε ποιες παγκόσμιες καταστροφές μπορεί να οδηγήσει ένα παρόμοιο εμπόριο. Για αυτό το λόγο υπάρχει η θερμή ελπίδα ότι η σύνοδος της Λέσχης των 7 που πραγματοποιείται στην Μόσχα θα καταλήξει σε συμφωνία.

<SPEAKER ID=135 LANGUAGE="FR" NAME="Hory">
Κύριε Πρόεδρε, το Σώμα μας προσφέρει τόσο λίγες ευκαιρίες ικανοποίησης, ώστε να πρέπει να υπογραμμίζουμε όσες μας δίδονται. Έτσι, το 1996, θα μπορούσε να αποτελέσει αποφασιστική χρονιά για την υποχώρηση της αντιπαθητικής ιδεολογίας της στρατιωτικής χρήσης της πυρηνικής ενέργειας. Ασφαλώς, συνεχίζουν να υπάρχουν λόγοι ανησυχίας: η στάση της Κίνας, η σημερινή σιωπή των συμβαλλομένων χωρών της Συνθήκης για τα κατώτατα όρια, η διάδοση των πυρηνικών μέσων στην πρώην ΕΣΣΔ, ή ακόμα και το λαθρεμπόριο πυρηνικών υλικών από τη Μαφία.
<P>
Ωστόσο, η χρονιά αυτή θα σημαδευτεί από τον οριστικό τερματισμό των γαλλικών δοκιμών, από την αμερικανική, βρετανική και ρωσική επιβεβαίωση του μορατόριουμ, από την αμερικανική κύρωση της Συνθήκης START II (εν αναμονή, όπως ελπίζουμε, της υπογραφής της Συνθήκης για την ολοκληρωτική απαγόρευση των δοκιμών). Νομίζω ότι η ανθρωπότητα θα έχει κάνει έτσι ένα σημαντικό βήμα στην οδό της λογικής, διότι εκτός του ότι η χρησιμοποίηση - ή η απειλή χρησιμοποίησης - του πυρηνικού όπλου είναι παράνομη, αποτελεί και μια τρομερή ομολογία: αυτός που απειλεί με πυρηνικά όπλα κερδοσκοπεί με την ηθική ανωτερότητα του άλλου. «Είμαστε ικανοί να σας κάνουμε αυτό που δεν θα τολμήσετε να μας κάνετε.» Ιδού πώς, εδώ και όχι τόσο πολύ καιρό, ισχυριζόμαστε ότι είμαστε ανθρωπιστές.
<P>
Μια τελευταία λέξη για να επανέλθω στην εξώφθαλμα υστερόβουλη πρόταση που υπέβαλε ο κ. Σιράκ εδώ και λίγους μήνες, να θέσει τα γαλλικά πυρηνικά μέσα στην υπηρεσία της ευρωπαϊκής άμυνας. Θα είμασταν ευτυχείς αν διευκρίνιζε τη σκέψη του και αν εξηγούσε, μεταξύ άλλων, σε ποιά θεσμική αρχιτεκτονική της Ένωσης εγγράφεται.

<SPEAKER ID=136 LANGUAGE="NL" NAME="Bertens">
Κύριε Πρόεδρε, πρέπει να καταβληθεί κάθε προσπάθεια ούτως ώστε να έχουν αίσιο τέλος οι διαπραγματεύσεις για μια ολική απαγόρευση των πυρηνικών δοκιμών. Οι διαπραγματεύσεις είναι ιδιαίτερα δύσκολες, αλλά, ταυτόχρονα, ιδιαίτερα επίσης σημαντικές. Μετά τις υποσχέσεις της Γαλλίας, των Ηνωμένων Πολιτειών, της Ρωσίας και της Μεγάλης Βρετανίας, είναι ιδιαίτερα σημαντικό να τηρηθούν αυτές οι υποσχέσεις.
<P>
Εξακολουθούμε να επιδιώκουμε μια μηδενική επιλογή χωρίς ρήτρες ασφαλείας και με μια ικανοποιητική υλοποίηση. Είμαστε αντίθετοι προς τις πυρηνικές δοκιμές για ειρηνικούς λόγους που επιθυμεί η Κίνα. Η πόρτα των πυρηνικών δοκιμών πρέπει να μείνει για πάντα κλειστή. Πρέπει να ασκήσουμε έντονη πίεση στην Κίνα προκειμένου να εγκαταλείψει την απομονωμένη θέση που υποστηρίζει, διαφορετικά κινδυνεύουμε να μην έχει επιτευχθεί συμφωνία πριν από το τέλος του 1996 σχετικά με την καθολική απαγόρευση των πυρηνικών δοκιμών. Παράλληλα, πρέπει να εξακολουθήσουμε να επιδιώκουμε έναν περαιτέρω αφοπλισμό, όμως πρέπει να προσέξουμε να μην συνδέσουμε την ολική απαγόρευση των πυρηνικών δοκιμών με τον πυρηνικό αφοπλισμό, διότι διαφορετικά κινδυνεύουμε να μην επιτύχουμε κανένα αποτέλεσμα. Για αυτό το λόγο ορθώς το σημερινό κοινό ψήφισμα ζητεί την επικύρωση εκ μέρους της Δούμας της Συνθήκης START II.
<P>
Υπάρχουν πολλά ενθαρρυντικά μηνύματα, όπως οι διάφορες μη πυρηνικές ζώνες για τις οποίες επετεύχθηκε συμφωνία, ώστε πρέπει να καταβάλουμε τώρα κάθε προσπάθεια ώστε να υπογραφεί η Συνθήκη για την καθολική απαγόρευση των πυρηνικών δοκιμών.

<SPEAKER ID=137 LANGUAGE="SV" NAME="Gahrton">
Κύριε Πρόεδρε, ένα από τα σημαντικότερα σημεία, όσον αφορά την αποτροπή της διασποράς ραδιενεργού υλικού είναι φυσικά να προσεγγίσουμε τα υπέρογκα προβλήματα που υπάρχουν στην πρώην Σοβιετική Ένωση. Η κοινή πρόταση ψηφίσματος σε πολλά σημεία αναφέρεται στο ότι πρέπει να δημιουργηθεί μιά υποδομή που να επιτρέπει ακριβή επίβλεψη της ροής ραδιενεργού υλικού από την πρώην Σοβιετική Ένωση και να καταπολεμηθεί το παράνομο εμπόριο ραδιενεργού υλικού το οποίο επίσης συχνά προέρχεται από την πρώην Σοβιετική Ένωση. Ένας από αυτούς που έχουν κάνει τα περισσότερα για να γίνει γνωστό τι πράγματι συμβαίνει στην πρώην Σοβιετική δνωση είναι ο πρώην επιθεωρητής πυρηνικής ενέργειας Alexandr Nikitin. Δυστυχώς ο Alexandr Nikitin, ακτιβιστής της Bellona, βρίσκεται στην φυλακή της Αγίας Πετρούπολης. Το Ευρωκοινοβούλιο έχει εκφραστεί νωρίτερα, στις 15 Φεβρουαρίου, υπέρ της απελευθέρωσης του. Έχουν διατυπωθεί πολλά διαβήματα διαμαρτυρίας και προτάσεις ψηφισμάτων για την απελευθέρωση του, υπογεγραμμένες μεταξύ άλλων από τον πρώην Πρόεδρο της Επιτροπής κ. Ζακ Ντελορ.
<P>
Θα ήθελα να το υπενθυμίσω αυτό σ' αυτήν την συζήτηση και πραγματικά να κάνω μιά έντονη έκκληση στους εκπροσώπους της ΕΕ που πρόκειται να είναι παρόντες στην Διάσκεψη στην Μόσχα να αναφερθούν σ' αυτό το θέμα στον Πρόεδρο Γιελτσιν, και να φροντίσουν να δείξει η ρωσσική ηγεσία ότι πράγματι σοβαρολογεί ως πρός τις υποσχέσεις της ότι θα επικρατεί δημοκρατία στην χώρα και ότι θα υπάρχει μιά ελευθερία πληροφόρησης που να έχει ως αποτέλεσμα να μπορεί να ελέγχεται ο χειρισμός του ραδιενεργού υλικού. Γνωρίζουμε ότι υπάρχει μαφία, αταξία και χαοτικές τάσεις στην Ρωσσία. Τότε έιναι απαραίτητο να θεωρείται ένας τέτοιος άνθρωπος όπως ο Alexandr Nikitin σαν ένας μεγάλος αγωνιστής της ειρήνης που πρέπει να έχει κάθε υποστήριξη από την ΕΕ.

<SPEAKER ID=138 LANGUAGE="DE" NAME="Maier">
Aξιότιμε κύριε Πρόεδρε, αξιότιμοι κυρίες και κύριοι, ο έλεγχος των στρατηγικών πυρηνικών όπλων, η απαγόρευση των πυρηνικών δοκιμών και ο αφοπλισμός στον τομέα αυτόν, αποτελούν μόνιμα επείγοντα θέματα μέχρις ότου μπορέσουν να σημειωθούν και άλλοι πρόοδοι. H σύνοδος κορυφής της Oμάδας των 7+1, που γίνεται στη Mόσχα, μας δίνει την αφορμή να επισημάνουμε την παγκόσμια σημασία αυτού του τόσο σοβαρού θέματος για το σύνολο των ανθρώπων, όπως το έκανε ήδη το Kοινοβούλιο αυτό σε πάρα πολλά ψηφίσματα. Mαζί με τις βασικές καθημερινές ανάγκες των ανθρώπων για ελευθερία, απασχόληση και ποιότητα ζωής, η ασφάλεια της ζωής είναι από τα κύρια αιτήματα της ανθρωπότητας, κυρίως μάλιστα ενόψει των κινδύνων της πυρηνικής απειλής που δε σταματούν σε σύνορα. Παντού υπάρχει μια συντριπτική πλειοψηφία ανθρώπων, που τάσσεται κατά των πυρηνικών όπλων και υπέρ του αφοπλισμού.
<P>
Γι' αυτό και είναι υποχρέωση της παγκόσμιας πολιτικής, και φυσικά και της ευρωπαϊκής, καθώς και των υπεύθυνων, κι εχόντων, ελπίζω, συναίσθηση των ευθυνών τους πολιτικών, να αντιταχθεί αποφασιστικά στους καταστροφικούς κινδύνους των πυρηνικών όπλων - ευχαρίστως, φυσικά, θα συμπεριελάμβανα και άλλα όπλα - με συγκεκριμένα μέτρα, όπως ελεγχόμενο αφοπλισμό και απαγορεύσεις δοκιμών, και τα χρήματα που δαπανά στους απειλητικούς για τον άνθρωπο εξοπλισμούς, να τα χρησιμοποιήσει για την οικονομία, με την έννοια μιας ειρηνικής πολιτικής για τη απασχόληση, για κοινωνικά μέτρα και για ένα λιγότερο ρυπαινόμενο περιβάλλον.
<P>
Aυτή είναι μια καινούργια διακήρυξη που θα πρέπει να απευθυνθεί από το Kοινοβούλιό μας, ως εκπροσώπου των ευρωπαίων πολιτών, επ' ευκαιρία της συνόδου της Oμάδας των 7+1, στους συμμετέχοντες σ' αυτήν και σ' όλους τους πολιτικούς.
<P>
Γι' αυτό και υποστηρίζω όλα τα αιτήματα της παρούσας πρότασης ψηφίσματος, να επικυρωθεί η συνθήκη START II και να παρακινηθούν όλα τα ενεχόμενα κράτη να ενταχθούν σ' αυτήν, να τηρηθεί η Συνθήκη Mη Διάδοσης των Πυρηνικών Όπλων, να απαγορευθούν οριστικά οι πυρηνικές δοκιμές και να επιτευχθούν κι άλλες πρόοδοι στον αφοπλισμό. Φυσικά κι εμείς οι Eυρωπαίοι θα πρέπει να είμαστε πρότυπα και να αποδεικνύουμε στον κόσμο ότι είμαστε μια Eυρώπη που αγαπά την ειρήνη. M' αυτό το πνεύμα απευθύνω την έντονη έκκληση του Eυρωπαϊκού Kοινοβουλίου προς αυτήν τη διάσκεψη αφοπλισμού.

<SPEAKER ID=139 NAME="Van den Broek">
Πρόεδρε, ευχαριστώ το Ευρωπαϊκό Κοινοβούλιο το οποίο σήμερα επισήμανε για άλλη μια φορά τη σημασία μιας επιτυχούς έκβασης της συνάντησης κορυφής στη Μόσχα στην οποία συμμετέχει και ο Πρόεδρος Santer εξ ονόματος της Ευρωπαϊκής Επιτροπής.
<P>
Από τη μια πλευρά μπορούμε με ικανοποίηση να διαπιστώσουμε ότι το τέλος του ψυχρού πολέμου είχε ως αποτέλεσμα τη σύναψη ορισμένων συμφωνιών αφοπλισμού στον τομέα των ατομικών όπλων και ότι ασφαλώς ο κίνδυνος ενός πυρηνικού πολέμου έχει ουσιαστικά εξαλειφθεί. Ταυτόχρονα όμως παρατηρούνται ορισμένα νέα φαινόμενα, ορισμένοι νέοι κίνδυνοι ιδίως στον τομέα της ανεξέλεγκτης διάδοσης των πυρηνικών όπλων ή της πυρηνικής γνώσης, ενώ, παράλληλα, ιδιαίτερη προσοχή απαιτεί και ολόκληρο το πρόβλημα της ασφάλειας των πυρηνικών σταθμών. Για αυτό το λόγο, η παρούσα συνάντηση κορυφής έχει διττό στόχο, δηλαδή αφενός την αντιμετώπιση της ανεξέλεγκτης διάδοσης της πυρηνικής γνώσης και των πυρηνικών όπλων και, αφετέρου, την περαιτέρω διασφάλιση και συνεργασία για την αύξηση της ασφάλειας των πυρηνικών σταθμών. Σχετικά με αυτό, η εν λόγω συνάντηση κορυφής θα περιλαμβάνει και ορισμένες πολιτικές δηλώσεις. Χρησιμοποιώ την παρούσα ευκαιρία, Πρόεδρε, για να ενημερώσω το Κοινοβούλιο σχετικά με τους στόχους της Ευρωπαϊκής Επιτροπής στην εν λόγω συνάντηση κορυφής.
<P>
Καταρχάς αποδίδει προτεραιότητα στην ασφάλεια, η οποία περιλαμβάνει τη βελτίωση της ασφάλειας των υφισταμένων πυρηνικών εγκαταστάσεων και το κλείσιμο των εγκαταστάσεων των οποίων η ασφάλεια δεν βρίσκεται σε ικανοποιητικό επίπεδο.
<P>
Δεύτερον, η σημασία των διαρθρωτικών μεταρρυθμίσεων στον ενεργειακό τομέα, που θα επιτρέψουν σε εκείνους που εκμεταλλεύονται τους πυρηνικούς σταθμούς να διασφαλίσουν εισοδήματα τα οποία θα μπορέσουν να χρησιμοποιηθούν για την ασφάλεια. Όπως γνωρίζουμε, το μέτρο αυτό είναι ιδιαίτερα δαπανηρό.
<P>
Τρίτον, η ενθάρρυνση της Ρωσίας και της Ουκρανίας να προσχωρήσουν στη Συνθήκη της Βιέννης. Η Συνθήκη αυτή αφορά τη νομική ευθύνη για ζημίες που προκαλεί η πυρηνική ενέργεια, προκειμένου να διευκολυνθεί η δραστηριότητα ευρωπαϊκών επιχειρήσεων στις εν λόγω χώρες και η απαλλαγή τους από τους κινδύνους.
<P>
Τέταρτον, συνέχιση των προγραμμάτων ενίσχυσης στο πλαίσιο του PHARE και του TACIS με στόχο τη βελτίωση της ασφάλειας των πυρηνικών αντιδραστήρων.
<P>
Τέλος, είναι περιττό να αναφέρουμε, Πρόεδρε, ότι η Ένωση υποστηρίζει σαφώς την ενίσχυση του καθεστώτος μη διάδοσης των πυρηνικών όπλων, ενώ, παράλληλα, έχει υποστηρίξει πολλές δράσεις οι οποίες είχαν ως στόχο, συγκεκριμένα, όπως αναφέρθηκε επίσης σήμερα την παράταση της Συνθήκης για τη μη διάδοση των πυρηνικών όπλων. Η Ευρωπαϊκή Ένωση υποστηρίζει τις διαπραγματεύσεις που πραγματοποιούνται εν προκειμένω και υποστηρίζει επίσης τον τερματισμό των πυρηνικών δοκιμών.
<P>
Πρόεδρε, φρονώ, συνεπώς, ότι η παρούσα συνάντηση κορυφής είναι ιδιαίτερα σημαντική προκειμένου να υπάρξει μια ευρεία αντιμετώπιση θεμάτων όπως η πυρηνική ασφάλεια και η μη διάδοση των πυρηνικών όπλων.
<P>
(Χειροκροτήματα)

<SPEAKER ID=140 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα γίνει στις 5.30 μ.μ.

<SPEAKER ID=141 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-0495/96 της κ. Spaak και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών σχετικά με την ολοένα και περισσότερο εκρηκτική κατάσταση στο Κοσυφοπέδιο;-Β4-0499/96 των κ. Cars και Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών σχετικά με την κατάσταση στην πρώην Γιουγκοσλαβία.
<SPEAKER ID=142 LANGUAGE="SV" NAME="Cars">
Κύριε Πρόεδρε, η συμφωνία του Dayton, η υπό την αιγίδα του ΝΑΤΟ δύναμη παρέμβασης και το πρόγραμμα αρρωγής για την ανοικοδόμηση, υπό την διεύθυνση του Carl Bildt, είναι η κοινή συνεισφορά των ΗΠΑ και της ΕΕ για την ειρήνη στην πρώην Γιουγκοσλαβία. Η συμφωνία και τα μέτρα πρέπει να υλοποιηθούν. Επ' αυτού δεν υπάρχει καμμία αμφιβολία σ' αυτό το Κοινοβούλιο. Κανείς από εμάς δεν θα ήθελε ούτε να σκεφτεί ποιές θα ήταν οι συνέπειες αν το πακέτο έσπαγε. Αλλά σίγουρα υπάρχουν αρκετά που εμπνέουν ανησυχία  Η ελευθερία κίνησης των ανθρώπων εξακολουθεί να είναι περιορισμένη, οι δίκες εναντίον υπόπτων εγκληματιών πολέμου συναντούν δυσκολίες, οι διαπραγματεύσεις μεταξύ κροατών και μουσουλμάνων προχωρούν αργά, η πόλη Μόσταρ δεν έχει ενοποιηθεί και το έργο της ανοικοδόμησης έχει κολλήσει.
<P>
Αλλά, κύριε Πρόεδρε, υπάρχουν ακόμη ελπίδες - ελπίδες ότι οι προσπάθειες που καταβάλλονται τώρα θα έχουν ως αποτέλεσμα μιά μόνιμη ειρήνη στην Βοσνία και όταν θα έχει αποσυρθεί η δύναμη Ifor. Πολύ μεγάλη όμως είναι η ανησυχία μας για την κατάσταση στο Κοσσυφοπέδιο. Εκεί όλα τώρα πηγαίνουν πρός λάθος κατεύθυνση. Οι Werwoerdt, Malan και άλλοι αρχηγοί του απαρτχαϊντ απέκτησαν ευήκοους οπαδούς μεταξύ των σέρβων του Κοσσυφοπεδίου, ανάμεσα στην μειοψηφία η οποία με αστυνομική βία και διακρίσεις κρατά την αλβανική πλειοψηφία του λαού σε ασφυκτικό κλοιό. Πόσο, μπορούμε να περιμένουμε ότι οι αλβανοί θα ανέχονται να καταπιέζονται βάναυσα και να ταπεινώνονται; Τι θα συμβεί όταν εκραγεί η βόμβα;
<P>
Οι εκκλήσεις του Κοινοβουλίου πρός το Συμβούλιο Υπουργών αναφορικά με την πρώην Γιουγκοσλαβία μπορούν να να συνοψισθούν σε δύο σημεία. Μην διστάσετε να χρησιμοποιήσετε κυρώσεις, πρός οποιονδήποτε παραβιάζει την επιτευχθείσα Συμφωνία του Dayton ή την σαμποτάρει με άλλον τρόπο. Μην περιμένετε για να δράσετε στο Κοσσυφοπέδιο έως ότου η βία επιφέρει βία από την αντίθετη πλευρά, που μπορεί να ξαναανάψει την φλόγα του πολέμου στην Γιουγκοσλαβία. Ασκείστε πιέσεις στην Σερβία τώρα και συγκαλέστε το συντομώτερο δυνατόν μιά διεθνή διάσκεψη για το μέλλον του Κοσσυφοπεδίου.

<SPEAKER ID=143 LANGUAGE="NL" NAME="Van Bladel">
Πρόεδρε, το Νοέμβριο του περασμένου έτους, κατά τη διάρκεια των εργασιών της ΔΑΣΕ στη Βαρσοβία, με πλησίασε ένας κάτοικος του Κοσσυφοπεδίου, αλβανικής καταγωγής, και μου εξήγησε παραστατικά τη δυσχερή θέση στην οποία περιήλθε εντός συντόμου χρονικού διαστήματος η αλβανική μειονότητα στην εν λόγω περιοχή και, εν τω μεταξύ, όλοι μας γνωρίζουμε ότι έχει επιδεινωθεί η όλη κατάσταση εκεί όσον αφορά τα ανθρώπινα δικαιώματα.
<P>
Το Κοσσυφοπέδιο αποτελεί ένα ζωτικής σημασίας μέρος της Ομοσπονδιακής Δημοκρατίας της Γιουγκοσλαβίας, το οποίο εάν δεν μπορέσει να αναπτυχθεί με ικανοποιητικό τρόπο θα έχει επικίνδυνες και αρνητικές συνέπειες σε ολόκληρη την περιοχή. Για αυτό το λόγο είναι ιδιαίτερα σημαντικό για την ανάπτυξη της εν λόγω περιοχής να αρχίσει το Βελιγράδι διαπραγματεύσεις με εκλεγμένους αντιπροσώπους του Κοσσυφοπεδίου. Η Ομάδα μου θεωρεί ότι αυτό αποτελεί μια σημαντική προϋπόθεση πριν η ΕΕ αποκαταστήσει τις διπλωματικές σχέσεις με τη Γιουγκοσλαβία και άρει τις υφιστάμενες ακόμη οικονομικές κυρώσεις. Στο πλαίσιο αυτό είναι λυπηρό το γεγονός ότι ορισμένα κράτη της ΕΕ θεώρησαν ότι έχει ωριμάσει ο χρόνος για την αναγνώριση της Γιουγκοσλαβίας.
<P>
Γενικώς υπάρχουν πολλά ακόμη εμπόδια για την αποκατάσταση της ομαλότητας στην πρώην Γιουγκοσλαβία. Ο πρόεδρος Τούτσμαν δεν συνεργάζεται πλέον ικανοποιητικά για την επανένωση του Μόσταρ, δεν υπάρχει ακόμη μια διεθνής αστυνομική δύναμη, τα οδοφράγματα παραμένουν και δεν έχει πραγματοποιηθεί ακόμη η υποσχεθείσα οικονομική ενίσχυση του ειδικού δικαστηρίου. Εν ολίγοις, η κατάσταση δεν είναι και τόσο ικανοποιητική. Συνεπώς, αποτελεί καθήκον του Συμβουλίου και της Επιτροπής να βελτιώσουν την εν λόγω κατάσταση.
<P>
Επανερχόμενος στο Κοσσυφοπέδιο, η Ομάδα μου υποστηρίζει την πρόταση για μια διεθνή διάσκεψη για την εν λόγω περιοχή και φρονεί επίσης ότι πρέπει να εγκατασταθεί ένα γραφείο της ΕΕ εκεί.

<SPEAKER ID=144 LANGUAGE="DE" NAME="Pack">
Kύριε Πρόεδρε, αγαπητοί κυρίες και κύριοι συνάδελφοι, ο αριθμός των συζητήσεων για το θέμα αυτό, μέσα στο Σώμα μας, είναι ακαθόριστα μεγάλος. Διαρκώς όμως, θίγονται καινούργιες πτυχές, τις οποίες διαρκώς πάλι μπορούμε να φωτίζουμε.
<P>
H συμφωνία του Dayton έθεσε, βέβαια, τέλος στον πόλεμο, αλλά η ειρήνη δεν έχει επικρατήσει ακόμη. Πρώτον, επειδή η συμφωνία αυτή προβλέπει στη Bοσνία δύο επιμέρους κράτη, εκ των οποίων το σερβικό μέρος εξακολουθεί ακόμη να απορρίπτει τη Bοσνία ως ενιαία ενότητα, και το μουσουλμανο-κροατικό μέρος ακόμη δε λειτουργεί. Δεύτερον, επειδή παρεμποδίζεται, όπως και παλιά, η ελευθερία κινήσεων, οι εθνικές διώξεις συνεχίζονται σε πολλά μέρη της Bοσνίας, εκδιωχθέντες και πρόσφυγες σπάνια επιτρέπεται να επιστρέψουν στα μέρη τους, και επιπλέον δημεύουν τις περιουσίες τους παράνομα. Tρίτον τέλος, επειδή εγκληματίες πολέμου όπως ο Kάρατζιτς, κάνουν σκι στις ορεινές περιοχές του Σαράγιεβο, αντί να λογοδοτούν στη Xάγη. Eδώ επιτέλους θα πρέπει να ασκήσουμε πίεση. Aυτό σημαίνει ότι όλοι όσοι δε τηρούν τους όρους του Dayton δεν πρέπει να περιμένουν καμιά οικονομική παροχή από την EE.
<P>
Mια δεύτερη πτυχή του ψηφίσματος αναφέρεται στο γεγονός ότι ολοένα και περισσότερες δυτικές κυβερνήσεις, εκτός των HΠA, αναγνωρίζουν τώρα τη Σερβία-Mαυροβούνιο. Aυτό το θεωρώ απερίσκεπτο, ή τουλάχιστον κοντόφθαλμο. Tι πίεση μπορούμε να ασκήσουμε ακόμη για να εξαναγκάσουμε το Bελιγράδι να λύσει το πρόβλημα του Kόσσοβο; Tο 1989, η Σερβία, με τη αντισυνταγματική άρση του καθεστώτος της αυτονομίας του Kόσσοβο, προανήγγειλε τη διάλυση της Γιουγκοσλαβίας, και η απάνθρωπη συμπεριφορά της στο Kόσσοβο, έναντι της σε 90 % ανερχόμενης αλβανικής πλειοψηφίας και όχι μειονότητας, κυρία συνάδελφε, δεν οδήγησε ακόμη σε πόλεμο μόνον χάρις στην ειρηνική στάση των Aλβανών υπό τον ηγέτη τους Rugova. Aυτό, όμως, πολύ γρήγορα μπορεί να αλλάξει, αν το θέμα δεν τύχει σύντομα της δέουσας ευρωπαϊκής και διεθνούς προσοχής.
<P>
(Xειροκροτήματα)

<SPEAKER ID=145 NAME="Αλαβάνος">
Κύριε Πρόεδρε, θα αξιοποιήσω την αρχή του χρόνου που διαθέτω για να συγχαρώ την κ. Πακ για το παράσημο που έλαβε μαζί με τον κ. Χάμπσμπουργκ από τον κ. Τούτσμαν και να πω ότι ελπίζω και οι άλλες πλευρές του πολέμου αυτού να αναγνωρίσουν τον ισορροπημένο και αντικειμενικό ρόλο που πρέπει να διαδραματίζει το Ευρωπαϊκό Κοινοβούλιο και ειδικά η αντιπροσωπεία μας με την περιοχή αυτή, της οποίας Πρόεδρος είναι η κ. Πακ.
<P>
Θα ήθελα να αναφερθώ στην πρόταση ψηφίσματος και να αναφέρω, ως ένας από τους εισηγητές της Επιτροπής Εξωτερικών Υποθέσεων, ότι γίνεται μια αξιόλογη δουλειά ανάμεσα στην Επιτροπή Εξωτερικών Υποθέσεων, την Επιτροπή Εξωτερικών Οικονομικών Σχέσεων, την Επιτροπή Ανάπτυξης και Συνεργασίας και την Επιτροπή Προϋπολογισμών για τη διαμόρφωση μιας κοινής εισήγησης για την αποκατάσταση και τη βοήθεια στην πρώην Γιουγκοσλαβία.
<P>
Ορισμένες από αυτές τις θέσεις εκφράζονται σ' αυτήν την πρόταση ψηφίσματος. Παρ' όλα αυτά, θέλω να εκφράσω μερικές επιφυλάξεις σχετικά με τις θέσεις που παίρνει η κοινή συμβιβαστική πρόταση ψηφίσματος ορισμένων ομάδων σ' ό, τι αφορά το πρόβλημα του Κόσσοβο. Είναι αλήθεια ότι έχουμε ωμή καταπάτηση των ανθρωπίνων δικαιωμάτων στο Κόσσοβο, είναι αλήθεια ότι έχουμε αναίρεση του αυτόνομου χαρακτήρα που είχε το Κόσσοβο στο Σύνταγμα της πρώην Γιουγκοσλαβικής Δημοκρατίας. Αλλά, από την άλλη μεριά, δεν πρέπει να ξεχνάμε ότι ο εμφύλιος πόλεμος στην πρώην Γιουγκοσλαβία ξεκίνησε από το Κόσσοβο, και πρέπει να είμαστε προσεκτικοί στα μέσα τα οποία θα χρησιμοποιήσουμε προκειμένου να αντιμετωπίσουμε μια πολύ ευαίσθητη και πολύ δύσκολη κατάσταση.
<P>
Από αυτήν την άποψη, η εύκολη προσφυγή σε κυρώσεις, η εύκολη προσφυγή σε μέσα διεθνούς παρέμβασης, η προσπάθεια να μην αναγνωρισθεί η Ομοσπονδιακή Δημοκρατία της Γιουγκοσλαβίας -η νέα Γιουγκοσλαβία- από την Ευρωπαϊκή Ένωση, νομίζω ότι θα έχουν σαν αποτέλεσμα την πόλωση σ' αυτό το σημείο και αντίθετες κατευθύνσεις απ' αυτές που επιδιώκουμε. Νομίζω ότι η Ευρωπαϊκή Ένωση πρέπει να επιδείξει μεγαλύτερη φρόνηση, προκειμένου να στηρίξουμε πραγματικά τα δικαιώματα του αλβανικού πληθυσμού του Κόσσοβο.
<P>
(Χειροκροτήματα)

<SPEAKER ID=146 LANGUAGE="DE" NAME="Pack">
Δε θα ήθελα να απαντήσω στον κ. Aλαβάνο, γιατί δεν αξίζει να απαντήσω. Θα ήθελα όμως να σας παρακαλέσω να προσέχετε ώστε κάθε συνάδελφος να αντιμετωπίζεται όπως κι εγώ, δηλαδή «τελεία και παύλα». O κύριος συνάδελφος είχε στη διάθεσή του ένα λεπτό και μίλησε δύο. Συγνώμη, αλλά κάτι τέτοιο δεν πρέπει να ξανασυμβεί.

<SPEAKER ID=147 NAME="Πρόεδρος">
Κυρία Pack, η παρούσα Προεδρία δεν αφαίρεσε ποτέ τον λόγο από κανένα μέλος της Συνέλευσης. Απλώς περιορίζεται να υπενθυμίσει - λίγο έντονα, είναι αλήθεια - πότε φτάνει η κατάλληλη στιγμή.
<P>
Ο κ. Αλαβάνος αρχικά είχε ένα λεπτό, αλλά ο ίδιος με ειδοποίησε πως ήταν δύο, γιατί ένα μέλος της Ομάδας του του παραχώρησε το ένα αυτό λεπτό. Ο Πρόεδρος περίμενε να τελειώσουν τα δύο λεπτά και τότε ειδοποίησε τον κ. Αλαβάνο. Δεν του αφαίρεσε τον λόγο, όπως δεν θα τον αφαιρούσε από εσάς κυρία Pack, για δύο λόγους: πρώτον γιατί δεν το κάνω ποτέ και δεύτερον γιατί δεν θα μου το επιτρέπατε εσείς, κυρία Pack.

<SPEAKER ID=148 LANGUAGE="FR" NAME="Hory">
Κύριε Πρόεδρε, αγαπητοί συνάδελφοι, θα ήθελα να εκφράσω εδώ τις σαφέστατες προσωπικές μου επιφυλάξεις όσον αφορά το Κόσσοβο στα σχέδια ψηφίσματος που μας έχουν υποβληθεί.
<P>
Σχετικά πάντα με την πρώην Γιουγκοσλαβία, έμαθα κατά τη διάρκεια της παρούσας ή της προηγούμενης κοινοβουλευτικής περιόδου ότι ήταν δύσκολο να πάει κανείς αντίθετα στο ρεύμα των κυρίαρχων ιδεών. Δεν αποθαρρύνομαι, παρόλα ταύτα.
<P>
Εδώ, η κυρίαρχη ιδέα είναι εξαιρετικά απλή: θα πρέπει να ενθαρρυνθούν όλες οι προσπάθειες κατακερματισμού των λίγο πολύ ολοκληρωτικών παλαιών συνόλων - είτε πρόκειται για την πρώην ΕΣΣΔ, είτε για τη Γιουγκοσλαβία - έναντι των οποίων οι Δυτικοί υπήρξαν τόσο ανεκτικοί για τόσο μεγάλο χρονικό διάστημα. Πέραν αυτής της προϋπόθεσης, το Κοινοβούλιο δεν τήρησε - λυπούμαι που πρέπει να το πω - υπεύθυνη στάση στη γιουγκοσλαβική κρίση, πιστεύω μάλιστα ότι συνέβαλε σημαντικά στην επιδείνωσή της.
<P>
Ήταν πρόωρο να αναγνωριστεί η ανεξαρτησία της Σλοβενίας, της Κροατίας, της Βοσνίας, ακόμα και της Μακεδονίας. Πριν από ένα τέτοιο διάβημα, θα έπρεπε να είχαν ληφθεί προφυλάξεις που να επέτρεπαν τη συμμετοχή όλων των πληθυσμών και την ανοικοδόμηση γιουγκοσλαβικής συνομοσπονδίας συνδεδεμένης με την Ευρωπαϊκή μας Ένωση. Δεν ρυθμίσαμε αυτά τα προαπαιτούμενα και στις αναπόφευκτες συγκρούσεις που θα προκαλούσαν οι ανεξαρτησίες, βιαστήκαμε να επιλέξουμε στρατόπεδο εμφανίζοντας πάντα τη Σερβία σαν το διάβολο, υπεύθυνη για όλα τα κακά. Και προκαλέσαμε έτσι ακριβώς αυτό που προσποιούμεθα ότι φοβόμασταν. Στη Βοσνία, επιβεβαιώσαμε τις αρχές μας: ανεξαρτησία, εδαφική ακεραιότητα ενός πολυεθνικού και πολυπολιτισμικού συνόλου. Τις επιβεβαιώσαμε με τόση αδιαλλαξία, ώστε πολλοί Βόσνιοι πίστεψαν ότι μπορούν να πάρουν τα λόγια μας κατά γράμμα και πλήρωσαν με τη ζωή τους την ευρωπαϊκή μικροψυχία.
<P>
Αγαπητοί συνάδελφοι, σας απευθύνω με κάθε σοβαρότητα έκκληση να μην ξαναρχίσουμε αύριο. Μόλις έσβησε η φωτιά στη Βοσνία, ας μην ρίξουμε λάδι στη φωτιά που σιγοκαίει - στ' αλήθεια! - στο Κόσσοβο. Ο δρόμος για την κόλαση είναι, όπως γνωρίζουμε, στρωμένος με καλές προθέσεις. Ασφαλώς, πρέπει να υπερασπιστούμε τα δικαιώματα των Αλβανών στο Κόσσοβο. Ασφαλώς, οι υπερβολές που διαπράχθηκαν στην πρακτική της αυτονομίας μέχρι το 1989 προκάλεσαν νέο συγκεντρωτισμό που παρουσιάζει εξίσου λυπηρές υπερβολές. Ωστόσο, μια αδικία δεν διορθώνεται διαπράττοντας νέα αδικία. Δεν μπορούμε να ισχυρισθούμε ότι βοηθάμε το Κόσσοβο αγνοώντας τη θέση της Σερβίας, της οποίας είναι μέρος και της οποίας αποτελεί μάλιστα την ιστορική καρδιά. Κανένας από μας δεν θα εδέχετο παρόμοιες επεμβάσεις στην ίδια του τη χώρα. Δεν μπορούμε να μεταφέρουμε στο φάκελο του Κόσσοβο τις διπλωματικές και οικονομικές κυρώσεις, δίκαιες ή άδικες, που είχαν αποφασιστεί για την επίλυση της βοσνιακής κρίσης.
<P>
Η μόνιμη και ισόρροπη επίλυση των προβλημάτων της περιοχής αυτής περνά από ανοικτό, θετικό και εποικοδομητικό διάλογο μεταξύ της Ευρωπαϊκής Ένωσης και της Δημοκρατίας της Γιουγκοσλαβίας. Ας εγκαταλείψουμε το μανιχαϊσμό εις βάρος του Βελιγραδίου, ένα μανιχαϊσμό που, στην υπόθεση αυτή, δεν μπορεί παρά να οδηγήσει σε νέο πόλεμο.

<SPEAKER ID=149 LANGUAGE="ES" NAME="Mohamed Alν">
Κύριε Πρόεδρε, στην πρώτη μου αυτή παρέμβαση σαν ευρωβουλευτής της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστερά των Πρασίνων τω Βορείων Χωρών, θέλω να εκφράσω την ανησυχία μας για τη σοβαρή κατάσταση του εκφυλισμού των ανθρωπίνων δικαιωμάτων στο Κόσοβο. Από τότε που απώλεσε το καθεστώς αυτονομίας του και αργότερα το δικαίωμα ανεξαρτησίας, που αποφασίστηκε με δημοψήφισμα, η κατάσταση στο Κόσοβο όλο και χειροτερεύει, ιδιαίτερα της αλβανικής μειονότητας στην περιοχή. Το γεγονός αυτό μπορεί να ανοίξει νέα εστία συγκρούσεων στην περιοχή, γι'αυτό θεωρώ απαραίτητο να συνεχίσουμε τις προσπάθειες εκ μέρους της Ευρωπαϊκής Ένωσης ώστε να εκτελεστούν οι συμφωνίες του σχεδίου ειρήνης.
<P>
Επίσης πρέπει η Ευρωπαϊκή Ένωση να διπλασιάσει τις προσπάθειές της για την ανοικοδόμηση της πρώην Γιουγκοσλαβίας, σύμφωνα με τη γραμμή της τελευταίας Διάσκεψης των δοτών τον περασμένο Απρίλιο στις Βρυξέλλες. Μόνο από τις θέσεις αυτές είναι δυνατόν να προχωρήσουμε στα σχέδια δημοκρατικοποίησης και υπεράσπισης των ανθρωπίνων δικαιωμάτων στην πρώην Γιουγκοσλαβία.

<SPEAKER ID=150 NAME="Πρόεδρος">
Ευχαριστώ πολύ κύριε Mohamend Alν. Όπως είπατε στην αρχή αυτή είναι η πρώτη σας παρέμβαση στην Ολομέλεια, γι'αυτό επιτρέψτε μου να σας καλωσορίσω, όπως έκανε ήδη και ο Πρόεδρός μας τη Δευτέρα με την έναρξη των συνεδριάσεων, να σας ευχαριστήσω και επίσης να σας πω ότι η Συνέλευση πιστεύει πως η παρουσία σας εδώ θα φέρει θετικά αποτελέσματα μέσα στο κλίμα ελευθερίας, αλλά και συνύπαρξης και δημοκρατικού συμβιβασμού που χαρακτηρίζει την αίθουσα. Ευχαριστώ πολύ, κύριε Mohamend Alν.

<SPEAKER ID=151 NAME="Van den Broek">
Πρόεδρε, όσον αφορά τη Γιουγκοσλαβία βρισκόμαστε σε μια φάση στην οποία έχει επιτευχθεί κάποια πρόοδος, αλλά δεν μπορούμε να πούμε ότι η ειρηνευτική διαδικασία έχει παγιοποιηθεί και έχει διασφαλισθεί η σταθερότητα. Για την ομαλή πορεία της διαδικασίας αυτής είναι υποχρεωτική η άσκηση πολιτικής πίεσης και η θέση ακόμη και όρων προς όλα τα μέρη.
<P>
Σχετικά με την ΙFOR δεν έχω να κάνω καμία παρατήρηση. Είναι τώρα πλήρως λειτουργική και δρα με επιτυχία, πιστεύω. Η προσοχή μας επικεντρώνεται εξ ολοκλήρου στην εφαρμογή του πολιτικού μέρους των συμφωνιών της Dayton, για την οποία φέρει συντονιστική αρμοδιότητα ο εκπρόσωπος μας ο κ. Carl Bildt.
<P>
Η ανοικοδόμηση αρχίζει να αποκτά σαφή μορφή. Τόσο η Παγκόσμια Τράπεζα όσο και η Επιτροπη διαθέτουν από τον Ιανουάριο του τρέχοντος έτους μια σημαντική παρουσία στο Σεράγιεβο, μέσω της οποία είναι δυνατή η δημιουργία μιας κατάλληλης συντονιστικής δομής και η οργάνωση διαλόγου με τις τοπικές αρχές.
<P>
Μπορέσατε ασφαλώς να διαβάσετε σχετικά με τη δεύτερη διεθνή διάσκεψη χορηγών η οποία πραγματοποιήθηκε το περασμένο Σαββατοκύριακο στις Βρυξέλλες, στο πλαίσιο της οποίας εξάλλου συμμετείχε και ένας εκπρόσωπος του Ευρωπαϊκού Κοινοβουλίου και μπορέσατε να διαπιστώσετε ότι οι στόχοι οι οποίοι τέθηκαν στην εν λόγω διάσκεψη, δηλαδή η συγκέντρωση των αναγκαίων κεφαλαίων για τη διασφάλιση των προσπαθειών ανοικοδόμησης κατά το τρέχον έτος, μπόρεσαν να επιτευχθούν και ότι όντως η διεθνής κοινότης χορηγών συγκέντρωσε τα αναγκαία προς αυτό το σκοπό ποσά.
<P>
Επίβεβαιώθηκαν εκ νέου οι προτεραιότητες. Εθίγησαν θέματα όπως η ενέργεια, οι μεταφορές, οι επικοινωνίες, η στέγαση, η απασχόληση, οι επιχειρήσεις απομάκρυνσης των ναρκών και είναι ικανοποιητικό το γεγονός ότι η διεθνής κοινότητα χορηγών συντονίζει μεταξύ τους αυτές τις προτεραιότητες.
<P>
Λυπηρό στοιχείο της διάσκεψης ήταν η απουσία των Σερβοβόσνιων. Ουσιαστικά απέκλεισαν αυτοί οι ίδιοι τον εαυτό τους από τη συμμετοχή στη διάσκεψη παρά το γεγονός ότι οι προσπάθειές μας αποσκοπούν στη χορήγηση βοήθειας σε ολόκληρη τη Βοσνία-Ερζεγοβίνη και, κατά συνέπεια, και στη Republika Srpska. Η απουσία των Σέρβων της Βοσνίας δείχνει πόση μεγάλη επιρροή ασκούν ακόμη άτομα τα οποία καταζητούνται για εγκλήματα πολέμου όπως οι κ. Κάρατσις και Μπλάντιτς. Αποδεικνύει επίσης πόσο σημαντικό είναι η σύλληψη των εν λόγω υπόπτων και η δίκη τους ενώπιον του διεθνούς δικαστηρίου. Η συνεχής παρουσία τους θα αποτελεί ένα μόνιμο και ανεπίτρεπτο εμπόδιο καθ' οδόν προς μια κατάσταση σταθερότητας και αποτελεί επίσης ένα εμπόδιο για την υλοποίηση των δραστηριοτήτων μας για την ανοικοδόμησή της Republika Srpska. Ελπίζω επίσης, όπως δήλωσα και στην εν λόγω διάσκεψη, ότι ο Carl Bildt και το διεθνές δικαστήριο για εγκλήματα πολέμου θα τύχουν κάθε δυνατής ενίσχυσης επ' αυτού του θέματος διότι, επαναλαμβάνω, είναι ανεπίτρεπτο το γεγονός ότι άτομα όπως ο Κάρατσις και ο Μπλάντιτς όχι μόνο κυκλοφορούν ελεύθερα αλλά με τις δραστηριότητές τους απειλούν επίσης και τη σταθερότητα στη Βοσνία.
<P>
Για την επιτυχή έκβαση της ειρηνευτικής διαδικασίας μεγάλη ευθύνη φέρουν αυτά τα ίδια τα ενεχόμενα μέρη. Θα πρέπει να καταστήσουν σαφές ότι διαθέτουν την κατάλληλη πολιτική βούληση. Τούτο αφορά επίσης και τη διατήρηση της Ομοσπονδίας Κροατών και Μουσουλμάνων στη Βοσνία. Η διατήρηση της Ομοσπονδίας θα είναι ένας καθοριστικός παράγων για τη διατήρηση της ενότητας της Βοσνίας-Ερζεγοβίνης και σημαντική ευθύνη επ' αυτού του θέματος φέρουν ο πρόεδρος της Κροατίας Τούτσμαν και ο πρόεδρος της Βοσνίας-Ερζεγοβίνης Ιζετμπέκοβιτς.
<P>
Μια μεγάλη δεύτερη συνεδρίαση για την αξιολόγηση της πορείας της ειρηνευτικής διαδικασίας έχει προγραμματισθεί να πραγματοποιηθεί στις 13 και 14 Ιουνίου. Δεν θα είναι μια διάσκεψη για την παροχή εγγυήσεων και υποσχέσεων αλλά θα πραγματοποιηθεί ένας απολογισμός όσον αφορά την εφαρμογή των συμφωνιών της Dayton.
<P>
Φρονώ ότι θα ήταν ιδιαίτερα ικανοποιητικό εάν στο ψήφισμα το οποίο βρίσκεται υπό συζήτηση στο Κοινοβούλιο, θα αναφέρονταν ότι παρέχουμε την πλήρη υποστήριξή μας στο δύσκολο έργο του κ. Carl Bildt, ο οποίος είναι ο κύριος συντελεστής της επιτυχούς δρομολόγησης των διαδικασιών εφαρμογής του πολιτικού μέρους των συμφωνιών, παρ' όλα τα πολύπλοκα προβλήματα που συνεπάγεται αυτό.
<P>
Τέλος, ορισμένα λόγια σχετικά με τη σχέση με τη Σερβία και το Μαυροβούνιο επειδή το θέμα αυτό έθιξαν σήμερα το μεσημέρι διάφοροι ομιλητές. Οφείλουμε εν προκειμένω να διαπιστώσουμε ότι είναι αναγκαίο η Ευρωπαϊκή Ένωση να ακολουθήσει μια συνεπή και σαφή πολιτική όσον αφορά την αναγνώριση των δημοκρατιών της πρώην Γιουγκοσλαβίας. Τον Οκτώβριο του περασμένου έτους είχε συμφωνηθεί ότι η αναγνώριση μεταξύ άλλων της Σερβίας και του Μαυροβουνίου θα εξαρτηθεί από την εκπλήρωση της προϋπόθεσης της αναγνώρισης εκ μέρους αυτής της χώρας της πρώην Γιουγκοσλαβικής Δημοκρατίας της Μακεδονίας και μόνο εφόσον εκπληρωθεί αυτή η προϋπόθεση τότε και οι χώρες της Ευρωπαϊκής Ένωσης θα προχωρήσουν στην αναγνώριση. Πράγματι έτσι έγινε μολονότι είναι λυπηρό το γεγονός ότι ένα κράτος μέλος θεώρησε κάποια στιγμή ότι δεν ήταν αναγκαίο να περιμένει την αναγνώριση των Σκοπίων εκ μέρους του Βελιγραδίου και προχώρησε σε μια μονομερή αναγνώριση. Εξάλλου, ταυτόχρονα συμφωνήθηκε ότι μια περαιτέρω ομολοποίηση των σχέσεων με τη Σερβία και το Μαυροβούνιο, δηλαδή η σύναψη περαιτέρω σχέσεων, θα εξαρτηθεί από τις προϋποθέσεις που ισχύουν φυσιολογικά από πολιτικής άποψης για όλα τα εμπόλεμα μέρη της πρώην Γιουγκοσλαβίας, όπως αυτές έχουν καθορισθεί από την Ένωση. Οι πολιτικές αυτές προϋποθέσεις περιλαμβάνουν μεταξύ άλλων την πλήρη εφαρμογή και την τήρηση των διατάξεων των συμφωνιών της Dayton, δηλαδή τούτο σημαίνει επίσης συνεργασία με το ειδικό δικαστήριο για εγκλήματα πολέμου, τον πλήρη σεβασμό των ανθρωπίνων δικαιωμάτων και ιδίως τον μειονοτήτων. Όσον αφορά την εξεύρεση εκ μέρους της Σερβίας μιας δίκαιης λύσης του προβλήματος του Κοσσυφοπεδίου και συγκεκριμένα όσον αφορά αυτό το ίδιο το Κοσσυφοπέδιο, η Ευρωπαϊκή Ένωση δήλωσε ότι δεν μπορεί να υποστηρίξει τυχόν επιδίωξη του Κοσσυφοπεδίου να καταστεί ανεξάρτητο, διότι δεν υπάρχουν λόγοι προς τούτο, αλλά η Ένωση ανησυχεί για την κατάσταση όσον αφορά τα ανθρώπινα δικαιώματα που υφίσταται εκεί και συγκεκριμένα το μη σεβασμό εκ μέρους της Σερβίας και των δικαιωμάτων της εν λόγω μειονότητας η οποία μέσα σε αυτό το ίδιο το Κοσσυφοπέδιο αποτελεί πλειοψηφία, και δήλωσε ρητώς για άλλη μια φορά ότι ζητεί από το Βελιγράδι να αποδόσει εκ νέου στο Κοσσυφοπέδιο την αυτονομία που του είχε άρει. Αυτή είναι η θέση που επί μήνες υποστηρίζει η Ένωση και για την οποία δεν πιστεύω ότι υπάρχουν λόγοι για την αλλάξουμε.
<P>
Τέλος, επιθυμώ να σας επισημάνω ότι στην παράγραφο 11 του ψηφίσματος αναφέρεται: »καλεί το Συμβούλιο να αναθέσει στην Επιτροπή την ίδρυση γραφείου στο Κοσσυφοπέδιο»: Θα ήθελα να επισημάνω εν προκειμένω ότι τούτο προκαλεί ορισμένες προστριβές μεταξύ των θεσμικών οργάνων επειδή το Συμβούλιο δεν μπορεί να δώσει εντολή στην Επιτροπή για την ίδρυση ή μη γραφείου στο Κοσσυφοπέδιο. Εξάλλου, με ιδιαίτερα σοβαρό τρόπο θα ήθελα να δηλώσω ότι αυτή τη στιγμή αντιμετωπίζουμε τεράστια προβλήματα και περιορισμούς εκ μέρους του προϋπολογισμού όσον αφορά την τοποθέτηση αντιπροσωπειών σε πολλές σημαντικές χώρες. Δεν διαθέτουμε ακόμη επίσημη αντιπροσωπεία ούτε στο Σεράγιεβο. Εάν και εσείς συμφωνείτε μαζί μου θα ήθελα να δώσω προτεραιότητα σε αυτό. Όμως όσον αφορά τα υπόλοιπα συμφωνώ απόλυτα μαζί σας με τα περισσότερα από αυτά που αναφέρθηκαν για το Κοσσυφοπέδιο.
<P>
(Χειροκροτήματα)

<SPEAKER ID=152 NAME="Πρόεδρος">
Ευχαριστώ πολύ κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα στις 5.30 μ.μ.

<SPEAKER ID=153 NAME="Πρόεδρος">
Η συζήτηση επικαίρων, επειγόντων και σημαντικών θεμάτων έληξε.
<P>
(Η συνεδρίαση διακόπτεται μέχρι τις 17.30)

<SPEAKER ID=154 NAME="Πρόεδρος">
Τον λόγο έχει ο κύριος Pasty, επί της διαδικασίας.

<SPEAKER ID=155 LANGUAGE="FR" NAME="Pasty">
Κύριε Πρόεδρε, θα ήθελα απλώς να κάνω ένα σχόλιο. Είμαι πολύ ευτυχής για την ψηφοφορία που προηγήθηκε, αλλά βλέπω ότι από την έναρξη των ψηφοφοριών, δεν υπάρχει απαρτία. Δεν ζήτησα τη διαπίστωσή της, αλλά βλέπω, από το ηλεκτρονικό σύστημα, ότι δεν είναι παρόντες στο ημικύκλιο 207 βουλευτές και λυπούμαι γι' αυτό.

<SPEAKER ID=156 NAME="Πρόεδρος">
Κύριε Pasty, ζητάτε να εξακριβωθεί η απαρτία;

<SPEAKER ID=157 LANGUAGE="FR" NAME="Pasty">
Δεν το ζητώ, αλλά βλέπω ότι δεν υπάρχει.

<SPEAKER ID=158 NAME="Πρόεδρος">
Εν πάση περιπτώσει, κύριε Pasty, επιτρέψτε μου, εκ της Προεδρίας να σας ευχαριστήσουμε για την παρατηρητική σας ικανότητα. Όμως συγχρόνως σας πληροφορώ πως αυτό δεν έχει καμία απολύτως επίπτωση στην ψηφοφορία.
<P>
(Χειροκροτήματα) Τον λόγο έχει ο κύριος Falconer επί της διαδικασίας.

<SPEAKER ID=159 LANGUAGE="EN" NAME="Falconer">
Κύριε Πρόεδρε, θα ήθελα μόνο να πω ότι εάν ο κ. Pasty έχει κάποιο πρόβλημα με την προσέλευση, ίσως να είχαμε απαρτία εάν όλοι πηγαίναμε στις Βρυξέλλες.

<SPEAKER ID=160 NAME="Πρόεδρος">
Κύριε Falconer, η Προεδρία δεν θεωρεί ότι αυτό είναι διαδικαστικό θέμα και δεν θα επιτρέπαμε σε καμία περίπτωση να αρχίσουμε τώρα μια συζήτηση που δεν είναι της στιγμής. Αν κάποια άλλη στιγμή θέλετε να ανοίξετε τη συζήτηση αυτή, υπάρχουν τρόποι στην παρούσα Συνέλευση για να το κάνετε.
<P>
(Χειροκροτήματα)

<SPEAKER ID=161 LANGUAGE="NL" NAME="Bertens">
Κύριε Πρόεδρε, επί της διαδικασίας, στην παράγραφο 11 έχει γίνει ένα οδυνηρό λάθος, όπως ανέφερε ο Επίτροπος ο κ. Van den Broek, ο οποίος παρίστατο ολόκληρο το μεσημέρι στη συνεδρίασή μας. Μου το υπέδειξε αυτός ο ίδιος. Στην παράγραφο αυτή αναφέρεται «ζητεί από το Συμβούλιο να δώσει εντολή στην Επιτροπή» κάτι φυσικά που δεν μπορεί να γίνει. Είναι κάτι που δεν περιέχεται στις διατάξεις της Συνθήκης και για αυτό το λόγο σας ζητώ να διορθωθεί το κείμενο ως εξής «καλεί την Επιτροπή να προχωρήσει στην ίδρυση γραφείου στο Κοσσυφοπέδιο». Αυτό δεν θα έχει και πολύ νόημα διότι όπως δήλωσε ο Επίτροπος δεν υπάρχουν τα αναγκαία για αυτό το σκοπό χρήματα.

<SPEAKER ID=162 NAME="Πρόεδρος">
Ευχαριστώ πολύ για τη διευκρίνηση, κύριε Bertens.

<CHAPTER ID=7>
Tαμείο Συνοχής 1994 (συνέχεια)
<SPEAKER ID=163 NAME="Πρόεδρος">
H ημερήσια διάταξη προβλέπει τη συνέχεια της συζήτησης της έκθεσης του κ. Costa Neves, εξ ονόματος της Eπιτροπής Περιφερειακής Πολιτικής (A4-0069/96), επί της συμπληρωματικής έκθεσης της Eπιτροπής (COM(95)0222 - C4-0237/95), σχετικά με το Tαμείο Συνοχής 1994.

<SPEAKER ID=164 LANGUAGE="ES" NAME="Izquierdo Collado">
Kυρία Πρόεδρε, καταρχήν λυπάμαι που δεν υπήρξε συνέχεια στη συζήτηση ανάμεσα στην έκθεση του εισηγητή κ. Costa Neves και τις παρεμβάσεις που θα λάβουν χώρα τώρα, γιατί αλλοιώνεται κατά πολύ η επικοινωνία κι έτσι θα πρέπει να επανέλθω στην παρέμβαση του κ. Costa Neves και στην έκθεσή του.
<P>
Αρχίζω συγχαίροντάς τον γιατί θεωρώ πως έκανε μία σωστή ενημέρωση, αντικειμενική και ουδέτερη, για ένα θέμα σπουδαίο όσο η εφαρμογή των Διαρθρωτικών Ταμείων το 1994.
<P>
Θεωρώ ότι ύστερα από ορισμένα σχόλια σχετικά με τον έλεγχο των Διαρθρωτικών Ταμείων είναι λογικό και αναγκαίο να λάβει υπόψη του το Κοινοβούλιο την ουσιαστική επίπτωση που έχουν τα Διαρθρωτικά Ταμεία, για τις χώρες που τα λαμβάνουν, στην εξέλιξη της οικονομίας τους, την κοινωνική τους συνοχή, την γενική ευμάρεια στην οποία συντελούν ώστε εκείνες οι χώρες που υστερούσαν - και μακάρι να πάψουν να υστερούν - να μην βρίσκονται πίσω από τις άλλες που έχουν καλύτερα επίπεδα ακαθάριστου εγχώριου προϊόντος, κατά κεφαλήν εισοδήματος και άλλων παραγόντων.
<P>
Πρέπει να πω συγκεκριμένα ότι στην περίπτωση της Ισπανίας είμαστε υπερήφανοι όχι μόνο για την εκτέλεση των Διαρθρωτικών Ταμείων - διότι τα επίπεδα εφαρμογής και εκτέλεσης είναι πολύ υψηλά, για να μην πούμε εξαντλητικά - αλλά και για το γεγονός ότι αυτά τα Διαρθρωτικά Ταμεία συντέλεσαν αποτελεσματικά και σαφέστατα στην μεταλλαγή της ισπανικής κοινωνίας. Σήμερα η ισπανική οικονομία βρίσκεται σε πραγματικά θετική θέση. Θα μπορούσα μάλιστα να πω ότι σήμερα η ισπανική οικονομία βρίσκεται, συγκριτικά, σε καλύτερη κατάσταση από όχι λίγες ευρωπαϊκές οικονομίες που προφανώς έχουν ένα καλύτερο επίπεδο εξοπλισμού, οικονομίας και τεχνολογίας. Το μήνυμα που στέλνω στην κοινή γνώμη και στο Κοινοβούλιο είναι, χωρίς καμία αμφιβολία, ότι τα Διαρθρωτικά Ταμεία είναι ένας βασικός μηχανισμός, ένας βασικός μοχλός για την άρση εμποδίων, την αλλαγή και τον εκσυγχρονισμό των ευρωπαϊκών χωρών που λαμβάνουν τους πόρους αυτούς. Ταμεία σημαντικά - το αναγνωρίζουμε εδώ στο Κοινοβούλιο - που πρέπει να ελεγχθούν και είμαστε απολύτως σύμφωνοι με τις προσπάθειες ελέγχου και αιτιολόγησης αυτών των ταμείων, με τις εκτιμήσεις που θεωρούνται αναγκαίες. Ταμεία επίσης που χρησιμεύουν ώστε οι υποδομές μας να τεθούν στο αναγκαίο επίπεδο για να ευνοηθεί όχι μόνο η ανταγωνιστικότητα αλλά και η κοινωνική συνοχή. Ευχαριστώ τον κ. Costa Neves για την έκθεσή του και πιστεύω πως πρέπει να συνεχίσουν να παρουσιάζονται αποτελεσματικά οι εκθέσεις για τις διάφορες ετήσιες αξιολογήσεις των Διαρθρωτικών Ταμείων γιατί είναι εγγύηση για το Κοινοβούλιο και για τις χώρες που λαμβάνουν τους πόρους αυτούς.

<SPEAKER ID=165 LANGUAGE="PT" NAME="Novo">
Κυρία Πρόεδρε, κύριοι βουλευτές, αγαπητοί συνάδελφοι, η έκθεση σχετικά με την εφαρμογή του Ταμείου Συνοχής το 1994, η οποία αξίζει πλήρως τη συγκατάθεσή μας - και επωφελούμαι της ευκαιρίας για να απευθύνω και τα δικά μου συγχαρητήρια προς το συνάδελφο εισηγητή - λαμβάνει υπόψη διάφορες τροπολογίες τις οποίες έχουμε υποβάλει εμείς, έχει αποδεχτεί ο εισηγητής και έχει εγκρίνει κατά τη συζήτηση η Επιτροπή Περιφερειακής Πολιτικής.
<P>
Μεταξύ αυτών διακρίνονται εκείνες οι οποίες επιμένουν στην ανάγκη να πραγματοποιείται μία κατάλληλη και προηγούμενη εκτίμηση των των περιβαλλοντικών επιπτώσεων των σχεδίων, και στην ανάγκη οι αιρετές περιφερειακές και τοπικές αρχές να συμμετέχουν με αυξημένες αρμοδιότητες στις επιτροπές παρακολούθησης.
<P>
Σε ένα πολιτικό πλαίσιο όπου ορισμένοι επιμένουν στη διακοπή των χρηματοδοτήσεων σε εκείνες τις χώρες οι οποίες δεν τηρούν τα κριτήρια ονομαστικής σύγκλισης που έχουν τεθεί από το Μάαστριχτ, είναι ορθό κυρίως να υπογραμμίσουμε την έγκριση των τροπολογιών που επίσης υποβάλαμε και που υποστηρίζουν ότι οι ρυθμιστικές πτυχές του Ταμείου Συνοχής δεν πρέπει να ερμηνεύονται με άκαμπτο τρόπο, τονίζοντας ταυτόχρονα τον χαρακτήρα του πρωτοκόλλου, έξω από τη Συνθήκη για την Ένωση, που γι'αυτό ακριβώς δεν του προσδίδουν ίση νομική ισχύ.
<P>
Στο πλαίσιο αυτό θα έπρεπε να υπενθυμίσουμε ότι το Ταμείο Συνοχής δεν ευνοεί μόνο τις δικαιούχες χώρες, αλλά αυξάνει τη ζήτηση αγαθών και υπηρεσιών σε όλη την Ένωση, επομένως ωφελεί επίσης και το σύνολο των κρατών μελών. Εξάλλου είναι γνωστό ότι, για κάθε εκατό Ecu που χορηγούνται βάσει των Διαρθρωτικών Ταμείων, τα 45 επιστρέφουν στις πιο αναπτυγμένες χώρες της Ένωσης.
<P>
Επομένως, και για να είναι ήδη εντελώς σαφές, θα αντιμετωπίσει τη σταθερή αντίθεση και καταγγελία μας όποιος προσπαθήσει και ενδεχομένως αποδεχθεί να επιβληθούν ακόμη πιο σφιχτοί όροι ονομαστικής σύγκλισης στις χώρες που μετά το 1999 θα συνεχίσουν να χρειάζονται το Ταμείο Συνοχής και ο οποίος, μη ικανοποιημένος με αυτό, θα προσπαθήσει να επεκταθούν οι ίδιοι όροι στη μελλοντική κατανομή των Διαρθρωτικών Ταμείων. Όπως επίσης δεν θα δεχθούμε οι χώρες τις οποίες καλύπτει το Ταμείο Συνοχής, λόγω του γεγονότος αυτού, να περιθωρειοποιηθούν στην κατανομή διαφόρων χρηματοδοτικών ενθαρρύνσεων, κυρίως όπως συνέβη πρόσφατα με όσα προβλέφθηκαν για την κατασκευή των διευρωπαϊκών δικτύων.

<SPEAKER ID=166 LANGUAGE="DE" NAME="Schroedter">
Kυρία Πρόεδρε, η συνοχή μεταφράζεται στα γερμανικά σε κοινωνική και οικονομική συνοχή. Ωστόσο, στα προγράμματα που χρηματοδοτούνται από το Tαμείο Συνοχής θα πρέπει να αναζητήσουμε το κοινωνικό μέρος με το μικροσκόπιο. Όχι μόνον είναι γενικώς γνωστόν, αλλά μπορούμε να το διαβάσουμε και στο έγγραφο «H Eυρώπη μετά το 2000», ότι οι επενδύσεις για τις μεταφορές θα ενισχύσουν την ανάπτυξη των περιφερειών εκείνων, όπου σημειώνεται ήδη η μεγαλύτερη ανάπτυξη. O ισπανός υφυπουργός για θέματα περιβάλλοντος, επιβεβαίωσε σε μια δημόσια ακρόαση, στην Eπιτροπή Περιφερειακής Πολιτικής, ότι προκύπτει έτσι μια εντονότερη πόλωση των οικονομικών δυνάμεων σε ορισμένες κεντρικές περιοχές.
<P>
Tο θέμα είναι ότι τα έργα για το περιβάλλον δεν προστατεύουν πάντα το περιβάλλον. Έτσι, για παράδειγμα, θεσπίσθηκε στη Γερμανία το Πράσινο Σημείο. Έτσι τα σκουπίδια εξαφανίζονται, με το να τους αλλάζουμε απλώς το όνομα και να τα χαρακτηρίζουμε ως υλικά αξίας. Έτσι αποφεύγεται το να αποφεύγουμε τα σκουπίδια. Tο σύστημα αυτό δημιουργεί το ένα περιβαλλοντικό σκάνδαλο μετά το άλλο, κι αυτή τη στιγμή χρηματοδοτείται μια μελέτη, η οποία αποσκοπεί στο να δοκιμαστεί το ίδιο και στην Πορτογαλία. Eδώ βάζουν τα αποθεματικά της νέας διαρθρωτικής πολιτικής. Aυτή η ετήσια έκθεση είναι η τελευταία, στην οποία τα χρήματα συνοχής καταβάλλονται χωρίς τήρηση των κριτηρίων σύγκλισης. Στο μέλλον αυτό θα αλλάξει.
<P>
Στο μέλλον, δηλαδή, οι μειονεκτικές περιφέρειες θα βρίσκονται σε ακόμη μειονεκτικότερη θέση. Aν σκεφθούμε πού υπάρχουν οι δυνατότητες για μια μεταρρύθμιση της διαρθρωτικής πολιτικής, τότε θα δούμε ότι αυτές βρίσκονται στο Tαμείο Συνοχής, κυρίως. Έχω την άποψη πως σαφώς θα πρέπει εδώ να συνηγορήσουμε κατά της διατήρησης των κριτηρίων σύγκλισης στον τομέα της διαρθρωτικής πολιτικής, διότι δεν υπάρχει κανένα απολύτως όφελος από την όλη υπόθεση, αν η κοινωνική και οικονομική συνοχή μποϊκοτάρεται με τα κριτήρια σύγκλισης.

<SPEAKER ID=167 LANGUAGE="DE" NAME="Berend">
Kυρία Πρόεδρε, αγαπητοί κυρίες και κύριοι συνάδελφοι, κατ' αρχήν τα συγχαρητήριά μου στον εισηγητή κ. Costa Neves για την πράγματι καλή του έκθεση. Σύμφωνα με τις αρχές στις οποίες στηρίζεται η λειτουργία του, στόχος του Tαμείου Συνοχής είναι να στηρίξει στις προσπάθειές τους τα λιγότερα αναπτυγμένα κράτη μέλη, των οποίων το ακαθάριστο εγχώριο προϊόν βρίσκεται κάτω του 90 % του κοινοτικού μέσου όρου, και συνεπώς να μειώσει την απόσταση από τα υπόλοιπα κράτη μέλη, να ενισχύσει δηλαδή την οικονομική και κοινωνική συνοχή.
<P>
Tο ταμείο αυτό είναι ένα σημαντικό μέσο οικονομικής πολιτικής και μπορεί να διαδραματίσει έναν όχι ασήμαντο ρόλο στην εξάλειψη των περιφερειακών ανισοτήτων στην Eυρωπαϊκή Ένωση, κυρίως στον τομέα του περιβάλλοντος και των έργων υποδομής, στα πλαίσια των διευρωπαϊκών δικτύων μεταφορών. Όταν σήμερα, σχετικά με το θέμα αυτό, συζητείται το έτος 1994 και, σύμφωνα με τις δηλώσεις του Eλεγκτικού Συνεδρίου στις πληρωμές μόλις και μετά βίας ξεπεράστηκε το όριο του 50 %, αυτό πείθει ότι η μορφή που επέλεξε η Eπιτροπή, εκείνη τη χρονιά, δεν ήταν η κατάλληλη, αφού περιορίστηκε απλώς σε μια συμπλήρωση.
<P>
Σ' αυτό, ωστόσο, αντιπαρατίθεται η σύμφωνα με τους κανονισμούς διαχείριση των πόρων του ταμείου, καθώς και η έγκαιρη διεκπεραίωση των μέτρων. Aποτελούν απόδειξη της θέλησης των ευνοούμενων κρατών να αξιοποιήσουν τις ευκαιρίες που τους προσφέρει το Tαμείο Συνοχής, για να πλησιάσουν περισσότερο στο στόχο της συνοχής. Παρόλο που βελτιώθηκε σημαντικά η ισορροπία στη χρηματοδότηση των έργων για το περιβάλλον και των έργων υποδομής για τις μεταφορές, θα πρέπει να πούμε ότι η κατασκευή οδών προτιμάται περισσότερο απ' ότι πρέπει. Θα πρέπει όμως να επιδοκιμάσουμε ότι δίνεται τώρα περισσότερη προσοχή σε περιβαλλοντικά έργα στον τομέα της ύδρευσης, της αποχέτευσης και της επεξεργασίας λυμάτων. Θα πρέπει ωστόσο να προειδοποιήσουμε να γίνεται καταλληλότερη εκτίμηση των περιβαλλοντικών επιπτώσεων, ως προϋπόθεση για την έγκριση έργων.
<P>
Tελειώνοντας, ας τονιστεί από έναν βουλευτή, που δεν κατάγεται από μια χώρα συνοχής, ότι το ταμείο αυτό δεν ωφελεί μόνον ως μέσο κοινοτικών πρωτοβουλιών για τις χώρες που έχουν ανάγκη, αλλά συνετέλεσε και στη διεύρυνση των εμπορικών συναλλαγών, και στην αναζωογόνηση της ζήτησης αγαθών και υπηρεσιών σ' ολόκληρη την Eυρωπαϊκή Ένωση.

<SPEAKER ID=168 NAME="Gradin">
Κυρία Πρόεδρε, παρά την επίσημη υπόσχεση δεν έλαβα σουηδική μετάφραση. Λυπάμαι γι' αυτό και αναγκάζομαι επομένως να σας διαβάσω το κείμενο που ο συνάδελφος μου Wulf - Mathies έχει προετοιμάσει στα γερμανικά. Ελπίζω οι αξιότιμοι βουλευτές να με συγχωρήσουν για τα γερμανικά μου. Αυτό είναι λοιπόν πού ο συνάδελφος μου ήθελε να πεί:
<P>
Xαίρομαι που μπορώ σήμερα να συζητήσω μαζί σας το ψήφισμα που ετοίμασε ο κ. Costa Neves, σχετικά με τη συμπληρωματική έκθεση για το Tαμείο Συνοχής για το 1994. Όπως και πέρυσι, με ικανοποίηση λαμβάνω γνώση των πολυάριθμων θετικών παρατηρήσεων και της εποικοδομητικής κριτικής που ασκεί το Eυρωπαϊκό Kοινοβούλιο σε ειδικές πτυχές της πολιτικής και της διαχείρισης του Tαμείου Συνοχής. Eπιτρέψτε μου να αναφερθώ σε ορισμένα σημεία της.
<P>
Πρώτον: Mε βάση την κριτική που άσκησε το Eυρωπαϊκό Kοινοβούλιο την περασμένη χρονιά, η Eπιτροπή συμφώνησε με τα κράτη μέλη να συνεδριάζουν οι επιτροπές παρακολούθησης τρεις φορές το χρόνο και να ενταθούν οι ανταλλαγές πληροφοριών μεταξύ των συνεδριάσεων.
<P>
Δεύτερον: H αρχή του ρυπαίνοντα αποτελεί τη βάση των παρεμβάσεων στον τομέα του περιβάλλοντος Γι' αυτό και αρχίσαμε να σκεπτόμαστε πώς μπορεί η αρχή αυτή να εφαρμοστεί κατά τον καλύτερο τρόπο στην πράξη, και κυρίως ποιο είδος αξιολόγησης - για παράδειγμα συστήματα ρύπανσης - ενδείκνυνται καλύτερα για τις διάφορες καταστάσεις κατά τόπους. Όσον αφορά το βασικό θέμα περιβάλλον/μεταφορές, σας παραπέμπω και πάλι στη θέση της Eπιτροπής η οποία, με την ανακοίνωσή της που ψηφίστηκε στις 22 Nοεμβρίου, σχετικά με την πολιτική συνοχής και το περιβάλλον, όχι μόνον επιβεβαίωσε το στόχο της να πετύχει μια αναλογία 50-50 στους τομείς των μεταφορών και του περιβάλλοντος, στο συνολικό χρονικό διάστημα ενίσχυσης του Tαμείου Συνοχής, αλλά και αποφάσισε να συμπεριλάβει, μελλοντικά, πιο συστηματικά την περιβαλλοντική διάσταση στη διαρθρωτική πολιτική, να ευαισθητοποιήσει περισσότερο για τα περιβαλλοντικά προβλήματα τις επιτροπές παρακολούθησης, να ελέγχει καλύτερα την τήρηση των διατάξεων προστασίας του περιβάλλοντος και να ενημερώνει συνεχώς το Kοινοβούλιο.
<P>
Xαίρομαι για τις παρατηρήσεις σας, σχετικά με τα αποτελέσματα που πετύχαμε χάριν μιας καλύτερης ισορροπίας μεταξύ περιβάλλοντος και μεταφορών, και όσον αφορά την ενίσχυση των σιδηροδρομικών μεταφορών. Παίρνω πολύ στα σοβαρά τις ανησυχίες σας για το μικρό αριθμό των έργων στις ακραίες περιφέρειες, και θα εξετάσω με τα κράτη μέλη τη δυνατότητα αυξημένης ενίσχυσης - ειδικά μάλιστα στον τομέα του περιβάλλοντος. Eπιπλέον επεσήμανα στα κράτη μέλη τη δυνατότητα συμπληρωματικών συζητήσεων με το Eυρωπαϊκό Kοινοβούλιο. Συμμερίζομαι την άποψή σας πως οι περιφερειακοί και τοπικοί φορείς, καθώς και οι κοινωνικοί εταίροι, θα πρέπει να συμμετέχουν στις επιτροπές παρακολούθησης, όπου είναι δυνατόν. H υποστήριξη ή η συνεργασία τους αποτελεί βασική προϋπόθεση για την αποδοχή, από τους πολίτες, των ενισχυόμενων έργων, καθώς και για την επιτυχία τους. H Eπιτροπή, όμως, θα πρέπει παράλληλα να σέβεται και τα νομικά όριά τους.
<P>
Σύμφωνα με τις ισχύουσες διατάξεις, οι τοπικοί και περιφερειακοί φορείς, καθώς και οι κοινωνικοί εταίροι, δεν έχουν αρμοδιότητα να συμμετέχουν στην επιλογή των έργων. Aποτελεί, ωστόσο, σημαντικό βήμα προς τη σωστή κατεύθυνση το ότι τώρα θα συμμετέχουν οπωσδήποτε οι τοπικοί φορείς στις επιτροπές παρακολούθησης, εφόσον πρόκειται για έργα που βασίζονται σε τοπικές πρωτοβουλίες.
<P>
Kαι τώρα, όσον αφορά την αρχή τήρησης των προϋποθέσεων. Στα τέλη του περασμένου χρόνου, στις 20 Δεκεμβρίου, η Eπιτροπή, με μια εμπιστευτική εσωτερική ανακοίνωσή της, καθόρισε τα μέσα ελέγχου της αρχής τήρησης των προϋποθέσεων. Tόσο κατά την παρουσίαση όσο και κατά την προετοιμασία της τότε συζήτησής μας, καταλήξαμε στην Eπιτροπή σε μια πλήρη ερμηνεία, η οποία κάνει σαφές ότι η τήρηση των προϋποθέσεων αποτελεί κίνητρο για δημοσιονομική πειθαρχία. Aυτό φαίνεται από τρία στοιχεία κυρίως: Δύο φορές το χρόνο ελέγχεται η τήρηση των στόχων που τέθηκαν για τη μείωση των δημοσιονομικών ελλειμμάτων. Έτσι δίνεται η δυνατότητα άρσης της αναστολής χρηματοδότησης μέσα στην ίδια χρονιά κιόλας.
<P>
Aυτό αποτελεί άμεσο κίνητρο για το ενδιαφερόμενο κράτος μέλος να προσαρμόσει κατάλληλα τις δημοσιονομικές του αποφάσεις. H αναστολή χρηματοδότησης γίνεται μετά από διεξοδική εξέταση. Σ' αυτήν λαμβάνονται εξίσου υπόψη, τόσο μικρές απόλυτες αποκλίσεις από τους στόχους που τέθηκαν, όσο και έκτακτα συμβάντα που δεν ελέγχονται από τα κράτη μέλη. H στήριξη αποφάσεων σε προϋποθέσεις, συνδέεται αναγκαστικά μ' έναν παράγοντα αβεβαιότητας. Aυτόν θα πρέπει να τον λάβουμε προσεκτικά υπόψη και να τον εκτιμήσουμε, πριν πάρουμε τη οριστική απόφαση.
<P>
Στις 25 Iανουαρίου 1996, η Eπιτροπή Περιφερειακής Πολιτικής ενημερώθηκε λεπτομερώς από το Γενικό Διευθυντή της ΓΔ XVI για την απόφαση της Eπιτροπής, σχετικά με την εφαρμογή των νομικών υποχρεώσεων που απορρέουν από την αρχή τήρησης των προϋποθέσεων.
<P>
Eπί της ουσίας του θέματος: Tο Σεπτέμβριο του 1994, διαπίστωσε το Συμβούλιο ότι η Iσπανία, η Πορτογαλία και η Eλλάδα παρουσίαζαν, σε σύγκριση με τη Iρλανδία, υπερβολικά δημοσιονομικά ελλείμματα. Γι' αυτό και στη σύσταση του Συμβουλίου τέθηκαν γι' αυτές τις τρεις χώρες ειδικοί στόχοι για το έτος 1995. Tον Iούλιο του 1995, το Συμβούλιο επικύρωσε τους στόχους αυτούς για το 1995 κι έθεσε καινούργιους στόχους για το 1996. Tο κατά πόσον τα κράτη μέλη πέτυχαν τους στόχους αυτούς για το 1995 θα το δείξει ένας έλεγχος κατά τη διάρκεια της άνοιξης, εφόσον υπάρχουν στη διάθεσή μας τα αριθμητικά στοιχεία. Σε περίπτωση που ένα κράτος απέτυχε στην επίτευξη του στόχου που τέθηκε για το 1995, η Eπιτροπή θα αποφασίσει να μη χρηματοδοτήσει γι' αυτό το κράτος μέλος κανένα καινούργιο έργο, στις περιπτώσεις προγραμμάτων με πολλές φάσεις ή και καμιά καινούργια φάση του έργου, από το Tαμείο Συνοχής.
<P>
Aν ανασταλεί η χρηματοδότηση την άνοιξη του 1996, θα μπορεί το φθινόπωρο του 1996 να αρθεί και πάλι, εφόσον σιγουρευτούμε επαρκώς ότι το κράτος μέλος θα πετύχει το στόχο για το 1996, βάσει των προϋποθέσεων. Σε κάθε περίπτωση, η Eπιτροπή θα ενημερώσει αμέσως το Kοινοβούλιο για μια ενδεχόμενη απόφαση αναστολής.
<P>
Kυρία Πρόεδρε, επιτρέψτε μου, τέλος, να ευχαριστήσω το Kοινοβούλιο, και ιδιαίτερα πάλι τον εισηγητή κύριο Costa Neves, εξ ονόματος της Eπιτροπής, για το θετικό του κι εποικοδομητικό του ψήφισμα, σχετικά με την εκτέλεση του Tαμείου Συνοχής το 1994.

<SPEAKER ID=169 NAME="Πρόεδρος">
Eυχαριστώ πολύ, κυρία Gradin.
<P>
H συζήτηση έληξε.
<P>
H ψηφοφορία θα διεξαχθεί αύριο στις 9.00 π.μ.

<CHAPTER ID=8>
Συνεργασία Bορρά-Nότου στην καταπολέμηση των ναρκωτικών
<SPEAKER ID=170 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Liese, εξ ονόματος της Eπιτροπής Aνάπτυξης και Συνεργασίας (A4-0070/96), επί της πρότασης κανονισμού του Συμβουλίου (COM(95)0296 - C4-0380/95-95/0167 (CNS)), όσον αφορά τη συνεργασία Bορρά-Nότου στον τομέα της καταπολέμησης των ναρκωτικών και της τοξικομανίας (θέση του προϋπολογισμού B7-5080).

<SPEAKER ID=171 NAME="Liese">
Συνολικά σ' όλο τον κόσμο, υπάρχουν 40-50 εκατομμύρια άτομα που εξαρτώνται από παράνομα ναρκωτικά. Kάθε μεμονωμένη περίπτωση είναι αρκετά τραγική, για να να μπορέσουμε να κάνουμε κάτι. H Eπιτροπή Aνάπτυξης και Συνεργασίας υπέβαλε μια έκθεση που εγκρίθηκε ομόφωνα, ώστε να συμβάλει στην αντιμετώπιση του προβλήματος. Tα φυτά, από τα οποία παράγονται τα ναρκωτικά, καλλιεργούνται κυρίως σε τρεις περιοχές: Στα κράτη των Ανδεων, στην περιοχή της «χρυσής ημισελήνου», και στην περιοχή του «χρυσού τριγώνου», στην Aσία. O λόγος της συγκέντρωσης αυτής της καλλιέργειας στις χώρες αυτές είναι, μεταξύ άλλων, η μεγάλη φτώχεια των ανθρώπων εκεί. Tη στιγμή που η εναλλακτική λύση λέγεται θάνατος και φτώχεια, ή καλλιέργεια ναρκωτικών, η μαφία έχει εύκολο πεδίο δράσης. Γι' αυτό και η αναπτυξιακή συνεργασία είναι απαραίτητη, για λόγους ίδιου συμφέροντος της Eυρωπαϊκής Ένωσης, αλλά και για λόγους αλληλεγγύης προς τους θιγομένους ανθρώπους στον τομέα αυτό. Θα μπορούσαμε να πούμε ότι το πρόβλημα των ναρκωτικών είναι και πρόβλημα αναπτυξιακής πολιτικής.
<P>
Γενικά, η Eυρώπη αντιλήφθηκε, πολύ καθυστερημένα, ότι απαιτούνται κοινά μέτρα για την καταπολέμηση του προβλήματος των ναρκωτικών, κι εξακολουθούμε ακόμη να καθυστερούμε. Tάσσομαι κατά κάθε εθνικισμού στον τομέα αυτό. Θα πρέπει να κάνουμε κάτι από κοινού, και όχι μόνον στην Eυρώπη, αλλά θα πρέπει να συνεργασθούμε και στα Hνωμένα Έθνη, να λάβουμε υπόψη εδώ τις διεθνείς συμφωνίες, κι επιτέλους να κάνουμε κάτι για να εφαρμοστούν αυτές, με μεγαλύτερη αφοσίωση.
<P>
Kαυτό θέμα σ' αυτό το Kοινοβούλιο είναι συχνά το ερώτημα: »Θα πρέπει να νομιμοποιηθούν τα ναρκωτικά - Nαί ή Όχι; » Aπό πολύ νωρίς ξεκαθάρισα πως δεν μπορεί να υπάρξει καμιά πιθανότητα ικανοποίησης του αιτήματος για απελευθέρωση των ναρκωτικών, ούτε μέσα στην Eυρωπαϊκή Ένωση, αλλά ούτε κι έξω απ' αυτή, κι εδώ ως γνωστόν, είμαστε αναγκασμένοι να καταφύγουμε στη διεθνή συνεργασία. Aλλά και ως προς την ουσία του θέματος, πήρα από πολύ νωρίς θέση κατά της απελευθέρωσης, επειδή πιστεύω πως ο δρόμος αυτός δε θα μας οδηγούσε πουθενά. Eυχαριστώ πολύ την αρμόδια επιτροπή που απέρριψε όλες τις τροπολογίες οι οποίες, αναφορικά με μια απελευθέρωση, δεν ήταν σαφώς απορριπτέες, κι έτσι μπορέσαμε να επικεντρώσουμε την προσοχή μας ακόμη περισσότερο στο ουσιαστικό θέμα της παρούσας έκθεσης, στο ερώτημα δηλαδή πώς μπορεί κανείς, με μέσα αναπτυξιακής πολιτικής, να αντιμετωπίσει το πρόβλημα των ναρκωτικών. Aυτό ήταν πολύ καλό για το έργο της επιτροπής κι ευχαριστώ όλους τους συναδέλφους που συνέπραξαν σ' αυτό.
<P>
Πώς θα πρέπει, λοιπόν, να χρησιμοποιηθούν τα χρήματα αυτής της δημοσιονομικής θέσης; Tο 1987, το Eυρωπαϊκό Kοινοβούλιο δημιούργησε τη δημοσιονομική θέση «Συνεργασία Bορρά-Nότου για την καταπολέμηση των ναρκωτικών». Mέχρι το τέλος του 1995 δαπανήθηκαν, συνολικά, 75, 68 εκατ. Ecu. Φυσικά, δεν μπορεί κανείς να αντιμετωπίσει το πρόβλημα μονάχα με τα χρήματα αυτά, διότι η μαφία των ναρκωτικών έχει όγκο συναλλαγών πολλαπλάσιο του ποσού αυτού. Mπορούμε όμως να συμβάλουμε ώστε η Eυρωπαϊκή Ένωση να σηματοδοτήσει την ενεργοποίηση και άλλων δημοσιονομικών πηγών της Eυρωπαϊκής Ένωσης - κι εννοώ εδώ το Eυρωπαϊκό Tαμείο Aνάπτυξης και τους πόρους του προγράμματος ALA - ούτως ώστε να συμπράξουν και άλλες χώρες, αν αναλάβουμε έναν πιλοτικό ρόλο. H Eπιτροπή προτείνει τη χρηματοδότηση ειδικών μέτρων, στα πλαίσια του προγράμματος UNDCP των Hνωμένων Eθνών, που σημαίνει βοήθεια, για παράδειγμα, για την επιτήρηση του εμπορίου ναρκωτικών και την καταπολέμησή του. H αρμόδια επιτροπή υποστηρίζει σταθερά - και το υποστηρίζουμε κι εμείς - ότι η πρόληψη και η θεραπεία θα πρέπει επίσης να αποτελούν ένα βασικό σημείο, μια και είναι βασικό και σωστό, αλλά δυστυχώς ελάχιστα γνωστό, ότι και στις ίδιες τις αναπτυσσόμενες χώρες υπάρχουν πάρα πολλά άτομα που εξαρτώνται από τα ναρκωτικά.
<P>
Έχουμε σταθερά την άποψη πως η πρόταση της Eπιτροπής θα πρέπει να βελτιωθεί σ' ένα σημείο: H Eπιτροπή προτείνει να χρησιμοποιηθεί ένα σημαντικό μέρος της δημοσιονομικής θέσης για μελέτες, προκειμένου να εξεταστεί κατά πόσον λειτουργεί επαρκώς το σύστημα των γενικευμένων προτιμήσεων. Nομίζω πως δε θα πρέπει να ξοδέψουμε έτσι τα χρήματα αυτά, και την ίδια άποψη έχει και η αρμόδια επιτροπή. Θα πρέπει καλύτερα να χρησιμοποιήσουμε τα χρήματα για συγκεκριμένα προγράμματα, διότι και μόνον μια έμμεση αμφισβήτηση του συστήματος των γενικευμένων προτιμήσεων, θα αποτελούσε δυσάρεστο μήνυμα προς τις αναπτυσσόμενες χώρες Oι προτιμήσεις αυτές θα πρέπει να διατηρηθούν και μάλιστα να επεκταθούν. Δεν μπορούμε να αποδεικνύουμε πάντα ότι εισάγοντας η Eυρωπαϊκή Ένωση ένα κουνουπίδι αντικαθιστά ένα φυτό κόκας; το πρόβλημα είναι πολυπλοκότερο. Έχει κάποια σχέση με την πολιτική σηματοδότηση και με τη διαμόρφωση της θέλησης στις χώρες αυτές.
<P>
Eστιάζουμε την προσοχή μας στην εναλλακτική ανάπτυξη. Eναλλακτική ανάπτυξη σημαίνει να δείξουμε στους παραγωγούς εναλλακτικές λύσεις, ώστε να μην εξαρτώνται πλέον από την καλλιέργεια των ναρκωτικών. Δεν αρκεί εδώ να αντικαταστήσουμε μόνον τα φυτά. Xρειαζόμαστε και την τεχνολογική τεχνογνωσία , την υποδομή. Xρειαζόμαστε τις οδούς εμπορίας. Όλα αυτά θα πρέπει να είναι εξασφαλισμένα. Yπάρχουν πολλά καλά προγράμματα σ' αυτόν τον τομέα, τα οποία λειτουργούν κατά τρόπον υποδειγματικό. Δυστυχώς η Eυρωπαϊκή Ένωση - το Συμβούλιο και η Eπιτροπή - δεν εκδήλωσε ακόμη τη σαφή προθυμία ασπασμού αυτής της ιδέας, ώστε εμείς, ως Kοινοβούλιο, να πάρουμε σαφή θέση επ' αυτής, στέλνοντας έτσι κι ένα μήνυμα προς το Συμβούλιο και την Eπιτροπή. Aυτό έκανε ομόφωνα η αρμόδια επιτροπή, κι ευχαριστώ όλους τους συναδέλφους που συνεργάσθηκαν σ' αυτό, ιδιαίτερα μάλιστα ευχαριστώ το συνάδελφο Schmidt, ο οποίος, δυστυχώς, για προσωπικούς λόγους δεν μπόρεσε να παρευρεθεί σήμερα εδώ και ο οποίος, όμως, μου έδωσε πάρα πολλά και πολύτιμα ερεθίσματα. Eυχαριστώ, όμως, και όλους τους υπόλοιπους βουλευτές.
<P>
Kαι τελειώνω επισημαίνοντας μια ιδιαίτερη πτυχή: Tο Συμβούλιο αμφισβητεί τη νομική βάση του προγράμματος. Tο Συμβούλιο λέει ότι όλα όσα έχουν σχέση με την καταπολέμηση των ναρκωτικών ανήκουν αυτόματα στον τρίτο πυλώνα. Θα ήθελα να δηλώσω σαφώς, εξ ονόματος της αρμόδιας επιτροπής, αλλά κι εξ ονόματος των συναδέλφων στην Eπιτροπή Προϋπολογισμών, ότι εμείς αυτό το θεωρούμε αδιαντροπιά. Όταν κάνουμε αναπτυξιακή πολιτική και ξοδεύουμε χρήματα για να βοηθήσουμε τις αναπτυσσόμενες χώρες, αυτό είναι αναπτυξιακή συνεργασία, κι εδώ το Kοινοβούλιο έχει αρμοδιότητα συναπόφασης, ή μια αρμοδιότητα στα πλαίσια της συνεργασίας, και δεν επιτρέπεται να μας αμφισβητούν την αρμοδιότητα αυτή. Aν το Συμβούλιο έχει διαφορετική άποψη, θα βρούμε τρόπους στη διαδικασία επί του προϋπολογισμού, για να επιβάλουμε το δίκιο μας. Σας ευχαριστώ για την προσοχή σας και παρακαλώ να υποστηρίξετε την έκθεση αυτή της Eπιτροπής Aνάπτυξης.

<SPEAKER ID=172 NAME="Leperre-Verrier">
Κυρία Πρόεδρε, ο δρόμος για την κόλαση είναι στρωμένος με καλές προθέσεις. Όταν μιλώ για κόλαση, εννοώ ασφαλώς την κόλαση των ναρκωτικών. Όσον αφορά τις καλές προθέσεις, η πρόταση κανονισμού του Συμβουλίου που μας υποβάλλεται σήμερα αποτελεί το καλύτερο παράδειγμα. Πράγματι, τίποτα δεν είναι περισσότερο αξιέπαινο από το να θέλει κανείς να χρηματοδοτήσει σχέδια συνεργασίας Βορρά-Νότου στον τομέα της καταπολέμησης των ναρκωτικών και της τοξικομανίας, ούτως ώστε να ευαισθητοποιηθούν στα προβλήματα αυτά οι αναπτυσσόμενες χώρες.
<P>
Ωστόσο, παρόλο που θεωρούμε ότι είναι απαραίτητο να δοθεί βοήθεια στις χώρες αυτές, το σχέδιο που μας προτείνεται σήμερα γεννά σκεπτικισμό. Κατά πρώτον, δεν έχει συνοχή. Το Κοινοβούλιο έχει εκφράσει με πολλές ευκαιρίες τη γνώμη του σχετικά με τον τρόπο με τον οποίο θα πρέπει να διεξάγεται ο αγώνας κατά των ναρκωτικών, ιδίως στο διεθνές επίπεδο. Λυπούμεθα για το ότι η παρούσα πρόταση δεν λαμβάνει επαρκώς υπόψη τη γνώμη μας και απλώς αναφέρεται στο πρόγραμμα των Ηνωμένων Εθνών για το διεθνή έλεγχο των ναρκωτικών. Εξάλλου, το κονδύλιο του προϋπολογισμού που θα αφιερωθεί στο σχέδιο είναι υπερβολικά περιορισμένο για να καταστεί το τελευταίο πραγματικά αποτελεσματικό. Σχετικά, θα θέλαμε να έχουμε μια πιο συγκεκριμένη ιδέα για τις δράσεις που θα χρηματοδοτηθούν.
<P>
Εξάλλου, η επιτροπή πολιτισμού, νεότητος, εκπαίδευσης και μέσων ενημέρωσης, της οποίας τη γνωμοδότηση εισηγούμαι, θα επιθυμούσε προσέγγιση εστιαζόμενη περισσότερο στην πρόληψη, η οποία θα ελάμβανε υπόψη τις ανάγκες των τοπικών κοινοτήτων από άποψη εκπαίδευσης για την υγεία, ιδίως για τους πληθυσμούς υψηλού κινδύνου. Από την άλλη πλευρά, έχει ήδη υπογραμμίσει την ανάγκη σφαιρικής καταπολέμησης των συνεπειών της φτώχειας και προώθησης πραγματικού προγράμματος εκπαίδευσης στο εσωτερικό των αναπτυσσομένων χωρών.
<P>
Συμπερασματικά, και γενικότερα, θα ήθελα να υπενθυμίσω ότι τόσο στις αναπτυσσόμενες χώρες, όσο και στην Ευρώπη, η απαγορευτική προσέγγιση δεν επέτρεψε μέχρι σήμερα αποτελεσματική καταπολέμηση της προόδου της προσφοράς και της ζήτησης ναρκωτικών. Δεν πρέπει συνεπώς να ξεχνάμε τον πραγματικό στόχο και να κατηγορούμε με μεγάλη ευκολία τις αναπτυσσόμενες χώρες. Το αποδεικνύουν τα συνθετικά ναρκωτικά που εμφανίστηκαν στις δυτικές χώρες. Το Extasy που καταπίνει ο νεαρός Ευρωπαίος στο Αμστερνταμ ή στο Παρίσι είναι το ίδιο επιβλαβές με την κόλλα που εισπνέει το παιδί των δρόμων στο Ρίο ή στο Μεξικό. Από την άποψη αυτή, μόνον μια πραγματική πολιτική από κοινού ανάπτυξης θα επιτρέψει την αποτελεσματική καταπολέμηση αυτής της μάστιγας τόσο εδώ, όσο και εκεί κάτω.

<SPEAKER ID=173 LANGUAGE="NL" NAME="D'Ancona">
Κυρία Πρόεδρε, φρονώ ότι το σημαντικότερο σημείο της παρούσης συζήτησης είναι, και για αυτό το λόγο εκτιμώ ιδιαίτερα τόσο τη συμβολή όσο και την έκθεση που εκπόνησε ο κ. Liese, το γεγονός ότι η πολιτική αυτή δεν στρέφεται ενάντια στη διατήρηση της νομοθεσίας και την καταστροφή των καλλιεργειών, δεδομένου ότι αυτό συχνά έχει καταστροφικές συνέπειες επειδή πρώτον η προσφορά αυξάνει αντί να μειώνεται και δεύτερον επειδή μια παρόμοια μονόπλευρη στρατηγική οδηγεί στη φτώχεια κάτι το οποίο γνωρίζει και ο κ. Liese, σε παραβιάσεις των ανθρωπίνων δικαιωμάτων και συχνά προκαλεί ζημία στο περιβάλλον. Ευτυχώς η Ευρωπαϊκή Επιτροπή αναγνωρίζει αυτό το γεγονός.
<P>
Στις αρχές της εβδομάδας πραγματοποιήθηκε στη Βολιβία ένα συνέδριο των Υπουργών Εξωτερικών των χωρών της Λατινικής Αμερικής και των συναδέλφων τους από την Ευρωπαϊκή Ένωση. Στη διακήρυξη της Cochaconda υπογραμμίζεται ότι είναι αναγκαία μια κοινή αντιμετώπιση με συγκεκριμένα μέτρα του παγκοσμίου προβλήματος των ναρκωτικών. Ο Επίτροπος Marin επιβεβαίωσε κατά τη διάρκεια του συνεδρίου ότι η Ευρωπαϊή Ένωση έχει διαφορετική γνώμη από τις Ηνωμένες Πολιτείες όσον αφορά την καταπολέμηση του εμπορίου ναρκωτικών. Ο Επίτροπος Marin δεν πιστεύει στην αποτελεσματικότητα της πολιτικής της υποχρεωτικής καταστροφής των καλλιεργειών που εφαρμόζεται από τις Ηνωμένες Πολιτείες και η άποψη αυτή εμπεριέχεται και στην έκθεση, στην πρόταση της Επιτροπής, στην οποία αναφέρεται η έκθεση του κ. Liese.
<P>
Η Επιτροπή υποστηρίζει ότι ουσιαστικά οι δράσεις που αναλήφθηκαν έως τώρα για την καταπολέμηση των ναρκωτικών απέτυχαν. Το αποδίδει αυτό σε ορισμένους οικονομικής φύσεως παράγοντες οι οποίοι ισχύουν και στον τομέα των ναρκωτικών δηλαδή όπου υπάρχει ζήτηση δημιουργείται και προσφορά και όταν αυξάνεται το ελεύθερο εμπόριο λόγω κατάργησης των συνόρων τότε επωφελείται από αυτό και το εμπόριο ναρκωτικών.
<P>
Ευτυχώς η Ευρωπαϊκή Επιτροπή αναγνωρίζει ότι υπάρχει μια σχέση μεταξύ της καταπολέμησης των ναρκωτικών και της γενικής κοινωνικοοικονομικής ανάπτυξης των χωρών που παράγουν ναρκωτικά. Θα ήταν ιδιαίτερα ικανοποιητικό εάν η Ευρωπαϊκή Ένωση υιοθετούσε τη θέση ότι η συνεργασία για την καταπολέμηση των ναρκωτικών θα πρέπει να βασίζεται σε μια ευρύτερη συνεργασία για την ανάπτυξη μια ευήμερης κοινωνίας στις χώρες-εταίρους. Φυσικά πρόκειται για μια μακροπρόθεσμη πολιτική.
<P>
Εν ολίγοις, κυρία Πρόεδρε, η συνεργασία Βορρά - Νότου στον τομέα της καταπολέμησης των ναρκωτικών αποδεικνύει για άλλη μια φορά την αποτυχία του πολέμου που κηρύξαμε στα ναρκωτικά. Τα αποτελέσματα είναι διπλά αρνητικά επειδή δεν επετεύχθηκαν οι επιδιωκόμενοι στόχοι και ήταν καταστρεπτικές οι συνέπειες της πολιτικής της «σκληρής γραμμής».
<P>
Η Επιτροπή πραγματοποίησε ένα βήμα προς την ορθή κατεύθυνση με την πρόταση κανονισμού που υπέβαλε. Φρονώ ότι ο κ. Liese κατέστησε ακόμη πιο υψηλότερο αυτό το επίπεδο και ελπίζω ότι με την έγκριση ορισμένων από τις τροπολογίες μου που υπέβαλα εξ ονόματος της Επιτροπής Πολιτικών Ελευθεριών και Εσωτερικών Υποθέσεων, ο κανονισμός θα αποκτήσει στο σύνολό του μια πιο ανθρώπινη μορφή, όμως φρονώ ότι η έκθεση είναι ιδιαίτερα ικανοποιητική και συγχαίρω για αυτό το κ. Liese.

<SPEAKER ID=174 LANGUAGE="SV" NAME="Cederschiφld">
Κυρία Πρόεδρε, αγαπητοί συνάδελφοι, εκατομμύρια άνθρωποι είναι εξαρτημένοι από ναρκωτικά. Σκληρές τραγωδίες διαδραματίζονται πίσω από τις προτάσεις, εκθέσεις και τροπολογίες μας. Τα θύματα είναι οι χρήστες. Αλλά όχι μόνον αυτοί αλλά και οι οικογένειες τους επίσης και πολύ συχνά παιδιά και νέοι που ίσως είναι αυτοί που υποφέρουν περισσότερο στον περίγυρο των ναρκωτικών. Μιά φιλελεύθερη πολιτική είναι το ίδιο ανεύθυνη όσο και μιά παθητική. Η συνεργασία πρέπει να αυξηθεί, όχι μόνον υπεράνω συνόρων αλλά παγκοσμίως. Πρέπει να αυξηθεί εντός των συνόρων μεταξύ των κοινωνικών υπηρεσιών, αστυνομίας, σχολείου και εκπαίδευσης. Ενας αμερικανοευρωπαϊκός διάλογος έχει αρχίσει, και είναι εμφανές ότι η Ευρώπη πρέπει να αυξήσει τις δυνάμεις της όσον αφορά την αντιμετώπιση της αμερικάνικης πρόκλησης.
<P>
Επ' αυτού του θέματος η Επιτροπή έχει λάβει δηλώσεις από πολλές άλλες Επιτροπές με σχετικά ανάμικτο αποτέλεσμα. Χαίρομαι που μπορώ να διαπιστώσω ότι η Επιτροπή Ανάπτυξης και Συνεργασίας κατάφερε να ξεκαθαρίσει τόσες πολλές αντικρουόμενες τοποθετήσεις και να προσεγγίσει μιά εποικοδομητική και συνεπή γραμμή.
<P>
Θα ήταν όμως αφελές να πιστέψουμε ότι η ΕΕ μπορεί να αντικαταστήσει όλα τα ναρκωτικά με άλλες καλλιέργειες και να αγοράσει όλη την λύση του προβλήματος. Δεν είναι εφικτό Μπορούμε να δώσουμε αναπτυξιακή ενίσχυση, να δείξουμε το καλό παράδειγμα και να συμβάλουμε σε μιά ανάπτυξη που δημιουργεί καλύτερη υποδομή. Είναι αυτό ακριβώς που είναι η βάση για πρόοδο στην περιοχή. Αν ξεπεραστεί το πρόβλημα με το θέμα της χρηματοδότησης σε σχέση με αυτό, απαιτείται να έχουμε μιά ακριβή έρευνα, αξιολόγηση, απολογισμό και επίβλεψη καθώς και μιά καλή εποπτεία για τους πολίτες. Πρόκειται για γιγαντιαία προβλήματα που δεν μπορούμε να τα αντιμετωπίσουμε με παραίτηση, αλλά πρέπει να τα αντιμετωπίσουμε με μεγαλύτερες παρεμβάσεις και μεγαλύτερη προσπάθεια. Γι' αυτό περιμένουμε να βρεί η Διακυβερνητική Διάσκεψη πολύ αποτελεσματικότερες μεθόδους για την λήψη αποφάσεων όσον αφορά την δοσοληψία με ναρκωτικά. Τότε δεν μπορούμε επομένως να κάνουμε ένα βήμα πίσω στην προκειμένη περίπτωση.
<P>
Τα θύματα της δοσοληψίας με ναρκωτικά δεν γίνεται να εγκαταλειφθούν. Είναι μιά ευθύνη που την φέρουμε όλοι εμείς, ουχί λιγότερον αυτοί εκ των μελών του Συμβουλίου που δεν θέλουν να ανταποκριθούν στα προταθέντα μέτρα, ούτε όμως έχουν εναλλακτικές προτάσεις. Είναι ευπρόσδεκτη η ανθρωπιστική αντίληψη από την οποία θεωρώ ότι διαπνέεται και η πρόταση και η έκθεση. Δείχνει έναν δρόμο πρός μιά εναλλακτική ανάπτυξη που θα οδηγήσει σε μειωμένη ζήτηση.

<SPEAKER ID=175 LANGUAGE="FR" NAME="Donnay">
Κυρία Πρόεδρε, αγαπητοί συνάδελφοι, η καταπολέμηση της τοξικομανίας είναι ένα θέμα που γεννά πολλές αντιπαραθέσεις και πάθη, διότι, δυστυχώς, δεν υπάρχει θαυματουργή λύση για την εκρίζωση αυτής της μάστιγας που υποσκάπτει την κοινωνία μας, προξενεί όλο και μεγαλύτερες καταστροφές και ωθεί ευθέως στην εγκληματικότητα και στην πορνεία.
<P>
Είμαι ένας άνθρωπος της γης. Η περιφέρεια Nord-Pas-de-Calais, όπου εκλέγομαι, είδε το φαινόμενο αυτό να αυξάνεται σημαντικά τα τελευταία αυτά χρόνια. Οι κατασχέσεις ναρκωτικών αυξήθηκαν κατά 272 % το 1995 σε σχέση με το προηγούμενο έτος. Ο αριθμός των τοξικομανών στην περιφέρεια εκτιμάται σε 15.000, δηλαδή 10 % των καταγεγραμμένων ναρκομανών της Γαλλίας. Δεδομένου ότι ο πληθυσμός της περιφέρειας αντιπροσωπεύει το 2, 5 % του γαλλικού πληθυσμού, το Nord-Pas-de-Calais έχει το θλιβερό προνόμιο να διαθέτει τέσσερις φορές περισσότερους τοξικομανείς από τον εθνικό μέσον όρο.
<P>
Το ποσοστό ηρωϊνομανών στην περιφέρεια αυξάνεται. Υπερβαίνει το 15 % του εθνικού μέσου όρου. Η πολυτοξικομανία παγιώνεται. Ο πληθυσμός που πλήττεται είναι νέος: κατά 90 % νέοι κάτω των 30 ετών και κατά το ήμισυ κάτω των 21 ετών. Είναι κατά πλειοψηφία άρρενες και σε ποσοστό 65 % αναζητούν εργασία. Οι τοξικομανείς δεν είναι αποκλειστικά ονειροπόλοι διανοούμενοι που ζητούν να δραπετεύσουν, από καιρού εις καιρό, από την καθημερινή πραγματικότητα. Είναι και νέοι, θύματα της κρίσης, ξερριζωμένοι, χωρίς αξίες και σημεία αναφοράς.
<P>
Αντί να επιλύσει το πρόβλημα καταργώντας την έλξη του απαγορευμένου, η νομιμοποίηση της πώλησης μαλακών ναρκωτικών, την οποία ζητούν επιμόνως ορισμένοι συνάδελφοί μας, απλώς θα το επιδείνωνε αναπτύσσοντας την προσφορά και διευκολύνοντας την αγορά ναρκωτικών. Όλες οι χώρες ή οι περιφέρειες που δοκίμασαν αυτήν την εμπειρία διαπιστώνουν την αποτυχία της και γυρίζουν πίσω. Οι Ολλανδοί αναγνωρίζουν επίσης ότι, παρόλο που η πολιτική τους είχε ικανοποιητικά αποτελέσματα επί πολύ καιρό, οι φιλελεύθερες προθέσεις τους διαστρεβλώνονται σήμερα από τους διεθνείς λαθρεμπόρους. Αναπτύσσεται στη χώρα τους πραγματικός τουρισμός ναρκωτικών, από τον οποίο υποφέρουν πρώτοι οι ίδιοι. Το 1991, 61 % της ηρωϊνης που διακινήθηκε στη Γαλλία προήρχετο από τις Κάτω Χώρες. Τα δύο τελευταία χρόνια, περισσότεροι από 40 «Βόρειοι» πέθαναν από υπερβολική δόση ναρκωτικών στις Κάτω Χώρες. Οι Γάλλοι και Ολλανδοί αστυνομικοί εκτιμούν σε 200 τον αριθμό των καθημερινών ταξειδιών που πραγματοποιούν νεαροί Γάλλοι για να προμηθευτούν ναρκωτικά. Μια οργάνωση από τη Λίλλη που ιδρύθηκε το 1995, στο Ρότερνταμ, δημιούργησε παράρτημα υποδοχής το οποίο επαναπατρίζει αυτούς τους νέους που έχουν βυθιστεί σε ατέλειωτο πόνο.
<P>
Είναι πλέον απαραίτητο να αναπτυχθεί σφαιρικό σχέδιο δράσης. Κατά πρώτον, χρειάζονται περισσότερες διαβουλεύσεις μεταξύ των κρατών μελών, για καλύτερη κατανόηση των αμοιβαίων προβλημάτων και εναρμόνιση των πολιτικών. Δεν είναι δυνατόν να συνυπάρχουν μοντέλα τόσο διαφορετικά, όσο τα υφιστάμενα. Κατά δεύτερον, είναι απαραίτητο να παγιωθούν τα υγειονομικά προγράμματα και οι ενημερωτικές δράσεις, όπως ζητήσαμε με την έκθεση Burtone. Τέλος, είναι απαραίτητο να ενισχυθεί η διεθνής συνεργασία για την καταπολέμηση του οργανωμένου εγκλήματος και τη μείωση της προσφοράς.
<P>
Όπως υπογραμμίζει δικαίως ο εισηγητής μας, εφόσον οι δύο εναλλακτικές λύσεις είναι καλλιέργεια κόκας, από την μια, ή άκρα φτώχεια και θάνατος, από την άλλη, η μαφία θα παίζει το παιχνίδι της ανενόχλητη. Έχει λοιπόν ζωτική σημασία να προωθήσουμε αναπτυξιακές στρατηγικές υποκατάστασης για να παράσχουμε σε ορισμένες αναπτυσσόμενες χώρες άλλες προοπτικές, εκτός της παραγωγής ναρκωτικών.
<P>
Οι προτάσεις της Επιτροπής και του εισηγητή είναι ικανοποιητικές. Πρέπει πράγματι να τους δοθούν ουσιαστικά μέσα. Θα υποστηρίξουμε συνεπώς την έκθεση αυτή, η οποία βρίσκεται στο σωστό δρόμο.

<SPEAKER ID=176 LANGUAGE="NL" NAME="Bertens">
Κυρία Πρόεδρε, με όλο το σεβασμό που τρέφω για τις ανησυχίες που εξέφρασε ο προηγούμενος ομιλητής, ο κ. Donnay, φοβήθηκα για μια στιγμή ότι αυτός ομιλούσε για μια συνεργασία Κάτω Χωρών - Γαλλίας αντί για μια συνεργασία Βορρά - Νότου. Πίστευα ότι η έκθεση αναφέρονταν σε κάτι άλλο από αυτά που ανέφερε ο κ. Donney, όμως συμμερίζομαι την ανησυχία του.
<P>
Κυρία Πρόεδρε, από την προσωπική μου εμπειρία γνωρίζω, ελπίζω να μην το αντιληφθείτε λανθασμένα, ότι το εμπόριο ναρκωτικών και μαφιόζικες πρακτικές σημειώνουν μεγάλη ανάπτυξη στις χώρες του τρίτου κόσμου ενώ αυξάνεται επίσης η διαφθορά και η απόλυτη εξάρτηση διαφόρων χωρών του τρίτου κόσμου από το εμπόριο ναρκωτικών. Η ζημία που αυτό επιφέρει στη σταθερότητα και στην οικονομική ανάπτυξη των εν λόγω χωρών δεν προκαλούν μόνο ανησυχία, αλλά αποτελούν επίσης αιτία για να αναζητήσουμε τη απέτυχε ουσιαστικά στις σχέσεις μας για την ανάπτυξη που είχαμε με αυτές τις χώρες. Πολλοί πολίτες των εν λόγω χωρών όπως προανέφερα, φαίνεται να εξαρτώνται απόλυτα από την ανάπτυξη του εμπορίου, της βιομηχανίας και της καλλιέργειας ναρκωτικών.
<P>
Λόγω των υποβαθμισμένων συνθηκών διαβίωσης συχνά οι άνθρωποι αυτοί δεν έχουν άλλη εναλλακτική λύση μετά από την αποτυχία ενός μεγάλου μέρους της συνεργασίας μας για την ανάπτυξη. Για αυτό το λόγο, στο πλαίσιο ενός συνεπούς και διεθνούς σχεδίου δράσης για την καταπολέμηση του εμπορίου ναρκωτικών, δεν πρέπει μόνο να εξετάζεται η κατάσταση που επικρατεί σε εμας στην Ευρώπη, αλλά είναι προς το συμφέρον να προσφέρουμε μια εναλλακτική λύση για τα σημεία τα οποία ορθώς έθιξε ο δόκτωρ Liese.
<P>
Για αυτό το λόγο ένα από τα σημαντικότερα στοιχεία στη διεθνή καταπολέμηση των ναρκωτικών θα πρέπει να είναι η συνεργασία Βορρά - Νότου. Η συνεργασία αυτή αποτελεί ένα χρήσιμο μέσο για την ενίσχυση των θεσμικών ικανοτήτων των χωρών τις οποίες αφορά αυτό το πρόβλημα ούτως ώστε να μπορέσουν οι χώρες αυτές να αποκτήσουν τα μέσα για την αντιμετώπιση του πλυσίματος των χρημάτων που προέρχονται από ναρκωτικά και την εξουδετέρωση της μαφίας που κινεί τα ναρκωτικά.
<P>
Από την άλλη πλευρά, ένα σημαντικό στοιχείο στο πλαίσιο της συνεργασίας Βορρά - Νότου θα πρέπει να είναι και η προώθηση εναλλακτικών καλλιεργειών. Η πολιτική αυτή δεν μπορεί να είναι μια ad hoc, πολιτική αλλά αυτή η προώθηση των εναλλακτικών καλλιεργειών μπορεί τότε μόνο να έχει επιτυχία όταν εμείς ανοίξουμε τις αγορές μας στα αγροτικά προϊόντα των χωρών του τρίτου κόσμου.
<P>
Τα κονδύλια που διατίθενται για τη συνεργασία Βορρά - Νότου, κυρία Πρόεδρε, είναι ιδιαίτερα περιορισμένα: 10 εκατ. Ecu είναι φυσικά μόνο ψυχία. Εάν επιθυμούμε η Ευρώπη να διαδραματίσει σημαντικό ρόλο εν προκειμένω θα πρέπει τα κονδύλια αυτά να αυξηθούν προκειμένου να μπορέσουμε να χορηγήσουμε σημαντικά ποσά για την αντιμετώπιση των προβλημάτων που προανέφερα. Αναγκαία είναι επίσης η συνεργασία με τα Ηνωμένα Έθνη και τα κράτη μέλη προκειμένου να αυξηθεί η αποτελεσματικότητα. Πέραν τούτου, η συνεργασία Βορρά - Νότου θα πρέπει να ενταχθεί στο πλαίσιο της γενικής πολιτικής μας για την ανάπτυξη και τη συνεργασία, για το σεβασμό των ανθρωπίνων δικαιωμάτων, για την προστασία του περιβάλλοντος και για το ρόλο της γυναίκας, όμως πρωταρχικός στόχος είναι η αντιμετώπιση της εξάρτησης από το εμπόριο, τη βιομηχανία και την παραγωγή ναρκωτικών. Ανεξάρτητα από ποιον επιθυμούμε να κατηγορήσουμε εδώ στην Ευρώπη για το πρόβλημα της εξάρτησης από τα ναρκωτικά, είτε πρόκειται για τις Κάτω Χώρες είτε για το Βέλγιο είτε για μια άλλη χώρα όπου καλλιεργούνται αυτού του είδους τα ναρκωτικά, θα ήθελα να δηλώσω ότι είναι ιδιαίτερα σημαντικό να εκφράσουμε ένα σαφές μήνυμα εν προκειμένω και είμαι ικανοποιημένος από το γεγονός ότι ο κ. Liese ο οποίος γνωρίζει τι λέγει, το έπραξε ήδη. Τα συγχαρητήριά μου.

<SPEAKER ID=177 LANGUAGE="ES" NAME="Gonzαlez Αlvarez">
Kυρία Πρόεδρε, κυρία Επίτροπε, υπάρχει η γενικευμένη πεποίθηση ότι στον αγώνα ενάντια στο διεθνές εμπόριο ναρκωτικών το κλειδί της επιτυχίας έγκειται - και επιβεβαιώθηκε στο Ευρωπαϊκό Συμβούλιο της Μαδρίτης - στον καθορισμό μέτρων που σκοπεύουν στη μείωση της ζήτησης, στην καταπολέμηση του παράνομου εμπορίου και στη διεθνή συνεργασία. Όμως δεν υπάρχει συμφωνία για το πως γίνεται να μειωθεί η ζήτηση. Και χωρίς αυτή τη μείωση, τα υπόλοιπα μέτρα γίνονται μη αποτελεσματικά, τουλάχιστον εν μέρει. Θα είναι σκόπιμο να μην ξεχνούμε αυτή την άποψη του θέματος κι ας μιλάμε για διεθνή συνεργασία, γιατί σε τί θα χρησίμευε να έρθουμε σε συμφωνία με ορισμένες χώρες ώστε να ξερριζώσουν μερικές καλλιέργειες που οι εγκληματικές οργανώσεις μπορούν να μετατοπίσουν αλλού; Και πράγματι, το ξερρίζωμα ορισμένων καλλιεργειών σε ορισμένες γεωγραφικές περιοχές - ή τουλάχιστον η προσπάθεια - δεν έφερε τη μείωση των καλλιεργειών αυτών. Το ζήτημα δεν είναι τόσο απλό, μακάρι να ήταν. Γι'αυτό πιστεύω πως πρέπει να συνεχίσουμε τις προσπάθειές μας για την αύξηση του προϋπολογισμού για μία εναλλακτική γεωγραφική ανάπτυξη στις χώρες αυτές, ώστε να γίνει εφικτή η αντικατάσταση της παραδοσιακής καλλιέργειας ναρκωτικών φυτών, αλλά πιστεύω επίσης πως είναι απαραίτητο να κοιτάξουμε με ευρύτερο μάτι το σοβαρό πρόβλημα της τοξικομανίας, ξεφεύγοντας από τα προκαθορισμένα σχήματα.

<SPEAKER ID=178 LANGUAGE="DE" NAME="Schroedter">
Kυρία Πρόεδρε, δεν ωφελεί σε τίποτε το να κάνουμε σχέδια στο πράσινο τραπέζι. Tο αποτέλεσμα εμφανίζεται, στο «χρυσό τρίγωνο» λ.χ., ως εξής: Tα φυτά ξεριζώθηκαν. Aπό το γεγονός αυτό επήλθε διάβρωση του εδάφους, ολόκληρα χωριά κατολίσθησαν και η απώλεια θέσεων εργασίας και χώρων διαμονής στην ύπαιθρο εξώθησε τους ανθρώπους στις άθλιες συνοικίες των μεγαλουπόλεων; εκεί, στη συνέχεια, περιέπεσαν στη φτώχεια κι άρχισαν οι ίδιοι τη χρήση ναρκωτικών. Mια λύση θα ήταν, στα σχέδια αναδιάρθρωσης για τα οποία προβλέπεται βοήθεια, να συμπεριλάβουμε από την αρχή τους κατοίκους, αλλά για κάτι τέτοιο μόλις και μετά βίας υπάρχουν θετικά πράγματι παραδείγματα. Tο δύσκολο είναι ότι η Eυρωπαϊκή Ένωση συχνά χάνει τον έλεγχο στους διεθνείς οργανισμούς, οι οποίοι παίρνουν χρήματα από αυτήν. Aν σκεφθεί κανείς πώς γίνεται σήμερα στην πράξη η καταπολέμηση των ναρκωτικών, θα δει ότι αυτή στην κυριολεξία δεν είναι παρά μια έκκληση βοηθείας για προστασία. Aυτό σημαίνει ότι τα ναρκωτικά καταπολεμούνται με την αστυνομία, παρόλο που με τον τρόπο αυτό κάθε άλλο παρά καταπολεμούνται τα αίτια.
<P>
Γενικώς, μπορούμε να συμφωνήσουμε με την έκθεση του κ. Liese. Δεν καταλαβαίνουμε όμως γιατί ξαφνικά θεωρεί θαυμάσιες τις εμπορικές προτιμησιακές σχέσεις. Για την ακρίβεια μόνον στις μεγαλοεπιχειρήσεις συμφέρουν αυτές, ενώ οι μικροπαραγωγοί δεν αποκομίζουν τίποτε απ' αυτές. Στην Kολομβία λ.χ., σ' αυτές τις μεγαλοεπιχειρήσεις, στις φυτείες λουλουδιών, γίνονται άσχημες παραβιάσεις των ανθρωπίνων δικαιωμάτων και κυρίως σε βάρος των εργαζομένων εκεί γυναικών. Oι ζημιές στην υγεία που σημειώνονται εκεί, είναι σοβαρές κι αυτό προωθείται μάλιστα. Tο θέλουμε άραγε αυτό; Eδώ και χρόνια το Eυρωπαϊκό Kοινοβούλιο ζητάει σχετικές μελέτες και η Eπιτροπή δεν κάνει τίποτε.

<SPEAKER ID=179 LANGUAGE="FR" NAME="Dupuis">
Kυρία Πρόεδρε, αγαπητοί συνάδελφοι, κυρία Επίτροπε, η άποψη που θα ακούσετε δεν υποστηρίζεται από όλα τα μέλη της ομάδας μου. Θα μιλήσω λοιπόν αποκλειστικά εξ ονόματος εμού της ίδιας.
<P>
Ο εισηγητής μας προτείνει την ανάπτυξη εναλλακτικών καλλιεργειών για να δοθούν κίνητρα στους αγρότες του τρίτου κόσμου να εγκαταλείψουν την παράνομη παραγωγή παριασθησιογόνων φυτών. Το μεγάλο στρατήγημα που προτείνεται είναι τελωνειακές προτιμήσεις για την εξαγωγή νόμιμων γεωργικών προϊόντων. Με λίγα λόγια, αυτό που προτείνει ο εισηγητής στους αγρότες του τρίτου κόσμου είναι να αγοράζουμε τις πατάτες τους για μερικές δεκάρες περισσότερες και να παραιτηθούν από τα εκατό φορές υψηλότερα εισοδήματα που κερδίζουν όταν επιδίδονται σε παράνομες καλλιέργειες.
<P>
Αυτή η πολιτική, στην οποία δόθηκε το νέο ηχηρό όνομα «πολιτική εναλλακτικών καλλιεργειών» δεν είναι στην πραγματικότητα τίποτα άλλο από αυτή την πολυφορεμένη πολιτική της Drugs Enforcement Administration , της αμερικανικής DEA, η οποία έχει τεθεί σε εφαρμογή εδώ και είκοσι χρόνια με τα αποτελέσματα που γνωρίζουμε, αλλά που θεωρώ απαραίτητο να υπενθυμίσω στον αξιότιμο εισηγητή.
<P>
Μέσα σε είκοσι χρόνια, η DEA ξόδεψε εκατοντάδες εκατομμύρια δολάρια κατ' έτος για να χρηματοδοτήσει την καταστροφή χιλιάδων εκταρίων παράνομων καλλιεργειών. Κατά τη διάρκεια της ίδιας εικοσαετίας, η παραγωγή και η κατανάλωση των παράνομων ναρκωτικών αυξήθηκε από την πλευρά της κατά ποσοστό πραγματικά χωρίς προηγούμενο στην ιστορία των καταναλωτικών συνηθειών του ανθρώπινου γένους.
<P>
Μπροστά στην πρόδηλη αποτυχία αυτής της αμερικανικής πολιτικής, η οποία πάντως - το λιγότερο που μπορεί να πει κανείς - δεν αντιμετώπιζε έλλειψη μέσων, η Ευρώπη προτείνει την ίδια πολιτική χρηματοδοτούμενη με δέκα εκατομμύρια ECU. Όλα αυτά θα ήσαν γελοία, κυρία Πρόεδρε, αν ολόκληρη αυτή η υπόθεση των ναρκωτικών δεν ήταν απολύτως τραγική. Τραγική για πολλές δημοκρατίες του τρίτου κόσμου ήδη αποσταθεροποιημένες από απόκρυφες δομές, η τεράστια εξουσία των οποίων τις συνθλίβει. Τραγική για τις δημοκρατίες μας, στις οποίες διεισδύει αργά αλλά σταθερά το βρώμικο χρήμα. Τραγική γι' αυτές τις εκατοντάδες χιλιάδες ευρωπαίους πολίτες, θύματα καταναλωτών παράνομων ουσιών που ωθούνται ουσιαστικά στο έγκλημα. Τραγική γι' αυτά τα εκατομμύρια καταναλωτών που παγιδεύονται αναπόδραστα στην περιθωριοποίηση.
<P>
Μετά από είκοσι χρόνια, μετά από τριάντα χρόνια σφαλμάτων, τραγωδιών, φοβερών επιπτώσεων κάθε είδους, δεν πρέπει να χαθεί πλέον ούτε λεπτό. Τα κράτη και η διεθνής κοινότητα πρέπει να αποκτήσουν πραγματικό έλεγχο στην παραγωγή και στη διανομή όλων των ουσιών που είναι σήμερα παράνομες. Πρέπει να θεσπιστεί νομοθεσία, πρέπει να νομιμοποιηθούν όλα τα ναρκωτικά αμέσως. Και ας σταματήσουμε να λέμε στους υποστηρικτές της νομιμοποίησης ότι η συζήτηση για τη νομιμοποίηση των ναρκωτικών θα ήταν χάσιμο χρόνου. Μετά από μια τέτοια καταστροφή, το βάρος της αποδείξεως φέρουν πλέον οι πολέμιοι της νομιμοποίησης.

<SPEAKER ID=180 LANGUAGE="NL" NAME="Blokland">
Κυρία Πρόεδρε, καταρχάς επιθυμώ να συγχαρώ τον εισηγητή για την έξοχη εκθεσή του την οποία εκπόνησε σε συνεργασία με την Επιτροπή Ανάπτυξης και Συνεργασίας. Σε αντίθεση με ορισμένες γνωμοδοτήσεις άλλων επιτροπών, η έκθεσή του είναι ισορροπημένη και δεν επέτρεψε να τον δελεάσουν διάφορες δηλώσεις σχετικά με την ελευθέρωση και τη νομιμοποίηση. Διότι αυτό δεν είναι το θέμα μας τώρα. Με την πρόταση αυτή η Επιτροπή αποσκοπεί να βοηθήσει τις αναπτυσσόμενες χώρες στην αποτελεσματική καταπολέμηση της εξάρτησης από τα ναρκωτικά και επιθυμεί οι χώρες αυτές να συμμετάσχουν στην ήδη υφιστάμενη διεθνή συνεργασία επ' αυτού του θέματος. Από εμας ζητείται τώρα να εξετάσουμε την πρόταση αυτή από την άποψη της πολιτικής για την ανάπτυξη.
<P>
Αυτό είναι εκείνο το οποίο οφείλουμε να πράξουμε. Οι κάτοικοι των αναπτυσσόμενων χωρών δεν καλλιεργούν κόκα και παπαρούνες επειδή είναι πεπεισμένοι ότι τα ναρκωτικά θα πρέπει να εμπορεύονται ελεύθερα. Τις περισσότερες φορές καλλιεργούν αυτά τα φυτά για να επιβιώσουν. Εν τω μεταξύ, η καλλιέργεια και το εμπόριο των εν λόγω φυτών δημιουργεί συχνά μεγάλα οικονομικά και κοινωνικά προβλήματα στις ήδη πληγείσες χώρες τους. Είναι οδυνηρό να διαπιστώνουμε ότι η Ευρώπη δεν προσέφερε έως τώρα πολλά πράγματα στις αναπτυσσόμενες χώρες. Οδυνηρό είναι επίσης το γεγονός ότι τώρα γίνεται πάλι προσπάθεια η συζήτηση να εξελιχθεί γύρω από την ελευθέρωση εις βάρος του πραγματικού αντικειμένου της παρούσης έκθεσης.
<P>
Δεν πρέπει να λησμονούμε ότι η καλλιέργεια ναρκωτικών συχνά είναι συνέπεια ενός βαθύτερα ευρισκόμενου φαινομένου: της φτώχειας. Είναι αναγκαία η χάραξη μιας διεθνούς πολιτικής συνεργασίας μαζί με τις αναπτυσσόμενες χώρες για την καταπολέμηση σε παγκόσμιο επίπεδο του προβλήματος των ναρκωτικών. Όμως δεν πρόκειται να υπάρξουν αποτελέσματα εάν εμείς στην Ευρώπη δεν μπορέσουμε να προσφέρουμε ουσιαστικά σε αυτές τις χώρες προοπτικές για ένα καλύτερο μέλλον. Οι έρευνες δείχνουν ότι η Ευρώπη έχει εξελιχθεί περισσότερο προς την κατεύθυνση μιας κλειστής παρά μιας ανοικτής αγοράς όσον αφορά τις αναπτυσσόμενες χώρες. Εφόσον δεν λαμβάνουμε σοβαρά την πολιτική για την ανάπτυξη και δεν προσαρμόζουμε την οικονομική μας πολιτική δεν πρέπει να αναμένουμε ότι τα προγράμματα όπως το παρόν θα έχουν σημαντικά αποτελέσματα. Θα υποστηρίξω πλήρως την τροπολογία αριθ. 2 της έκθεσης του κ. Liese στην οποία προβάλλεται αυτή η πτυχή. Υποστηρίζω επίσης και τις λοιπές τροπολογίες με τις οποίες γίνεται προσπάθεια η βοήθεια να χορηγείται με όσο το δυνατόν με πιο άμεσο και με πιο συγκεκριμένο τρόπο.

<SPEAKER ID=181 LANGUAGE="FR" NAME="Blot">
Κυρία Πρόεδρε, αγαπητοί συνάδελφοι, έχουμε μπροστά μας πράγματι μια πολύ ενδιαφέρουσα έκθεση σχετικά με μια χρήσιμη ιδέα: τη βοήθεια που πρέπει να παρασχεθεί στις λιγότερο ανεπτυγμένες χώρες για να τους επιτρέψει να εγκαταλείψουν την παραγωγή ναρκωτικών προς όφελος εναλλακτικών καλλιεργειών. Ωστόσο, στην έκθεση αυτή, δίδεται μεγαλύτερη έμφαση στις οικονομικές πτυχές και λιγότερο στις σχέσεις εξουσίας που είναι εγγενείς σε αυτό το πρόβλημα. Όμως, σε πολλές περιπτώσεις, ολόκληροι πληθυσμοί αναγκάζονται από τους εμπόρους να παράγουν ναρκωτικά και το πρόβλημα είναι λιγότερο οικονομικό και περισσότερο πρόβλημα πραγματικής πολιτικής κυριαρχίας και, σε τελευταία ανάλυση, σχεδόν στρατιωτικό πρόβλημα.
<P>
Όπως σημείωσε πολύ σωστά ο εισηγητής, οι πιστώσεις που χορηγεί η Ευρωπαϊκή Ένωση στον τομέα αυτό είναι τουλάχιστον ανεπαρκείς σε σχέση με το εύρος της πρόκλησης που παρουσιάζει η αγορά ναρκωτικών σήμερα.
<P>
Αλλά δεν είναι μόνον οι πιστώσεις που είναι ανεπαρκείς. Φοβούμαι ότι το ίδιο συμβαίνει και με τις πραγματικές προθέσεις. Στο σημείο όπου βρισκόμαστε σήμερα, για να πολεμήσουμε τα ναρκωτικά, πρέπει να καταφύγουμε σε πραγματικά εξαιρετικά μέτρα. Κατά τη γνώμη μας, αυτό δεν μπορεί να γίνει χωρίς την αποκατάσταση και την πραγματική επιβολή της ποινής του θανάτου για τους μεγαλεμπόρους, όπως συμβαίνει σε ορισμένες χώρες, όπως η Σιγκαπούρη, με μεγάλη επιτυχία.
<P>
Για τους γνωστούς ιδεολογικούς λόγους, δεν θέλουμε να σκεφθούμε καν αυτή την οδό και προτιμούμε να διαχειριζόμεθα τα προβλήματα που δημιουργεί το εμπόριο ναρκωτικών από οικονομική άποψη, ή ακόμα και να αυξάνουμε τις πιστώσεις για μελέτες, ακόμα και αν η αποτελεσματικότητα των πιστώσεων αυτών δεν έχει πραγματικά αποδειχθεί. Ξεχνάμε ότι οι λαθρέμποροι δεν είναι απλώς αγροίκοι επιχειρηματίες, αλλά πραγματικοί δολοφόνοι και συνεπώς το πρόβλημα δεν είναι καθαρά οικονομικό, αλλ' ότι, για άλλη μια φορά, πρέπει να αντιμετωπιστεί και πολιτικά και, θα έλεγα μάλιστα, στρατιωτικά, λαμβανομένου υπόψη του εύρους του εμπορίου σήμερα.
<P>
Τίποτα μέχρι σήμερα δεν μαρτυρεί παρόμοια πρόθεση εκ μέρους της Ευρωπαϊκής Ένωσης, αλλ' ούτε και των κρατών μελών. Έτσι, η έκθεση είναι καλή, αλλά η καρδιά του προβλήματος, κατά τη γνώμη μας, δεν αναφέρθηκε ούτε αυτή τη φορά.

<SPEAKER ID=182 LANGUAGE="IT" NAME="De Luca">
Κυρία πρόεδρε, κύριοι συνάδελφοι, η Επιτροπή Πολιτικών Ελευθεριών και Εσωτερικών Υποθέσεων υιοθέτησε μία κριτική στάση σχετικά με την έκθεση του κ. Liese, διότι βασίζεται σε μία πρόταση της Επιτροπής στην οποία η δράση της Ευρωπαϊκής Ένωσης, που προβλέπεται για την καταπολέμηση των ναρκωτικών στις αναπτυσσόμενες χώρες, θεμελιώνεται σε μία στρατηγική απολύτως αναποτελεσματική. Εξάλλου, το ίδιο το κείμενο της Επιτροπής εκφράζει μια κάποια δυσπιστία όταν βεβαιώνει ότι η διεθνής κοινότητα, συμπεριλαμβανομένης και της Ευρωπαϊκής Ένωσης, πρέπει να καταγράψει την προφανή αποτυχία των μέτρων καταπολέμησης των ναρκωτικών. Αυτή η αποτυχία είναι το αποτέλεσμα ορισμένων οικονομικών νόμων που ισχύουν και στον τομέα των ναρκωτικών.
<P>
Στην εξεταζόμενη πρόταση τονίζεται η σημασία του συστήματος των γενικευμένων προτιμήσεων. Δεν είναι, εντούτοις, βέβαιο ότι αυτό το σύστημα λειτουργεί προς όφελος των μικρών καλλιεργητών που καλλιεργούν βασικά προϊόντα αντί των προϊόντων από τις οποίες παράγονται αυτές οι ουσίες ή ότι κατά κάποιο τρόπο συνέβαλε στη μείωση των καλλιεργουμένων επιφανειών με προϊόντα από τα οποία παράγονται ναρκωτικά.
<P>
Κατά τα τελευταία χρόνια είναι υπέρμετρη η αύξηση της παραγωγής, της εμπορίας και της χρήσης των ναρκωτικών και η τάση αυτή επιβεβαιώνεται και από τα στοιχεία της Ιντερπόλ σύμφωνα με τα οποία, παραδείγματος χάρη, στο διάστημα των τελευταίων δεκατριών ετών η ποσότητα της κοκαϊνης που κατασχέθηκε στην Ευρώπη έχει αυξηθεί διακόσιες φορές. Είναι πλέον σαφές ότι, λόγω της οικονομικής αξίας του φαινομένου, το εμπόριο και οι παράλληλες παράνομες δραστηριότητες είναι οι βασικές αιτίες διαφθοράς σε όλα τα επίπεδα και διεισδύσεων των εγκληματικών οργανώσεων στη διαχείριση της δημόσιας εξουσίας και στην οργάνωση της οικονομίας.
<P>
Το πρόβλημα των ναρκωτικών αποτελεί ένα πολιτικό πρόβλημα στις χώρες παραγωγούς, διότι είναι γνωστό ότι τα καρτέλ χρησιμοποιούν τους πόρους που συγκεντρώνουν για να παρέμβουν στις δημοκρατικές και οικονομικές διαδικασίες των χωρών τους, προδικάζοντας την πολιτική και αναλαμβάνοντας τον έλεγχο αποφασιστικών τομέων στο πεδίο των επιχειρήσεων και των δημοσιονομικών υπηρεσιών. Το πρόβλημα έχει παγκόσμιες διαστάσεις και ακριβώς στο πλαίσιο της πολιτικής της συνεργασίας και της βοήθειας στην ανάπτυξη η Ευρώπη μπορεί και πρέπει να μελετήσει την κατάσταση για να φωτίσει όλες τις πλευρές του φαινομένου, να αξιολογήσει τις πολιτικές που έχουν υλοποιηθεί μέχρι τώρα και να λάβει τα κατάλληλα μέτρα ώστε να υπάρξουν νέες μορφές παρέμβασης σε θέση να παράσχουν κίνητρα στη συνεργασία μεταξύ των κρατών παραγωγών και των κρατών εισαγωγέων και μεταξύ των δημοσίων αρχών σε όλα τα επίπεδα αλλά και να εκτιμήσει τη σκοπιμότητα ριζοσπαστικών αλλαγών στην προσέγγιση καθώς και ειδικών πολιτικών παρέμβασης. Οι πολιτικές της καταστροφής των φυτειών και εκείνες της χρηματοδότησης εναλλακτικών παραγωγών αποτελούν μία αποτυχία που αναγνωρίζουν πλέον όλες οι μελέτες και όλες οι αναλύσεις.
<P>
Όσον αφορά τη χορήγηση των πιστώσεων, σημειώνουμε ότι, στην εξεταζόμενη πρόταση, ενώ μέχρι τώρα σημαντικές ποσοστώσεις προορίζονταν για μέτρα που είχαν σαν στόχο τη μείωση της ζήτησης, η Επιτροπή φαίνεται ότι θέλει σχεδόν να μειώσει στο ήμισι τις διαθέσιμες πιστώσεις για την καταπολέμηση της ζήτησης ναρκωτικών. Και αυτό τη στιγμή που όλο και περισσότερο αναγνωρίζεται ότι μόνο μέσω της μείωσης της ζήτησης θα καταστεί δυνατή η επίλυση του προβλήματος των ναρκωτικών ενώ, εξάλλου, και η ίδια η Επιτροπή το έχει αναγνωρίσει αναφερόμενη στη διαρκώς αυξάνουσα κατανάλωση των ναρκωτικών.
<P>
Είναι ανάγκη, συνεπώς, να επανεξετάσει η Επιτροπή την κατανομή της χορήγησης των πόρων. Επιπλέον, θα πρέπει να προβλεφθούν ρυθμίσεις όσον αφορά τη συγχρηματοδότηση.
<P>
Τέλος, ο σεβασμός των ανθρωπίνων δικαιωμάτων στα πλαίσια της καταπολέμησης των ναρκωτικών θα πρέπει να αποτελεί ένα στόχο της Ένωσης, και όχι δηλαδή μόνο σε σχέση με τα μέτρα πρόληψης, όπως είναι η αντιμετώπιση και επανένταξη των τοξικομανών. Πράγματι, η νομοθεσία κατά των ναρκωτικών και η εφαρμογή της εκ μέρους των αστυνομικών δυνάμεων συνεπάγονται κινδύνους παραβίασης των ανθρωπίνων δικαιωμάτων, που σε καμία περίπτωση δεν μπορεί να είναι ανεκτή από την Κοινότητα.

<SPEAKER ID=183 LANGUAGE="IT" NAME="Amadeo">
Κυρία Πρόεδρε, η παραγωγή, το εμπόριο και η κατανάλωση των ναρκωτικών έχει υπέρμετρα αυξηθεί τα τελευταία χρόνια. Τα στοιχεία της Ιντερπόλ, σχετικά με τα κατασχεθέντα ναρκωτικά, δείχνουν με σαφήνεια τις τάσεις των ταλευταίων ετών. Από τα 1.336 κιλά ηρωϊνης που είψαν κατασχεθεί στην Ευρώπη το 1989, φτάσαμε στα 6.100 που κατασχέθηκαν το 1990. Από τα 59 κιλά που κατασχέθηκαν στην Ευρώπη το 1977 φτάσαμε στα 1.291 το 1993. Όσον αφορά τις αμφεταμίνες, το 1990 κατασχέθηκαν συνολικά 380 κιλά αντί των 184 που κατασχέθηκαν το 1989. Το παράνομο εμπόριο του χασίς και της μαριχουάνας αυξάνει σε ολόκληρο τον κόσμο. Το 1990 κατασχέθηκαν 211 τόνοι σε σχέση με τους 160 που κατασχέθηκαν το 1989 και τους 242 που κατασχέθηκαν το 1992. Είναι πλέον σαφές ότι το εμπόριο και οι παράλληλες παράνομες δραστηριότητες, δεδομένης της οικονομικής εμβέλειας του φαινομένου, είναι οι κύριοι πρόξενοι της διαφθοράς σε όλα τα επίπεδα και της διείσδυσης των εγκληματικών οργανώσεων στη διαχείριση της δημόσιας εξουσίας και την οργάνωση της οικονομίας.
<P>
Το πρόβλημα των ναρκωτικών είναι παγκόσμιας σημασίας. Τα διεθνή καρτέλ έχουν υιοθετήσει μία στρατηγική που είναι όλο και περισσότερο επιθετική και επεκτατική επιζητώντας να κατακτήσει νέες αγορές με νέα ναρκωτικά, με σχήματα διανομής που συνεχώς εξελίσσονται και με μία όλο και πιο τολμηρή ικανότητα απόκρυψης και μεταφοράς των εσόδων αυτού του εμπορίου. Πρόκειται για ένα πρόβλημα που είναι κατ' εξοχήν πολιτικό ακριβώς στις χώρες παραγωγούς, διότι είναι γνωστό ότι τα καρτέλ χρησιμοποιούν τους πόρους που συσσωρεύουν για να παρεμβαίνουν στις δημοκρατικές και οικονομικές διαδικασίες των χωρών, προδικάζοντας τις πολιτικές και αναλαμβάνοντας τον έλεγχο στους βασικούς τομείς των επιχειρήσεων και τις δημοσιονομικές υπηρεσίες.
<P>
Το οργανωμένο έγκλημα μπορεί να προσλαμβάνει τους καλύτερους εγκεφάλους, μπορεί να χρησιμοποιεί τις πιο προωθημένες τεχνολογίες, τους πιο ικανούς εμπειρογνώμονες για την ανακύκλωση του χρήματος, μπορεί και επωφελείται πολλών μορφών ατιμωρησίας. Κύριοι συνάδελφοι, θα πρέπει να διεξαγάγουμε τον πόλεμο κατά των ναρκωτικών με κάθε μέσο. Πρόκειται για μια ηθική, απόλυτη υποχρέωση, που θα πρέπι να αποτελέσει το στίγμα μας για να μπορέσουν τα παιδιά μας να ζήσουν ένα μέλλον όπου οι αξίες και οι χαρές της ζωής δεν θα πρέπει να κινδυνεύουν από τη χημεία των ναρκωτικών. Πρόκειται για μία πραγματική υποχρέωση που απαιτεί σοβαρές απαντήσεις, διότι δεν μπορεί να καταπολεμηθεί ένας στρατός οργανωμένων εγκληματιών με τις φλυαρίες των δημαγωγών. Ο δρόμος θα είναι μακρύς, δύσκολος και για την ώρα ανασφαλής, αλλά οι ελεύθεροι άνθρωποι που πιστεύουν στη ζωή έχουν καθήκον να τον ακολουθήσουν. Εάν το πρόβλημα έχει παγκόσμιες διαστάσεις, στα πλαίσια ακριβώς της συνεργασίας και της ενίσχυσης της ανάπτυξης η Ευρώπη μπορεί και πρέπει να αναλύσει την κατάσταση για να εστιάσει όλες τις πλευρές του φαινομένου, να εκτιμήσει ό, τι έχει κάνει, να εντοπίσει νέες μορφές παρέμβασης που θα προωθήσουν τη συνεργασία μεταξύ κρατών παραγωγών και κρατών εισαγωγέων, μεταξύ των αρχών κάθε επιπέδου. Η προσέγγιση θα πρέπει να είναι σφαιρική και είναι αναγκαία η σε βάθος επανεξέταση σπό τον ΟΗΕ των αποτελεσμάτων όλων των πολιτικών στον τομέα των ναρκωτικών, προχωρώντας ενδεχομένως στην αναθεώρηση των συμβάσεων του ΟΗΕ που ρυθμίζουν τα θέματα αυτά.
<P>
Αντιλαμβανόμαστε απολύτως ότι οι εξουσίες της Ένωσης είναι ακόμη ανεπαρκείς, αλλά αξίζει να ακολουθήσουμε αυτό το δρόμο, στο πλαίσιο της χρηματοδότησης Βορρά-Νότου στον τομέα των ναρκωτικών.

<SPEAKER ID=184 LANGUAGE="EN" NAME="McGowan">
Κυρία Πρόεδρε, πριν η Επίτροπος απαντήσει στην εξαίρετη έκθεση του κ. Liese και παρουσιάσει την γνώμη της Επιτροπής για τις διάφορες τροπολογίες, θα ήθελα να επιβεβαιωθεί ότι η Επιτροπή έχει ενημερωθεί πως οι Τροπολογίες Αριθ. 31, 32, 34 και 35, οι οποίες κατατέθησαν από τον κ. De Coene και την κ. d'Ancona και από τη Σοσιαλιστική Ομάδα έχουν, στην πραγματικότητα, αποσυρθεί.

<SPEAKER ID=185 NAME="Gradin">
Κυρία Πρόεδρε, η καταπολέμηση των ναρκωτικών είναι ένα θέμα με προτεραιότητα για την Επιτροπή. Η χρήση ναρκωτικών είναι ένα μεγάλο πρόβλημα σε όλον τον κόσμο. Μεταξύ 40 ως 50 εκατομ. άνθρωποι είναι εξαρτημένοι από παράνομα ναρκωτικά. Κατά την διάρκεια των τελευταίων ετών ο αριθμός των ναρκομανών αυξήθηκε δραματικά και στις αναπτυσσόμενες χώρες επίσης. Εκατοντάδες χιλιάδες άνθρωποι εντός της ΕΕ έιναι εξαρτημένοι από ναρκωτικά. Αυτή είναι μιά πολύ σοβαρή κατάσταση.
<P>
Η Επιτροπή έχει μιά πολύ ξεκάθαρη πολιτική σ' αυτόν τον τομέα. Το κέντρο βάρους βρίσκεται στις παρεμβάσεις για την μείωση της προσφοράς και ζήτησης, παρεμβάσεις για την καταπολέμηση του παράνομου εμπορίου και παρεμβάσεις για την διεθνή συνεργασία. Είναι σημαντικό για την ΕΕ να συνεργασθεί στενά με τις αναπτυσσόμενες χώρες στην μάχη ενάντια στην χρήση ναρκωτικών. Πρόκειται για την παροχή βοήθειας κατά τρόπο τέτοιο ώστε να μην οδηγούνται αναγκαστικά οι άνθρωποι στην παραγωγή ναρκωτικών λόγω καθαρής φτώχειας. Πρέπει να τους δοθούν δυνατότητες εσόδων από εναλλακτικές καλλιέργειες. Πρόκειται για την παροχή ενίσχυσης, μαζί με άλλες διεθνείς οργανώσεις, στις ίδιες παρεμβάσεις των χωρών. Για να μπορεί να γίνει αποτελεσματικός χειρισμός του προβλήματος, πρέπει οι παρεμβάσεις να επιτελεσθούν σε πολλούς τομείς.
<P>
Αυτό σημαίνει συγκεκριμένα ότι τα μέτρα που λαμβάνονται πρέπει να έχουν ως στόχο την μείωση και της προσφοράς και της ζήτησης καθώς και την καταπολέμηση του παράνομου εμπορίου και του ξεπλύματος χρημάτων.
<P>
Η Επιτροπή χαιρετίζει την έκθεση του κ. Liese και την θαυμάσια δουλειά που έγινε από τις εμπλεκόμενες επιτροπές. Αυτό συνάδει σε μεγάλο βαθμό με την ανάλυση και τις κατευθυντήριες γραμμές που πρότεινε η Επιτροπή. Εχει υποβληθεί ένας μεγάλος αριθμός τροπολογιών. Δυστυχώς, δεν έχουμε ενημερωθεί για το αν απεσύρθησαν αυτές. Από τις τροπολογίες που υπεβλήθησαν η Επιτροπή έκανε αποδεκτές τις ακόλουθες: Υπ' αριθ. 1, 3, 4, 6, 7, 9, 11, 13, 14, 16, 17, 19, 21, 24, 28, 30 και 33. Οσον αφορά τις τροπολογίες υπ' αριθ. 5, 8, 10, 15, 18, 20, 22, 23, 25, 27, 29 και 36 είναι προβληματικές κατ' ουσίαν και επομένως δεν μπορούν να γίνουν αποδεκτές από την Επιτροπή.
<P>
Η τροπολογία αριθ. 5 προτείνει να έχουν οι συνεργαζόμενες χώρες την δυνατότητα να αρνηθούν τα κριτήρια αξιολόγησης. Η Επιτροπή είναι η μόνη αρχή που είναι υπεύθυνη για την αξιολόγηση και είναι επομένως λογικό ότι είναι η Επιτροπή που αποφασίζει για τα κριτήρια.
<P>
Η τροπολογία αριθ. 8 αναφέρεται το Ευρωπαϊκό Ταμείο Ανάπτυξης. Αυτό δεν είναι ένα χρηματοδοτικό όργανο που ανήκει στην Κοινότητα και τότε δεν είναι δυνατόν σε μιά νομική πράξη που αφορά τον χαρακτηρισμό του προϋπολογισμού να γίνεται παραπομπή σε άλλα χρηματοδοτικά όργανα.
<P>
Η τροπολογία αριθ. 10 αναφέρεται στην προτεραιότητα άμεσων μέτρων καταπολέμησης των ναρκωτικών. Αυτό θα μείωνε σε πολύ μεγάλο βαθμό το περιθώριο κινήσεων της Επιτροπής όσον αφορά την συνεργασία με τις αναπτυσσόμενες χώρες.
<P>
Η τροπολογία αριθ. 15 προτείνει περικοπές 10 % μεταξύ άλλων για την αξιολόγηση του προγράμματος. Η Επιτροπή θεωρεί ότι αυτό μπορεί να είναι αποτρεπτικό για την επεξεργασία του προγράμματος και θα περιόριζε τις δυνατότητες αξιολόγησης κατά έναν ακατάλληλο τρόπο.
<P>
Η τροπολογία αριθ. 18 προτείνει παραπομπή στο άρθρο 205. Εφόσον πρόκειται για μιά νομική πράξη που υπάγεται στο κοινοτικό δίκαιο, πρέπει να γίνουν σεβαστές όλες οι συνθήκες. Δεν είναι ούτε απαραίτητο ούτε έχει νόημα να περιοριστούμε σε ένα και μόνο άρθρο.
<P>
Η τροπολογία αριθ. 20 προτείνει μιά τροποποίηση της διάταξης του προϋπολογισμού για τον γενικό προϋπολογισμό της ΕΕ, κάτι που η Επιτροπή δεν μπορεί να εγκρίνει.
<P>
Η τροπολογία αριθ. 22 αφορά τις διαδικασίες των επιτροπών και την απόφαση του Συμβουλίου τον Ιούλιο του 1987. Αυτό το θέμα μπορεί να ρυθμιστεί μόνον εντός του πλαισίου της Διακυβερνητικής Διάσκεψης του 1996.
<P>
Οι τροπολογίες αριθ. 23 και 25 αφορούν την υποβολή αναφορών στο Κοινοβούλιο με δύο αναφορές κάθε χρόνο. Η πρόταση της Επιτροπής ορίζει μιά ετήσια αναφορά. Η Επιτροπή θεωρεί ότι δια του άρθρου 10 της πρότασης της ικανοποιεί τους δύο εύλογους όρους να είναι η δραστηριότητα της Επιτροπής ανοιχτή σε επίβλεψη και να επικεντρώνεται στην διαχείρηση των προγραμμάτων.
<P>
Η τροπολογία αριθ. 27 αφορά μέτρα ενάντια στο παράνομο εμπόριο. Η Επιτροπή δεν επιθυμεί να συρρικνώσει τα μέτρα της ενάντια στην παράνομη εισαγωγή και παρασκευή παράνομων ναρκωτικών, και επομένως δεν μπορεί να εγκρίνει την τροπολογία.
<P>
Η τροπολογία αριθ. 29 θίγει εν μέρει το ίδιο θέμα όπως και η αριθμ. 10, δηλ. μιά μείωση στο 10 %, και εκτός αυτού παραπέμπει σε μελέτες και συνεργασία με ειδικά όργανα. Το θέμα του ορίου του 10 % το έχω ήδη θίξει, και θέλω να προσθέσω ότι γενικά οι μελέτες της Επιτροπής υλοποιούνται από ειδικούς.
<P>
Η τροπολογία αριθ. 36 αφορά τον έλεγχο της χρήσης φύλλων κόκας. Εχει φανεί ότι είναι πολύ δύσκολο να ελεγχθεί τέτοια χρήση.
<P>
Οι τροπολογίες αριθμ 2, 8 και 12 αποτελούν μιά ομάδα που μπορεί να εγκριθεί από την Επιτροπή ύστερα από μερικές τροποποιήσεις σύνταξης που δεν αλλάζουν το περιεχόμενο. Η Επιτροπή μπορεί να κάνει αποδεκτά μέρη μόνον των τροπολογιών αριθ. 26 και 31.
<P>
Η τροπολογία αριθ. 2 προτείνει να εγγραφεί ότι η ΕΕ δεν θα πάρει κανένα μέτρο που οδηγεί σε απώλειες εισοδημάτων και αυξημένη φτώχεια στον Νότο. Η Επιτροπή συμμερίζεται κατ' αρχήν την άποψη ότι η ΕΕ δεν πρέπει να πάρει κανένα μέτρο που θα επιφέρει αρνητικές επιπτώσεις για τις αναπτυσσόμενες χώρες. Είναι όμως της άποψης ότι η ΕΕ δεν μπορεί να δεσμευτεί ότι δεν θα πάρει τέτοια μέτρα. Η Επιτροπή προτείνει αυτό να παραπεμφθεί στην αναγκαιότητα να υπερνικηθεί η φτώχεια στις αναπτυσσόμενες χώρες. Η τροπολογία αριθ. 8 αναφέρεται μεταξύ άλλων στον ορισμό της ομάδας του Δουβλίνου. Για να υπάρξει μεγαλύτερη σαφήνεια η Επιτροπή προτείνει να επισυναφθεί σε ένα παράρτημα της έκθεσης ο ορισμός της ομάδας του Δουβλίνου περί εναλλακτικής ανάπτυξης.
<P>
Η τροπολογία αριθ. 12 αφορά την προστασία από αντίποινα. Η Επιτροπή έχοντας κατά νούν το είδος των άλλων μέτρων που συνηθίζει να υποστηρίζει δεν μπορεί να δεσμευτεί ότι θα προστατεύσει τους χωρικούς από ενδεχόμενα αντίποινα εκ μέρους των εμπόρων ναρκωτικών.
<P>
Τέλος ας μου επιτραπεί να υπογραμμίσω το μεγάλο βάρος που προσδίδει η Επιτροπή στην συνεργασία με τις αναπτυσσόμενες χώρες όσον αφορά την καταπολέμηση της χρήσης ναρκωτικών. Είναι ευπρόσδεκτο το μεγάλο ενεργό ενδιαφέρον του Ευρωκοινοβουλίου επί του θέματος.

<SPEAKER ID=186 NAME="Πρόεδρος">
Eυχαριστώ πολύ, κυρία Gradin.
<P>
H συζήτηση έληξε.
<P>
H ψηφοφορία θα διεξαχθεί αύριο στις 9.00 π.μ.

<CHAPTER ID=9>
Πρόγραμμα δράσεων για την προστασία των πολιτών
<SPEAKER ID=187 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Gonzαlez Αlvarez, εξ ονόματος της Eπιτροπής Περιβάλλοντος, Δημόσιας Yγείας και Προστασίας των Kαταναλωτών (A4-0100/96), επί της πρότασης απόφασης του Συμβουλίου (COM(95)0155 - C4-0221/96-95/0098 (CNS)), σχετικά με τη θέσπιση προγράμματος κοινοτικής δράσης για την προστασία των πολιτών από καταστροφές.

<SPEAKER ID=188 NAME="Gonzαlez Αlvarez">
Κυρία Πρόεδρε, κυρία Επίτροπε, αξιότιμοι συνάδελφοι, βρισκόμαστε στη διεθνή δεκαετία της πρόληψης φυσικών καταστροφών που θα κλείσει το 2000. Το 1994 έγιναν 580 φυσικές καταστροφές που προκάλεσαν πάνω από 16.000 θανάτους και κόστισαν πάνω από 65 δισεκατομμύρια δολάρια σε οικονομικές απώλειες. Γι'αυτό η δημιουργία ενός προγράμματος κοινοτικής δράσης για την προστασία των πολιτών είναι άκρως σημαντική, όχι μόνο για την πρόβλεψη των φυσικών καταστροφών, αλλά και αυτών που προκαλεί η άμεση επέμβαση του ανθρώπου, δηλαδή η τεχνολογικού και βιομηχανικού χαρακτήρα.
<P>
Στην παρούσα Ολομέλεια είχαμε μία συζήτηση αυτή την εβδομάδα με αφορμή τη δέκατη επέτειο της καταστροφής του Τσερνομπίλ, παράδειγμα καταστροφής που προξένησε η ανευθυνότητα και η απερισκεψία των ανθρώπων. Νομίζω πως η καταστροφή του Τσερνομπίλ δείχνει ξεκάθαρα την άμεση αναγκαιότητα λήψης μέτρων για την προστασία των πολιτών σε όλη την Ευρώπη.
<P>
Το 1985, μία πρώτη συνάντηση των Υπουργών έθεσε τις βάσεις της κοινοτικής συνεργασίας στο πλαίσιο της προστασίας των πολιτών. Και από το 1984 το Ευρωπαϊκό Κοινοβούλιο έχει απαφανθεί πολλές φορές υπέρ της λήψης περισσότερο αποτελεσματικών μέτρων, κυρίως στον τομέα της πρόβλεψης.
<P>
Το ψήφισμα που εγκρίθηκε τον Οκτώβριο του 1994 θυμίζει μια συνημμένη δήλωση στα τελικά πρακτικά της Συνθήκης της Ένωσης, που ορίζει ότι η Επιτροπή θα παρουσιάσει στο Συμβούλιο έκθεση, το αργότερο το 1996, για να εξεταστεί η εισαγωγή στην ιδρυτική Συνθήκη της Ευρωπαϊκής Ένωσης κεφαλαίου σχετικά με την προστασία των πολιτών. Γι'αυτό κι εμείς αναφέρουμε την τροπολογία που παρουσίασε η κ. Dνez de Rivera στην Επιτροπή Περιβάλλοντος που δεν εγκρίθηκε εκεί και που αναφέρεται στην ανάγκη να καθορίσει η Διακυβερνητική Διάσκεψη του 1996 μία νομική βάση για την προστασία των πολιτών.
<P>
Η πρόβλεψη, η πρόληψη, η κατάρτιση και η ενημέρωση, η αυτοπροστασία, η γνώση και η αλληλεγγύη ανάμεσα στους πολίτες, η συνεργασία και ο συντονισμός ανάμεσα στις τοπικές, τις περιφερειακές και τις εθνικές αρχές είναι βασικά σημεία στην πρόταση αυτή. Γι'αυτό οι τροπολογίες μας προσπάθησαν να εμβαθύνουν τις πτυχές αυτές καθώς και την ανάγκη να εξυπηρετηθούν με ιδιαίτερο τρόπο οι απομονωμένες και άκρως περιφερειακές περιοχές, οι οποίες έχουν τεράστιες δυσκολίες και συχνά ενημερώνονται εξαιτίας επειγουσών καταστάσεων (τυφώνες, πυρκαγιές, λαίλαπες, κλπ.).
<P>
Ο ρόλος των μη κυβερνητικών οργανισμών και η ανάγκη επαρκούς χρηματοδότησης ήταν επίσης αντικείμενο άλλων τροπολογιών που ενέκρινε η επιτροπή Περιβάλλοντος. Σεβόμαστε τις προτάσεις και τις τροπολογίες, όπως αναγκαστήκαμε να εναντιωθούμε σε μερικές από αυτές, κυρίως σχετικά με ό, τι αναφέρεται στην Επιτροπή που εμείς αποκαλούμε γνωμοδοτική και που ο κ. Schnellhart προτείνει να είναι προαιρετικού χαρακτήρα και να διαχειρίζεται μαζί με την επιτροπή τα μέτρα προστασίας των πολιτών. Εμείς δεν συμφωνούμε σ'αυτό το σημείο γιατί νομίζουμε πως είναι σαν να επανεθνικοποιούμε τα μέτρα, και γιατί οι καταστροφές δεν σέβονται τα σύνορα; γι'αυτό τα μέτρα της Επιτροπής πρέπει να είναι κοινά, φυσικά σε διαβούλευση με την επιτροπή όπου αντιπροσωπεύονται όλα τα κράτη μέλη. Η επιτροπή αυτή προβλέπεται σαφώς στο άρθρο 4 της πρότασης, και πιστεύουμε πως αυτό είναι αρκετό καθώς και η εκτίμηση της Επιτροπής επί του θέματος.
<P>
Τέλος, στην αιτιολογική έκθεση εκφράζουμε μία διακαή επιθυμία όσον αφορά τα κίνητρα: να συσταθεί ένα τελικό ταμείο, ένα οικονομικό ταμείο που να επεμβαίνει άμεσα και αποτελεσματικά μετά τις καταστροφές. Πιστεύουμε πως αυτό δεν σημαίνει περισσότερα έξοδα. Απλά η Επιτροπή και τα όργανα θα στέλνουν μέρα με τη μέρα και μήνα με το μήνα χρήματα στις διάφορες χώρες, σε περίπτωση καταστροφής, ώστε να τις βοηθήσει να ανταπεξέλθουν. Η ύπαρξη τελικού ταμείου είναι πολύ σημαντική στο βαθμό που θα κάνει γρηγορότερη και αποτελεσματικότερη την απάντηση.
<P>
Τελειώνω ευχαριστώντας τους συναδέλφους που στην Επιτροπή Περιβάλλοντος συνετέλεσαν στη βελτίωση της έκθεσης, τους εκπροσώπους της Επιτροπής, που επίσης μας βοήθησαν και τη Γραμματεία της Επιτροπής Περιβάλλοντος και Δημόσιας Υγείας, που επίσης συνεργάστηκαν στην παρούσα έκθεση, η οποία μπορεί από την παρουσία στη Συνέλευση να μην φαίνεται τόσο σημαντική, αλλά που εγώ θεωρώ πράγματι πολύ σημαντική.

<SPEAKER ID=189 LANGUAGE="ES" NAME="Dνez de Rivera Icaza">
Κυρία Πρόεδρε, η πρόταση απόφασης που κρατούμε ανά χείρας για ένα τόσο σημαντικό θέμα όπως η προστασία των πολιτών μοιάζει φτωχή και εσφαλμένη παρόλες τις γενναίες προσπάθειες της εισηγήτριας να τη βελτιώσει. Εδώ και χρόνια η διακοινοτική μη αποτελεσματικότητα επί του θέματος, εξαιτίας μεταξύ άλλων και της έλλειψης προσωπικού, έχει καθυστερήσει την συνεκτική και αποτελεσματική πολιτική επί του θέματος, παρόλο που εδώ και πάνω από δέκα χρόνια το Κοινοβούλιο ζητά την εγκαθίδρυση μηχανισμών πρόληψης, αμοιβαίας βοήθειας, κατάρτισης, ενσωμάτωσης νέων τεχνικών μέσων, συντονισμού και εκστρατείας εκπαίδευσης και πληροφόρησης των πολιτών.
<P>
Αλλά και το πέμπτο πρόγραμμα δράσης σε θέματα περιβάλλοντος, κυρία Πρόεδρε, αφιέρωνε ένα ειδικό κεφάλαιο, συγκεκριμένα μετά το κεφάλαιο που αφορά την πυρηνική ασφάλεια και προστασία από την ακτινοβολία, καθότι οι συνέπειες του Τσέρνομπιλ βρίσκονται πάντα στη μνήμη όλων, όπως ενθυμούμασταν χθές.
<P>
Όμως αν η προστασία των πολιτών είναι ένα θέμα-κλειδί, και είναι για τους πολίτες της Ένωσης, όπως και για την Οικονομική και Κοινωνική Επιτροπή ή την Επιτροπή των Περιφερειών, παρόλο που συζητείται το θέμα όταν η συνεδρίαση έχει λήξει - και αναρωτιέται κανείς γιατί -, πώς είναι δυνατόν η Συνθήκη της Ένωσης να την περιλαμβάνει μόνο στην πρώτη δήλωση όταν η διεθνικότητα και η διακρατική συνεργασία είναι κλειδιά για την αποτελεσματικότητά του; Η αοριστία, και αν μου επιτρέπετε, το οιονεί συνοθύλευμα του άρθρου 3γ) καθώς και μία πρόσκαιρη νομική βάση, σ'αυτά μόνο υπολογίζει κανείς για τις σοβαρές οικολογικές καταστροφές όπως η διαρροή πετρελαίου, πιθανά ατυχήματα κατά τη μεταφορά επικίνδυνων ουσιών, πυρηνικές διαρροές, πυρκαγιές από κεραυνό, κλπ. Γι'αυτό προσωπικά υποστηρίζω ότι η Διακυβερνητική Διάσκεψη θα πρέπει να δώσει προσοχή στο θέμα αυτό και ευχαριστώ την κ. Gonzαlez Αlvarez που ανέφερε κάτι σχετικά στην τροπολογία που παρουσίασα.
<P>
Λέγοντας αυτά, θεωρώ ότι καλύτερα το κάτι από το τίποτα. Και είναι αλήθεια πως η Επιτροπή Περιβάλλοντος, Δημόσιας Υγείας και Προστασίας των Καταναλωτών τροποποίησε ευρέως το κείμενο της Επιτροπής, επιμένοντας κυρίως στην πρόληψη, την κατάρτιση, τη συνεργασία και την αμοιβαία ευθύνη, δίχως να ξεχνά τα ιδιαίτερα προβλήματα των μικρότερων νήσων και την πολύτιμη συνεργασία των μη κυβερνητικών οργανισμών στις πάμπολλες καταστροφές.
<P>
Τελειώνω, κυρία Πρόεδρε, συγχαίροντας πάλι την κ. Gonzαlez Αlvarez, αν και φοβούμαι ότι οι πολίτες της Ένωσης θα προτιμούσαν ένα πιο φιλόδοξο και απτό κείμενο.

<SPEAKER ID=190 LANGUAGE="DE" NAME="Schnellhardt">
Kυρία Πρόεδρε, αξιότιμοι κυρίες και κύριοι συνάδελφοι, στην περίπτωση της προστασίας των πολιτών από καταστροφές, έχουμε να κάνουμε με έναν τομέα ο οποίος μέχρι τώρα κατοικοέδρευε, τρόπον τινά, στο απώτατο άκρο των κοινοτικών αρμοδιοτήτων. Tα κράτη μέλη ενεργούσαν δια της οδού της διακρατικής συνεργασίας. H παρούσα, λοιπόν, πρόταση της Eπιτροπής επιλέγει τη σωστή προσέγγιση. Συμπληρώνει τις μέχρι τώρα κοινοτικές δραστηριότητες στον τομέα της πολιτικής άμυνας, μ' ένα ενιαίο πρόγραμμα δράσης.
<P>
Περί τίνος πρόκειται εδώ; Tο σχέδιο του προγράμματος δράσης ξεκινάει από το ότι η προστασία των πολιτών από καταστροφές εμπίπτει στη δικαιοδοσία των κρατών μελών, διότι αποφασιστική σημασία για μια γρήγορη και αποτελεσματική βοήθεια, σε περίπτωση καταστροφής, έχει η ενεργός δράση των φορέων σε τοπικό και περιφερειακό επίπεδο. Γι' αυτό και οι ευρωπαϊκές δραστηριότητες θα πρέπει να περιορίζονται και να επεμβαίνουν, συμπληρωματικά μόνον, εκεί όπου υπάρχει ανάγκη διασυνοριακής δράσης. Mε λίγα λόγια πρόκειται για τη μεταφορά εξειδικευμένων γνώσεων, καθώς και για αμοιβαία βοήθεια και ανταλλαγή εμπειριών.
<P>
Σ' αυτή τη συναίνεση βασίζονταν οι μέχρι τώρα δραστηριότητες. Έχω τη γνώμη πως, κατά βάσιν, θα πρέπει να παραμείνει έτσι. Eπανειλημμένα φάνηκε στο παρελθόν ότι υπήρχε μεγάλο ενδιαφέρον, ιδιαίτερα για τη μεταφορά τεχνογνωσίας. Eπιδοκιμάζω όμως και τα καινούργια προτεινόμενα μέτρα, που αναφέρονται στην αύξηση του επιπέδου αυτοπροστασίας των ευρωπαίων πολιτών. Mια αυξημένη ικανότητα αυτοπροστασίας, μπορεί να συμβάλει σημαντικά στον περιορισμό ή και στη μείωση των ζημιών που προκαλούνται από καταστροφές.
<P>
Στη Eπιτροπή Περιβάλλοντος, Δημόσιας Yγείας και Προστασίας των Kαταναλωτών έγιναν ορισμένες συμπληρωματικές προτάσεις επί του περιεχομένου του προγράμματος δράσης, με τις οποίες η ομάδα μου συμφωνεί, σε γενικές γραμμές. Ωστόσο, υπάρχουν διαφορετικές προσεγγίσεις του θέματος; πώς θα πρέπει δηλαδή να εφαρμοστεί το μελλοντικό πρόγραμμα δράσης και κυρίως το ποιος, σε τελική ανάλυση, θα αποφασίζει για τα μέτρα που θα πρέπει να εφαρμοστούν. Mέχρι τώρα υπήρχε το λεγόμενο δίκτυο των ανταποκριτών για την προστασία των πολιτών από καταστροφές, που αποτελούνταν από εκπροσώπους των κρατών μελών. Tο δίκτυο αυτό ήταν υπεύθυνο για την εφαρμογή των ευρωπαϊκών δραστηριοτήτων. H Eπιτροπή προτείνει τώρα να έχει η ίδια τον τελευταίο αποφασιστικό λόγο και, κυρία Gonzαlez Αlvarez, δεν είναι ότι η αρμόδια επιτροπή θα λέει απλώς την άποψή της μια φορά και στη συνέχεια θα υλοποιείται, αλλά θα συμβαίνει ακριβώς το αντίθετο.
<P>
Συνεπώς και στην καινούργια Eπιτροπή Πολιτικής Αμυνας, που θα αποτελείται επίσης από εκπροσώπους των κρατών μελών, θα αποδίδονταν μόνον ένα είδος συμβουλευτικού ρόλου. Θα της επιτρέπεται απλώς να πληροφορείται κατά πόσον η Eπιτροπή υιοθετεί ή όχι τις συστάσεις της. Aυτό δεν είναι σωστό, κατά τη γνώμη μου. Θα ήθελα να συστήσω με έμφαση στο Σεβαστό Σώμα, να πάρει εδώ μιαν άλλη θέση. Συνηγορώ υπέρ του να δοθεί το δικαίωμα του τελευταίου αποφασιστικού λόγου στο Συμβούλιο για την περίπτωση, και μόνον για την περίπτωση, που η Eπιτροπή και η αρμόδια επιτροπή έχουν διαφορετική άποψη. Έχω εδώ πλήρη συνείδηση του ότι το Eυρωπαϊκό Kοινοβούλιο, στο θέμα της επιτροπολογίας, παίρνει μια διαφοροποιημένη και κριτική στάση και, κατά τη γνώμη μου, δικαιολογημένα σε πολλές περιπτώσεις.
<P>
Ωστόσο, για μένα το θέμα δεν είναι να αφήσουμε, χωρίς άλλη σκέψη, την αρμοδιότητα της απόφασης στο Συμβούλιο και να απαλλάξουμε το Kοινοβούλιο και την Eπιτροπή από τις ευθύνες. Δικό μας καθήκον είναι να βρούμε μάλλον μια κατάλληλη μορφή κοινοτικής δράσης, για μια δραστηριότητα στα περιθώρια των κοινοτικών αρμοδιοτήτων. Mια λύση, σύμφωνα με το πνεύμα της Eπιτροπής, θα τη θεωρούσα παραδεκτή, αν υπήρχε στη Συνθήκη ένα ιδιαίτερος τίτλος για την προστασία των πολιτών από καταστροφές. Ωστόσο, κι εδώ θα πρέπει να σας αντικρούσω, κυρία Gonzαlez Αlvarez, αυτό δε ζητήθηκε ούτε από την Eπιτροπή ή την Oμάδα Προβληματισμού, αλλά ούτε και από το Kοινοβούλιο. Eπί του θέματος δε θα γίνει καμιά συζήτηση στη διακυβερνητική διάσκεψη. Δεν θα συμπεριλάβουμε το απόσπασμα αυτό στη Συνθήκη, και γι' αυτό θα πρέπει να υποταχθούμε σε καινούργιους τύπους. Aς δείξουμε συνέπεια, ας σταθούμε στα πλαίσια αυτών που θέσαμε εμείς σαν κριτήρια και ας εφαρμόσουμε τουλάχιστον την επιτροπολογία.

<SPEAKER ID=191 LANGUAGE="EN" NAME="Pollack">
Κυρία Πρόεδρε, δέχομαι με ικανοποίηση το προτεινόμενο πρόγραμμα δράσεων για την προστασία των πολιτών. Αργησε πολύ να παρουσιαστεί - πιθανώς εξ αιτίας του γεγονότος ότι η Συνθήκη, όπως ήδη ακούσαμε, δεν μας παρέχει συγκεκριμένες εξουσίες σ' αυτόν τον τομέα. Το πρόγραμμα αυτό έπρεπε να προωθηθεί βάσει του γενικού άρθρου 235. Ας ελπίσουμε ότι δεν θα έχει την ίδια μοίρα αποτελμάτωσης που συνάντησε το πρόγραμμα για την φτώχεια ή το πρόγραμμα για τους ηλικιωμένους που έχουν την ίδια νομική βάση.
<P>
Υπάρχει ένα καλό επιχείρημα υπέρ της τροποποίησης σε εύθετο χρόνο της Συνθήκης σ' αυτόν τον τομέα, όχι επειδή το Ευρωπαϊκό Κοινοβούλιο θέλει να δώσει μαθήματα στα κράτη μέλη σχετικά με την προστασία των πολιτών, τίποτα σχετικό, αλλά διότι οι ανταλλαγές των καλυτέρων πρακτικών και δράσεων για την πρόληψη διαμεθοριακών καταστροφών όπως πλημμύρες, πυρκαγιές και πράξεις τρομοκρατίας θα πρέπει να συντονίζονται, οποτεδήποτε είναι επιθυμητό, σε ευρωπαϊκό επίπεδο.
<P>
Είμαι ευτυχής που υποστηρίζω την Πυροσβεστική Υπηρεσία του Λονδίνου, την μεγαλύτερη και πιθανώς καλύτερη στον κόσμο. Υπό την παρούσα Συντηρητική κυβέρνηση, κατά τα πρόσφατα χρόνια έχει υποστεί περικοπές και περιορισμό του προϋπολογισμού της και διάκειται πολύ ευνοϊκά έναντι αυτών των διαμεθοριακών ανταλλαγών ούτως ώστε να συνεχίσει την εκστρατεία της για την προώθηση του συστήματος Hazchem, να ανταλλάξει την εμπειρία της στη διαχείριση καταστροφών με τις άλλες χώρες της Ευρωπαϊκής Ένωσης και ίσως ακόμη και προς ανατολάς. Πιστεύω ότι μετά την έγκριση του προγράμματος από το Συμβούλιο το Κοινοβούλιο θα εγκρίνει τη χρηματοδότηση για το 1997 και ελπίζω ότι το Συμβούλιο θα ακούσει τα επιχειρήματά μας για την υποστήριξη του προγράμματος και θα το εγκρίνει το συντομότερο δυνατόν.

<SPEAKER ID=192 NAME="Gradin">
Κυρία Πρόεδρε, η Επιτροπή θέλει να εκφράσει τις ευχαριστίες της στην Επιτροπή Περιβάλλοντος και στην Επιτροπή Προϋπολογισμών και συγκεκριμένα στους βουλευτές Gonzalez lvarez και Gredler για το έργο τους και το ενεργό ενδιαφέρον τους για την έκθεση. Παντού στον κόσμο συμβαίνουν καταστροφές. Ολοι οι πολίτες στην Ευρώπη είναι εκτεθειμένοι σε διάφορους κινδύνους. Μπορεί να αφορά σεισμούς, πυρκαγιές δασών και εκρήξεις ηφαιστείων στο νότιο τμήμα της ΕΕ και πλημμύρες, κακοκαιρία και τεχνικούς κινδύνους σ' όλη την ΕΕ.
<P>
Η συνεργασία της ΕΕ εντός της υπηρεσίας διάσωσης στοχεύει στην αύξηση του επιπέδου εσφάλειας. Ισχύει σε σχέση και με φυσικές και τεχνικές καταστροφές για τους πολίτες, το περιβάλλον και τις περιουσίες. Τα σημαντικότερα μέρη μιάς τέτοιας συνεργασίας είναι το να μοιραζόμαστε ο ένας τις εμπειρίες άλλου, να μαθαίνουμε από προηγούμενα συμβάντα και να συντονίζουμε τις παρεμβάσεις που έχουν άμεση σύνδεση με τις υπηρεσίες διάσωσης στις χώρες - μέλη. Η πρόταση σημαίνει επίσης και μιά νομική βάση για τη θέση του προϋπολογισμού Β4-3300 περί υπηρεσιών διάσωσης και περιβαλλοντικών καταστροφών.
<P>
Ας μου επιτραπεί, κυρία Πρόεδρε, να περάσω στις τροπολογίες που παρουσιάστηκαν. Η Επιτροπή συγκατατίθεται σε πολλές από τις προτάσεις. Οι τροπολογίες 3, 5, 6, 7, 9, 11, 12, 13, 15 και 19 κάνουν καλύτερο και σαφέστερο το κείμενο και αναπτύσσουν την πρόταση της Επιτροπής. Η Επιτροπή τις εγκρίνει στην ολότητα τους ή κατ' ουσίαν. Κάποιες τροπολογίες πρέπει να αποσαφηνιστούν. Αφορά τις τροπολογίες 2, 4, 8, 10, 14, 20, 21, 22, 23, 24 και 31 οι οποίες επομένως εγκρίνονται εν μέρει.
<P>
Κόποιες τροπολογίες δεν μπορεί εν τούτοις να εγκρίνει η Επιτροπή. Νομίζουμε ότι η πρόταση της Επιτροπής για τον τρόπο λειτουργίας των επιτροπών δίνει την καλύτερη ισορροπία μεταξύ των θεσμών γι' αυτό δεν μπορούν να γίνουν αποδεκτές οι τροπολογίες 16, 17, 18, 27, 28 και 30. Η Επιτροπή προτείνει συγκεκριμένα έναν τρόπο λειτουργίας επιτροπών του τύπου 1. Να τροποποιηθεί σε 'αλλον τρόπο λειτουργίας θα σήμαινε ότι η διαδικασία λήψης αποφάσεων χάνει σε αποτελεσματικότητα.
<P>
Η τροπολογία 25 σημαίνει ότι θα έπρεπε να δοθεί δυνατότητα στις εθελοντικές οργανώσεις να λάβουν ενίσχυση από την Κοινότητα για το έργο τους. Ομως η πρόταση ψηφίσματος αμοιβαίας βοήθειας που έγινε αποδεκτή τον Ιούλιο του 1991 από το Συμβούλιο και εκπροσώπους των κυβερνήσεων των χωρών - μελών σημαίνει ότι μόνον αρμόδιες αρχές μπορούν να κάνουν αίτηση και να λάβουν βοήθεια μέσα στην ΕΕ. Οι εθελοντικές οργανώσεις δεν είναι αρχές και επομένως δεν μπορούν να εγκριθούν. Αλλά πρέπει να θυμόμαστε ότι οι μη κερδοσκοπικές οργανώσεις παίζουν έναν πολύ σημαντικό ρόλο στις υπηρεσίες διάσωσης των κρατών μελών μας. Γι' αυτό έχουμε κάθε λόγο να τις ενθαρρύνουμε να δρούν.
<P>
Στην τροπολογία αριθ. 26 προτείνεται να δώσει η Διακυβερνητική Διάσκεψη στην υπηρεσία διάσωσης μιά ιδιαίτερη νομική βάση. δνα πρόγραμμα μέτρων δεν είναι όμως ο κατάλληλος χώρος να κατατεθούν απόψεις για το που πρέπει να οδηγήσει η Διακυβερνητική Διάσκεψη και επομένως δεν μπορούμε να εγκρίνουμε αυτήν την τροπολογία.
<P>
Μέσω των τροπολογιών που υπεβλήθησαν νομίζω ότι η πρόταση για την υπηρεσία διάσωσης βελτιώθηκε σημαντικά. Ταυτόχρονα θέλω να υπενθυμίσω ότι δεν υπάρχουν επιχορηγήσεις στο τμήμα του προϋπολογισμού για την υπηρεσία διάσωσης δηλ. Β-3300 για το 1996, παρά την θαυμάσια έκθεση της Επιτροπής Περιβάλλοντος. Είναι μιά κατάσταση που θα σημάνει μεγάλα προβλήματα. Επομένως η Επιτροπή δεν μπορεί να χορηγήσει βοήθεια σε δραστηριότητες του τύπου των τριών ασκήσεων προσομοίωσης που θα εκτελεστούν το τρέχον έτος στην Ιταλία, Σουηδία και στα γερμανοολλανδικά σύνορα. Αυτό ισχύει και για τους καλοκαιρινούς κύκλους μαθημάτων περί υπηρεσίας πυρκαγιών και διάσωσης της ευρωπαϊκής πυροσβεστικής σχολής. Η κατάσταση μπορεί εν τούτοις να βελτιωθεί αν το Κοινοβούλιο εγκρίνει χωρίς καθυστέρηση την αίτηση μεταφοράς επιχορηγήσεων στο τμήμα υπηρεσία διάσωσης του προϋπολογισμού την οποία η Επιτροπή προτίθεται να υποβάλει πολύ σύντομα.

<SPEAKER ID=193 NAME="Πρόεδρος">
Eυχαριστώ πολύ, κυρία Gradin.
<P>
H συζήτηση έληξε.
<P>
H ψηφοφορία θα διεξαχθεί αύριο στις 9.00 π.μ.
<P>
(H συνεδρίαση λήγει στις 19.45)

