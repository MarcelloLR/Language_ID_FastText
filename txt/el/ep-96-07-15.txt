<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 4 Ιουλίου 1996.

<CHAPTER ID=2>
Δήλωση του Προέδρου
<SPEAKER ID=2 NAME="Πρόεδρος">
Αγαπητοί συνάδελφοι, έχει περάσει ακριβώς ένας χρόνος, από τότε που λάβεμε την είδηση της πτώσης της Σρεμπρένιτσα. Όπως θα θυμάστε, οι κάτοικοι της Σρεμπρένιτσα υπολόγιζαν στο γεγονός ότι τον Απρίλιο του 1993 η πόλη τους θα ανακηρυσσόταν ζώνη ασφαλείας του ΟΗΕ. Η απογοήτευσή τους ήταν ιδιαίτερα έντονη όταν τα σερβικά στρατεύματα, υπό τις διαταγές του στρατηγού Μλάντιτς, κατέλαβαν την πόλη τον Ιουλίου του 1995.
<P>
Κάτω από τα βλέμματα των στρατιωτών των Ηνωμένων Εθνών, οι άνδρες με μουσουλμανικό θρήσκευμα χωρίστηκαν κατόπιν από την οικογένειά τους, ενώ τα γυναικόπαιδα διώχθηκαν από την πόλη τους. Εκτοτε, περίπου 8.000 άτομα θεωρείται ότι έχουν εξαφανισθεί. Πιθανόν να έχουν σκοτωθεί. Εναπόκειται τώρα στις εν εξελίξει έρευνες να ρίξουν άπλετο φως σ' αυτό το θέμα μέσα στην φρίκη των πτωμάτων. Η σφαγή της Σρεμπρένιτσα είναι μία από τις πιο φρικτές του πολέμου της Βοσνίας, μία - αλλοίμονο - ανάμεσα σε πολλές άλλες.
<P>
Η διεθνής κοινότητα δεν θα μπορέσει να ησυχάσει όσο αυτή η σφαγή παραμένει στο σκοτάδι, όσο οι ένοχοι δεν εισπράττουν την τιμωρία που τους ανήκει. Το οφείλουμε στα θύματα της Σρεμπρένιτσα και στις οικογένειές τους. Το οφείλουμε στη δικαιοσύνη, που το δικαστήριο της Χάγης αγωνίζεται ν' αποδώσει.
<P>
Σας καλώ, κυρίες και κύριοι αντιπρόσωποι του Ευρωπαϊκού Κοινοβουλίου, αγαπητοί μου συνάδελφοι, να ενωθείτε μαζί μου για να τιμήσουμε τα θύματα της σφαγής της Σρεμπρένιτσα τηρώντας ενός λεπτού σιγή.
<P>
(Το Σώμα εγείρεται και τηρεί ενός λεπτού σιγή)

<SPEAKER ID=3 LANGUAGE="EN" NAME="Spencer">
Κυρία Πρόεδρε, επί διαδικαστικού. Έχω το γραφείο μου στο δωμάτιο 238 του κτιρίου IPE 2, από το οποίο συνήθως έχω την ευχαρίστηση να αντικρύζω τη γαλλική εξοχή. Ωστόσο, διαπιστώνω τώρα ότι αντικρύζω ένα τοίχο από μπετόν για τον οποίο οι Κοσμήτορες φαίνεται ότι δεν έχουν ιδέα. Θα μπορούσατε να μας πείτε εάν οι κάτοικοι του δευτέρου ορόφου θα βλέπουν μονίμως μπροστά τους αυτόν τον τοίχο, ή θα προτείνετε να μετακομίσουμε στις Βρυξέλλες μέχρις ότου έχουμε την ευκαιρία να αποκτήσουμε ξανά γραφεία που θα βλέπουν στην εξοχή;

<SPEAKER ID=4 NAME="Πρόεδρος">
Κύριε Spencer, είχα ο ίδιος την ευκαιρία να επισκεφθώ ένα από αυτά τα γραφεία, που είναι ουσιαστικά περίκλειστα, όπως τα περιγράφετε. Θεωρώ πως είναι μία πραγματικά απαίσια κατάσταση. Με ρωτάτε αν υπάρχουν πολλά τέτοια γραφεία. Τα γραφεία που βρίσκονται στον πρώτο και στον δεύτερο όροφο και πάνω έχουν κάποια θέα. Νομίζω ότι πρέπει να εξετάσουμε αυτό το πρόβλημα και σκόπευα να το θέσω στη βραδυνή συνεδρίαση του Προεδρείου.
<P>
Δεν μπορώ να σας πω τίποτα περισσότερο για την ώρα, συμμερίζομαι όμως απόλυτα τα συναισθήματα που νιώθετε εσείς οι ίδιοι, καθώς και οι συνάδελφοι, που βρίσκονται στην ίδια κατάσταση.

<SPEAKER ID=5 LANGUAGE="EN" NAME="Ahern">
Κυρία Πρόεδρε, επί διαδικαστικού. Θα ήθελα να πω ότι έχω το ίδιο πρόβλημα. Τα Μέλη του Σώματος παραμένουν στο σκοτάδι καλυπτόμενα με κοπριά, ως να είναι μανιτάρια, φαινόμενο που ήρθε πλέον η ώρα να σταματήσει. Το φως της ημέρας δεν φτάνει στο γραφείο μου, γεγονός που το θεωρώ μεγάλη προσβολή!

<SPEAKER ID=6 NAME="Πρόεδρος">
Σας εξέφρασα προηγουμένως την άποψή μου στο θέμα, και ακούσατε ότι συμμερίζομαι αυτή την άποψη. Θα δούμε τι μπορούμε να κάνουμε.

<SPEAKER ID=7 LANGUAGE="EN" NAME="Crowley">
Κυρία Πρόεδρε, επί διαδικαστικού. Επικαλούμαι την ανοχή σας και την ανοχή του Σώματος για να σας ζητήσω, κυρία Πρόεδρε, εξ ονόματος του Κοινοβουλίου, να εκφράσετε την αγανάκτησή μας για την άτακτη υποχώρηση της βρετανικής κυβερνήσεως, της Βασιλικής Χωροφυλακής του Ώλστερ και των δυνάμεων ασφαλείας της Βορείου Ιρλανδίας εμπρός στο δίκαιο της βίας του όχλου του Τάγματος του Οράγγη. Επίσης να εκφράσετε την αγανάκτησή μας για την πρώτη βομβιστική ενέργεια που έλαβε χώρα στη Βόρειο Ιρλανδία μετά από δύο χρόνια, η οποία σημειώθηκε το περασμένο Σαββατοκύριακο. Ευτυχώς, δεν υπήρξαν θύματα. Πλέον τούτων, σας ζητώ να εκφράσετε την αγανάκτησή μας για τον τραυματισμό ενός καθολικού από τεθωρακισμένο όχημα της ΒΧΏ κατά τη διάρκεια ειρηνικής διαδήλωσης στην πόλη του Ντέρρυ. Να καταδικάσετε τη χρήση πάνω από 4.000 πλαστικών σφαιρών εκ μέρους της ΒΧΏ εναντίον καθολικών και εθνικιστών σε αντιδιαστολή με τις 150 πλαστικές σφαίρες που χρησιμοποίησε η ΒΧΏ κατά του Τάγματος του Οράγγη όταν αυτό παρέβη τον νόμο. Να εκφράσετε την αγανάκτησή μας για την πυρπόληση και την ισοπέδωση κατοικιών καθολικών και εθνικιστικών οικογενειών στο Μπέλφαστ και το Ντέρρυ, την ώρα που οι δυνάμεις ασφαλείας απλά παρακολουθούσαν και να καλέσετε όλα τα ενδιαφερόμενα μέρη να επιστρέψουν στις συνολικές συνομιλίες ούτως ώστε να βεβαιωθούμε ότι μπορούμε να επαναφέρουμε όχι μόνο τις ειρηνευτικές συνομιλίες αλλά και τη δικαιοσύνη, την ισότητα και την έντιμη αντιμετώπιση όλων των πολιτών.
<P>
Αποτελεί απόλυτο εξευτελισμό ο τρόπος με τον οποίο η Βασιλική Χωροφυλακή του Ώλστερ, ο βρετανικός στρατός, η βρετανική κυβέρνηση και το Τάγμα του Οράγγη απεφάσισαν οριστικά πλέον να μετατρέψουν τις έξι κομητείες της βορειοανατολικής Ιρλανδίας σε ένα προτεσταντικό κράτος, ένα Κράτος του Οράγγη, για ανθρώπους του Οράγγη, ξεχνώντας τα ανθρώπινα και πολιτικά δικαιώματα των εθνικιστών και των καθολικών που διαμένουν εκεί.
<P>
(Χειροκροτήματα)

<SPEAKER ID=8 NAME="Πρόεδρος">
Κύριε Κρόουλεϋ, σημειώνω ασφαλώς, τη δήλωσή σας. Δεν μπορούμε, το αντιλαμβάνεστε, ν' αρχίσουμε τώρα μία συζήτηση. Οπως γνωρίζετε, αυτή η πολύ σοβαρή κατάσταση θα εξετασθεί στην ώρα της, κατά τη διάρκεια της παρούσας περιόδου συνόδου. Θα σας ζητούσα, αν έχετε την ευγένεια, να μην ξεκινήσετε, υπό την μορφή πρότασης επί της διαδικασίας, μία συζήτηση πάνω σ' αυτό το θέμα. Θα έχετε την ευκαιρία να εκφραστείτε, κυρίως την Τετάρτη το πρωί, στη διάρκεια της παρουσίασης της ιρλανδικής προεδρίας.

<SPEAKER ID=9 LANGUAGE="EN" NAME="Ahern">
Κυρία Πρόεδρε, δεν θέλω να το κάνω θέμα αλλά, δεδομένου ότι έχει τεθεί η ερώτηση, θα ήθελα να επιβεβαιώσετε ότι το ζήτημα αυτό θα περιληφθεί στην ημερήσια διάταξη και θα έχουμε μια δήλωση της προεδρίας. Είναι φανερό ότι η Βόρειος Ιρλανδία έχει περιέλθει σε κατάσταση ακυβερνησίας και κάτω από τις υφιστάμενες δομές θα συνεχίσει να είναι ακυβέρνητη. Οι πολίτες της χώρας αυτής δεν απολαμβάνουν ίσων δικαιωμάτων.

<SPEAKER ID=10 NAME="Πρόεδρος">
Πράγματι, κυρία Ahern. Είναι αυτό που είχα προτείνει

<CHAPTER ID=3>
Διάταξη των εργασιών
<SPEAKER ID=11 NAME="Πρόεδρος">
Η ημερήσια διάταξη προβλέπει τον καθορισμό της διάταξης των εργασιών. Το σχέδιο της ημερήσιας διάταξης έχει διανεμηθεί και οι ακόλουθες τροποποιήσεις, σχετικά μ' αυτό, έχουν προταθεί ή αναφερθεί.
<P>
(Ο Πρόεδρος προβαίνει σε ανάγνωση των τροποποιήσεων που επιφέρονται στην ημερήσια διάταξη της Τρίτης)

<SPEAKER ID=12 LANGUAGE="NL" NAME="Martens">
Κυρία Πρόεδρε, αξιότιμοι συνάδελφοι, επιθυμώ να υπογραμμίσω ότι παραμένω πιστός στη συμφωνία που συνάφθηκε στη Διάσκεψη των Προέδρων σχετικά με τις δηλώσεις που θα πρέπει να πραγματοποιηθούν, και ότι εμείς, ως Διάσκεψη των Προέδρων δώσαμε εντολή να δημιουργηθεί μία ομάδα εργασίας η οποία θα επιμεληθεί των προσπαθειών για τη σύνταξη ενός κειμένου το οποίο θα εκφράζει τον επιτευχθέντα συμβιβασμό.
<P>
Τούτο δεν συνέβη ακριβώς, αλλά οι στόχοι τους οποίους σκοπεύουμε είναι ιδιαίτερα σημαντικοί για το Κοινοβούλιο, το οποίο ιδιαίτερα τον τελευταίο καιρό βρίσκεται εκτεθειμένο σε διάφορες επιθέσεις. Φρονώ ότι είναι σημαντικό για την αξιοπιστία του Κοινοβουλίου να λάβουμε απόφαση αυτή την εβδομάδα. Για μας εξακολουθεί να υπάρχει μόνο μία δυσκολία. Φρονώ ότι είναι αναγκαίο να καθοριστεί επακριβώς, και αυτό θα μπορούσε να το πράξει το Προεδρείο του Κοινοβουλίου, η έννοια του δώρου. Νομίζω ότι εν προκειμένω μπορεί να επιτευχθεί ένας συμβιβασμός στο Κοινοβούλιο. Αλλωστε, διαπιστώνουμε ότι σε διάφορα κράτη μέλη, μεταξύ των οποίων και στη δική μου χώρα, επιτυγχάνεται ταχέως συμφωνία σχετικά με τις βασικές αρχές των δηλώσεων οι οποίες πραγματοποιούνται σχετικά με τα περιουσιακά στοιχεία. Δυσκολίες παρουσιάζονται κατά την εφαρμογή. Εμείς φρονούμε ότι το Προεδρείο του Κοινοβουλίου πρέπει εν προκειμένω να διαδραματίσει σημαντικό ρόλο, τούτο άλλωστε προβλέπεται και από αυτό το ίδιο το κείμενο.
<P>
Αυτό θα μπορούσε να συμβεί όσον αφορά την έννοια των δώρων, και θα μπορούσε να συμβεί πολύ γρήγορα. Αυτό, κατά τη γνώμη μας θα μπορούσε να συμβεί πριν από το τέλος του τρέχοντος έτους. Εν πάση περιπτώσει, επιβεβαιώνω εν προκειμένω την αφοσίωσή μας σε αυτή τη συμφωνία και την επιθυμία μας να επιτευχθεί ένας συμβιβασμός και μία συμφωνία. Φρονώ ότι αυτή την εβδομάδα θα πρέπει να μπορέσουμε να εγκρίνουμε το κείμενο με μία πλειοψηφία περισσοτέρων των 314 θετικών ψήφων, επιθυμώντας παράλληλα να δοθεί στο Προεδρείο του Κοινοβουλίου η εντολή να προβεί σε έναν ακριβή καθορισμό, ο οποίος κατά τη γνώμη μας είναι σημαντικός για την εφαρμογή. Τούτο δεν πρέπει να θεωρηθεί ως επιδίωξη καθυστέρησης. Πρόκειται για ένα μέτρο προνοίας, όμως ζητούμε επιτακτικά από το Κοινοβούλιο να μπορέσει να αποφασίσει οπωσδήποτε αυτή την εβδομάδα. Θεωρούμε ότι αυτό είναι ιδιαίτερα σημαντικό υπό τις παρούσες συνθήκες. Μπορεί να κινδυνεύω να κατηγορηθώ όταν προτείνω αυτό εδώ στο Κοινοβούλιο, όμως το πράττω επειδή είμαι πεπεισμένος ότι θα πρέπει να διατηρήσουμε σε υψηλό επίπεδο την αξιοπιστία του Κοινοβουλίου σε περιόδους που αυτό αποτελεί αντικείμενο διαφόρων επιθέσεων. Επί έτη διάφορες προσωπικότητες υποστήριξαν να δοθούν στο Κοινοβούλιο περισσότερες αρμοδιότητες και περισσότερη επιρροή. Φρονώ ότι αυτό θα πρέπει να απαντηθεί με μεγαλύτερη αξιοπιστία. Υπό αυτό το πνεύμα, φρονώ ότι τώρα πρέπει να λάβουμε την απόφαση να ψηφίσουμε αυτή την εβδομάδα σχετικά με το κείμενο.

<SPEAKER ID=13 NAME="Πρόεδρος">
Αγαπητοί μου συνάδελφοι, σας υπενθυμίζω, αν είναι απαραίτητο, ότι σ' αυτό το στάδιο είμαστε έτοιμοι να ψηφίσουμε την ημερήσια διάταξη. Δεν υπάρχει λοιπόν λόγος, το τονίζω καλά, ν' αρχίσουμε μια συζήτηση. Φυσικά, στην ουσία, ο κ. Μάρτενς μας εξήγησε προηγουμένως τους λόγους για τους οποίους επιθυμούσε την εκ νέου εισαγωγή αυτού του θέματος στην ημερήσια διάταξη της περιόδου της συνεδριάσεώς μας. Έχω αρκετές αιτήσεις για παρεμβάσεις από προέδρους ομάδων. Θεωρώ ότι είναι σημαντικό να εκφρασθούν.
<P>
Όπως γνωρίζετε, τα μέσα μαζικής ενημέρωσης μας παρακολουθούν. Πρόκειται για ένα θέμα ιδιαίτερα ευασθητο. Λοιπόν, θα δώσω το λόγο στον κ. ντε Βρίες, ο οποίος μου τον ζήτησε, κατόπιν στην κ.Γκρην, και μετά στον κ. Πουέρτα. Είναι αρκετά σαφές ότι δε θ' αρχίσουμε μία συζήτηση, αλλά πιστεύω ότι πριν ψηφίσουμε για να ξέρουμε αν θα εισαγάγουμε ξανά ή όχι αυτό το θέμα στην ημερήσια διάταξη, είναι απολύτως απαραίτο να εκφρασθούν οι πρόεδροι των ομάδων.

<SPEAKER ID=14 LANGUAGE="NL" NAME="De Vries">
Πρόεδρε, το Κοινοβούλιό μας επανειλημμένα υπήρξε εκφραστής των επιθυμιών των ευρωπαίων πολιτών οι οποίοι επιθυμούν να υπάρχει μεγαλύτερη διαφάνεια στη λειτουργία των ευρωπαϊκών οργάνων. Συχνά τα θεσμικά όργανα χαρακτηρίζονται ως μη διαφανή, ως σκοτεινά και γεμάτα μυστικότητα. Συχνά ο χαρακτηρισμός αυτός είναι άδικος, όμως συχνά στην κριτική αυτή που ασκείται υπάρχει μια δόση αλήθειας. Συνεπώς, εάν θέλουμε να δώσουμε μεγαλύτερη δύναμη στο αίτημά μας για μεγαλύτερη διαφάνεια στην Επιτροπή και το Συμβούλιο, τότε θα πρέπει να είμαστε διατεθειμένοι να δημιουργήσουμε την ίδια διαφάνεια και στη λειτουργία του Κοινοβουλίου μας. Ένα θεμελιώδες μέρος της είναι και η διαφάνεια σχετικά με τα οικονομικά συμφέροντα των βουλευτών. Γι'αυτό το λόγο, είναι σημαντικό για την Ομάδα μου να πραγματοποιηθεί αυτή την εβδομάδα ψηφοφορία όχι μόνο επί της έκθεσης Ford, αλλά και επί της έκθεσης Nordmann, και γι'αυτό το λόγο υποστηρίζουμε την πρόταση των Χριστιανοδημοκρατών. Όμως, Πρόεδρε, με μία προειδοποίηση. Είμαστε διατεθειμένοι να βοηθήσουμε τους Χριστιανοδημοκράτες να εξασφαλίσουν την αναγκαία πλειοψηφία και στην Ομάδα μας για την τροποποίηση του κανονισμού μας, αλλά όχι εις βάρος των αρχών μας. Η αρχή αυτή είναι ότι απαγορεύονται και θα εξακολουθούν να απαγορεύονται τα δώρα.
<P>
(Χειροκροτήματα) Δεν υπάρχει κανένας λόγος για τον οποίο το Κοινοβούλιο θα επιτρέψει τη χορήγηση δώρων στους βουλευτές του. Συνεπώς, εάν σε λίγο δώσουμε εντολή στο Προεδρείο να προβεί σε δήλωση σχετικά με την έννοια του δώρου, τότε στη δήλωση αυτή θα πρέπει να λάβουμε υπόψη το κείμενο και το πνεύμα του Κανονισμού μας, τον οποίο θα αποδεχθούμε. Μία απαγόρευση είναι μία απαγόρευση. Η μόνη εξαίρεση εν προκειμένω είναι κατά τη γνώμη μου μόνο ένα μπουκέτο λουλούδια και ένα φλυτζάνι καφέ.
<P>
(Χειροκροτήματα)
<SPEAKER ID=15 LANGUAGE="EN" NAME="Green">
Κυρία Πρόεδρε, θα ήθελα να ευχαριστήσω τον κ. Martens για την επανάληψη της προσωπικής του δέσμευσης στη συμφωνία των ηγετών των ομάδων ότι το Σώμα θα διασφαλίσει την έγκριση της εκθέσεως Nordmann πριν από τις θερινές διακοπές. Θα ήθελα επίσης να υπενθυμίσω στο Σώμα ότι η εν λόγω συμφωνία των ηγετών των ομάδων συμπεριελάμβανε μια σαφέστατη δέσμευση ότι τα Μέλη του Σώματος εν ουδεμιά περιπτώσει θα λαμβάνουν δώρα, καταβολές σε χρήμα ή οφέλη. Είναι σημαντικό όπως τα παραπάνω γίνουν κατανοητά από το Σώμα. Είναι σημαντικό όπως το Σώμα κατανοήσει απόλυτα τη ζωτική σημασία που έχει η έγκριση της ανωτέρω συμφωνίας εάν θέλουμε να δείξουμε δημοσίως τη διαφάνεια στην οποία αναφέρθηκε ο κ. De Vries.
<P>
Η ομάδα μου θα υποστηρίξει τη συμπερίληψη της εκθέσεως Nordmann στην ημερήσια διάταξη όσο είναι σαφές ότι, όσον αφορά εμάς, η συμφωνία αυτή συνεχίζει να ισχύει. Την περασμένη εβδομάδα αυτό δεν ήταν σαφές, όσον αφορά την Ομάδα του Ευρωπαϊκού Λαϊκού Κόμματος. Ο κ. Martens εξέφρασε την επιθυμία του για συνέχιση της ισχύος της συμφωνίας. Θα τον υποστηρίξουμε ψηφίζοντας υπέρ της σαφούς δέσμευσης που ανέλαβαν οι ηγέτες των ομάδων ενωρίτερα φέτος.

<SPEAKER ID=16 LANGUAGE="ES" NAME="Puerta">
Κυρία Πρόεδρε, με την ίδια σοβαρότητα και την ίδια δέσμευση που επέδειξαν και οι άλλοι Πρόεδροι, θα ήθελα να εκφράσω την ανησυχία της Ομάδας μου για τον τρόπο με τον οποίο έρχεται στην Ολομέλεια του Κοινοβουλίου η έκθεση Nordmann.
<P>
Κατά την άποψή μας, δεν είναι σαφές ότι έχουν αλλάξει οι συνθήκες της περασμένης εβδομάδας. Θα ήθελα να υπενθυμίσω στους κυρίους και τις κυρίες βουλευτές ότι η Διάσκεψη των Προέδρων απέσυρε, με πλειοψηφία, την έκθεση Nordmann την Πέμπτη το απόγευμα· και την απέσυρε διότι οι τροπολογίες που επρόκειτο να παρουσιαστούν έθεταν ένα σοβαρότατο πρόβλημα όσον αφορά τα δώρα ή τις δωρεές που μπορούσαν να λάβουν οι βουλευτές. Ήδη δεν ήμαστε σύμφωνοι προηγουμένως και στις συνεδριάσεις Προέδρων ή εκπροσώπων των Προέδρων υπογραμμίσαμε ότι οι φόρμουλες που χρησιμοποιούνται -μέσω των οποίων επιτρέπεται, αν και κάνοντας χρήση του μητρώου και με τρόπο διαφανή, να υπάρχει μια εξωτερική υποστήριξη σε υλικό ή σε προσωπικό- είναι πολύ επικίνδυνες, παρά την παράδοση ορισμένων χωρών στη ρύθμιση αυτού του θέματος. Εξακολουθούμε να σκεφτόμαστε με τον ίδιο τρόπο.
<P>
Αυτή η τροπολογία που επιχειρείται τώρα να εξηγηθεί, η οποία αφήνει στη διακριτική εξουσία του Προεδρείου του Κοινοβουλίου το διαχωρισμό μεταξύ δώρων και προνομίων, μας φαίνεται πολύ ασαφής. Συμφωνώ με τους άλλους Προέδρους ότι είναι απαραίτητο να διατηρήσουμε πλήρη σαφήνεια απέναντι στην κοινή γνώμη, και να μην επιτρέψουμε να υπάρξει δημαγωγία ούτε και να θιγεί η αξιοπιστία του Κοινοβουλίου, και γι' αυτό ακριβώς πρόκειται να αντιταχθούμε με την ίδια νομιμοφροσύνη που επέδειξαν και οι άλλοι Πρόεδροι, αλλά με διαφορετική γνώμη και με διαφορετική απόφαση, στην επανεγγραφή της έκθεσης Nordmann στις συζητήσεις της Τρίτης ενόψει της ενδεχόμενης έγκρισής της.

<SPEAKER ID=17 LANGUAGE="NL" NAME="Aelvoet">
Κυρία Πρόερε, η Ομάδα των Πρασίνων του Ευρωπαϊκού Κοινοβουλίου μπορεί ασφαλώς να συμφωνήσει με όσα προτείνει η έκθεση Nordmann, υπό την προϋπόθεση ότι αυτά θα συμβούν με μεγάλη σαφήνεια. Τη μεγάλη αυτή σαφήνεια τη βρίσκω ξανά στα λόγια του κ. De Vries. Υπάρχουν κάποια στοιχεία διαφάνειας σε όσα ανέφερε ο κ. Martens αλλά δεν υπάρχει πλήρης σαφήνεια. Συγκεκριμένα, αυτός ανέφερε: επιθυμώ να τηρήσω τη συμφωνία που επετεύχθηκε στη Διάσκεψη των Προέδρων, μια συμφωνία την οποία εμείς θεωρούμε ότι είναι η ελάχιστη δυνατή, μια συμφωνία η οποία όμως λόγω της υποβολής μίας τροπολογίας εκ μέρους των Χριστιανοδημοκρατών, καθίσταται εκ νέου ανοιχτή. Εάν ερωτηθούμε εάν συμφωνούμε με την εξέταση αυτής της τροπολογίας, τότε εμείς μπορούμε να απαντήσουμε με ένα ναι όσον αφορά τον ορισμό της έννοιας των δώρων. Μπορούμε να δηλώσουμε ότι συμφωνούμε πλήρως εν προκειμένω, αλλά αυτό πρέπει επίσης να σημαίνει ότι θα αποσυρθεί η τροπολογία του κ. Donnelly, εξ ονόματος της Ομάδας ΕΛΚ, σύμφωνα με την οποία η έννοια του δώρου περιορίζεται στο βαθμό που αυτό δεν μπορεί να επηρεάσει τη στάση του βουλευτή, διότι διαφορετικά θα επανέλθουμε εκ νέου στην ασάφεια.

<SPEAKER ID=18 LANGUAGE="FR" NAME="Fabre-Aubrespy">
Κυρία Πρόεδρε, θα ήθελα με τη σειρά μου, πράγματι, να πω ότι διακείμεθα ευνοϊκά απέναντι στην συζήτηση της έκθεσης Νόρντμανν στη διάρκεια αυτής της περιόδου συνόδου. Θα υπενθυμίσω, ωστόσο, ότι αν μιλάμε για την επανεγγραφή αυτής της έκθεσης στην ημερήσια διάταξη, είναι επειδή το διέγραψε η Διάσκεψη των προέδρων στην πλειοψηφία της, και επειδή η ομάδα μας δεν εκφράσθηκε υπέρ αυτής της διαγραφής, η οποία εγκρίθηκε με σχετική πλεοψηφία από την Διάσκεψη των προέδρων.
<P>
Επικαλούμαστε συχνά εδώ, μέσα σ' αυτό το ημικύκλιο, - και αυτό συνέβη προηγουμένως, την υποτιθέμενη συνείδηση ενός υποτιθέμενου ευρωπαϊκού λαού. Οι πληθυσμοί των διαφόρων ευρωπαϊκών χωρών περιμένουν από τους αιρετούς εκπροσώπους τους, και ιδιαίτερα από τους εκπροσώπους τους στο Ευρωπαϊκό Κοινοβούλιο να υιοθετήσουν σαφείς κανόνες, με διαφάνεια και οι οποίοι να τους αφορούν.
<P>
Πώς να μην τονισθεί, πράγματι, ο φόβος πολλών συναδέλφων μας μπροστά στην υιοθέτηση απλών κανόνων; Αυτοί οι απλοί κανόνες, είναι η διαφήμιση της κληρονομιάς. Δεν πρόκειται για παραπομπή- πώς να μην το αναφέρουμε; - για παραπομπή, λέω, στις εθνικές νομοθεσίες. Το Ευρωπαϊκό Κοινοβούλιο μπορεί, πάνω σ΄αυτό, να υιοθετήσει κανόνες. Οι συνάδελφοί μας δεν θέλουν διαφάνεια των εισοδημάτων, δεν θέλουν ν' απαγορευθούν τα προνόμια.Εμείς διατιθέμεθα ευνοϊκα στο μέγιστο ποσοστό διαφάνειας διότι οι εκλεγμένοι αντιπρόσωποι, για να είναι ανεπίληπτοι, πρέπει να υιοθετούν κανόνες απολύτως σαφείς σ' αυτά τα θέματα, τα οποία είναι μεγάλης σημασίας για τη κοινή γνώμη.

<SPEAKER ID=19 LANGUAGE="FR" NAME="Pasty">
Κύριε Πρόεδρε, η Ομάδα Ενωση για την Ευρώπη, όπως η Ομάδα Ευρώπη των Εθνών και η Ομάδα του Ευρωπαϊκού Λαϊκού Κόμματος, ψήφισε στη Διάσκεψη των προέδρων για την διατήρηση της έκθεσης Νόρντμανν στην ημερήσια διάταξη. Θα είμαστε λοιπόν απόλυτα συνεπείς με αυτήν τη ψήφο: θα ψηφίσουμε την επανεγγραφή, διότι είμαστε, και εμείς επίσης, ευνοϊκά διατεθειμένοι απέναντι σε μία ολοκληρωτική διαφάνεια σ' αυτό το ζήτημα, ενώ η τροπολογία που είχε προταθεί εισήγαγε πράγματι ένα στοιχείο αμφιβολίας σ' αυτό το θέμα. Είμαστε λοιπόν υπέρ της διαφάνειας, χωρίς καμμία δημαγωγία, θα έλεγα, και αυτός είναι ο λόγος για τον οποίο μου φαίνεται σωστό να μπορεί το Προεδρείο, πράγματι, να εξασκεί ένα είδος ηθικής εξουσίας πάνω σ' αυτό που αρμόζει να βαπτίσουμε «δώρο» ή «όχι-δώρο».
<P>
Κατά τ' άλλα, η λύση που προτείνεται από τον κ. Μάρτενς έχει μόνο ως αποτέλεσμα να καθιστά σαφές ότι λειτουργούσε με υπονοούμενα. Θυμάμαι, πράγματι, ότι όταν αναθέσαμε μία αποστολή «καλών υπηρεσιών» στον κ. Ζάν-Πιέρ-Κοτ, είχε πραγματικά υποδείξει ότι μόνο το Προεδρείο μπορεί να ορίσει τι συνιστά ένα «δώρο», ή τι δεν είναι ένα «δώρο». Επίσης, η Ομάδα μας δεν είχε διάθεση, αντιθέτως, για να ψηφίσει υπέρ της επανεγγραφής της έκθεσης Νόρντμανν στην ημερήσια διάταξη. Ευχόμαστε ότι αυτή η έκθεση θα συλλέξει τις 314 απαραίτητες ψήφους, και ότι θα εγκριθεί κατά τη διάρκεια της παρούσας περιόδου συνόδου.

<SPEAKER ID=20 LANGUAGE="FR" NAME="Lalumiere">
Κυρία Πρόεδρε, είναι σαφές ότι η ομάδα μας είναι έτοιμη να εξετάσει την έκθεση Νόρντμανν και ότι είναι διατεθειμένη να την ψηφίσει . Παρόλα αυτά, κατά την συμφωνία διαδικασίας που είχε αναπτυχθεί ανάμεσα στους προέδρους ομάδων, θέλουμε να ψηφίσουμε πάνω στο κείμενο συμβιβασμού, χωρίς τροπολογία. Αυτό που περιέπλεξε εντελώς τα πράγματα, είναι η τροπολογία που παρουσιάστηκε από μέλη της Ομάδας του Ευρωπαϊκού Λαϊκού Κόμματος, τροπολογία στην οποία αναγνωρίζαμε την δυνατότητα στους κοινοβουλευτικούς να δέχονται δώρα. Ελπίζουμε ότι παρανοήσαμε.
<P>
Εν πάση περιπτώσει, παρόλο που είμαστε σύμφωνοι για να εξετάσουμε την έκθεση Νόρντμανν, θ' αρνηθούμε, αντιθέτως, την αλλοίωση αυτής της έκθεσης, καθώς και την αλλοίωση των προτάσεών της από τροπολογίες, οι οποίες τελικά θ' αναγνώριζαν την δυνατότητα λήψης δώρων, γεγονός που δεν υπόκειται καθόλου στις προθέσεις της ομάδας μας. Τα πράγματα πρέπει να είναι ξεκάθαρα, και όχι μπερδεμένα από τροπολογίες της τελευταίας στιγμής.

<SPEAKER ID=21 NAME="Nordmann">
Kυρία Πρόεδρε, ο εισηγητής επιθυμεί την επανεγγραφή της έκθεσής του στην ημερήσια διάταξη, όχι από προσωπική ματαιοδοξία, αλλά δυνάμει της πεποίθησης ότι, αν η έκθεση είχε εξ αρχής παραπεμφθεί, θα δημιουργείτο η εικόνα ενός ευρωπαϊκού Κοινοβουλίου ανίκανου να αναμορφώσει τον κανονισμό του προς την κατεύθυνση μεγαλύτερης διαφάνειας που θα επιβάλλετο.
<P>
Γι' αυτό τον λόγο θα ήθελα να αναφέρω, προσωπικά, την διάθεσή μου να εργασθώ σ' έναν συμβιβασμό. Στους κόλπους της Επιτροπής Κανονισμού, προοδεύσαμε προς την συμφωνία. Το πετύχαμε με το να μείνουμε πιστοί στις κατευθύνσεις της ομάδας εργασίας, που είχε συγκροτηθεί γι' αυτό το σκοπό.
<P>
Η τροπολογία ή ο συμβιβασμός, που επικαλέστηκε ο κ. Μάρτενς, προϋποθέτει, είτε την κατάθεση καινούριων τροπολογιών, είτε, υπό την μορφή προφορικής τροπολογίας, την πρόταση μιας λύσης συμβιβασμού στην Συνέλευση την στιγμή της ψηφοφορίας της Τετάρτης, αν η έκθεση είχε περιληφθεί στην ημερήσια διάταξη.
<P>
Πιστεύω ότι η καλή διαδικασία συνίσταται στο να συμφωνήσουμε πάνω σ' ένα κείμενο, που θα μπορέσει να δεχθεί την αποτελεσματική πλειοψηφία 314 ψήφων. Αυτό προϋποθέτει ότι το εν λόγω κείμενο βρίσκεται μέσα στο πνεύμα των προτάσεων της ομάδας εργασίας, δηλαδή επίκριση για την κατάργηση δώρων και γενναιοδωριών, στέλνοντας στο Προεδρείο -αν αυτό κρίνεται απαραίτητο- τις ακριβείς λεπτομέρειες για την εφαρμογή που θα μπορούσε να δημιουργήσει αυτός ο κανονισμός. Δεν πρέπει όμως αυτή η παραπομπή στο Προεδρείο να φανεί ως άρνηση αυτών που αμέσως μόλις είχαν ψηφισθεί.
<P>
Ορίστε, κυρία Πρόεδρε, το πνεύμα μέσα στο οποίο θα επιθυμούσε ο εισηγητής να συνεχίσει την εργασία του, για μια ακόμη φορά, με μία πλήρη διαθεσιμότητα και με την επίκληση, από της απόψεως αυτής, της φράσης του πιο ριζοσπαστικού-σοσιαλιστή βασιλιά της Γαλλίας: »Μια λειτουργία θα ωφελήσει το Παρίσι».
<P>
(Το Σώμα εκφράζει τη σύμφωνη γνώμη του)

<SPEAKER ID=22 LANGUAGE="PT" NAME="Novo">
Κυρία Πρόεδρε, πιστεύω ότι όλοι οι συνάδελφοι διάβασαν στις αντίστοιχες εθνικές εφημερίδες την απόφαση της αμερικανικής διοίκησης να απαγορεύσει την παραμονή σε αμερικανικό έδαφος μίας καναδέζικης επιχείρησης δυνάμει της εφαρμογής του νόμου Helms Burton που ενισχύει το εμπάργκο κατά της Κούβας. Πιστεύω ότι αυτή η απόφαση, πέρα από τις διαμαρτυρίες που έχει εγείρει, μπορεί να πλήξει τεράστιες ευρωπαϊκές επιχειρήσεις. Αρκεί να υπενθυμίσουμε ότι το 45 % του εμπορίου με την Κούβα πραγματοποιείται από ευρωπαϊκές επιχειρήσεις.
<P>
Πιστεύω ότι σε διάφορες ευκαιρίες, κύριε Πρόεδρε, έχουμε εκφραστεί εναντίον του εμπάργκο κατά της Κούβας και κατά των μέτρων ενίσχυσης αυτού του εμπάργκο, είτε πρόκειται για το νόμο Torriccelli είτε για το νόμο Helms Burton. Δε μπορούμε, πιστεύω, να μην αντιδράσουμε κατά του μέτρου αυτού των Ηνωμένων Πολιτειών.
<P>
Γι'αυτό, εφόσον σήμερα συνέρχεται το Συμβούλιο, Δευτέρα, και θα προβεί σε μία εξέταση της κατάστασης - και εφιστώ την προσοχή σε αυτό το γεγονός που είναι καινούργιο, για να το πούμε έτσι -, θεωρώ, πράγματι, εξ ονόματος της Ομάδας μου, ότι είναι σημαντικό να περιληφθεί μία δήλωση του Συμβουλίου σχετικά με το θέμα αυτό. Ξέρω ότι η ημερήσια διάταξή μας για την Τετάρτη είναι εξαιρετικά φορτωμένη. Ωστόσο, πιστεύω ότι θα έπρεπε να κάνουμε όλοι μία προσπάθεια, και το Συμβούλιο επίσης, για να δοθεί ιδιαίτερη σημασία στο θέμα αυτό. Εάν το κάνουμε αργότερα, το Σεπτέμβριο, θα είναι ίσως αργά σε σχέση με τη φάση κατά την οποία θα το πράξει το Συμβούλιο, και το πράττει σήμερα, αυτή τη στιγμή.
<P>
Πιστεύω ότι δε μπορούμε να αφήσουμε το ζήτημα αυτό για αργότερα.

<SPEAKER ID=23 NAME="Πρόεδρος">
Μπορείτε να δεχθείτε, κύριε Νόβο, την αναφορά αυτού του σημαντικού θέματος στην δήλωση της προεδρίας ή, καλύτερα, επιθυμείτε να υπάρξει μία ξεχωριστή δήλωση;

<SPEAKER ID=24 LANGUAGE="PT" NAME="Novo">
Κυρία Πρόεδρε, πιστεύω ότι η Ομάδα μας θα μπορούσε να αποδεχθεί αυτή την πρόταση του Προεδρείου αρκεί το Συμβούλιο να δηλώσει, από τώρα, ότι θα περιλάβει το θέμα αυτό στη συζήτηση της Τετάρτης. Εάν το πράξει, είμαι απολύτως σύμφωνος· εάν δεν το πράξει, πιστεύω ότι θα πρέπει να διαχωρίσουμε το ζήτημα.

<SPEAKER ID=25 NAME="Πρόεδρος">
Πολύ ωραία, κύριε Νόβο, θα κοινοποιήσουμε στο Συμβούλιο τις επιθυμίες της Συνέλευσής μας. Δεν υπάρχει αντίρρηση πάνω στον τρόπο χειρισμού αυτού του θέματος, και άρα θα πράξουμε έτσι.

<SPEAKER ID=26 LANGUAGE="NL" NAME="Martens">
Κυρία Πρόεδρε, για να είμαστε σαφείς, τούτο γίνεται επειδή ο κ. Galeote αποδέχτηκε μία ιδιαίτερα επείγουσα προσφορά συνεργασίας, την οποία αυτός δεν είχε προβλέψει.

<SPEAKER ID=27 NAME="Πρόεδρος">
Κύριε Μάρτενς, όπως γνωρίζετε, οι εισηγητές μπορούν να ζητήσουν ν' αντικατασταθούν.

<SPEAKER ID=28 LANGUAGE="NL" NAME="Martens">
Κυρία Πρόεδρε, ζητώ συνεπώς από την αξιότιμη Ολομέλεια να αποδεχθεί τους λόγους του κ. Galeote. Πρόκειται για μία υποχρέωση την οποία αυτός δεν μπορούσε να προβλέψει και η οποία παρουσιάστηκε αιφνιδίως. Συνεπώς, είμαι πολύ ειλικρινής μαζί σας, ζητούμε η έκθεση αυτή να διαγραφεί από την ημερήσια διάταξη ή να αναβληθεί η εξέτασή της.

<SPEAKER ID=29 LANGUAGE="ES" NAME="Miranda de Lage">
Κυρία Πρόεδρε, αν η Ομάδα του Ευρωπαϊκού Λαϊκού Κόμματος ενδιαφερόταν τόσο πολύ για την απόρριψη ή την αναβολή της έκθεσης αυτής, θα παρουσίαζε τα επιχειρήματά της ενώπιον του Σώματος. Καθώς δεν γνωρίζουμε τα επιχειρήματά της, η Ομάδα μου θα καταψηφίσει την πρόταση του ΕΛΚ.

<SPEAKER ID=30 LANGUAGE="EN" NAME="Ford">
Κυρία Πρόεδρε, είμαι υπέρ της αναβολής, με την προϋπόθεση ότι θα συμπεριληφθεί ξανά στην ημερήσια διάταξη του πρωϊνού κάποιας Παρασκευής ως το τελευταίο σημείο της!
<P>
(Γέλια)
<P>
(Το Σώμα αποφασίζει τη διατήρηση της έκθεσης στην ημερήσια διάταξη)

<SPEAKER ID=31 LANGUAGE="EN" NAME="Green">
Κυρία Πρόεδρε, θα ήθελα να ρωτήσω κάτι σχετικά με την ημερήσια διάταξη της Πέμπτης - όχι για αλλαγή της αλλά για μια διευκρίνιση εκ μέρους σας. Την Πέμπτη το πρωί προβλέπεται συζήτηση σχετικά με την πολιτική πληροφόρησης της Επιτροπής για την ΣΕΒ (ασθένεια των τρελών αγελάδων). Υπάρχει σαφής απαίτηση της Διασκέψεως των Προέδρων όπως ομιλητής στην ολομέλεια είναι ο ίδιος ο Πρόεδρος Santer διότι το αντικείμενο δεν αφορά τον Επίτροπο της Γεωργίας αλλά την πολιτική πληροφόρησης της Επιτροπής. Θα μπορούσατε σας παρακαλώ να μας πληροφορήσετε εάν ο κ. Santer θα είναι ομιλητής;

<SPEAKER ID=32 NAME="Πρόεδρος">
Κυρία Γκρην, μπορώ να σας απαντήσω αμέσως ότι ο κ. Σαντέρ και ο κ. Φίσερ θα είναι, πράγματι, και οι δυό παρόντες, δεδομένης της σπουδαιότητας αυτού του θέματος που όλοι αντιλαμβανόμαστε.

<CHAPTER ID=4>
Καλωσόρισμα
<SPEAKER ID=33 NAME="Πρόεδρος">
Αγαπητοί μου συνάδελφοι, θα ήθελα καλωσορίσω μία αντιπροσωπεία της ιαπωνικής Δίαιτας που έλαβε θέση στο επίσημο βήμα.
<P>
(Ζωηρά χειροκροτήματα) Σημειώνω ότι αυτή η αποστολή αποτελείται από μέλη εκπροσώπων της Βουλής και μέλη συμβούλων της Βουλής, και ότι συνοδεύεται από τον τέως Ιάπωνα Πρωθυπουργό, κ. Τσουτόμου Χάτα.
<P>
(Χειροκροτήματα) Οι Iάπωνες συνάδελφοί μας, τους οποίους χαιρετίζουμε θερμά, είναι σήμερα στο Στρασβούργο για να λάβουν μέρος στην δέκατη έβδομη διακοινοβουλευτική συνάντηση ανάμεσα στο Ευρωπαϊκό Κοινοβούλιο και την Ιαπωνία, υπό την συμπροεδρία του κ. Μπέρτελ Χαάρντερ, πρόεδρο της αντιπροσωπείας του Ευρωπαϊκού Κοινοβουλίου.
<P>
Κύριε Βουλευτές της Δίαιτας, στο όνομα όλων των μελών της Συνέλευσής μας, σας εύχομαι ένα θερμό καλωσόρισμα στο ευρωπαϊκό Κοινοβούλιο και εύχομαι την πιο μεγάλη επιτυχία στις από κοινού εργασίες μας.
<P>
(Χειροκροτήματα)
<CHAPTER ID=5>
Σοβαρά ατυχήματα σχετιζόμενα με επικίνδυνες ουσίες
<SPEAKER ID=34 NAME="Πρόεδρος">
Η ημερήσια διάταξη προβλέπει τη σύσταση για δεύτερη ανάγνωση (Α4-0224/96), εξ ονόματος της Επιτροπής Περιβάλλοντος, Δημόσιας Υγείας και Προστασίας του Καταναλωτή, πάνω στην κοινή θέση που ενέκρινε το Συμβούλιο (C4-0222/96-94/0014(SYN)) με σκοπό την υιοθέτηση της κατευθυντήριας γραμμής του Συμβουλίου, σχετικά με την αποτροπή των κινδύνων που συνδέονται με σοβαρά ατυχήματα σχετιζόμενα με επικίνδυνες ουσίες (Εισηγητής: ο κ. Μπόε).

<SPEAKER ID=35 NAME="Bowe">
Κυρία Πρόεδρε, πριν αρχίσω θα ήθελα να πω ότι παρουσιάζομαι εδώ ως εισηγητής για τη δεύτερη ανάγνωση της εκθέσεως. Ανέλαβα την έκθεση στην αρχή της παρούσης κοινοβουλευτικής περιόδου, ενώ ένα μεγάλο μέρος της εργασίας για την εκπόνησή της είχε γίνει από τον συνάδελφό μου τον κ. Claude Delcroix. Πριν ξεκινήσω την παρουσίασή μου θα ήθελα να εκφράσω τις ευχαριστίες μου στον κ. Delcroix για την εργασία που είχε εκτελέσει κατά τη διάρκεια της προηγουμένης κοινοβουλευτικής περιόδου και να δηλώσω ότι ένα πολύ μεγάλο μέρος της εργασίας την οποία θα σας παρουσιάσω και η οποία έγινε από το Κοινοβούλιο, επετεύχθη υπό την καθοδήγησή του. Πιστεύω ότι του οφείλουμε τις ευχαριστίες μας.
<P>
Έχουμε ενώπιόν μας την τρίτη αναθεώρηση της οδηγίας, η οποία κρίθηκε αναγκαία υπό το φως της εμπειρίας, των τεχνικών εξελίξεων και των λειτουργικών γνώσεων. Δεν θα πρέπει να υποτιμήσουμε τη σημασία της οδηγίας. Πολύ συχνά, ένας μεγάλος αριθμός εγκαταστάσεων από εκείνες τις οποίες προτίθεται να προστατεύσει η παρούσα οδηγία, λειτουργούν ήσυχα και ομαλά χωρίς οι άνθρωποι να συνειδητοποιούν τους τεράστιους κινδύνους που εγκυμονεί η λειτουργία τους. Μόνον όταν κάτι πάει πάρα πολύ στραβά - σοβαρές εκρήξεις ή πυρκαγιές με νεκρούς και τραυματίες - τότε συνειδητοποιούμε πόσο σημαντική είναι η παρούσα νομοθεσία για τη θωράκιση της ασφάλειας των ευρωπαίων και ότι η βιομηχανία μας μπορεί να λειτουργήσει όχι μόνον οικονομικά και κερδοφόρα αλλά και με ασφάλεια.
<P>
Σε γενικές γραμμές, το Κοινοβούλιο δεν διαφωνεί με την κοινή θέση που βρίσκεται ενώπιόν μας σήμερα. Δεν μεταβάλλει τις γενικές δομές της προτάσεως. Στην πραγματικότητα, η πρόταση έχει βελτιωθεί με την προσθήκη ορισμένων από τις τροπολογίες του Κοινοβουλίου κατά την πρώτη ανάγνωση. Υπάρχουν όμως και μερικοί τομείς στους οποίους πιστεύουμε ότι η αποδοχή ορισμένων ακόμη από τις τροπολογίες του Κοινοβουλίου ίσως να βελτίωναν περισσότερο το κείμενο. Υποβάλλουμε επομένως στο Συμβούλιο και την Επιτροπή τροπολογίες της δεύτερης ανάγνωσης για να κάνουμε βελτιώσεις στους ακόλουθους τομείς. Πρώτον, έχουμε αντιρρήσεις στον περιορισμό του πεδίου εφαρμογής της οδηγίας με την παροχή εξαιρέσεων από υποχρεώσεις όπως η έκθεση ασφαλείας, ο σχεδιασμός εκτάκτου ανάγκης και οι διατάξεις ενημέρωσης του κοινού. Πιστεύουμε ότι τα ανωτέρω αποδυναμώνουν σοβαρά την οδηγία και θα πρέπει να βελτιωθούν. Δεύτερον, μας ανησυχεί το γεγονός ότι ορισμένες εγκαταστάσεις εξαιρούνται από τις διατάξεις της οδηγίας, και ιδιαιτέρως στρατιωτικές εγκαταστάσεις, χώροι υγειονομικής ταφής απορριμμάτων και ορισμένες εγκαταστάσεις προσωρινής αποθήκευσης όπως αυτές των σιδηροδρομικών σταθμών, των λιμένων και αλλού. Πιστεύουμε ότι θα πρέπει να γίνει περισσότερη εργασία σ' αυτόν τον τομέα. Τρίτον, πιστεύουμε ότι υπάρχει κάποια ασάφεια αναφορικά με το χρονοδιάγραμμα συμμόρφωσης με τις διατάξεις της οδηγίας και ότι οι υποχρεώσεις που επιβάλλονται σε ορισμένους φορείς είναι ανεπαρκώς δεσμευτικές για να διασφαλίσουν την πλήρη συμμόρφωση με την οδηγία στα προβλεπόμενα χρονικά περιθώρια.
<P>
Επιπλέον, υπάρχει το θέμα της χωροταξίας. Το θέμα αυτό, ως αρχή, έχει αποδυναμωθεί στην οδηγία σε σύγκριση με την πρώτη ανάγνωση, ακριβώς τη στιγμή που τα προβλήματα από την επέκταση των αστικών περιοχών και την ανάπτυξη των πόλεων γύρω από αυτές τις επικίνδυνες θέσεις γίνονται οξύτερα. Πιστεύουμε ότι είναι σημαντικό όπως εμείς, η Επιτροπή και το Συμβούλιο εξετάσουμε εκ νέου τα ζητήματα αυτά και διασφαλίσουμε ότι η φυσιολογική ανάπτυξη των πόλεων δεν απειλεί ή δεν δημιουργεί νέους κινδύνους. Είναι επίσης απαραίτητο να υπάρχει η αντίστοιχη συμμετοχή του κοινού και η πλήρης ενημέρωσή του σχετικά με τη χωροταξία και τη διαδικασία χορήγησης αδειών για τις θέσεις αυτές και ειδικότερα για τις νέες εγκαταστάσεις. Κατά την πρώτη ανάγνωση αποδόσαμε ιδιαίτερη έμφαση στο αντικείμενο αυτό και πιστεύουμε ότι, μέχρι αυτή τη στιγμή, η πρόταση της Επιτροπή και του Συμβουλίου δεν λαμβάνει επαρκώς υπόψη τις ανησυχίες μας.
<P>
Υπάρχει ένας αριθμός τεχνικών αντικειμένων αναφορικά με την εναρμόνιση κάποιων κριτηρίων αναφοράς καθώς και με την εναρμόνιση ορισμένων πτυχών της επιθεώρησης αυτών των εγκαταστάσεων. Ωστόσο, δεν αγνοούμε το γεγονός ότι αυτό είναι από τα είδη της νομοθεσίας τα οποία αναπτύσσονται προοδευτικά, καθώς τώρα προχωρούμε στο στάδιο της τρίτης ανάγνωσής της. Πρόκειται για νομοθεσία η οποία εξελίσσεται καθώς μαθαίνουμε όλο και περισσότερα για τους μεγάλους κινδύνους που μας περιβάλλουν και η οποία αναμένουμε να δούμε να εξελίσσεται ακόμη περισσότερο, ίσως ως αποτέλεσμα μελλοντικών αναθεωρήσεων κατά τα προσεχή χρόνια. Το γεγονός όμως αυτό, κατά κανένα τρόπο δεν απαλάσσει την Επιτροπή ή το Συμβούλιο από την υποχρέωση παροχής εγγυήσεων για την ασφάλεια των ατόμων που ζουν γύρω από τις επικίνδυνες αυτές θέσεις απόρριψης χημικών ουσιών και άλλων μεγάλων και επικίνδυνων εγκαταστάσεων οι οποίες έχουν τη δυνατότητα να προκαλέσουν κατακλυσμιαίες καταστροφές.
<P>
Θα θέλαμε επομένως να καλέσουμε την Επιτροπή και το Συμβούλιο να επανεξετάσουν την παρούσα πρόταση και να συμπεριλάβουν περισσότερες από τις τροπολογίες του Κοινοβουλίου ούτως ώστε να διασφαλίσουμε ότι θα συνεχίσουμε να έχουμε την παγκόσμια πρωτοπορεία σ' αυτόν τον τομέα. Ηγούμεθα παγκοσμίως στην ασφάλεια των χημικών βιομηχανιών και στην προστασία της δημόσιας υγείας και της ασφάλειας των πολιτών μας και είμαστε υπερήφανοι γι' αυτό. Πιστεύουμε ότι τα παραπάνω θα πρέπει να ισχύουν και για τώρα και για τον επόμενο αιώνα.

<SPEAKER ID=36 LANGUAGE="DE" NAME="Schleicher">
Κυρία Πρόεδρε, κυρίες και κύριοι, τις ημέρες αυτές γιορτάστηκε η εικοστή επέτειος του Seveso. Το σοβαρό αυτό ατύχημα συνέβη το 1976. Από το 1982 υπάρχει στην Ευρωπαϊκή Ένωση νομοθεσία, σχετική με τους κινδύνους σοβαρών ατυχημάτων σε ορισμένες βιομηχανικές δραστηριότητες, ενώ το 1987 και 1989 έγιναν μικρότερες τροποποιήσεις της. Όπως διαπίστωσε η Επιτροπή, οι διατάξεις αυτές αποδείχθηκαν ιδιαίτερα επιτυχείς, όσον αφορά τις τεχνικές πτυχές, την πρόληψη των ατυχημάτων και την καταπολέμησή τους, καθώς και την ετοιμότητα σε περιπτώσεις έκτακτης ανάγκης. Παρόλ' αυτά δεν μπόρεσαν να παρεμποδιστούν από το 1982 130 περίπου σοβαρά ατυχήματα. Στο παρελθόν, πριν από τη ρύθμιση, είχαν πληγεί 1866 επιχειρήσεις.
<P>
Οι τεχνικές εξελίξεις και η εφαρμογή μιας υπερδεκαετούς εμπειρίας με την ισχύουσα νομοθεσία οδήγησαν, μετά από επανειλημμένα αιτήματα του Ευρωπαϊκού Κοινοβουλίου και του Συμβουλίου των Υπουργών, στην κατάθεση του κειμένου το οποίο σήμερα συζητάμε σε δεύτερη ανάγνωση. Πρόκειται εδώ όχι μόνον για μια επανεπεξεργασία της οδηγίας του 1982, αλλά, σε βασικά σημεία, για μια τελείως καινούρια οδηγία και για μια τελείως καινούρια προσέγγιση. Ο κ. Bowe, ως εισηγητής, έχει ήδη πει, ως γνωστόν, ορισμένα επί του θέματος.
<P>
Έχουμε την άποψη ότι η προστασία των ανθρώπων και του περιβάλλοντος, που βρίσκονται δίπλα σε ιδιαίτερα επικίνδυνες εγκαταστάσεις, θα πρέπει να βελτιωθεί ακόμη περισσότερο. Υπέρτατος στόχος θα πρέπει να είναι να προλάβουμε σοβαρά ατυχήματα με επικίνδυνες ουσίες και, σε περίπτωση που, παρόλ' αυτά, συμβεί ένα ατύχημα, να περιορίσουμε τις συνέπειές του για τον άνθρωπο και το περιβάλλον. Τη στοχοθέτηση αυτή υποστηρίζει η ομάδα μας πλήρως και εξ ολοκλήρου. Έχω ωστόσο ορισμένες αμφιβολίες για το κατά πόσον θα πετύχουμε το στόχο αυτό. Οι αμφιβολίες αυτές ενισχύονται, αφενός από την μέχρι τώρα πρακτική της υλοποίησης και της εφαρμογής στα κράτη μέλη, καθώς και από βασικές σκέψεις.
<P>
Σημαντική επίσης μου φαίνεται και η εναρμόνιση με άλλους νόμους που ασχολούνται με το ίδιο θέμα. Γι' αυτό και επιδοκιμάζω το ότι το Συμβούλιο Υπουργών, στην κοινή του θέση επί της οδηγίας αυτής, έβγαλε επιτέλους ορισμένα συμπεράσματα από την κριτική που άσκησε επανειλημμένα το Ευρωπαϊκό Κοινοβούλιο και ιδιαίτερα η ομάδα μου, καθώς, σε ορισμένα τουλάχιστον σημεία, έγινε ουσιαστική εναρμόνιση με τις υφιστάμενες οδηγίες. Σ' αυτά συγκαταλέγεται ο ορισμός που αφορά την οδηγία της IPPC, σχετικά με την ολοκληρωμένη πρόληψη και τον έλεγχο της ρύπανσης. Συμβαδίζοντας επίσης με τις οδηγίες της IPPC, θεσπίστηκαν οι υποχρεώσεις του φορέα εκμετάλλευσης, όσον αφορά την παροχή πληροφοριών. Οι διατάξεις για την παροχή πληροφοριών, προσαρμόστηκαν στην υφιστάμενη οδηγία για την ελεύθερη πρόσβαση σε περιβαλλοντικές πληροφορίες.
<P>
Γι' αυτό και η ομάδα μου τάσσεται κατά ορισμένων από τις τροπολογίες που κατατίθενται εδώ, οι οποίες θα μπορούσαν να θέσουν σε κίνδυνο την εναρμόνιση αυτή. Το μεγαλύτερο πρόβλημα, ωστόσο, αφορά το εξής: Η Επιτροπή δεν κατάφερε μέχρι τώρα να μας υποβάλει κατάλληλες προτάσεις για τα παραρτήματα και, σύμφωνα με το άρθρο 9 για τις εκθέσεις ασφαλείας που θα πρέπει να συνταχθούν, τα κριτήρια αυτά θα πρέπει να επεξεργαστούν κι άλλο. Λυπάμαι που δεν έχουν υποβληθεί έγκαιρα. Έθιξα το θέμα στην αρμόδια επιτροπή, ωστόσο δεν μου έδωσε καμία απάντηση. Με την απόφαση αυτή αποκλείονται Κοινοβούλιο και Συμβούλιο, μια κι αυτή είναι αποκλειστική υπόθεση της Επιτροπής. Γι' αυτό και λυπάμαι πολύ που το Κοινοβούλιο δεν έχει συμπεριληφθεί εδώ.

<SPEAKER ID=37 LANGUAGE="IT" NAME="Baldi">
Κυρία Πρόεδρε, κύριοι συνάδελφοι, μετά από 17 μήνες επέστρεψε στην Ολομέλεια, για τη δεύτερη ανάγνωση, η πρόταση οδηγίας που αφορά την αναθεώρηση της λεγόμενης «οδηγίας Σέβεζο» 82/501, για τους κινδύνους σοβαρών ατυχημάτων που σχετίζονται με ορισμένες βιομηχανικές δραστηριότητες.
<P>
Η κοινή θέση, που υιοθέτησε το Συμβούλιο, δεν μπορεί παρά να θεωρηθεί ως θετική, διότι αντικατοπτρίζει το βασικό νόημα των θέσεων που το Ευρωπαϊκό Κοινοβούλιο πρότεινε κατά την πρώτη ανάγνωση, επιτυγχάνοντας μία ικανοποιητική ισορροπία. Ορισμένες πλευρές βεβαίως θα μπορούσαν να ενισχυθούν, ειδικότερα όσες αφορούν τόσο τον προσδιορισμό, σε κοινοτικό επίπεδο, των θεμελιωδών διατάξεων στις οποίες βασίζονται τα συστήματα ελέγχου που έχουν υιοθετηθεί από τα κράτη μέλη, όσο και και την υιοθέτηση, εκ μέρους των κρατών μελών, των αναγκαίων μέτρων για την εξασφάλιση μιας κατάλληλης κατάρτισης σε εκείνους που προετοιμάζουν τα εξωτερικά προγράμματα για κατεπείγουσες περιστάσεις, σε όσους παίρνουν τις αποφάσεις στην περίπτωση σοβαρών ατυχημάτων, στους εργαζόμενους, στους εργολάβους και τους υπεργολάβους εγταταστάσεων υψηλού κινδύνου.
<P>
Αν και συμφωνούμε με την ανάγκη προσδιορισμού της έννοιας του σχεδόν σοβαρού ατυχήματος, του οποίου δεν υπάρχει μέχρι στιγμής ο ορισμός, θεωρούμε όμως μη ικανοποιητική την πρόταση του εισηγητή. είμαστε επίσης τελείως αντίθετοι με την ένταξη των στρατιωτικών εγκαταστάσεων στο πεδίο εφαρμογής αυτών των ρυθμίσεων που, θα πρέπει να υπενθυμίσουμε, οφείλουν να σεβασθούν και την αρχή της επικουρικότητας.
<P>
Επιπλέον, όσον αφορά την ακαμψία των προθεσμιών που προτείνονται στις τροπολογίες οι οποίες δεν έγιναν δεκτές από το Συμβούλιο, θα κινδύνευε να προκαλέσει και περαιτέρω δυσμενείς επιπτώσεις στις βιομηχανικές και παραγωγικές δραστηριότητες, χωρίς να πετύχει τα αναμενόμενα αποτελέσματα.
<P>
Τέλος, θεωρώ σημαντικό το να καταλήξουμε σύντομα στον προσδιορισμό της οδηγίας και στην εφαρμογή της στα κράτη μέλη για να βελτιωθούν τα συστήματα που διαθέτουν η βιομηχανία και οι αρμόδιες αρχές, να περιορισθούν τα σοβαρά ατυχήματα και να απλοποιηθούν τα κριτήρια εφαρμογής, καθιστώντας την πιο ευέλικτη και για να ανταποκριθούμε στην εξέλιξη της βιομηχανίας.

<SPEAKER ID=38 LANGUAGE="NL" NAME="Eisma">
Πρόεδρε, τότε χρειάστηκαν να συμβούν μεγάλα δυστυχήματα όπως εκείνα στο Μποπάλ και στη Βασιλεία για να προσαρμοσθεί η οδηγία, αλλά ευτυχώς η σημερινή αναθεώρηση δεν είναι αποτέλεσμα μια σειράς σοβαρών ατυχημάτων, και πρέπει να είμαστε ευχαριστημένοι από αυτό.
<P>
Φρονώ ότι η Ευρωπαϊκή Επιτροπή υπέβαλε μια σωστή πρόταση, ωστόσο η πρόταση αυτή μπορεί να βελτιωθεί ακόμη περισσότερο. Είναι αναγκαίες ορισμένες τροπολογίες εκ μέρους του Ευρωπαϊκού Κοινοβουλίου για την ενίσχυση αυτής της οδηγίας. Ακούγοντας τα επιχειρήματα του εισηγητή, όχι μόνο σήμερα, αλλά και κατά τη διάρκεια των περασμένων μηνών, μπορώ να σας δηλώσω ότι η Ομάδα των Φιλελεύθερων θα υποστηρίξει όλες τις τροπολογίες που υπέβαλε ο εισηγητής. Δεν πρόκειται να αναφερθώ σε όλες αυτές, ασφαλώς όχι κατά τη διάρκεια ενός τόσο ζεστού μεσημεριού όπως το σημερινό, αλλά θα ήθελα να κάνω μία εξαίρεση για τις πυρηνικές εγκαταστάσεις και τις στρατιωτικές εγκαταστάσεις και χώρους αποθήκευσης. Ως Φιλελεύθεροι, φρονούμε ότι η ασφάλεια μπορεί μόνο να ενισχυθεί εάν αυτού του είδους οι εγκαταστάσεις υπαχθούν στο πεδίο εφαρμογής της οδηγίας. Δεν αντιλαμβάνομαι για ποιο λόγο η κ. Baedi υποστηρίζει ότι οι στρατιωτικές εγκαταστάσεις, βάσει της αρχής της επικουρικότητας, δεν πρέπει να υπαχθούν στην παρούσα οδηγία, διότι οι στρατιωτικές εγκαταστάσεις είναι εκτεθειμένες στους ίδιους κινδύνους όπως και οι αντίστοιχες μη στρατιωτικές εγκαταστάσεις. Είναι αδιανόητο για μένα οι τελευταίες να εμπίπτουν στο πεδίο ισχύος της οδηγίας και οι πρώτες όχι. Επίσης, όταν αναφερόμαστε στους πυρηνικούς σταθμούς παραγωγής ενέργειας τότε αντιλαμβανόμαστε κάλλιστα ότι οι περιπτώσεις ραδιενέργειας έχουν ρυθμιστεί με ικανοποιητικό τρόπο στο πλαίσιο της Συνθήκης Euratom, όμως θα πρέπει να υπαχθούν στο πεδίο ισχύος της οδηγίας και τα υπόλοιπα επικίνδυνα υλικά τα οποία υπάρχουν στις πυρηνικές εγκαταστάσεις. Αυτό αυξάνει μόνο την ασφάλεια των πολιτών. Συνεπώς, υποστηρίζουμε ευχαρίστως τις τροπολογίες και ζητούμε από την Επιτροπή να υποστηρίξει επίσης τις τροπολογίες του Ευρωπαϊκού Κοινοβουλίου οι οποίες αποσκοπούν μόνο στη βελτίωση της ασφάλειας των πολιτών έναντι των κινδύνων που δημιουργεί η συγκέντρωση επικίνδυνων υλικών, ιδίως στις αστικές περιοχές.

<SPEAKER ID=39 NAME="Παπαγιαννάκης">
Κυρία Πρόεδρε, κατ'αρχάς θέλω να δώσω τα συγχαρητήριά μου στον κ. Μπόου για την έκθεσή του και να συμφωνήσω μαζί του ότι είμαστε στη σωστή κατεύθυνση.
<P>
Ωστόσο, κυρία Πρόεδρε, και από την εμπειρία μου στην Ελλάδα -είχαμε πρόσφατα το μεγάλο κίνδυνο επανάληψης του Σεβέζο στο Πέραμα-, θα ήθελα να κάνω τρεις παρατηρήσεις:
<P>
Πρώτον, η οδηγία για την οποία συζητούμε βασίζεται στην έννοια της παρουσίας επικίνδυνων ουσιών που προέρχονται από την απώλεια του ελέγχου της χημικής διαδικασίας, της επεξεργασίας. 'Ομως, αυτό δεν αρκεί. Και στην απλή αποθήκευση επικίνδυνων ουσιών μπορούν να συμβούν ατυχήματα, π.χ. μία πυρκαγιά, μία διαρροή - φυσική, όχι χημική- και να έχουμε προβλήματα στα οποία θα έπρεπε να αναφερθούμε και τα οποία θα έπρεπε να λάβουμε υπόψη μας. Νομίζω ότι αυτό είναι το πρώτο πρόβλημα.-Δεύτερον, πολύ σωστά και κατόπιν πιέσεων του Κοινοβουλίου η οδηγία μιλά, επιτέλους, και για χωροθέτηση, για χρήσεις της γης. Αυτά στο μέλλον. 'Εχουμε όμως περιπτώσεις, π.χ. το Πέραμα που ανέφερα προηγουμένως, όπου οι εγκαταστάσεις και οι οικίες είναι ήδη πάρα πολύ κοντά, είναι κυριολεκτικά ανακατεμένες. Δεν πρέπει να προβλέψουμε κάποια μέτρα για την αποσυμφόρηση, με την μεταφορά ίσως κάποιων δραστηριοτήτων; Κάτι να κάνουμε. Διότι υπάρχουν περιφέρειες οι οποίες είναι πραγματικές βόμβες. Αναφέρθηκα στο Πέραμα. Υπάρχουν και άλλες.-Τρίτον, νομίζω ότι θα συμφωνήσει και ο κ. Μπόου ότι τα απόβλητα, και μάλιστα τα τοξικά απόβλητα, δεν είναι το ίδιο πράγμα με τα απορρίμματα. Νομίζω ότι θα έπρεπε να κάνουμε τη διάκριση, τα απόβλητα να πάνε στην οδηγία, τα δε απορρίμματα να εξαιρεθούν.
<SPEAKER ID=40 LANGUAGE="EN" NAME="McKenna">
Κύριε Πρόεδρε, υποστηρίζω τον κ. Bowe και την έκθεσή του καθώς και τις τροπολογίες που κατέθεσε η Επιτροπή Περιβάλλοντος, Δημόσιας Υγείας και Προστασίας των Καταναλωτών. Διαφωνώ ολοκληρωτικά με την κ. Baldi η οποία βασικά εμφανίζεται ως εκπρόσωπος των στρατιωτικών και της βιομηχανίας. Το Κοινοβούλιο έχει καθήκον να υποστηρίξει αυτά που προτείνει η Επιτροπή Περιβάλλοντος. Έχει καθήκον να βελτιώσει την ασφάλεια των πολιτών που αντιμετωπίζουν κινδύνους από τη συγκέντρωση επικίνδυνων ουσιών στην ατμόσφαιρα, ιδιαίτερα στις αστικές περιοχές. Το πρωταρχικό καθήκον του Κοινοβουλίου είναι έναντι των πολιτών και όχι έναντι της βιομηχανίας ή των στρατιωτικών.
<P>
Υποστηρίζω τα πλείστα εξ όσων έχουν αναφέρει οι άλλοι αγορητές αναφορικά με τα είκοσι χρόνια από το Σεβέζο καθώς και με εκείνα που διδαχθήκαμε από την καταστροφή στη Sandoz. Η εξαίρεση των στρατιωτικών εγκαταστάσεων, των χώρων υγειονομικής ταφής και όλων των άλλων παρεμφερών εγκαταστάσεων είναι απαράδεκτη. Θα υποστηρίξω επίσης την πρόσκληση του κ. Bowe για συμμετοχή του κοινού. Αυτό είναι κάτι το ζωτικό.
<P>
Προέρχομαι από την Ιρλανδία, όπου μια πρόσφατα δημοσιευθείσα έκθεση του Πανεπιστημιακού Νοσοκομείου του Κορκ - που αποτελεί το ένα από τα δύο κέντρα θεραπείας των θυμάτων πυρηνικών ή χημικών ατυχημάτων - απεκάλυψε ότι σήμερα δεν διαθέτει εγκαταστάσεις αντίστοιχες για να ανταποκριθεί στον ρόλο του. Βασικά, η Ιρλανδία έχει μεγάλες ελλείψεις για την αντιμετώπιση μεγάλων ατυχημάτων στη χημική βιομηχανία. Αποτελεί μέγιστο δείγμα αδιαφορίας το γεγονός ότι το νοσοκομείο που βρίσκεται κοντά στη μεγαλύτερη συγκέντρωση χημικών εγκαταστάσεων της Ιρλανδίας δεν διαθέτει μονάδα απολύμανσης για τη θεραπεία των εργαζομένων ή των πολιτών που γίνονται θύματα μεγάλων ατυχημάτων.
<P>
Η πυρκαγιά του 1993 στη βιομηχανία Hickson του Κορκ μεγάλωσε τη συνειδητοποίηση του κοινού σχετικά με τους κινδύνους από τη χημική βιομηχανία, αλλά οι ιρλανδικές αρχές δεν διδάχθηκαν τίποτα από τότε. Οι αρχές έχουν δείξει πρωτοφανή αδιαφορία επιτρέποντας στη νορβηγική πολυεθνική εταιρεία Dinochem να αρχίσει την κατασκευή μιας βιομηχανίας κόλλας στο Ακρωτήριο Μαρίνο. Στο παρακείμενο νησί ζουν 14.000 άτομα και στην περίπτωση ατυχήματος μεγάλης κλίμακας το μόνο σημείο διαφυγής τους είναι μια γέφυρα που απέχει μόνο 300 μέτρα από το νέο εργοστάσιο. Σε ένα τέτοιο ενδεχόμενο η απομόνωση όλων αυτών των ανθρώπων είναι εξαιρετικά επικίνδυνη.
<P>
Υφίσταται ήδη ανάγκη έγκρισης ευρωπαϊκής νομοθεσίας η οποία να υποχρεώσει τα κράτη μέλη να λάβουν υπόψη τους την αναγκαιότητα επαρκούς απόστασης από τα αστικά κέντρα των βιομηχανιών που δυνατόν να υποκρύπτουν κινδύνους. Οι αρχές της Ιρλανδίας αποφάσισαν να παίξουν με τη φωτιά όταν ξεκίνησαν την βιομηχανική ανάπτυξη ενθαρρύνοντας τις πολυεθνικές χημικές βιομηχανίες στην Ιρλανδία χωρίς να εξετάσουν πρώτα τις μακροπρόθεσμες συνέπειες. Ο κ. Bowe είπε ότι η συμμετοχή του κοινού είναι απαραίτητη και επίσης ότι θα πρέπει να υπάρξει κατάλληλη κατάρτιση. Τα περισσότερα ατυχήματα οφείλονται στον ανθρώπινο παράγοντα. Είναι εξαιρετικά σημαντικό να αποδοθεί έμφαση στην εκπαίδευση του κοινού.
<P>
Το Κοινοβούλιο θα πρέπει να υποστηρίξει τις προτάσεις της Επιτροπής Περιβάλλοντος. Αποτελεί καθήκον μας να υποστηρίξουμε πρώτα τα συμφέροντα των πολιτών και όχι τα συμφέροντα της βιομηχανίας ή των χημικών εταιρειών. Οι άνθρωποι έρχονται πρώτοι! Εάν θυμηθείτε τι συνέβη στο Μποπάλ της Ινδίας, οι άνθρωποι εκεί ακόμη υποφέρουν και ακόμη δεν έχουν λάβει αποζημιώσεις. Τι έγινε για εκείνους τους ανθρώπους;

<SPEAKER ID=41 LANGUAGE="EN" NAME="Ewing">
Κύριε Πρόεδρε, το Σώμα θα θυμάται ότι προσπάθησα να επιτύχω εξαίρεση για τις εγκαταστάσεις παραγωγής ουΐσκυ - οι οποίες όλες σχεδόν βρίσκονται σε τοποθεσίες μακρυά από κατοικημένες περιοχές, μολονότι υπάρχουν και μερικές παλιές και μικρές εγκαταστάσεις πλησιέστερα σε κατοικίες - αλλά χωρίς αποτέλεσμα. Είναι αλήθεια ότι ποτέ μου δεν μπόρεσα να θεωρήσω το ουΐσκυ ως επικίνδυνο χημικό προϊόν. Ίσως να είμαι λίγο προκατειλειμμένη βέβαια, αντιπροσωπεύοντας σχεδόν το σύνολο της παγκόσμιας παραγωγής σκωτσέζικου ουΐσκυ. Ωστόσο, με ικανοποίησή μου διαπιστώνω ότι έχει προβλεφθεί μια εξαίρεση για ένα μέρος των διαδικαστικών ενεργειών.
<P>
Δεν υπάρχει τίποτα πιο ασφαλές από μια εγκατάσταση παραγωγής ουΐσκυ καθόσο φρουρείται από την αστυνομία λόγω της φορολογητέας αξίας του προϊόντος. Το να επισκεφθεί κανείς μια εγκατάσταση παραγωγής ουΐσκυ είναι ως να επισκέπτεται το θησαυροφυλάκιο των Ηνωμένων Πολιτειών, το περίφημο Φορτ Νοξ. Έτσι, είμαι ευτυχής που έγινε τουλάχιστον μια μερική εξαίρεση.

<SPEAKER ID=42 LANGUAGE="NL" NAME="Blokland">
Κύριε Πρόεδρε, το Συμβούλιο ενέκρινε την κοινή του θέση ομόφωνα. Αυτή περιλαμβάνει ένα μεγάλο αριθμό τροπολογιών από την πρώτη ανάγνωση. Τούτο είναι ένα ευχάριστο γεγονός. Είναι, ωστόσο, αξιοπερίεργο το γεγονός ότι η Ευρωπαϊκή Επιτροπή δεν επιθυμούσε να υποστηρίξει ορισμένες τροπολογίες από την πρώτη ανάγνωση τις οποίες αποδέχθηκε το Συμβούλιο. Τέλος πάντων, η κοινή θέση που βρίσκεται τώρα ενώπιόν μας είναι αρκετά βελτιωμένη έναντι της παλιάς. Τα σημεία που έχουν απομείνει, δεν χρειάζεται, κατά την άποψή μου, να δημιουργήσουν αξεπέραστα προβλήματα για την Ευρωπαϊκή Επιτροπή και το Συμβούλιο.
<P>
Επιθυμώ να εκφράσω το θαυμασμό μου για τον τρόπο με τον οποίο χειρίστηκε ο εισηγητής αυτό το θέμα. Οι τροπολογίες του ακολουθούσαν πάντοτε μία σαφή κατεύθυνση. Αφετηρία τους ήταν η ασφάλεια και ο ανοικτός χαρακτήρας. Όπως φαίνεται, η νέα οδηγία Seveso θα αποτελέσει μία σαφή και εφαρμόσιμη νομοθεσία.
<P>
Η προστασία των εργαζομένων και των πολιτών είναι γενικώς τόσο σημαντική ώστε να επιδιώκεται η θέσπιση μιας νομοθεσίας υψηλής ποιότητας. Είμαι πεπεισμένος ότι η ασφάλεια των επιχειρήσεων είναι σε πρώτη φάση θέμα αυτών των ίδιων των επιχειρήσεων. Όμως αυτό δεν σημαίνει ότι είναι περιττό ένα ορθό νομικό πλαίσιο.
<P>
Έχει εν τω μεταξύ διαπιστωθεί ότι το 90 % των βαρέων ατυχημάτων οφείλεται σε ανθρώπινα λάθη. Συνεπώς είναι ιδιαίτερα σημαντική η λήψη σημαντικών μέτρων ασφάλειας και η κατάρτιση των εργαζομένων. Κατά την πρώτη ανάγνωση στο Κοινοβούλιο είχε ήδη εγκριθεί μία τροπολογία σχετικά με την υποχρεωτική ενημέρωση, κατάρτιση και εξοπλισμό των εργαζομένων. Λυπούμαι για το γεγονός ότι η τροπολογία αυτή δεν περιλαμβάνεται στη κοινή θέση.
<P>
Μπορεί η Επιτροπή να εξηγήσει για ποιο λόγο δεν συμπεριέλαβε αυτή την τροπολογία. Η κατάρτιση, τα μαθήματα ανανέωσης των γνώσεων και οι ασκήσεις κατάσβεσης του πυρός καταλαμβάνουν σημαντική θέση σε πολλές χημικές επιχειρήσεις, όμως υπάρχουν ακόμη πολλές επικίνδυνες εξαιρέσεις. Είναι αναγκαία για τις επιχειρήσεις αυτές η δια νόμου επιβολή ορισμένων υποχρεώσεων. Ο εθισμός σε επικίνδυνες καταστάσεις, η ευκολία με την οποία, μετά την πάροδο κάποιου χρονικού διαστήματος, ασκεί ο εργαζόμενος τα επαγγελματικά του καθήκοντα και η βραδεία μείωση της ετοιμότητας, αποτελούν κινδύνους οι οποίοι πάντοτε παραμονεύουν.
<P>
Ένα τελευταίο σημείο: από τις επιχειρήσεις ακούγονται διαμαρτυρίες σύμφωνα με τις οποίες η διεύρυνση των υποχρεώσεων που απορρέουν από την παρούσα οδηγία θα τις βαρύνει υπερβολικά. Κατά την άποψή τους, η επιβάρυνση αυτή δεν είναι ανάλογη με την αύξηση της ασφάλειας. Θα επιθυμούσα να πληροφορηθώ τη γνώμη της Επιτροπής εν προκειμένω. Πόσο μεγάλες είναι οι πρόσθετες αυτές επιβαρύνσεις; Είναι γνωστό κάτι εν προκειμένω;

<SPEAKER ID=43 NAME="Τρακατέλλης">
Κύριε Πρόεδρε, τα μεγάλα ατυχήματα, τα οποία συνέβησαν τα τελευταία χρόνια, κατέδειξαν τους κινδύνους που απειλούν την ανθρώπινη κοινωνία από την ύπαρξη ορισμένων απαραίτητων μεν, επικίνδυνων δε, βιομηχανικών μονάδων, εάν δεν ληφθούν και προβλεφθούν δρακόντια μέτρα ασφαλούς λειτουργίας, αλλά και αντιμετώπισης ενδεχομένων ατυχημάτων. Είναι αδιανόητο να ξανασυμβούν στο μέλλον ατυχήματα τύπου Τσερνομπύλ και Σεβέζο.
<P>
Συγκεκριμένος στόχος της οδηγίας αυτής είναι η αντιμετώπιση των κινδύνων από μεγάλα ατυχήματα που σχετίζονται με επικίνδυνες ουσίες οι οποίες παράγονται και χρησιμοποιούνται από βιομηχανικές μονάδες στις εγκαταστάσεις τους. Η νέα αυτή οδηγία θα αντικαταστήσει την παλαιότερη Οδηγία 82/501 που ονομάζεται και Οδηγία Σεβέζο. Η οδηγία εκείνη είχε εκδοθεί το 1982 ως αποτέλεσμα μιας σειράς ατυχημάτων σχετιζομένων με επικίνδυνες ουσίες. Στη συνέχεια, τροποποιήθηκε μετά από δύο μεγάλα ατυχήματα, δηλαδή αυτό του Μομπάλ και εκείνο της μόλυνσης του Ρήνου στην Βασιλεία. Μετά πάροδο 14 ετών από την εισαγωγή της οδηγίας, η πλούσια εμπειρία που αποκτήθηκε στο χρονικό αυτό διάστημα έπρεπε να ενσωματωθεί στην ισχύουσα νομοθεσία. Επομένως, η παρούσα οδηγία χρησιμοποιεί αυτές τις πρόσφατες γνώσεις και εμπειρίες, ώστε να υπάρξει στο μέλλον αποτελεσματικότερη αντιμετώπιση των μεγάλων ατυχημάτων των σχετιζομένων με επικίνδυνες ουσίες.
<P>
Θα ήθελα να τονίσω ακόμη στην ομιλία μου την σημασία της καταγραφής και ανταλλαγής σε ευρωπαϊκό επίπεδο όλων των σχετικών πληροφοριών που αφορούν ατυχήματα από επικίνδυνες ουσίες, διότι αποτελεί σημαντικό στοιχείο της νέας οδηγίας. Η ανταλλαγή πληροφοριών, η γενικότερη ενημέρωση και ενδεχομένως η περιοδική αναθεώρηση των εκθέσεων ασφαλείας, επιτρέπουν την συνεχή αναπροσαρμογή.
<P>
Σημαντική θεωρούμε επίσης την τροπολογία που καταθέσαμε, με την έννοια των «παρ'ολίγο» μεγάλων ατυχημάτων, δηλαδή εκείνων που απεφεύχθησαν λόγω έγκαιρης, προγραμματισμένης ή μη παρέμβασης, ή συγκυρίας περιστατικών που είχε ως αποτέλεσμα να μην συμβεί το μεγάλο ατύχημα. Κατά την γνώμη μας, η καταγραφή των ατυχημάτων αυτών θα προσφέρει σημαντικές πληροφορίες που θα προωθήσουν περαιτέρω την ασφάλεια. Αυτό γιατί τα «παρ'ολίγο» μεγάλα ατυχήματα είναι περισσότερα από αυτά που πραγματικά συμβαίνουν.
<P>
Τελειώνοντας, κύριε Πρόεδρε, θα ήθελα να εξάρω την σημαντική δουλειά του εισηγητού κ. Μπόου και καλώ την Επιτροπή να αποδεχθεί τις τροπολογίες, οι οποίες ψηφίσθηκαν ομόφωνα στην Επιτροπή Περιβάλλοντος και Δημοσίας Υγείας και, μεταξύ αυτών, τις τροπολογίες μας που εισάγουν την έννοια του «παρ'ολίγο» μεγάλου ατυχήματος.

<SPEAKER ID=44 NAME="Bjerregaard">
Κύριε Πρόεδρε, θα ήθελα καταρχάς να ευχαριστήσω την Επιτροπή Περιβάλλοντος και, ιδιαίτερα, τον εισηγητή, κ. David Bowe, για τις προσπάθειες που κατέβαλε και την προσοχή που έδειξε για την παρούσα πρόταση. Πρόκειται για μια οδηγία που έχει σοβαρό ιστορικό και μεγάλη σημασία για τους πολίτες και το περιβάλλον, όπως τόνισαν κατηγορηματικά ο εισηγητής και πολλοί ομιλητές. Δεν επιδέχεται λοιπόν αμφιβολία το γεγονός ότι εξετάζουμε μια σημαντική και χρήσιμη πρόταση, που παρέχει στους πολίτες της ΕΕ την εγγύηση ότι η ασφάλειά τους θα είναι όσο το δυνατόν μεγαλύτερη.
<P>
Η νέα πρόταση που εξετάζουμε σήμερα είναι το προϊόν μιας ριζικής τροποποίησης της οδηγίας, όπως άλλωστε τόνισε και η κα Schleicher, βασίζεται δε στις εμπειρίες που αποκτήθηκαν από την ισχύουσα οδηγία. Οι τροποποιήσεις στηρίζονται μεν στις αρχές που περιλαμβάνονται ήδη στην οδηγία, αλλά αναπτύσσονται περαιτέρω και ενισχύονται ορισμένοι σημαντικοί τομείς. Πρόκειται για τη χωροταξία, τα συστήματα ελέγχου της ασφάλειας και, σε μεγάλο βαθμό βαθμό, την ελεύθερη πρόσβαση στις πληροφορίες και τη συμμετοχή του κοινού, καθώς επίσης και τη βελτίωση της περαιτέρω εφαρμογής της οδηγίας.
<P>
Ακόμη και μετά από τη σημερινή συζήτηση έχω την εντύπωση ότι, όσον αφορά την οδηγία για το SEVESO και την υπό εξέταση πρόταση, το Κοινοβούλιο και η Επιτροπή συμφωνούν σε γενικές γραμμές για τις πολιτικές δεσμεύσεις που αναφέρονται στην οδηγία, δηλαδή την αύξηση της ασφάλειας των πολιτών και του περιβάλλοντος που εκτίθενται στους κινδύνους τους οποίους συνεπάγονται οι επικίνδυνες ουσίες. Οι στόχοι μας στην υπόθεση αυτή είναι οι ίδιοι. Θα αναφερθώ στις τροπολογίες που κατατέθηκαν και θα εκφράσω επίσης την άποψη της Επιτροπής για καθεμία από αυτές. Πολλές βελτιώνουν την ποιότητα και τη σαφήνεια της πρότασης, η δε Επιτροπή αποδέχεται πλήρως ή καταρχήν τις ακόλουθες τροπολογίες: 1, 4, 5, 10, 11, 13, 25, 27, 33, 37, 39, 40, 42, 44 και 45. Οι τροπολογίες 2, 29, 30 και 32 μπορούν επίσης να γίνουν εν μέρει αποδεκτές. Ωστόσο, η Επιτροπή δεν μπορεί να αποδεχθεί τις τροπολογίες 3, 6, 7, 8, 9, 12, 14, 15, 16, 17, 18, 19, 20, 21, 22, 23, 24, 26, 28, 31, 34, 35, 36, 38, 41 και 43. Έχει σημειωθεί ότι σε έξι από τις κατατεθείσες τροπολογίες εκφράζονται ανησυχίες για τον αριθμό των εξαιρέσεων από την οδηγία. Νομίζω ότι πρόκειται για απόλυτα κατανοητές ανησυχίες, στις οποίες η Επιτροπή θα προσπαθήσει να ανταποκριθεί όσο το δυνατόν περισσότερο. Για το λόγο αυτό, η Επιτροπή δίδει προτεραιότητα στις τρέχουσες δραστηριότητες στον εν λόγω τομέα. Έχουμε ήδη αρχίσει μία εμπεριστατωμένη έρευνα τόσο για τους αγωγούς, στους οποίους αναφέρεται η τροπολογία 2, όσο και για την προσωρινή αποθήκευση στον τομέα των μεταφορών, για την οποία γίνεται λόγος στην τροπολογία 17. Θα υποβάλουμε επίσης, εάν κριθεί αναγκαίο, ειδικές προτάσεις για τα θέματα αυτά, όπως προέκυψε από τη συζήτηση κατά την πρώτη ανάγνωση.
<P>
Η τροπολογία 15 αφορά την εξαίρεση των στρατιωτικών εγκαταστάσεων, θέμα στο οποίο αναφέρθηκαν τόσο ο εισηγητής όσο και πολλοί ομιλητές. Αντιλαμβάνομαι την ανησυχία του Ευρωπαϊκού Κοινοβουλίου, αλλά το θέμα αυτό δεν εμπίπτει στο πεδίο αρμοδιοτήτων της Κοινότητας. Οι τροπολογίες 3 και 18 έχουν ως στόχο τη συμπερίληψη των χώρων ταφής αποβλήτων ή, με άλλα λόγια, των χωματερών, στο πεδίο εφαρμογής της οδηγίας. Η Επιτροπή συμφωνεί απόλυτα ότι είναι αναγκαία μια ρύθμιση του θέματος των χώρων ταφής αποβλήτων βάσει της κοινοτικής νομοθεσίας. Συνεπώς, ασχολούμεθα τη στιγμή αυτή με την κατάρτιση μιας νέας πρότασης για τους χώρους απόρριψης αποβλήτων. Σημειώθηκε επίσης ότι επτά τροπολογίες αφορούν την ανάγκη κάλυψης των «παρ' ολίγο ατυχημάτων», γνωστών ως near misses . Τα ατυχήματα αυτά καλύπτονται ήδη από το παράρτημα 6 της κοινής θέσης, αλλά ορισμένες από τις εν λόγω τροπολογίες έχουν γίνει αποδεκτές, επειδή βελτιώνουν περαιτέρω την προστασία στο σημαντικό αυτό τομέα.
<P>
Όσον αφορά τις τροπολογίες 1 και 42, και έχοντας υπόψη τις συζητήσεις που πραγματοποιήθηκαν με την Επιτροπή Περιβάλλοντος όσον αφορά τη σημασία της αποτελεσματικής συνεργασίας με τρίτες χώρες για την ανταλλαγή πληροφοριών και συστημάτων συναγερμού, δηλαδή warning-systems , η Επιτροπή αποδέχεται καταρχήν τις εν λόγω τροπολογίες. Αναγνωρίζεται στο πλαίσιο αυτό ότι η σύμβαση της Οικονομικής Επιτροπής του ΟΗΕ για την Ευρώπη σχετικά με τα διασυνοριακά ατυχήματα, έχει ιδιαίτερη σχέση με το εν λόγω θέμα, η δε Επιτροπή θα προσπαθήσει να προτείνει ένα λεπτομερέστερο κείμενο της αναθεωρημένης πρότασης για να ληφθούν δεόντως υπόψη οι ανησυχίες του Κοινοβουλίου.
<P>
Η κα Schleicher μου έθεσε ένα ερώτημα όσον αφορά το παράρτημα της οδηγίας για τα εναρμονισμένα κριτήρια. Θα ήθελα να τονίσω σχετικά ότι, κατά τη γνώμη της Επιτροπής, είναι απαραίτητο να συσταθούν ειδικές ομάδες εμπειρογνωμόνων για την επεξεργασία κατάλληλων λεπτομερών πληροφοριών όσον αφορά τα εν λόγω εναρμονισμένα κριτήρια. Ο καταλληλότερος και αποτελεσματικότερος τρόπος καθορισμού των κριτηρίων αυτών είναι η εφαρμογή της διαδικασίας επιτροπής που ορίζεται στην ισχύουσα οδηγία. Η μέθοδος αυτή έχει ήδη δοκιμασθεί επιτυχώς για τη χάραξη κατευθυντήριων γραμμών σε διάφορους τομείς, συμπεριλαμβανόμενων των αναλύσεων ατυχημάτων, των εκθέσεων σχετικά με την ασφάλεια και των συστημάτων διαχείρισης της ασφάλειας.
<P>
Καταλήγοντας θα ήθελα να αναφέρω ότι οι τροπολογίες που έγιναν αποδεκτές θα βελτιώσουν περαιτέρω την παρούσα πρόταση. Είμαι πεπεισμένη ότι όλοι μας μπορούμε να είμεθα βέβαιοι πως η πρόταση αυτή θα βελτιώσει την προστασία τόσο των ανθρώπων όσο και του περιβάλλοντος από κινδύνους σοβαρών βιομηχανικών ατυχημάτων, που θα μπορούσαν να έχουν ολέθριες συνέπειες.

<SPEAKER ID=45 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσιμέρι.

<CHAPTER ID=6>
Αγορές στους τομείς του ύδατος, της ενέργειας, 
των μεταφορών και των τηλεπικοινωνιών
<SPEAKER ID=46 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0022/96) του κ. Langen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, επί της πρότασης οδηγίας του Ευρωπαϊκού Κοινοβουλίου και του Συμβουλίου για την τροποποίηση της Οδηγίας 93/38/ΕΟΚ του Συμβουλίου περί συντονισμού των διαδικασιών σύναψης συμβάσεων στους τομείς του ύδατος, της ενέργειας, των μεταφορών και των τηλεπικοινωνιών (COM(95)0107 - C4-0162/95-95/0080(COD))

<SPEAKER ID=47 NAME="Langen">
Kύριε Πρόεδρε, κυρίες και κύριοι, το Κοινοβούλιο συζητάει σήμερα, για δεύτερη φορά, επί της πρότασης της Επιτροπής για μια τροποποίηση της οδηγίας, για τους τομείς του ύδατος, της ενέργειας, των μεταφορών και των τηλεπικοινωνιών. Αιτία της τροποποίησης αυτής αποτελεί η πρώτη συμφωνία της ΓΣΔΕ για τις προμήθειες, την οποία υπέγραψε η Ευρωπαϊκή Ένωση με το πέρας του Γύρου της Ουρουγουάης. Στόχος είναι η μεγαλύτερη απελευθέρωση και επέκταση του παγκόσμιου εμπορίου.
<P>
Η νέα συμφωνία προχωρεί πολύ πιο πέρα από τη μέχρι τώρα ισχύουσα συμφωνία για τις προμήθειες και περιλαμβάνει, σύμφωνα με τα στοιχεία της Επιτροπής, έναν όγκο συναλλαγών 350 δισεκατ. Ecu ετησίως. Το Κοινοβούλιο επιδοκιμάζει κατηγορηματικά τη συμφωνία αυτή. Η Επιτροπή, ωστόσο, τόνισε στην ίδια την πρότασή της, πως για την εφαρμογή της συμφωνίας εκ μέρους της Κοινότητας, δεν απαιτούνται οπωσδήποτε τροποποιήσεις της κοινοτικής νομοθεσίας. Σχετικά με το θέμα του κατά πόσον θα πρέπει να τροποποιηθεί η ισχύουσα οδηγία της Ευρωπαϊκής Ένωσης για τους τομείς του ύδατος, της ενέργειας, των μεταφορών και των τηλεπικοινωνιών, λόγω της σύναψης της νέας συμφωνίας του ΠΟΕ, αναπτύχθηκε στο μεταξύ, ανάμεσα στο Κοινοβούλιο από τη μια μεριά και στην ενδιαφερόμενη βιομηχανία και την Επιτροπή από την άλλη, ένας διεξοδικός διάλογος, στο πέρας του οποίου σήμερα σας παρουσιάζουμε, ως ομόφωνη σχεδόν σύσταση της Επιτροπής Οικονομικής, Νομισματικής και Βιομηχανικής Πολιτικής του Ευρωπαϊκού Κοινοβουλίου, την απόρριψη της πρότασης της Επιτροπής σε πρώτη ανάγνωση.
<P>
Πάνω από ένα χρόνο το Κοινοβούλιο, σε μια πληθώρα διαβουλεύσεων με την Επιτροπή, αλλά και μετά από μια δημόσια ακρόαση των θιγομένων συνδέσμων της βιομηχανίας, επεδίωξε μια λογική συμβιβαστική λύση. Είμαι ιδιαίτερα ευγνώμων στον Επίτροπο κ. Monti, προσωπικά, που, παρά τις διαφορετικές απόψεις μεταξύ Κοινοβουλίου και Επιτροπής, υπογράμμιζε συνεχώς την προθυμία της Επιτροπής να εξετάσει τα επί της ουσίας επιχειρήματα του Κοινοβουλίου. Θέλουμε απλώς μια καινούρια διάταξη για τα επιτακτικά αναγκαία προβλήματα, όπως λ.χ. για τα κατώτατα όρια, τα οποία θα πρέπει να προσαρμοστούν. Δεν θέλουμε μια εκτεταμένη τροποποίηση των οδηγιών για τις προμήθειες, που να προχωρεί πολύ πιο πέρα από τη συμφωνία του ΠΟΕ, και ιδιαίτερα στους τομείς που δεν περιλαμβάνονται στη διεθνή αυτή συμφωνία, όπως στις τηλεπικοινωνίες. Η Επιτροπή Οικονομικής, Νομισματικής και Βιομηχανικής Πολιτικής, συμφώνησε με τον κ. Monti ότι η Επιτροπή θα προσπαθήσει να ανακαλέσει την πρότασή της και θα υποβάλει μια καινούρια στο Συμβούλιο και το Κοινοβούλιο.
<P>
Έχουμε την πεποίθηση πως μόνον κατ' αυτόν τον τρόπο μπορεί να εξασφαλιστεί το ότι θα ληφθούν κατάλληλα υπόψη, στις περαιτέρω διαβουλεύσεις, οι προτάσεις του Κοινοβουλίου. Ο κ. Monti προθυμοποιήθηκε να υποστηρίξει τα βασικά θέματα επί της ουσίας, καθώς κι αυτό το τμήμα της θέσης μας. Ωστόσο, στη διαδικασία, για λόγους διαδικαστικούς, δεν πέτυχε πλειοψηφία υπέρ της πρότασης αυτής. Γι' αυτό και σήμερα είμαστε λίγο-πολύ υποχρεωμένοι να απορρίψουμε το παρόν σχέδιο της οδηγίας, ώστε, μετά την ολοκλήρωση αυτής της φάσης της διαδικασίας, να μπορέσει η Επιτροπή, το φθινόπωρο, να υποβάλει ένα καινούριο σχέδιο, τροποποιημένο σε πάρα πολλά σημεία, κατόπιν συνεννόησης με το Κοινοβούλιο.
<P>
Η εξέταση στην Επιτροπή Οικονομικής, Νομισματικής και Βιομηχανικής Πολιτικής, σύμφωνα με το άρθρο 59 του Κανονισμού, δεν απέφερε τίποτε το καινούριο, με αποτέλεσμα η επιτροπή αυτή να υποβάλει σήμερα και πάλι την έκθεση που έχει κατατεθεί από τον Ιανουάριο, κι εγκρίθηκε στις 24 Ιανουαρίου 1996 με 47 ψήφους υπέρ και 1 κατά. Διαφορές και ανάγκη συζήτησης υπάρχουν, κυρίως όσον αφορά τον αποκαλούμενο τεχνικό διάλογο σε πολύπλοκα και υψηλών τεχνολογικών απαιτήσεων προγράμματα προμηθειών. Εδώ το Κοινοβούλιο είναι αντίθετο στο να μην μπορούν να συμμετάσχουν στο διαγωνισμό, για τη συγκεκριμένη ανάθεση, οι επιχειρήσεις που, στα πρόθυρα μιας ανάθεσης προμήθειας, συμμετείχαν στην επεξεργασία του, τεχνολογικά υψηλών απαιτήσεων, αντικειμένου. Αυτό, κατά την άποψή μας, θα οδηγούσε σε σημαντική παρεμπόδιση της τεχνολογικής προόδου, με αποτέλεσμα να προκύψει, για την ευρωπαϊκή βιομηχανία που υπόκειται στην οδηγία, σημαντικό μειονέκτημα στον ανταγωνισμό.
<P>
Έχουμε την πεποίθηση πως η μέχρι τώρα μέθοδος δοκιμάσθηκε επιτυχώς στο θέμα αυτό. Η εφαρμογή της σύναψης δημοσίων συμβάσεων (GPA), έχει πολύ μεγάλη σημασία για την ανταγωνιστική θέση της ευρωπαϊκής οικονομίας. Αυτό ισχύει κυρίως για τους κλάδους υψηλής τεχνολογίας της οδηγίας για τους τομείς ύδατος, ενέργειας, μεταφορών και τηλεπικοινωνιών. Εδώ η Ευρωπαϊκή Κοινότητα θα πρέπει, και μετά το άνοιγμα των αγορών, να παραμείνει ανταγωνιστική, ως ισχυρός παγκόσμιος παίκτης, προκειμένου να εξασφαλίσει το οικονομικό της μέλλον. Γι' αυτό και, κατά την υιοθέτηση της σύναψης δημοσίων συμβάσεων (GPA) στην ευρωπαϊκή νομοθεσία, δεν πρέπει οι διοικητικές σκέψεις, όπως για παράδειγμα η ανταποκρινόμενη στο σύστημα υλοποίηση ή άλλα, λίγο-πολύ, τυπικά νομικά επιχειρήματα, να παίζουν αποφασιστικό ρόλο. Αποφασιστικής σημασίας, κατά την άποψή μας, είναι η τήρηση αυστηρής αμοιβαιότητας, όπως ζήτησε ήδη το Ευρωπαϊκό Κοινοβούλιο στο ψήφισμά του για τη διάσκεψη της Ομάδας των 7, πριν από μερικούς μήνες. Για να εξασφαλιστεί η αναγκαία σαφήνεια, συνεπώς, θα έπρεπε να γίνει η εφαρμογή της σύναψης δημοσίων συμβάσεων (GPA) με μια πρόσθετη οδηγία, που θα καταγράφει τις εξαιρέσεις και τις ειδικές ρυθμίσεις και θα παραπέμπει, κατά τα άλλα, στις ισχύουσες οδηγίες της ΕΕ για τις δημόσιες συμβάσεις.
<P>
Ελπίζουμε εδώ στην κατανόηση της Επιτροπής, ως συλλογικού οργάνου, και στις διαβεβαιώσεις που μας έδωσε ο κ. Monti. Επιτρέψτε μου, με την ευκαιρία αυτή, να ευχαριστήσω τον κ. Monti για τη σταθερή προθυμία του για διάλογο, και τις κυρίες και τους κυρίους συναδέλφους της Επιτροπής Οικονομικής, Νομισματικής και Βιομηχανικής Πολιτικής, για την καλή και συναινετική διαβούλευση της οδηγίας. Eλπίζω να μπορέσουμε σύντομα να ολοκληρώσουμε τις διαβουλεύσεις και να προχωρήσουμε σε μια ουσιαστική εφαρμογή.

<SPEAKER ID=48 LANGUAGE="EN" NAME="Tappin">
Θα ήθελα να ευχαριστήσω τον συνάδελφο Δρα Langen για την επίπονη εργασία που αφιέρωσε στο αντικείμενο αυτό και πιστεύω ότι μπορώ να πω, εξ ονόματος της Σοσιαλιστικής Ομάδας, ότι υπήρξε μια γνήσια δικομματική προσέγγιση στο θέμα.
<P>
Οι επιπτώσεις της υλοποίησης των προτεινομένων στο έγγραφο της Επιτροπής θα είναι τεράστιες. Οποιαδήποτε εταιρεία ασχολείται με συμβάσεις σε οποιονδήποτε τομέα κοινής ωφέλειας θα πρέπει να προσαρμόσει τις πρακτικές εργασίας της ούτως ώστε να συμμορφωθεί με τους κανονισμούς που της επιβάλλουμε. Πριν όμως να το κάνουμε αυτό έχουμε καθήκον να διασφαλίσουμε ότι οι κανονισμοί αυτοί είναι αναγκαίοι, ότι θα λειτουργήσουν υπέρ των συμφερόντων και των ευκαιριών των ευρωπαϊκών επιχειρήσεων και ότι θα συνεισφέρουν όσο μπορούν στο άνοιγμα των διεθνών αγορών στη μάχη μας για τη βελτίωση της απασχόλησης και της δημιουργίας ίδιων κανόνων παιχνιδιού για όλους.
<P>
Μολονότι η παρούσα είναι εσωτερική οδηγία, δεν μπορεί να θεωρηθεί μεμονωμένα, ακριβώς όπως και η ΕΕ δεν μπορεί να θεωρηθεί μεμονωμένα. Το γεγονός ότι οι προτάσεις αυτές υποβάλλονται για την εκμηδένιση των μειονεκτημάτων που δημιουργεί η συμφωνία για τις δημόσιες συμβάσεις (GPA) αποδεικνύει τον βαθμό της αλληλεξάρτησης μας. Επομένως, για να αξιολογήσουμε εν συνόλω τις προτάσεις θα πρέπει να εξετάσουμε τι ανταγωνιζόμαστε ούτως ώστε να διαπιστώσουμε ποια πρακτική, ή ποια κοινή πρακτική υπάρχει στην αγορά.
<P>
Εάν εξετάσουμε τους κυριότερους ανταγωνιστές μας - πρώτα την Ιαπωνία - θα διαπιστώσουμε ότι οι ιάπωνες δεν έχουν κάνει καμία προσπάθεια για να προωθήσουν νομοθεσία αντίστοιχη με την προτεινόμενη από την Επιτροπή. Οι Ηνωμένες Πολιτείες όχι μόνο δεν επέτυχαν να εγκρίνουν εσωτερική νομοθεσία για να ευθυγραμμίσουν την εσωτερική τους αγορά με τη GPA αλλά δεν έχουν εισάγει ούτε την ίδια τη GPA και, ακόμη περισσότερο, δεν έχουν την παραμικρή πρόθεση να κάνουν κάτι τέτοιο πριν από τις φετεινές εκλογές, κι' αυτό ακόμη εάν το κάνουν. Δεύτερον σχετικά με τις Ηνωμένες Πολιτείες: όχι μόνο δεν επέτυχαν να εγκρίνουν εσωτερική νομοθεσία για να ευθυγραμμίσουν την εσωτερική τους αγορά με τη GPA αλλά δεν επέτυχαν να ακυρώσουν και τον Νόμο «Αγοράζετε αμερικανικά», κάτι που το είχαν υποσχεθεί πριν από δύο χρόνια αλλά για το οποίο μέχρι τώρα δεν έχουν κάνει τίποτα. Υπάρχουν αποφάσεις των δικαστηρίων τους που λένε ότι σε καμία περίπτωση η εξωτερική νομοθεσία δεν μπορεί να υπερισχύσει της εσωτερικής, γεγονός το οποίο νομιμοποιεί το καθεστώς προστατευτισμού του εμπορίου τους. Τώρα, με τον Νόμο Χελμς-Μπάρτον, έχουμε την αμερικανική κυβέρνηση να προσάγει στα δικαστήρια ακόμη και αλλοδαπές εταιρείες λόγω των εμπορικών τους σχέσεων με την Κούβα. Το γεγονός αυτό δεν μπορούμε να το δικαιολογήσουμε: καλούμε την Επιτροπή να παρακολουθήσει με ενεργητικότητα όλα αυτά τα ζητήματα και να επιμείνει για την πλήρη εφαρμογή όλων των διεθνών συμφωνιών.
<P>
Θέλουμε εσωτερική νομοθεσία ούτως ώστε να εξουδετερώσουμε τα μειονεκτήματα, έστω και μικρά, των κατωτάτων επιπέδων τα οποία προβλέπει η GPA, καθώς και να υιοθετήσουμε ελέγχους για να περιφρουρήσουμε τους πολίτες και τις επιχειρήσεις της ΕΕ από τη διαφθορά στην απονομή συμβάσεων εκτέλεσης δημοσίων έργων. Τα παραπάνω είναι πολύ σημαντικά εξ αιτίας του ότι εδώ μιλάμε για χρήματα των φορολογουμένων.
<P>
Θα πρέπει επίσης να διασφαλίσουμε ότι, ανεξάρτητα από τα μέτρα που θα ληφθούν, οι επιχειρήσεις μας δεν θα υποστούν μείωση της ανταγωνιστικότητάς τους, τόσο στην εσωτερική αγορά όσο και διεθνώς.
<P>
Το πρόβλημα έγκειται στο ότι ακόμη δεν γνωρίζουμε ποιες είναι οι καλύτερες πρακτικές. Κατά τη διάρκεια δημόσιας ακροάσεως, οι εκπρόσωποι όλων των τομέων της βιομηχανίας εδήλωσαν ότι διαπιστώνουν τεράστια προβλήματα με τις προτάσεις της Επιτροπής. Σε αντιδιαστολή με την Επιτροπή, δεν θεωρούν τις προτάσεις αυτές ως μάννα εξ ουρανού αλλά ως επιβαρύνσεις, η δε αντίδρασή τους ήταν ομόφωνη. Έχουμε πολλές φορές ζητήσει από την Επιτροπή να μας παράσχει ενημέρωση σχετικά με τις πρακτικές επιπτώσεις των προτάσεών της αλλά εις μάτην. Για μια ακόμη φορά ζητώ από την Επιτροπή να μας επιτρέψει να κάνουμε εις βάθος ανάλυση των μέτρων που επιθυμεί να υλοποιήσει. Να εξετάσουμε τις δαπάνες. Να εξετάσουμε τις αιτιολογίες. Να έχουμε διαβουλεύσεις. Κάθε χρόνο η Ένωση καταβάλλει περιουσίες ολόκληρες σε μελέτες. Εάν υπάρχει μια ξεκάθαρη ανάγκη για την εκπόνηση μελέτης, αυτή αφορά τον τομέα των δημοσίων συμβάσεων.
<P>
Ακούσαμε πάρα πολλά από την Επιτροπή σχετικά με τις στρεβλώσεις της εσωτερικής αγοράς που προκαλεί η υπαγωγή ορισμένων τομέων στο πεδίο εφαρμογής της οδηγίας ενώ άλλοι μένουν έξω. Αυτό είναι το ένα πρόβλημα. Το άλλο είναι, αλλάζοντας το καθεστώς των τομέων, δεν στρεβλώνουμε άραγε την υφιστάμενη αγορά;
<P>
Η Επιτροπή προτείνει επίσης και την υπαγωγή του ιδιωτικού τομέα στο πεδίο εφαρμογής της Οδηγίας 93/38/ΕΟΚ: ουσιαστικά την ευθυγράμμισή του με τη GPA, έστω κι' αν ο ιδιωτικός τομέας εξαιρείται από την GPA. Περιμένει αλήθεια η Επιτροπή ότι οι επιχειρήσεις θα εφαρμόζουν δύο συστήματα, ένα για τις εσωτερικές συναλλαγές και ένα για τις εξωτερικές, αυξάνοντας έτσι το κόστος τους;
<P>
Μας είπαν ότι η Επιτροπή έχει νομική υποχρέωση να προχωρήσει σ' αυτή τη νομοθεσία. Δεν γνωρίζουμε εάν αυτό είναι αληθές ή όχι. Δεν υπάρχει καμία απόδειξη ότι ετέθη ενώπιον της επιτροπής παρά τα επανειλημμένα αιτήματα εκ μέρους μας. Εμείς στο Κοινοβούλιο θα πρέπει να είμαστε επιφυλακτικοί. Ασχολούμεθα με θέματα τα οποία μπορεί να φαίνονται απλά στο χαρτί αλλά έχουν σημαντικότατες επιπτώσεις στην απασχόληση. Αυτό που χρειαζόμαστε είναι περισσότερος χρόνος. Υπάρχει χρονικό περιθώριο για να διορθώσουμε την οδηγία καθόσο δεν χρειάζεται να υλοποιηθεί πριν από το 1998. Ζητώ από την Επιτροπή να αφουγκρασθεί τις ανησυχίες του Κοινοβουλίου και της βιομηχανίας και να συντάξει μια νέα οδηγία για την οποία να εκπονήσουμε έκθεση, να παράσχουμε τη γνώμη μας και να την περάσουμε ταχύτατα από το Σώμα. Η Επιτροπή γνωρίζει ότι θέλουμε και ότι μπορούμε να ενεργήσουμε με δικαιοσύνη, με αποτελεσματικότητα και με ταχύτητα όταν θα λάβουμε αυτή την πρόταση.

<SPEAKER ID=49 LANGUAGE="FR" NAME="Giansily">
Κύριε Πρόεδρε, αγαπητοί μου συνάδελφοι, η ομάδα μας θ' ακολουθήσει τον κ. Λάνγκεν, εισηγητή της Επιτροπής Οικονομικής, Νομισματικής και Βιομηχανικής Πολιτικής. Πράγματι, η Ομάδα Ενωση για την Ευρώπη δεν μπορεί να δεχθεί τον τρόπο με τον οποίο η Επιτροπή ερμήνευσε το περιεχόμενο των συμφωνιών της ΓΚΑΤΤ. Για τι πράγμα πρόκειται στην ουσία;
<P>
Οι διαπραγματεύσεις πάνω στην διεύρυνση του κώδικα των κρατικών αγορών της ΓΚΑΤΤ, το 1980, κατέληξαν τον Δεκέμβριο του 1993, στην καινούρια συμφωνία της ΓΚΑΤΤ για τις κρατικές αγορές, που αποτελεί μέρος της καινούριας συμφωνίας αναφορικά με την παγκόσμια οργάνωση εμπορίου. Η μετατόπιση αυτής της συμφωνίας περικλείει μία θεμελιώδη σπουδαιότητα για τον ανταγωνισμό της ευρωπαϊκής οικονομίας. Αυτή η διαπίστωση εφαρμόζεται κυρίως στο πεδίο της οδηγίας πάνω σε ειδικούς τομείς που αφορούν στις προηγμένες τεχνολογίες. Σ' αυτό το πλαίσιο, η Ευρωπαϊκή Κοινότητα οφείλει κυρίως, από τη στιγμή που ανοίγει τις αγορές της, να εγγυάται το μέλλον της στην οικονομία, διατηρώντας ισχυρό και ανταγωνιστικό το καθεστώς της παγκοσμίου δράσης της.
<P>
Αυτό που είναι σημαντικό, κατά τη γνώμη μου, είναι η διατήρηση μιας αυστηρής αμοιβαιότητας, όπως την κατέστησε ήδη αναγκαία το Κοινοβούλιό μας για τις οικονομικές σχέσεις με τις τρίτες χώρες στην απόφασή του για την συζήτηση του G7 και, συνεπώς, ένας σαφής προσδιορισμός όλων των προδιαγραφών στις διατάξεις που προέρχονται από τρίτες χώρες, οι οποίες υπέγραψαν στην συμφωνία για τις κρατικές αγορές.
<P>
Επί πλέον, με βάση το καθεστώς που προβλέπει, με βάση το πεδίο εφαρμογής της συμφωνίας, η υπό εξέταση πρόταση πρέπει ν' απορριφθεί αποφασιστικά. Στην πραγματικότητα, η Επιτροπή προτείνει να τροποποιήσει την οδηγία 93/38/ΕΟΚ κατ' αυτόν τον τρόπο, ώστε όλες οι προτεινόμενες τροπολογίες, με εξαίρεση τις στατιστικές υποχρεώσεις, να επεκτείνονται στην υπηρεσία των ερευνών και της ανάπτυξης, στις δημόσιες και ιδιωτικές οντότητες επωφελούμενες ειδικά και αποκλειστικά δικαιώματα όπως οι παραχωρήσεις, με την κάλυψη της οδηγίας σ' όλους τους τομείς, συμπεριλαμβανομένων των τεσσάρων προαναφερομένων τομέων: διανομή αερίου και θερμότητας, εξαγωγή πετρελαίου και αερίου, μεταφορά από μη αστικό σιδηρόδρομο και τηλεπικοινωνίες, που δεν καλύπτονται από την συμφωνία για τις αγορές.
<P>
Έτσι όπως προτάθηκε, η μετατόπιση της συμφωνίας μέσω μιας τροποποίησης των υπαρχουσών οδηγιών δεν αφήνει να φανεί με τρόπο αρκετά σαφή στην πράξη, ποιοί τομείς αποκλείονται από το πεδίο εφαρμογής, ούτε και ποιές ειδικές διατάξεις εφαρμόζονται στις αγορές που μπορούν να γίνουν δημόσιες και να διεκδικηθούν ανάλογα με την συμφωνία. Ολα αυτά φανερώθηκαν από την ακρόαση των κοινωνιών και των ευρωπαϊκών επιχειρήσεων που οργανώθηκε στις 31 Οκτωβρίου 1995 από το Ευρωπαϊκό Κοινοβούλιο. Αν θέλουμε να εγγυηθούμε έναν επαρκή βαθμό ακριβείας, αρμόζει από αυτή την στιγμή να συμπληρώσουμε την μετατόπιση της συμφωνίας με μία επιπρόσθετη οδηγία επαναλαμβάνοτας ταυτόχρονα τις εξαιρέσεις και τους ειδικούς κανονισμούς καθώς και τις υπάρχουσες οδηγίες προκειμένου για το πέρασμα στις δημόσιες αγορές.
<P>
Με άλλα λόγια, πρέπει να ξέρουμε ότι το κείμενο της οδηγίας που προτάθηκε από την Επιτροπή θα μπορούσε να παράσχει στους ξένους προμηθευτές -και κατά πρώτον στους αμερικανούς προμηθευτές- μία πλήρη πρόσβαση στην ευρωπαϊκή αγορά, ενώ οι ευρωπαίοι προμηθευτές δεν θα μπορούσαν να δράσουν παρά μόνο στην δημόσια αμερικανική αγορά. ?ρα, στα Ηνωμένα δθνη, η δημόσια αγορά εκπροσωπεί μόνο ένας μέρος ευρείας μειονοψηφίας σε σχέση με το σύνολο της αγοράς.
<P>
Ο κ. Λάνγκεν έχει λοιπόν την υποστήριξή μας σ' αυτό το θέμα. Ο κ. Μόντι πρέπει να ξανακοιτάξει τα έγγραφά του.

<SPEAKER ID=50 LANGUAGE="FI" NAME="Hautala">
Αξιότιμε κύριε Πρόεδρε, η εποικοδομητική στάση και η σοβαρότητα με την οποία η Επιτροπή αντιμετωπίζει την επιθυμία του Ευρωπαϊκού Κοινοβουλίου να εξετασθούν πιο λεπτομερώς οι συνέπειες, στην πράξη, από την εφαρμογή της συμφωνίας ΠΟΕ, είναι ιδιαιτέρως ενθαρρυντικές. Το πρόβλημα έγκειται γενικά στο ότι όταν απελευθερώνονται οι δυνάμεις της αγοράς και η οικονομία, δεν είναι απαραίτητο ότι κατά την στιγμή της λήψης της αρχικής απόφασης ήταν γνωστές προκαταβολικά και οι συνέπειες από την εφαρμογή της. Εφόσον, όμως, η συμφωνία ΠΟΕ έχει ήδη επικυρωθεί και ισχύει, είναι περιττό να διατηρούμε, πλέον, ελπίδες όσον, τουλάχιστον, αφορά την διατήρηση του προστατευτισμού του παρελθόντος. Το θέμα, ωστόσο, πρέπει να εξετασθεί με μεγάλη προσοχή. Και η Ομάδα των Πρασίνων συμφωνεί πλήρως με το συμπέρασμα του συναδέλφου κυρίου Λάγκεν, βάσει του οποίου καλείται η Επιτροπή να υποβάλει νέα πρόταση προς το Κοινοβούλιο. Θα ήταν, μάλιστα, ωφέλιμο εάν ο Επίτροπος κύριος Μόντι μας διευκρίνιζε ήδη κατά την συζήτηση, π.χ., αυτή βάσει ποιών δεδομένων θα καταρτισθεί η νέα πρόταση. Εν σχέσει με την εν λόγω πρόταση, εγείρονται δύο βασικά ερωτήματα τα οποία απασχολούν ιδιαιτέρως τουλάχιστον την δική μας πολιτική ομάδα: πρώτον, ποιούς τομείς δεν θα αφορά, τελικά, η συμφωνία αυτή και, δεύτερον, ποιά προβλήματα αναμένεται να προκληθούν από το γεγονός ότι την στιγμή αυτή εφαρμόζονται δύο διαφορετικά συστήματα, το υπό συζήτησιν και εκείνο το οποίο στηρίζεται σε οδηγία βάσει της οποίας έχουν θεσπισθεί, κατά το παρελθόν, σχετικές διατάξεις οι οποίες ισχύουν ακόμη εντός της Ευρωπαϊκής Ένωσης; Η περίπτωση αυτή αφορά πραγματικά τεράστια χρηματικά ποσά. Στο πλαίσιο της συμφωνίας αυτής διακινούνται, σε παγκόσμιο επίπεδο, περίπου 350 δισ. Ecu ετησίως, γεγονός, βεβαίως, το οποίο συμβάλει ιδιαιτέρως στη δημιουργία νέων δυνατοτήτων για την Ευρωπαϊκή Ένωση, με την προϋπόθεση, όμως, να τηρείται η αρχή της αμοιβαιότητας. Γι' αυτό και συμφωνώ με την άποψη του προηγούμενη αγορητή ότι χρειζόμαστε λίγο περισσότερο χρόνο και σαφήνεια σε ό, τι αφορά τις σχετικές διατάξεις.

<SPEAKER ID=51 NAME="Κατηφόρης">
Κύριε Πρόεδρε, κυρίες και κύριοι συνάδελφοι, η βασική παρατήρηση που έχω την τιμή να εκφράσω προς το Σώμα σχετικά με την έκθεση Λάγκεν συνδέεται με τη διευκρίνηση του νομικού πεδίου που καλύπτει η πρόταση της Επιτροπής.
<P>
Πρόκειται για δύο διαφορετικά νομοθετικά κείμενα, τη διεθνή συμφωνία για τις κρατικές προμήθειες αφενός και τις κοινοτικές οδηγίες για το ίδιο θέμα αφετέρου. Η διεθνής συμφωνία ρυθμίζει, όπως είναι φυσικό, τις σχέσεις ανάμεσα στα κράτη μέλη της 'Ενωσης και τα άλλα κράτη.
<P>
Οι κοινοτικές οδηγίες αναφέρονται στους κανόνες που ισχύουν στα κράτη μέλη. Οι κοινοτικές οδηγίες δεν είναι δυνατόν να μεταβάλουν το διεθνές καθεστώς, ούτε να παραχωρήσουν σε προμηθευτές έξω από την 'Ενωση δικαιώματα εις βάρος των εταιρειών προμηθευτών που ανήκουν στα κράτη μέλη. Εκείνο που η Επιτροπή προσπάθησε να επιτύχει με τις υπό κρίσιν οδηγίες -και έκανε πολύ καλά- είναι να προσαρμόσει το εσωτερικό δίκαιο της 'Ενωσης στις διεθνείς συμφωνίες και, ειδικότερα, να φροντίσει ώστε οι εταιρείες προμηθευτών από τα κράτη μέλη να έχουν τα ίδια τουλάχιστον δικαιώματα που το καθεστώς της διεθνούς Συνθήκης εξασφαλίζει σε μη ευρωπαϊκές εταιρείες. Το επιχείρημα ότι το καθεστώς γίνεται χειρότερο εις βάρος των ευρωπαϊκών επιχειρήσεων δεν είναι σωστό και βάσιμο και το επιχείρημα ότι ο κλάδος των προμηθευτών εκφράστηκε εναντίον των προτάσεων της Επιτροπής δεν πρέπει να μας εκπλήσσει. Τί περιμέναμε να πει ο κλάδος;
<P>
Είναι γνωστό, κύριε Πρόεδρε, ότι ο τομέας των δημοσίων έργων και προμηθειών παρουσιάζει σε πολλά κράτη ιδιαίτερα προβλήματα. Η διαφθορά έχει προχωρήσει βαθειά σε αυτόν τον κλάδο, αρκεί να θυμηθούμε την «Ταγκεντόπολι» στην Ιταλία ή και πριν από δεκαπέντε ημέρες την πρώτη σελίδα των Financial Times που ανάφερε το γεγονός ότι 15 γερμανοί ανώτατοι δημόσιοι υπάλληλοι συνελήφθησαν, διότι σε συνδυασμό με τους εργολάβους κατακλέψανε το γερμανικό κοινό στην οικοδόμηση του δεύτερο air terminal του αεροδρομίου της Φραγκφούρτης. Αυτά τα πράγματα συμβαίνουν, και μάλιστα σε όλη την Ευρώπη -στο Βέλγιο αυτοκτόνησε προ καιρού ένας στρατηγός για παρόμοια θέματα.
<P>
Η επιθυμία της Επιτροπής να καταστήσει το καθεστώς αυστηρότερο είναι αξιέπαινη. Βεβαίως, αυτή τη φορά δεν θα γίνει δεκτή η πρότασή της -διότι αυτό προτάθηκε από τις δύο κύριες πλευρές του Κοινοβουλίου- αλλά θα πρέπει τουλάχιστον να ξέρει ότι για πολλούς από εμάς η πρότασή της είναι άριστη και έχει την υποστήριξή μας.

<SPEAKER ID=52 NAME="Monti">
Κύριε Πρόεδρε, κύριοι βουλευτές, θα ήθελα πριν από όλα να ευχαριστήσω τον εισηγητή, κ. Langen, και να υπενθυμίσω τη συγκυρία στα πλαίσια της οποίας εργαζόμαστε. Η συμφωνία για τις Δημόσιες Συμβάσεις Υπηρεσιών (GPA) αποτελεί αναπόσπαστο τμήμα του κοινοτικού δικαίου σύμφωνα με την απόφαση του Συμβουλίου, της 22ας Δεκεμβρίου 1994, που εγκρίνει τις επιτευχθείσες συμφωνίες στο πλαίσιο των διαπραγματεύσεων του Γύρου της Ουρουγουάης. Συνεπώς το GPA έχει αρχίσει να ισχύει στην Κοινότητα από την 1η Ιανουαρίου 1996, όπως προβλέπει το άρθρο του ΧΧΙV. Η εφαρμογή του στην Κοινότητα δεν απαιτεί κανένα μέτρο αποδοχής.
<P>
Η Επιτροπή έχει εντούτοις προτείνει μία σειρά τροποποιήσεων της οδηγίας με σκοπό την αποφυγή οποιωνδήποτε διακρίσεων σε βάρος των κοινοτικών επιχειρήσεων, την παροχή προς αυτές όλων των διευκολύνσεων που έχουν οι επιχειρήσεις τρίτων χωρών χάρη στο GPA και την εξασφάλιση συνέπειας μεταξύ των δύο νομικών καθεστώτων, προωθώντας με αυτό τον τρόπο την πρακτική εφαρμογή της. Θα πρέπει να τονισθεί με σαφήνεια ότι οι εν λόγω τροποποιήσεις δεν συνεπάγονται ένα μονομερές άνοιγμα των κοινοτικών συμβάσεων σε εταιρείες τρίτων χωρών. Το GPA ρυθμίζει τις σχέσεις μεταξύ της Κοινότητας και των τρίτων χωρών, και γι αυτό το λόγο τα δικαιώματα συμμετοχής των εταιρειών των τρίτων χωρών στις κοινοτικές συμβάσεις καθορίζονται και προσδιορίζονται από το ίδιο το GAP. Οι κοινοτικές οδηγίες, αντίθετα, τροποποιημένες ή όχι, ρυθμίζουν αποκλειστικά τις διακοινοτικές σχέσεις, δηλαδή εκείνες τις σχέσεις που συνάπτονται μεταξύ των φορέων που αναθέτουν συμβάσεις και των κοινοτικών επιχειρήσεων: συνεπώς οι εν λόγω οδηγίες δεν καθορίζουν δικαιώματα υπέρ των επιχειρήσεων τρίτων χωρών.
<P>
Με την πρότασή της η Επιτροπή θέτει σαν στόχο την εξασφάλιση υπέρ των κοινοτικών εταιρειών μιας ισότιμης αντιμετώπισης με εκείνη των εταιρειών τρίτων χωρών. Εκτός από ορισμένες τροποποιήσεις αυστηρά τεχνικού χαρακτήρα και περιορισμένης σημασίας, η Επιτροπή περιορίστηκε στην πρόταση τροποποίησης των οδηγιών μόνο στα απολύτως αναγκαία σημεία για να αποφευχθούν οι διακρίσεις σε βάρος των κοινοτικών επιχειρήσεων. Στη σημερινή κατάσταση οι κοινοτικές εταιρείες, ακόμη και όταν συμμετέχουν μαζί με τις εταιρείες των τρίτων χωρών στην ίδια διαδικασία σύμβασης, δεν έχουν τα ίδια δικαιώματα και οφέλη που διαθέτουν οι εταιρείες των τρίτων χωρών που έχουν υπογράψει το GAP από την 1η Ιανουαρίου του 1996. Οι κοινοτικές εταιρείες δεν έχουν το δικαίωμα να ζητήσουν, σε περίπτωση απόρριψης της προσφοράς τους, την αιτιολόγηση της απόφασης, όπως επίσης και τις πληροφορίες που αφορούν τα χαρακτηριστικά και τα πλεονεκτήματα της επιλεγείσας προσφοράς. δεν έχουν το διακαίωμα πρόσβασης καθ' οιανδήποτε στιγμή στα πρακτικά προεπιλογής. δεν έχουν το δικαίωμα ισότιμης μεταχείρισης όσον αφορά τον τεχνικό διάλογο. δεν διαθέτουν τα πλεονεκτήματα σχετικά με τις μεθόδους παρουσίασης των προσφορών. δεν διαθέτουν τα πλεονεκτήματα που προέρχονται από τις συμπληρωματικές πληροφορίες οι οποίες θα πρέπει να εμπεριέχονται στις ενδεικτικές περιοδικές αγγελίες. δεν διαθέτουν τα πλεονεκτήματα που αφορούν τους εφαρμοζόμενους όρους κατά τις κλειστές διαδικασίες και τις διαπραγματευόμενες διαδικασίες.
<P>
Είναι πιθανόν, για τους λόγους που ανέφερε ο κ. Κατηφόρης, όλα αυτά τα θέματα να μην προεβλήθησαν κατά τις ακροάσεις. Στη σημερινή κατάσταση, οι κοινοτικές επιχειρήσεις δεν έχουν αυτά τα δικαιώματα και πλεονεκτήματα. Οι δυσμενείς επιπτώσεις για τις κοινοτικές επιχειρήσεις είναι συνεπώς φανερές και σοβαρές. Λαμβανομένων υπόψη αυτών των παρατηρήσεων, εκφράζω τη λύπη μου διότι οι προσπάθειες που καταβάλαμε για να εξεύρουμε ένα συμβιβασμό με την Επιτροπή Οικονομικής και Νομισματικής Πολιτικής δεν επέτρεψαν να καταλήξουμε σε μία έκθεση που να μας επιτρέπει να συζητήσουμε σήμερα επί της ουσίας των προτάσεων και σχετικά με ενδεχόμενες συγκεκριμένες τροπολογίες. Είναι αντιθέτως σαφές ότι θα πρέπει να τροποποιηθεί το ταχύτερο δυνατό η οδηγία ώστε να αποκατασταθεί γρήγορα ένα level playing field μεταξύ των εταιρειών των τρίτων χωρών και των ευρωπαϊκών εταιρειών. Αυτοί είναι συνεπώς οι κύριοι λόγοι για τους οποίους η Επιτροπή είναι πεπεισμένη ότι είναι αναγκαία η τροποποίηση της οδηγίας.
<P>
Στη διάρκεια των συζητήσεων ανεφάνησαν και άλλα θέματα που δημιουργούν φόβους. Όπως είχα την ευκαιρία και άλλοτε να τονίσω και όπως ο κ. Langen ευγενικά αναγνώρισε, η Επιτροπή έχει την πρόθεση να λάβει υπόψη της αυτές τις ανησυχίες, και γι αυτό το σκοπό έχω ήδη προβάλει τις συγκεκριμένες προτάσεις τροποποιήσεων ενώπιον της Επιτροπής Οικονομικής και Νομισματικής Πολιτικής. Μπορώ συνεπώς να σας επιβεβαιώσω ότι η Επιτροπή προτίθεται να παρουσιάσει μία τροποποιημένη πρόταση βάσει των υποδείξεων που έγιναν σε εκείνη την έδρα. Συγκεκριμένα: θα πρέπει να διευκρινισθεί περαιτέρω ότι δεν οφείλεται στην εξετεζόμενη οδηγία το ότι οι εταιρείες των τρίτων χωρών έχουν πρόσβαση στις δημόσιες συμβάσεις της Κοινότητας. θα πρέπει να επαναδιατυπωθεί το κείμενο της διάταξης που αφορά τον τεχνικό διάλογο για να καταστεί πιο ευέλικτο. θα πρέπει να επανεξετασθούν ορισμένες τροπολογίες για να περιορισθούν όσο γίνεται περισσότερο στη σφαίρα εφαρμογής του GPA.
<P>
Καταλήγοντας, θα ανακεφαλαιώσω τη θέση μου λέγοντας ότι πρόθεσή μου είναι παρουσιάσω μία τροποποιημένη πρόταση οδηγίας που να λαμβάνει υπόψη της τις ανησυχίες οι οποίες εξεφράσθησαν κατά τη συζήτηση στην κοινοβουλευτική επιτροπή. Εύχομαι με αυτό τον τρόπο να μπορέσουμε να καταλήξουμε γρήγορα σε μία συμφωνία με το Κοινοβούλιο και να πετύχουμε έτσι το αποτέλεσμα, που πιστεύω ότι όλοι επιθυμούν, να σταθεροποιηθεί δηλαδή εκ νέου ένα level playing field μεταξύ των εταιρειών των τρίτων χωρών και των ευρωπαϊκών εταιρειών σε ένα πλαίσιο επαρκούς νομικής βεβαιότητας.

<SPEAKER ID=53 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=7>
Αμπελοοινικά προϊόντα
<SPEAKER ID=54 NAME="Πρόεδρος">
Η ημερήσια διάταξη προβλέπει τη συζήτηση επί της σύστασης για τη δεύτερη ανάγνωση (Α4-0210/96), εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την κοινή θέση που ενέκρινε το Συμβούλιο εν όψει της έκδοσης κανονισμού του Ευρωπαϊκού Κοινοβουλίου και του Συμβουλίου για την τροποποίηση τον Κανονισμό (ΕΟΚ) αριθ. 1601/91 για τη θέσπιση των γενικών κανόνων σχετικά με τον ορισμό, τον χαρακτηρισμό και την παρουσίαση των αρωματισμένων οίνων, των αρωματισμένων ποτών με βάση τον οίνο και των αρωματισμένων κοκτέϊλ αμπελοοινικών προϊόντων (C4-0288/96-95/0287(COD)) Εισηγητής: ο κ. P. Martin

<SPEAKER ID=55 NAME="Martin, Philippe-Armand">
Κύριε Πρόεδρε, αγαπητοί μου συνάδελφοι, θα περιοριζόμουν στην αναφορά του γεγονότος, ότι οι τρεις τροπολογίες, που υιοθετήθηκαν από το Ευρωπαϊκό Κοινοβούλιο στις 14 Μαρτίου, ενσωματώθηκαν στην κοινή θέση που εγκρίθηκε από το Συμβούλιο στις 29 Απριλίου.
<P>
Αρμόζει, εν τούτοις, να σημειώσουμε, ότι αυτή η κοινή θέση ενσωματώνει καινούρια στοιχεία σχετικά με τον κανονισμό 1601/91, κυρίως την τροπολογία σχετική με το πρώτο άρθρο, σημείο 1 (I), αναφορικά με το άρθρο 2, παράγραφος 1α), πρώτη παύλα, του κανονισμού (ΕΟΚ) 1601/91, που συνίστατο στην τροποποίηση της μορφής με σκοπό η νέα σύνταξη του άρθρου 2, παράγραφος 1α), πρώτη παύλα, να έχει συνάφεια στο σύνολό της και να μην υπάρχει επιζήμια νομική ανωμαλία. Η κοινή θέση που εγκρίθηκε από το Συμβούλιο της 29 Απριλίου 1996 ενσωματώνει συνεπώς στην νέα σύνταξή της αυτή την τροπολογία. Η τροπολογία, σχετικά με το πρώτο άρθρο, σημείο 1 (I), αναφορικά με το άρθρο 2, παράγραφος 1α), προτελευταίο εδάφιο, επαναλήφθηκε εις το ακέραιον στην κοινή πρόταση. Τα επιχειρήματα που προτάθηκαν από το Κοινοβούλιο τηρήθηκαν καλώς. Η τροπολογία, σχετική με το πρώτο άρθρο, σημείο 3, αναφορικά με το άρθρο 5, παράγραφος 2, του κανονισμού 1601/91, ενσωματώθηκε σε μεγάλο βαθμό στη νέα σύνταξη της κοινής θέσης. Θα υπενθυμίσω ότι αυτές οι τροποποιήσεις περιέχουν τρία διαφορετικά μέρη: η αντικατάσταση των «ενδιαμέσων προϊόντων» με «προϊόντα στην πορεία της επεξεργασίας», η αντικατάσταση του «μπορούν να προσδιορισθούν» με «έχουν προσδιορισθεί», και η κατάργηση της φράσης «Τα Ηνωμένα Εθνη μπορούν να εφαρμόσουν ειδικούς κανόνες σ' αυτό το θέμα, στο μέτρο που αυτοί οι κανόνες συμφωνούν με το κοινοτικό δίκαιο». Αυτή η τροποποίηση είναι σημαντική, διότι η διατύπωσή της θα άφηνε να εννοηθεί ότι κάθε Κράτος μέλος μπορεί να δημιουργεί την δική του νομοθεσία με όρους πρακτικής και οινολογικούς όρους. Θα μπορούσαμε λοιπόν να παραστούμε σε μία τεχνολογική παρέκκλιση και παραμόρφωση, διότι όλα τα Κράτη μέλη δεν έχουν μία αμπελοοινική παράδοση.
<P>
Υπήρξαν άλλες τροποποιήσεις, κυρίως οι τροποποιήσεις που αφορούσαν στον ορισμό «glόwein», που ενισχύει, όπως το θέλαμε, την όψη του παραδοσιακού προϊόντος, γεγονός που υπερασπιστήκαμε κατά την πρώτη συζήτηση.
<P>
Οι άλλες τροποποιήσεις αφορούν κυρίως στην ιταλική εκδοχή του άρθρου 2, παράγραφοι 2 και 5, του κανονισμού 1601/91 με την προσθήκη συνωνύμων ορισμένων ονομασιών και αναφορών. Αυτές οι τροποποιήσεις πρέπει λοιπόν να γίνουν, στην παρούσα κατάσταση, αποδεκτές.
<P>
Αναφορικά με τον ορισμό του «Kalte Ente», η αποσιώπηση της αναφοράς στη γεύση του λεμονιού επιτρέπει ν' ανταποκριθούμε στην πραγματικότητα της αγοράς και των ενδιαφερομένων επιχειρήσεων. Αυτή η τροποποίηση πρέπει συνεπώς να γίνει δεκτή στην παρούσα κατάσταση.
<P>
Συμπερασματικά, η κοινή θέση περικλείει τις τροπολογίες που υιοθετούνται από το Ευρωπαϊκό Κοινοβούλιο, αναπτύσσει, όπως το επιθυμούσαμε, την έννοια του τοπικού προϊόντος, του παραδοσιακού προϊόντος, όπως ορίστηκε στην έκθεση των κινήτρων και κατά τη διάρκεια των συζητήσεων, που πραγματοποιήθηκαν στην πορεία της ολομέλειας της 13ης Μαρτίου 1996.

<SPEAKER ID=56 LANGUAGE="FR" NAME="Lulling">
Κύριε Πρόεδρε, για μία φορά, μπορούμε να επιδοκιμάσουμε με καλή διάθεση την κοινή θέση του Συμβουλίου, γιατί οι τροπολογίες που υιοθετήθηκαν από το ευρωπαϊκό Κοινοβούλιο κατά την πρώτη συζήτηση ενσωματώθηκαν σ' αυτή την κοινή θέση, και συγχαίρουμε το Συμβούλιο γι' αυτή την πολύ συνετή απόφασή του.
<P>
Πράγματι, το Συμβούλιο έδειξε κατανόηση στην μέριμνά μας ν' αναπτύξουμε την έννοια του παραδοσιακού προϊόντος, γεγονός που, σ' αυτό τον τομέα όπως και σε άλλους, εμφανίζει πρωτεύουσα σημασία για την εξασφάλιση της εμπιστοσύνης των καταναλωτών στα ωραία ποιοτικά μας προϊόντα.
<P>
Σε ό, τι αφορά τον οίνο, αρωματισμένος ή όχι, ελπίζουμε ότι οι καταναλωτές θα είναι όλο και περισσότεροι σ' όλα τα κράτη μέλη, οι οποίοι, για να φροντίζουν την υγεία τους, καταναλώνουν αμπελοοινικά προϊόντα, για τα οποία γνωρίζουμε ότι αν γίνεται μετριοπαθής χρήση αποφέρουν πολλαπλές φυσιολογικές και οργανοληπτικές ιδιότητες, που μπορούν να συνοψισθούν στα εξής: ο οίνος είναι τροφή, είναι τονωτικός, ισορροπεί τα νεύρα, είναι πεπτικό προϊόν, διουρητικό, είναι μεταλλικός, βακτηριοκτόνος, αντιαλλεργικός. Βλέπετε, συνεπώς, πόσο σημαντικό είναι να πούμε επίσης σ' αυτήν την περίπτωση ότι πρέπει να ενθαρρύνουμε την κατανάλωση οίνου στα κράτη μέλη μας.
<P>
Είμαι ιδιαίτερα ικανοποιημένη, γιατί το Συμβούλιο προσχώρησε στους σκοπούς μας σε ό, τι αφορά στον ορισμό του «Glόwein», που δεν πρέπει ν' αραιώνεται με νερό, από τη στιγμή που πωλείται σε φιάλη, παρασκευασμένος με τα μπαχαρικά, τη ζαχαρη κ.τ.λ. Οφείλω να πω ότι ήμουν κάπως έκπληκτη μαθαίνοντας ότι το «Glόwein» προσφέρθηκε έτσι στους καταναλωτές, έτοιμο, με όλα αυτά τα συστατικά, και ότι πρέπει μόνο να το θερμάνουμε, ενώ, μέχρι σήμερα, καταναλωνόταν μόλις παρασκευασμένο σύμφωνα με τις καλές συνταγές των γιαγιάδων μας. Αν τα πράγματα είναι ως έχουν, αρμόζει προφανώς να συμπεριλάβουμε στις κοινοτικές ρυθμίσεις έναν ορισμό του «Glόwein», για ν' αποφύγουμε την περίπτωση της πώλησης στον καταναλωτή νερού αντί οίνου, από αυτούς που τον παρασκευάζουν.
<P>
Θα ήθελα λοιπόν να συγχαρώ τον εισηγητή μας, κ. Μάρτιν, που τα κατάφερε καλά σ' αυτό το θέμα. Αφού ο επίτροπος μας κάνει την τιμή να είναι παρών, δεν μπορώ, ωστόσο, να μην επωφεληθώ της δεδομένης ευκαιρίας για να εκφράσω τη λύπη μου για το γεγονός, ότι το Συμβούλιο δεν καθόριζε πάντοτε την κοινή του θέση πάνω στην μεταρρύθμιση της κοινής οργάνωσης της αμπελοοινικής αγοράς, θέμα που πραγματευτήκαμε εδώ σε πρώτη φάση πριν από δεκατέσσερις μήνες. Ελπίζω η ιρλανδική Προεδρεία να επιτύχει την δημιουργία μιας τελικά κοινής θέσης, πράγμα που οι Γάλλοι, οι Ισπανοί και οι Ιταλοί, οι μεγαλύτεροι παραγωγοί οίνου στην Κοινότητα, δεν ήταν σε θέση να κάνουν, όταν είχαν την Προεδρία.

<SPEAKER ID=57 LANGUAGE="PT" NAME="Cuhna">
Κύριε Πρόεδρε, κύριε Επίτροπε, κύριοι συνάδελφοι, θα ήθελα να αρχίσω συγχαίροντας ειλικρινέστατα το συνάδελφό μας Philippe-Armand Martin για την εξαίρετη εργασία που πραγματοποίησε με αυτή την έκθεση, όπως εξάλλου έκανε και με άλλες εκθέσεις, κάθε φορά που υπάρχουν συζητήσεις σχετικά με τον οίνο. Στην Επιτροπή μας της Γεωργίας, με το θέμα αυτό ασχολείται ο συνάδελφος Philippe Martin και είναι όντως αυθεντία στο ζήτημα αυτό. Για άλλη μια φορά απέδειξε την αυθεντία του, επειδή επίσης οι συστάσεις και οι προτάσεις του, που εγκρίθηκαν από εμάς στην Επιτροπή Γεωργίας, εγκρίθηκαν εξ ολοκλήρου από το Συμβούλιο. Και, γι'αυτό, δεν είναι δύσκολο να υποστηρίξουμε αυτή την κοινή θέση εφόσον αυτή είναι πλήρης ευθυκρισίας και λογικής.
<P>
Πιστεύω ότι τα κοκτέιλ με βάση τον οίνο και τα αρωματικά ποτά από οίνο είναι προϊόντα τα οποία αναγνωρίζουμε ως παραδοσιακά σε ορισμένες αγορές, και από την πλευρά των καταναλωτών. Πιστεύω ότι η συζήτηση αυτή είναι αφεαυτής θετική, εφόσον μιλάμε για προϊόντα που διασφαλίζουν τη διάθεση του οίνου και του προσδίδουν αξία μέσω διαφόρων παράγωγων προϊόντων. 'Ολα αυτά είναι σημαντικά εφόσον καθίστανται σαφείς οι κανόνες του παιχνιδιού με όρους ποιότητας και πειθαρχίας.
<P>
Θα ήθελα να κλείσω την παρέμβασή μου επαναλαμβάνοντας αυτό που είπε η συνάδελφός μας κ. Lulling. Θα ήθελα να υπενθυμίσω στον κ. Επίτροπο ότι πριν τρια ακριβώς χρόνια η Επιτροπή - και ο κύριος Επίτροπος δεν κάτεχε ακόμη αυτή τη θέση την εποχή εκείνη, ήταν ο προκάτοχός του κ. Renι Steichen - υπέβαλε ένα έγγραφο εργασίας, προβληματισμού, σχετικά με την κοινή οργάνωση αγοράς του οίνου. Πριν δύο χρόνια εμφανίστηκε η σχετική πρόταση της Επιτροπής. Στο μεταξύ, το Ευρωπαϊκό Κοινοβούλιο, πριν ενάμισυ χρόνο, ενέκρινε μία συμβιβαστική πρόταση, μία πολύ ενδιαφέρουσα γνωμοδότηση, αλλά δεν ακούσαμε να γίνεται λόγος για τίποτε άλλο. Ερωτώ τον κ. Επίτροπο: σε ποιο συρτάρι βρίσκεται η ΚΟΑ του οίνου; Καλό θα ήταν να συζητήσουμε το θέμα.

<SPEAKER ID=58 LANGUAGE="FR" NAME="Barthet-Mayer">
Κύριε Πρόεδρε, κύριε Επίτροπε, αγαπητοί συνάδελφοι, είτε πρόκειται για τον αμπελοοινικό τομέα, ιδιαίτερα, είτε για την γεωργία, γενικά, είμαι προσηλωμένη στην προάσπιση των εδαφών και των παραδόσεων, χωρίς ωστόσο να πέφτω στην παγίδα της κοινωνικής παλινδρόμησης, δηλαδή της οικονομικής παλινδρόμησης.
<P>
Όμως τόνισε προηγουμένως η κ. Λούλλινγκ, οφείλουμε να είμαστε ευχαριστημένοι που οι τροπολογίες, οι οποίες ενσωματώθηκαν στην έκθεση του κ. Μάρτιν από την επιτροπή γεωργίας και ανάπτυξης της υπαίθρου επανακτήθηκαν στην κοινή θέση.
<P>
Σε ό, τι αφορά στους αρωματισμένους οίνους, όπως για παράδειγμα τους Glόweine, για τους οποίους καταργούμε την δυνατότητα επί πλέον προσμείξεως νερού στο κρασί, οι κυριότερες απαιτήσεις μπόρεσαν να ληφθούν υπ' όψη, σε ό, τι αφορά, κυρίως, την ελάχιστη αναλογία οίνου σε 75 %, την χρησιμοποιίηση μούστων σταφυλιού και την ταξινόμηση καθώς και έναν πιο σαφή προσδιορισμό για τα προϊόντα. Σκέπτομαι κυρίως το Fernet Branca.
<P>
Εξ ονόματος της ομάδος μου, δεσμεύω το σύνολο των συναδέλφων μου να υιοθετήσουν αυτή την κοινή θέση, αντανάκλαση μιας συμφωνίας της Επιτροπής Γεωργίας και Ανάπτυξης της Υπαίθρου, η οποία, επίσης, βρίσκεται καλά στη λογική της ενίσχυσης της αγροτικής ευρωπαϊκής μας ταυτότητας.

<SPEAKER ID=59 LANGUAGE="DE" NAME="Schreiner">
Kύριε Πρόεδρε, επιτρέψτε μου κι εμένα να ευχαριστήσω θερμά τον εισηγητή κ. Martin για την έκθεσή του. Ωστόσο εδώ, στη δεύτερη ανάγνωση αυτής της κοινής θέσης, έχω να κάνω μια κριτική παρατήρηση.
<P>
Μιλάμε για αρωματισμένους οίνους, για αρωματισμένα ποτά με βάση τον οίνο και για κοκτέιλ. Όλα περιέχουν τη λέξη «οίνος». Ο οίνος, σύμφωνα με όλους τους ισχύοντες κώδικες τροφίμων στην Ευρώπη, είναι ένα ποτό που παράγεται από τη ζύμωση νωπών σταφυλιών. Θα πρέπει να έχουμε υπόψη ότι αυτή η φυσική διαδικασία που γίνεται, εδώ και πάνω από 5.500 χρόνια στην ιστορία της ανθρωπότητας, νοθεύεται μόνον με το ότι χρησιμοποιούμε εδώ τη λέξη «οίνος» για ένα ανάμικτο ποτό που περιέχει το πολύ 75 % οίνο, και συγκεκριμένα για τον αρωματισμένο οίνο.
<P>
Νομίζω πως εδώ θα πρέπει να απαντήσουμε με σαφείς διατάξεις ορισμών. Ο καταναλωτής θα πρέπει, όταν αγοράζει και καταναλώνει αυτό το προϊόν, να μπορεί να διακρίνει σαφώς ότι πρόκειται εδώ για ένα ανάμικτο ποτό. Ο καταναλωτής θα πρέπει να έχει εμπιστοσύνη ότι δεν του γίνεται εδώ κάποια παραποίηση.
<P>
Συμμερίζομαι την άποψη των προλαλησάντων ότι θα πρέπει να ψηφίσουμε, όσο το δυνατόν συντομότερα, μια κοινή ευρωπαϊκή οργάνωση στον τομέα του οίνου και να καταλήξουμε σε μια κοινή λύση. Πιστεύω πως αυτό θα συμβάλει σημαντικά σ' ένα κλίμα εμπιστοσύνης των οινοπαραγωγών και των καταναλωτών, οι οποίοι έχουν άλλωστε το δικαίωμα να τους προσφέρεται στην Ευρώπη ένα καλό προϊόν.

<SPEAKER ID=60 LANGUAGE="SV" NAME="Lindqvist">
Κύριε Πρόεδρε, η Σουηδία δεν είναι οινοπαραγωγός χώρα, αλλά εμείς στην Σουηδία είμαστε καταναλωτές των κρασιών και των άλλων ποτών τα οποία αναφέρονται σ' αυτήν την έκθεση. Η έκθεση αφορά τους ορισμούς, τις περιγραφές και τις παρουσιάσεις κρασιών που περιέχουν άρωμα. Η βασική γραμμή της έκθεσης είναι ο σεβασμός των παραδοσιακών μεθόδων και παραδοσιακών προϊόντων έτσι όπως προσδιορίζονται σε άλλες χώρες μέλη.
<P>
Η παρέμβαση μου σ' αυτήν την συζήτηση αφορά ακριβώς τον σεβασμό για τα μοντέλα παραγωγής και κατανάλωσης και την παραδοσιακή πολιτική απέναντι στο αλκοόλ της κάθε χώρας μέλος ξεχωριστά, καθόσον αυτά είναι αλληλένδετα. Αυτό δεν είναι το ίδιο για την Βόρεια Ευρώπη όπως για την Νότια. Αν εμείς στην Σουηδία και τις άλλες χώρες του βορρά σεβόμαστε τις παραδοσιακές μεθόδους παραγωγής και προσδιορισμού στην οινοπαραγωγό ζώνη, θα έπρεπε επίσης να γίνει σεβαστή η κοινωνική μας πολιτική απέναντι στο αλκοόλ και οι αυστηρότεροι κανόνες μας τόσο για την παραγωγή και τις εισαγωγές όσο και για την κατανάλωση και πώληση αλκοολούχων ποτών.
<P>
Δεν θεωρώ ότι είναι εκτός έκθεσης το ότι ζητάμε σεβασμό για τους αυστηρότερους κανόνες εισαγωγών με περιορισμένες εισαγόμενες ποσότητες, καθώς και των αυστηρότερων όρων μας για την πώληση κρασιού, ποτών παράγωγων του οίνου και του υπόλοιπου αλκοόλ καθώς και την δυνατότητα πώλησης αλκοόλ σε ιδιαίτερα καταστήματα που έχουμε στην Σουηδία, το λεγόμενο Systembolag. Το βρίσκω επίσης φυσικό να σεβόμαστε την αγροτική παραγωγή και την παραγωγή ποτών σε άλλες χώρες μέλη υπό την προϋπόθεση ότι και οι άλλες χώρες μέλη σέβονται επίσης τους όρους της πολιτικής στους τομείς της παραγωγής, της κατανάλωσης και της υγείας που έχουμε στην Σουηδία, μεταξύ άλλων με τους κανόνες εξαίρεσης για την εισαγωγή οίνου και αλκοόλ που έχουμε σήμερα. Ευελπιστούμε ότι αυτοί οι κανόνες θα ισχύουν και στο μέλλον επίσης.
<P>
Αυτό, κύριε Πρόεδρε, είναι περισσότερο μιά μικρή υπενθύμιση πρός την Επιτροπή και το Συμβούλιο και ελπίζω ότι θα επηρεαστούν από τους διάφορους κανόνες παραγωγής και τα πρότυπα της πολιτικής για την υγεία που υπάρχουν στην Ευρώπη και τις χώρες μέλη της ΕΕ, και ως εκ τούτου να μπορέσουν επίσης να αφήσουν αυτήν την έκθεση να είναι μιά έκθεση αρχών των παραδοσιακών αποφάσεων για την παραγωγή και κατανάλωση αλκοόλ που θα ισχύουν επίσης και για μιά χώρα όπως η Σουηδία.

<SPEAKER ID=61 NAME="Fischler">
Kύριε Πρόεδρε, κυρίες και κύριοι, όταν συζητούσαμε την πρόταση που έχετε σήμερα μπροστά σας, σε πρώτη ανάγνωση, μπόρεσα, όπως θυμάστε, να συμφωνήσω με όλες τις τροπολογίες που είχαν κατατεθεί. Σίγουρα επίσης θα γνωρίζετε πως όλες έχουν συμπεριληφθεί, κατόπιν επεξεργασίας, στην κοινή θέση του Συμβουλίου στις 29 Απριλίου 1996. Γι' αυτό και χαίρομαι που σήμερα μπορούμε να πούμε εδώ ότι και στη δεύτερη ανάγνωση είμαστε σύμφωνοι.
<P>
Η κοινή θέση του Συμβουλίου περιέχει λίγες μόνον καινούριες πτυχές κι επιφέρει μερικές μόνον, κυρίως συντακτικές, τροποποιήσεις. Γι' αυτό και η συγκατάθεση της Επιτροπής στην κοινή θέση του Συμβουλίου, ανακοινώθηκε στο Κοινοβούλιο στις 23 Μαΐου. Επιδοκιμάζω το ότι έχουμε μπροστά μας, σε δεύτερη ανάγνωση, αμετάβλητη την σύσταση της Επιτροπής Γεωργίας και Ανάπτυξης της Υπαίθρου και του εισηγητή της κ. Martin. Αυτό θα επιτρέψει να εγκριθεί στο Συμβούλιο η πρόταση αμέσως.
<P>
Γι' αυτό και, τελειώνοντας, ευχαριστώ τον κ. Martin κυρίως, αλλά και την αρμόδια επιτροπή, για το έργο που επετέλεσε, με το οποίο μπόρεσε να επιτευχθεί τώρα μια λύση.

<SPEAKER ID=62 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=8>
Παροχή υπηρεσιών εδάφους στα αεροδρόμια
<SPEAKER ID=63 NAME="Πρόεδρος">
Η ημερήσια διάταξη προβλέπει τη συζήτηση της συστάσεως για τη δεύτερη ανάγνωση (Α4-0229/96), εξ ονόματος της Επιτροπής Μεταφορών και Τουρισμού, σχετικά με την κοινή θέση που ενέκρινε το Συμβούλιο εν όψει της έκδοσης οδηγίας του Συμβουλίου όσον αφορά την πρόσβαση στην αγορά υπηρεσιών εδάφους στους αερολιμένες της Κοινότητος (C4-0220/96-94/0325(SYN)) Εισηγητής: ο κ. B. Seal

<SPEAKER ID=64 NAME="Seal">
Κύριε Πρόεδρε, θα ήθελα να ξεκινήσω λέγοντας ότι, ως εισηγητής, βρίσκω εντελώς απαράδεκτη τη μεταβολή της ημερησίας διατάξεως σχετικά με αυτό το αντικείμενο και την προώθησή του μία μέρα νωρίτερα, η οποία έγινε την Παρασκευή αμέσως πριν από την έναρξη της περιόδου συνόδου. Δεν το λέγω αυτό διότι μου χάλασε εμένα τα σχέδια, αλλά πολλοί άλλοι ενδιαφερόμενοι για το ζήτημα είχαν προγραμματίσει να βρίσκονται αύριο εδώ. Μου φαίνεται εντελώς αντιεπαγγελματική η συμπεριφορά του Κοινοβουλίου να αλλάζει την ημερήσια διάταξη την τελευταία στιγμή όταν οι συνάδελφοι δεν το γνωρίζουν και δεν μπορούν να αλλάξουν το πρόγραμμά τους.
<P>
Αφού είπα αυτά, θα πρέπει να δηλώσω ότι ως εισηγητής είμαι εξαιρετικά απογοητευμένος που θα πρέπει να προτείνω στο Κοινοβούλιο την απόρριψη της κοινής θέσεως. Τόσο εγώ όσο και τα μέλη της Επιτροπής Μεταφορών και Τουρισμού επιθυμούσαμε να είμαστε θετικοί επ' αυτού του σχεδίου οδηγίας. Επιθυμούσαμε να βελτιώσουμε τις υπηρεσίες που παρέχονται στα αεροδρόμια για τους επιβάτες, για τις αεροπορικές εταιρείες, για τον καθένα που έχει κάποια σχέση με τα αεροδρόμια. Επιθυμούσαμε να προάγουμε το δικαίωμα επιλογής. Δεν είμαστε κατά της απελευθέρωσης. Αυτό που θέλαμε ήταν ευρύτερο δικαίωμα επιλογών, συνοδευόμενο όμως από τις αναγκαίες προδιαγραφές ασφαλείας για τους επιβάτες. Κανείς στην επιτροπή ή στο Κοινοβούλιο δεν υπεστήριξε την πλήρη απορρύθμιση και το «μπάτε σκύλοι αλέστε». Αυτός είναι ο λόγος για τον οποίο καταλήξαμε στο συμπέρασμα ότι το σχέδιο οδηγίας που συνέταξε η Επιτροπή σχετικά με την παροχή υπηρεσιών εδάφους στα αεροδρόμια είναι ελλιπέστατο. Καταλήξαμε στο συμπέρασμα ότι είναι ημιτελές. Καταλήξαμε στο συμπέρασμα ότι δεν είχε προέλθει από συζητήσεις με τα ενδιαφερόμενα μέρη. Στην πραγματικότητα, οι συζητήσεις με τα ενδιαφερόμενα μέρη ήταν ελάχιστες, όπως διαπίστωσα από τις συναντήσεις που ως εισηγητής είχα μαζί τους.
<P>
Θα ήθελα να επαινέσω τα μέλη της Επιτροπής Μεταφορών που εργάστηκαν για την παρούσα έκθεση. Εργάσθηκαν πάρα πολύ σκληρά για να αλλάξουν αυτό το σχέδιο οδηγίας, να το αλλάξουν σε κάτι που θα ήταν αποδεκτό και σε κάτι που θα μπορούσε να λειτουργήσει. Δαπανήσαμε πολύ χρόνο κάνοντας αυτό. Ως εισηγητής είμαι πολύ υπερήφανος από το αποτέλεσμα που προέκυψε. Το τροποποιημένο σχέδιο οδηγίας έγινε εν συνεχεία δεκτό από όλα τα ενδιαφερόμενα μέρη: τις αεροπορικές εταιρείες, τα αεροδρόμια, τους ανεξάρτητους φορείς παροχής υπηρεσιών εδάφους και τις συνδικαλιστικές οργανώσεις. Όλοι εξέφρασαν την άποψη ότι το τροποποιημένο σχέδιο της οδηγίας ήταν πλέον δεκτό.
<P>
Έτσι, τι συνέβη με το Συμβούλιο; Το Συμβούλιο εν συνεχεία χρησιμοποίησε μια προσέγγιση που φοβούμαι ότι γίνεται ολοένα και περισσότερο συνήθης. Όχι μόνο απέρριψε τις περισσότερες από τις τροπολογίες μας, αλλά και υιοθέτησε έναντι του Κοινοβουλίου προσέγγιση της μορφής «φάτο ή πέτα το», δηλ. μια πολύ αφ' υψηλού προσέγγιση την οποία χρησιμοποίησε επίσης και στα διευρωπαϊκά δίκτυα και προτίθεται να χρησιμοποιήσει και στα θέματα του περιβάλλοντος. Δεν υπήρξε καμία μεταξύ μας συζήτηση. Ασφαλώς δε, παρόλο ότι το θέμα αυτό αφορά διαδικασία συνεργασίας, το Συμβούλιο δεν καταδέχθηκε να κάνει ούτε καν ανεπίσημες συνομιλίες με το Κοινοβούλιο.
<P>
Ποιο ήταν το αποτέλεσμα; Εξ αιτίας όλων αυτών έχουμε μια κοινή θέση η οποία είναι εντελώς απαράδεκτη. Είναι εντελώς απαράδεκτη για όλους, ακόμη και για τον κ. Jarzembowski, ο οποίος την τελευταία στιγμή φάνηκε ότι έκανε στροφή 180 μοιρών σε σχέση με το αντικείμενο αυτό! Επιτρέψτε μου κ. Jarzembowski να σας πω, όπως και σε όλους τους άλλους, ότι οι ανεξάρτητοι φορείς παροχής υπηρεσιών εδάφους κρίνουν την κοινή θέση ως απαράδεκτη και θέλουν την απόρριψή της. Δεν θέλουν μια ριζική αλλαγή και δεν θέλουν την ακύρωση των υφισταμένων συμβάσεων, αλλά αυτά είναι που προβλέπει η κοινή θέση. Οι αεροπορικές εταιρείες δεν είναι ικανοποιημένες και θέλουν την απόρριψή της. Προς μεγάλη μου δε έκπληξη ακόμη και στο Ηνωμένο Βασίλειο η British Airways και η British Midland πιστεύουν ότι η κοινή θέση θα πρέπει να απορριφθεί και ζητούν από τα Μέλη να το πράξουν. Τα αεροδρόμια είναι δυσαρεστημένα με την κοινή θέση. Όχι μόνο αφαιρεί ένα μεγάλο μέρος των αρμοδιοτήτων τους, αλλά δεν τους επιτρέπει να ασκούν τη διαχείριση με τον τρόπο που κρίνουν ότι πρέπει να ασκείται. Φοβούμαι όμως ότι τα αεροδρόμια ανησυχούν για μια σκληρότερη στάση της Επιτροπής εάν η κοινή πρόταση απορριφθεί. Ελπίζω με βεβαιότητα - και το λέγω αυτό στον Επίτροπο που μόλις έφθασε - ότι η Επιτροπή δεν θα προσπαθήσει να παρακάμψει το Κοινοβούλιο εάν η παρούσα κοινή θέση απορριφθεί.
<P>
Τέλος, σχετικά με τους εργαζόμενους. Αυτοί παραμένουν ολοκληρωτικά απογοητευμένοι από την κοινή θέση. Και οι εργαζόμενοι επίσης πιστεύουν ότι το Κοινοβούλιο θα πρέπει να την απορρίψει. Η επιτροπή των χρηστών έχει αποδυναμωθεί και οι κοινωνικές διασφαλίσεις, για τις οποίες το Κοινοβούλιο πίστευε ότι ήταν πολύ σημαντικό να περιληφθούν στην οδηγία, ως επί το πλείστον αγνοήθηκαν. Επιτρέψτε μου να πω επίσης ότι και οι πελάτες δεν είναι ικανοποιημένοι. Πιστεύω ότι, εάν εγνώριζαν τους συμβιβασμούς στην ασφάλεια, θα ήταν εξαιρετικά δυσαρεστημένοι. Ως Κοινοβούλιο και εμείς επίσης θα πρέπει να είμαστε εξαιρετικά δυσαρεστημένοι όχι μόνο διότι δεν διεξήχθησαν ούτε καν ανεπίσημες συζητήσεις αλλά και διότι το Συμβούλιο, από πλευράς του, θέλει να παρακάμψει το Κοινοβούλιο και να συγκροτήσει ένα εντελώς διαφορετικό συμβουλευτικό όργανο. Αυτό μυρίζει επιτροπολογία, κάτι που ασφαλώς δεν μπορούμε να το επιτρέψουμε.
<P>
Πιστεύω ότι το Κοινοβούλιο θέλει τον μεγαλύτερο ανταγωνισμό, θέλει τη μεγαλύτερη ευχέρεια επιλογών, αλλά δεν θέλει να ανεχθεί αυτή την απαράδεκτη προσέγγιση που υιοθέτησε το Συμβούλιο. Προτρέπω το Σώμα να απορρίψει την παρούσα κοινή θέση.

<SPEAKER ID=65 LANGUAGE="EN" NAME="Simpson">
Κύριε Πρόεδρε, όπως είπε ο εισηγητής, αυτό το θέμα των υπηρεσιών εδάφους στα αεροδρόμια είναι μια ατέλειωτη ιστορία και ξεκίνησε στην πραγματικότητα από τις ίδιες τις αεροπορικές εταιρείες. Όταν η επιτροπή των εμπειρογνωμόνων υπέβαλε την έκθεσή της ήταν έκθεση της πλειοψηφίας διότι δεν επετεύχθη ομοφωνία.
<P>
Μπορώ να εκτιμήσω τις δυσχέρειες που αντιμετωπίζει ο Επίτροπος διότι πρόκειται για κάτι που το κληρονόμησε και δεν το προκάλεσε ο ίδιος, αλλά θα πρέπει να υποστηρίξω την άποψη του εισηγητή ότι η κοινή θέση που συμφωνήθηκε από το Συμβούλιο των Υπουργών αποτελεί θεμελιώδες σφάλμα.
<P>
Η Ομάδα του ΕΣΚ δεν αντιτίθεται στον ανταγωνισμό στον τομέα των υπηρεσιών εδάφους στα αεροδρόμια ούτε και αντιτίθεται στην απελευθέρωση έτσι για γούστο. Πιστεύουμε όμως ότι εκεί που γίνεται απελευθέρωση υπάρχουν ορισμένα θέματα τα οποία δεν πρέπει να αγνοούνται. Στον συγκεκριμένο τομέα των υπηρεσιών εδάφους, κεφαλαιώδη σημασία πριν από την απόφαση έγκρισης της οιασδήποτε νομοθεσίας έχουν τα αεροδρόμια των απομακρυσμένων περιοχών, τα αεροδρόμια με περιοδική κίνηση, οι κοινωνικές επιπτώσεις στην απασχόληση και οι συνθήκες υπηρεσιών και ασφαλείας.
<P>
Το Κοινοβούλιο ανεγνώρισε αυτά τα προβλήματα κατά την πρώτη ανάγνωση και τροποποίησε ανάλογα την πρόταση, ιδιαίτερα στον τομέα της κοινωνικής προστασίας. Ωστόσο, το Συμβούλιο απεφάσισε να αγνοήσει τις απόψεις του Κοινοβουλίου και συμφώνησε σε μια κοινή θέση η οποία όχι μόνο είναι απαράδεκτη αλλά είναι και για πέταμα. Είναι πολύ δύσκολο να βρεθεί κάποιος ο οποίος να συμφωνεί πράγματι ή να βλέπει με ευνοϊκό μάτι αυτή τη συγκεκριμένη κοινή θέση, με την εξαίρεση της ομάδας που βρίσκεται απέναντι. Τα ίδια τα κράτη μέλη, των οποίων αποτελεί κοινή θέση, έφτασαν στο σημείο να πλησιάσουν βουλευτές για να δουν εάν μπορούσαν να καταθέσουν ορισμένες τροπολογίες για τη βελτίωσή της.
<P>
Τι έχουμε λοιπόν μ' αυτή την κοινή θέση; Έχουμε κάτι που δεν ικανοποιεί τα αεροδρόμια. Έχουμε κάτι, όπως είπε ο εισηγητής, που δεν ικανοποιεί τις αεροπορικές εταιρείες - και θυμηθείτε ότι εκείνες ήταν που προκάλεσαν την όλη ιστορία. Έχουμε κάτι που δεν ικανοποιεί τους φορείς παροχής υπηρεσιών εδάφους και καυσίμων. Έχουμε κάτι που δεν ικανοποιεί τις συνδικαλιστικές οργανώσεις και έχουμε κάτι που δεν ικανοποιεί ακόμη και κάποια κράτη μέλη.
<P>
Επομένως, και υπό αυτές τις συνθήκες, μπορεί να διερωτηθεί κανείς: εάν υπάρχουν τόσοι πολλοί που διαφωνούν με αυτή την κοινή θέση σχετικά με τις υπηρεσίες εδάφους, γιατί εμείς ως κόμμα θα πρέπει να την εγκρίνουμε; Η ομάδα μου πιστεύει ότι υπάρχει μόνον ένας δρόμος κι' αυτός είναι η απόρριψή της. Ως δάσκαλος, θυμούμαι ότι όταν ένας μαθητής εκπονούσε μια εργασία ολοκληρωτικά λανθασμένη, ακατάλληλη ή εκτός αντικειμένου, τότε προσπαθούσα να τον βοηθήσω αλλά του έγραφα στο τέλος «Ξεκίνα ξανά και προσπάθησε να απαντήσης στο συγκεκριμένο αντικείμενο». Πιστεύω ότι αυτό είναι που πρέπει να γράψουμε στο τέλος της κοινής θέσης του Συμβουλίου. Η ομάδα μου υποστηρίζει την πρόταση για απόρριψη η οποία υπεβλήθη από την Επιτροπή Μεταφορών και Τουρισμού μέσω του εισηγητού της.

<SPEAKER ID=66 LANGUAGE="DE" NAME="Jarzembowski">
Kύριε Πρόεδρε, αξιότιμοι κυρίες και κύριοι συνάδελφοι, αγαπητέ κύριε Eπίτροπε, νομίζω πως αυτή τη φορά θα πρέπει να μιλήσετε με τους Bρετανούς σας από το κόμμα των Labour. Δεν μπορώ παρά να πω το εξής: Όπως ομόφωνα επιδιώκει η Επιτροπή Οικονομικής, Νομισματικής και Βιομηχανικής Πολιτικής, η κοινή θέση προτείνει ένα προσεκτικό, σε μερικούς μάλιστα τομείς περιορισμένο, άνοιγμα της πρόσβασης στην αγορά των υπηρεσιών εδάφους στους αερολιμένες, και συγκεκριμένα για την αυτοδιεκπεραίωση από το 1998, και για την διεκπεραίωση από τρίτους από το 1999 - η τελευταία μάλιστα με μεταβατικές διατάξεις μέχρι το 2002. Brian και Barry, δεν μπορώ να σας καταλάβω καθόλου. Φυσικά συνάντησα κι εγώ τα ίδια προβλήματα: Ούτε οι αερολιμένες ήταν ιδιαίτερα ευτυχείς, ούτε και οι αεροπορικές εταιρίες. Όλοι όμως είπαν ότι είναι καλύτερο να έχουμε μια διάταξη, παρά καμιά. Γι' αυτό και δεν μπορώ παρά να πω το εξής: Αγνοείτε την πραγματικότητα. Αν δηλαδή δεν υπήρχε καμιά κοινή οδηγία, τότε τόσο οι αερολιμένες όσο και οι αεροπορικές εταιρίες, θα εξαρτιόνταν, κατά κάποιον τρόπο, ολοσχερώς από το φίλο μου van Miert και τους συνεργάτες του, μια και τότε θα υπήρχαν μόνον μεμονωμένες καταγγελίες, σύμφωνα με το άρθρο 85 και 86. Γι' αυτό και υποστηρίζω το μέλημα του Επίτροπου κ. Kinnock, ο οποίος ζητεί μια νομοθετική βασική διάταξη, ώστε οι αερολιμένες και οι αεροπορικές εταιρίες να μπορούν να προσαρμοστούν στην εικόνα που θα εμφανίζουν οι νομοθετικές διατάξεις τα επόμενα χρόνια, για να υπάρχει ασφάλεια σχεδιασμού, κι αυτό ισχύει και για τους συνεργάτες, αγαπητέ Brian, αγαπητέ Barry. Οι συνεργάτες θα πρέπει να γνωρίζουν προς ποια κατεύθυνση πηγαίνει το τρένο.
<P>
Εμείς οι Χριστιανοδημοκράτες είμαστε υπέρ της απελευθέρωσης των υπηρεσιών εδάφους. Κύριε Επίτροπε, ίσως μπορέσετε κάποτε να κάνετε ένα ιδιαίτερο μάθημα στους βουλευτές σας από το κόμμα των Labour. Θα ήθελα να επισημάνω ότι η προτεινόμενη τώρα από το Συμβούλιο απελευθέρωση, αποτελεί, κατά τη γνώμη μου, μια έντιμη συμβιβαστική λύση μεταξύ αλληλοσυμπληρούμενων εν μέρει και αλληλοσυναγωνιζόμενων εν μέρει στοχοθετήσεων. Πρόκειται, μεταξύ άλλων, για μια αποτελεσματική αξιοποίηση των έργων υποδομής των εναέριων μεταφορών, με ανταγωνισμό και όχι με μονοπωλιακές δομές. Πρόκειται για μια αποτελεσματική και χρηστή διοίκηση του εκάστοτε φορέα εκμετάλλευσης του αερολιμένα, εν ανάγκη και με κοινωνικά ανεκτές συνθήκες προσαρμογής - κι εδώ συμφωνώ απόλυτα με το συνάδελφό μου Thomas Mann από την Επιτροπή Κοινωνικών Υποθέσεων. Πρόκειται ακόμη και για τις έντιμες δυνατότητες πρόσβασης στην αγορά νέων υπηρεσιών εδάφους στους αερολιμένες, και κυρίως για το να έχουν οι αεροπορικές εταιρίες τη δυνατότητα να επιλέξουν αν θα παρέχουν οι ίδιες τις υπηρεσίες εδάφους, ή αν επιθυμούν τρίτον φορέα που να προσφέρει τέτοιες υπηρεσίες. Πρόκειται τέλος και για ένα υψηλό στάνταρτ ασφαλείας στους αερολιμένες, κι έχω την αίσθηση, Barry και Brian, πως ξεχνάτε ότι πρόκειται και για την παροχή καλύτερων υπηρεσιών στους αερομεταφερόμενους επιβάτες, μια και οι αερολιμένες υπάρχουν όχι μόνον για τις αεροπορικές εταιρίες, αλλά και για τους επιβάτες. Γι' αυτό και επιδίωξή μας θα πρέπει να είναι μια λογική απελευθέρωση.
<P>
Φυσικά και υπάρχουν ένα σωρό σημεία που δεν μας αρέσουν ακόμη πλήρως. Kι ελπίζω η Επιτροπή να συμφωνήσει με τις τροπολογίες μας, εφόσον τις ψηφίσουμε αύριο. Για παράδειγμα, η Επιτροπή Οικονομικής, Νομισματικής και Βιομηχανικής Πολιτικής, ζητεί να διευρυνθούν οι εξαιρέσεις του άρθρου 9 με μια ακόμη, όταν δηλαδή ο φορέας εκμετάλλευσης του αερολιμένα μπορεί να αποδείξει και αποδεικνύει πως δεν είναι δυνατή πλέον μια περαιτέρω επέκταση του αερολιμένα για λόγους ουσιαστικούς και αντικειμενικούς, καθώς και για λόγους διαφάνειας. Όταν πρόκειται για την επιλογή των φορέων που παρέχουν υπηρεσίες εδάφους, οι μεγάλες αεροπορικές εταιρίες δεν επιτρέπεται, κατά τη γνώμη μου, να βρίσκονται σε μειονεκτική θέση; θα πρέπει κι αυτές να έχουν μια έντιμη δυνατότητα πρόσβασης στην αγορά. Εκτός τούτου, θα πρέπει να ξεκαθαριστεί - κι εδώ, Barry, συμφωνώ με την άποψή σου - πως η οδηγία απελευθέρωσης δεν επιτρέπεται να έχει σαν αποτέλεσμα καινούριους περιορισμούς στην αγορά, ούτε και θα 'πρεπε να επεμβαίνει στις ισχύουσες συμβάσεις.
<P>
Κυρίες και κύριοι, κυρίες και κύριοι συνάδελφοι, αγαπητέ κύριε Επίτροπε, κύριε Πρόεδρε, πιστεύω πως αυτή είναι μια ισορροπημένη, κατά κάποιον τρόπο, συμβιβαστική λύση. Kι αν όλοι έχουν κάτι να επικρίνουν και δεν είναι όλοι ανικανοποίητοι, τότε είναι μια καλή συμβιβαστική λύση και θα 'πρεπε να την υπερψηφίσουμε.

<SPEAKER ID=67 LANGUAGE="FR" NAME="Donnay">
Κύριε Πρόεδρε, αγαπητοί μου συνάδελφοι, αύριο, υιοθετώντας, μαζί με τροπολογίες, την κοινή θέση που προτάθηκε από το Συμβούλιο, ή απορρίπτοντάς τη, το Κοινοβούλιό μας θα έχει την επιλογή ανάμεσα στην ανάληψη των πολιτικών του ευθυνών ή, για μια φορά ακόμη, την δυσπιστία.
<P>
Ο κίνδυνος αυτής της πρότασης οδηγίας για την παροχή υπηρεσιών εδάφους είναι σημαντικό. Είμαστε όλοι σύμφωνοι για την ελάχιστα ικανοποιητική εμφάνιση του κειμένου αυτής της κοινής θέσης, διότι μοιραζόμαστε όλοι την ίδια ανησυχία εξασφάλισης της μεγαλύτερης δυνατής ασφάλειας και της καλύτερης εξυπηρέτησης, τηρώντας ταυτόχρονα τις κοινωνικές επιταγές.
<P>
Είχα, εγώ ο ίδιος, καταθέσει στην πρώτη συζήτηση, έναν ορισμένο αριθμό τροπολογιών που εκφράζουν αυτές τις ανησυχίες και λυπάμαι, όπως όλοι οι συνάδελφοί μου, που το Συμβούλιο επανεφάρμοσε τόσες λίγες, παρ' όλ' αυτά θεμελειώδεις, από αυτές τις τροπολογίες, τις οποίες είχαμε υιοθετήσει. Η επιλογή στην οποία είμαστε αντιμέτωποι είναι απλή. Πρώτη επιλογή, υιοθετούμε μία θέση αρχής, δηλαδή σημειώνουμε την δυσαρέσκεια του Κοινοβουλίου με την άρνηση της κοινής θέσης. Πρέπει λοιπόν να σταθμίσουμε τις συνέπειες των πράξεών μας. Αν δεν υπάρχει ομοφωνία στο Συμβούλιο, πρέπει ν' αρχίσουμε όλη τη διαδιακασία από την αρχή, γεγονός που θα πάρει αρκετούς μήνες, και μάλιστα πολλά έτη. Κατά συνέπεια θα υπάρξει ένα νομικό κενό.
<P>
Το γνωρίζετε, αγαπητοί μου συνάδελφοι, η φύση απεχθάνεται το κενό. Συνεπώς, θα παραστούμε σε πολλαπλές συγκεχυμένες και μακρές νομικές έριδες. Μην ξεχνούμε ακόμη ότι με την απουσία της κατευθυντήριας γραμμής, η εκτελεστική Επιτροπή θα επανακτούσε κάθε ελευθερία κρίσης και ρύθμισης δυνάμει του άρθρου 90(3) των συμφωνιών. Πρέπει να εξετάσουμε όλες τις συνέπειες.
<P>
Δεύτερη επιλογή, τροποποιούμε την κοινή θέση. Το Κοινοβούλιο θα επιδείξει, κατ' αυτόν τον τρόπο, ένα πνεύμα κριτικό, δημιουργικό με την υπεράσπιση των σημαντικών σημείων που δεν λήφθηκαν αρκετά υπ' όψη στην κοινή θέση.
<P>
Από την πλευρά μου, προτιμώ αυτή την δεύτερη επιλογή. Γι' αυτό, θα ψηφίσω κατά της απόρριψης της κοινής θέσης και υπέρ των τροπολογιών που αξιούν μεγαλύτερη ασφάλεια, καλύτερη ποιότητα υπηρεσιών και τήρηση των κοινωνικών επιταγών.

<SPEAKER ID=68 LANGUAGE="ES" NAME="Wijsenbeek">
Κύριε Πρόεδρε, επιτρέψτε μου να συγχαρώ την Επιτροπή. Αυτό είναι αυτονόητο: Τη στιγμή που δεν είναι κανένας ευχαριστημένος, είναι σαφές ότι υπάρχει συμβιβασμός και τότε μπορεί να υποστηρίξει κανείς ότι όλοι μας μπορούμε να είμαστε ευχαριστημένοι, όμως όλοι μας είμαστε δυσαρεστημένοι. Υποβλήθηκε ένας μεγάλος αριθμός τροπολογιών. Τούτο αφ'εαυτού σημαίνει ότι όταν στην Επιτροπή λαμβάνεται απόφαση με πλειοψηφία μιας ψήφου για την απόρριψη της κοινής θέσης, ουσιαστικά αγωνίζεται κανείς από χαμένη θέση. Φρονώ ότι το γεγονός αυτό, όσον αφορά την αξιοπρέπεια του Κοινοβουλίου και όσον αφορά τη θέση του Κοινοβουλίου, αποτελεί μία ιδιαίτερα επικίνδυνη εντολή.
<P>
Η Ομάδα μου δεν πρόκειται να υποστηρίξει σε καμιά περίπτωση αυτή την απόρριψη και δεν το έπραξε επίσης ούτε στην επιτροπή. Η Ομάδα του κ. Donney δεν πρόκειται να το πράξει, ούτε η Ομάδα του κ. Jarzembowski και τούτο σημαίνει απλώς ότι δεν πρόκειται να απορριφθεί η κοινή θέση. Τούτο δε σημαίνει ότι ο συμβιβασμός που υπάρχει ενώπιόν μας αξίζει βραβείο ομορφιάς και θα ήθελα ουσιαστικά να πληροφορηθώ από τον Επίτροπο εάν αυτός είναι διατεθειμένος, τώρα κυρίως που άκουσε τις αντιρρήσεις τόσο από την αριστερή όσο και από τη δεξιά πτέρυγα, τις αντιρρήσεις των Ομάδων, να επιφέρει βελτιώσεις και να επανεξετάσει το θέμα διότι φρονώ, και ο Επίτροπος το γνωρίζει επίσης, ότι και οι Υπουργοί δεν είναι ουσιαστικά ευχαριστημένοι. Συνεπώς, απευθύνω έκκληση στο δικαίωμα ανάληψης πρωτοβουλίας που διαθέτει η Επιτροπή και επιθυμώ να απευθύνω σύσταση προς το Κοινοβούλιο να μην απορρίψει, εν πάση περιπτώσει, την κοινή θέση, διότι δεν υπάρχει καμία καλύτερη εναλλακτική λύση.

<SPEAKER ID=69 LANGUAGE="FR" NAME="Moreau">
Κύριε Πρόεδρε, η οδηγία που αφορά την παροχή υπηρεσιών εδάφους στα αεροδρόμια, η οποία είχε προταθεί στην δεύτερη συζήτηση, δεν υπολογίζει τις βασικές τροπολογίες τις οποίες είχε υιοθετήσει, στην πρώτη συζήτηση, το ευρωπαϊκό Κοινοβούλιο. Αυτή η οδηγία σκοπεύει να επιφέρει ανωμαλία σ' αυτό τον τομέα δραστηριοτήτων για να τον εγκαταλείψει στον ελεύθερο ανταγωνισμό. Κάποιοι, από τους οποίους δεν ζητήθηκε καμμία εγγύηση, παρεμβαίνουν από έξω και ξεκινούν έτσι τις δραστηριότητες στον αερολιμένα.
<P>
Κάποιες αμερικανικές εταιρείες, κυρίως υποκινούμενες από την οικονομική λογιστική, αυξάνουν τις πιέσεις προς όλες τις κατευθύνσεις χάριν της υιοθέτησης αυτής της οδηγίας. Είχα την ευκαιρία, ατη διάρκεια της συζήτησής μας τον Νοέμβριο του 1995, να τονίσω την βαρύτητα των οικονομικών και κοινωνικών συνεπειών αυτής της κατευθυντήριας γραμμής, συνέπειες που δεν αποτιμήθηκαν καθόλου από την Επιτροπή, και οι οποίες αφορούν στην εφαρμογή, στην ευκαμψία, την αβεβαιότητα της εργασίας, την επίκριση των δημοσίων υπηρεσιών, το γκρέμισμα των καταστατικών του προσωπικού, την ανάπτυξη της υπεργολαβίας και την ενθάρρυνση στο κοινωνικό ντάμπινγκ.
<P>
Απαράδεκτες από κοινωνικής άποψης, αυτές οι συνέπειες δεν δύναται να μην έχουν αντίκτυπο σ' αυτή την βασική πλευρά της εναέριας μεταφοράς: την ασφάλεια. Η κοινή υιοθετημένη από το Συμβούλιο θέση δεν έλαβε επίσης υπ' όψη τις αναλύσεις και τις προτάσεις των συνδικαλιστικών οργανώσεων, οι οποίες απετέλεσαν, σ' αυτό το φάκελο, ενωτικό μέτωπο. Τι περιφρόνηση απέναντι στις βλέψεις των πληθυσμών και στους πιο θεμελειώδεις κανόνες της δημοκρατίας! Αυτό είναι το κρυμμένο πρόσωπο τόσων συζητήσεων για την κοινωνική Ευρώπη!
<P>
Η Επιτροπή Μεταφορών και Τουρισμού- χαίρομαι γι' αυτό, γιατί συνεισφέραμε- τάχθηκε υπέρ της απόρριψης από το Κοινοβούλιο της κοινής θέσης του Συμβουλίου. Αυτή η απόρριψη πρέπει να επικυρωθεί στην πλήρη συνεδρίαση, για να μεταφερθεί ένα σαφές μήνυμα στο Συμβούλιο και την Επιτροπή: »το έργο σας είναι απαράδεκτο, πρέπει να το αλλάξετε εις βάθος».
<P>
Κατ' αρχάς κάθε καινούριο σχέδιο πρέπει να καταρτίζεται με την γνώμη των συνδικάτων. Πρέπει να προχωρά στην αποτίμηση του κόστους και των κοινωνικών συνεπειών από την εφαρμογή της κατευθυντήριας γραμμής, όπως ακριβώς δεσμεύθηκε η Επιτροπή ενώπιον της Συνέλευσής μας. Αποτελεσματικοί τρόποι αγώνα κατά του αθέμιτου ανταγωνισμού και κατά του κοινωνικού dumping πρέπει ν' αποτελούν μέρος αυτού του σχεδίου, όπως επίσης και ο σεβασμός των αποστολών δημόσιας υπηρεσίας, η βελτίωση της ασφάλειας και η εγγύηση των κοινωνικών κεκτημένων.
<P>
Το Κοινοβούλιο θα είχε λοιπον τιμές αν απέρριπτε αυτή την αρνητική κατευθυντήρια γραμμή, και ευνοούσε την ρύθμιση ενός σχεδίου το οποίο θα ανταποκρινόταν στα κοινά συμφέροντα των χρηστών, οι οποίοι θέλουν τις εναέριες μεταφορές να είναι σίγουρες και πιστές σε όλους τους τομείς, και του προσωπικού, το οποίο αρνείται εύλογα την εξαθλίωση των συνθηκών εργασίας και ζωής του, κάποια έτη πριν από τον εικοστό πρώτο αιώνα!

<SPEAKER ID=70 LANGUAGE="ES" NAME="Sαnchez Garcνa">
Κύριε Πρόεδρε, αξιότιμοι κύριοι βουλευτές, η έκθεση Seal αντανακλά για μιαν ακόμα φορά το ενδιαφέρον αυτού του Κοινοβουλίου για τα ζητήματα μεταφορών. Η ψηφοφορία, στην τελευταία συνεδρίαση της Επιτροπής Μεταφορών και Τουρισμού, το επιβεβαίωσε. Όλες οι πολιτικές Ομάδες κίνησαν τα πιόνια τους, τους στρατούς τους, τόσο τους βουλευτές όσο και τους υπαλλήλους, σε ενα ασυνήθιστο lobby . Στην περίπτωση εκείνη, η Ομάδα της ΕΡΣ υποστήριξε την αποχή, διότι πιστεύαμε ότι ήταν πολύ απότομο και σκληρό, σε πολιτικούς όρους, να απορριφθεί η κοινή θέση του Συμβουλίου χωρίς να έχουν ψηφιστεί οι τροπολογίες που παρουσίασαν οι διάφορες Ομάδες.
<P>
Σήμερα, η Ομάδα της ΕΡΣ συζήτησε επί της έκθεσης αυτής και κατέληξε στα εξής συμπεράσματα:
<P>
Κατά πρώτο λόγο, εκφράζουμε τη λύπη μας διότι μια σειρά τροπολογίες που είχαν εγκριθεί από το Ευρωπαϊκό Κοινοβούλιο σε πρώτη ανάγνωση, και ιδιαίτερα εκείνες με μεγαλύτερο περιεχόμενο κοινωνικού χαρακτήρα, δεν έγιναν αποδεκτές από το Συμβούλιο, γι' αυτό και καταγγέλλουμε τη στάση του που χαρακτηρίζεται από μια κάποια έλλειψη κοινωνικής ευαισθησίας, η οποία ίσως προέρχεται, με τη σειρά της, από έναν υπερβολικό απελευθερωτικό ζήλο κατά την εξέταση του πακέτου μέτρων στον τομέα των αερομεταφορών.
<P>
Κατά δεύτερο λόγο, θα προτιμούσαμε να υποστηρίξουμε την κοινή θέση υπό την προϋπόθεση ότι θα είχαν ενσωματωθεί σε αυτήν οι δύο τροπολογίες μας που αναφέρονταν στα άρθρα 4 και 5, τα οποία εξετάζουν αντίστοιχα το διαχωρισμό των λογαριασμών στη διαχείριση των αεροδρομίων και την επιτροπή χρηστών των αεροδρομίων.
<P>
Μπροστά σε αυτήν την τόσο ασυνήθιστη κατάσταση, δεν μας απομένει άλλη διέξοδος από το να αναγγείλουμε ότι απορρίπτουμε την κοινή θέση του Συμβουλίου. Ωστόσο, εξακολουθούμε να αναμένουμε τα πολιτικά γεγονότα που μπορεί να συμβούν ως την ώρα της ψηφοφορίας.

<SPEAKER ID=71 LANGUAGE="NL" NAME="Van der Waal">
Κύριε Πρόεδρε, φρονούμε ότι η κοινή θέση του Συμβουλίου είναι κάθε άλλο παρά ιδανική. Όμως το γεγονός αυτό δεν αποτελεί για μας 2λόγο για να την απορρίψουμε όπως προτείνει ο εισηγητής Seal, εξ ονόματος μιας πλειοψηφίας στην Επιτροπή Μεταφορών. Η παρούσα κατάσταση σχετικά με την πρόσβαση στην αγορά υπηρεσιών εδάφους δεν πληροί τους όρους της εσωτερικής αγοράς και δεν επιτρέπει στις αεροπορικές εταιρείες να απολαμβάνουν υπηρεσιών που καλύπτουν τις ανάγκες τους έναντι λογικών τιμών. Σε περίπτωση που απορριφθεί η κοινή θέση, η ανεπιθύμητη αυτή κατάσταση θα συνεχισθεί. Οι διαφορές που τυχόν θα παρουσιάζονται μεταξύ των αερολιμένων και των αεροπορικών εταιρειών θα επιλύονται κατά περίπτωση από τη δικαστική εξουσία, με ως αποτέλεσμα την έλλειψη μιας συνεπούς και σαφούς γραμμής.
<P>
Η κοινή θέση περιέχει πολλές ατέλειες. Αναφέρω συγκεκριμένα τη δυνατότητα να μπορούν να αποκλείονται εντελώς οι αεροπορικές εταιρείες από την αγορά των υπηρεσιών εδάφους. Όμως υπάρχουν και ορισμένες περιπτώσεις στις οποίες το Συμβούλιο ικανοποίησε τα αιτήματα του Κοινοβουλίου όπως π.χ. η προστασία των δικαιωμάτων των εργαζομένων και η ιδιαίτερα προσεκτική ελευθέρωση η οποία επιπλέον περιέχει πάρα πολλές διατάξεις εξαίρεσης.
<P>
Εν ολίγοις, πρόκειται για ένα προσεκτικό μικρό βήμα προς την ορθή κατεύθυνση. Με την έγκριση ορισμένων τροπολογιών, η κοινή θέση μπορεί να βελτιωθεί περαιτέρω. Μόνο όσοι επιθυμούν να μην επέλθει αλλαγή, έχουν λόγους να απορρίψουν την κοινή θέση.

<SPEAKER ID=72 LANGUAGE="IT" NAME="Bellerι">
Κύριε Πρόεδρε, η οριστική κοινή θέση του Συμβουλίου σχετικά με την πρόσβαση στην αγορά των υπηρεσιών εδάφους στα αεροδρόμια της Κοινότητας κινδυνεύει να μη γίνει αποδεκτή. Ο συνάδελφος Seal είχε δίκιο όταν προσπάθησε να μας κάνει να καταλάβουμε ότι η θέση αυτή δεν άρεσε σε κανένα παρά την αξιόλογη προβληματική της που είναι ενδιαφέρουσα από ορισμένες πλευρές. Δεν άρεσε στις διάφορες επιτροπές: πρώτα από όλα δεν άρεσε στην Επιτροπή Μεταφορών, αρμόδια επί της ουσίας, δεν άρεσε στην Επιτροπή Κοινωνικών Υποθέσεων και Απασχόλησης, στην Επιτροπή Οικονομικής και Νομισματικής Επιτροπής καθώς και στην Επιτροπή Περιβάλλοντος, Δημόσιας Υγείας και Προστασίας των Καταναλωτών, που είναι αρμόδιες για γμωμοδότηση. Συμφωνώ εν μέρει με τον κ. Seal. Η κοινή θέση της Επιτροπής είναι απαράδεκτη για την Επιτροπή Μεταφορών και Τουρισμού, που έχει επιτελέσει μία καλή εργασία, ενώ το Συμβούλιο δεν έχει λάβει υπόψη τις επιθυμίες του Ευρωπαϊκού Κοινοβουλίου. Όντως το Ευρωπαϊκό Κοινοβούλιο προσπάθησε να βελτιώσει την πρόταση οδηγίας, προτείνοντας πολλές τροπολογίες, οι οποίες όμως αγνοήθηκαν σχεδόν όλες από το Συμβούλιο.
<P>
Η Επιτροπή θα πρέπει να λάβει δεόντως υπόψη της το ρόλο των αεροπορικών εταιρειών, όσον αφορά τις υπηρεσίες εδάφους και να αναγνωρίσει ότι έχει δίκιο το Κοινοβούλιο που δίνει ιδιαίτερη προσοχή στις κοινωνικές προβληματικές οι οποίες θα πρέπει να προστατεύονται, κυρίως στο θέμα των υπηρεσιών εδάφους.
<P>
Εφόσον in toto η κοινή θέση δεν μπορεί να γίνει δεκτή θα πρέπει να τροποποιηθεί και ορισμένες τροπολογίες πρέπει να υιοθετηθούν. είναι ανάγκη συνεπώς το Κοινοβούλιο να εκφράσει, από ορισμένες πλευρές, την άποψή του στη σύνοδο της Ολομέλειας.

<SPEAKER ID=73 LANGUAGE="DE" NAME="Lόttge">
Kύριε Πρόεδρε, αξιότιμοι κυρίες και κύριοι συνάδελφοι, βλέπουμε ακόμη μια φορά, πως, υπό τον μανδύα μιας δήθεν αναγκαίας, ευρείας και κατ' αποκοπήν απελευθέρωσης, τίθενται υπό αμφισβήτηση βασικές κοινωνικές και οικονομικές δομές σε αερολιμένες που λειτουργούν θαυμάσια, κι αυτό γίνεται όχι μόνο σε βάρος των εργαζομένων, αλλά και σε βάρος των εκεί δραστηριοποιούμενων επιχειρήσεων.
<P>
Σ' αυτά προστίθενται και άλλα αρνητικά στοιχεία από τη διαδικασία. Αποτελεί περιφρόνηση του Ευρωπαϊκού Κοινοβουλίου, το να μην είναι πρόθυμο το Συμβούλιο να συζητήσει, έστω και άτυπα, για βελτιώσεις που ζήτησε πολύ έντονα το Κοινοβούλιο. Είναι ένα αποτέλεσμα που μόνον σαν αναισθησία μπορεί να χαρακτηριστεί από το Ευρωπαϊκό Κοινοβούλιο. Το μεγαλύτερο μέρος των τροπολογιών που καταθέσαμε, δεν έχει γίνει αποδεκτό, κι αυτή θα είναι ασφαλώς και η τύχη και των υπολοίπων τροπολογιών που καταθέσαμε - σε περίπτωση που η πρότασή μας, για απόρριψη της κοινής θέσης, δεν τύχει εδώ της απαιτούμενης πλειοψηφίας.
<P>
Έναντι της αρχικής ανεπαρκούς πρότασης της Επιτροπής, προκύπτουν εδώ μερικές τροποποιήσεις και πρόοδοι, αλλά ωστόσο λείπουν σοβαρά στοιχεία. Η κοινωνική συνιστώσα που επιθυμούσε το Ευρωπαϊκό Κοινοβούλιο, καθώς και οι προτάσεις μας που μάλλον σε πρακτικότητα αποσκοπούσαν ουσιαστικά, αγνοήθηκαν σχεδόν ολοσχερώς. Γι' αυτό κι εμείς, από την Ομάδα του Ευρωπαϊκού Σοσιαλιστικού Κόμματος, ζητάμε να περιοριστεί ο αριθμός των φορέων που προσφέρουν υπηρεσίες σε μια ή περισσότερες κατηγορίες των υπηρεσιών εδάφους, σ' ολόκληρο ή σ' ένα μέρος του αερολιμένα, να διασφαλισθεί στους αερολιμένες επαρκής απόδοση και απόσβεση των επενδύσεων που έγιναν, καθώς και των ορισθέντων επενδυτικών προγραμμάτων, εφόσον αυτό το καθιστούν απαραίτητο λόγοι ουσιαστικοί και αντικειμενικοί, καθώς και λόγοι διαφάνειας. Συνεπώς, οι αερολιμένες θα πρέπει να μπορούν να ελέγχουν την τεχνική και επιχειρησιακή διοίκηση της υποδομής. Εκτός τούτου, ζητάμε να σχηματιστεί μια Επιτροπή Χρηστών στην οποία να εκπροσωπούνται και οι εργαζόμενοι και, συμπληρώνοντας την κοινή θέση, να διαμορφωθεί το επαγγελματικό προφίλ του υπαλλήλου που παρέχει υπηρεσίες εδάφους στους αερολιμένες, και να συμβάλουμε έτσι στην ασφάλεια και στην εξειδίκευση.
<P>
Τελειώνοντας, ζητάμε να στηριχθούν οι οργανώσεις των εργαζομένων στους αγώνες τους για την κοινωνική ασφάλεια και τα στάνταρτ συμμετοχής τους σε διαρθρωτικές μεταβολές. Η Ομάδα του Ευρωπαϊκού Σοσιαλιστικού Κόμματος αντικρούει με αποφασιστικότητα, όπως έγινε ήδη σαφές στη συζήτηση στην Επιτροπή Μεταφορών και Τουρισμού, τη μομφή ότι τα συνδικάτα έπαιζαν με λάθος χαρτιά; υποστηρίζει τη θέση των συνδικάτων, μια και η πραγματικότητα και οι επίκαιρες εξελίξεις δίνουν δίκιο στα συνδικάτα και στη θέση που πήραμε. Σχηματίζονται θυγατρικές εταιρίες, οι μισθοί μειώνονται, τα κοινωνικά στάνταρτ τροποποιούνται προς τα κάτω, και θέσεις μερικής απασχόλησης αντικαθιστούν, από τώρα κιόλας, δοκιμασμένες επί δεκαετίες συνθήκες απασχόλησης. Αυτή είναι μια πραγματικότητα που εμείς, ως Ομάδα του Ευρωπαϊκού Σοσιαλιστικού Κόμματος, δεν την θέλουμε.

<SPEAKER ID=74 LANGUAGE="DE" NAME="Mann, Thomas">
Kύριε Πρόεδρε, κύριε Eπίτροπε, αγαπητοί κυρίες και κύριοι συνάδελφοι, στην κοινωνική ελεύθερη οικονομία μας ο ανταγωνισμός είναι ένα στοιχείο από το οποίο δεν μπορούμε να παραιτηθούμε. Ποιος δεν λέει ναι στην απελευθέρωση του ανταγωνισμού; Ποιος θα ήταν αντίθετος στο να μην υπερχειλίζει η δύναμη της αγοράς; Ωστόσο, αυτό που μπορεί να γίνει αποδεκτό κατά βάσιν, θα πρέπει να συμφωνεί και στις λεπτομέρειες. Οι συνθήκες του ανταγωνισμού θα πρέπει να είναι έντιμες. Ένα ντάμπινγκ σε τιμές και όρους, δεν μπορεί να γίνει ανεκτό. Τα κριτήρια των φορέων που προσφέρουν υπηρεσίες και των επιδοτήσεών τους, θα πρέπει να καθορίζονται σαφώς. Για τις υπηρεσίες εδάφους στους κοινοτικούς αερολιμένες, θα πρέπει να ληφθούν υπόψη τα εξής: Πρώτον, η κατάσταση των αερολιμένων με τις διαφορετικές δυνατότητες χώρου ο καθένας, που συχνά για λόγους έλλειψης μέρους ή για περιβαλλοντικούς λόγους, δεν μπορούν να επεκταθούν; δεύτερον, η εξασφάλιση της ποιότητας κατά την διεκπεραίωση, ειδικά προς το συμφέρον των ταξιδιωτών και των αεροπορικών εταιριών, και τρίτον οι ικανότητες των φορέων που προσφέρουν υπηρεσίες. Δεν είναι σε θέση ο καθένας να εγγυηθεί την απαιτούμενη ασφάλεια, την τεχνική ακριβείας, την ασφάλεια εργασίας και λειτουργίας, καθώς και τις υψηλές απαιτήσεις στον περιβαλλοντικό προσανατολισμό.
<P>
Η κοινή θέση του Συμβουλίου δέχθηκε μόνο ένα μέρος από τις προτάσεις του Κοινοβουλίου. Σ' αυτές περιλαμβάνεται και η κατηγορηματική διαβεβαίωση ότι τα κράτη μέλη οφείλουν να εξασφαλίσουν υψηλό επίπεδο κοινωνικής ασφάλειας. Θα πρέπει να λαμβάνονται υπόψη το εργατικό δίκαιο στην κατάρτιση και τα στάνταρτ ασφαλείας στην απασχόληση. Περιλαμβάνεται ακόμη και ο περιορισμός των φορέων που αυτοεξυπηρετούνται, κατά την διεκπεραίωση στους αερολιμένες, για λόγους χώρου και δυνατοτήτων. Ωστόσο λείπει η ισόρροπη εξασφάλιση των συμφερόντων των καταναλωτών, δηλαδή των αερομεταφερομένων επιβατών, και των απασχολουμένων στα αεροδρόμια.
<P>
Στην κοινή θέση, όμως, θα πρέπει να περιλαμβάνονται και άλλα θέματα. Πρώτον: Όταν θα γίνονται αναδιαρθρώσεις, θα πρέπει να δίνεται προτεραιότητα στις υπάρχουσες θέσεις εργασίας και στην κοινωνική προστασία των εργαζομένων.
<P>
Δεύτερον: Για την εξασφάλιση της ποιότητας, η οποία, ως γνωστόν, αποτελεί σοβαρό στοιχείο της παραγωγικότητάς μας σε θέσεις εργασίας στην Ευρώπη, θα πρέπει να επιδιώκεται η υψηλού επιπέδου κατάρτιση, σύμφωνα με το πρότυπο ISO 9000. Είναι προς το συμφέρον των επιβατών το να μην υπάρχει κανένα σφάλμα κατά την διεκπεραίωση και το να μην αποτελεί εξαίρεση η ακρίβεια, αλλά κανόνα. Ένας εκπαιδευμένος υπάλληλος, που παρέχει υπηρεσίες εδάφους στους αερολιμένες, συμβάλλει σημαντικά στην τήρηση υψηλών προδιαγραφών ασφαλείας.
<P>
Τρίτον: Ο ορισμός του αυτοεξυπηρετούμενου με υπηρεσίες εδάφους στους αερολιμένες, θα πρέπει να διατυπώνεται σαφώς. Αν λ.χ. παρέχονται υπηρεσίες εδάφους μόνον μεταξύ μητρικών και θυγατρικών εταιριών, θα πρέπει να τεθεί σοβαρά το ερώτημα κατά πόσον εδώ εξασφαλίζεται πράγματι ο ανταγωνισμός.
<P>
Τέταρτον: Στην προβλεπόμενη Επιτροπή Χρηστών, θα πρέπει να συμμετέχουν και εκπρόσωποι των ταξιδιωτικών οργανισμών, καθώς και εκπρόσωποι των εργαζομένων στους αερολιμένες, προκειμένου να εκπροσωπούνται τα συμφέροντα των εργαζομένων. Για να εξασφαλίζεται η ουδετερότητα της επιτροπής, θα πρέπει ο πρόεδρός της να μην προέρχεται από τους αερολιμένες και τους χρήστες.
<P>
Kάνω έκκληση στην Eυρωπαϊκή Eπιτροπή να υιοθετήσει τις θέσεις αυτές. Αν μας υποστηρίξετε σ' αυτές και στις άλλες τροπολογίες, δεν θα μπορεί αύριο να υπάρχει κανένα επιχείρημα για να απορρίψουμε την κοινή θέση του Συμβουλίου. Εμείς κινηθήκαμε προς εσάς. Κάντε κι εσείς τώρα το αποφασιστικό βήμα.

<SPEAKER ID=75 NAME="Αλαβάνος">
Κύριε Πρόεδρε, θέλω να πω ότι κατά τη γνώμη μου έχει γίνει πολύ καλή δουλειά από τον εισηγητή κ. Σήλ, σχετικά τόσο με την προσέγγιση του ζητήματος, όσο και με την πρόταση που κάνει για την απόρριψη της κοινής θέσης του Συμβουλίου.
<P>
Νόμιζω ότι, αν σε τέτοιες περιπτώσεις δεν απορρίψουμε την κοινή θέση και τελικά ακολουθήσουμε και «υποταχθούμε» σε μια κοινή θέση την οποία κανείς μας εδώ δεν θεωρεί ικανοποιητική, τότε ουσιαστικά το Κοινοβούλιο παραιτείται από το δικό του ρόλο και αυτογελοιοποιείται απέναντι στο Συμβούλιο. Είναι αστείο δε το επιχείρημα ότι «ας δεχθούμε αυτό γιατί είναι λιγότερο κακό από την υπάρχουσα κατάσταση». Υπό αυτές τις συνθήκες πιστεύω ότι θα ήταν καλύτερο τέτοια εποχή να είμασταν όλοι στις χώρες μας και να κάναμε τα μπάνια μας.
<P>
Από αυτή την άποψη θα ήθελα κι εγώ να υποστηρίξω την απόρριψη της κοινής θέσης του Συμβουλίου και να πω ότι αυτό δεν στρέφεται ούτε ενάντια στον ανταγωνισμό, ούτε ενάντια στην φιλελευθεροποίηση, ούτε υπέρ των μονοπωλιακών και αναχρονιστικών καταστάσεων που υπάρχουν σήμερα σε πάρα πολλά αεροδρόμια. Νομίζω όμως ότι όλα αυτά πρέπει να γίνουν με προϋποθέσεις, που πολλοί συνάδελφοι τις ανέφεραν, οι οποίες έχουν σχέση με την ασφάλεια, την ποιότητα των υπηρεσιών, την περιφερειακότητα πολλών αεροδρομίων και τα κοινωνικά κεκτημένα των εργαζομένων.

<SPEAKER ID=76 LANGUAGE="DE" NAME="Lukas">
Kύριε Πρόεδρε, αν ψηφιστεί αυτή η κοινή θέση στην παρούσα της μορφή, οι αεροπορικές εταιρίες, στις βάσεις τους, θα υφίσταντο μειωτικές διακρίσεις σε βαθμό ανησυχητικό. Η οδηγία επιτρέπει, εκ των προτέρων, σε κάθε επιχείρηση εκμετάλλευσης αερολιμένα, την παροχή επ' αόριστον υπηρεσιών εδάφους, χωρίς κανέναν περιορισμό, χωρίς αυτή να υποβληθεί, όπως οι αεροπορικές εταιρίες σε μια διαδικασία επιλογής. Bλέποντας το θέμα από οικονομική σκοπιά, δεν υπάρχει καμιά δικαιολογία ώστε να αντιμετωπίζεται καλύτερα μια επιχείρηση εκμετάλλευσης αερολιμένα από την αεροπορική εταιρία που χρησιμοποιεί αυτόν τον αερολιμένα ως βάση.
<P>
Η αεροπορική αυτή εταιρία έχει στη βάση της τις απαραίτητες εγκαταστάσεις και ειδικευμένο προσωπικό. Θα 'πρεπε λοιπόν να μπορεί να χρησιμοποιεί οπωσδήποτε αυτό το προσωπικό και να αξιοποιεί κατά τον καλύτερο τρόπο όλες τις εγκαταστάσεις, μια και μπορεί να προσφέρει ένα ολοκληρωμένο πακέτο υπηρεσιών εδάφους σε τρίτους και στον εαυτό της στον αερολιμένα της. Δεν μπορεί πρόθεση του Συμβουλίου να είναι η εξαφάνιση αυτών, των σημερινών και των μελλοντικών, θέσεων εργασίας στις αεροπορικές εταιρίες.

<SPEAKER ID=77 LANGUAGE="DE" NAME="Farthofer">
Kύριε Πρόεδρε, αξιότιμοι κυρίες και κύριοι συνάδελφοι, έχουμε σήμερα μπροστά μας μια έκθεση, που μας δημιουργεί μεγάλα προβλήματα εδώ και μήνες. Γι' αυτό και θα ήθελα να τονίσω και σήμερα πάλι, πως κύριο μέλημά μας είναι η διατήρηση των αερολιμένων ως ανεξάρτητων οικονομικών φορέων, πράγμα που θα πρέπει να ισχύει και στο μέλλον. Γι' αυτό και σε δύο αναγνώσεις καταθέσαμε αυστηρούς όρους γι' αυτούς που θέλουν να κάνουν μόνοι τους τη διεκπεραίωση στο έδαφος. Μόνον έτσι μπορεί να παραμείνει αμετάβλητη η επενδυτική δύναμη των αερολιμένων και να προστατευθεί η διεκπεραίωση στα αεροδρόμια από τις κατέχουσες δεσπόζουσα θέση στην αγορά εγχώριες αεροπορικές εταιρίες. Εκτός τούτου, είναι για μένα απαραίτητο να εκπροσωπούνται οι εργαζόμενοι στην Επιτροπή Χρηστών.
<P>
Κοινωνικά κριτήρια θα πρέπει να λαμβάνονται οπωσδήποτε υπόψη σε τόσο σημαντικές αποφάσεις. Εναρμονισμένα στάνταρτ κατάρτισης και ασφαλείας θα μπορούσαν να αποβούν προς όφελος όλων, και των αεροπορικών εταιριών, και των επιβατών και των εργαζομένων. Σπάνια συμβαίνει να απορρίπτεται μια κοινή θέση στην αρμόδια επιτροπή του Κοινοβουλίου. Ωστόσο, οι πολυάριθμες γνωμοδοτήσεις όλων των θιγομένων μερών μάς ενίσχυσαν όλους στις αποφάσεις μας.
<P>
Θα πρέπει για όλους να είναι σαφές το εξής: Το Συμβούλιο και η Επιτροπή απέτυχαν στην προσπάθειά τους να βρουν μια ισορροπημένη συμβιβαστική πρόταση μεταξύ αεροπορικών εταιριών, αερολιμένων και συμφερόντων των εργαζομένων. Αν ο κ. Επίτροπος δεν μας διαβεβαιώσει ότι θα υποστηρίξει τις τροπολογίες μας, δεν μπορεί να υπάρξει για το Σώμα μας παρά μόνον μια λύση: η απόρριψη.
<P>
Το Συμβούλιο θα πρέπει επιτέλους να λάβει γνώση ότι παίρνουμε πολύ στα σοβαρά τη δουλειά μας και ότι είναι, απ' όλες τις μεριές, γνωστό ότι για τις ιδέες του Κοινοβουλίου υπάρχει μεγάλη συναίνεση στους θιγόμενους.

<SPEAKER ID=78 LANGUAGE="EN" NAME="McIntosh">
Κύριε Πρόεδρε, δέχομαι με ικανοποίηση την πρόταση της Επιτροπής η οποία προσπαθεί να εισαγάγει κάποιο βαθμό απελευθέρωσης και ανταγωνισμού στις υπηρεσίες εδάφους των αεροδρομίων από το 1998. Ατυχώς, η κοινή θέση αποδυναμώνει την όλη βάση της πρότασης της Επιτροπής, καθυστερώντας σοβαρά την εισαγωγή της απελευθέρωσης και του ανταγωνισμού.
<P>
Θα ήθελα να παρουσιάσω δημοσίως την κατάσταση όπως υφίσταται σήμερα στο Ηνωμένο Βασίλειο, όπου έχει εφαρμοστεί η απελευθέρωση και ο ανταγωνισμός στις υπηρεσίες εδάφους των αεροδρομίων και όπου οι αεροπορικές εταιρείες έχουν το δικαίωμα να προσφέρουν οι ίδιες υπηρεσίες εδάφους. Γιατί άραγε ένας βρετανός ταξιδιώτης να μην έχει το δικαίωμα στην ίδια ποιότητα υπηρεσιών όπως έχει τώρα στο ΗΒ όταν ταξιδεύει στη Γαλλία, στη Γερμανία, στην Ιταλία, στην Ελλάδα και στην Ισπανία; Διαπιστώνω ότι βρίσκομαι σε εξαιρετικά δύσκολη θέση εφόσον, παρά την όλη εργασία που έκανε η Ευρωπαϊκή Επιτροπή, η Επιτροπή Μεταφορών και Τουρισμού του Κοινοβουλίου (και ιδίως ο εισηγητής μας, κ. Seal), οι αεροπορικές εταιρείες, τα αεροδρόμια και όλα τα ενδιαφερόμενα μέρη, η κοινή θέση αποτυγχάνει απελπιστικά στην επίτευξη των αντικειμενικών σκοπών της αρχικής προτάσεως της Επιτροπής.
<P>
Εγώ προσωπικά φοβούμαι ότι τα άρθρα 85 και 86 της Συνθήκης θα επιτύχουν περισσότερα για να ανοίξουν τις υπηρεσίες εδάφους των ευρωπαϊκών αεροδρομίων στον ανταγωνισμό, να καταπολεμήσουν τα εθνικά μονοπώλια και να τερματίσουν την πλεονεκτική και προστατευόμενη θέση που απολαμβάνουν πολλές από τις ευρωπαϊκές αεροπορικές εταιρείες. Εγώ θα ήθελα το καλύτερο δυνατό για τον ευρωπαίο ταξιδιώτη, τις καλύτερες υπηρεσίες στην καλύτερη τιμή. Αυτή τη στιγμή, οι ταξιδιώτες έχουν ανεπαρκείς υπηρεσίες με υψηλό κόστος. Θα πρέπει να προσφέρουμε στον ταξιδιώτη το δικαίωμα επιλογής και να εισαγάγουμε τον ανταγωνισμό.
<P>
Θέλω ο καθένας από εμάς να σηκωθεί όρθιος, να δηλώσει τη θέση του και να ψηφίσει υπέρ του ανταγωνισμού, του δικαιώματος επιλογής και του χαμηλότερου κόστους.

<SPEAKER ID=79 NAME="Θεωνάς">
Κύριε Πρόεδρε, υποστηρίζω την πρόταση της Επιτροπής Μεταφορών για απόρριψη της κοινής θέσης και θέλω να συγχαρώ γι'αυτό τον εισηγητή κ. Σηλ.
<P>
Η κοινή θέση του Συμβουλίου φαίνεται ότι δεν μπορεί να επιλύσει κανένα από τα προβλήματα που δημιούργησε στην ευρωπαϊκή αεροπορική βιομηχανία η όλη πολιτική απελευθέρωσης των αερομεταφορών. Η πολιτική αυτή εξελίσσεται πλέον κατά επικίνδυνο τρόπο και αγκαλιάζει και τα ευρωπαϊκά αεροδρόμια.
<P>
Το Συμβούλιο αγνόησε προκλητικά τις προτάσεις και τις τροπολογίες του Ευρωπαϊκού Κοινοβουλίου. Αγνόησε τις συνέπειες στους τομείς της ποιότητας των υπηρεσιών αλλά, κυρίως, στους τομείς της ασφάλειας των αερομεταφορικών υπηρεσιών. Αγνόησε τις κοινωνικές συνέπειες και τις προτάσεις που ζητούσαν τη συμμετοχή των εκπροσώπων των εργαζομένων στην επιτροπή χρηστών. Τέλος, αγνόησε τα ειδικά συμφέροντα των αεροπορικών εταιρειών που καλύπτουν πάνω από το 25 % της κίνησης ενός αερολιμένα, αλλά και τις ειδικές συνθήκες που αφορούν τα αεροδρόμια των νήσων.
<P>
Κατόπιν αυτού, δεν νομίζω ότι μένει άλλο καθήκον στο Ευρωπαϊκό Κοινοβούλιο παρά να ψηφίσει υπέρ της απόρριψης της κοινής θέσης.

<SPEAKER ID=80 LANGUAGE="EN" NAME="Malone">
Κύριε Πρόεδρε, οι προτάσεις του Συμβουλίου οι οποίες απελευθερώνουν τις υπηρεσίες εδάφους μπορεί στην πραγματικότητα να έχουν πολύ σοβαρές επιπτώσεις στην απασχόληση και στην ασφάλεια του αεροδρομίου της εκλογικής μου περιφέρειας, του Δουβλίνου, αλλά και σε άλλα κύρια αεροδρόμια ολόκληρης της Ευρώπης, όπως μνημόνευσαν και προηγούμενοι ομιλητές.
<P>
Μολονότι, όπως η κ. McIntosh, καλωσορίζω και εγώ ως αρχή τον αυξημένο ανταγωνισμό, οι τρέχουσες προτάσεις του Συμβουλίου είναι πρόχειρες και αβασάνιστες. Σημαίνουν απώλεια χιλιάδων θέσεων εργασίας σε ολόκληρη την Ευρώπη στον ανεφοδιασμό των αεροσκαφών με καύσιμα, στη συντήρησή τους, στον καθαρισμό τους, στην εξυπηρέτηση των επιβατών και στη σήμανση των αποσκευών. Θα οδηγήσουν επίσης σε σοβαρή υποβάθμιση των προδιαγραφών ασφαλείας, κάτι που πρέπει να μας ανησυχεί όλους.
<P>
Οι προτάσεις του Συμβουλίου έχουν απορριφθεί από όλους εκείνους που συμμετέχουν άμεσα στη βιομηχανία αυτή - ιδιαίτερα από τις αεροπορικές εταιρείες και τις συνδικαλιστικές οργανώσεις - γεγονός το οποίο πρέπει να μας λέει κάτι. Η εταιρεία Aer Lingus εκτιμά ότι εάν υποχρεωθεί να αποχωρήσει από τις υπηρεσίες εδάφους θα τεθούν σε κίνδυνο περίπου 200 θέσεις εργασίας ενώ ο εκπρόσωπος της Γενικής Συνομοσπονδίας Εργατών στο αεροδρόμιο του Δουβλίνου προβλέπει σοβαρή υποβάθμιση των επιπέδων ασφαλείας. Λυπούμαι πράγματι πάρα πολύ για τον τρόπο με τον οποίο το Συμβούλιο αρνήθηκε να συζητήσει το θέμα με το Κοινοβούλιο, ως όφειλε. Αρνήθηκε να εξετάσει οποιαδήποτε από τις υποδείξεις μας για τη διασφάλιση της απασχόλησης και τη βελτίωση των προδιαγραφών ασφαλείας. Το Συμβούλιο δεν απεδέχθη ούτε καν να συζητήσει ανεπίσημα το αντικείμενο αυτό με την Επιτροπή Μεταφορών και Τουρισμού. Είμαι βεβαία ότι το γεγονός αυτό δεν διέφυγε της προσοχής του κ. Seal και των συναδέλφων του.
<P>
Προτρέπω τα Μέλη να ψηφίσουν κατά της κοινής θέσης του Συμβουλίου και ελπίζω ότι θα επιτύχουμε αύριο τον απαιτούμενο αριθμό ψήφων.

<SPEAKER ID=81 LANGUAGE="SV" NAME="Stenmarck">
Κύριε Πρόεδρε, το θέμα της ελευθέρωσης της πρόσβασης στην αγορά της παροχής υπηρεσιών εδάφους των αεροδρομίων της Ενωσης μπορεί να παρομοιασθεί με αρκετές άλλες προτάσεις ελευθέρωσης που έχει επεξεργαστεί τον τελευταίο καιρό το Ευρωκοινοβούλιο. Κόθε φορά αντιτάσσονται οι σοσιαλιστές και άλλοι βουλευτές της αριστερής πτέρυγας και προσπάθησαν να παρεμποδίσουν μιά εξέλιξη πρός έναν μεγαλύτερο βαθμό οικονομίας της αγοράς σε κάθε αντίστοιχο τομέα. Η φιλελευθεροποίηση των ταχυδρομικών υπηρεσιών είναι ένα παράδειγμα, η παροχή υπηρεσιών εδάφους στα αεροδρόμια ένα άλλο. Οι σοσιαλιστές, οι οικολόγοι και άλλοι, φαίνεται να έχουν ως στόχο να μας καθηλώσουν σε μιά κοινωνία γεμάτη από αναχρονιστικούς νόμους και κανονισμούς, μιά κοινωνία όπου δεν ενθαρύνεται η ελεύθερη επιχειρηματική δραστηριότητα και όπου το κράτος ρυθμίζει την πρόσβαση σε διάφορες αγορές.
<P>
Η άποψη μου μέχρι τώρα ήταν ότι το Εργατικό Κόμμα του κ. Barry Seal στην Μεγάλη Βρεταννία ήθελε να σβήσει μιά τέτοια ετικέτα και αντ' αυτού να ασκήσει μιά πιό σύγχρονη πολιτική και φιλελεύθερη πολιτική αγοράς. Φαίνεται ότι αυτό δεν ισχύει πράγμα που είναι ιδιαίτερα λυπηρό.
<P>
Η προσπάθεια της Επιτροπής να δημιουργήσει περισσότερο ανταγωνισμό στα αεροδρόμια της δνωσης είναι αξιέπαινη και εκτός αυτού πολύ καλή. Περισσότεροι παίκτες στην αγορά αυξάνουν τον ανταγωνισμό και επιφέρουν μείωση των τιμών. Οι αεροπορικές εταιρείες και κατ' επέκταση οι ταξιδιώτες κερδίζουν απ' αυτό. Ακόμη και επιχειρήσεις που εκτίθενται στον ανταγωνισμό κερδίζουν μακροπρόθεσμα, εφόσον αναγκάζονται να εξελίξουν και να βελτιώσουν την δραστηριότητα τους.
<P>
Φυσικά υπάρχουν χώροι και τομείς επίσης όπου είναι δύσκολο να ανοίξει η αγορά, ιδιαίτερα όταν οι υπηρεσίες απαιτούν μιά ιδιαίτερη υποδομή, π. χ. η εξυπηρέτηση των αποσκευών και των καυσίμων. Παρ' όλα αυτά η άποψη μου είναι ότι πρέπει να δείξουμε την θέληση μας να εκπληρώσουμε τις προθέσεις της Επιτροπής μέσω μιάς θετικής επεξεργασίας της κοινής θέσης του Συμβουλίου. Πιστεύω ότι μιά σταδιακή φιλελευθεροποίηση κατά τον τρόπο που έχει προταθεί είναι ιδιαίτερα θετική.

<SPEAKER ID=82 NAME="Σαρλής">
Κύριε Πρόεδρε, κύριοι συνάδελφοι, θα πρέπει να πω κατ'αρχάς ότι η κοινή θέση του Συμβουλίου είναι σαφώς καλύτερη από την πρόταση της Επιτροπής. Βελτίωσε το Συμβούλιο τις απόψεις και τα όσα εισηγήθηκε η Επιτροπή και πρέπει επίσης να αναφέρω ότι ορισμένες διατάξεις, τις οποίες είχε εγκρίνει το Ευρωπαϊκό Κοινοβούλιο στην πρώτη ανάγνωση, έγιναν δεκτές από το Συμβούλιο.
<P>
Θα πρέπει όμως τώρα να ρωτήσω επίσης: εάν απορριφθεί η κοινή θέση, ποιά θα είναι η κατάσταση η οποία θα επικρατήσει; Και αυτό φαίνεται ότι οι συνάδελφοι της αντίπερα όχθης δεν το έχουν σκεφθεί, ίσως επειδή αισθάνονται ότι τελικά δεν θα απορριφθεί η κοινή θέση. Διότι εάν απορριφθεί, κανείς δεν εξασφαλίζει ότι η Επιτροπή θα επανέλθει στο ίδιο θέμα ή ότι το Συμβούλιο θα θελήσει να εξετάσει εκ νέου αυτό το θέμα. Θα έχουμε δηλαδή μία κατάσταση όπου οι σχέσεις των υπηρεσιών εδάφους θα ρυθμίζονται επί τη βάσει των γενικών διατάξεων περί ανταγωνισμού από τον κ. Βαν Μιρτ, και επομένως τότε θα επικρατήσει στις ευρωπαϊκές αεροπορικές μεταφορές το καθεστώς το οποίο επεκράτησε και με την απελευθέρωση των αερομεταφορών στην Αμερική επί προεδρίας του κ. Ρήγκαν.
<P>
Με βάση αυτά τα δεδομένα, νομίζω ότι θα πρέπει να στηρίξουμε την κοινή θέση ως έχει, τροποποιημένη όμως κατά τον καλύτερο δυνατό τρόπο. 'Εχουν ήδη κατατεθεί τροπολογίες από συναδέλφους όλων των πλευρών και νομίζω ότι εάν αυτές οι τροπολογίες -και αυτήν την στιγμή απευθύνομαι στον Επίτροπο κ. Κίνοκ- δηλώσει η Επιτροπή ότι τις αποδέχεται ή μας πει ποιές αποδέχεται, αυτό θα διευκολύνει πολύ και θα αποτελεί ισχυρό μέσο πίεσης επί του Συμβουλίου για να αποδεχθεί τις τροπολογίες αυτές που θα ψηφίσουμε.
<P>
Αυτά ήθελα να πω και θεωρώ ότι θα πρέπει να εστιάσουμε την προσοχή μας στο να μπορέσουμε να υιοθετήσουμε εκείνες τις τροπολογίες οι οποίες πραγματικά βελτιώνουν την κοινή θέση. Και θα συμβάλει πολύ σε αυτό εάν έχουμε σε αυτή την προσπάθεια αρωγό και σύμμαχο τον κ. Επίτροπο.

<SPEAKER ID=83 NAME="Cornelissen">
Πρόεδρε, διαπιστώνω ότι έχουν υποβληθεί πάρα πολλές τροπολογίες από διάφορες Ομάδες, από Ομάδες επίσης οι οποίες υποστηρίζουν την απόρριψη της κοινής θέσης. Για ορισμένους βουλευτές, η θέση της Επιτροπής έναντι αυτών των τροπολογιών θα διαδραματίσει ρόλο όσον αφορά την ψήφο τους σχετικά με τη σύσταση για απόρριψη της κοινής θέσης. Γι'αυτό το λόγο επιθυμώ να ζητήσω από τον Επίτροπο, εάν μπορούμε να πληροφορηθούμε γραπτώς πριν από την ψηφοφορία ποια θέση λαμβάνει η Επιτροπή έναντι αυτών των τροπολογιών.

<SPEAKER ID=84 NAME="Kinnock, Neil">
Κύριε Πρόεδρε, πολλές φορές στο παρελθόν έχω συμφωνήσει με τον κ. Seal και σε παρόμοια θέση βρίσκομαι και σήμερα σε σχέση με τις παρατηρήσεις που έκανε κατά την έναρξη της σημερινής συμβολής του.
<P>
Μέχρι την περασμένη Πέμπτη η παρούσα συζήτηση ήταν προγραμματισμένη για αύριο. Όπως και ορισμένα Μέλη του Σώματος είχα, κατ' ακολουθίαν, αποδεχθεί κι' εγώ ορισμένες σημαντικές δημόσιες δεσμεύσεις. Ωστόσο, οι διαδικασίες του Σώματος προφανώς επιτρέπουν την αλλαγή σημαντικών εργασιών ύστερα από μια ελάχιστη προειδοποίηση. Επομένως, για να μπορέσω να παρακολουθήσω την παρούσα σημαντική συζήτηση σχετικά με τις υπηρεσίες εδάφους υποχρεώθηκα να ακυρώσω την περασμένη Παρασκευή όλες τις υποχρεώσεις μου. Θεωρώ πολύ σημαντικό όπως ο/η αρμόδιος/α Επίτροπος βρίσκεται στο Σώμα για να ανταποκριθεί σε ζητήματα που είναι της αρμοδιότητός του/της. Αυτός είναι ο λόγος για τον οποίο ακύρωσα τις υποχρεώσεις μου. Το να πω ότι έγινα έξαλλος και ντράπηκα εξαιρετικά που υποχρεώθηκα να φερθώ με αυτή την αγένεια στον μεγάλο αριθμό των ατόμων για τα οποία είχα αναλάβει υποχρεώσεις, δεν θα έλεγα τίποτα. Θα πρέπει να δηλώσω πως μολονότι δεν με απασχολεί καθόλου η προσωπική μου ενόχληση - η οποία δεν έχει καμία σημασία - θα ήθελα να προτρέψω τις αρχές του Σώματος να αναθεωρήσουν τις διαδικασίες τους χάριν του καλού ονόματος του Κοινοβουλίου και του σεβασμού προς το κοινό, ένα μέρος του οποίου ασφαλώς θα ήθελε να παρευρεθεί σ' αυτή τη συζήτηση και προγραμμάτισε να έρθει αύριο διαπιστώνοντας εν συνεχεία ότι είναι αδύνατο να αλλάξει το πρόγραμμά του για να έρθει σήμερα.
<P>
Κύριε Πρόεδρε, δεν αποτελεί έκπληξη το γεγονός ότι οι προτάσεις της Επιτροπής για τις υπηρεσίες εδάφους απεδείχθησαν, όπως ήδη ακούσαμε, αμφισβητίσιμες και αυτό - ασφαλώς - αποδεικνύεται από τη σύσταση της Επιτροπής Μεταφορών και Τουρισμού για απόρριψη της κοινής θέσεως εκ μέρους του Σώματος. Λυπούμαι γι' αυτό. Προσπαθώ να είμαι σε συμφωνία με την επιτροπή αυτή όσο συχνότερα μπορώ και ασφαλώς κατανοώ τους λόγους για την άποψή της.
<P>
Εν τούτοις, δεν μπορώ να μην αναγνωρίσω το γεγονός ότι στα περισσότερα κοινοτικά αεροδρόμια οι υπηρεσίες εδάφους συνεχίζουν να αποτελούν μονοπώλιο της διοίκησης του αεροδρομίου ή της κυριότερης αεροπορικής εταιρείας καθώς και ότι η κατάσταση αυτή δεν ανταποκρίνεται στις απαιτήσεις της εσωτερικής αγοράς. Ούτε μπορώ να αγνοήσω το γεγονός ότι εδώ και μερικά χρόνια τόσο η Επιτροπή όσο και το Συμβούλιο αλλά, ακόμη, και το ίδιο το Κοινοβούλιο υπογράμμιζαν την ανάγκη απελευθέρωσης των υπηρεσιών εδάφους στα αεροδρόμια της Κοινότητας.
<P>
Κατά συνέπειαν, ο κύριος αντικειμενικός σκοπός της παρούσης προτάσεως είναι η υιοθέτηση βασικών κανόνων με τους οποίους οι φορείς αεροπορικών μεταφορών να διαθέτουν γνήσιο δικαίωμα επιλογής προμηθευτών έτσι ώστε να μπορούν να διαθέτουν υπηρεσίες που θα καλύπτουν τις ανάγκες τους και σε λογικό κόστος. Σε μια προσπάθεια διασφάλισης ότι η απελευθέρωση αυτή θα υλοποιηθεί όσον το δυνατόν πιο ομαλά και ότι θα λάβει υπόψη της τα συμφέροντα όλων των ενδιαφερομένων μερών, η πρόταση έχει διαμορφωθεί με εξισορροπημένο τρόπο.
<P>
Αντίστοιχα με τον τομέα των αερομεταφορών, προτείνουμε διαδικασίες οι οποίες παρέχουν στα ενδιαφερόμενα μέρη επαρκή χρονικό περιθώριο για μετάβαση στη νέα κατάσταση. Σήμερα το απόγευμα ορισμένες πλευρές απεκάλεσαν το χρονικό αυτό περιθώριο για τη μετάβαση «υπερβολικά λογικό» και «πολύ μεγάλο», το κάνουμε όμως αυτό με σκοπό να αποφύγουμε τις απότομες μεταβολές οι οποίες θα είχαν σημαντικές κοινωνικές επιπτώσεις. Η σταδιακή εισαγωγή της νέας οργάνωσης της αγοράς και η δυνατότητα παροχής εξαιρέσεων σε εξαιρετικές περιπτώσεις θα παράσχει στα κράτη μέλη επαρκή χρονικά περιθώρια για να προσαρμοστούν στη νέα κατάσταση. Είναι προφανές ότι ορισμένα αεροδρόμια θα μπορέσουν να ανταποκριθούν στην κατάσταση ταχύτερα σε σύγκριση με άλλα καθώς και ότι ορισμένες υπηρεσίες θα διαπιστώσουν ότι είναι ευκολότερο να υλοποιήσουν τις αλλαγές σε σύγκριση με άλλες. Γι' αυτόν τον λόγο η κοινή θέση του Συμβουλίου προβλέπει την πλήρη πρόσβαση στην αγορά και την ελευθερία αυτοεξυπηρέτησης στις χερσαίες εγκαταστάσεις των αεροδρομίων.
<P>
Στην πλευρά των εναερίων λειτουργιών όμως, όπου οι υπηρεσίες εμφανώς υπόκεινται σε μεγαλύτερους περιορισμούς ασφάλειας, χώρου και χωρητικότητας, θα είναι δυνατός ο περιορισμός των προμηθευτών ή των αεροπορικών εταιρειών που θέλουν να αυτοεξυπηρετούνται. Επιπλέον, και κάτω από συγκεκριμένες συνθήκες, τα κράτη μέλη μπορούν να παρέχουν εξαιρέσεις υπό την εποπτεία της Επιτροπής. Οι λόγοι που προεβλήθησαν από τον κ. Seal, τον κ. Simpson και τους συναδέλφους τους για την απόρριψη της κοινής θέσεως αφορούν την μη ικανοποίηση διαφόρων ενδιαφερομένων μερών. Κατανοώ τις απόψεις τους, δεδομένου ότι πάντα οι αλλαγές προκαλούν αντιδράσεις από συμφέροντα που επιχειρούν να υπερασπιστούν τα κεκτημένα τους είτε αυτά εκπροσωπεύουν τους εργαζόμενους ή, σε ορισμένες περιπτώσεις, αεροπορικές εταιρείες ή, ακόμη, αεροδρόμια ή προμηθευτές.
<P>
Ωστόσο, θα πρέπει να πω ότι λόγω της φύσεώς της η παρούσα πρόταση δεν μπορεί να ικανοποιήσει όλες τις ομάδες των ενδιαφερομένων δεδομένου ότι προσπαθεί να λάβει υπόψη της τα ιδιαίτερα προβλήματα της κάθε ομάδας. Πράγματι, εάν ήμουν ο δάσκαλος στον οποίο αναφέρθηκε ο κ. Simpson, πριν βαθμολογήσω την εργασία του μαθητή θα ελάμβανα υπόψη μου δύο παράγοντες. Πρώτον, την ανάγκη συμμόρφωσης προς τους κοινοτικούς κανόνες ανταγωνισμού και, δεύτερον, το ευρύτατο φάσμα συμφερόντων που περιλαμβάνουν οι υπηρεσίες εδάφους. Εάν, ως δάσκαλος, είχα υπόψη μου τους δύο παραπάνω δυσκολοθεράπευτους και αναπόφευκτους παράγοντες θα βαθμολογούσα τουλάχιστον με 8 στα 10 το περιεχόμενο, με 9 στα 10 την προσπάθεια και με 10 στα 10 την πρωτοτυπία.
<P>
Το πρόβλημα που εμφανίζεται εδώ δεν αποτελεί θέμα διαμάχης μεταξύ των αεροπορικών εταιρειών και των αεροδρομίων παρά τις προσπάθειες ορισμένων πλευρών να χρησιμοποιήσουν φρασεολογία πεδίου μάχης. Το θέμα αφορά ευθέως την εφαρμογή των διατάξεων της Συνθήκης σχετικά με τις εμπορικές δραστηριότητες στις μονοπωλιακές ή σχεδόν μονοπωλιακές καταστάσεις, είτε ο φορέας του μονοπωλίου είναι το ίδιο το αεροδρόμιο είτε η κυρίαρχη αεροπορική εταιρεία του αεροδρομίου. Σχετίζεται επίσης με την ανάγκη διασφάλισης ότι οι αεροπορικές μας εταιρείες, οι οποίες ως κύρια αγορά έχουν την Ευρώπη, δεν θα βρεθούν σε μειονεκτική ανταγωνιστική θέση σε σύγκριση με τους ανταγωνιστές τους από τις Ηνωμένες Πολιτείες ή την Απω Ανατολή.
<P>
Η Επιτροπή υπήρξε πολύ προσεκτική ούτως ώστε να διασφαλίσει ότι η απελευθέρωση της αγοράς δεν θα έχει αρνητικές συνέπειες στην απασχόληση. Αυτός είναι ο λόγος για τον οποίο επιζητήσαμε να παράσχουμε μια σταδιακή υλοποίηση, προσεκτικά προσαρμοσμένη στην κατάσταση. Δεν ξεχνούμε επίσης ότι εκεί όπου έχει γίνει ήδη απελευθέρωση των υπηρεσιών εδάφους, το αποτέλεσμα ήταν από ορισμένες πλευρές, αύξηση των ευκαιριών απασχόλησης. Κατόπιν αιτήματος του Κοινοβουλίου, η κοινή θέση συμπεριλαμβάνει πρόβλεψη όπως τα κράτη μέλη λάβουν μέτρα για να διασφαλίσουν ένα ικανοποιητικό επίπεδο κοινωνικής προστασίας και σεβασμού της εθνικής κοινωνικής νομοθεσίας.
<P>
Θα μπορούσαμε επίσης να αποδεχτούμε την προσθήκη κάποιων αναφορών σχετικά, και υπέρ, των κοινωνικών δικαιωμάτων, ειδικότερα στους όρους έγκρισης ή στις προδιαγραφές και στις τεχνικές προϋποθέσεις των διαδικασιών επιλογής.
<P>
Βεβαίως, είναι δύσκολο να περιληφθούν ειδικοί κανονισμοί με τους οποίους να γίνεται δυνατή η παροχή εξαιρέσεων για λόγους κοινωνικής προστασίας μόνο στον τομέα των υπηρεσιών εδάφους, ή να εισαγάγουμε τροπολογίες οι οποίες θα περιορίζουν το άνοιγμα της αγοράς, μειώνοντας με τον τρόπο αυτό το πεδίο εφαρμογής της οδηγίας.
<P>
Πλέον τούτων, η Επιτροπή δεν είναι σε θέση να αλλάξει το πεδίο εφαρμογής της οδηγίας 77/187 για τη μεταβίβαση των επιχειρήσεων κάνοντας παραπομπή στην εφαρμογή της στο κείμενο της οδηγίας για τις υπηρεσίες εδάφους. Είναι σαφές ότι η οδηγία 77/187 θα έχει ισχύ σε πολλές περιπτώσεις, αλλά η εφαρμογή της σε ειδικότερες συνθήκες εξαρτάται από τον τρόπο με τον οποίο προσαρμόζεται στις γενικές αρχές που έχει καθιερώσει το Δικαστήριο των Ευρωπαϊκών Κοινοτήτων.
<P>
Έχοντας υπόψη το ανωτέρω ιστορικό, επιθυμώ τώρα να αναφερθώ στις τροπολογίες που έχουν κατατεθεί από διάφορες ομάδες του Σώματος. Πρώτον, η Επιτροπή μπορεί να κάνει εν μέρει δεκτές τις Τροπολογίες Αριθ. 1, 8, 9 και 39 και εν όλω τις Τροπολογίες Αριθ. 27, 31, 34, 37, 38, 40, 42, 43 και 45, δεδομένου ότι έχουν γίνει δεκτές από την πρώτη ανάγνωση και συμβάλλουν στη βελτίωση του κειμένου.
<P>
Δεύτερον, η Επιτροπή αποδέχεται, ως αρχή και με την προϋπόθεση ανασύνταξης, τις Τροπολογίες Αριθ. 7, 11, 15, 17, 20, 21, 30, 33 και 36. Η Επιτροπή, ωστόσο, δεν μπορεί να αποδεχθεί τμήματα των Τροπολογιών Αριθ. 1, 8 και 39 και εξ ολοκλήρου τις Τροπολογίες Αριθ. 2, 3, 12, 13, 14, 18, 22, 23, 25, 26, 28, 29, 32, 35 και 44, είτε διότι δεν ανταποκρίνονται στο πεδίο εφαρμογής της οδηγίας είτε διότι το περιορίζουν υπερβολικά. Επίσης, δεν μπορούμε να αποδεχθούμε τμήματα των Τροπολογιών Αριθ. 9 ή 39 και εξ ολοκλήρου τις Τροπολογίες Αριθ. 4, 5, 10, 24 και 41 οι οποίες αναφέρονται σε ελάχιστα όρια, σε ημερομηνίες, στην επικουρικότητα και στην επιτροπολογία.
<P>
Σχετικά με αυτά τα θέματα είναι εξαιρετικά δύσκολο να επιτευχθεί συμφωνία εντός του Συμβουλίου και η Επιτροπή δεν θα πρέπει να παρασυρθεί στο εκ νέου άνοιγμα οιουδήποτε εκ των θεμάτων αυτών διότι κάτι τέτοιο ασφαλώς θα αποπροσανατόλιζε και θα προκαλούσε καθυστέρηση στην πρόοδο της νομοθεσίας με πολύ αρνητικό τρόπο.
<P>
Τέλος, η Επιτροπή δεν μπορεί να αποδεχθεί τις Τροπολογίες Αριθ. 6, 16 και 19, οι οποίες κρίνονται ακατάλληλες για το παρόν κείμενο ή αντίκεινται στις συνήθεις επιχειρηματικές πρακτικές.
<P>
Σε απάντηση της ερώτησης του κ. Cornelissen μπορώ να τον διαβεβαιώσω ότι αμέσως μετά τη λήξη της συζήτησης θα έχει στη διάθεσή του σύντομες επεξηγήσεις ή αιτίες για την έγκριση ή απόρριψη των τροπολογιών.
<P>
Σε γενικές γραμμές, η κοινή θέση - η οποία, εν παρόδω, εγκρίθηκε από ένα Συμβούλιο Υπουργών Μεταφορών το οποίο περιελάμβανε οκτώ σοσιαλιστές υπουργούς - αντιστοιχεί στην εξισορροπημένη προσέγγιση που όλοι προσπαθήσαμε να ακολουθήσουμε σχετικά με το παρόν θέμα της απελευθέρωσης των υπηρεσιών εδάφους.
<P>
Για ένα σωρό λόγους οι οποίοι συχνά ποικίλλουν πολύ μεταξύ τους, η πλειοψηφία των αεροδρομίων και των αεροπορικών εταιρειών στηρίζει τώρα την κοινή θέση και προτιμά να αποδεχθεί το προτεινόμενο κείμενο όπως έχει παρά να συνεχίσει να παραμένει στην αβεβαιότητα. Η παρούσα οδηγία είναι απαραίτητη για την ολοκλήρωση της απελευθέρωσης του τομέα των αερομεταφορών. Για να υπογραμμίσω το σημείο αυτό θα σας παρακαλούσα να προσέξετε το γεγονός ότι η Επιτροπή έχει λάβει πληθώρα καταγγελιών αναφορικά με τις υψηλές τιμές και την χαμηλή ποιότητα των υπηρεσιών εδάφους σε πολλά αεροδρόμια όπου η παροχή των υπηρεσιών αυτών προσφέρεται με μονοπωλιακή μορφή. Αποτελεί συνεπώς αναγκαιότητα η βελτίωση της καταστάσεως με μια ευρεία δέσμη μέτρων που θα εξασφαλίσουν κάποιον βαθμό απελευθέρωσης της αγοράς σε όλα τα κοινοτικά αεροδρόμια επ' ωφελεία των χρηστών και των επιβατών, επιτρέποντας ταυτόχρονα στα κράτη μέλη να λάβουν μέτρα προς εγγύηση ικανοποιητικών επιπέδων ασφάλειας και, ασφαλώς, σεβασμού των δικαιωμάτων των εργαζομένων.
<P>
Η κοινή θέση εκπληρώνει τις προϋποθέσεις αυτές και επομένως προτρέπω στο Σώμα να την εγκρίνει.

<SPEAKER ID=85 NAME="Πρόεδρος">
Με τις παρατηρήσεις αυτές η συζήτηση ολοκληρώνεται. Σας διαβεβαιώνω ότι τα σχόλια που κάνατε σχετικά με το χρονοδιάγραμμα των εργασιών θα τεθούν υπόψη της διασκέψεως των προέδρων.

<SPEAKER ID=86 LANGUAGE="NL" NAME="Cornelissen">
Πρόεδρε, είμαι ικανοποιημένος με την τελευταία παρατήρησή σας. Υποστηρίζω πλήρως την παρατήρηση του Επιτρόπου. Φρονώ ότι είναι οδυνηρό αυτό το οποίο συνέβη ιδίως όσον αφορά τους ανθρώπους οι οποίοι προσπαθούν να παρακολουθήσουν τις συζητήσεις μας. Εγώ ο ίδιος το πληροφορήθηκα αυτό μόλις την Παρασκευή. Κανένας δεν έκανε τον κόπο να ενημερώσει τον πρόεδρο της αρμόδιας επιτροπής. Την Παρασκευή ζήτησα από τη γραμματεία της επιτροπής να ενημερώσει τηλεφωνικώς όσον το δυνατόν περισσότερους από τους ενδιαφερόμενους να μην έρθουν εδώ σήμερα το πρωί. Πρόεδρε, ελπίζω ότι θα το συζητήσετε αυτό και ότι θα μπορέσουμε να πληροφορηθούμε την έκβαση των εν λόγω διαβουλεύσεων.

<SPEAKER ID=87 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 20.09)

