<CHAPTER ID=1>
Eπανάληψη της συνόδου
<SPEAKER ID=1 NAME="Πρόεδρος">
Kηρύσσω την επανάληψη της συνόδου του Eυρωπαϊκού Kοινοβουλίου που είχε διακοπεί την Παρασκευή 19 Ιουλίου 1996.

<CHAPTER ID=2>
Nεκρολογία
<SPEAKER ID=2 NAME="Πρόεδρος">
Συνάδελφοι, έχω το λυπηρό καθήκον να σας πληροφορήσω για τον θάνατο του συναδέλφου μας Ken Stewart αυτή τη Δευτέρα 2 Σεπτεμβρίου. Ο κ. Stewart υπήρξε Μέλος του Ευρωπαϊκού Κοινοβουλίου για το Δυτικό Μέρσυσαϊντ από το 1984. Ήταν μέλος της Σοσιαλιστικής Ομάδας και των Επιτροπών Μεταφορών και Αναφορών. Κατά τη διάρκεια του τελευταίου πολέμου υπηρέτησε στον βρετανικό στρατό και παρασημοφορήθηκε για τις υπηρεσίες του. Μετά τον πόλεμο υπηρέτησε επί πολλά χρόνια στο Δημοτικό Συμβούλιο του Λίβερπουλ και αφιέρωσε τη ζωή του στην επίλυση των προβλημάτων στέγασης αυτής της πόλης.
<P>
Ο Ken Stewart βρισκόταν πάντα στο πλευρό των αναξιοπαθούντων. Αγωνιζόταν για την κοινωνική δικαιοσύνη και οι εμπειρίες του από τον πόλεμο τον έκαναν θερμό υποστηρικτή της ειρήνης. Έχω στείλει, εξ ονόματος του Σώματος, τα συλλυπητήριά μας στη χήρα του. Σας παρακαλώ να τηρήσουμε ενός λεπτού σιγή.
<P>
(Το Σώμα εγείρεται και τηρεί ενός λεπτού σιγή)

<CHAPTER ID=3>
Δήλωση της Προεδρίας για τις δολοφονίες παιδιών
<SPEAKER ID=3 NAME="Πρόεδρος">
Kυρίες και κύριοι συνάδελφοι, σήμερα είναι μέρα θλίψης. Στη χώρα αυτή αποκαλύφθηκαν απερίγραπτες εγκληματικές πράξεις σε παιδιά. Aισθανόμαστε θλίψη μαζί με τους ανθρώπους εντός κι εκτός αυτής της χώρας, που είναι συγκλονισμένη από τρόμο και ντροπή. Aποτίουμε φόρο τιμής στα ανείπωτα πολλά παιδιά, που εδώ και αλλού απήχθησαν από εγκληματίες, κακοποιήθηκαν σεξουαλικά, βιάσθηκαν και εξωθήθηκαν στην πορνεία.
<P>
Tο Eυρωπαϊκό Kοινοβούλιο, μια μέρα σαν κι αυτή, δεν μπορεί να σιωπήσει, και γι' αυτό σας προτείνω μια τροποποίηση της ημερήσιας διάταξης. Kατ' αρχήν θα αρχίσουμε, όπως προβλέπεται, με την ανακοίνωση της Eπιτροπής επί σημαντικών και επειγόντων θεμάτων, και συγκεκριμένα για τις αντιδράσεις της Eυρωπαϊκής Ένωσης στο νόμο Helms-Burton που επιβάλλει εμπορικούς περιορισμούς. Στη συνέχεια, σας προτείνω, ύστερα από διαβουλεύσεις με τις πολιτικές ομάδες, μετά τις 4.00 μ.μ. ή γύρω στις 4.00 μ.μ., να κάνει η Eπιτροπή μια δήλωση για τις κακοποιήσεις παιδιών, την οποία θα ακολουθήσει σύντομη συζήτηση.
<P>
Tέλος, προτείνω την αναβολή, για προσεχή σύνοδο, της έκθεσης του κ. von Wogau, σχετικά με τους φόρους κατανάλωσης, που προβλεπόταν σήμερα το βράδυ. H υπόλοιπη ημερήσια διάταξη παραμένει ως έχει. Eπειδή, προφανώς, συμφωνείτε όλοι, θα προχωρήσουμε κατ' αυτόν τον τρόπο.

<CHAPTER ID=4>
Έγκριση των συνοπτικών πρακτικών
<SPEAKER ID=4 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;
<P>
(Tο Σώμα εγκρίνει τα συνοπτικά πρακτικά)

<SPEAKER ID=5 NAME="Κρανιδιώτης">
Κύριε Πρόεδρε, θέλω να θέσω ένα θέμα εκτός ημερήσιας διάταξης εκ μέρους των ευρωβουλευτών του ΠΑΣΟΚ, αλλά εκφράζοντας, πιστεύω, και ευρύτερα τα αισθήματα των ελλήνων και άλλων συναδέλφων μου στην αίθουσα αυτή, επιθυμώ να προβώ στην εξής καταγγελία: τα τουρκικά κατοχικά στρατεύματα στην Κύπρο δολοφόνησαν εν ψυχρώ στις 11 και 14 του περασμένου Αυγούστου δύο άοπλους νεαρούς Ελληνοκύπριους και τραυμάτισαν δεκάδες άλλους, πυροβολώντας αδιακρίτως στην νεκρή ζώνη της Κύπρου.
<P>
Οι δολοφονίες αυτές αποτελούν οργανωμένη αντίδραση του κατοχικού καθεστώτος σε ειρηνικές εκδηλώσεις. Η συμπεριφορά της Τουρκίας όχι μόνον έρχεται σε αντίθεση με κάθε έννοια δικαίου, αλλά και με την Συμφωνία της Τελωνειακής 'Ενωσης που έχουμε υπογράψει. Πιστεύω λοιπόν ότι το Ευρωπαϊκό Κοινοβούλιο θα πρέπει να αντιμετωπίσει το θέμα, να καταδικάσει την ενέργεια αυτή και να πάρει τα κατάλληλα μέτρα.

<SPEAKER ID=6 NAME="Πρόεδρος">
Aλλά δεν θα αρχίσουμε τώρα συζήτηση επ' αυτού.

<CHAPTER ID=5>
Διάταξη των εργασιών
<SPEAKER ID=7 NAME="Πρόεδρος">
Προχωρούμε τώρα στον καθορισμό της διάταξης των εργασιών. H Διάσκεψη των Προέδρων πρότεινε μια σειρά τροποποιήσεων.

<SPEAKER ID=8 NAME="Jacob">
Κύριε Πρόεδρε, η Επιτροπή Γεωργίας και Ανάπτυξης της Υπαίθρου ετάχθη πράγματι κατά της αίτησης κατεπείγοντος που υποβλήθηκε χθες από το Συμβούλιο για το λόγο ότι την εν λόγω αίτηση τη λάβαμε χθές το πρωί και συνεπώς έπρεπε μέσα σε 24 ή 48 ώρες να λάβουμε θέση επί του συνόλου της αναμόρφωσης και της χρηματοδότησης της ΚΟΑ «βοείου κρέατος».
<P>
Πιστεύω, ωστόσο, και είναι αυτός ο λόγος για τον οποίο ταχθήκαμε κατά του κατεπείγοντος, ότι εναπόκειται τώρα στο Συμβούλιο να υποβάλει ενδεχομένως νέα αίτηση στην ολομέλεια του Στρασβούργου, διαχωρίζοντάς την σε τρία τμήματα, οπότε θα μπορέσουμε να την επανεξετάσουμε.
<P>
(Tο Σώμα απορρίπτει το κατεπείγον)

<CHAPTER ID=6>
Eπείγοντα πολιτικά θέματα
<SPEAKER ID=9 NAME="Πρόεδρος">
H ημερήσια διάταξη προβλέπει την ανακοίνωση της Eπιτροπής επί επειγόντων και σημαντικών πολιτικών θεμάτων, της οποίας αντικείμενο είναι τα μέτρα κατά του νόμου Helms-Burton. Το λόγο έχει ο Σερ Lion Brittan.

<SPEAKER ID=10 NAME="Brittan, Sir Leon">
Κύριε Πρόεδρε, κυρίες και κύριοι. Είμαι πολύ ευτυχής που έχω την ευκαιρία να απευθυνθώ στο Σώμα αναφορικά με τον νόμο Χελμς-Μπάρτον για την Κούβα. Θα μπορούσα επίσης να αναφερθώ εν παρόδω στην κατάσταση σχετικά με τη νομοθεσία για τη Λιβύη και το Ιράν, την αποκαλούμενη νομοθεσία Ντ' Αμάτο.
<P>
Όπως γνωρίζει το Κοινοβούλιο, το Κογκρέσσο των Ηνωμένων Πολιτειών έχει εγκρίνει νομοθεσία η οποία αποσκοπεί να υποχρεώσει τις τρίτες χώρες να ακολουθήσουν την αμερικανική πολιτική αναφορικά με τις παραπάνω χώρες. Αποσκοπεί ιδιαίτερα να το επιτύχει αυτό επιβάλλοντας κυρώσεις σε φυσικά πρόσωπα και επιχειρήσεις που παραβαίνουν την αμερικανική νομοθεσία. Είναι δίκαιο να αναφερθεί ότι η κυβέρνηση των ΗΠΑ είχε αρχικά εναντιωθεί στη νομοθεσία αυτή, αλλά εν τέλει ως αποτέλεσμα ειδικά για την Κούβα της κατάρριψης των αεροπλάνων από την κουβανική κυβέρνηση, ο Πρόεδρος Κλίντον προχώρησε στην κύρωση και των δύο νόμων.
<P>
Εξ αρχής, τόσο κατά τη διάρκεια της συζήτησης των νόμων στο Κογκρέσσο όσο και ύστερα, η Ευρωπαϊκή Ένωση είχε εκφράσει την έντονη και αποφασιστική αντίθεσή της γι' αυτή τη νομοθεσία, όπως έκαναν επίσης και άλλες χώρες ευρισκόμενες πολύ πλησιέστερα στις Ηνωμένες Πολιτείες όπως ο Καναδάς και το Μεξικό, αλλά και ο Οργανισμός των Αμερικανικών Κρατών. Κάναμε πολλά διαβήματα και ασκήσαμε πιέσεις απευθείας στο Κογκρέσσο, όπως έκανε επίσης το Ευρωπαϊκό Κοινοβούλιο και η ευρωπαϊκή επιχειρηματική κοινότητα. Ο λόγος για τον οποίο προβήκαμε σ' αυτές τις ενέργειες είναι διότι πιστεύουμε ότι τόσο ο νόμος Χελμς-Μπάρτον όσο και ο νόμος Ντ' Αμάτο αντίκεινται στο διεθνές δίκαιο, στηρίζονται σε λάθος αρχές και είναι αντιπαραγωγικοί στην εφαρμογή τους. Συμμεριζόμεθα τις αμερικανικές ανησυχίες σχετικά με τις υπόψη χώρες, αλλά πιστεύουμε ότι αποτελεί εμφανώς λανθασμένη ενέργεια το γεγονός ότι αντί να στρέφεται εναντίον των χωρών αυτών, η αμερικανική νομοθεσία στρέφεται εναντίον των συμμάχων και φίλων των Ηνωμένων Πολιτειών και τους ενώνει εναντίον τους ενώ παράλληλα ενισχύει τη θέση των σκληροπυρηνικών στην Κούβα, το Ιράν και τη Λιβύη.
<P>
Παρόλα αυτά όμως, η νομοθεσία ετέθη σε ισχύ. Είναι αληθές ότι, όσον αφορά τον νόμο Χελμς-Μπάρτον και ως αποτέλεσμα κατά ένα μέρος των εντονότατων διαμαρτυριών μας, ο Πρόεδρος των Ηνωμένων Πολιτειών ανέστειλε την ισχύ ενός μέρος του νόμου, του Τίτλου 3, με την έννοια ότι για μια περίοδο έξι μηνών ανέστειλε τη δυνατότητα υποβολής μηνύσεων από ιδιώτες μολονότι οι νομικές ευθύνες που έχουν συσσωρευθεί παραμένουν συσσωρευμένες ακόμη κι' αν δεν μπορούν να προσαχθούν στα δικαστήρια.
<P>
Όπως είπα προηγουμένως, διατυπώσαμε μεν τις βαθύτατες ανησυχίες μας αλλά καταλήξαμε στο συμπέρασμα ότι είχε έρθει πλέον η ώρα να μη διατυπώνουμε μόνο ανησυχίες αλλά να προστατεύουμε τα συμφέροντα της Ευρωπαϊκής Ένωσης. Η Επιτροπή υπέβαλε συγκεκριμένες απόψεις επί του θέματος στο Συμβούλιο Γενικών Υποθέσεων τον Ιούλιο και είμαι ευτυχής να πω ότι το Συμβούλιο επέδειξε υψηλό βαθμό υποστήριξης και ομοφωνίας στην έγκριση δήλωσης με την οποία επαναλαμβάνεται το ενδιαφέρον μας για την προώθηση των δημοκρατικών διαδικασιών στην Κούβα αλλά παράλληλα επαναλαμβάνονται και οι βαθειές μας ανησυχίες για τον νόμο Χελμς-Μπάρτον. Η δήλωση προσδιόρισε ένα φάσμα ενεργειών στις οποίες θα μπορούσε να καταφύγει αντιδρώντας η Ευρωπαϊκή Ένωση, δηλ. προσφυγή σε ειδική επιτροπή του ΠΟΕ - ήδη έχουμε αρχίσει τις διαδικασίες σχετικών διαβουλεύσεων - μεταβολές στις διαδικασίες εισόδου αμερικανών πολιτών στην Ευρωπαϊκή Ένωση, έγκριση, πάνω απ' όλα, νομοθεσίας για την εξουδετέρωση των εξωεδαφικών επιπτώσεων της αμερικανικής νομοθεσίας καθώς και σύνταξη καταλόγου ο οποίος θα περιλαμβάνει τα ονόματα των εταιρειών και των φυσικών προσώπων που ανέλαβαν νομικές ενέργειες κατά φυσικών ή νομικών προσώπων της Ευρωπαϊκής Ένωσης επί τη βάσει της ανωτέρω αμερικανικής νομοθεσίας.
<P>
Η Επιτροπή ανταποκρίθηκε άμεσα στην απόφαση του Συμβουλίου και ήδη κατέθεσε πρόταση για κοινοτική νομοθεσία αντι-μποϋκοτάζ η οποία θα έχει ως αποτέλεσμα την εξουδετέρωση των ενεργειών που θα στηρίζονται στην αμερικανική νομοθεσία όσον αφορά το ευρωπαϊκό δίκαιο αλλά και η οποία θα παρέχει επίσης δυνατότητα υποβολής αιτήματος απονομής αποζημίωσης στα ευρωπαϊκά δικαστήρια εάν τα αμερικανικά δικαστήρια απονείμουν αποζημίωση εις βάρος ευρωπαϊκών εταιρειών. Έτσι, για παράδειγμα, σύμφωνα με τη νομοθεσία αυτή εάν μια ευρωπαϊκή επιχείρηση μηνυθεί στις Ηνωμένες Πολιτείες, τότε η επιχείρηση αυτή θα έχει τη δυνατότητα να ζητήσει αποζημίωση σε οποιαδήποτε ευρωπαϊκή χώρα κατά της επιχείρησης που η μήνυσή της δικαιώθηκε στις ΗΠΑ. Επί παραδείγματι, εάν η επιχείρηση αυτή είναι γερμανική αλλά η αντίστοιχη αμερικανική δεν έχει περιουσιακά στοιχεία στη Γερμανία τότε μπορούν να αναληφθούν νομικές ενέργειες στην Ισπανία, στη Γαλλία ή σε οποιαδήποτε άλλη χώρα της Ευρωπαϊκής Ένωσης όπου η αμερικανική αυτή εταιρεία διαθέτει περιουσιακά στοιχεία.
<P>
Η Επιτροπή και το Συμβούλιο εξετάζουν επίσης τις προτάσεις σχετικά με το θέμα παροχής θεωρήσεων. Πολύ σύντομα η Επιτροπή θα δημοσιεύσει στην Επίσημη Εφημερίδα πρόσκληση για την παροχή εκ μέρους των πολιτών των απαραίτητων πληροφοριών για τη σύνταξη του καταλόγου που προανέφερα.
<P>
Από την άλλη μεριά, ο νόμος Ντ' Αμάτο θέτει κάπως διαφορετικά προβλήματα. Ο νόμος αυτός υπεγράφη τον Αύγουστο. Διαμαρτυρηθήκαμε έντονα και θα συνεχίσουμε τις διαμαρτυρίες μας. Θα υπάρξει η δυνατότητα να διευρύνουμε τη νομοθεσία αντι-μποϋκοτάζ και στον νόμο Ντ' Αμάτο, όπως στον νόμο ΧελμςΜπάρτον.
<P>
Το Σώμα θα είναι ενήμερο ότι ο ειδικός απεσταλμένος του Προέδρου Κλίντον, ο κ. Στιούαρτ Αϊζενστατ, πρώην πρεσβευτής στην Ευρωπαϊκή Ένωση, συναντήθηκε χθες με μέλη της Επιτροπής Εξωτερικών Οικονομικών Σχέσεων. Συναντήθηκε επίσης σήμερα με εμένα και με τους συναδέλφους μου κ. Marin και κ. Bonino. Το μήνυμα του κ. Αϊζενστατ ήταν ότι οι Ηνωμένες Πολιτείες επιθυμούν να εργασθούν μαζί ή παράλληλα με την Ευρωπαϊκή Ένωση με σκοπό τη βελτίωση των προοπτικών της δημοκρατίας και του σεβασμού των ανθρωπίνων δικαιωμάτων στην Κούβα. Εδήλωσε ότι όσο περισσότερο μπορεί να δημιουργηθεί ένα διεθνές πλαίσιο συνεργασίας, τόσο ευκολότερο θα είναι για τον Πρόεδρο Κλίντον να επαναλάβει την απόφασή του του Ιουλίου, η οποία ισχύει μόνο για έξι μήνες, για αναστολή του δικαιώματος υποβολής μηνύσεων σύμφωνα με τον Τίτλο 3 του νόμου Χελμς-Μπάρτον. Υπέβαλε επίσης ένα αριθμό προτάσεων για λήψη σαφών μέτρων εκ μέρους των κυβερνήσεων, των μη κυβερνητικών οργανώσεων και του ιδιωτικού τομέα.
<P>
Εξέφρασα στον κ. Αϊζενστατ την επιθυμία μας για την εγκαθίδρυση δημοκρατίας στην Κούβα αλλά τόνισα ότι η κύρωση και η εφαρμογή νομοθεσίας του είδους Χελμς-Μπάρτον απετέλεσε τη χειρότερη δυνατή βάση για την οικοδόμηση μιας πραγματικής εταιρικής συνεργασίας μεταξύ Ηνωμένων Πολιτειών και Ευρώπης. Επανέλαβα τις αντιρρήσεις μας στη νομοθεσία αυτή και τόνισα την αποφασιστικότητά μας να υπερασπίσουμε τα συμφέροντα της Ευρωπαϊκής Ένωσης με σθένος, αποφασιστικότητα και ταχύτητα. Είπα ότι θα σκεφθώ εκείνα που μου είπε, θα συνομιλήσω με τους συναδέλφους μου, τα κράτη μέλη και το Ευρωπαϊκό Κοινοβούλιο και ότι μαζί θα αποφασίσουμε ποια θα πρέπει να είναι, εάν θα πρέπει να υπάρξει, η συγκεκριμένη ανταπόκριση της Ευρωπαϊκής Ένωσης στην πρωτοβουλία αυτή.
<P>
Οι μονομερείς δράσεις είναι πάντα καταδικαστέες αλλά είναι ιδιαίτερα λυπηρό το γεγονός ότι μια χώρα όπως οι Ηνωμένες Πολιτείες με την οποία έχουμε τέτοιους στενούς δεσμούς ακολούθησε αυτόν τον δρόμο. Το γεγονός αυτό είναι επίσης ιδιαίτερα λυπηρό για μένα που εργάστηκα εντατικά πέρσι για την επιτυχία της νέας διατλαντικής πρωτοβουλίας και το πρόγραμμα δράσης που εγκρίθηκε για την ενίσχυση της συνεργασίας με τις ΗΠΑ. Το γεγονός αυτό εδίδαξε τόσο σ' εμένα όσο και σε όλους τους άλλους που ασχολήθηκαν με το θέμα ότι οι σχέσεις μας με τις Ηνωμένες Πολιτείες εκτείνονται σε ένα ευρύτατο φάσμα και οσοδήποτε μεγάλη κι' αν είναι η αγανάκτησή μας για τον νόμο Χελμς-Μπάρτον και οσοδήποτε σθεναρή η αποφασιστικότητά μας να λάβουμε όλα τα αναγκαία μέτρα για να προστατεύσουμε τα ευρωπαϊκά συμφέροντα, είναι σημαντικό να εξετάζουμε τις σχέσεις αυτές ως σύνολο.
<P>
Οι πρωτοβουλίες που οδήγησαν στους νόμους αυτούς προήλθαν από το Κογκρέσσο γεγονός που υπογραμμίζει, πέραν των τρεχουσών δυσχερειών, τη σημασία που έχει η διατήρηση στενών σχέσεων εκ μέρους του Σώματος αυτού, του Ευρωπαϊκού Κοινοβουλίου, με το Κογκρέσσο των Ηνωμένων Πολιτειών για την αποφυγή παρόμοιων ενεργειών στο μέλλον. Θα πρέπει να συνεχίσουμε να συνομιλούμε μαζί τους και να τους κάνουμε να κατανοήσουν τους λόγους για τους οποίους παρόμοιες νομοθεσίες είναι απαράδεκτες και προκαλούν αποστροφή στους ευρωπαίους και επομένως είναι απόλυτα αντιπαραγωγικές για την προώθηση των κοινών στόχων μας υπέρ των δημοκρατικών μεταρρυθμίσεων στην Κούβα και πρός καταπολέμηση της τρομοκρατίας που πηγάζει από το Ιράν και τη Λιβύη. Εν τω μεταξύ παραμένουμε ακλόνητα αποφασισμένοι να προστατεύσουμε τα ευρωπαϊκά συμφέροντα και να κάνουμε ο, τιδήποτε είναι δυνατό για να αντιδράσουμε στη νομοθεσία αυτή και να επιτύχουμε τελικά την ακύρωσή της.
<P>
(Χειροκροτήματα)

<SPEAKER ID=11 LANGUAGE="NL" NAME="De Clercq">
Κύριε Πρόεδρε, νομίζω ότι όλοι συμφωνούμε ότι έναντι της νέας αμερικανικής νομοθεσίας, θα πρέπει να ακολουθηθεί μία διπλή πολιτική. Πρώτον, θα πρέπει να εμμείνουμε σταθερά στη θέση μας, διότι όσα αποφάσισαν και επιθυμούν να εφαρμόσουν οι Αμερικανοί, είναι απαράδεκτα για μας. Δεύτερον, θα πρέπει να αποφύγουμε την κλιμάκωση. Πράγματι, θα πρέπει να αποφύγουμε έναν εμπορικό πόλεμο με τις Ηνωμένες Πολιτείες, όπως αποφεύγουμε τον πονόδοντο. Ως εκ τούτου, η πρώτη ερώτηση που επιθυμώ να θέσω είναι: πως μπορούμε να συνδυάσουμε με τον καλύτερο τρόπο την επίτευξη αυτών των δύο στόχων; Eίναι άραγε αυτό δυνατό και με ποιά μέσα, μεθόδους και/ή διαδικασίες μπορεί να επιτευχθεί; Δεύτερη ερώτηση: διαβουλεύτηκε η Επιτροπή με τις λοιπές χώρες που πλήττονται και ιδιαίτερα τον Καναδά και το Μεξικό; Eίναι δυνατό να υπάρξει μία καλά συντονισμένη αντιμετώπιση του θέματος με αφετηρία τη μέριμνα για τη δημοκρατία και τον σεβασμό των κανόνων του διεθνούς εμπορικού δικαίου;

<SPEAKER ID=12 LANGUAGE="EN" NAME="Brittan">
Συμφωνώ με την προσέγγιση που προτείνει ο κ. De Clercq. Είναι σωστό το ότι θα πρέπει να είμαστε σταθεροί αλλά είναι επίσης σωστό ότι η κατάσταση δεν θα πρέπει να εκτραχυνθεί. Πως μπορούμε άραγε να τα συνδιάσουμε αυτά; Η απάντηση είναι ότι πρέπει να πάρουμε τα μέτρα που είναι αναγκαία για την άμεση προστασία των συμφερόντων των ευρωπαϊκών επιχειρήσεων που επηρεάζονται από αυτή τη νομοθεσία αλλά να μην διευρύνουμε τις ενέργειές μας σε τομείς που δεν έχουν καμία απολύτως σχέση με τη νομοθεσία. Αυτός είναι ο τρόπος με τον οποίο μπορούμε να συνδιάσουμε τις δύο αρχές στις οποίες αναφέρθηκε ο κ. De Clercq. Έχουμε ανταλλάξει απόψεις με τον Καναδά και το Μεξικό. Κατά κάποιον τρόπο συνεργαζόμαστε με τις χώρες αυτές. Αυτές, βεβαίως, έχουν ένα εναλλακτικό δρόμο, τις διατάξεις της NAFTA (Βορειαμερικανικής Συμφωνίας Ελευθέρων Συναλλαγών), τον οποίον ακολουθούν μέσω των μηχανισμών αντιρρήσεων της NAFTA. Βρισκόμαστε σε στενή επαφή με τις χώρες αυτές.

<SPEAKER ID=13 LANGUAGE="EN" NAME="Donnelly, Alan">
Είμαι ευγνώμων προς τον Sir Leon Brittan για τη δήλωσή του. Η αποστολή του Ευρωπαϊκού Κοινοβουλίου συναντήθηκε με το αμερικανικό Κογκρέσσο στο τέλος Ιουλίου και μίλησε με τον Γερουσιαστή Μπάρτον, τον ένα από τους εισηγητές της νομοθεσίας. Θα πρέπει να πω ότι η ανταλλαγή απόψεων που είχαμε με το Κογκρέσσο αποδεικνύει ότι εάν δεν αναλάβουμε αποφασιστική δράση, εάν δεν λάβουμε μέτρα ανάλογα με τη βαρύτητα της νομοθεσίας αυτής θα πρέπει να περιμένουμε στο μέλλον και άλλες μονομερείς δράσεις εκ μέρους των Ηνωμένων Πολιτειών. Μολονότι αποδέχομαι το γεγονός ότι οι πολιτικές μας έναντι των Ηνωμένων Πολιτειών θα πρέπει να είναι ευρύτατες σε αντικείμενο, η παραπάνω νομοθεσία αποτελεί παράβαση του διεθνούς δικαίου. Η συγκεκριμένη ερώτηση που θέλω να υποβάλω στον Sir Leon Brittan είναι εάν είχε απευθείας επαφές με τον Πρόεδρο της Βουλής των Αντιπροσώπων. Μπορεί να διασφαλίσει ότι ο Πρόεδρος και τα μέλη του Κογκρέσσου θα λάβουν αντίγραφο της δηλώσεώς του η οποία αποδεικνύει τη συνεργασία που προσφέρει η Ευρώπη αλλά και το ότι δεν θα σταθούμε άπρακτοι εάν δούμε ευρωπαϊκά συμφέροντα να υφίστανται επιθέσεις μ' αυτόν τον τρόπο από το Κογκρέσσο των ΗΠΑ;

<SPEAKER ID=14 LANGUAGE="EN" NAME="Brittan">
Συμφωνώ με τον κ. Donnelly ότι θα πρέπει να είμαστε ανυποχώρητοι σχετικά με το θέμα αυτό, όχι μόνο για να προστατεύσουμε τα ευθέως απειλούμενα συμφέροντά μας αλλά και για να αποτρέψουμε παρόμοιες μελλοντικές ενέργειες. Κατά τη διάρκεια επεξεργασίας αυτής της νομοθεσίας κάναμε επανειλημμένες παραστάσεις στους ηγέτες του Κογκρέσσου με πληθώρα μέσων, μέσω διαβημάτων, επιστολών και άλλων τρόπων. Με χαρά μου σας διαβεβαιώνω ότι οι ηγέτες του Κογκρέσσου θα λάβουν αντίγραφο της δηλώσεως που έκανα σήμερα εδώ.

<SPEAKER ID=15 LANGUAGE="NL" NAME="Pex">
Πρόεδρε, επιθυμώ να συγχαρώ τον Επίτροπο για την περιφρούρηση των ευρωπαϊκών συμφερόντων επ' αυτού του θέματος. Θα επιθυμούσα να του θέσω την ακόλουθη ερώτηση: έχει προβλέψει τη δυνατότητα να μπορούν οι ευρωπαϊκές επιχειρήσεις να αναφέρουν σε μία κεντρική αρχή ενδεχόμενα προβλήματα που αντιμετωπίζουν ούτως ώστε τα προβλήματα αυτά να μπορέσουν να αξιολογηθούν κατάλληλα και, στο μέτρο του δυνατού, να επιλυθούν;

<SPEAKER ID=16 LANGUAGE="EN" NAME="Brittan">
Σας ευχαριστώ για τα καλά σας λόγια. Όσον αφορά τις σχέσεις με τις ευρωπαϊκές επιχειρήσεις, διατηρούμε στενές επαφές με τη UNICE η οποία αποτελεί ίσως το καλύτερο όργανο για τον συντονισμό και την ανάλυση της έκτασης του προβλήματος. Είχαμε επίσης απευθείας επαφές με επιχειρήσεις που είτε έχουν υποστεί τις επιπτώσεις της αμερικανικής νομοθεσίας είτε φοβούνται ότι θα τις υποστούν. Θα ήθελα να εξετάσω εάν υπάρχει και κάποιο άλλο βήμα που θα μπορούσαμε να κάνουμε ούτως ώστε να διασφαλίσουμε την ολοκληρωμένη αντιμετώπιση του προβλήματος. Αυτό είναι κάτι που θα πρέπει να συζητηθεί καταρχάς με τη UNICE αλλά είμαι ευγνώμων στον κ. Pex για την εποικοδομητική του πρόταση.

<SPEAKER ID=17 LANGUAGE="DE" NAME="Mann, Erika">
Kύριε Πρόεδρε, είναι περίεργο που με προσέξατε. Eυχαριστώ πολύ γι' αυτό. H τωρινή πολιτική των HΠA, κύριε Eπίτροπε, - εσείς το είπατε - οδηγεί σε αβεβαιότητα τις πολιτικές και οικονομικές υπερατλαντικές σχέσεις γενικώς, κι αυτό είναι ακόμη πιο λυπηρό - εσείς το επισημάνατε - ενόψει μιας καινούριας ελπίδας που είχαμε, στα πλαίσια της υπερατλαντικής ατζέντας. Λυπάμαι ιδιαίτερα γι' αυτό, και τονίζω πως ενέργειες εκτός της επικράτειας μιας χώρας, θα πρέπει, γενικώς, να καταδικάζονται. Διαφορετικά τίθεται υπό αμφισβήτηση η αξιοπιστία του διεθνούς δικαίου και των διεθνών οργανισμών και θεσμών - και αναφέρω εδώ μόνον τον OHE και φυσικά και τον ΠOE. Δεν μπορούμε να έχουμε μια τέτοια πολυτέλεια. Aυτό οδηγεί σε αβεβαιότητα τη διεθνή πολιτική και οικονομική σταθερότητα.
<P>
Kύριε Eπίτροπε, πότε θα εξουσιοδοτήσετε επίσημα το Kοινοβούλιο να ασχοληθεί με την επεξεργασία ενός κανονισμού για μια κοινοτική ρύθμιση; Ξέρω πως τον διαβάσατε στο Συμβούλιο κι εκεί θα πρέπει να απευθυνθεί η ερώτηση. Πότε θα μας εξουσιοδοτήσει το Συμβούλιο;
<P>
H δεύτερη ερώτηση είναι: Σκέφτεστε να προσφύγετε στη Xάγη;

<SPEAKER ID=18 LANGUAGE="EN" NAME="Brittan">
Συμφωνώ απόλυτα με το ότι, εκτός από τις αρνητικές επιπτώσεις στα ευρωπαϊκά συμφέροντα, αυτό που δημιουργεί τις μεγαλύτερες αντιδράσεις είναι η επέκταση της δικαιοδοσίας των αμερικανικών δικαστηρίων εκτός των ορίων των Ηνωμένων Πολιτειών. Πιστεύω ότι η ιστορία του σύγχρονου πολιτισμού συνεπάγεται κινήσεις προς την κατεύθυνση επίλυσης κάθε είδους διαφορών, και ιδίως εμπορικών διαφορών, με την παραπομπή τους σε διεθνή όργανα όπως ο ΠΟΕ και όχι με το να παίρνει κανείς τον νόμο στα χέρια του. Αυτό έχει εξαιρετική σημασία. Συμφωνώ απόλυτα με την κ. Mann όσον αφορά το σημείο αυτό. Έχουμε καταλήξει στο ότι ο ΠΟΕ αποτελεί το κατάλληλο όργανο για την υποβολή καταγγελίας. Δεν θα πρέπει επίσης να παραλείψω να δηλώσω ότι το θέμα έχει τεθεί ευθέως και στις συζητήσεις του ΟΟΣΑ σχετικά με τις προτάσεις για τις επενδύσεις και ότι θα έξετάσουμε την πρόσβαση και σε άλλους διεθνείς οργανισμούς. Αναφέρθηκα ήδη στο γεγονός ότι ο Καναδάς και το Μεξικό χρησιμοποιούν το βήμα της NAFTA. Δεν είμαι βέβαιος ότι το Διεθνές Δικαστήριο της Χάγης αποτελεί τον καταλληλότερο και ταχύτερο τρόπο αντιμετώπισης της κατάστασης αλλά είμαστε ανοικτοί σε κάθε υπόδειξη.

<SPEAKER ID=19 LANGUAGE="IT" NAME="Santini">
Κύριε Πρόεδρε, ως μέλος της αντιπροσωπείας του Ευρωπαϊκού Κοινοβουλίου για τις σχέσεις με την Κούβα, επισκέφθηκα το νησί τα τέλη Ιουνίου. Θα ήθελα λοιπόν να συνηγορήσω υπέρ του λαού της Κούβας αντικρούοντας μία παλαιά προκατάληψη: όσοι υπερασπίζονται την Κουβα είναι υποχρεωτικώς φιλοκαστρικοί. όσοι την κατακρίνουν είναι αντίθετοι με το σύστημα. και συνεπώς όσοι είναι σήμερα κατά του Helms-Barton είναι και κατά των Ηνωμένων Πολιτειών.
<P>
Το πραγματικό αντικείμενο της παρούσας συζήτησης θα πρέπει να είναι ο λαός της Κούβας, που αυτή τη στιγμή πληρώνει το τίμημα μιας κατάστασης που θα χαρακτήριζα τουλάχιστον ως απαράδεκτη. Στην Κούβα, σήμερα, κύριε Πρόεδρε, πεινούν. Δεν χρειάζεται να αρχίσουμε τους συνηθισμένους θρήνους για τους φτωχούς Κουβανούς, αλλά με αυτή την προοπτική, κατά την άποψή μου, θα πρέπει να παρέμβει το Ευρωπαϊκό Κοινοβούλιο, και από οικονομικής πλευράς: θα πρέπει να ενισχύσει τις ευρωπαϊκές επιχειρήσεις που προτίθενται να δρομολογήσουν δραστηριότητες στο νησί, αλλά με πρωταρχικό στόχο την παροχή βοήθειας στο λαό της Κούβας ώστε να ανακουφισθεί και να αποτινάξει μία κατάσταση για την οποία είναι εν μέρει υπεύθυνος αλλά που κυρίως είναι θύμα της.
<P>
Ερωτώ συνεπώς τον κ. επίτροπο: τι προτίθεστε να κάνετε για να προστατεύσετε τις επιχειρήσεις που εκβιάζονται από τις Ηνωμένες Πολιτείες στο ίδιο το έδαφός τους;

<SPEAKER ID=20 LANGUAGE="EN" NAME="Brittan">
Συμφωνώ απόλυτα με τον κ. Santini. Ασφαλώς πρέπει να προστατεύσουμε τα συμφέροντά μας αλλά παράλληλα θα πρέπει να διερωτηθούμε τι είναι εκείνο που θα βοηθήσει τον λαό της Κούβας. Υποστηρίζουμε με ενθουσιασμό, όπως εξάλλου όλοι στις Ηνωμένες Πολιτείες ή οπουδήποτε αλλού, την επιστροφή της δημοκρατίας και των ανθρωπίνων δικαιωμάτων στην Κούβα. Δαπανούμε ένα αξιόλογο ποσό ευρωπαϊκών πιστώσεων για ανθρωπιστική αρωγή στην Κούβα. Δεν διαφέρουμε από τις Ηνωμένες Πολιτείες σχετικά με τον αντικειμενικό σκοπό. Εκείνο στο οποίο διαφέρουμε είναι τα μέσα επίτευξης του αντικειμενικού σκοπού. Αυτό είναι ένα μήνυμα που θα πρέπει να φτάσει όχι μόνο στον κουβανικό λαό αλλά και σε κάθε άλλον.

<SPEAKER ID=21 LANGUAGE="FR" NAME="Antony">
Κύριε Πρόεδρε, αγαπητοί μου συνάδελφοι, ο κουβανέζικος λαός υποφέρει, όπως υπέφερε ο νοτιοαφρικάνικος λαός από τα δυσβάσταχτα μέτρα αποκλεισμού, αλλά και ο ιρακινός λαός επίσης, όπου τα βρέφη και τα παιδιά πεθαίνουν κατά εκατοντάδες χιλιάδες σε συνθήκες φρικτές. Δεν είναι άραγε καιρός να διακόψουμε τη συμφωνία μας με τις Ηνωμένες Πολιτείες, οι οποίες καταδικάζουν το λαό αυτό σε βέβαιο θάνατο, εμπλεκόμενες σήμερα όχι πλέον σε θέμα παραβίασης του διεθνούς δικαίου, αλλά μιας εσωτερικής ρύθμισης που δεν ενδιαφέρει τη διεθνή κοινότητα.

<SPEAKER ID=22 LANGUAGE="EN" NAME="Brittan">
Κάτι τέτοιο δεν αποτελεί άποψή μου ούτε και ομόφωνη απόφαση της Ευρωπαϊκής Ένωσης ή της Ευρωπαϊκής Επιτροπής αλλά προσφάτως δεν έχουν ληφθεί παρόμοιες αποφάσεις σε ευρωπαϊκό επίπεδο σχετικά με το θέμα αυτό.

<SPEAKER ID=23 LANGUAGE="EN" NAME="Cassidy">
Βρισκόμουν κι' εγώ στην Ουάσινγκτον προσφάτως και συμμετείχα στις έντονες συζητήσεις που είχαν τα μέλη της αντιπροσωπείας του Κοινοβουλίου με μέλη του αμερικανικού Κογκρέσσου. Είναι προφανές ότι ο νόμος Χελμς-Μπάρτον προκαλεί έντονες ανησυχίες μεταξύ ορισμένων μελών του Κογκρέσσου. Η ερώτησή μου προς τον Επίτροπο είναι: πρώτον, ποια άποψη έχει σχετικά με τις πιθανότητες επιτυχούς προσβολής ορισμένων διατάξεων του νόμου Χελμς-Μπάρτον ενώπιον του Ανωτάτου Δικαστηρίου των Ηνωμένων Πολιτειών και ειδικότερα των διατάξεων εκείνων που τιμωρούν με διοικητικές ποινές τις συζύγους και τα παιδιά μέσω της άρνησης χορήγησης θεωρήσεων, της στέρησης εγκαταστάσεων στέγασης κ.ο.κ. δηλ. τη βιβλική ρήση ότι αμαρτίες γονέων παιδεύουσι τέκνα;

<SPEAKER ID=24 LANGUAGE="EN" NAME="Brittan">
Δεν μπορώ, επί τη βάσει ενός ταχέως απομακρυνόμενου και πολύ περασμένου χρόνου που έκανα στη Νομική Σχολή του Πανεπιστημίου Γέηλ, να διατυπώσω προσωπική άποψη επί του αμερικανικού συνταγματικού δικαίου. Το μόνο που μπορώ να πω είναι ότι υπάρχουν άνθρωποι με πολύ περισσότερα προσόντα από εμένα που συμμερίζονται τις απόψεις που εξέφρασε ο κ. Cassidy και έχουν τη γνώμη ότι, εντελώς ξέχωρα από τις διατάξεις στις οποίες αναφέρθηκε και τις οποίες θεωρεί καταδικαστέες, αυτές είναι επίσης και αμφίβολης συνταγματικότητας. Υπάρχουν ασφαλώς φωνές στο Κογκρέσσο οι οποίες επιζητούν την κατάθεση τροπολογιών για την ακύρωση αυτών των αρνητικών διατάξεων, φοβούμαι όμως ότι πολλές άλλες θα παραμείνουν.

<SPEAKER ID=25 LANGUAGE="DE" NAME="Kreissl-Dφrfler">
Oι HΠA θεωρούν, ως γνωστόν, την Kούβα σαν έναν δήθεν κίνδυνο για την εθνική τους ασφάλεια, γι' αυτό και δεν θεωρούν αρμόδιο τον ΠOE. Συμμερίζεται η Eπιτροπή τη συσχέτιση και την άποψη αυτή της αμερικανικής κυβέρνησης; Θα ζητήσει πριν από τις αμερικανικές εκλογές, ειδική εξέταση στον ΠOE; Aυτό δηλαδή, όσον αφορά το θέμα αυτό, είναι πολύ σημαντικό. Περιέργως η Eπιτροπή, ως γνωστόν, παρουσίασε πριν από τέσσερις εβδομάδες μια πρόταση, που οφείλει να προστατεύσει τις ευρωπαϊκές επιχειρήσεις από τον νόμο Helms-Burton. Γιατί άραγε το έκανε αυτό τώρα; Kαι γιατί δεν το έκανε πριν από τέσσερα χρόνια στο νόμο Torricelli; Eίναι, βεβαίως, ενδιαφέροντες οι παραλληλισμοί. Ποια είναι η άποψη της Eπιτροπής για το ότι μια χώρα που επικυρώνει συμβάσεις, αν ξαφνικά δεν της αρέσουν, θέλει να τις παρακάμψει με τη βοήθεια της εθνικής νομοθεσίας; Πώς το βλέπει αυτό η Eπιτροπή; Eυχαριστώ πολύ για την προσοχή σας. Προσελκύεται πάντα, όταν δεξιά μου σηκώσει το χέρι της μια όμορφη κυρία.
<P>
(Γέλια)

<SPEAKER ID=26 NAME="Πρόεδρος">
Kύριε συνάδελφε, πραγματικά με ψυχολογήσατε τέλεια.
<P>
(Γέλια)

<SPEAKER ID=27 LANGUAGE="EN" NAME="Brittan">
Δεν μπορώ εγώ να κρίνω το γιατί πριν από τέσσερα χρόνια δεν εγκρίναμε νομοθεσία για κάποιον άλλο νόμο αλλά δεν πιστεύω ότι υπάρχει κανείς που μπορεί να κατηγορήσει την Επιτροπή για έλλειψη ταχύτητας όταν υπέβαλε πρόταση νομοθετικού περιεχομένου στο Συμβούλιο των Υπουργών πρίν από τις θερινές διακοπές. Ερωτήθηκα προηγουμένως πότε θα έρθει η πρόταση αυτή στο Κοινοβούλιο και ζητώ συγγνώμη που δεν απάντησα συγκεκριμένα. Στο Κοινοβούλιο θα παρουσιαστεί μόλις το Συμβούλιο των Υπουργών φτάσει στο κατάλληλο στάδιο των συζητήσεών του. Υπήρξαμε όμως πολύ ταχύτεροι στην υποβολή της πρότασής μας απ' όσο θα περίμεναν πολλοί.

<SPEAKER ID=28 LANGUAGE="ES" NAME="Gonzαlez Αlvarez">
Κύριε Επίτροπε, πριν από δύο μήνες, διεξήχθη στο Sitges ένα σεμινάριο που διοργάνωσε η Irela -φορέας γνωστός σε αυτό το Κοινοβούλιο- και το Κέντρο Διεθνών Μελετών της Ουάσινγκτον. Εκεί, όλοι οι ειδικοί, συμπεριλαμβανομένων και των Βορειοαμερικανών, έκριναν αυτόν το νόμο -όπως τον κρίνετε και εσείς- αντίθετο προς το διεθνές Δίκαιο, προς το διεθνές εμπόριο, και βεβαίως, προς την εθνική κυριαρχία των χωρών.
<P>
Τώρα βέβαια, υπάρχουν χώρες που έλαβαν μέτρα μάλλον χαλαρά και υπάρχουν χώρες που έλαβαν μέτρα πιο δραστικά. Καλό θα ήταν η Ευρωπαϊκή Ένωση να λάβει μέτρα αρκετά δραστικά ώστε οι Ηνωμένες Πολιτείες να μη βασίζονται στη φιλία της, στη φιλία μας, προκειμένου να παραβιάσουν κάτι που αποτελεί ιερή αρχή: την εθνική κυριαρχία των Κρατών και των λαών και την ελευθερία τους να αποφασίζουν να διεξάγουν εμπόριο με όποιον επιθυμούν.
<P>
Αν δεν συμβεί έτσι, αν δεν υπάρξει δραστική απάντηση της Ευρωπαϊκής Ένωσης, οι Ηνωμένες Πολιτείες θα πιστέψουν ότι μπορούν να αποφασίζουν στο μέλλον ό, τι θέλουν σχετικά με άλλες χώρες.
<P>
Κύριε Επίτροπε, μέχρι πού είναι διατεθειμένη να φτάσει η Ευρωπαϊκή Ένωση, μέσα στα όρια της φιλίας, ώστε να αποφευχθούν οι ολέθριες επιπτώσεις αυτού του νόμου;

<SPEAKER ID=29 LANGUAGE="EN" NAME="Brittan">
Οι δράσεις των καθέκαστα χωρών για την αντιμετώπιση των σχετικών προβλημάτων είναι αξιέπαινες αλλά το πραγματικό μάθημα για την Ευρωπαϊκή Ένωση, όχι μόνο σ' αυτή την περίπτωση αλλά και σε άλλες, είναι ότι η ισχύς μας είναι η ενότητά μας και κατά συνέπεια το πραγματικό σθένος και η ένταση της αντίδρασής μας καθώς και οι επιπτώσεις τόσο για την αντιμετώπιση του παρόντος νόμου όσο και για την αποτροπή αντίστοιχων είναι ευθέως ανάλογη με την ενότητά μας και την ταχύτητα της αντιδράσεώς μας. Ελπίζω επομένως ότι το Σώμα θα στείλει μήνυμα στο Συμβούλιο των Υπουργών να ανταποκριθεί ταχέως και επειγόντως στις προετοιμασίες που έχει κάνει η Επιτροπή σχετικά με την άμεση και αποτελεσματική δράση υπεράσπισης των συμφερόντων μας. Θα πρέπει να είμαστε ισχυροί και ο καλύτερος τρόπος για να είμαστε ισχυροί είναι να είμαστε ενωμένοι.
<P>
(Χειροκροτήματα)

<SPEAKER ID=30 LANGUAGE="DE" NAME="Rack">
Eσείς ο ίδιος, στην εισαγωγή σας, επισημάνατε πως ο νόμος Helms-Burton είναι μόνον η κορυφή του παγόβουνου. Oι Hνωμένες Πολιτείες, δηλαδή, προετοιμάζουν νόμους και για μια σειρά άλλα κράτη που κείνται, τουλάχιστον γεωγραφικά, πλησιέστερα στην Eυρώπη. Όσο σημαντικό είναι, λοιπόν, να κρατήσουμε μέσα σε όρια τις επιπτώσεις που έχει ο νόμος Helms-Burton στην ευρωπαϊκή οικονομία, και γενικώς στην Eυρώπη και στον κόσμο, άλλο τόσο σημαντικό είναι - για να μην πούμε επιτακτικό, κατά τη γνώμη μου - να φροντίσουμε ώστε οι Aμερικανοί, παρόλα τα συμφέροντά τους, τα οποία παρακολουθούν, και παρόλη την κατανόηση που δείχνουμε για τέτοιου είδους συμφέροντα, να μην συμπεριλάβουν στη νομοθεσία τους και άλλες χώρες και άλλους οικονομικούς τομείς. Tι θα πράξει η Eπιτροπή, όσον αφορά αυτό το θέμα;

<SPEAKER ID=31 LANGUAGE="EN" NAME="Brittan">
Συμφωνώ απόλυτα μ' αυτό. Δεν μπορούμε να αντιμετωπίσουμε νομοθεσία που δεν έχει τεθεί σε ισχύ. Μέχρι τώρα έχουμε τον νόμο Χελμς-Μπάρτον και τον νόμο Ντ' Αμάτο. Οι δύο αυτοί νόμοι μας δημιουργούν πάρα πολλά προβλήματα τα οποία τα αντιμετωπίζουμε με ταχύτητα και ελπίζω με σθεναρότητα - όσον αφορά βεβαίως τις δικαιοδοσίες της Επιτροπής. Πιστεύω όμως ότι η ανάληψη αυτής της δράσεως είναι προς το καλύτερο συμφέρον όχι μόνο της Ευρωπαϊκής Ένωσης αλλά και των Ηνωμένων Πολιτειών επίσης.
<P>
Υπάρχουν πάρα πολλοί στις Ηνωμένες Πολιτείες που συνειδητοποιούν ότι όλα αυτά που έγιναν, έγιναν με βιασύνη και ό, τι γίνεται με βιασύνη πολύ σπάνια είναι ορθό. Κατανοούν επίσης ότι είναι εις βάρος του αμερικανικού ηγετικού ρόλου στον κόσμο. Πιστεύω ότι ο κόσμος θα είναι πολύ καλύτερος εάν η Ευρώπη και οι Ηνωμένες Πολιτείες μπορούν να συνεργαστούν και ο, τιδήποτε παρεμποδίζει τη συνεργασία αυτή δεν στρέφεται μόνο κατά των συμφερόντων της Ευρώπης αλλά και κατά των συμφερόντων των Ηνωμένων Πολιτειών. Επομένως, αντιδρώντας τώρα στις Ηνωμένες Πολιτείες και αποθαρρύνοντας οποιαδήποτε παρόμοια μελλοντική νομοθεσία είναι κάτι που μακροπρόθεσμα θα μας βοηθήσει να εργαστούμε καλύτερα από κοινού. Δεν αναμένω ότι αυτή τη στιγμή η Ουάσινγκτον θα βλέπει το θέμα κάτω από το ίδιο πρίσμα αλλά πιστεύω ότι έτσι είναι η αλήθεια.

<SPEAKER ID=32 LANGUAGE="EN" NAME="Newens">
Θα ήθελα να ευχαριστήσω τον Επίτροπο για τη δήλωσή του και να τον συγχαρώ για τα μέτρα που πήρε. Πιστεύω πως θα γνωρίζει ότι το Κοινοβούλιο τούτο επανειλημμένα εναντιώθηκε στον νόμο Χελμς-Μπάρτον και μια φορά σε έκθεση που παρουσίασα ο ίδιος. Ταυτόχρονα έχουμε κάνει σαφές ότι μας ενδιαφέρει η πρόοδος της δημοκρατίας στην Κούβα. Η νομοθεσία αυτή αποτελεί όμως τον χειρότερο τρόπο προσπάθειας επίτευξης του ανωτέρω στόχου. Δεν συμφωνεί άραγε ο Επίτροπος ότι είναι σημαντικό να προσπαθήσουμε να ασκήσουμε τις εντονότερες δυνατές πιέσεις τώρα διότι ύστερα από τις αμερικανικές εκλογές ίσως το θέμα να αντιμετωπιστεί κάτω από διαφορετική γωνία; Κάτω από αυτές τις συνθήκες, θα εξετάσει άραγε ο Επίτροπος ποιες άλλες ενέργειες μπορούν να αναληφθούν μέσω του ΠΟΕ, μέσω της ΓΣΔΕ καθώς και σχετικά με άλλες πτυχές, ορισμένες από τις οποίες αναφέρθηκαν από συναδέλφους σήμερα; Η άσκηση πίεσης αυτή τη στιγμή είναι απόλυτα ζωτική για το τελικό αποτέλεσμα που θέλουμε να επιτύχουμε.

<SPEAKER ID=33 LANGUAGE="EN" NAME="Brittan">
Συμφωνώ απόλυτα με τον κ. Newens. Προχωρούμε με βάση διαδικασία διαβουλεύσεων η οποία αποτελεί αναγκαία προϋπόθεση για την προσφυγή σε ειδική επιτροπή και επομένως η Επιτροπή έχει ήδη προχωρήσει αρκετά όσον αφορά τον ΠΟΕ. Όταν όμως λέω ότι ο ρόλος του Κοινοβουλίου είναι σημαντικός δεν είμαι απλά και μόνο παραδοσιακά και τυπικά ευγενής.
<P>
Η νομοθεσία αυτή προέρχεται από το Κογκρέσσο έστω κι' αν η κυβέρνηση φέρει την ευθύνη της που δεν άσκησε βέτο. Αυτό σημαίνει ότι όταν θα εκλεγεί το νέο Κογκρέσσο θα έχει εξαιρετική σημασία για όλους μας, αλλά προφανώς για τα μέλη άλλων νομοθετικών σωμάτων, να έχουν κατά το ενωρίτερον δυνατόν επαφές με τα μέλη αυτού του νέου Κογκρέσσου. Οποιοδήποτε κι' αν είναι το αποτέλεσμα των εκλογών, θα υπάρχουν πολλά νέα μέλη και ένα από τα προβλήματα του παρελθόντος ήταν η έλλειψη γνώσεων, και μερικές φορές η έλλειψη ενδιαφέροντος, για τις ευρωπαϊκές υποθέσεις από το πρόσφατο, μάλλον ριζοσπαστικό Κογκρέσσο.
<P>
Ελπίζω επομένως ότι με την εκλογή του νέου Κογκρέσσου θα μπορέσουμε όλοι μας, με τον διαφορετικό τρόπο του ο καθένας, να κάνουμε μια πραγματική προσπάθεια να εξηγήσουμε την αληθή οδό συνεργασίας μεταξύ Ευρώπης και Ηνωμένων Πολιτειών και τις παγίδες που θα πρέπει να αποφύγουμε. Είμαι βέβαιος ότι και εκείνοι επίσης θα θελήσουν να μας εξηγήσουν τις παγίδες που εμείς θα πρέπει να αποφύγουμε και θα πρέπει να είμαστε έτοιμοι να τους ακούσουμε όπως επίσης και να τους πούμε αυτά που εμείς πιστεύουμε ότι θα πρέπει να γίνονται και θα πρέπει να αποφεύγονται.

<SPEAKER ID=34 LANGUAGE="NL" NAME="Van der Waal">
Kύριε Πρόεδρε, υποστηρίζουμε την Επιτροπή στη αντίσταση που προβάλλει έναντι των αμερικανικών μέτρων και ευχαριστώ τον Sir Leon Brittan για τη δήλωση στην οποία προέβη. Όμως εμμένω ότι θα πρέπει να κάνουμε έναν διαχωρισμό. Η Κούβα αποτελεί πρωτίστως ένα αμερικανικό πρόβλημα, αλλά όσον αφορά τη Λιβυή και το Ιράν, οι Ηνωμένες Πολιτείες και η Ένωση ουσιαστικά συμπλέουν. Οι ενδείξεις ότι οι εν λόγω χώρες υποστηρίζουν τη διεθνή τρομοκρατία καθίστανται ολοένα και σαφέστερες. Επιπλέον, οι χώρες αυτές παρεμποδίζουν την ειρηνευτική διαδικασία στη Μέση Ανατολή. Είναι ιδιαίτερα λυπηρό το γεγονός ότι οι Ηνωμένες Πολιτείες και η Ένωση στον αγώνα κατά της διεθνούς τρομοκρατίας θέτονται αντιμέτωπες η μία με την άλλη, ιδιαίτερα όταν παρατηρήσει κανείς την ταχύτητα με την οποία εξοπλίζεται το Ιράν. Ερωτώ λοιπόν πως δικαιολογείται η συνέχιση, με αναλλοίωτο τρόπο, του διαλόγου με το Ιράν και τη Λιβύη και τι μας εμποδίζει να επιδιώξουμε, μαζί με τις Ηνωμένες Πολιτείες μία συντονισμένη αντιμετώπιση των εν λόγω χωρών;

<SPEAKER ID=35 LANGUAGE="EN" NAME="Brittan">
Για να είμαι απόλυτα ειλικρινής δεν πιστεύω ότι είναι πρακτικό να συζητούμε για μία και μοναδική απλή προσέγγιση στην τρομοκρατία. Με κάποια προηγούμενη ιδιότητά μου έπρεπε να ασχοληθώ με θέματα σχετικά με την τρομοκρατία και μπορώ να σας διαβεβαιώσω ότι οι διεθνείς επιπλοκές που υπάρχουν είναι αξιόλογες. Έτσι, δεν νομίζω ότι είναι ορθό να καταδικάζονται είτε οι Ηνωμένες Πολιτείες είτε οιοσδήποτε άλλος που δεν βρίσκουν μια μαγική λύση για την αντιμετώπιση του προβλήματος. Εάν θέλει κανείς να είναι ωμά ειλικρινής, η αλήθεια είναι ότι η αμερικανική πολιτική των κυρώσεων και των αναμετρήσεων δεν έχει σταματήσει την τρομοκρατία αλλά ούτε και η ευρωπαϊκή πολιτική του διαλόγου την έχει σταματήσει. Θα πρέπει να είμαστε έντιμοι σχετικά μ' αυτό.

<SPEAKER ID=36 LANGUAGE="DE" NAME="Kittelmann">
Kύριε Πρόεδρε, μπορώ να μάθω πάρα πολλά ακόμη. Θα πρέπει όμως να που πείτε πώς 16 μάτια, από διαφορετικές γωνίες, κοντόφθαλμα και διορατικά, παίρνουν πάντα τη σωστή απόφαση. Kύριε Πρόεδρε, επιτρέψτε μου κι εμένα να εκφράσω, κατά βάσιν, τις ευχαριστίες μου στην Eπιτροπή για τη συγκεκριμένη γνωμοδότησή της και για τη λειτουργικότητά της. Eπειδή το Kοινοβούλιο πήρε πολύ έγκαιρα μια πολύ διεξοδική απόφαση για το νόμο Helms-Burton και για το θέμα του Iράν/Iράκ, που σε γενικές γραμμές ακόμη και σήμερα καλύπτει πλήρως, ως προς την ουσία, τα δεδομένα, πιστεύω πως εκπλήρωσε πολύ έγκαιρα το καθήκον του και θα συνεχίσει να το εκπληρώνει. Θα μ' ενδιέφερε να μάθω ποιες νομικές διαφορές βλέπετε μεταξύ του νόμου D' Amato και του νόμου Helms-Burton, μια και έχω την εντύπωση ότι και μέσα στην Eπιτροπή - έτσι τουλάχιστον ένοιωσα στην Eπιτροπή Eξωτερικών Oικονομικών Σχέσεων αυτήν την εβδομάδα - υπάρχουν διαφορετικές νομικές θεωρήσεις, τις οποίες εγώ δεν τις βλέπω έτσι. Kαι οι δύο νόμοι αντίκεινται στο διεθνές δίκαιο. Kαι οι δύο παραβιάζουν το νόμο του ΠOE. Kαι ο κ. Eizenstat αναφέρθηκε στο ότι υπάρχουν πολιτικοί λόγοι, τους οποίους δεν μπορεί να αναγνωρίσει ο ΠOE. Ποια είναι η άποψή σας επ' αυτού;

<SPEAKER ID=37 LANGUAGE="EN" NAME="Brittan">
Δεν αποδεχόμεθα οποιαδήποτε εξαίρεση από τον ΠΟΕ. Είναι απαράδεκτο να λέμε ότι υπάρχουν αντικείμενα που δεν μπορεί να εξετάσει ο ΠΟΕ. Το εάν θα πάμε σε ειδική επιτροπή είναι κάτι που δεν έχει αποφασιστεί δεδομένου ότι βρισκόμαστε ακόμη στη διαδικασία διαβουλεύσεων. Η θέση αυτή όμως είναι εντελώς απαράδεκτη και κατά κανένα τρόπο δεν θα πρέπει να την ακολουθήσουμε.
<P>
Όσον αφορά τις διαφορές μεταξύ του νόμου Χελμς-Μπάρτον και του νόμου Ντ' Αμάτο οι κύριες διαφορές είναι, πρώτον, ότι ο Τίτλος 3 τουλάχιστον του Χελμς-Μπάρτον, μολονότι έχει ανασταλεί για έξι μήνες, επιτρέπει ως αρχή τις δικαστικές ενέργειες φυσικών προσώπων ή εταιρειών. Αυτό δεν συμβαίνει με τον νόμο Ντ' Αμάτο. Η άλλη κύρια διαφορά είναι ότι ενώ ο Πρόεδρος έχει τη διακριτική εξουσία να αναστέλλει ολικά ή μερικά τη λειτουργία του Τίτλου 3 του νόμου Χελμς-Μπάρτον για ένα εξάμηνο κάθε φορά, με τον νόμο Ντ' Αμάτο έχει πολύ μεγαλύτερη διακριτική ευχέρεια σχετικά με το πως θα τον εφαρμόσει, εάν θα τον εφαρμόσει και σε ποια έκταση θα τον εφαρμόσει. Κατ' ακολουθίαν το πεδίο δράσεως μιας λογικής διαμαρτυρίας είναι πολύ μεγαλύτερο και καθώς η νομοθεσία μόλις τώρα άρχισε να ισχύει αυτός είναι ο κατάλληλος δρόμος για να ακολουθήσουμε. Συνεπώς υπάρχουν σημαντικές νομικές, πρακτικές και οικονομικές διαφορές μεταξύ των δύο νόμων.

<SPEAKER ID=38 LANGUAGE="EN" NAME="Kerr">
Θα ήθελα να συγχαρώ τον Sir Leon και την Επιτροπή για τη σταθερή τους στάση σχετικά με το πρόβλημα αυτό. Μου φαίνεται ότι το αμερικανικό ενδιαφέρον για τη δημοκρατία στην Κούβα μοιάζει με το αντίστοιχο ενδιαφέρον τους για το Ιράκ όπου απονέμουν δημοκρατία με πυραύλους Cruise. Έχοντας επισκεφθεί αρκετές φορές την Κούβα και τις ΗΠΑ, θα πρέπει να πω ότι κατά πολλούς τρόπους η Κούβα έχει μια πολύ πιο δημοκρατική κοινωνία από τις ΗΠΑ όπου και τα δύο μεγάλα κόμματα είναι ιδιοκτησία του μεγάλου κεφαλαίου. Ίσως να μπορούσαμε να κάνουμε τους αμερικανούς να το καταλάβουν καλύτερα εάν τους προτείναμε να εξετάσουν πολιτική αποκλεισμού της Σαουδικής Αραβίας και άλλων πελατών τους όπου δεν υπάρχει δημοκρατία, ούτε ανθρώπινα δικαιώματα ενώ το ενδιαφέρον που οι ίδιοι οι αμερικανοί έχουν σχετικά με όλα αυτά είναι ελάχιστο.

<SPEAKER ID=39 LANGUAGE="EN" NAME="Brittan">
Ορισμένα από τα σημεία που έθιξε ο αξιότιμος βουλευτής θα είχαν πολύ μεγαλύτερη βαρύτητα εάν δεν έλεγε κάτι που είναι οφθαλμοφανώς ανακριβές, δηλ. για τη δημοκρατία στην Κούβα. Τα πράγματα είναι πολύ απλά. Δεν υπάρχει καμιά δημοκρατία εκεί.

<SPEAKER ID=40 LANGUAGE="ES" NAME="Robles Piquer">
Κύριε Επίτροπε, συμφωνούμε όλοι στην απόρριψη του νόμου Χελμς-Μπάρτον λόγω των εξωεδαφικών του επιπτώσεων, βεβαίως όμως, κάθε άλλο παρά συμμεριζόμαστε όλοι τις απίστευτες εκφράσεις που μόλις ακούσαμε σχετικά με τη δημοκρατία στην Κούβα.
<P>
Αυτό όμως που θα ήθελα να ρωτήσω τον κ. Επίτροπο είναι το εξής: Εφόσον ο νόμος Χελμς-Μπάρτον εφαρμόζεται μόνο στις περιπτώσεις που πρόκειται για ιδιοκτησίες που ανήκαν σε Βορειοαμερικανούς υπηκόους, οι οποίες κατασχέθηκαν από την κυβέρνηση Κάστρο χωρίς να καταβληθεί καμία αποζημίωση, και τώρα φεύγουν από τη δικαιοδοσία του κουβανικού Κράτους για να περιέλθουν σε έναν ξένο επιχειρηματία ο οποίος τις λαμβάνει χωρίς να καταβάλει ούτε αυτός την αποζημίωση στους νομίμους κατόχους αυτών των επιχειρήσεων, μπορεί να μου πει η Επιτροπή αν υπάρχουν ήδη, ή όχι ακόμα, συγκεκριμένες περιπτώσεις επιχειρήσεων ή επιχειρηματιών της Ευρωπαϊκής Ένωσης που έχουν κατηγορηθεί ενώπιον βορειοαμερικανικών δικαστηρίων ότι διέπραξαν τα όσα απαγορεύει αυτός ο νόμος, ή αντιμετωπίζουμε ακόμη μια θεωρητική υπόθεση και δεν έχουν εμφανιστεί συγκεκριμένες σχετικές περιπτώσεις;

<SPEAKER ID=41 LANGUAGE="EN" NAME="Brittan">
Σύμφωνα με τον Τίτλο 3 - εκείνον που έχει ανασταλεί όσον αφορά τις δράσεις - προφανώς δεν έχουν γίνει δικαστικές ενέργειες διότι ο Πρόεδρος τον έχει αναστείλει. Σύμφωνα όμως με τον Τίτλο 4, δηλ. τη διάταξη που απαιτεί από την κυβέρνηση των Ηνωμένων Πολιτειών να αποκλείει φυσικά πρόσωπα από το δικαίωμα εισόδου στη χώρα εάν αποτελούν στόχο σύμφωνα με την νομοθεσία, και έχετε ακούσει από τον κ. Cassidy ότι αυτό εφαρμόζεται και στις οικογένειες των προσώπων, υπάρχουν επιχειρήσεις που έχουν λάβει επιστολές από την κυβέρνηση των Ηνωμένων Πολιτειών με τις οποίες ενημερώνονται ότι σε ορισμένες περιπτώσεις θεωρούνται ύποπτες ενώ σε άλλες περιπτώσεις κάτι παραπάνω απ' αυτό.

<SPEAKER ID=42 LANGUAGE="EN" NAME="McGowan">
Είμαι βέβαιος ότι το Κοινοβούλιο θα πει στον Sir Leon Brittan το πόσο εκτιμά τις σχέσεις μεταξύ Ευρωπαϊκής Ένωσης και Ηνωμένων Πολιτειών. Θα γνωρίζει επίσης ότι το Ευρωπαϊκό Κοινοβούλιο ανησυχεί εδώ και πάρα πολύ καιρό, ακόμη και πριν από τον νόμο Χελμς-Μπάρτον, σχετικά με την απομόνωση της Κούβας. Στον τομέα, για παράδειγμα, της αναπτυξιακής συνεργασίας δεν έχουμε επίσημες σχέσεις με την Κούβα, σε αντίθεση με την υπόλοιπη Καραϊβική και την Κεντρική και Νότια Αμερική, και επομένως υπάρχουν μεγάλα προβλήματα. Διερωτώμαι μέχρι ποιου σημείου πιστεύει ο Επίτροπος ότι μπορεί να χρησιμοποιήσει αυτό το θέμα ούτως ώστε να κάνουμε ταχεία πρόοδο προς την κατεύθυνση επισημοποίησης των σχέσεών μας με την Κούβα. Το γεγονός αυτό θα ήταν προς αμοιβαίο όφελος και της Κούβας και της Ευρωπαϊκής Ένωσης.

<SPEAKER ID=43 LANGUAGE="EN" NAME="Brittan">
Αυτή ήταν η κατεύθυνση προς την οποία κινούμεθα και το Συμβούλιο πράγματι υπεστήριζε την έναρξη διαπραγματεύσεων με την Κούβα. Στη συνέχεια όμως ο συνάδελφός μου κ. Marin επισκέφθηκε την Κούβα, είχε συναντήσεις με τους ηγέτες της αντιπολίτευσης και αμέσως μετά η πλειοψηφία των ηγετών αυτών συνελήφθη. Το Συμβούλιο επομένως απεφάσισε ότι η στιγμή αυτή δεν ήταν η καταλληλότερη για τη συνέχιση των διαπραγματεύσεων. Την άποψη αυτή τη συμμερίζομαι.

<SPEAKER ID=44 NAME="Πρόεδρος">
Έτσι έληξε η ώρα των ερωτήσεών μας. Eυχαριστούμε τον Σερ Leon Brittan για τις δηλώσεις του.
<P>
(Xειροκροτήματα)

<CHAPTER ID=7>
Eκμετάλλευση παιδιών
<SPEAKER ID=45 NAME="Πρόεδρος">
H ημερήσια διάταξη προβλέπει τη δήλωση της Eπιτροπής, σχετικά με την εκμετάλλευση παιδιών. Το λόγο έχει ο Σερ Lion Brittan.

<SPEAKER ID=46 NAME="Brittan, Sir Leon">
Κύριε Πρόεδρε, τα πρόσφατα τραγικά γεγονότα στο Βέλγιο τα οποία με ωμότητα επανήλθαν στη μνήμη μας καθώς χθες και σήμερα ανακαλύφθηκαν και άλλα θύματα βίας και παιδεραστίας, έχουν στρέψει τους προβολείς της δημοσιότητος στο όλο πρόβλημα της φοβερής σεξουαλικής εκμετάλλευσης των παιδιών. Ομιλώ εξ ονόματος όλων των συναδέλφων μου της Επιτροπής όταν συμμερίζομαι με το Κοινοβούλιο την έκφραση της βαθειάς έκπληξης και της λύπης μας σχετικά με τα γεγονότα του καλοκαιριού, αισθήματα τα οποία συμμερίζονται όλοι οι πολιτισμένοι άνθρωποι σε ολόκληρη την Ευρωπαϊκή Ένωση και πέραν αυτής.
<P>
Καλωσορίζω επομένως την ευκαιρία, εξ ονόματος της συναδέλφου μου κ. Gradin, για να σας κάνω σήμερα μια δήλωση. Η τραγωδία αυτή, η οποία ενισχύει την επικαιρότητα της πρώτης παγκόσμιας συνδιάσκεψης για τη Σεξουαλική Εκμετάλλευση των Παιδιών που έγινε το τέλος Αυγούστου στη Στοκχόλμη, θέτει ενώπιον όλων μας την πρόκληση να αναλάβουμε τις ευθύνες μας και να ανταποκριθούμε κατά τον ταχύτερο και αποτελεσματικότερο δυνατό τρόπο. Η παγκόσμια συνδιάσκεψη οργανώθηκε από τη σουηδική κυβέρνηση, το Ταμείο των Ηνωμένων Εθνών για τα Παιδιά, τη UNICEF και την οργάνωση για τον Τερματισμό της Παιδικής Πορνείας στον Τουρισμό της Ασίας.
<P>
Στη συνδιάσκεψη συμμετείχαν 130 κυβερνήσεις όπως επίσης μη κυβερνητικές οργανώσεις και διακυβερνητικοί οργανισμοί. Η Επιτροπή αντιπροσωπεύθηκε από τη συνάδελφό μου κ. Gradin. Η Επιτροπή ασφαλώς θα εξετάσει λεπτομερώς τα συμπεράσματα και το πρόγραμμα δράσης που απεφάσισε η συνδιάσκεψη. Ήδη καθίσταται προφανές ότι υπάρχει ανάγκη για μια σαφή και ευρύτατη προσέγγιση η οποία να στηρίζεται στη διεθνή συνεννόηση και την ενεργό συνεργασία μεταξύ κυβερνήσεων και μη κυβερνητικών οργανώσεων. Ως μέρος αυτής της προσπάθειας και εν όψει καθορισμού συγκεκριμένων πρωτοβουλιών στο επίπεδο της Ευρωπαϊκής Ένωσης, η Επιτροπή επεξεργάζεται τώρα μια ανακοίνωση προς το Συμβούλιο και το Ευρωπαϊκό Κοινοβούλιο σχετικά με την εμπορία γυναικών, συμπεριλαμβανομένων των νεαρών γυναικών, για σεξουαλική εκμετάλλευση. Το γεγονός αυτό έρχεται ως αποτέλεσμα μιας διασκέψεως που οργανώθηκε τον Ιούνιο από την κ. Gradin σχετικά με την εμπορία γυναικών. Η ανακοίνωση αυτή θα συμπεριλαμβάνει αντικείμενα όπως η μετανάστευση, η δικαστική και αστυνομική συνεργασία και οι κοινωνικές πτυχές ενώ οι περισσότερες των προτάσεων θα είναι ευρύτερα εφαρμόσιμες στη μάχη κατά της εμπορίας παιδιών και των δύο φύλων.
<P>
Επιπλέον, η Επιτροπή προετοιμάζει τώρα πρόταση για την λήψη συγκεκριμένων μέτρων κατά του αποκαλούμενου τουρισμού για παιδικό σεξ. Τρίτον, η Επιτροπή εξετάζει το πρόβλημα της παιδικής πορνογραφίας και τη χρήση δικτύων όπως το Internet μεταξύ παιδεραστών και θα προτείνει δράσεις που θα στοχεύουν στην κατάργηση της βλαπτικής χρήσης των δικτύων πληροφορικής. Αυτό αποτελεί ένα δύσκολο τομέα, ιδιαίτερα μέσα στο διεθνές πλαίσιο, δεδομένου ότι άπτεται εθνικών συνταγματικών θεμάτων που έχουν σχέση με την ελεύθερη κυκλοφορία της πληροφόρησης.
<P>
Η ελευθερία έκφρασης γνωμών και απόψεων αποτελεί βασικό ανθρώπινο δικαίωμα και έτσι πρέπει να παραμείνει. Της ελευθερίας όμως αυτής δεν πρέπει να γίνεται βάναυση κατάχρηση και θα πρέπει να επινοήσουμε τρόπους για να παρεμποδίσουμε την παιδική πορνογραφία χωρίς όμως να παρεμποδίζουμε με τη συνήθη έκφραση γνωμών και ιδεών.
<P>
Τέλος, είναι σαφές ότι απαιτείται βελτίωση της αστυνομικής και δικαστικής συνεργασίας και η Επιτροπή δέχεται με ικανοποίηση την ταχεία ανταπόκριση της ιρλανδικής προεδρίας με την χθεσινή ανακοίνωση της προτάσεως για διεύρυνση της εντολής προς τη μονάδα διώξεως ναρκωτικών της Europol ούτως ώστε να συμπεριλάβει και την εμπορία ανθρώπων. Η Επιτροπή ελπίζει ότι η άτυπη σύνοδος των Υπουργών Δικαιοσύνης και Εσωτερικών στις 27 Σεπτεμβρίου θα παράσχει ευκαιρία για εποικοδομητικό διάλογο επί του θέματος αυτού, επί άλλων προτάσεων όπως αυτές που γνωστοποίησε το Βέλγιο καθώς επίσης και επί της συμβολής της Επιτροπής.
<P>
(Χειροκροτήματα)

<SPEAKER ID=47 LANGUAGE="FR" NAME="Dury">
Κύριε Πρόεδρε, αγαπητοί μου συνάδελφοι, εξ ονόματος της ομάδας των ευρωπαίων σοσιαλιστών, θέλω να εκφράσω εδώ τη συγκίνησή μας, την αλληλεγγύη μας καθώς και τα συλληπητήριά μας στις τόσο σκληρά δοκιμασθείσες οικογένειες των κοριτσιών που υπήρξαν θύματα των τερατωδών πράξεων στις οποίες αναφερόμαστε σήμερα. Η Leatitia και η Sabine μπόρεσαν να σωθούν έγκαιρα, η Julie, όμως, η Mιlissa, η An και η Eefje είναι νεκρές. Και συνεχίζουμε να μην γνωρίζουμε τίποτα, θα ήθελα να το υπενθυμίσω, για τους Gevrij, 6 ετών, Ilse, 19 ετών, Ιlisabeth, 12 ετών, - της οποίας τον πατέρα θυμίζω πως δεχθήκαμε εδώ όταν εξέθεσε τα ζωγραφικά του έργα, μία απίστευτη κραυγή πόνου - Nathalie, 9 ετών, Lubna, 9 ετών, Sylvie, 19 ετών, Ken, 8 ετών, Yann, 12 ετών. Γνωρίζουμε ακόμη πως οι Catherine, Kim και Carola είναι νεκροί χωρίς ποτέ να μάθουμε κάτω από ποιές συνθήκες.
<P>
Θέλω, πέρα από τα συλληπητήρια, να επιδοκιμάσω τη στάση των γονιών, που είχαν τη δύναμη να δαμάσουν, να συγκρατήσουν την ταραχή τους, αρνούμενοι τις εύκολες παρεκτροπές μπροστά στον πειρασμό των μικροφώνων. Μας έδωσαν, στο Βέλγιο, ένα μάθημα υπευθυνότητας, ένα μάθημα κοινωνικού καθήκοντος, ένα μάθημα ηθικού θάρρους. Σήμερα, αποτελούν για μας παράδειγμα.
<P>
Τα γεγονότα αυτά είναι θεαματικά. Δεν είναι μοναδικά και δεν χαρακτηρίζουν το Βέλγιο. Θέτουν κατά βάσιν το πρόβλημα της προστασίας, ακόμη πιο απλά του σεβασμού των παιδιών, του σεβασμού της τιμής τους και προσθέτω επίσης του σεβασμού των γυναικών. Μας υποχρεώνουν να σκεπτόμαστε την εικόνα των παιδιών αυτών μέσα σε ένα περιβάλλον που το έχουν σφυρηλατήσει τα μέσα μαζικής ενημέρωσης, δημιούργημα βιαιοτήτων και νοσηρών φαντασιώσεων. Πολύ συχνά άλλωστε, κατά την εκδίκαση υποθέσεων παιδεραστίας και θα έλεγα ακόμη και βιασμών, διαπιστώνουμε άρνηση σε ό, τι αφορά την κατανόηση της σοβαρότητας των γεγονότων. Πολλές φορές μάλιστα γίνεται λόγος για το αναπόφευκτο. Ή ακόμη, σε ορισμένες περιπτώσεις, τονίζεται η συναίνεση των θυμάτων.
<P>
Πιστεύω πως στις κρίσεις μας πρέπει να προχωρούμε βαθύτερα. Δεν έχουμε μόνο να κάνουμε με κάποια ανισόρροπα τέρατα. Το εμπόριο της παιδεραστίας και της εκμετάλλευσης των παιδιών είναι ένα οργανωμένο εμπόριο, με τις εθνικές, ευρωπαϊκές και διεθνείς διασυνδέσεις του, τα δίκτυά του, τις χρηματοδοτήσεις του. Διαθέτει, προκειμένου να ανταποκριθεί στη διεστραμμένη ζήτηση, παραγωγή υλικού, εμπορία, διανομή και κατανάλωση είτε πρόκειται για χιλιάδες ή εκατομμύρια κασέτες, είτε για θεάματα, είτε, ακόμη πιο βρώμικο και απάνθρωπο, για τα ίδια τα παιδιά, εδώ και στον τρίτο κόσμο.
<P>
Στη βάση όλων αυτών των δικτύων, υπάρχει πριν απ' όλα το κέρδος, η αναζήτηση αυτού του κέρδους, η επιθυμία γι' αυτό το κέρδος. Το κέρδος των μεσαζόντων, των πορνογράφων, των ταξιδιωτικών πρακτορείων που διοργανώνουν και προτείνουν σεξουαλικό τουρισμό, ο οποίος τείνει να θεωρείται κάτι το συνηθισμένο. Το κέρδος των τραπεζών που διαχειρίζονται τους λογαριασμούς και νομιμοποιούν το παράνομο χρήμα. Τα δίκτυα αυτά αναπτύσσονται χάρη στη χαλαρότητα των νομοθεσιών και ανάλογα με τη ζήτηση. Σήμερα είναι το Βέλγιο ή η Ταϋλάνδη, αύριο η Γαλλία, η Μεγάλη Βρετανία ή η Κεντρική Αμερική.
<P>
Το έχετε αντιληφθεί, το Βέλγιο βρίσκεται σε μεγάλη αναστάτωση. Είναι τα παιδιά μας προστατευμένα; Τι είναι αυτοί οι θεσμοί που δεν ανταποκρίνονται στις προσδοκίες; Οφείλουμε, όλοι μαζί, βέλγοι και ευρωπαίοι, να απαντήσουμε στα ερωτήματα αυτά. Ο επίτροπος το ανέφερε ήδη. Πρέπει η Europol, και το έχουμε ήδη πει αυτό στο Κοινοβούλιο, να συμπεριλάβει στα καθήκοντά της την καταδίωξη του εμπορίου των παιδιών, των ανηλίκων και των γυναικών. Πρέπει να αναζωογονήσουμε τις νομοθεσίες μας για να αναχαιτίσουμε τον σεξουαλικό τουρισμό. Πρέπει επιτέλους να γκρεμίσουμε, όχι τα τείχη της πορνογραφίας, που έτσι κι αλλιώς ξέρει να ελίσσεται, αλλά να ξεπεράσουμε τα δικά μας όρια, τα όρια της νοοτροπίας μας και των νόμων μας. Και η πράξη αυτή θα είναι η μόνη που θα τιμά τη μνήμη όλων αυτών των θυμάτων που κυριαρχούν σήμερα στη σκέψη μας.
<P>
(Χειροκροτήματα)

<SPEAKER ID=48 LANGUAGE="NL" NAME="Chanterie">
Κύριε Πρόεδρε, αξιότιμοι συνάδελφοι, οι κάτοικοι της χώρας μου είναι συγκλονισμένοι από τις ειδήσεις που υπάρχουν εδώ και ορισμένες μέρες σχετικά με την απαγωγή, κακοποίηση και δολοφονία ορισμένων παιδιών και νεαρών κοριτσιών. Με κατάπληξη παρακολουθήσαμε επί ημέρες τις μακάβριες καταστάσεις που εξελίσσονταν ενώπιον μας. Ολοένα και λιγότερο αδυνατούμε να αντιληφθούμε πως είναι δυνατόν να συνέβησαν όλα αυτά. Επιθυμώ στην αρχή της παρούσης συζήτησης, να εκφράσω τα συλυπητήρια της Ομάδας του ΕΛΚ προς τους γονείς και τα μέλη της οικογενείας των δολοφονηθέντων κοριτσιών. Συμμεριζόμαστε τη λύπη και τον πόνο τους και θαυμάζουμε το θάρρος και την αξιοπρέπεια με την οποία αντιμετωπίζουν αυτές τις δύσκολες στιγμές.
<P>
Εξ ονόματος της Ομάδας του ΕΛΚ επιθυμώ να τονίσω τέσσερα στοιχεία. Πρώτον, αυτό που συμβαίνει στο Βέλγιο, όπως υπογράμμισε η κ. Dury, δεν αποτελεί μία βελγική μόνο κατάσταση. Όλοι μας γνωρίζουμε ότι οι απαγωγές παιδιών, η εξώθηση παιδιών στην πορνεία και τα κυκλώματα πορνοταινιών βίντεο πραγματοποιούνται από δίκτυα τα οποία καλύπτουν την Ευρώπη και ολόκληρον τον κόσμο. Πρόκειται εν προκειμένω για εμπόριο παιδιών, πορνεία και βαριά διεθνή εγκλήματα. Οφείλουμε να δώσουμε απάντηση σε ορισμένες ερωτήσεις. Ερωτήσεις όπως πόσο καιρό ακόμη θα ανεχόμαστε την πληθώρα των διαφημίσεων σχετικά με τον τουρισμό του σεξ στις χώρες της Ασίας; Πόσο καιρό ακόμη θα κλείνουμε τα μάτια για το εμπόριο ανθρώπων το οποίο ανθίζει κυρίως με θύματα παιδιά και γυναίκες από και προς την Κεντρική και Ανατολική Ευρώπη και από και προς χώρες όπως η Ταϋλάνδη, οι Φιλιππίνες και άλλες χώρες της Ασίας; Πόσο καιρό ακόμη θα ανεχόμαστε την άρνηση ορισμένων χωρών να συνεργασθούν εν προκειμένω όπως π.χ. η Τυνησία και το Μαρόκο, όπως π.χ. στην περίπτωση της απαχθείσας Milena Bianco από το Bassano del Grappa, ενώ υπάρχουν και δεκάδες, εκατοντάδες άλλα παρόμοια παραδείγματα;
<P>
Δεύτερον, ποιές πρωτοβουλίες θα αναληφθούν για την εντατικοποίηση της συνεργασίας σε δικαστικό και αστυνομικό επίπεδο; Πρέπει να αναφέρουμε την επικύρωση της Σύμβασης για την Europol εκ μέρους των κοινοβουλίων των κρατών μελών. Πόσο θα διαρκέσει αυτό ακόμη; Ένα έτος, δύο έτη ή περισσότερο. Πρέπει να αναφέρουμε την επιτακτική ανάγκη για την ολοκλήρωση των διαπραγματεύσεων της Σύμβασης για τα ευρωπαϊκά συστήματα πληροφόρησης και την επικύρωση της εν λόγω Σύμβασης εκ μέρους των κρατών μελών μαζί με τη Σύμβαση για τη Europol, διαφορετικά δεν θα διαθέτουμε τα αναγκαία μέσα. Η Σύμβαση για τη Europol και το ευρωπαϊκό σήστημα πληροφόρησης αποτελούν τα αναγκαία μέτρα για να μπορέσουμε να δημιουργήσουμε ένα κέντρο στο οποίο θα συλλέγονται όλες οι χρήσιμες πληροφορίες. Είναι διατεθειμένοι όλοι οι πολιτικοί, σε εθνικό και ευρωπαϊκό επίπεδο οι οποίοι τώρα αγανακτούν, να αντιδράσουν με ταχύτητα στο πλαίσιο επίσης των κρατών μελών;
<P>
Φυσικά πρέπει πρώτα να τεθεί τάξη στη δική μας χώρα. Οι εγκληματίες θα πρέπει να διωχθούν. Οι πολίτες είναι σήμερα δυστυχώς αναγκασμένοι να διαπιστώσουν ότι τα δίκτυα των εγκληματιών έχουν ελεύθερο πεδίο δράσης και ορισμένες φορές λαμβάνουν βοήθεια και από άτομα που εργάζονται στον τομέα της δικαιοσύνης.
<P>
Τρίτον, πέραν από την εντατικοποίηση της συνεργασίας μεταξύ των επισήμων υπηρεσιών, η Ομάδα του ΕΛΚ επιθυμεί, και τούτο αποτελεί μία πρόταση προς το Κοινοβούλιο, να δοθεί ενίσχυση στις ομάδες δράσης, όπως εκείνες του Marc και της Corinne, καθώς και στις οικογένειες που επλήγησαν.
<P>
Τέταρτον, με τη Διακυβερνητική Διάσκεψη προετοιμάζονται ορισμένες αλλαγές της Συνθήκης του Μάαστριχτ. Θα εξάγουν, άραγε, οι ευρωπαϊκές κυβερνήσεις τις πολιτικές συνέπειες που απορρέσουν με τη Σύμβαση των Ηνωμένων Εθνών για τα δικαιώματα του παιδιού και από τη διακήρυξη της Στοκχόλμης, που πραγματοποιήθηκε την περασμένη εβδομάδα, ώστε η Συνθήκη της Ένωσης να τροποποιηθεί κατά τρόπο ώστε στη νέα Συνθήκη να συμπεριληφθούν και τα δικαιώματα του παιδιού; Η Ομάδα του ΕΛΚ αναμένει επίσης από την Ευρωπαϊκή Επιτροπή να υποβάλει ταχέως πρόταση προκειμένου η διακήρυξη της Στοκχόλμης να μετατραπεί εντός συντόμου χρονικού διαστήματος σε προτάσεις πολιτικής της Ευρωπαϊκής Ένωσης. Τότε μόνο θα καταστεί δυνατή η αποκατάσταση της εμπιστοσύνης των κατοίκων του Βελγίου, αλλά και των άλλων κρατών μελών. Πρόκειται σαφώς για την αξιοπρέπεια της κοινωνίας μας, για τον σεβασμό των παιδιών και του μέλλοντος το οποίο αυτά εκπροσωπούν.
<P>
(Χειροκροτήματα)

<SPEAKER ID=49 LANGUAGE="FR" NAME="Hermange">
Κύριε Πρόεδρε, τα πρόσφατα γεγονότα έφεραν με τραγικό τρόπο στο προσκήνιο το σοβαρό πρόβλημα της παιδικής πορνείας. Αγαπητοί μου συνάδελφοι, είμαστε όλοι ένοχοι για αδιαφορία και χαλαρότητα, διότι χρειάστηκε να περιμένουμε μέχρι τη δραματική περίπτωση Dutroux για να εγγράψουμε τη συζήτηση αυτή στην ημερήσια διάταξη της συνεδρίασής μας ενώ γνωρίζουμε ότι είναι πολλά τα παιδιά που διοχετεύονται κάθε χρόνο στην παγκόσμια και ευρωπαϊκή αγορά του έρωτα.
<P>
Προς το παρόν, οι δηλώσεις και οι επιτροπές προβληματισμού νομίζω ότι αρκούν. Πρέπει να αντιδράσουμε συνθέτοντας ένα ευρωπαϊκό σχέδιο καταπολέμησης της παιδεραστίας. Η ομάδα μας, στο όνομα των παιδιών που δολοφονήθηκαν, θέλει να προτείνει το σχέδιο αυτό να λειτουργήσει σε νομικό επίπεδο. Με αυτό το πνεύμα, προτείνουμε η διακυβερνητική διάσκεψη να διαμορφώσει μία νομική βάση που να επιτρέπει την άσκηση κοινοτικής πολιτικής στον τομέα του εμπορίου ανθρώπινων υπάρξεων. Τα κράτη μέλη να λάβουν μέτρα εναρμόνισης των εθνικών νομοθεσιών στο θέμα της προστασίας του παιδιού. Να εφαρμόζουν τις νομοθεσίες τους και να καλύπτουν τα κενά που αυτές παρουσιάζουν. Κάθε είδους σεξουαλική εκμετάλλευση των παιδιών να θεωρείται νομικά ως έγκλημα κατά της ανθρωπότητας. Να τιμωρείται η κατοχή πορνογραφικού υλικού που προορίζεται για παιδιά.
<P>
Ζητούμε επίσης τη διεύρυνση της δράσης της Europol στον τομέα της σεξουαλικής κατάχρησης και της σεξουαλικής εκμετάλλευσης των παιδιών. Ζητούμε, τέλος, τη δημιουργία ευρωπαϊκού παρατηρητηρίου για τις νομοθεσίες και την εφαρμογή τους. Ακόμη ζητούμε να υπάρξει πολιτική πρόληψης. Στο θέμα αυτό χρειάζεται επίσης στρατηγική ευαισθητοποίησης του ευρέος κοινού και κυρίως των παιδιών.
<P>
Αγαπητοί μου συνάδελφοι, ένα παιδί έχει διαφορετική σημαντικότητα απ' ό, τι ένα ευρώ ή ένα Ecu. Ας κινητοποιηθούμε με συγκεκριμένους στόχους προκειμένου να προστατεύσουμε το μέλλον της Ευρώπης που οικοδομούμε για τα παιδιά μας.
<P>
(Χειροκροτήματα)

<SPEAKER ID=50 LANGUAGE="FR" NAME="Andrι-Lιonard">
Κύριε Πρόεδρε, θα ήθελα με τη σειρά μου να εκφράσω τα πλέον ειλικρινή μου συλληπητήρια στους γονείς των νεαρών βελγίδων, των οποίων η αξιοπρέπεια μπρός στο δράμα που ζούν είναι υποδειγματική.
<P>
Επί πολύ καιρό, το ζήτημα της παιδεραστίας κίνησε ελάχιστα το ενδιαφέρον της κοινής γνώμης και αυτό που πάντοτε κυριάρχησε ήταν ο νόμος της σιωπής για λόγους αποφυγής σκανδάλου. Σήμερα, με αποδεδειγμένα τα όρια της αστυνομικής και δικαστικής δράσης στην υπόθεση Dutroux και μέσα σ' ένα κλίμα ψύχωσης και τρόμου έχουμε χρέος να αντιδράσουμε άμεσα.
<P>
Το γεγονός ότι η παιδική πορνεία έχει λάβει τέτοιες διαστάσεις, οφείλεται στο ότι η κοινωνία θέλησε να παραβλέψει την ύπαρξή της και στις περιπτώσεις που περιείρχετο στη γνώση της παρέμενε δύσπιστη. Χρειάστηκε να ξεσπάσει ένα αχαρακτήριστο δράμα, που έπληξε άμεσα τα παιδιά μας, σε ένα από τα κράτη μέλη μας, για να βρεί επιτέλους το παιδί τη θέση που του αξίζει στην κοινωνία μας.
<P>
Ζούμε σ' έναν κόσμο όπου ο πολιτισμός, το εμπόριο και η τεχνολογία διαπερνούν τα σύνορα με τόση ταχύτητα ώστε είναι αδύνατον αυτά να ελεγχθούν με ακρίβεια. Κατά συνέπεια δεν προκαλεί εντύπωση το γεγονός ότι η εγκληματική δραστηριότητα ακολουθεί αυτή την πορεία προς τη διεθνοποίηση. Για την αντιμετώπιση του φαινομένου δεν διαθέτουμε όντως ακόμη αποτελεσματικά μέσα. Η ενίσχυση του τρίτου πυλώνα της συνθήκης θα μπορούσε ενδεχομένως να μας παράσχει τα μέσα καταπολέμησης των διεθνών αυτών δικτύων οργανωμένου εγκλήματος. Τα κράτη μέλη της Ένωσης πρέπει να θεωρήσουν ως θέματα κοινού ενδιαφέροντος, τη δικαστική συνεργασία σε θέματα ποινικού δικαίου και τη συνεργασία των αστυνομικών αρχών με σκοπό την πρόληψη και την καταπολέμηση των σοβαρών μορφών διεθνούς εγκληματικότητας. Δεν θα έπρεπε η Διακυβερνητική Διάσκεψη να συμπεριλάβει στις συστάσεις της που εγκρίθηκαν τον περασμένο Ιανουάριο την καταπολέμηση των εκμετάλλευσης των ανθρώπινων όντων μεταξύ των αρμοδιοτήτων της Europol; Η Europol πρέπει να είναι σε θέση να εγγυηθεί μία δραστική καταδίωξη των εγκληματικών δικτύων, μέσω εξειδικευμένων εμπειριών και πληροφοριών που αφορούν το οργανωμένο έγκλημα και ιδιαίτερα αυτό που θύματα έχει παιδιά.
<P>
Κατ' αυτόν τον τρόπο, μία διεθνής βάση δεδομένων ειδικά για όσους επιδίδονται σε πράξεις παιδεραστίας και άλλους δράστες σεξουαλικών εγκλημάτων που έχουν ήδη καταδικασθεί, θα μπορούσε να χρησιμοποιηθεί στο πλαίσιο του σεξουαλικού τουρισμού αλλά και για την πρόληψη της υποτροπίασης. Στο πλαίσιο του διαρθρωμένου διαλόγου, η συνεργασία και ο συντονισμός στους τομείς της δικαιοσύνης και των εξωτερικών υποθέσεων με τις τρίτες χώρες που είναι υποψήφιες για ένταξη πρέπει να αποτελέσουν προτεραιότητα καθώς επίσης και κυρίως σαφή απαίτηση.
<P>
Ας ελπίσουμε, κύριε Πρόεδρε, ότι το κακό που κατατρύχει αυτή τη στιγμή το Βέλγιο και προξενεί σε όλους μας αγανάκτηση να αποτελέσει το τόσο πολύ αναμενόμενο λάκτισμα ώστε να μπορέσουμε επιτέλους να φωνάξουμε: ποτέ πια. Θα ήθελα επίσης να προσθέσω, κύριε Πρόεδρε, ότι θα θεωρούσα πρέπον να τηρήσει το Σώμα ενός λεπτού σιγή στη μνήμη των θυμάτων.
<P>
(Χειροκροτήματα)

<SPEAKER ID=51 LANGUAGE="FR" NAME="Pailler">
Κύριε Πρόεδρε, θα θέλαμε να μην ήταν αλήθεια. Θα θέλαμε να σιωπήσουμε. Θα θέλαμε να καταλάβουμε, και ίσως, θα προτιμούσαμε αυτό να ήταν έργο κάποιων μεμονωμένων παραφρόνων. Η ποινή του θανάτου, συνδεόμενη με την ψευδαίσθηση της οριστικής εξαφάνισης του εγκληματία αυτού του τύπου, δεν αποτελεί τη λύση.
<P>
Η δολοφονία είναι κάτι το προφανές. Αυτό που οδηγεί σ' αυτήν είναι περίπλοκο και ζητά απάντηση σε όλα τα κοινωνικά επίπεδα. Ας αφήσουμε στους δικαστές και τους ψυχίατρους ό, τι αφορά την ευθύνη του εγκληματία και ας αναζητήσουμε την απάντηση στον κόσμο που παράγει, είτε μας αρέσει είτε όχι, αυτού του είδους τα εγκλήματα και τους εγκληματίες. Ακόμη και αν ο βέλγος συγγραφέας Paul Vandrommes γράφει στον χθεσινό Le Monde ότι «η υπόθεση Dutroux αποκαλύπτει πως δεν υπάρχει πλέον βελγική κοινωνία με τρόπο οργανωμένο, κανείς πια δεν έχει εμπιστοσύνη στη δικαιοσύνη και στις αρχές, δεν υφίσταται πλέον Κράτος», πρέπει να αποφύγουμε το στιγματισμό μιας χώρας και του λαού της και να θεωρήσουμε τις δολοφονίες αυτές ως σοβαρή και επώδυνη προειδοποίηση για κάτι που θα μπορούσε να συμβεί σε καθενός μας τη χώρα.
<P>
Ας μην ξεχνάμε ότι το internet επιτρέπει την ενδυνάμωση, την αποτελεσματικότητα και την ατιμωρησία των δικτύων παιδεραστίας. Το internet δεν γνωρίζει σύνορα. Ορισμένοι, ακόμη και σ' αυτό το χώρο, αρέσκονται να παριστάνουν τους θιασώτες μιας ψευτοελευθερίας επικοινωνίας που διέπεται από δικούς της κανόνες. Θα τους ακούσουμε σήμερα;
<P>
Η υπόθεση αυτή μας φέρνει στο νου στοιχεία που ηχούν ως καταδίκη του υπερφιλελεύθερου μοντέλου, όπου τα πάντα αγοράζονται και όπου η ανώτερη αξία είναι αυτή που συμφωνείται: όπου υπάρχει χρήμα, καταργούνται οι κανόνες. Πάνω από ένα εκατομμύριο παιδιά στον κόσμο, και κυρίως στον τρίτο κόσμο, είναι θύματα της αγοράς του έρωτα. Σε ό, τι αφορά την Ευρώπη, 18 % αυτών που επιδίδονται στον σεξουαλικό τουρισμό είναι γερμανοί, 12 % βρετανοί, 6 % γάλλοι.
<P>
Πώς είναι δυνατόν να μας εκπλήσσει η λιγοστή αποτελεσματικότητα των διεθνών συμφωνιών όταν η διάσκεψη της Στοκχόλμης, παρά τη σημαντικότητα των συζητήσεών της, αρνείται να λάβει υπόψη στα συμπεράσματά της, τις αιτίες που συνδέονται με τη φτώχεια, στις σχέσεις Βορρά-Νότου και στις πολιτικές διαρθρωτικής προσαρμογής.
<P>
Ζητούμε λοιπόν, για την στοιχειώδη και αποτελεσματικότερη εφαρμογή των υφιστάμενων νόμων, να μπορεί η Ευρωπαϊκή Ένωση να καταδιώκει τους πολίτες της που είναι ένοχοι σεξουαλικών καταχρήσεων στο εξωτερικό, να ασχοληθεί πραγματικά με το γεφύρωμα του χάσματος Βορρά-Νότου, να μελετήσει με σοβαρότητα τις μεθόδους επιβολής κυρώσεων σε μια χώρα που δεν θα εφαρμόζει τη νομοθεσία περί προστασίας των παιδιών.
<P>
(Χειροκροτήματα)

<SPEAKER ID=52 LANGUAGE="FR" NAME="Lannoye">
Κύριε Πρόεδρε, οι συμπολίτες μας, και πολύ περισσότερο αυτοί της χώρας μου, του Βελγίου, βιώνουν μία όντως τραυματική εμπειρία, αφότου έγινε γνωστό το φρικτό δράμα που έζησαν παιδιά και νεαρά κορίτσια επί μήνες πριν την δολοφονία τους, χωρίς ν' αναφερθούμε στις περιπτώσεις που δεν μας είναι ακόμα γνωστές.
<P>
Πέραν της τεράστιας συγκίνησης που δοκιμάζει κάθε ανθρώπινο πλάσμα που διαθέτει την ελάχιστη ευαισθησία, πρέπει βεβαίως να πούμε ότι οι ίδιοι οι συμπολίτες μας αποδέχονται με δυσκολία το γεγονός της διάπραξης τόσο αποτρόπαιων πράξεων. Και ακόμη πιο δύσκολα αποδέχονται το ότι δεν πρόκειται απλά για πράξεις ενός διεστραμμένου ψυχοπαθούς, με ιδιάζουσα ενδεχομένως προσωπικότητα, αλλά για πράξεις μιας οργανωμένης εγκληματικής ομάδας της οποίας τα πήγαινε-έλα ποτέ δεν είχαν ελεγχθεί, πολλώ μάλλον παρεμποδιστεί, ούτε στο εσωτερικό της βελγικής επικράτειας ούτε στο εξωτερικό.
<P>
Ο καθένας και οι παριστάμενοι συνάδελφοι στο σύνολό τους, δικαίως εξήραν το θάρρος και την αξιοπρέπεια των γονιών των θυμάτων και συντάσσομαι με όσα ήδη έχουν λεχθεί. Αυτά όλα όμως θα μείνουν τυπικές κουβέντες κατάλληλες για την περίσταση εάν οι πολιτικοί, σε όλα τα επίπεδα, τόσο σε ευρωπαϊκό όσο και σε εθνικό, δεν αποφασίσουν να αντιδράσουν.
<P>
Πριν απ' όλα, πρωταρχική ενέργεια, είναι να αναγνωρισθούν τα σφάλματα και οι παραλείψεις που έχουν διαπραχθεί. Η απουσία θεληματικότητας σε ό, τι αφορά την καταπολέμηση της εκμετάλλευσης των παιδιών για σεξουαλικούς λόγους αναγνωρίστηκε από όλους τους ομιλητές. Πρέπει να το υπενθυμίσουμε και να το καταγγείλλουμε. Η απουσία εξασφάλισης μέσων στη λειτουργία της δικαιοσύνης σε πολλά κράτη μέλη και ιδιαίτερα στο δικό μου είναι κατάδηλα απαράδεκτη. Ένα δικαστικό σύστημα που δεν διαθέτει μέσα δεν μπορεί να είναι αποτελεσματικό.
<P>
Επόμενη ενέργεια, μετά την αναγνώριση των σφαλμάτων, είναι η διατύπωση προτάσεων. Θεωρώ ότι είναι πρόωρο να διατυπωθούν προτάσεις και να δοθούν απαντήσεις σε όλα αυτά σήμερα. Μπορούμε όμως, σε κάθε περίπτωση, να αναλάβουμε επίσημη δέσμευση ότι θα ληφθούν όλα τα μέτρα σε μια προσπάθεια αναχαίτισης αυτού του νοσηρού φαινομένου και ειδικότερα την εκμετάλλευση των σεξουαλικών διαστροφών και της σεξουαλικής αθλιότητας μέσω εγκληματικών δικτύων σε ολόκληρο τον κόσμο και ιδιαίτερα στον τρίτο κόσμο.
<P>
Τι πρέπει να γίνει σε εθνικό επίπεδο; Νομίζω πως είναι ξεκάθαρο ότι τα κράτη οφείλουν να εξασφαλίσουν τα αναγκαία μέσα στον δικαστικό, ποινικό, κοινωνικό και εκπαιδευτικό τομέα προκειμένου αυτοί να καταστούν αποτελεσματικοί. Σε ευρωπαϊκό επίπεδο, και βεβαίως αυτό είναι που μας απασχολεί εδώ, είναι αναγκαίο να υπάρξει αντίδραση στη διεθνή οργανωμένη εγκληματικότητα. Και πιστεύω πως υπάρχουν πολλά συγκεκριμένα στοιχεία τα οποία μπορούμε ήδη να υποστηρίξουμε στο ζήτημα της εξαφάνισης παιδιών. Είναι προφανής η ανάγκη διεθνούς συνεργασίας. Πρέπει να υπάρχει αμοιβαία πληροφόρηση. Πρέπει να δοθεί συγκεκριμένη συνέχεια στις εργασίας της διάσκεψης της Στοκχόλμης.
<P>
Τέλος, και με αυτό τελειώνω, πιστεύω ότι πρέπει να τεθεί εκ νέου το θέμα της ιεράρχησης των σημερινών αξιών που επικρατεί στην Ευρώπη. Η ποιότητα μιας κοινωνίας εκτιμάται με την ανθρώπινη αξία των μελών της και τη θέση που αναγνωρίζεται στον άνθρωπο στις πρωταρχικές πολιτικές επιλογές. Τη στιγμή που το χρήμα, η κατανάλωση, η κατάκτηση νέων αγορών, η αξία του χρήματος στο πολιτικό πεδίο συνιστούν κυρίαρχες αξίες, δεν πρέπει να μας εκπλήσσει η ανάπτυξη σοβαρών κοινωνικών παθολογικών φαινομένων όπως αυτά για τα οποία συζητούμε σήμερα.
<P>
Η Ευρώπη οφείλει να επανεξετάσει σε βάθος και να θεωρήσει πρωταρχικό θέμα την ευημερία των πολιτών της και ιδιαίτερα των πλέον στερημένων και των πλέον αδυνάτων. Και ανάμεσα στους πιο αδύνατους συγκαταλέγονται τα παιδιά. Φοβούμαι πως οποιοδήποτε κατασταλτικό μέτρο ή μέτρο αστυνομικής οργάνωσης, όσο δικαιολογημένο κι αν είναι, δεν θα είναι σε τελική ανάλυση λειτουργικό, εφόσον δεν μεταβληθεί σύμφωνα με όσα ανέφερα το σύστημα των αξιών.
<P>
(Χειροκροτήματα)

<SPEAKER ID=53 LANGUAGE="NL" NAME="Vandemeulebroucke">
Κύριε Πρόεδρε, αξιότιμοι συνάδελφοι, εξ ονόματος της Ευρωπαϊκής Ριζοσπαστικής Συμμαχίας επιθυμώ να εκφράσω τα βαθύτατα συλλυπητήρια μου προς του γονείς και τα μέλη των οικογενειών των δολοφονηθέντων κοριτσιών στην πατρίδα μου. Τα συμβάντα ξεπερνούν κάθε φαντασία. Τα τρομερά γεγονότα ήρθαν στο φως της δημοσιότητας τη στιγμή που στην Στοκχόλμη πραγματοποιούνταν η παγκόσμια διάσκεψη για τα δικαιώματα του παιδιού και τη σεξουαλική εκμετάλλευση των παιδιών. Η πιο δόλια εφαρμογή του νόμου της προσφοράς και της ζήτησης. Γνωρίζαμε την εκμετάλλευση των παιδιών στις ασιατικές χώρες, αλλά ουσιαστικά πράτταμε λίγα εν προκειμένω. Επιπλέον θεωρήσαμε τα εμπορικά συμφέρονται σημαντικότερα από τα δικαιώματα των παιδιών. Γνωρίζαμε επίσης για την παιδική πορνεία στις μεγάλες πόλεις μας. Τελικά δεν πράξαμε τίποτα εν προκειμένω μολονότι στη Συνθήκη του Μάαστριχτ στο άρθρο Κ, μας παρέχονται δυνατότητες για συγκεκριμένες απαντήσεις επ'αυτού του θέματος.
<P>
Εάν εννοούμε όντως τα συλλυπητήριά μας τότε πρέπει να αναζητήσουμε κοινωνικές απαντήσεις τις οποίες μπορεί να δώσει αυτή η ίδια η Ευρώπη όπως η δημιουργία ενός επισήμου καταλόγου για εξαφανισθέντα παιδιά, μεγαλύτερη διασυνοριακή αστυνομική συνεργασία, συμπεριλαμβανομένης της ανταλλαγής εμπειριών στον τομέα της σωφρονιστικής πολιτικής. Ενσωμάτωση των δικαιωμάτων των παιδιών στη νομοθεσία μας και εξαναγκασμός τρίτων χωρών να πράξουν το ίδιο. Θέσπιση ποινικής νομοθεσίας για σεξουαλικά εγκλήματα τα οποία διαπράττονται εκτός των συνόρων μας. Η Επιτροπή ανήγγειλε τώρα την ανάληψη πρωτοβουλιών. Δεν είναι αναγκαίο αυτές να υλοποιηθούν σήμερα, όμως την παρακαλώ να μην καθυστερήσει πάρα πολύ.
<P>
(Χειροκροτήματα)

<SPEAKER ID=54 LANGUAGE="NL" NAME="Blokland">
Κύριε Πρόεδρε, και η Ομάδα Ευρώπη των Εθνών είναι βαθιά ταραγμένη και συγκινημένη για τα δεινά που υπέστησαν τα αθώα παιδιά και οι νεαρές γυναίκες και κορίτσια. Εκφράζουμε τα βαθιά μας συλλυπητήρια προς τις οικογένειες των θυμάτων. Οι εικόνες της τηλεοράσεως μας θέτουν αντιμέτωπους άμεσα με το κακό και τις επιπτώσεις του και κανένας δεν μπορεί να αγνοήσει τις ευθύνες του.
<P>
Πώς όμως φθάσαμε σε αυτό το σημείο; Κάποια συγκεκριμένη ανεκτικότητα και κάποια ασφαλώς δειλία είχαν κυριεύσει τους πολιτικούς και τους διοικούντες. Αποτελεί τώρα καθήκον μας, ως βουλευτών του Ευρωπαϊκού Κοινοβουλίου, να αλλάξουμε αυτή τη στάση και να καταβάλουμε κάθε αναγκαία προσπάθεια προκειμένου να δημιουργήσουμε ένα ασφαλέστερο περιβάλλον για τα παιδιά μας. Γι' αυτό το λόγο είναι αναγκαία μία επανεκτίμηση των ηθικών κανόνων.
<P>
Οι άνθρωποι θα πρέπει να αντιληφθούν που μπορεί να οδηγήσει η ασύστολη ικανοποίηση των αναγκών μας. Ο περιορισμός των διαφημίσεων και της προβολής πορνογραφικών εικόνων είναι το ελάχιστο που οφείλει να συμβεί. Γύρω από την πορνογραφία, συμπεριλαμβανομένης της παιδικής πορνογραφίας, της πορνείας και του τουρισμού για σεξουαλικούς σκοπούς στις χώρες της Ασίας, έχει αναπτυχθεί ένα τεράστιο δίκτυο διεθνούς εγκληματικότητας το οποίο δεν σταματά μπροστά σε τίποτα.
<P>
Ελπίζω με τη δημοσιότητα εκ μέρους των μέσων μαζικής ενημέρωσης των εν λόγω εγκλημάτων, θα διατηρηθεί η γενική αίσθηση αποδοκιμασίας γι; αυτά. Ελπίζω ότι αυτό θα οδηγήσει σε ικανοποιητικές διεθνείς συμφωνίες για την επιβολή ποινών και την έκδοση των υποδίκων. Η Διάσκεψη της Στοκχόλμης απετέλεσε, όσον αφορά το περιεχόμενο της και τη δημοσιότητα που έλαβε, ένα ελπιδοφόρο μήνυμα για όλους εκείνους που μοχθούν για την προστασία των παιδιών μας και την προστασία των παιδιών της Ευρώπης. Η αλλαγή αυτή ήρθε αργά για τα θύματα των δολοφονιών και των βιαίων πράξεων, τα οποία εμείς τώρα τιμούμε. Ας μην επιτρέψουμε, ωστόσο, η θυσία τους να είναι μάταιη και ας αρχίσουμε τον αγώνα μας κατά της σεξουαλικής κακοποίησης και των δολοφονιών, με όλα τα νόμιμα μέσα τα οποία διαθέτει η πολιτική.
<P>
(Χειροκροτήματα)

<SPEAKER ID=55 LANGUAGE="IT" NAME="Parigi">
Κύριε Πρόεδρε, ολόκληρη η Ευρώπη, έστω και καθυστερημένα, έχει αντιληφθεί πόσο διαδεδομένο είναι το εγκληματικό φαινόμενο της παιδοφιλίας. Στο σημείο αυτό -και όχι μόνο κάτω την πίεση της συγκίνησης που έχει συνεπάρει όλους μας, αλλά ορθολογικά- η Ευρωπαϊκή Ένωση θα πρέπει να ασκήσει, με τρόπο πιεστικό και επίμονο, δράσεις οι οποίες θα ωθούν τα κράτη μέλη να εξεύρουν μία ενιαία νομοθετική γλώσσα για να προλάβουν και να καταστείλουν αυτό το επαίσχυντο φαινόμενο που πλήττει το πιο αδύνατο τμήμα της κοινωνίας: τα παιδιά. Πιστεύουμε ότι η αναφορά στην Ευρωπαϊκή Ένωση θα πρέπει να περιληφθεί στην ετήσια έκθεση για τα ανθρώπινα δικαιώματα.

<SPEAKER ID=56 LANGUAGE="NL" NAME="De Coene">
Πρόεδρε, δεν είναι χρόνος συζήτησης, αλλά πένθους. Δεν είναι χρόνος για μεγάλες συζητήσεις, αλλά χρόνος για περίσκεψη. Πρωτίστως, οι σκέψεις μας κατευθύνονται στις πληγείσες οικογένειες, τις οικογένεις Russo και Lejeune στην Grace-Hollogne, τις οικογένεις Marchal και Lambrecks στο Hasselt καθώς και σε όλες τις οικογένεις οι οποίες δεν έχουν νέα σχετικά με τα εξαφανισθέντα παιδιά τους. Παράλληλα επιθυμούμε επίσης να εκφράσουμε την εκτίμησή μας για την αξιοπρέπεια και το ήθος που επέδειξαν όλες οι οικογένειες οι οποίες σχετίζονται με αυτό το θέμα.
<P>
Η εμπιστοσύνη στο κράτος δικαίου και στην πολιτική δέχθηκε ένα σοβαρό πλήγμα. Οι πολίτες δεν αντιλαμβάνονται για ποιο λόγο η δικαιοσύνη και οι αρχές είναι τόσο αδύναμες στον αγώνα κατά της βίας και κατά των ποταπών πράξεων. Ορθώς, γι' αυτό το λόγω στεκόμαστε σιωπηλοί και με ταπεινοφροσύνη κατά τη σημερινή ημέρα.
<P>
Παρόλα αυτά τα βλέμματα όλης της Ευρώπης είναι στραμμένα σε εμάς. Διότι δεν πρόκειται εν προκειμένω μόνο για τους δράστες των εν λόγω εξωφρενικών πράξεων, αλλά και για μία κοινωνία η οποία προφανώς είναι βαριά άρρωστη. Πρόκειται για παιδιά από χώρες του τρίτου κόσμου τα οποία εδώ εκδίδονται στην πορνεία προκειμένου να εξασφαλίσουν τροφή. Πρόκειται για οργανώσεις οι οποίες καθίστανται πλούσιες χρησιμοποιώντας διαφόρους τρόπους και φαύλες τακτικές. Αφορά μία κοινωνία η οποία μπορεί με δυσκολία να συνενώσει το θάρρος και τις δυνάμεις της προκειμένου να μπορέσει όντως να προστατεύσει τα πλέον θεμελιώδη δικαιώματα των παιδιών και των άλλων αδυνάτων του κόσμου.
<P>
Θα μπορούσαμε σήμερα να μιλήσουμε εδώ για την Europol η οποία δεν λειτουργεί, όπως επισημάνθηκε. Θα μπορούσαμε να ομιλήσουμε για τη Διακυβερνητική Διάσκεψη η οποία θα πρέπει να διασφαλίσει τα δικαιώματα των παιδιών. Θα μπορούσαμε να μιλήσουμε για την έλλειψη κανόνων οι οποίοι θα ρυθμίζουν ένα μέσο όπως το Internet το οποίο χρησιμοποιείται για τις πλέον προσβλητικές για τον άνθρωπο εφαρμογές. Θα μπορούσαμε να μιλήσουμε για την έλλειψη συνεργασίας μεταξύ των δικαστικών υπηρεσιών των διαφόρων κρατών μελών.
<P>
Όμως ας μην πραγματοποιήσουμε μία απροετοίμαστη και με βάση το πολιτικό συμφέρον συζήτηση. Ας εκφράσουμε σήμερα τον σεβασμό μας στα θύματα εδώ στο Βέλγιο, αλλά και αλλού, τα σημερινά θύματα και τα θύματα του παρελθόντος, με την πεποίθηση ότι αύριο θα βρούμε το θάρρος και τη δύναμη να αντιμετωπίσουμε με σοβαρότητα αυτά τα προβλήματα και, εάν αυτό είναι δυνατό, να τα εξαφανίσουμε από τον κόσμο μας.
<P>
(Χειροκροτήματα)

<SPEAKER ID=57 LANGUAGE="IT" NAME="Casini C.">
Κύριε Πρόεδρε, πρέπει βεβαίως με αφορμή το δράμα του Marcinelle να αντιμετωπίσουμε κάθε είδους βία, κυρίως σεξουαλικού χαρακτήρα, που ασκείται στον κόσμο των παιδιών, αλλά θα πρέπει επίσης να αναγνωρίσουμε ότι η βελγική υπόθεση παρουσιάζει πτυχές εξαιρετικής σοβαρότητας που την καταστούν ένα είδος ανιχνευτή της βαθιάς κρίσης της κοινωνίας μας, κρίσης της οποίας είναι ανάγκη να φωτισθούν οι ρίζες.
<P>
Πρώτη πλευρά: οι απίστευτες βιαιότητες του Marcinelle δεν αποτελούν τον καρπό ενός αιφνίδιου μανιακού raptus ή ενός φρικτού πάθους, αλλά μιας μακρόχρονης συνειδητής προμελέτης από την πλευρά πολλών ατόμων που συνεργάσθηκαν μεταξύ τους.
<P>
Δεύτερη πλευρά: φαίνεται ότι υπάρχει μία χυδαία διαπλοκή μεταξύ σεξουαλικής παρέκκλισης και χρήματος, με την εμπορία παιδιών και την παιδική πορνογραφία σε διεθνές μάλιστα επίπεδο.
<P>
Τρίτη πλευρά: τα γεγονότα επισυνέβησαν σε μία Ευρώπη που θεωρεί ότι είναι πολιτισμένη και που διακηρύσσει συνεχώς τα δικαιώματα του ανθρώπου και του παιδιού.
<P>
Τα γεγονότα συνεπώς απαιτούν να εξετάσουμε σοβαρά τη συνείδησή μας: αυτό άρχισε να γίνεται στη Σοκχόλμη, με την ανάλυση του φαινομένου του τουρισμού που έχει σαν στόχο τη σεξουαλική εκμετάλλευση. θα πρέπει όμως να προχωρήσουμε περισσότερο. Συμφωνώ με όλες τις προτάσεις που έχουν παρουσιασθεί και νομίζω ότι και άλλες θα προταθούν από την Επιτροπή Νομικών Θεμάτων, η οποία πάντοτε μαζί με το Κοινοβούλιο καταβάλλει προσπάθειες για την προστασία των δικαιωμάτων των παιδιών, όπως έχει γίνει με τον Χάρτη των Δικαιωμάτων των Νέων και όπως ελπίζουμε ότι σύντομα θα γίνει με την περάτωση των δύο εκθέσεων για τις συνθήκες διαβίωσης των παιδιών στην Ευρώπη και τη διεθνή υιοθεσία.
<P>
Πιστεύω ωστόσο ότι το επεισόδιο του Marcinelle, που έφερε στο προσκήνιο το τρομερό φαινόμενο της παιδικής πορνογραφίας, μας επιβάλλει τη συνεπή αντιμετώπιση της πορνογραφίας γενικότερα. Δεν νομίζω ότι αρκεί η καταπολέμηση της παιδικής πορνογραφίας: είναι αναγκαία η καταπολέμηση της πορνογραφίας γενικότερα για να επιτευχθεί και η προστασία των παιδιών, της οποίας την ευθύνη φέρουν όλοι οι ενήλικες, όπως έχει ήδη υπογραμμισθεί, εξαιτίας του ηδονιστικού κλίματος που έχει παντού κυριαρχίσει, όπου η ηδονή και το χρήμα είναι τα ανώτατα κριτήρια αξιολόγησης και συμπεριφοράς.
<P>
Θα πρέπει να αναρωτηθούμε πόσο ένα τέτοιο κλίμα επηρεάζει, από τη μία πλευρά, τις εύθραυστες προσωπικότητες και τα άρρωστα μυαλά και, από την άλλη, τα εγκληματικά μυαλά. Θα πρέπει συνεπώς να αναρωτηθούμε εάν δεν είναι αναγκαία η εξυγίανση αυτού του περιβάλλοντος που εκτός από τα αναγκαία νομικά μέτρα καταστολής και πρόληψης, απαιτεί την επαγρύπνηση και την ηθική δέσμευση όλων μας.
<P>
(Χειροκροτήματα)

<SPEAKER ID=58 LANGUAGE="IT" NAME="Todini">
Κύριε Πρόεδρε, χωρίς αμφιβολία σήμερα το απόγευμα το Ευρωπαϊκό Κοινοβούλιο συνεδριάζει κυρίως για να παρασταθεί στους συγγενείς των θυμάτων που έχουν πληγεί ακριβώς εδώ, στο Βέλγιο. Ένας άλλος βασικός λόγος για τον οποίο το Ευρωπαϊκό Κοινοβούλιο συζητά σήμερα το θέμα αυτό είναι διότι εχθές έληξε η Διάσκεψη της Στοκχόλμης. Πολλά ζητήματα προβλήθηκαν σχετικά με τις αποφάσεις της πενθήμερης Διάσκεψης της Στοκχόλμης, θα ήθελα όμως να υπογραμμίσω μία πλευρά που ίσως δεν έχει προβληθεί επαρκώς: η ιδιαιτερότητα της Διάσκεψης της Στοκχόλμης έγκειται κυρίως στις ζωντανές μαρτυρίες παιδιών που υπήρξαν αντικείμενο εκμετάλλευσης, που υπήρξαν θύματα σεξουαλικών καταχρήσεων και βιαιοτήτων, στο ότι ακούστηκε ζωντανά η φωνή τους, πράγμα που βοήθησε βεβαίως σε μεγάλο βαθμό τις εργασίες της ίδιας της διάσκεψης. Θα ήθελα η πρακτική αυτή να αποτελέσει παράδειγμα για τις εργασίες που πρόκειται να προωθήσει το Ευρωπαϊκό Κοινοβούλιο, καθώς και για όλες τις δραστηριότητες που θα προτείνει από αυτή την άποψη.
<P>
Επιστρέφοντας στα ζητήματα που αφορούν ειδικότερα τα κοινοτικά θεσμικά όργανα, θα ήθελα να υπογραμμίσω και πάλι ότι η Διακυβερνητική Διάσκεψη, κατά τη διάρκεια των τελευταίων μηνών, θα έπρεπε να λάβει υπόψη της το ενδεχόμενο να εντάξει στην αναθεωρημένη Συνθήκη ένα κεφάλαιο με διατάξεις υπέρ των ανηλίκων, όπως ακριβώς εγγυάται η Σύμβαση των Ηνωμένων Εθνών για τα Δικαιώματα των Παιδιών. Θα μπορούσαμε να εξετάσουμε τη δυνατότητα θέσπισης ενός κοινοτικού ταμείου ad hoc για να μπορούμε να παρακολουθούμε τις σημαντικότερες περιπτώσεις άσκησης βίας σε βάρος των ανηλίκων. Επιπλέον καθίσταται κατεπείγουσα η υιοθέτηση από την Επιτροπή και τα κράτη μέλη μιας συντονισμένης πρωτοβουλίας για τη καταπολέμηση των μέσων που διαθέτουν οι παιδόφιλοι, με ιδιαίτερες αναφορές στη σεξουαλική εκμετάλλευση μέσω του δικτύου Internet και των τεχνολογικών και των άλλων πόρων της πληροφορικής. Είναι συνεπώς απαραίτητη μία συντονισμένη δράση των κρατών μελών και όλων των μη κυβερνητικών οργανώσεων, που θα πρέπει να συνεργασθούν και με οργανώσεις όπως η UNICEF, UNESCO, UNDP: όλοι μαζί, μόνον όλοι μαζί, θα μπορέσουμε βεβαίως να αντιμετωπίσουμε αυτές τις κοινωνικές και πολιτισμικές αναστατώσεις που μαστίζουν την Ευρώπη και ολόκληρο τον κόσμο.
<P>
(Χειροκροτήματα)

<SPEAKER ID=59 NAME="Monfils">
Κύριε Πρόεδρε, αγαπητοί συνάδελφοι, μετά τα δραματικά γεγονότα τα οποία ζήσαμε, πρέπει ως βέλγοι να δεχτούμε ξεκάθαρα και χωρίς επιείκεια τις ευθύνες μας, να αντλήσουμε διδάγματα για το μέλλον και να επαγρυπνούμε.
<P>
Ως ευρωπαίοι βουλευτές, έχουμε, ασφαλώς, να διεκπεραιώσουμε αποστολές. Ειπώθηκε ήδη, κύρια αποστολή μας είναι να πιέσουμε τα κράτη μέλη να εξοπλισθούν με τα νομικά μέσα, υλικά και σε ανθρώπινο δυναμικό, που θα επιτρέψουν την αποτελεσματική καταπολέμηση της μάστιγας της παιδεραστίας και ειδικότερα τη δίωξη, στη χώρα καταγωγής τους, των πολιτών που επιδίδονται σε πράξεις παιδεραστίας στο εξωτερικό. Όμως, ένα άλλο βασικό καθήκον μας είναι η ανάπτυξη, σε ευρωπαϊκό επίπεδο, των αναγκαίων μέσων. Δεν θα πρέπει να είναι ιδιαίτερα δύσκολο να έλθουμε σε συμφωνία επί του συνόλου.
<P>
Για παράδειγμα, πρέπει να ευνοήσουμε το συντονισμό και να διευρύνουμε τα μέσα δράσης των υφιστάμενων οργανισμών, όπως η Europol, και να στηρίξουμε τις πρωτοβουλίες, που τις περισσότερες φορές αφιλοκερδώς παρέχουν τη συνδρομή τους στην αναζήτηση εξαφανισμένων παιδιών στις διάφορες χώρες. Χαίρομαι, εξάλλου, που ακούω το PPE να δηλώνει ότι συμφωνεί με την πρόταση της μη κερδοσκοπικού χαρακτήρα ένωσης Marc και Corine, την οποία εμείς παρουσιάσαμε και υποστηρίξαμε. Πρέπει επίσης να περιλάβουμε, στη συνθήκη για την Ένωση, όπως είπε η κ. Todini, νέο άρθρο σχετικά με τα δικαιώματα του παιδιού και τη θέληση της Ευρωπαϊκής Ένωσης να συνδράμει τα κράτη στην καταπολέμηση της παιδεραστίας, να συστήσουμε μηχανισμούς που να επιτρέπουν τον εντοπισμό των παιδεραστών στα νέα δίκτυα επικοινωνίας και να εντάξουμε στις διαπραγματεύσεις για την προσχώρηση νέων μελών αξιώσεις που να αποσκοπούν στην εξασφάλιση ότι δεν υπάρχουν για τα νέα αυτά μέλη ενδείξεις ανοχής σε ό, τι αφορά δράσεις και δίκτυα παιδεραστίας.
<P>
Σήμερα, αγαπητοί συνάδελφοι, η αθλιότητα αυτή κυριαρχεί στην επικαιρότητα και η αλληλεγγύη εκφράζεται με λόγια και υποσχέσεις. Αύριο, όμως, όλα αυτά θα πρέπει να λάβουν συγκεκριμένη μορφή. Ποτέ η λήθη δεν πρέπει να μας αποσπά από το καθήκον μας, που είναι η συμβολή μας στο να αναγνωρισθεί σε κάθε παιδί η αξιοπρέπειά του και να εξασφαλισθεί η φυσική και ηθική του ακεραιότητα. Εάν όλα αυτά γίνουν, η Ευρώπη θα αποδείξει ότι δεν είναι μόνο μία οικονομική και νομισματική μηχανή αλλά ότι είναι ικανή να ανταποκριθεί στα προβλήματα της κοινωνίας που ενδιαφέρουν τα 350 εκατομμύρια ευρωπαίους.
<P>
(Χειροκροτήματα)

<SPEAKER ID=60 LANGUAGE="ES" NAME="Sornosa Martνnez">
Κύριε Πρόεδρε, είμαστε όλοι συγκλονισμένοι από τον τόσο δραματικό τρόπο με τον οποίο ασκείται η σεξουαλική βία επί των ανηλίκων. Η συγκίνηση και η απέχθεια που προκάλεσαν τα πρόσφατα συμβάντα και αποκαλύψεις, ευαισθητοποίησαν εντελώς ιδιαίτερα την κοινή γνώμη. Διότι δεν είναι μόνον οι πράξεις άμεσης βίας επί των ανηλίκων που κατέστησαν εμφανείς, αλλά και η ανοχή και η συμμετοχή σε αυτές οργανισμών που χρηματοδοτούνται από τους πολίτες για να επαγρυπνούν για την ακεραιότητα και την ασφάλεια όλων.
<P>
Θα ήθελα να ζητήσω από τους συναδέλφους, από αυτήν την πόρτα που άνοιξε με τα τελευταία συμβάντα, να μπούμε πραγματικά στο θέμα της βίας επί των ανηλίκων και να χρησιμοποιήσουμε όλους τους τρόπους που έχουμε στη διάθεσή μας ώστε να έρθουν στο φως, με τρόπο σαφή και χωρίς περιορισμούς, όλες οι εκδηλώσεις και τα συμφέροντα που εξυπηρετεί.
<P>
Δε μπορούμε να ξεχνάμε ότι πολλές από τις πράξεις εκμετάλλευσης που διαπράττονται γίνονται μέσα στο σπίτι, ότι ο αριθμός των κοριτσιών που αποτελούν αντικείμενο βίαιης μεταχείρισης είναι μεγαλύτερος από των αγοριών, και ότι, σε ορισμένες περιπτώσεις, η βίαιη αυτή μεταχείριση διαπράττεται με μαζική μορφή εν ονόματι της παράδοσης.
<P>
Οφείλουμε να εξετάσουμε πολύ σοβαρά τις μορφές πρόληψης αυτών των εγκληματικών πράξεων. Αν περιοριστούμε στο να καταστήσουμε σκληρότερες τις ποινές, θα εξακολουθήσουμε να παραβλέπουμε, κατά κάποιον τρόπο, τα φυσικά δικαιώματα των κοριτσιών και αγοριών που πέφτουν θύματα εκμετάλλευσης. Τα δίκτυα απαγωγών και πορνείας εξαρτώνται από κάποιο μηχανισμό στην υπηρεσία οικονομικών, κοινωνικών και πολιτισμικών συμφερόντων, τα οποία πρέπει να καταστούν εμφανή· και αυτό θα αποτελέσει ένα πρώτο βήμα για την εξάρθρωση των εν λόγω δικτύων. Είναι καθήκον μας να ενεργήσουμε προς την κατεύθυνση αυτή.
<P>
(Χειροκροτήματα)

<SPEAKER ID=61 LANGUAGE="FR" NAME="Leperre-Verrier">
Κύριε Πρόεδρε, πέραν του δράματος που έχει βυθίσει στο πένθος το Βέλγιο και που μας αφορά όλους, οφείλουμε να διερωτηθούμε σχετικά με την ανάπτυξη του είδους αυτού της εκμετάλλευσης παιδιών για σεξουαλικούς σκοπούς και των συνακόλουθων εγκλημάτων, δολοφονιών, απαγωγών, πορνείας. Τα φαινόμενα αυτά πρέπει να μας προβληματίσουν ώστε να αντιδράσουμε.
<P>
Καταρχήν, θάπρεπε να περιληφθεί στη συνθήκη της Ένωσης μία πραγματική χάρτα των δικαιωμάτων του παιδιού η οποία, κυρίως μέσω της Europol, θα γίνεται σεβαστή όχι μόνο στην Ευρώπη αλλά και εκτός αυτής. Διότι, το γνωρίζουμε, η παγκοσμιοποίηση έχει ολέθριες συνέπειες στην ανάπτυξη του εμπορίου παιδιών. Επέτρεψε τη δημιουργία πραγματικών δικτύων σεξουαλικού τουρισμού στην Ασία, τη Νότια Αμερική, καθώς και στην Ευρώπη, κυρίως στην ανατολική. Σε ό, τι αφορά το Internet, είναι γνωστό πως αποτελεί την ιδεώδη προστασία για την ανάπτυξη και την ενθάρρυνση της παιδεραστίας.
<P>
Για το λόγο αυτό, αγαπητοί μου συνάδελφοι, εάν ήταν χρέος μας να κάνουμε τη συζήτηση αυτή σήμερα, χρέος μας είναι να συνεχίσουμε την κινητοποίηση προκειμένου να προστατεύσουμε τα παιδιά μας και να τους ξαναδώσουμε την παιδικότητά της.

<SPEAKER ID=62 LANGUAGE="FR" NAME="Seillier">
Κύριε Πρόεδρε, συντάσσομαι με όσα είπαν οι συνάδελφοί μου και συμμερίζομαι τη συγκίνησή τους, θα κάνω όμως ορισμένες προσθήκες. Μία σκέψη πάνω στην κοινωνία της πληροφορίας: είναι απολύτως απαιραίτητο εμείς οι αιρετοί πολιτικοί να μελετούμε από κοινού με τους υπεύθυνους των μέσων μαζικής ενημέρωσης τον τρόπο αντιμετώπισης των διαφόρων γεγονότων.
<P>
Δεν έχω το χρόνο να το αναπτύξω, αλλά όσο είναι φυσικό να προκαλείται αγανάκτηση και συγκίνηση λόγω των γεγονότων για τα οποία συζητούμε, άλλο τόσο οφείλουμε να διερωτηθούμε για την τραυματική εμπειρία που ενδεχομένως αυτά αντιπροσωπεύουν, εδώ και 15 ημέρες, ακόμη και για τα παιδιά, που παρατηρούν, βλέπουν, ακούν, από όλα τα μέσα ενημέρωσης τον τρόπο με τον οποίο αντιμετωπίζονται. Τα γεγονότα αυτά πρέπει να αντιμετωπισθούν με σοβαρότητα, πρέπει να ληφθούν τα αναγκαία μέτρα, πιστεύω όμως πως, σε ό, τι αφορά τους ενήλικες που παρουσιάζουν ψυχολογικά προβλήματα, πιθανόν κάποια τάση, οι οποίοι όμως δεν θα φτάσουν ποτέ στην πράξη, το είδος της πληροφορίας που παρέχεται για γεγονότα όπως αυτά, ενδέχεται στη συνέχεια να προκαλέσει, κλιμακωτά, συμπεριφορές ανάλογες με αυτές που παρατηρούμε.
<P>
Όσον αφορά την πορνογραφία: είναι διαπιστωμένο, τόσο στην περίπτωση Dutrou, όσο και σε ανάλογες άλλες περιπτώσεις. Πάντοτε βρίσκουμε στα σπίτια τους πορνογραφικό υλικό. Στην προκειμένη περίπτωση ήταν πάνω από 300 βίντεο. Η προστασία των ανηλίκων δεν συνίσταται μόνο στο να αποτρέπονται να βλέπουν πορνογραφικά βίντεο. Δεν θάπρεπε καλύτερα να μην παρέχεται στους ενήλικες η δυνατότητα να διαμορφώνουν μακροπρόθεσμα διαταραγμένες προσωπικότητες βλέποντας τέτοιου είδους παραγωγές; Όχι, η πορνογραφία δεν είναι ανθρώπινο δικαίωμα.
<P>
(Χειροκροτήματα)

<SPEAKER ID=63 LANGUAGE="NL" NAME="Vanhecke">
Πρόεδρε, αυτονόητα υπάρχει ομοφωνία στο Κοινοβούλιο όσον αφορά τον αποτροπιασμό μας για τα τρομερά εγκλήματα που συνέβησαν σε αυτή τη χώρα. Όμως το πένθος μας και η συμπαράστασή μας προς τις οικογένειες των απαχθέντων και δολοφονηθέντων παιδιών δεν επιτρέπεται να αποτελούν άλλοθι για να μην θέσει κανείς το ερώτημα κατά πόσο στον Κοινοβούλιο, καθώς και έξω από αυτό, υπάρχει πράγματι μεγάλη ομοφωνία όσον αφορά την αντιμετώπιση και την εξάλειψη των αιτιών, των πραγματικών αιτιών οι οποίες προκάλεσαν αυτά τα εγκλήματα παιδοφιλίας.
<P>
Γι' αυτό το λόγο θέτω ορισμένες ερωτήσεις: είμαστε διατεθειμένοι να τερματίσουμε αυτή την εξωφρενική ανεκτικότητα της κοινωνίας μας σύμφωνα με την οποία παρουσιάζεται ως φυσιολογική κάθε είδους σεξουαλική ανωμαλία. Ή ισχυρίζεται κανείς εδώ σήμερα ότι δεν γνωρίζει ότι η προπαγάνδα υπέρ της παιδοφιλίας είναι ελεύθερη σε μεγάλο αριθμό κρατών μελών; Είμαστε διατεθειμένοι να λάβουμε μέτρα ενάντια στις επιχειρήσεις, και ονομάζω μεγάλες επιχειρήσεις όπως η Benetton ή η Mexx οι οποίες συχνά χρησιμοποιούν εικόνες με γυμνά παιδιά για να προωθήσουν τους πλέον χυδαίους εμπορικούς και κερδοσκοπικούς στόχους; Είμαστε διατεθειμένοι να τερματίσουμε την άλλη μορφή της εξωφρενικής ανεκτικότητάς μας σύμφωνα με την οποία ακόμη και οι πλέον θηριώδεις εγκληματίες παρουσιάζονται στην κοινωνία ως ένα είδος θύματος που πρέπει οπωσδήποτε να του δοθεί μία δεύτερη ή ακόμη και μία τρίτη ευκαιρία; Ή τολμάμε επιτέλους να υποστηρίξουμε μεγαλοφώνως ότι π.χ. δεν πρέπει ποτέ να δοθεί μια δεύτερη ευκαιρία στα άτομα που σκοτώνουν από ηδονή και στους βιαστές παιδιών; Ή μπορεί κανείς ακόμη να υποστηρίξει ότι δεν γνωρίζει ότι ο κτηνώδης δολοφόνος Dutroux αποφυλακίστηκε το 1992, όταν έλαβε χάρη από τον Βέλγο Υπουργό Whatelet, όταν ο Dutroux δεν είχε ακόμη εκτίσει ούτε το ήμισυ της επιβληθείσης ποινής σε αυτόν για απαγωγή και βιασμό παιδιών; Δεν γνωρίζουμε, άραγε, εδώ στο Κοινοβούλιο ότι αυτός ο Whatelet διορίσθηκε με πολιτική απόφαση σε δικαστή του Ευρωπαϊκού Δικαστηρίου και τώρα νίπτει αθώος τα χέρια του;
<P>
Όχι, δεν έχω καμία εμπιστοσύνη στα κροκοδείλια δάκρυα τα οποία χύνουν τόσοι πολλοί υπεύθυνοι, όπως αποκαλούνται, πολιτικοί. Μολονότι θέλω να πιστεύω ότι ο αποτροπιασμός και η λύπη τους σήμερα είναι πραγματική. Όμως όταν αυτοί δεν τολμούν να λάβουν τα αναγκαία μέτρα για την επαρκή προστασία των αδυνάτων της κοινωνίας μας, τότε εγώ τους θεωρώ συνυπεύθυνους για ότι συμβαίνει και για ότι, φοβούμαι, ότι θα συμβεί.
<P>
Πριν από μερικούς μήνες καταργήθηκε στη χώρα μας η θανατική ποινή. Μία πρόταση του κόμματός μου για να ισχύουν αποτελεσματικές ποινές τουλάχιστον για τους πλέον απεχθείς εγκληματίες, απορρίφθηκε ως απάνθρωπη από τα άλλα κόμματα. Κατ' αυτό τον τρόπο ακόμη και ένας Dutroux θα μείνει πάλι ελεύθερος εντός κάποιου χρονικού διαστήματος. Θα ήθελα να ζητήσω από τους ονομαζόμενους υπεύθυνους πολιτικούς, οι οποίοι χύνουν σήμερα κροκοδείλια δάκρυα, να σκεφθούν καλά αυτό το θέμα απόψε πριν κοιμηθούν.
<P>
(Χειροκροτήματα)

<SPEAKER ID=64 LANGUAGE="EN" NAME="Andrews">
Κύριε Πρόεδρε, τα γεγονότα που συζητούμε σήμερα αποτελούν την κορυφή μόνο του παγόβουνου. Δεν περιορίζονται μόνο στο Βέλγιο αλλά υπάρχουν σε ολόκληρη την Ευρωπαϊκή Ένωση και στο μεγαλύτερο μέρος του αναπτυσσόμενου κόσμου. Εδώ στην Ευρωπαϊκή Ένωση θα πρέπει να προετοιμαστούμε για ακόμη μεγαλύτερες αποκαλύψεις συμπαιγνίας μεταξύ αστυνομικών και πολιτικών.
<P>
Καθώς η τραγωδία των απαγωγών και των δολοφονιών αθώων παιδιών συνεχίζει να ξετυλίγεται εδώ στο Βέλγιο και αλλού, δεν υπάρχει κανείς που θα μπορούσε να μη συγκινηθεί, να μην αγανακτήσει και να μην ανησυχήσει βαθύτατα από τα τεκταινόμενα.
<P>
Υπάρχει ο μεγάλος κίνδυνος της αποσπασματικής ανταπόκρισης των ευρωπαϊκών θεσμικών οργάνων σ' αυτά τα κρίσιμα θέματα της άσκησης βίας κατά των παιδιών. Είναι αναγκαίο όπως τα ευρωπαϊκά θεσμικά όργανα δράσουν συντονισμένα και παράσχουν στα 120 εκατομμύρια παιδιά που ζουν στην Ευρωπαϊκή Ένωση την προστασία που δικαιούνται και έχουν δικαίωμα να αναμένουν, δηλ. την πλήρη αναγνώρισή τους ως πολιτών της Ευρωπαϊκής Ένωσης και τίποτα λιγότερο.
<P>
Τον περασμένο Ιούλιο, πριν ακόμη από την αποκάλυψη αυτής της τραγωδίας, προέτρεψα στο Στρασβούργο το Κοινοβούλιο να διεξάγει μια πλήρη και ανοικτή συζήτηση το φθινόπωρο σχετικά με τη βία κατά των παιδιών. Είμαι πολύ ευτυχής για το γεγονός ότι τώρα έχουμε μία ακόμη ευκαιρία να ασχοληθούμε με το θέμα αυτό κατά την ολομέλεια του Σεπτεμβρίου επί τη βάσει της προφορικής ερωτήσεως της Ομάδας Ένωση για την Ευρώπη.
<P>
Θα επαναλάβω το συγκεκριμένο αίτημα που υπέβαλα τον Ιούλιο στην ιρλανδική προεδρία να αποδόσει προτεραιότητα στη συμπερίληψη στη Συνθήκη ενός κεφαλαίου το οποίο θα περιέχει διατάξεις σε σχέση με τα ανθρώπινα δικαιώματα των ανηλίκων έτσι ώστε να δικαιούνται, κατά τον ίδιο ακριβώς τρόπο όπως και κάθε άλλος πολίτης, των πλήρων θεμελιωδών δικαιωμάτων, των ελευθεριών και της προστασίας που αναγνωρίζονται στην Κοινότητα, έχοντας υπόψη βέβαια τους συγκεκριμένους νομικούς περιορισμούς που προβλέπονται για τα παιδιά. Το οποιοδήποτε άτομο ή η οποιαδήποτε κυβέρνηση που θα προβάλλει εμπόδια στην υλοποίηση των παραπάνω θα έχει να λογοδοτήσει στους ευρωπαίους πολίτες. Τα δικαιώματα των παιδιών ως ευρωπαίων πολιτών θα πρέπει να προστατευθούν πλήρως.
<P>
Τον Ιούλιο ζήτησα σταυροφορία για τα παιδιά: τώρα, περισσότερο παρά ποτέ, η σταυροφορία αυτή είναι αναγκαία. Αναφέρθηκα επίσης στην κατάχρηση της τεχνολογίας, όπως το Internet, από τους παιδεραστές. Σχετικά με το αντικείμενο αυτό είναι απαραίτητη η ταχεία ανάληψη πρωτοβουλίας από την Ευρωπαϊκή Ένωση. Ανταποκρινόμενος στην υπόδειξή μου ο ιρλανδός προεδρεύων του Συμβουλίου, Gay Mitchell, εδήλωσε ότι οι σχετικές προτάσεις του Κοινοβουλίου θα είναι ευπρόσδεκτες από την προεδρία. Ζητώ από την Επιτροπή να είναι εξ ίσου θετική και να μας πληροφορήσει σήμερα εάν θα υποστηρίξει στη Διακυβερνητική Διάσκεψη τη συμπερίληψη στη Συνθήκη κεφαλαίου υπέρ των παιδιών καθώς και εάν θα αναλάβει πρωτοβουλία σε ευρωπαϊκό επίπεδο σχετικά με το Internet ούτως ώστε να παρεμποδιστεί η διάχυση πληροφοριών για παιδεραστές.
<P>
(Χειροκροτήματα)

<SPEAKER ID=65 LANGUAGE="IT" NAME="Pettinari">
Κύριε Πρόεδρε, συζητούμε σήμερα για τις βιαιότητες σε βάρος των παιδιών με αφορμή ένα ιδιαίτερα τραγικό και απαίσιο περιστατικό για το οποίο δεν βρίσκουμε τα κατάλληλα λόγια για να εκφράσουμε τον αποτροπιασμό μας και να το καταδικάσουμε. Ενώνω τη φωνή μου με εκείνη των συναδέλφων, αλλά θα αποτελούσε υποκρισία, θέλω να το τονίσω με σαφήνεια, να περιορισθούμε σε ηθικές καταδίκες: υποκρισία και μάλιστα καθυστερημένη. Η Διάσκεψη της Στοκχόλμης μας έκανε γνωστά φρικτά και τρομερά στοιχεία. Αναφέρω ένα μόνο: κάθε χρόνο σε ολόκληρο τον κόσμο ένα εκατομμύριο παιδιά κάτω των δώδεκα ετών εξαναγκάζονται να πορνεύονται. Φαίνεται απίστευτο: ένα εκατομμύριο παιδιά κάτω των δώδεκα ετών! Φαίνεται απίστευτο, αλλά δυστυχώς είναι η πραγματικότητα!
<P>
Εμπρός σε αυτά τα γεγονότα δεν μπορούμε να λέμε ότι πρόκειται για ζήτημα ηθικής ή να μιλάμε μόνο για πορνογραφικές κασέτες. Συμφωνώ με όλες τις προτάσεις που έκανε και ο επίτροπος -σχετικά με το Internet, την πορνογραφία, κτλ.- αλλά ξέρουμε, όλοι μας στην Ευρώπη το ξέρουμε, ότι αυτά δεν αρκούν. Θα πρέπει να μιλήσουμε και να ενεργήσουμε όσον αφορά τα μεγάλα οικονομικά συμφέροντα που αποτελούν τη βάση της εκμετάλλευσης των παιδιών. Όχι μόνο: θα πρέπει να μιλήσουμε και για τη συνενοχή των θεσμικών οργάνων, ακόμη και των κυβερνήσεων, των χωρών που φιλοξενούν το λεγόμενο «σεξουαλικό τουρισμό». Νομίζω ότι η Ευρώπη θα πρέπει να εξεύρει τα κατάλληλα μέσα και να δράσει αμέσως σε δύο επίπεδα: να λάβει μέτρα εναντίον όσων κάνουν, όσων αναπτύσσουν, το «σεξουαλικό τουρισμό», πράγμα που αποτελεί ζήτημα αστυνόμευσης και συνεργασίας μεταξύ των αστυνομιών, αλλά επιπλέον θα πρέπει να ληφθούν αυστηρά μέτρα -και η Ευρώπη μπορεί να το κάνει- κατά των οικονομιών εκείνων των χωρών που ανθούν χάρη στην εκμετάλλευση των παιδιών, και επαναλαμβάνω, παιδιών κάτω των δώδεκα ετών. Είναι απίστευτο!

<SPEAKER ID=66 NAME="Πρόεδρος">
H συζήτηση έληξε.

<CHAPTER ID=8>
Δημόσιες υπηρεσίες
<SPEAKER ID=67 NAME="Πρόεδρος">
H ημερήσια διάταξη προβλέπει τη δήλωση της Eπιτροπής, σχετικά με τις δημόσιες υπηρεσίες. Το λόγο έχει ο Eπίτροπος κ. van Miert.
<P>
Kύριε van Miert, ελπίζουμε να μην έχετε χάσει την πειστικότητά σας.

<SPEAKER ID=68 NAME="Van Miert">
Κύριε Πρόεδρε, μπορώ να σας διαβεβαιώσω πως η πειστικότητά μου είναι εντάξει.
<P>
Κύριε Πρόεδρε, καταρχήν οφείλω να ευχαριστήσω το Ευρωπαϊκό Κοινοβούλιο για τη συζήτηση αυτή και για την ευκαιρία που μας δίνεται να μιλήσουμε γι' αυτό το θέμα. Ζητώ επίσης συγγνώμη εκ μέρους του κ. Santer, που λόγω κάποιου απρόβλεπτου στο πρόγραμμά του δεν ήταν διαθέσιμος τη συγκεκριμένη στιγμή. Βρίσκεται όμως στη διάθεση του Κοινοβουλίου για κάποια μεταγενέστερη συζήτηση που σίγουρα θα υπάρξει.
<P>
Αλλωστε, μπορώ από σήμερα να σας ανακοινώσω ότι η Επιτροπή, την προσεχή εβδομάδα, θα συζητήσει, ακόμη μία φορά, το σχέδιο ανακοίνωσης για τις δημόσιες υπηρεσίες και τις καθολικές υπηρεσίες. Από την προσεχή εβδομάδα, συνεπώς, είναι πολύ πιθανό η Επιτροπή να έχει στη διάθεσή της - πιστεύω ότι θα μπορέσουμε τότε να περατώσουμε τη συζήτηση - ένα έγγραφο ορθώς και προσηκόντως συντεταγμένο που εννοείται θα τεθεί υπόψη του Κοινοβουλίου. Νομίζω πως μπορώ να ισχυριστώ ότι η φύση του εν λόγω εγγράφου, θα διατηρήσει επί του παρόντος το χαρακτήρα της ανακοίνωσης. Τούτο δεν σημαίνει απαραίτητα ότι δεν θα είναι δυνατό να τροποποιηθεί στη συνέχεια. Θα είναι μία συμβολή στη Διακυβερνητική Διάσκεψη και, ανάλογα με τις ανάγκες, θα δούμε ποια θα είναι η εξέλιξη της φύσης του εγγράφου.
<P>
Διότι, το ίδιο όπως εσείς, ακόμη και αν υπάρχει, αναμφίβολα, σοβαρή διάσταση απόψεων σε ορισμένα θέματα - το έχουμε διαπιστώσει με άλλες ευκαιρίες και στο Κοινοβούλιο και στο Συμβούλιο - ανησυχούμε για πολλά από τα θέματα που σας απασχολούν, μάλιστα για ένα μεγάλο αριθμό απ' αυτά, διότι, υπό την πίεση μιας ολόκληρης σειράς στοιχείων τεχνολογικού χαρακτήρα, όπως η παγκοσμιοποίηση, η θέση των καταναλωτών κλπ., επιπλέον δε αυτών το ιδιάζον στοιχείο της Ευρωπαϊκής Ένωσης που είναι η μεγάλη αγορά, σημειώθηκε, σε μικρό χρονικό διάστημα, μία ταχύτατη εξέλιξη η οποία είχε έντονη αποσταθεροποιητική επίδραση. Αυτό πρέπει να το αναγνωρίσουμε.
<P>
Ας σκεφτούμε, για παράδειγμα, ότι στο πλαίσιο της μεγάλης αγοράς, εδώ και δέκα χρόνια, ολόκληρη σειρά υπηρεσιών αποτέλεσε αντικείμενο απελευθέρωσης πέραν των συνόρων - μεταφορές, τράπεζες, ασφάλειες, τηλεπικοινωνίες (το θέμα των ταχυδρομείων συζητείται ακόμη, γνωρίζω όμως πόσο είναι επίμαχο), ενέργεια - ολόκληρη σειρά τομέων που στο παρελθόν ετύγχαναν μεγάλης προστασίας σε εθνικό επίπεδο και είχαν συχνά μονοπώλιακό καθεστώς ή ειδικά δικαιώματα. Τώρα πλέον αυτό δεν συμβαίνει σε αρκετούς από τους τομείς αυτούς.
<P>
Η Επιτροπή και η Ευρωπαϊκή Ένωση προσπάθησαν, κατά την διαμόρφωση των πολιτικών τους να τροποποιήσουν την κατάσταση, λαμβάνοντας υπόψη τις ανησυχίες του τομέα των δημοσίων και των καθολικών υπηρεσιών. Αναγνωρίζω επίσης ότι ακόμη και επί των εννοιών αυτών υπάρχουν διαφοροποιήσεις μεταξύ μας. Έχω την εντύπωση ότι δεν μπορούμε όμως να αγνοήσουμε ότι η Επιτροπή καταβάλει προσπάθειες κάθε φορά που διαμορφώνει μία πολιτική να ενσωματώσει τις ανησυχίες αυτές λαμβάνοντας υπόψη τις ενίοτε τεράστιες διαφορές μεταξύ των κρατών μελών και της νοοτροπίας σε ορισμένα κράτη μέλη. Υπάρχουν κυβερνήσεις και κράτη μέλη που εξασφαλίζουν τις καθολικές υπηρεσίες μέσω ιδιωτικών επιχειρήσεων, επιβάλλοντας σε αυτές όρους και υποχρεώσεις. Αλλα κράτη έχουν διαφορετική παράδοση και οι εν λόγω υπηρεσίες εξασφαλίζονται ως επί το πλείστον από δημόσιες επιχειρήσεις, μέσω μονοπωλίων και ειδικών δικαιωμάτων. Στα κράτη μέλη μας, συνεπώς, συναντάμε πληθώρα καταστάσεων.
<P>
Μέσα, όμως, στη δυναμική της μεγάλης αγοράς αρχίζουν ασφαλώς να παρουσιάζονται διασυνοριακά φαινόμενα, πράγμα φυσικό για μια αναπτυσσόμενη ενιαία αγορά. Τούτο, ενίοτε δημιουργεί πλήθος προστριβών και οδηγεί στο φαινόμενο η Επιτροπή να δέχεται συχνά καταγγελίες. Πράγματι, όταν ανοίγεται μία αγορά σε μία συγκεκριμένη χώρα, οι εταιρείες της χώρας αυτής θα ήθελαν να έχουν τη δυνατότητα να αποκτήσουν πρόσβαση σε άλλες αγορές, αλλού. Πρέπει να το αναγνωρίσουμε, κατά συνέπεια, ότι υπάρχει στο θέμα αυτό μία εκπληκτική εξέλιξη, η οποία γεννά επίσης μια αβεβαιότητα που ξεπερνά μερικές φορές την πραγματικότητα καθότι επεκτείνεται και σε άλλα θέματα. Για παράδειγμα, υπάρχουν άνθρωποι που πιστεύουν ότι ανάλογη εξέλιξη θα σημειωθεί και στην κοινωνική ασφάλιση, κάτι που με κανέναν τρόπο δεν το πιστεύει η Ευρωπαϊκή Επιτροπή. Αλλωστε, ο τομέας αυτός δεν εμπίπτει στις αρμοδιότητές μας. Πρέπει όμως να παραδεχτούμε ότι η ανησυχία αυτή υφίσταται.
<P>
Ιδού γιατί η Επιτροπή, μαζί με πολλούς από σας, συμμερίζεται την πεποίθηση ότι πρέπει να αποσαφηνίζονται τα πράγματα, να εξηγούνται καλύτερα - διότι υπάρχουν πράγματα που πρέπει να εξηγηθούν για τα οποία συχνά υπάρχει άγνοια- όπως και να παρέχονται διαβεβαιώσεις και κατά συνέπεια να δημιουργηθεί ένα πλαίσιο που θα επιτρέψει την καλύτερη εξισορρόπηση της κατάστασης, να ληφθούν περισσότερο υπόψη οι αστάθμητοι παράγοντες, αποδεχόμενοι πάντα την αναγκαιότητα της εξέλιξης. Είναι χαρακτηριστική εξάλλου η διαπίστωση ότι ορισμένες έννοιες εξελίσσονται. Η έννοια της καθολικής υπηρεσίας εξελίσσεται, πρέπει να εμπλουτιστεί με την πάροδο του χρόνου. Ιδού λοιπόν ένα νέο στοιχείο εκεί όπου στο παρελθόν η κατάσταση παρέμενε σταθερή επί πάρα πολύν καιρό, για μεγάλες περιόδους. Σήμερα αυτό δεν ισχύει πιά. Τα πράγματα εξελίσσονται ταχύτατα. Το γνωρίζετε πολύ καλά αυτό.
<P>
Εν ολίγοις, η Επιτροπή, όπως ήδη είπα, θα παράσχει συγχρόνως πρόσθετες εξηγήσεις σε ό, τι αφορά αυτό που προσπάθησε να εισάγει στις πολιτικές της, για παράδειγμα στις πολιτικές της του τομέα των μεταφορών, των επικοινωνιών και θα υπογραμμίσει επίσης ορισμένες αρχές που θάπρεπε ίσως να τηρούνται περισσότερο. Εξηγούμαι.
<P>
Η Επιτροπή, η Ευρωπαϊκή Ένωση, δεν έχει την υποχρέωση να γνωρίζει εάν μία επιχείρηση πρέπει να είναι δημόσια ή ιδιωτική. Το άρθρο 222 τις υποχρεώνει να τηρούν ουδετερότητα επί του θέματος αυτού. Μία άλλη αρχή που περιέχεται στη συνθήκη και η οποία συχνά αγνοείται, αναφέρεται στο γεγονός ότι αρμόδιες να αποφασίζουν για ειδικά, συγκεκριμένα ή αποκλειστικά δικαιώματα είναι οι εθνικές κυβερνήσεις. Δεν είναι η Επιτροπή. Είναι αληθές ότι η Επιτροπή απεδέχθη μία ευθύνη. Οφείλει, όταν οι εθνικές αρχές καθορίζουν τέτοιου είδους δικαιώματα να ελέγχει ώστε να μη βρίσκονται σε μεγάλη αντίφαση με ορισμένες άλλες ανάγκες.
<P>
Για παράδειγμα, εάν μία κυβέρνηση δηλώσει ότι διατηρεί κάποιο μονοπώλιο, τούτο εξυπακούει επίσης ότι η μονοπωλιακή επιχείρηση θα μπορεί να στραφεί εναντίον της αγοράς των άλλων και να επιβληθεί στην εν λόγω αγορά. Προφανώς, πρέπει γίνει δεκτή η αμοιβαιότητα στο θέμα αυτό, είναι φυσικό. Συνεπώς, είναι αναπόφευκτο η Επιτροπή να προσπαθεί στην περίπτωση αυτή να βρεί μία ισορροπία ανάμεσα στις δύο αυτές αρχές. Αυτός είναι ο ρόλος που της ανατέθηκε με το άρθρο 90. Ξέρω ότι συχνά γίνεται διαφορετική ανάγνωση ή ερμηνεία του άρθρου αυτού, όμως στην ουσία αυτός είναι ο ρόλος της. Νομίζω άλλωστε ότι είμαι σε θέση να πω, ακόμη και αν ορισμένοι από σας δεν το πιστεύουν, ότι η Επιτροπή έκανε λεγογισμένη χρήση αυτού του άρθρου αφής στιγμής μία συνολική πολιτική είχε ήδη καθοριστεί.
<P>
Για παράδειγμα, κάναμε επανειλημμένα χρήση του άρθρου αυτού, σε συννενόηση άλλωστε με το Κοινοβούλιο, στην περίπτωση των τηλεπικοινωνιών, δεδομένου ότι το πλαίσιο είχε καθοριστεί σε πολιτικό επίπεδο. Η Επιτροπή έλαβε ορισμένες κατευθύνσεις, παραδείγματος χάριν, για να απελευθερώσει τις εναλλακτικές υποδομές, διότι είχε διαπιστώσει ότι υπηρεσίες ήδη ελεύθερες βάσει των συνήθων πολιτικών αποφάσεων, δεν μπορούσαν στην πράξη να ασκηθούν διότι έπρεπε να περάσουν από το υφιστάμενο μονοπώλιο υποδομών. Αυτή είναι η οπτική μέσα από την οποία η Επιτροπή έκανε χρήση μέσου αυτού του είδους.
<P>
Για να κλείσω το θέμα αυτό, επιτρέψτε μου να επαναλάβω ότι, για την Επιτροπή, είτε αποκαλείται καθολική υπηρεσία ή υπηρεσία κοινής ωφέλειας, θα μπορούσαμε να εφεύρουμε και άλλους όρους, αρκεί να είναι σαφές ότι το περιεχόμενο του είδους αυτού υπηρεσίας συνίσταται στο να παρέχει ισότιμη πρόσβαση σε όλους τους πολίτους και να τους εξασφαλίζει μεταχείριση χωρίς διακρίσεις. Επιτρέψτε μου ακόμη να υπενθυμίσω, αγαπητοί φίλοι, - μερικές φορές ακούω παρατηρήσεις λίγο αρνητικές όσον αφορά την έννοια της καθολικής υπηρεσίας - ότι η έννοια αυτή της καθολικής υπηρεσίας αποσκοπεί στο να υποχρεώσει όλα τα κράτη μέλη να εξυπηρετούν όλους τους πολίτες. Αυτό είναι καθολική υπηρεσία και, ας το παραδεχτούμε, δεν συνέβαινε πάντοτε αυτό, ακόμη και με τα κρατικά μονοπώλια σε ορισμένες χώρες, έτσι δεν είναι; Αρα, η αρχή της ίσης πρόσβασης σε όλους και με προϋποθέσεις που δεν εισάγουν διακρίσεις στο είδος αυτό υπηρεσίας, είναι άκρως σημαντική.
<P>
Ας θυμίσουμε ακόμη την ασφάλεια και την αξιοπιστία του εφοδιασμού, που θα πρέπει επίσης να ενσωματωθούν, όπως ενδεχομένως και η χωροταξία. Έπειτα, η σταθερότητα της υπηρεσίας, η ποιότητα και τα απτά αποτελέσματα, η διαφάνεια και το άνοιγμα της διαχείρισης σε συνεννόηση με τους χρήστες. Το τελευταίο σημείο είναι πολύ σημαντικό, διότι την εποχή των μονοπωλίων, οι χρήστες δεν είχαν καμία σχεδόν συμμετοχή, αυτό να το αναγνωρίσουμε. Και σ' αυτό το σημείο, πρόκειται για νέα διάσταση που πρέπει να περιληφθεί σε μια σταθμισμένη πολιτική.
<P>
Επίσης, θα λαμβάνονται ιδιαίτερα υπόψη ορισμένες κατηγορίες χρηστών, για κοινωνικούς ή για άλλους λόγους. Δεν υπάρχει κανένας λόγος να μην μπορέσουμε να συνεχίσουμε ή να μην μπορέσουν οι αρχές να περιλάβουν τα στοιχεία αυτά στην πολιτική τους. Δεν πρέπει λοιπόν να ισχυριζόμαστε ότι η πολιτική που η Επιτροπή προσπαθεί να καταρτίσει θα καταστήσει στο εξής όλα τα παραπάνω αδύνατα. Δεν είναι αλήθεια αυτό. Αλλωστε, είναι προφανές ότι πρέπει επίσης να επιδιώξουμε οι υπηρεσίες αυτές να τεθούν στη διάθεση των πολιτών σε τιμές προσιτές, κάτι που πρέπει επίσης να αναγνωρίσουμε ότι δεν συνέβαινε πάντοτε.
<P>
Δεν θα υπεισέλθω στους ειδικούς τομείς των μεταφορών, των τηλεπικοινωνιών, κλπ. Είναι βέβαιο ότι θα έχουμε πάλι την ευκαιρία να επανέλθουμε επ' αυτού. Θα ήθελα ωστόσο να προσθέσω ότι δημιουργείται ένα σοβαρό πρόβλημα το οποίο θάπρεπε να συζητηθεί περαιτέρω μεταξύ μας. Όταν μιλάμε για δημόσια υπηρεσία ή για υπηρεσία κοινής ωφέλειας, προφανώς θα πρέπει να είμαστε σε θέση να τη χρηματοδοτούμε. Μερικές φορές μπορεί να το επιτυγχάνουμε χάρη στον ανταγωνισμό, άλλες φορές όμως δεν συμβαίνει έτσι. Πρέπει, συνεπώς, να προβλέπουμε ανά τομέα, ανάλογα με τις ιδιαιτερότητες, τη χρηματοδότηση της καθολικής υπηρεσίας ή της υπηρεσίας κοινής ωφέλειας. Συμπληρώνω αμέσως ότι τούτο μπορεί να συμβαίνει μόνο με περιορισμούς, διότι εάν αντιληφθούμε την ανάγκαιότητα αυτή με την έννοια του να επιτρέψουμε σε ένα μονοπώλιο να κάνει την εμφάνισή του σε οποιοδήποτε τομέα εξαφανίζοντας τους ανταγωνιστές που δεν έχουν ανάλογα έσοδα, τότε θα δημιουργείτο πρόβλημα.
<P>
Κάτι ανάλογο συνέβη στη Γαλλία, όταν οι ιδιωτικές ασφαλιστικές εταιρείες διαμαρτυρήθηκαν για τη δράση που ανέπτυσσαν τα ταχυδρομεία στον τομέα των ασφαλειών σε ολόκληρη τη χώρα. Είναι γεγονός ότι χορηγήθηκαν προνόμια στα ταχυδρομεία. Όπως είναι εξακριβωμένο ότι υπείχαν και ορισμένες υποχρεώσεις. Και καταλήξαμε στο συμπέρασμα ότι grosso modo διατηρήθηκε η ισορροπία. Πρέπει ωστόσο να γίνεται έλεγχος ακόμη και όταν ενδεχομένως υπάρχουν σπουδαίοι λόγοι που να επιτρέπουν το άνοιγμα. Το πρόβλημα αυτό είναι άρα πιο πολύπλοκο απ' ό, τι συχνά νομίζουμε και θα πρέπει, ελπίζω, να συζητηθεί σε τεκμηριωμένη και αντικειμενική βάση ώστε να καταλήξουμε σε ορθά συμπεράσματα.
<P>
Μία ακόμη παρατήρηση: πιστεύω ότι, στην πορεία, θα χρειαστεί να μελετηθούν τα στοιχεία της υπηρεσίας κοινής ωφέλειας σε ευρωπαϊκό επίπεδο. Μιλάμε για μεγάλα δίκτυα σε πολυάριθμους τομείς. Είναι ένα ερώτημα που αρχίζει να τίθεται. Σκέπτομαι, για παράδειγμα, τις σιδηροδρομικές μεταφορές και θα ήθελα να σας επισημάνω ότι και στον τομέα αυτόν η Επιτροπή είναι έτοιμη να ενεργήσει προς την κατεύθυνση που σας ανέφερα.
<P>
Τελευταίο θέμα, και μ' αυτό τελειώνω, καθότι για τα υπόλοιπα στοιχεία θα ξαναγίνει οπωσδήποτε λόγος και θα σας τα παρουσιάσει ο ίδιος ο πρόεδρος Santer. Το ερώτημα, που τίθεται επίσης και στο Κοινοβούλιο, είναι το εάν πρέπει να τροποποιηθεί η Συνθήκη. Η Επιτροπή, σε ό, τι τουλάχιστον αφορά το άρθρο 90, φρονεί ότι δεν πρέπει. Πιστεύουμε ότι με την κατάλληλη πλαισίωση μπορεί να συνεχιστεί η εφαρμογή του άρθρου 90 με τις δικές του ισορροπίες και ότι το μέτρο αυτό πρέπει να διατηρηθεί επαναλαμβάνοντας ωστόσο ότι είμαστε διατεθειμένοι να συζητήσουμε εκτενώς το θέμα με το Ευρωπαϊκό Κοινοβούλιο. Οφείλω να υπενθυμίσω ότι δέχτηκα πολλές τροπολογίες του Κοινοβουλίου και τις περιέλαβα αμέσως σε οδηγία της Επιτροπής.
<P>
Αυτή είναι η θέση της Επιτροπής, δεδομένου ότι η συζήτηση που ήδη είχαμε κατέδειξε τις γενικές τάσεις, η οποία θα περιληφθεί στο έγγραφο που πρόκειται να παρουσιάσει η Επιτροπή. Σε ό, τι αφορά το θέμα του εάν πρέπει να τροποποιηθούν άλλα άρθρα της Συνθήκης, η συζήτηση είναι ανοιχτή. Το λέω ξεκάθαρα: η συζήτηση αυτή είναι ανοιχτή. Κατά συνέπεια, δεν μπορώ να προδικάσω, λέγοντας όμως αυτό δεν εννοώ ότι η συζήτηση έληξε και άρα η θέση της Επιτροπής είναι απαραίτητα αρνητική. Συνεπώς, μελετάμε και συζητάμε από κοινού για να δούμε αν υπάρχουν σοβαροί λόγοι, επιχειρήματα, ώστε να εξεταστεί μια τέτοια τροποποίηση.
<P>
Αυτά είχα να πω, κύριε Πρόεδρε, ζητώντας συγγνώμη που μακρυγόρησα, το πρόβλημα όμως είναι πολύπλοκο και πολύ σημαντικό.
<P>
(Χειροκροτήματα)

<SPEAKER ID=69 LANGUAGE="FR" NAME="Fayot">
Κύριε Πρόεδρε, θα ήθελα καταρχήν να ευχαριστήσω τον επίτροπο Van Miert για τις εξηγήσεις που μας παρείχε. Παρά το γεγονός ότι δεν έχουμε ακόμη στη διάθεσή μας την ανακοίνωση της Επιτροπής, είναι χρήσιμο για την τελευταία να γνωρίζει τις διαθέσεις του Σώματος.
<P>
Κύριε Πρόεδρε, η εν λόγω συζήτηση δεν έχει ακαδημαϊκό χαρακτήρα. Είναι μία συζήτηση επί επίκαιρου θέματος εξαιρετικά πολιτικού. Καταρχήν συνδέεται, πρέπει να το υπογραμμίσουμε αυτό, με τους λόγους της διακυβερνητικής διάσκεψης. Πιστεύω πως η συνθήκη θα πρέπει να αναγνωρίσει τη σημασία των υπηρεσιών κοινής ωφέλειας όπως θα χρειαστεί να καθοριστούν και σε μία χάρτα περί δημοσίων υπηρεσιών οι επιπτώσεις. Θα απαιτηθεί επίσης πέραν των μέσων τα οποία ήδη περιέχει αυτή τη στιγμή η συνθήκη - και περιέχει τέτοια μέσα, είμαι σύμφωνος, στην υπηρεσία του ευρωπαϊκού κοινωνικού μοντέλου - θα χρειαστεί να περιλάβει ένα ισχυρό και σαφές μήνυμα υπέρ των δημοσίων υπηρεσιών.
<P>
Θα ήθελα να πω, εξ ονόματος των σοσιαλιστών, ότι η έννοια της καθολικής υπηρεσίας, για την οποία μίλησε επίσης ο επίτροπος, όπως καθορίστηκε από την Επιτροπή, έχει κατά τη γνώμη μας ελαχιστοποιηθεί. Το περισσότερο που μπορεί αυτό να αντιπροσωπεύει είναι μία αρχή, ελπίζουμε δε ότι η Επιτροπή θεωρεί την έννοια αυτή εξελικτική, όχι μόνο σε συνάρτηση με την τεχνολογική ή την οικονομική εξέλιξη, αλλά και με την κοινωνική κατάσταση.
<P>
Η συζήτηση σχετικά με τις δημόσιες υπηρεσίες συνδέεται επίσης με τους απόκρυφους λόγους της απόφασης της Επιτροπής - πρέπει ωστόσο να μιλήσουμε επ' αυτού - κύριε Πρόεδρε - στις 31 Ιουλίου 1996 να διαγράψει μεμιάς όλες σχεδόν τις σημαντικές τροπολογίες που ψηφίστηκαν εδώ, με μεγάλη πλειοψηφία, σχετικά με τις ταχυδρομικές υπηρεσίες, προκειμένου να ληφθούν υπόψη όλα τα στοιχεία που αφορούν θέματα χωροταξίας, απασχόλησης, κοινωνικής και οικονομικής συνοχής που τα θεωρούμε ιδιαίτερα σημαντικά. Η απόφαση αυτή, κύριε Πρόεδρε, προκάλεσε κατάπληξη, δεδομένου ότι η Επιτροπή αρνείται την ουσία των τροπολογιών που αποσκοπούν στην εξασφάλιση της χρηματοδότησης των ταχυδρομικών υπηρεσιών.
<P>
Η συζήτηση, τέλος, συνδέεται επίσης με τους απόκρυφους πόθους μιας κοινής γνώμης όλο και περισσότερο σκεπτικής όσον αφορά την αποδυνάμωση υπηρεσιών που παλαιόθεν εξασφαλίζονται στους καταναλωτές χάρη στην παρέμβαση δημοσίων αρχών. Σε μία εποχή κατά την οποία κυρίαρχο πρόβλημά μας είναι η ανεργία, που απειλεί την συνοχή της κοινωνίας, πρέπει να μην ξεχνάμε ότι ο δημόσιος τομέας απασχολεί περί τα 25 εκατ. εργαζόμενους στην Ευρώπη. Η απορρύθμιση ενδέχεται να θέσει σε κίνδυνο εκατοντάδες εκατομμύρια θέσεις εργασίας, τη στιγμή που οι δημόσιες υπηρεσίες εξακολουθούν να αποτελούν σήμερα τον πυρήνα για την ασφάλεια της απασχόλησης και ενίοτε των κοινωνικών προτύπων.
<P>
Γνωρίζω πολύ καλά ότι τα πράγματα είναι στην πραγματικότητα πολύ πιο σύνθετα. Δεδομένης της οικονομικής εξέλιξης και του μεγάλου ανοίγματος της ενιαίας αγοράς στον ανταγωνισμό, οι δημόσιες υπηρεσίες πρέπει να καταστούν περισσότερο λειτουργικές και ανταγωνιστικές. Όλος ο κόσμος συμφωνεί σ' αυτό, ακόμη και οι συνδικαλιστές, αλλά κι εμείς οι σοσιαλιστές. Από το σημείο όμως αυτό μέχρι το να πετάξουμε τις υπηρεσίες κοινής ωφέλειας βορά στον ιδιωτικό τομέα υπάρχει κάποια απόσταση που εμείς οι σοσιαλιστές δεν θέλουμε να την διασχίσουμε. Πρέπει άρα να θυμίσουμε ότι η λογική του ιδιωτικού τομέα είναι το κέρδος και ουχί η αγάπη του πλησίον, είναι η επικράτηση έναντι του ανταγωνιστή και όχι η αλληλεγγύη προς το κοινωνικό σύνολο. Πιστεύω δε ότι αυτό που συνδέει τους ευρωπαίους στην οικοδόμηση της ευρώπης, είναι η ευημερία του συνόλου και όχι η ακραιφνής οικονομική λογική.
<P>
Κύριε Πρόεδρε, δεν διαθέτω το χρόνο για να υπεισέλθω στις λεπτομέρειες. Πιστεύω ότι η δυσκολία του προβλήματος έγκειται ασφαλώς στη χρηματοδότηση των δημοσίων υπηρεσιών. Θα πρέπει η λογική που καλλιέργησε η Επιτροπή ως προς το θέμα αυτό, η απόρριψη, για παράδειγμα, των εναλλακτικών χρηματοδοτήσεων, να αποτελέσει το αντικείμενο σοβαρότατης συζήτησης, διότι μου είναι αδύνατο να φανταστώ ότι οι δημόσιες επιχειρήσεις ή αυτές που επιδίδονται σε παροχή δημοσίων υπηρεσιών, θα λαμβάνουν επιδοτήσεις για τις εν λόγω παροχές και από την άλλη πλευρά θα αφήσουν ολόκληρο το δυναμικό τομέα σε επιχειρήσεις του ανταγωνιστικού τομέα. Μου είναι αδύνατο να καταλάβω πώς μπορεί μία επιχείρηση να λειτουργήσει κατ' αυτόν τον τρόπο. Εάν οι δημόσιες επιχειρήσεις πρέπει να παραμείνουν βιώσιμες είναι απαραίτητο να τους εξασφαλίσουμε το μερίδιό τους στους ιδιαίτερα προηγμένους τομείς.
<P>
Κύριε Πρόεδρε, και με αυτό θα τελειώσω, ακούγεται πως η Επιτροπή προτίθεται να διατυπώσει σκέψεις που ευνοούν τον τομέα της κοινής ωφέλειας στην προσεχή της ανακοίνωση. Όμως, στο μεταξύ, δεν είναι δυνατό να συμπεριφερόμαστε σαν αυτή η συζήτηση να μην έχει λάβει χώρα και να συνεχίζουμε να αποδυναμώνουμε το δημόσιο τομέα, όπως για παράδειγμα τα ταχυδρομεία και τους σιδηροδρόμους. Η ανησυχία για την απασχόληση είναι τόσο μεγάλη και οι ρωγμές τόσο βαθειές για να μπορούμε αυτή τη φορά να γλυτώσουμε με καλοπροαίρετες δηλώσεις.
<P>
(Χειροκροτήματα)

<SPEAKER ID=70 LANGUAGE="NL" NAME="Pronk">
Πρόεδρε, θα ήθελα κατ' αρχάς να δηλώσω ότι είμαι ικανοποιημένος με όσα δήλωσε ο Επίτροπος. Φρονώ ότι όσα ανέφερε είναι ορθά. Θα ήθελα να τον ερωτήσω πότε θα εκδοθεί η ανακοίνωση αυτή. Διότι αυτή αναμένεται με μεγάλη ανυπομονησία και τότε θα μπορέσουμε πραγματικά να προχωρήσουμε στη συζήτηση του θέματος.
<P>
Δεύτερον, κάτι το οποίο δεν τόνισε ιδιαίτερα ο προηγούμενος ομιλητής, είναι φυσικά το γεγονός ότι δεν πρόκειται μόνο για το σύστημα. Δεν έχουμε να κάνουμε μόνο με τις αρχές, αλλά φυσικά έχουμε να κάνουμε και με τον καταναλωτή. Αυτό είναι ένα ιδιαίτερα σημαντικό σημείο το οποίο δεν πρέπει να αγνοήσουμε στην παρούσα συζήτηση.
<P>
Τρίτον, το γεγονός ότι αντιμετωπίζουμε το θέμα με ολοένα και πιο χαλαρό τρόπο. Έχουμε ορισμένα κρατικά μονοπώλια τα οποία δεν λειτουργούν ικανοποιητικά. Κατά τα τελευταία έτη είδαμε ότι ορισμένες ιδιωτικοποιήσεις πέτυχαν, ενώ ορισμένες άλλες οδήγησαν σε ιδιωτικά μονοπώλια και αυτό φυσικά δεν είναι καλό για τον καταναλωτή. Συνεπώς, το θέμα είναι αμφίπλευρο.
<P>
Η Ομάδα μας συμφώνησε με μία τροποποίηση της Συνθήκης ακριβώς για να υπάρξει επ' αυτού του σημείου θετική εξέλιξη όσον αφορά τις δημόσιες υπηρεσίες. Αυτό δήλωσε εξάλλου στο τέλος και ο Επίτροπος. Αυτή τη στιγμή, τούτο διατυπώνεται με ιδιαίτερα αρνητικό τρόπο στη Συνθήκη. Σε κάθε χώρα δίνεται το δικαίωμα να αποφασίζει μόνη της, αλλά τώρα έχουμε να κάνουμε με μία ευρωπαϊκή αγορά και γι' αυτό το λόγο δεν είναι πλέον δυνατό να αποφασίζει μία χώρα μόνη της χωρίς να υπάρχουν συνέπειες σε άλλες. Γι' αυτό το λόγο ίσως το θέμα αυτό θα μπορούσε να διατυπωθεί με θετικότερο τρόπο απ' ότι τώρα στη Συνθήκη ή στην ανακοίνωση που θα εκδόσει ο Επίτροπος. Όχι επειδή ουσιαστικά επιθυμούμε να αποκλίνουμε από αυτό το σύστημα, αλλά μία θετικότερη διατύπωση θα ήταν ενδεχομένως καλύτερη, ιδίως εξ αιτίας των όσων ανέφερε στο τέλος της ομιλίας του ο Επίτροπος. Τέλος, υπάρχει ένα ιδιαίτερα σημαντικό σημείο, δηλαδή επειδή η αγορά καθίσταται ολοένα και πιο ενιαία σε αυτό τον τομέα των δημοσίων υπηρεσιών, είναι ιδιαίτερα σημαντικός ο κοινωνικός διάλογος. Είναι δύσκολο να κρίνει κανείς κατά πόσο ο τομέας των δημοσίων υπηρεσιών αντιμετωπίζεται τώρα με ικανοποιητικό τρόπο εξ αιτίας των ποικίλων εργοδοτών, όμως αυτός είναι ο μοναδικός τρόπος για την ευθυγράμμιση των διαφορετικών συμφερόντων τα οποία ορισμένες φορές είναι εκ διαμέτρου αντίθετα. Πρόκειται για ένα ιδιαίτερα σημαντικό σημείο και γι' αυτό το λόγο επιθυμώ να ρωτήσω τον Επίτροπο εάν αυτός προτίθεται να το συμπεριλάβει στην ανακοίνωσή του.

<SPEAKER ID=71 LANGUAGE="FR" NAME="Schaffner">
Κύριε Πρόεδρε, κύριε Επίτροπε, αγαπητοί συνάδελφοι, ίσως σας φανώ αυστηρός, η διατήρηση όμως στην ημερήσια διάταξη μιας τέτοιας συζήτησης σημαίνει κατά τη γνώμη μου εσφαλμένη εκτίμηση ή και ανευθυνότητα. Πράγματι, πώς είναι δυνατό να συζητούμε σοβαρά με την Επιτροπή επί θέματος για το οποίο εξακολουθούμε να μην έχουμε λάβει τη σχετική ανακοίνωση που αρχικά είχε προβλεφθεί για τον Ιούνιο 1996; Η καθυστέρηση της Επιτροπής ακόμη και αν είναι ατυχής, δεν είναι αφεαυτής καταστροφική. Θα ήταν αρκετό να είχε ορισθεί η συζήτηση αυτή σε μεταγενέστερο χρόνο. Αποδεχόμενοι τη συζήτηση αυτή υπό παρόμοιες συνθήκες και για ένα θέμα τόσο κρίσιμο για τους συμπολίτες μας, γελοιοποιούμεθα ως Σώμα.
<P>
Κατά συνέπεια, μη μπορώντας να συζητήσω για τις επιδιώξεις της Επιτροπής και μη διαθέτοντας κανενός είδους στοιχείο για τις τελευταίες, θα περιορισθώ να υπενθυμίσω ορισμένες αρχές στις οποίες πιστεύει η ομάδα μου. Οι αρχές αυτές αριθμούνται σε τρείς. Η πρώτη αφορά τη διατήρηση της αλληλεγγύης μεταξύ των πολιτών. Η αλληλεγγύη αυτή αρθρώνεται γύρω από πέντε μεγάλους άξονες: ισότητα των πολιτών, ασφάλεια των πολιτών, ενίσχυση των πλέον αποστερημένων, κοινωνική συνοχή και χωροταξία. Οι αξίες της ισότητας και της αλληλεγγύης μπορεί ενίοτε να φανεί ότι απειλούνται από την τεχνική εξέλιξη και την υπεροχή που τόσο συχνά αναγνωρίζεται στον ανταγωνισμό στο πλαίσιο μιας υπέρ το δέον φιλελεύθερης λογικής. Από εμάς εξαρτάται η διευθέτηση αυτής της λογικής.
<P>
Εδώ έγκειται η δεύτερη αρχή της χρηστής διαχείρισης των δημοσίων υπηρεσιών. Ας δεχτούμε την ιδέα του ανταγωνισμού για τις δημόσιες επιχειρήσεις που συνδέονται με τον ανταγωνιστικό τομέα. Είναι απαραίτητος για ορισμένες δραστηριότητες του δημόσιου τομέα, ώστε να αποφευχθεί η στασιμότητα ολόκληρων τομέων της οικονομίας και να ενισχυθεί η ανταγωνιστικότητά τους. Ας αντισταθούμε όμως στην υπερβολική γενίκευση αυτής της ιδέας και ας οργανώσουμε με διαφάνεια τον ανταγωνισμό.
<P>
Η τρίτη αρχή συνίσταται στην εγγύηση στα κράτη ελευθερίας επιλογής. Ο ακρογωνιαίος λίθος, η δικλείδα ασφαλείας, θα έλεγα, της ευρωπαϊκής θέλησης στον τομέα των δημοσίων υπηρεσιών είναι η συνεκτική εφαρμογή της αρχής της επικουρικότητας. Επιτρέψτε μου, προκειμένου να στηρίξω τα όσα λέω, να χρησιμοποιήσω το παράδειγμα της Γαλλίας, όπου η ίδια η ουσία του δημοκρατικού συμβολαίου που συμβολίζει την ύπαρξή του καθεαυτή, προσδιορίζεται στις δομές των δημοσίων υπηρεσιών. Ως εκ τούτου, χωρίς να αποκλείονται οι απαραίτητες προσαρμογές στη σύγχρονη πραγματικότητα, θα είναι αδύνατο, για τη γαλλική Δημοκρατία, να θυσιάσει τις δικές της δημόσιες υπηρεσίας που οι πολίτες τις αξιώνουν. Το θέμα δεν είναι να επιβάλουμε τις αξίες των γάλλων στους άλλους, αλλά να επιτρέψουμε, δυνάμει της αρχής της επικουρικότητας, στα κράτη που το επιθυμούν, να διατηρήσουν το κοινωνικό τους μοντέλο, στο πλαίσιο φυσικά της τήρησης του κοινοτικού δικαίου.
<P>
Δεδομένου ότι θεωρώ σημαντικό να συνεχιστεί η προσαρμογή και ο εκσυγχρονισμός των δημοσίων υπηρεσιών είναι αναγκαίο να επιβεβαιωθεί η οντότητά τους σε επίπεδο κοινοτικού δικαίου. Η αναθεώρηση της συνθήκης θα μας προσφέρει αυτή τη δυνατότητα. Θα αποτελέσει την ευκαιρία τροποποίησης του άρθρου 90, ώστε η μόνη εξουσία που θα μπορεί να ασκεί η Επιτροπή σε θέματα ανταγωνισμού στο δημόσιο τομέα να είναι η εποπτεία αποκλείοντάς της τη δυνατότητα να λαμβάνει μονομερώς αποφάσεις.

<SPEAKER ID=72 LANGUAGE="NL" NAME="Wijsenbeek">
Πρόεδρε, εάν μου το επιτρέπει ο Επίτροπος, θα ήθελα να μιλήσω στη γλώσσα μου. Μπορεί, φυσικά, να είναι πολύ ωραίο το γεγονός ότι η Επιτροπή προτίθεται να εκδόσει μία ανακοίνωση, αλλά ο τρόπος με τον οποίο ο Επίτροπος δίνει πολιτική χροιά στο θέμα, δεν μου αρέσει καθόλου. Ποτέ δεν άκουσα να χρησιμοποιείται τόσο ανορθόδοξα το άρθρο 222, διότι εν κατακλείδι, και αυτό το γνωρίζει ο Επίτροπος, το άρθρο 90 προηγείται του άρθρου 222 και ακόμη πιο σημαντικό, στο άρθρο 90 γίνεται ρητή αναφορά στα άρθρα 85 και 86, η τήρηση των οποίων εμπίπτει στην ευθύνη του Επιτρόπου. Τι πράττει, όμως, τώρα η Επιτροπή; Ποδοπατεί τις αρχές της με τα ίδια της τα πόδια.
<P>
Το Κοινοβούλιο δεν είναι φυσικά εντελώς αμέτοχο των ευθυνών. Πράγματι, ο κύριος Fayot ορθώς επεσήμανε τον κάτι παραπάνω από σκανδαλώδη τρόπο με τον οποίο «γειώθηκαν» εδώ οι προτάσεις της Επιτροπής σχετικά με τις ταχυδρομικές υπηρεσίες. Όντως, αυτό αποτελεί τώρα ένα ωραίο παράδειγμα για το γεγονός ότι όπου υπάρχει πολιτική βούληση και ένα κρατικό μονοπώλιο, τότε τίθενται πραγματικά εμπόδια στις δημόσιες υπηρεσίες. Όπως φαίνεται από τις χώρες στις οποίες εφαρμόσθηκε η ιδιωτικοποίηση, π.χ. στο Ηνωμένο Βασίλειο και στις Κάτω Χώρες, οι ταχυδρομικές υπηρεσίες μπορούν να είναι κερδοφόρες και να εξυπηρετούν ικανοποιητικά όλους τους πολίτες.
<P>
Εν ολίγοις, που αποβλέπει άραγε η αριστερή πτέρυγα του Κοινοβουλίου; Πρόκειται για τη δύναμη των συνδικαλιστικών ενώσεων και τη δυνατότητα άσκησης πολιτικής για τη δημιουργία θέσεων απασχόλησης με τα χρήματα που καταβάλλουν οι φορολογούμενοι; Αυτός όμως δεν είναι ο προορισμός ούτε των γενικών ούτε των δημοσίων υπηρεσιών.
<P>
Ποιός, άλλωστε, κύριε Επίτροπε, μπορεί να αμφισβητήσει το γεγονός ότι οι υπηρεσίες πρόνοιας δεν μπορούν να παρασχεθούν επίσης και από μία ιδιωτική ασφαλιστική εταιρεία; Παρατηρείται, ότι, σε γενικές γραμμές, οι ιδιωτικές ιατροφαρμακευτικές ασφαλίσεις παρέχουν καλύτερες υπηρεσίες από τα διάφορα ασφαλιστικά ταμεία. Ας κοιτάξει κανείς στον τομέα της δημόσιας υγείας του Ηνωμένου Βασιλείου. Πρόκειται για αληθινή καταστροφή.
<P>
Συνεπώς, αναμένω με μεγάλη ανυπομονησία την ανακοίνωση της Επιτροπής και επιθυμώ να συζητήσουμε εκ νέου αυτό το θέμα, υποβάλλοντας ορισμένες ερωτήσεις. Ποιές υπηρεσίες θεωρεί η Επιτροπή ότι είναι ουσιώδεις; Σε ποιό βαθμό επιτρέπεται να χρησιμοποιούνται κρατικοί πόροι για ιδιώτες, για την παροχή γενικών υπηρεσιών και, κύριε Πρόεδρε, η σημαντικότερη ερώτηση: ποιές υπηρεσίες είναι ουσιαστικά ουσιώδεις για τον πολίτη;

<SPEAKER ID=73 LANGUAGE="PT" NAME="Ribeiro">
Κύριε Πρόεδρε, μία δήλωση της Επιτροπής σχετικά με τις δημόσιες υπηρεσίες δημιούργησε κάποια προσδοκία. Γιατί να διατηρηθεί τώρα η δήλωση ενώ δεν υπάρχει κανένα έγγραφο, αφού αναβλήθηκε η υποβολή του; Για ποιο λόγο να επιμείνουμε στη συζήτηση, η οποία στερείται ενός εγγράφου, ενός κειμένου βάσης; 'Ετσι, δεν μένει παρά να συζητήσουμε τις γενικές γραμμές ενός προσανατολισμού. Αλλά αυτόν όλοι τον γνωρίζουμε. Επαναλαμβάνουμε τη διαφωνία μας και επισημαίνουμε τη σημασία του θέματος, εφόσον ποτέ δεν είναι άχρηστο να το συζητάμε, ακόμη και στις γενικές γραμμές του, αλλά φροντίζοντας να μην καταστήσουμε τετριμμένη τη συζήτησή του, υποβαθμίζοντάς το με τον τρόπο αυτό.
<P>
Κατά τη γνώμη μας, πρέπει πάντοτε σε μία δήλωση αρχής να επιβεβαιώνεται η έννοια της δημόσιας υπηρεσίας καθώς και η διατήρησή της, ακόμη και ετυμολογικά. Ταυτόχρονα πρέπει να αποφύγουμε η συζήτηση αυτή να εμφανισθεί σαν ένα προπέτασμα καπνού, αποκρύβοντας το γεγονός ότι μία δυναμική η οποία θεοποιεί την αγορά καταστρέφει τις δημόσιες υπηρεσίες και ακυρώνει τη «δημόσια υπηρεσία» ως λειτουργική έννοια.
<P>
Ζούμε σε μία ιστορική περίοδο, μεταβατική όπως είναι όλες, στην οποία η εμπορευματοποίηση καταλήγει στο παράλογο, χωρίς να αφήνει χώρο για δραστηριότητες που δεν αξιολογούνται στενά με βάση οικονομίστικα κριτήρια και κριτήρια ανταγωνιστικότητας, εφόσον δεν θεωρούνται βιώσιμες πολλές δραστηριότητες μερικές από τις οποίες είναι απαραίτητες και δυνατές μόνο ως αντικείμενο δημόσιας υπηρεσίας.
<P>
Στην αποκαλούμενη «οικοδόμηση της Ευρώπης», φρονούμε ότι πρέπει να είναι παρούσα η έννοια της δημόσιας υπηρεσίας, όχι μόνο στις δηλώσεις αρχής, αξιολογώντας με προσοχή τις εξελίξεις, αλλά κρατώντας δύσπιστη στάση απέναντι σε αλλαγές ονομασίας όπως η «καθολική υπηρεσία», και κυρίως στο μετριασμό πρακτικών και ορέξεων που βρίσκουν στην ιδιωτικοποίηση των πάντων την πανάκεια για τα οικονομικά κακά, σαν να μην υπήρχε κοινωνική ασθένεια εάν η οικονομία λειτουργούσε καλά, ξεχνώντας ότι η οικονομία θα πρέπει να έχει ως στόχο την ορθολογική οργάνωση της εκμετάλλευσης των πόρων για την ικανοποίηση κοινωνικών αναγκών.
<P>
Και καθώς βρισκόμαστε σε αυτή την ιστορική περίοδο, θα ήταν απαραίτητο η Επιτροπή, στις δηλώσεις της, με ή χωρίς έγγραφο, να λέει ασφαλώς τί σκέφτεται να κάνει για να συμβάλει στη συμβατότητα των τεχνικών καινοτομιών - οι οποίες, για παράδειγμα, μας οδηγούν σε αυτοκινητόδρομους της πληροφορίας και μέσω αυτών -με τη λειτουργικότητα και με μία απαραίτητη έννοια όπως είναι η δημόσια υπηρεσία που πρέπει να παρέχεται από δημόσιες υπηρεσίες.

<SPEAKER ID=74 LANGUAGE="EN" NAME="Green">
Κύριε Πρόεδρε, θα ήθελα να υπενθυμίσω στα Μέλη του Σώματος ότι εμείς ζητήσαμε αυτή τη δήλωση και όχι η Επιτροπή. Εμείς τη ζητήσαμε διότι πιστεύουμε ότι είμαστε σε θέση να σκεφτούμε για λογαριασμό μας τι ζητούμε από τις δημόσιες υπηρεσίες στην Ευρωπαϊκή Ένωση. Ελπίζουμε κατά συνέπεια να έχουμε κάποια συμβολή σε ό, τι προκύψει από την Επιτροπή. Πιστεύω ότι είναι σημαντικό να τονίσω ότι εμείς ζητήσαμε αυτή τη δήλωση διότι φαίνεται ότι ορισμένα Μέλη δεν το έχουν ξεκαθαρίσει στο μυαλό τους.

<SPEAKER ID=75 LANGUAGE="DE" NAME="Wolf">
Aγαπητοί συνάδελφοι, κύριε Eπίτροπε, πράγματι ως δημοκρατία εννοούμε το να προβληματίζεται το Σώμα μας, και τους προβληματισμούς του αυτούς να τους εκθέτει στην Eπιτροπή, με την προσδοκία ότι αυτή θα τους ακούει προσεκτικά και θα βγάζει τα ανάλογα συμπεράσματα. Aυτό φυσικά είναι ένα πρόβλημα, στα πλαίσια της συζήτησης για τις ταχυδρομικές υπηρεσίες και τα ψηφίσματα που είχαμε επ' αυτών, όπου, ως γνωστόν, η απήχηση στις περαιτέρω διαβουλεύσεις δεν έγινε αισθητή. Eλπίζω, όμως, αυτή τη φορά να είναι καλύτερη.
<P>
Θα πρέπει να γνωρίζουμε πολύ καλά πως θα είναι πολύ σημαντικό να κατοχυρώσουμε την παραγωγή δημόσιων αγαθών στις επερχόμενες, αλλά ωστόσο, ευρύτατες μεταβολές της οικονομίας μας και των επιχειρήσεών μας ως αυτόνομο καθήκον, και - αν μου επιτρέπεται να εκφραστώ κατ' αυτόν τον τρόπο - να αντιταχθούμε στις νεοφιλελεύθερες Eρινύες, που θέλουν να μετατρέψουν τα πάντα σε εμπορεύματα, τα οποία θα εξυπηρετούν τον πλουτισμό των ιδιωτών. Aυτό δεν πρέπει να αποτελεί εξαίρεση ή αμελητέα έννοια; αυτό, όμως, είναι, αυτή τη στιγμή, στη Συνθήκη. Γι' αυτό και υπάρχει πραγματική ανάγκη αλλαγής της ευρωπαϊκής Συνθήκης. Yπάρχει ανάγκη να ληφθεί εκεί υπόψη στα σοβαρά ο χάρτης των ευρωπαϊκών δημοσίων υπηρεσιών. Yπάρχει όμως και ανάγκη να ασχοληθούμε με το θέμα αυτό στα σοβαρά, στο κεφάλαιο της απασχόλησης.
<P>
H καθολική υπηρεσία δεν θα αρκούσε, πρακτικά. H καθολική υπηρεσία είναι, ούτως ειπείν, μια αμελητέα έννοια, λογική σε ορισμένους τομείς που βρίσκονται, κατά κάποιον τρόπο, μεταξύ ιδιωτικο-οικονομικής και δημόσιας στοχοθέτησης, αλλά όχι στους κεντρικούς τομείς των δημοσίων υπηρεσιών, όπου το θέμα είναι η παραγωγή αγαθών, και όπου είναι αλήθεια ότι χρειαζόμαστε ανανέωση. Δεν μπορούμε, φυσικά, να συνεχίσουμε με τη μορφή των κεντρικά οργανωμένων κρατικών μονοπωλίων, που υφίστανται σε ορισμένους τομείς και που πράγματι ανήκουν σε παρωχημένη εποχή. Δεν θέλουμε όμως και στη θέση τους να βάλουμε ιδιωτικά μονοπώλια, που θα λειτουργούν σε παγκόσμια κλίμακα ή υπερεθνικά, ή να προετοιμάσουμε την αγορά σ' αυτά τα ιδιωτικά μονοπώλια. Aυτός είναι πράγματι ο συγκεκριμένος κίνδυνος σε ορισμένους κεντρικούς τομείς, κι αυτό το έθιξε, κατά καιρούς, ακόμη και ο Eπίτροπος Bangemann.
<P>
Θα πρέπει συνεπώς να ξεκαθαρίσουμε πως εμείς, ως Kοινοβούλιο, έχουμε συγκεκριμένες αντιλήψεις για το ποια θα είναι τα κύρια καθήκοντα των δημοσίων υπηρεσιών - τα περιέγραψα αφηρημένα και δεν μπορώ να υπεισέλθω τώρα σε λεπτομέρειες. Eδώ θα πρέπει να διατυπωθούν ξεκάθαροι στόχοι. Tα καθήκοντα αυτά θα πρέπει να τα αντιμετωπίσουμε σ' όλη την ποικιλία των πιθανών μορφών μεταξύ χειριστών και ρυθμιστών, με τον αναγκαίο εκδημοκρατισμό και την αναγκαία πολυμορφία. Θα πρέπει να γίνει σαφές πως οι δημόσιες υπηρεσίες οφείλουν να επιτελέσουν μια ολόκληρη συνεχή σειρά καθηκόντων, από τα καθήκοντα εξουσίας ή τα κυριαρχικά καθήκοντα, μέχρι τον τρίτο τομέα της κοινωνικής οικονομίας, να ασχοληθούν στα σοβαρά και να προωθήσουν πράγματι τα μεγάλα καθήκοντα της εποχής μας - την οικο-κοινωνική αλλαγή, την ισοβαρή ανακατανομή της αμειβόμενης και της μη αμειβόμενης εργασίας, και το σωστό προσανατολισμό των πολιτών. Tότε θα μπορούν οι δημόσιες υπηρεσίες να αποτελέσουν σημαντικό παράγοντα στην κατασκευή μιας λογικής Eυρώπης, αποδεκτής απ' όλα τα κράτη μέλη.

<SPEAKER ID=76 LANGUAGE="FR" NAME="Lalumiθre">
Κύριε Πρόεδρε, επί πολύ καιρό, παρά τα αισιόδοξα λόγια σας, κύριε Επίτροπε, δεν συζητήσαμε σχεδόν καθόλου για τις δημόσιες υπηρεσίες στην Κοινότητα. Σήμερα, μιλάμε για το θέμα αυτό και είναι σημαντικό να μιλάμε γι' αυτό όλο και πιο πολύ. Δεν είναι δυνατόν όμως η προσέγγιση που κάνουμε στο θέμα αυτό να είναι καθαρά τεχνική και νομική. Βέβαια, υπάρχουν πολλά ερωτήματα όσον αφορά τις δραστηριότητες που πρέπει να προσλάβουν το χαρακτήρα της δημόσιας υπηρεσίας εφόσον η αγορά δεν είναι ικανή να προσφέρει τις δέουσες υπηρεσίες. Υπάρχουν επίσης πολλά ερωτήματα σχετικά με τον τρόπο διοργάνωσης των δημοσίων υπηρεσιών, για παράδειγμα υπό μορφή μονοπωλίου ή άνευ καθώς και με τους εφαρμοστέους κανόνες, το καθεστώς που διέπει τους χρήστες, το προσωπικό κλπ.
<P>
Πέραν όμως αυτών των τεχνικών ή νομικών θεμάτων, υπάρχει η πολιτική επιλογή όσον αφορά τον τρόπο με τον οποίο αντιλαμβανόμαστε την κοινωνία και το ρόλο της Ευρωπαϊκής Ένωσης. Σύμφωνα με τη λογική της συνθήκης της Ρώμης, που ενισχύθηκε με τις κρατούσες επί δεκαπενταετία αντιλήψεις, ο ανταγωνισμός, η αγορά, ο οικονομικός φιλελευθερισμός ήταν οι κυρίαρχες έννοιες της κοινοτικής πολιτικής. Δεν είμαστε ενάντιοι στην αγορά ούτε στον ανταγωνισμό. Επιτρέπουν την ανάπτυξη δυναμισμού, άμιλλας και τελικά μείωση των τιμών και καλύτερη ποιότητα στα προϊόντα και τις υπηρεσίες. Είμαστε όμως αντίθετοι σε μια Ευρώπη που θα είχε ένα και μοναδικό σκοπό: μία μεγάλη αγορά βασιζόμενη μόνο στον ανταγωνισμό. Η Ευρώπη οφείλει να θέσει και άλλους στόχους.
<P>
Η κρίση εμπιστοσύνης που υπονομεύει το ευρωπαϊκό οικοδόμημα και καθιστά αβέβαιο το μέλλον της Ένωσης οφείλεται κατά μεγάλο μέρος στην αίσθηση των ανθρώπων ότι έχουν μπροστά τους μία απάνθρωπη μηχανή που ενδιαφέρεται αποκλειστικά για την οικονομική και χρηματοδοτική αποδοτικότητα εγκαταλείποντας τα άτομα στην τύχη τους. Αυτό που έχουμε ανάγκη να οικοδομήσουμε είναι μία Ευρώπη προς το γενικό συμφέρον, που ενδιαφέρεται για τη μείωση των ανισοτήτων, όχι μόνο μεταξύ των ατόμων αλλά και μεταξύ των διαφόρων ομάδων ενός δεδομένου εδαφικού χώρου. Η προσφυγή στις δημόσιες υπηρεσίες αποτελεί ενδεχομένως το μέσο μείωσης των ανισοτήτων αυτών, καθότι στόχος τους είναι ακριβώς να παράσχουν υπηρεσίες σε όλους με τις καλύτερες δυνατές προϋποθέσεις πρόσβασης ενώ η αγορά αναζητεί κυρίως ό, τι είναι αποδοτικό.
<P>
Ορισμένοι θα πουν ότι σε πολλές χώρες οι δημόσιες υπηρεσίες δεν λειτούργησαν σωστά, δεν έγινε σωστά η διαχείρισή τους. Στις περιπτώσεις αυτές χρειάζεται οπωσδήποτε να γίνει αναμόρφωση. Εξάλλου, σε άλλες περιπτώσεις, η εξέλιξη αποδεικνύει ότι δεν υπάρχει πλέον κανένας λόγος μία δραστηριότητα που έχει καθιερωθεί να μετατραπεί σε δημόσια. Στην περίπτωση αυτή η ιδιωτικοποίηση είναι η καλύτερη λύση. Σε πολλές όμως περιπτώσεις και κυρίως, αλλά όχι αποκλειστικά, στον ευρύ χώρο των κοινωνικών υπηρεσιών, κρίνονται απαραίτητα, η πρωτοβουλία και ο έλεγχος εκ μέρους της δημόσιας εξουσίας. Η καθολική ιδιωτικοποίηση, η αποδέσμευση του κράτους και των δημόσιων φορέων δεν συνιστά συνεπώς πρόοδο, αλλά οπισθοδρόμηση. Πρόσφατα παραδείγματα το έχουν αποδείξει, ενίοτε με τραγικό τρόπο.
<P>
Η Ευρωπαϊκή Ένωση οφείλει να το αντιληφθεί, κύριε Επίτροπε, και να επεξεργαστεί, με την ευκαιρία της Διακυβερνητικής Διάσκεψης για παράδειγμα, μία ευρωπαϊκή θεώρηση της έννοιας της δημόσιας υπηρεσίας που δεν θα υποστεί τη συρρίκνωση της έννοιας της καθολικής υπηρεσίας στην οποία τόσο συχνά αναφερόμαστε σήμερα. Η Ένωση και ιδιαίτερα η Κοινότητα, οφείλουν να εφαρμόζουν πολιτική που θα στηρίζεται ταυτόχρονα στον ανταγωνισμό και στο γενικό συμφέρον. Η Ένωση πρέπει επίσης να διαθέτει η ίδια καθαρά ευρωπαϊκές δημόσιες υπηρεσίες. Σε ό, τι αφορά τη βάση των εργασιών τις οποίες θα διεξάγετε, θα ξαναμιλήσουμε, κύριε Επίτροπε.

<SPEAKER ID=77 LANGUAGE="FR" NAME="Berthu">
Κύριε Πρόεδρε, η δήλωση της Επιτροπής σχετικά με τις δημόσιες υπηρεσίες που μόλις ακούσαμε δεν μας καθησύχασε καθόλου. Βέβαια, αντιληφθήκαμε άριστα ότι κατά την πρόσφατη περίοδο, η έννοια της δημόσιας υπηρεσίας αναγνωρίστηκε τελικά τόσο από τη νομολογία όσο και από μια ορισμένη πρακτική των κοινοτικών οργάνων.
<P>
Οι θετικές όμως αυτές καινοτομίες εγγράφονται στο πλαίσιο μιας ευρύτερης τάσης που εξακολουθεί να προκαλεί μεγάλες ανησυχίες. Διότι το γεγονός ότι τα κοινοτικά όργανα δεν είχαν μέχρι πρόσφατα διαμορφώσει ιδία άποψη στο θέμα των δημοσίων υπηρεσιών, οφείλεται στην εντελώς γενική και αυτονόητη εκτίμηση ότι ο τομέας αυτός, στο όνομα μιας υγιούς επικουρικότητας, ενέπιπτε στην αρμοδιότητα των κρατών. Αντίθετα, σήμερα, αντιμετωπίζουμε μία συνεχή πίεση από την πλευρά της Επιτροπής, που στηρίζεται στους κανόνες ανταγωνισμού οι οποίοι περιέχονται στη συνθήκη, προκειμένου εξ ονόματος των κρατών μελών, να προσδιορίσουμε το σημείο που τοποθετείται το όριο της δημόσιας υπηρεσίας, άρα ποια πρέπει να είναι η φύση του καθώς και αυτή των μέσων που υπόκεινται σε χρήση εκ μέρους των εθνικών κρατών προς εξυπηρέτηση των πολιτών τους.
<P>
Ακόμη χειρότερο, προσπαθούμε να δώσουμε ομοειδείς ορισμούς με το πρόσχημα της εξίσωσης του ανταγωνισμού, ενώ είναι αυτονόητο ότι οι καταστάσεις και οι προσδοκίες σε εθνικό επίπεδο διαφέρουν κατά πολύ στο σημείο αυτό. Δεν μπορούμε να αποδεχτούμε αυτές τις προοπτικές για δύο τουλάχιστον λόγους.
<P>
Πριν απ' όλα, το γεγονός ότι στη συνθήκη ελάχιστη μνεία γίνεται στις δημόσιες υπηρεσίες, κυρίως στο άρθρο 92(2), στο οποίο γίνεται έμμεση αναφορά στις υπηρεσίες γενικότερου οικονομικού ενδιαφέροντος ως μη εμπίπτουσες στους κανόνες περί ανταγωνισμού, οφείλεται στο ότι θεωρούσαμε πολύ φυσικά τότε ότι το είδος αυτό δραστηριότητας δεν ανήκει στις αρμοδιότητες της Κοινότητας. Εξ όσων γνωρίζω, καμία από τις συνθήκες που κυρώθηκαν από τους λαούς της Ευρώπης δεν ανέστρεψε μέχρι σήμερα αυτή τη θέση.
<P>
Ο δεύτερος λόγος είναι ότι η θέση αυτή είναι απόλυτα δικαιολογημένη καθότι οι εθνικές δημόσιες υπηρεσίες αποτελούν τα μέσα που διαθέτουν τα κράτη για την εφαρμογή των πολιτικών που έχουν δημοκρατικά αποφασισθεί από τους λαούς. Η κατάργηση της εθνικής ελευθερίας προσδιορισμού των δημοσίων υπηρεσιών θα συνέτεινε στη μείωση του κράτους, δηλαδή στη βέβαιη εξαφάνισή τους, πολιτική τόσο εξωφρενική που πιστεύω πως κανείς από εμάς εδώ δεν συμμερίζεται.
<P>
Υπό τις συνθήκες αυτές, εφόσον δεν επανεξετασθεί η ιδέα της από κοινού αντιμετώπισης των θεμάτων αυτών σε ευρωπαϊκό επίπεδο, ευελπιστούμε ότι η διακυβερνητική διάσκεψη θα διατυπώσει με σαφήνεια ότι κάθε κυρίαρχη χώρα είναι ελεύθερη να ορίζει τα όρια των δημοσίων υπηρεσιών της όπως ακριβώς προβλέπεται ήδη στη συνθήκη ότι ο καθένας είναι ελεύθερος να καθορίζει τα όρια του δημόσιου χαρακτήρα των επιχειρήσεων. Κατά την άποψή μας δεν πρόκειται για προσπάθεια απαλλαγής των τομέων αυτών από κάθε είδος ανταγωνισμού, διότι ούτως ή άλλως σήμερα τα ίδια τα κράτη υπόκεινται σε γενικότερο ανταγωνισμό και δεν είναι πλέον σε θέση να κάνουν ο, τιδήποτε.
<P>
Πολλοί από εμάς πιστεύουν άλλωστε, και ανήκω κι εγώ σ' αυτούς, ότι είναι προς το γενικότερο συμφέρον το γεγονός ότι πάντοτε όταν είναι δυνατό προτιμώνται οι μέθοδοι διαχείρισης που εφαρμόζει ο ιδιωτικός τομέας και ότι οι δημόσιες υπηρεσίες τις εφαρμόζουν στο μέγιστο βαθμό. Αυτό όμως που κυρίως απαιτούμε εδώ και αυτό στο οποίο θα θέλαμε να επιμείνουμε κατά τη συζήτηση αυτή, είναι η διατήρηση μέχρι τέλους των προϋποθέσεων της κυριαρχίας των εθνών της Ευρώπης. Τούτο σημαίνει βέβαια ότι αυτοδικαίως θα ισχύει η ομοφωνία στο Συμβούλιο κάθε φορά που ένα ζήτημα ανταγωνισμού αναφέρεται στις δημόσιες υπηρεσίες.
<P>
Παράλληλα. οι εξουσίες ρύθμισης του ανταγωνισμού θα πρέπει να αφαιρεθούν από την Επιτροπή και να ανατεθούν σε μία ξεχωριστή υπηρεσία, προκειμένου να διαχωρισθεί το τεχνικό και το πολιτικό σκέλος ούτως ώστε οι εν λόγω εξουσίες να μην είναι δυνατόν να χρησιμοποιηθούν στο μέλλον έμμεσα με στόχο τη δημιουργία ενός υπερκράτους.

<SPEAKER ID=78 LANGUAGE="FR" NAME="Desama">
Κύριε Πρόεδρε, κύριε Επίτροπε, βρισκόμαστε εδώ προκειμένου να ξεκινήσουμε ένα διάλογο ανάμεσα στο Κοινοβούλιο και την Επιτροπή, για τούτο και θα σας πω ευθέως τα σημεία στα οποία συμφωνούμε μαζί σας, επί των οποίων υπάρχει έκδηλη, δεν θα έλεγα σύμπτωση, ας μην υπερβάλλουμε, αλλά εν πάση περιπτώσει, προσέγγιση απόψεων.
<P>
Εννοείται, ότι όπως κι εσείς, αντιλαμβανόμαστε την αναγκαιότητα των υπηρεσιών κοινής ωφέλειας για την προώθηση αυτού που αποκαλούμε, ευρωπαϊκό κοινωνικό μοντέλο. Όπως εσείς, το ίδιο κι εμείς, θεωρούμε ότι η συζήτηση σχετικά με τον τρόπο διοργάνωσης και το νομικό χαρακτήρα των υπηρεσιών κοινής ωφέλειας είναι ξεπερασμένη. Πράγματι, οι χώρες μας ανακαλύπτουν στον πολιτισμό τους, στην ιστορία τους, ρίζες που αναπτύσσουν τη μία ή την άλλη μορφή ή το νομικό χαρακτήρα των δημοσίων υπηρεσιών, και καλώς γίνεται έτσι.
<P>
Τρίτον, συμφωνούμε μαζί σας στο ότι όπως όλες οι ευρωπαϊκές επιχειρήσεις έτσι και οι δημόσιες υπηρεσίες έχουν να αντιμετωπίσουν τις τεχνολογικές εξελίξεις και τις ανάγκες ολοκλήρωσης της εσωτερικής αγοράς. Όπως κι εσείς, τέλος, είμαστε υπέρμαχοι των σύγχρονων, αποτελεσματικών, δυναμικών δημοσίων υπηρεσιών που θα αποτελέσουν στο μέλλον ουσιαστικά στοιχεία της ευρωπαϊκής οικονομικής ανάπτυξης.
<P>
Έπειτα όμως από όσα ακούσαμε, έχω την εντύπωση ότι κατά κάποιο τρόπο αποτελείτε την ενσάρκωση της αρχής σύμφωνα με την οποία και η κόλαση η ίδια είναι ένα μωσαϊκό καλών προθέσεων. Με άλλα λόγια, στην περίπτωση της Επιτροπής πολύ συχνά δεν γνωρίζει η δεξιά της τι ποιεί η αριστερά της, τούτο αποδεικνύει ο τρόπος που μιλάτε για τις τηλεποικοινωνίες όπως επίσης και κυρίως για τις απειλές που βαρύνουν τις ταχυδρομικές και άλλες δημόσιες υπηρεσίες.
<P>
Καταρχήν, εάν ακούσουμε προσεκτικά τα όσα είπατε, διαπιστώνεται ότι δεν είμαστε απόλυτα σύμφωνοι σε ό, τι αφορά το πεδίο εφαρμογής των υπηρεσιών κοινής ωφέλειας. Υπάρχει βέβαια εν πρώτοις η γενική έννοια της καθολικής υπηρεσίας. Και άλλοι πλην εμού είπαν ήδη σε ποιο βαθμό τη θεωρούμε περιοριστική. Είναι όμως επίσης γεγονός ότι η υπηρεσία κοινής ωφέλειας δεν είναι απλά μία υπηρεσία προς τον καταναλωτή ή ίσως κάποιες χωροταξικές προσεγγίσεις, είναι επίσης ουσιώδες στοιχείο για την προστασία του περιβάλλοντος, είναι επίσης ουσιώδες στοιχείο της οικονομικής και κοινωνικής συνοχής και όχι μόνο αλλά και της πολιτικής στον τομέα της απασχόλησης. Στο στοιχείο αυτό δεν αναφερθήκατε στην ομιλία σας και υποθέτω ότι δεν θα συμβεί αυτό ούτε στο μέλλον - έχετε όμως ακόμη το χρόνο να το κάνετε - στην ανακοίνωση της Επιτροπής.
<P>
Δεύτερον, έχουμε επίγνωση του γεγονότος ότι το να διαχωρίζουμε σήμερα και να τοποθετούμε από τη μια την οικονομία της αγοράς και από την άλλη την οικονομία των δημοσίων υπηρεσιών έχει καταλήξει να είναι αυταπάτη. Ολοένα και περισσότεροι τομείς που παραδοσιακά καλύπτονταν από το δημόσιο φορέα, βρίσκονται σήμερα αντιμέτωποι, δίκαια ή άδικα, είτε το θέλουμε είτε όχι, με τις απαιτήσεις της οικονομίας της αγοράς. Κατά συνέπεια επιφορτιζόμαστε εμείς σήμερα, περισσότερο απ' ό, τι είκοσι ή είκοσι πέντε χρόνια πριν, με το καθήκον του διαχωρισμού των οικονομικών δραστηριοτήτων, μεταξύ αυτών που μπορούν να αποτελέσουν αντικείμενο ανταγωνιστικής ρύθμισης προς το συμφέρον των πολιτών και αυτών που αντίθετα πρέπει να προστατευθούν έναντι των διαταράξεων και των υπερβάσεων του ανταγωνισμού. Και τη διάκριση αυτή η Επιτροπή δεν την κάνει.
<P>
Η Επιτροπή θεωρεί ότι τα πάντα, εάν είναι δυνατόν, πρέπει να ρυθμίζονται με βάση τον ανταγωνισμό, στον οποίο αποδίδετε δυνατότητες που δεν έχει ούτε είχε ποτέ, υποβαθμίζοντας κατ' αυτόν τον τρόπο τις υπηρεσίες κοινής ωφέλειας σε υπηρεσίες εξαιρετικά περιθωριακές, όπως προκύπτει από τον τρόπο που εκλαμβάνετε την καθολική υπηρεσία, για παράδειγμα, τις τηλεπικοινωνίες. Υπάρχει, άρα, στο σημείο αυτό έκδηλη παρέκκλιση δεδομένου ότι ασπάζεστε ένα σύστημα εννοιών που αναγνωρίζει στον ανταγωνισμό ρυθμιστικές ιδιότητες οι οποίες δεν τον χαρακτηρίζουν.
<P>
Από την άλλη πλευρά, υποστηρίξατε επίσης τη θεωρία σύμφωνα με την οποία χωρίς τον ανταγωνισμό είναι αδύνατος ο εκσυγχρονισμός και η οργάνωση παρέχοντας την εντύπωση ότι μόνο οι επιχειρήσεις του ανταγωνιστικού τομέα είναι ικανές να εκσυγχρονίζονται και να βρίσκονται στην αιχμή της τεχνολογίας. Τούτο συμβαίνει πράγματι με ορισμένες επιχειρήσεις, υπάρχουν όμως άπειρα παραδείγματα επιχειρήσεων του δημόσιου μονοπωλιακού τομέα οι οποίες έχουν να επιδείξουν τεχνολογικά και οικονομικά επιτεύγματα πολύ αξιόλογα.
<P>
Για να συνοψίσουμε, λοιπόν, είναι ολοφάνερο ότι υποτιμάται το πεδίο εφαρμογής της υπηρεσίας κοινής ωφέλειας, υποτιμάται έντονα επίσης το κοινωνικό κόστος μιας ρύθμισης με βάση τον ανταγωνισμό ενώ ταυτόχρονα υπερτιμάται κατάφωρα ο ρόλος του ανταγωνισμού ως παράγοντα εκσυγχρονισμού και προόδου. Με αυτά τα δεδομένα διαπιστώνουμε ότι η συνθήκη δεν παρέχει επαρκές πλαίσιο. Πρέπει συνεπώς να τροποποιηθεί, όπως ήδη έχει ειπωθεί και θα ειπωθεί και από άλλους.
<P>
Σε ό, τι αφορά τη χρηματοδότηση, οι προτάσεις σας επί του θέματος κρίνονται τελείως ανεπαρκείς. Εάν αρκεσθούμε σε ό, τι επιτρέπει σήμερα η Επιτροπή, οδηγούμε τον τομέα των δημοσίων υπηρεσιών κατευθείαν στην ιδιωτικοποίηση, κάτι που αντίκειται άλλωστε στις προσδοκίες αυτών που έφτιαξαν τη συνθήκη της Ρώμης το 1957.
<P>
Τέλος, όσον αφορά τον ανταγωνισμό, θα ήθελα, κύριε Επίτροπε, να σας πω ότι εάν πράγματι είστε θεματοφύλακας του ανταγωνισμού και της συνθήκης, θα πρέπει επίσης να γνωρίζετε ότι πέραν της συνθήκης, είστε θεματοφύλακας και κάτι άλλου, πιο πολύτιμου, και τούτο είναι το ευρωπαϊκό κοινωνικό μοντέλο που οραματίστηκαν αυτοί που έφτιαξαν τη συνθήκη της Ρώμης και αυτός είναι ο ρόλος ο οποίος σας νομιμοποιεί. Αυτό να μην το ξεχνάτε.
<P>
(Χειροκροτήματα)

<SPEAKER ID=79 LANGUAGE="FR" NAME="Herman">
Κύριε Πρόεδρε, οι δημόσιες υπηρεσίες έγιναν για το κοινό. Θα συμφωνούμε μαζί σας όσο θα συμφωνείτε κι εσείς επ' αυτού. Δεν μπορούν όμως να αποτελούν, όπως συχνά συμβαίνει, αποκλειστικότητα μιας αυτοχρισθείσας τεχνοκρατίας, ενός συνδικάτου μονίμων υπαλλήλων ή ακόμη χειρότερα ενός συνασπισμού κομμάτων. Ζητήστε από όλους τους χρήστες της βελγικής τηλεφωνίας να συγκρίνουν τη θέση τους με αυτή των χωρών όπου έχει προχωρήσει περαιτέρω η κατάργηση του μονοπωλίου των υπηρεσιών τηλεφωνίας και θα διαπιστώσετε τις διαφορές σε επίπεδο υπηρεσιών, τιμών καθώς και στον τρόπο που αντιμετωπίζονται οι επισκευές. Και τότε, επιτρέψτε στον κόσμο να επιλέξει για να δούμε ποιος από τους δύο έχει δίκηο. Σε ό, τι αφορά εμένα προσωπικά, υποστηρίζω απόλυτα τη θέση του κ. Van Miert, την οποία επικροτώ. Δεν μπορούμε να αμφισβητήσουμε τις σοσιαλιστικές και κοινωνικές πεποιθήσεις του κ. Van Miert και ως εκ τούτου συμφωνώ απόλυτα μαζί του.
<P>
Εφιστώ επίσης την προσοχή όλων των σοσιαλιστών φίλων μας που άκουσαν όσα είπε ο κ. Berthu, διότι ο κ. Berthu είπε ακριβώς ό, τι είπατε κι εσείς επί ορισμένων σημείων. Πρέπει να αφαιρέσουμε από την Επιτροπή τις εξουσίες που έχει στον τομέα αυτό προκειμένου να συμβεί κάτι εντελώς διαφορετικό, δηλαδή να αποκτήσουν τα κράτη την ικανότητα να ξανακάνουν ό, τι θέλουν, εις βάρος των πολιτών, προς όφελος όμως της εθνικής τεχνοκρατίας. Αυτό υποστηρίζει ο κ. Berthu. Εγώ, λοιπόν, σας λέω προσοχή πριν πειράξετε ο, τιδήποτε. Κύριε Van Miert, σας εφιστώ την προσοχή: είπατε πως η Επιτροπή ήταν ανοιχτή σε συζητήσεις σχετικά με τις τροποποιήσεις στη συνθήκη επ' αυτού του θέματος. Προσέξτε. Όσα έχω ακούσει μέχρι σήμερα, είτε προέρχονται από την ομοσπονδιακή κυβέρνηση της Γερμανίας, που εμφανίζεται ιδιαίτερα φεντεραλίστρια, είτε από άλλες κυβερνήσεις, αποσκοπούν στο να αφαιρεθούν από την Επιτροπή οι εξουσίες τις οποίες έχει. Εύχομαι δε να υπάρξει, τουλάχιστον στο παρόν Κοινοβούλιο, μία πλειοψηφία η οποία θα στηρίξει την Επιτροπή στο θέμα αυτό.

<SPEAKER ID=80 LANGUAGE="EN" NAME="Cox">
Κύριε Πρόεδρε, δέχομαι με ικανοποίηση τη σημερινή συζήτηση για τις δημόσιες υπηρεσίες. Θα ήθελα να αρχίσω αποδίδοντας ιδιαίτερη έμφαση στην πτυχή επικέντρωσης της πολιτικής απασχόλησης στις εμπορικές δημόσιες υπηρεσίες, σε αντιδιαστολή με τις εν γένει δημόσιες υπηρεσίες και τον τρόπο με τον οποίο οι πτυχές της πολιτικής αυτής είναι κρίσιμες για τη δημιουργία αειφόρου απασχόλησης στην Ευρωπαϊκή Ένωση.
<P>
Πολλοί από τους συναδέλφους εδώ ανησυχούν για τους εργαζόμενους στις δημόσιες επιχειρήσεις. Αλλά οι εργαζόμενοι γενικά και οι δυνατότητες των ανέργων να βρουν μια διαρκή απασχόληση συνδέονται άμεσα με το πρόβλημα αυτό διότι οι τηλεπικοινωνίες, η ενέργεια, οι μεταφορές και τα ταχυδρομεία αποτελούν ουσιώδεις συντελεστές κόστους του ιδιωτικού τομέα για τον οποίο η αποδοτικότητα του τομέα των εμπορικών δημοσίων υπηρεσιών έχει εξαιρετική σημασία.
<P>
Εάν πράγματι πιστεύουμε στη δημιουργία θέσεων απασχόλησης, και γνωρίζω ότι ως στόχο πολιτικής αυτό αποτελεί δέσμευση ενός μεγάλου μέρους του Σώματος, ο προστατευτισμός του δημόσιου τομέα δεν θα πρέπει να παίζει κανένα ρόλο στο πακέτο της πολιτικής μας σε αντιδιαστολή με το πλαίσιο λειτουργίας του δημόσιου τομέα.
<P>
Σχετικά με την πολιτική ανταγωνισμού, η Ομάδα των Φιλελευθέρων πιστεύει ότι οι φορείς παροχής δημοσίων υπηρεσιών θα πρέπει να συνεχίσουν να υπόκεινται στην πολιτική ανταγωνισμού μέσω του άρθρου 90. Το άρθρο αυτό δεν θα πρέπει να μεταβληθεί ή να αποδυναμωθεί και να γίνει ένας Δούρειος Ίππος για να σταματήσει ή να επιβραδύνει τη διαδικασία ολοκλήρωσης της εσωτερικής αγοράς. Αυτό θα πρέπει να παραμείνει έτσι ανεξάρτητα από το εάν οι φορείς παροχής δημοσίων υπηρεσιών ανήκουν στον δημόσιο ή τον ιδιωτικό τομέα.
<P>
Αναφορικά με τους καταναλωτές, η Ομάδα των Φιλελευθέρων πιστεύει, υπόψη των παρατηρήσεων που μόλις έκανα, ότι οι καταναλωτές θα πρέπει να είναι διασφαλισμένοι όσον αφορά την ποιότητα και την πρόσβαση στις δημόσιες υπηρεσίες ενώ παράλληλα σεβόμεθα και επαινούμε την αρχή της καθολικότητας των υπηρεσιών. Όταν αναφερόμαστε στην ανάπτυξη, τη δημιουργία και τη διατήρηση των θέσεων εργασίας τότε οι οικονομικά αποδοτικές, υψηλής ποιότητας και προσβάσιμες εμπορικές δημόσιες υπηρεσίες βρίσκονται στο κέντρο της όλης αυτής επιχείρησης. Ο, τιδήποτε λιγότερο από αυτά θα είναι εις βάρος του δημοσίου συμφέροντος και εξ ίσου εις βάρος της τελικής βιωσιμότητας μιας κατάλληλης δυνατότητας παροχής δημοσίων υπηρεσιών μέσα στην Ευρωπαϊκή Ένωση.

<SPEAKER ID=81 LANGUAGE="EN" NAME="Bowe">
Κύριε Πρόεδρε, καλωσορίζω τις παρατηρήσεις και την σθεναρή και θετική προσέγγιση του Επιτρόπου van Miert στο αντικείμενο των δημοσίων υπηρεσιών της Ένωσης. Οι παρατηρήσεις του προδιαγράφουν, κατά την άποψή μου, αυτά που θα δούμε στο επικείμενο έγγραφο της Επιτροπής.
<P>
Όλοι μας εδώ σήμερα είπαμε μέχρι τώρα ότι αναγνωρίζουμε πως οι δημόσιες υπηρεσίες, όπως και οι άλλοι οικονομικοί τομείς στην Ευρώπη, υφίστανται και θα εξακολουθήσουν να υφίστανται, διαρθρωτικές μεταβολές καθώς η ευρωπαϊκή οικονομία ολοκληρώνεται και καθώς οι τεχνολογικές μεταβολές συνεχίζουν να εξελίσσονται. Επιπλέον, θα πρέπει να ομολογήσουμε ότι όλοι μας έχουμε διαπιστώσει τις απαιτήσεις για αλλαγές στον δημόσιο τομέα εξ αιτίας της αποτυχίας και της δυσλειτουργίας του, για διάφορους λόγους. Έχοντας υπόψη την ποικιλομορφία, τον πλουραλισμό και τις διαφορές που υφίστανται στον τομέα των δημοσίων υπηρεσιών σε ολόκληρη την επικράτεια της Ένωσης, αδυνατώ να κατανοήσω το γιατί η Επιτροπή επιζητεί μια απλή λύση στα προβλήματα του τομέα αυτού.
<P>
Σχετικά με τη λύση την οποία προτείνει η Επιτροπή, δηλ. την απελευθέρωση και την ιδιωτικοποίηση των υπηρεσιών καθώς και την εισαγωγή των μηχανισμών της αγοράς στους τομείς αυτούς, υπάρχει ήδη κάποια εμπειρία σε ορισμένες χώρες της Ένωσης. Επί τη βάσει της εμπειρίας αυτής θα πρέπει να σας πω ότι εγώ τουλάχιστον δεν θα μπορούσα να εγγυηθώ ότι η λύση αυτή θα είχε ως αποτέλεσμα καλύτερες, αποτελεσματικότερες ή φθηνότερες υπηρεσίες προς το κοινό. Πολύ συχνά το αποτέλεσμα ήταν εξ ολοκλήρου έλλειψη υπηρεσιών ή χειρότερες υπηρεσίες ή εισαγωγή υπηρεσιών επί πληρωμή οι οποίες παύουν πλέον να είναι υπηρεσίες προς το κοινό, παύουν να είναι ολοκληρωμένες ή συμφέρουσες και οι οποίες συχνά είναι ιδιωτικές και συνήθως υποκινούνται από το κέρδος. Θα πρέπει να αναγνωρίσουμε το γεγονός ότι μέσα στην Ευρωπαϊκή Ένωση υπάρχουν δημόσιες υπηρεσίες γενικότερου ενδιαφέροντος οι οποίες δεν μπορούν απλά να απελευθερωθούν ή να ιδιωτικοποιηθούν αλλά θα πρέπει να παραμείνουν διαθέσιμες ως υπηρεσίες προς το κοινό και υπέρ του κοινού.
<P>
Τα παραπάνω μπορούν να επιτευχθούν μόνο εάν αποδεχθούμε και αναγνωρίσουμε αυτό το γεγονός μέσω της μεταβολής της Συνθήκης επί της οποίας στηρίζεται η λειτουργία της Ένωσης. Υπάρχουν διάφοροι τρόποι με τους οποίους μπορεί να επιτευχθεί κάτι τέτοιο, είτε με την αλλαγή άρθρων, όπως του άρθρου 90 ή του άρθρου 3, είτε με την προσθήκη νέων άρθρων. Με οποιονδήποτε τρόπο κι' αν γίνει θα πρέπει να εκφράζει με απόλυτη σαφήνεια την πεποίθησή μας ότι οι δημόσιες υπηρεσίες έχουν να παίξουν ένα σημαντικό ρόλο σε μια δυναμική και αποδοτική ευρωπαϊκή οικονομία η οποία δημιουργεί νέες θέσεις εργασίας και διευκολύνει την αποδοτική λειτουργία της οικονομίας στηρίζοντας παράλληλα την κοινωνική δικαιοσύνη και τη δημιουργία αλληλεγγύης.
<P>
Εάν αυτοί είναι οι στόχοι του εγγράφου της Επιτροπής που θα παρουσιαστεί στο Κοινοβούλιο, αυτό θα είναι ευπρόσδεκτο, εάν όχι θα πρέπει να το πολεμήσουμε.

<SPEAKER ID=82 LANGUAGE="FR" NAME="Berθs">
Κύριε Πρόεδρε, το γεγονός ότι λαμβάνει χώρα σήμερα στην ολομέλεια ειδική συζήτηση σχετικά με το θέμα των δημοσίων υπηρεσιών δείχνει ότι κάτι κινείται. Το 1958, το πρόβλημα δεν θα ετίθετο με τους ίδιους όρους. Σήμερα, η αυστηρή και επιτυχής εφαρμογή των αρχών του ελεύθερου ανταγωνισμού της συνθήκης της Ρώμης θέτει αναγκαστικά το θέμα της ισορροπίας μεταξύ των κανόνων του ανταγωνισμού και αυτών των δημοσίων υπηρεσιών. Είναι φανερό, το άνοιγμα και η απελευθέρωση δεν είναι το μόνο ούτε πάντοτε ο καλύτερος τρόπος για να κινηθεί το ενδιαφέρον των καταναλωτών, που πάνω απ' όλα είναι πολίτες.
<P>
Όλοι δέχονται ότι οι δημόσιες υπηρεσίες αποτελούν αναπόσπαστο τμήμα του ευρωπαϊκού κοινωνικού μοντέλου, που είναι συστατικό στοιχείο της οικονομικής και κοινωνικής συνοχής της Ευρώπης. Εάν λοιπόν συμφωνήσουμε με τη διαπίστωση αυτή θα το κάνουμε για να εντάξουμε τις δημόσιες υπηρεσίες στις αρμοδιότητες της Ευρωπαϊκής Ένωσης. Από πέρυσι, στο ψήφισμά μας για την διακυβερνητική διάσκεψη, το Κοινοβούλιο αυτό ζήτησε να τροποποιηθεί η συνθήκη της Ρώμης ώστε να περιλάβει τις δημόσιες υπηρεσίες. Μία ανακοίνωση της Επιτροπής είναι χρήσιμη, όμως στερείται αναγκαστικού χαρακτήρα. Η Διακυβερνητική Διάσκεψη προσφέρει συνεπώς την ιδανική ευκαιρία για την επανεξισορρόπηση του διαχωρισμού σε τρία σκέλη. Οι δημόσιες υπηρεσίες πρέπει να περιληφθούν στο ίδιο το κείμενο της συνθήκης της Ρώμης. Οι σχετικές προτάσεις που μελετώνται αφορούν ειδικότερα την τροποποίηση του άρθρου 90. Η παραπάνω εγγραφή πρέπει να συνοδεύεται από έναν χάρτη δημοσίων υπηρεσιών που θα καθορίζει τις μεθόδους διοργάνωσης και χρηματοδότησης, που θα επιτρέπουν να καταστούν οι δημόσιες υπηρεσίες όργανο της βιομηχανικής πολιτικής, της ανταγωνιστικότητας της Ευρωπαϊκής Ένωσης και της χωροταξίας της.
<P>
Τα δύο αυτά πρώτα σκέλη είναι κατά τη γνώμη μου αλληλένδετα δεδομένου ότι ο χάρτης των δημοσίων υπηρεσιών θα πρέπει να βασιστεί στη νομική ισχύ της συνθήκης. Τέλος, πρέπει να καταστεί δυνατή η δημιουργία ενός παρατηρητηρίου δημοσίων υπηρεσιών προκειμένου αφενός να εξασφαλίζεται η προσαρμοστικότητα και αφετέρου, πέραν των επιτροπών χρηστών ή καταναλωτών, να συμμετέχουν οι πολίτες στη λειτουργία των δημοσίων υπηρεσιών. Πρόκειται για ένα ζήτημα στο οποίο θα δοκιμαστούμε. Παράλληλα με την ανακοίνωση της Επιτροπής, το άνοιγμα σήμερα του ενός τομέα κατόπιν του άλλου, ερμηνεύεται συχνότατα με μαζικές καταργήσεις θέσεων εργασίας που εντείνουν τον σκεπτικισμό των πολιτών της Ευρώπης όσον αφορά την εκπληκτική αυτή συλλογική περιπέτεια που ήδη πολλές φορές της έχει αποδοθεί ευθύνη για όλα τα κακά. Ας φροντίσουμε να μη μετατραπεί η Ευρώπη σε μηχανισμό κατάργησης θέσεων εργασίας και ας δράξουμε την ευκαιρία της διακυβερνητικής διάσκεψης προκειμένου να αποδείξουμε ότι η Ευρώπη οικοδομείται προς όφελος των πολιτών και του γενικού συμφέροντος.
<P>
Θα ήθελα, κύριε Επίτροπε, να σας πω ότι μας χαροποιεί η ιδέα ότι μπορεί να διάκεισθε ευνοϊκά ως προς τις ευρωπαϊκές δημόσιες υπηρεσίες. Το ίδιο κι εμείς. Είμαστε όμως επίσης πεπεισμένοι ότι η Επιτροπή τελεί εν αδίκω επανερχόμενη ειδικά στις τροπολογίες του Ευρωπαϊκού Κοινοβουλίου σχετικά με τον τομέα των ταχυδρομείων. Εμείς πιστεύουμε ότι θα έπρεπε να προτείνετε τροποποίηση της συνθήκης της Ρώμης ώστε να συμπεριλάβει τον τομέα των δημοσίων υπηρεσιών.

<SPEAKER ID=83 LANGUAGE="EN" NAME="Tongue">
Κύριε Πρόεδρε, δέχομαι κι' εγώ με ικανοποίηση την ευκαιρία για την παρούσα συζήτηση με τον Επίτροπο. Θα ήθελα καταρχάς να υποβάλω μια ερώτηση: στην ανακοίνωσή σας κ. Επίτροπε θα συμπεριλάβετε άραγε τον δημόσιο τομέα εκπομπών; Σ' αυτή την εποχή της αυξανόμενης ανεργίας και κοινωνικής σύγχισης οι δημόσιες υπηρεσίες, όπως ήδη ανέφεραν πολλά μέλη της Ομάδας μου, αποτελούν ένα θεμελιώδες κοινό υπόβαθρο το οποίο δένει την κοινωνία. Αυτό ισχύει πολύ περισσότερο για τις δημόσιες υπηρεσίες εκπομπών που είναι ζωτικές για τη δημοκρατία μας. Αποτελεί εντελώς απαραίτητο στοιχείο για τη διατήρηση των πολιτικών ελευθεριών μας όπως οι πολίτες απολαμβάνουν ένα πλήρες φάσμα ενημέρωσης, ανταλλαγής απόψεων και εκφράσεων που να τους επιτρέπουν τη δημοκρατική συμμετοχή τους στην κοινωνία. Επιμένω ότι μόνο οι ανεξάρτητες δημόσιες υπηρεσίες εκπομπών μπορούν να επιτύχουν κάτι τέτοιο.
<P>
Ωστόσο, οι υπηρεσίες εκπομπών, όπως και άλλες δημόσιες υπηρεσίες, αποτελούν υβρίδια. Η αγορά μπορεί να παίξει κάποιο ρόλο αλλά η αγορά μπορεί επίσης να έχει, και έχει, μειονεκτήματα. Οι κυβερνήσεις τόσο σε εθνικό όσο και σε ευρωπαϊκό επίπεδο δεν μπορούν να απεκδυθούν των ευθυνών τους διασφάλισης ότι όλοι οι πολίτες έχουν πρόσβαση σε ανεξάρτητες και αμερόληπτες ειδήσεις και πληροφόρηση όπως επίσης και στο πλήρες φάσμα των προγραμμάτων, από την εξ αποστάσεως μάθηση μέχρι τις δραματικές ταινίες, που απαιτεί η δημοκρατία μας. Παρόλα αυτά, ο Επίτροπος van Miert αντιμετωπίζει αυτή τη στιγμή πληθώρα νομικών καταγγελιών εναντίον αυτής της ίδιας της φύσης των δημόσιων υπηρεσιών εκπομπών. Τι επιχειρήματα έχει στη διάθεσή του για να λάβει απόφαση; Απλά και μόνο τους κανόνες του ανταγωνισμού.
<P>
Δεν φτάνει οι αποφάσεις για τις εκπομπές να στηρίζονται αποκλειστικά σε εξαιρέσεις των κανόνων του ανταγωνισμού και της πολιτικής της εσωτερικής αγοράς. Χρειαζόμαστε μια νέα βάση και, όπως είπαν πολλοί, αυτό μεταφράζεται σε αλλαγές των Συνθηκών, είτε του άρθρου 2, είτε του άρθρου 90 ή, πράγματι, οιουδήποτε από τα άρθρα που σχετίζονται με τα δικαιώματα των πολιτών. Το γεγονός αυτό θα επιτρέψει θετικές προτάσεις πολιτικής σχετικά με τις δημόσιες υπηρεσίες. Στον τομέα που προανέφερα, για παράδειγμα, γιατί άραγε να μην υπάρξει πρόταση για ένα ευρωπαϊκό BBC - και παρακαλώ συγχωρήστε μου για μια στιγμή τον σωβινισμό.
<P>
Οι πολίτες πρέπει να γνωρίζουν ότι η Ευρώπη δεν αποτελεί απλά και μόνο μια ελεύθερη αγορά. Οι πολίτες θέλουν και δικαιούνται μια δέσμευση στις δημόσιες υπηρεσίες η οποία σαφώς να κατοχυρώνεται στο ευρωπαϊκό σύνταγμα.

<SPEAKER ID=84 NAME="Van Miert">
Κύριε Πρόεδρε, καταρχήν θα ήθελα να εκφράσω τις πλέον ειλικρινείς μου ευχαριστίες προς όλους τους ομιλητές, αν και νομίζω ότι διαπιστώθηκε πως μόνο ένας με υποστήριξε απόλυτα, ο κ. Herman, τον οποίο θερμά ευχαριστώ, διότι είχα αρχίσει να αισθάνομαι μόνος.
<P>
Επιβεβαιώνω, εξάλλου, εφόσον ορισμένοι από σας έθεσαν πάλι το ερώτημα, ότι κανονικά η Επιτροπή θα εκδώσει την ανακοίνωσή της την προσεχή εβδομάδα, εννοείται όμως ότι η συζήτηση θα συνεχιστεί. Υποθέτω ότι το Κοινοβούλιο θα συντάξει κάποια έκθεση, ότι θα λάβει χώρα κάποια συζήτηση σε επίπεδο επιτροπής κλπ. Αρα, η διαδικασία συνεχίζεται. Η Επιτροπή, από τη δική της πλευρά, θεωρεί ότι το κείμενο αυτό αποτελεί συνεισφορά στη διακυβερνητική διάσκεψη, απομένει δε να μελετηθεί ο χρόνος προσδιορισμού της φύσης του. Εγώ, προσωπικά, έχω αναφερθεί συχνά στη μορφή του χάρτη. Δεν γνωρίζω εάν η Επιτροπή θα υιοθετήσει την ιδέα. Μπορούμε επίσης να συζητήσουμε κάποια άλλη ιδέα. Στη συνέχεια θα δούμε τι μορφή θα λάβει το είδος αυτό ανακοίνωσης.
<P>
Για να μην υπάρξουν παρεξηγήσεις εξάλλου, κύριε Herman, όσον αφορά τις τροποποιήσεις στη συνθήκη, επισήμανα τη θέση της Επιτροπής αναφορικά με το άρθρο 90 καθώς το ευρύ πνεύμα των επιτρόπων που διεξάγουν τις συζητήσεις - επί του παρόντος, δεν μπορώ να προδικάσω το τελικό αποτέλεσμα των συζητήσεων αυτών - μέχρι να δούμε κατά πόσο ενδείκνυται η τροποποίηση του ενός ή του άλλου άρθρου. Η συζήτηση αυτή βρίσκεται σε εξέλιξη.
<P>
Είμαι σώφρων, το διαπιστώσατε, θεωρώ όμως σωστό να σας επισημάνω ότι υπάρχει ευρύτητα πνεύματος ως προς αυτό.
<P>
Θα ήθελα τώρα να αποσαφηνίσω τη μεταξύ μας κατάσταση. Συζητούμε για αρμοδιότητες της Ευρωπαϊκής Ένωσης και της Επιτροπής και όχι για κοινωνική ασφάλιση. Πρέπει επίσης να πούμε πως σε μια τέτοιου είδους ανακοίνωση, δεν θα ενεργήσουμε στο επίπεδο αυτό. Αγαπητέ φίλε Wijsenbeek, μπορείτε να έχετε τις ιδέες σας σχετικά με το θέμα, εγώ έχω τις δικές μου τις οποίες σας γνωστοποιώ επειδή ομιλώ ξέχωρα από της ανακοίνωση της Επιτροπής. Είμαι αντίθετος στην ιδιωτικοποίηση της κοινωνικής ασφάλισης, είναι σαφές αυτό, διότι αποτελεί τον ίδιο τον πυρήνα της αλληλεγγύης σε μια κοινωνία. Είναι δικαίωμά μου να έχω αυτή την άποψη, δεν είναι όμως αυτό το θέμα της παρούσας συζήτησης. Το θέμα είναι οι δημόσιες υπηρεσίες, οι καθολικές υπηρεσίες - μπορούμε να τις αποκαλούμε όπως μας αρέσει - στο πλαίσιο των αρμοδιοτήτων της Κοινότητας. Και σ' αυτό πρέπει να περιορισθούμε.
<P>
Υπάρχει το άρθρο 222. Ορισμένοι αναφέρθηκαν σ' αυτό, κυρίως ο κ. Wijsenbeek. Η Επιτροπή οφείλει να τηρήσει ουδέτερη στάση στό θέμα αυτό. Έτσι, αγαπητή φίλη Carole, εξηγείται γιατί η Επιτροπή δεν μπορεί να παρεμβαίνει στις εσωτερικές συζητήσεις που διεξάγοναι στα κράτη μέλη ώστε να γνωρίζει κατά πόσον είναι σκόπιμη η διατήρηση ενός δημόσιου ή ενός ιδιωτικού σταθμού. Στο θέμα αυτό, η προσωπική μου θέση είναι πως ελπίζω ότι στη Μεγάλη Βρετανία το BBC θα διατηρηθεί με τη σημερινή του μορφή. Η Επιτροπή όπως δεν μπορεί να παρέμβει αναφορικά με αυτό το θέμα στην εσωτερική πολιτική της Μεγάλης Βρετανίας ούτε να επιβάλει λύση προς τη μία ή την άλλη κατεύθυνση.
<P>
Αντίθετα, και αυτό το έχουμε αποδείξει, διότι πολύ συχνά, το επαναλαμβάνω αυτό, το Κοινοβούλιό σας αγνοεί αυτά που κάνουμε - πάρτε το παράδειγμα της αναμετάδοσης των μεγάλων γεγονότων. Η Επιτροπή, επί τη βάσει του άρθρου 90 - σημειώστε το καλά αυτό - διαπίστωσε την ύπαρξη συνεργασίας, που στην πραγματικότητα επρόκειτο για καρτέλ μεταξύ δημοσίων ραδιοφωνικών και τηλεοπτικών σταθμών καθώς και ενός ιδιωτικού, του TF1, που συσπειρώνονται για την αγορά δικαιωμάτων. Θεωρήσαμε, βασιζόμενοι στην έννοια της κοινής ωφέλειας, ότι θα μπορούσαμε να το αποδεχτούμε αυτό. Για το θέμα αυτό ασκήθηκε από άλλους σταθμούς προσφυγή στο δικαστήριο το οποίο δυστυχώς δεν μας δικαίωσε. Θα συνεχίσουμε τα διαβήματά μας, διότι πιστεύω ότι πρέπει να διατηρήσουμε αυτή τη γραμμή, διορθώνοντας ορισμένα σημεία, υπάρχουν όμως πάντα επαρκείς λόγοι διατήρησης της πολιτικής αυτής. Διαπιστώνετε λοιπόν ότι η Επιτροπή ενσωματώνει πράγματι τις έννοιες αυτές στην πολιτική της. Και θα ήταν άδικο να δικαστεί γι' αυτό, δεν νομίζετε; Θα μας δίνεται συχνά η ευκαιρία να συζητούμε αυτό το θέμα, διότι υπάρχουν πολλά προβλήματα. Δέχομαι δεκάδες καταγγελίες γι' αυτό το θέμα, ιδιωτικοί σταθμοί κατά δημοσίων, για θέματα κρατικών ενισχύσεων κ.ά. Ασταμάτητα! Θα μας δοθεί λοιπόν πολλές φορές η ευκαιρία να ξαναμιλήσουμε γι' αυτό.
<P>
Σε ό, τι αφορά την καθολική υπηρεσία, και εδώ, αγαπητοί μου φίλοι, πρέπει να διαχωρίσουμε τα πράγματα. Μπορώ να σας παραθέσω τουλάχιστον δέκα παραδείγματα μονοπωλίων δημοσίων υπηρεσιών, που δεν εξασφαλίζουν όμως την καθολική υπηρεσία. Χρειάζεται αναμονή μηνών για να αποκτήσει κανείς τηλέφωνο, όπως ανέφερε ο κ. Herman. Είναι αυτό καθολική υπηρεσία; Όχι, η δική μας αντίληψη για την καθολική υπηρεσία, είναι η γρήγορη εξυπηρέτηση του κοινού σε προσιτές τιμές και με καλή ποιότητα, κάτι που δεν εξασφάλιζαν πάντοτε οι δημόσιοι οργανισμοί. Να το αναγνωρίσουμε αυτό.
<P>
(Χειροκροτήματα) Αυτή είναι η αλήθεια. Ας διαχωρίσουμε λοιπόν τα πράγματα. Πολλοί από σας επέστησαν επίσης την προσοχή σε ένα άλλο σημείο. Ο καταναλωτής σήμερα έχει δικαιώματα. Δεν δέχεται πλέον να αποφασίζει γι' αυτόν μία κάστα - διότι συχνά περί αυτού πρόκειται - χωρίς να λαμβάνεται υπόψη η γνώμη του. Αυτή είναι η πραγματικότητα. Τα πράγματα άλλαξαν και η Επιτροπή προσπαθεί να ενσωματώσει και αυτό το στοιχείο στην πολιτική της. Αυτό που προέχει είναι η καλύτερη δυνατή εξυπηρέτηση του πολίτη και αν αυτό μπορεί να επιτευχθεί μέσω του ανταγωνισμού, τότε φίλε μου, τάσσομαι υπέρ. Διότι, σήμερα, τελικά, μπορείτε να επιλέξετε την απόκτηση ενός κινητού τηλεφώνου, ενώ πριν δεν το μπορούσατε. Είχαν οι πολίτες πρόσβαση σ' αυτού του είδους την τεχνολογία; Όχι, δεν μπορούσαν να την πληρώσουν. Έτσι ήταν τα πράγματα. Είναι γεγονός ότι ο ανταγωνισμός εξασφαλίζει καλύτερη ποιότητα υπηρεσίας σε πολύ περισσότερα άτομα και σε πιο προσιτές τιμές. Δεν θα ταχθώ όμως υπέρ ενός υπέρμετρου ανταγωνισμού, διότι κάτι τέτοιο μπορεί να φτάσει πολύ μακριά. Μπορώ να σας αναφέρω παραδείγματα. Το να θεωρείται όμως ο ανταγωνισμός αιτία όλων των κακών, όπως κάνουν πολλοί από σας, δεν είναι πραγματικά αυτός ο ενδεδειγμένος τρόπος εξυπηρέτησης του κοινού.
<P>
(Χειροκροτήματα) Σε πολλούς τομείς, λίγο περισσότερος ανταγωνισμός θα απέβαινε σε όφελος του κοινού. Επιτρέψτε μου να αναφέρω ένα άλλο παράδειγμα εφόσον κάποιος αναφέρθηκε στις μεταφορές. Σε διάστημα είκοσι ετών η μεταφορά φορτίων, εμπορευμάτων δηλαδή, απώλεσε το ήμισυ των μεριδίων της στην αγορά, για πολλούς λόγους αλλά και γιατί ο τομέας δεν λειτουργεί σωστά. Θα διατηρήσετε αυτό το σύστημα; Ή θα το αλλάξουμε επιδιώκοντας τη μεταφορά περισσότερων εμπορευμάτων μέσω των σιδηροδρόμων παρά οδικώς; Έλεος, βρείτε το θάρρος να ξεκινήσετε αυτή τη συζήτηση, όχι μόνο για να διατηρηθούν οι δομές στη σημερινή τους μορφή, αλλά επίσης για να αλλάξουν τα πράγματα αναζητώντας την καθιέρωση μιας γνήσιας πολιτικής μεταφορών στον τομέα αυτό. Αυτά είναι τα θέματα. Δεν πρέπει να το ξεχνάμε αυτό.
<P>
Ολοκληρώνοντας, θα πω ότι συμφωνώ με ορισμένες ανησυχίες. Υπάρχει κάτι χειρότερο από το μονοπώλιο του δημοσίου τομέα, είναι το μονοπώλιο του ιδιωτικού. Στο σημείο αυτό πρέπει να αναγνωρίσετε ότι η Επιτροπή παρεμβαίνει αποτρέποντας με την πολιτική για τη συγχώνευση των επιχειρήσεων τη δημιουργία δεσπόζουσας θέσης, κύριε Wijsenbeek, και στη χώρα σας ακόμη, διότι όταν οι ιδιωτικοί σταθμοί ενώνουν στις δυνάμεις της με σκοπό την επικράτηση στην αγορά, εμείς παρεμβαίνουμε. Είναι πολύ κακή αυτή η πολιτική της Επιτροπής; Ας είμαστε τουλάχιστον έντιμοι μεταξύ μας.
<P>
(Χειροκροτήματα)
<SPEAKER ID=85 NAME="Πρόεδρος">
Η συζήτηση έληξε.

<CHAPTER ID=9>
Ετήσια έκθεση για τα Διαρθρωτικά Ταμεία 1994
<SPEAKER ID=86 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0211/96) του κ. Teverson, εξ ονόματος της Επιτροπής Περιφερειακής Πολιτικής, σχετικά με την έκτη ετήσια έκθεση της Επιτροπής για τα Διαρθρωτικά Ταμεία - 1994 (COM(95)0583 - C4-0009/96).

<SPEAKER ID=87 NAME="Teverson">
Κύριε Πρόεδρε, η παρούσα έκθεση για τα Διαρθρωτικά Ταμεία αναφέρεται συγκεκριμένα στο 1994 αλλά το έτος αυτό είναι το πρώτο ενός εξαετούς προγράμματος που φθάνει μέχρι το 1999, συνολικού ύψους 141 δισεκατομμυρίων Ecu που αντιστοιχεί στο 30 % περίπου του προϋπολογισμού της Ευρωπαϊκής Ένωσης. Για τους λόγους αυτούς εκπόνησα κάτι που είναι περισσότερο στρατηγική έκθεση παρά έκθεση που να εξετάζει μόνο το 1994, δοθέντος ότι το έτος αυτό για πολλούς από εκείνους που βρίσκονται εδώ αποτελεί ήδη μακρυνό παρελθόν.
<P>
Θα ήθελα να διευκρινίσω ότι παρά το γεγονός ότι η παρούσα έκθεση ασκεί επικρίσεις για αρκετά πράγματα, εν τούτοις δεν είναι ειδικά επικριτική για την Ευρωπαϊκή Επιτροπή. Στην πραγματικότητα η έκθεση περιλαμβάνει και πολλά καλά σημεία: το γεγονός ότι στα Διαρθρωτικά Ταμεία εμφανίζεται σχετικά μικρό ποσοστό απάτης, ότι το νέο ενιαίο έγγραφο προγραμματισμού έχει λειτουργήσει αποτελεσματικά και ότι σε διάφορες περιοχές της Ένωσης υπάρχει ένας μεγάλος αριθμός προγραμμάτων που εξελίσσονται ικανοποιητικά.
<P>
Οι «κακοί» είναι περισσότερο τα ίδια τα κράτη μέλη ενώ και τα ευρωπαϊκά θεσμικά όργανα έχουν δημιουργήσει έναν αριθμό στρατηγικών προβλημάτων στον τομέα. Ίσως θα έπρεπε να αναφερθώ πρώτα σ' αυτά και να αναπτύξω ύστερα ορισμένες από τις λύσεις που θα προτείνω στην Επίτροπο.
<P>
Πηγαίνοντας πίσω στην περίοδο 1992-1993 και στη θεσμοθέτηση των Ταμείων, αυτά χαρακτηρίζονταν ιδιαίτερα από μυστικότητα, τη συνήθη μυστικότητα του Συμβουλίου των Υπουργών και το «μαγείρεμα» της διαδικασίας του προϋπολογισμού, κάτι από το οποίο δεν εξαιρείται το ίδιο το Ευρωπαϊκό Κοινοβούλιο. Σε γενικές γραμμές όμως το Κοινοβούλιο δεν συμμετέχει στην όλη διαδικασία καθορισμού των περιφερειακών χρηματοδοτήσεων. Δεδομένου ότι αναφερόμαστε σε ένα μεγάλο ποσοστό των ευρωπαϊκών δαπανών το γεγονός αυτό είναι εξ ολοκλήρου απαράδεκτο.
<P>
Δεύτερον, όταν προσπάθησα να διερευνήσω τους αντικειμενικούς σκοπούς των Διαρθρωτικών Ταμείων στάθηκε αδύνατο να βρω κάποιον στόχο για τις σχετικές δαπάνες. Ως αποτέλεσμα, είναι σχεδόν αδύνατο να εκτιμηθεί η επιτυχία τους ή η αξία τους. Το γεγονός αυτό το θεωρώ ως σοβαρό μειονέκτημα του όλου προγράμματος.
<P>
Τρίτον είναι η πολυπλοκότητα. Ως Μέλος του Ευρωπαϊκού Κοινοβουλίου που προσπαθώ να συμβουλέψω τους εκλογείς μου, βρίσκομαι ορισμένες φορές σε αδυναμία να τους δώσω πληροφορίες για συγκεκριμένες ευρωπαϊκές χρηματοδοτήσεις από τις οποίες θα μπορούσαν να επωφεληθούν. Έχουμε πολλές γενικές διευθύνσεις που συμμετέχουν, τρία διαφορετικά Ταμεία, έξι διαφορετικούς αντικειμενικούς σκοπούς και πολυάριθμα προγράμματα που ποικίλλουν από κοινοτικές πρωτοβουλίες, το άρθρο 7 και το άρθρο 10 μέχρι τον κύριο κορμό των διαρθρωτικών χρηματοδοτήσεων. Η λειτουργία των Ταμείων δεν γίνεται κατανοητή και μόνο εάν είχαμε εσκεμμένα προσπαθήσει να επιτύχουμε κάτι το οποίο θέλαμε να είναι πολύπλοκο και ακατανόητο στους πολίτες, τότε έχουμε επιτυχία. Το γεγονός αυτό είναι επίσης απαράδεκτο.
<P>
Κάτι άλλο που μου έκανε ιδιαίτερη εντύπωση είναι το γεγονός πως παρόλο ότι υποτίθεται ότι αυτό είναι ένα ευρωπαϊκό πρόγραμμα και επιβαρύνει ένα αρκετά μεγάλο ποσοστό του προϋπολογισμού, στην πραγματικότητα ελάχιστο μέρος του είναι πράγματι διεθνικό. Ουσιαστικά πρόκειται για 15 διαφορετικά εθνικά προγράμματα. Με την εξαίρεση ίσως των τομέων των άρθρων 10 και 7 και σε κάποιο μικρό βαθμό των κοινοτικών πρωτοβουλιών, στερούμεθα και χάνουμε τα οφέλη που προέρχονται από τη διεθνική συνεργασία και την ανόρθωση των περιφερειών της Ευρώπης. Τα Διαρθρωτικά Ταμεία δεν επιτρέπουν κάτι τέτοιο. Δεν πρόκειται ποτέ να αποτελέσουν ένα πλήρως ευρωπαϊκό πρόγραμμα, θα έχουν πάντα εθνικό προσανατολισμό - αλλά προχωράμε πάρα πολύ.
<P>
Είμαι απογοητευμένος από το γεγονός ότι όσον αφορά την παρακολούθηση των πληρωμών υπάρχει μια και μόνο φωτεινή ακτίνα στην έκθεση ότι δηλ. το 75 % περίπου των δαπανών που προΰπολογίστηκαν πράγματι απορροφήθηκε κατά τη διάρκεια του έτους. Αυτό το 75 % δεν είναι βέβαια ικανοποιητικό από άποψη αποδοτικότητας αλλά ακόμη χειρότερο κατά την άποψή μου είναι το γεγονός ότι περιλαμβάνει μόνο τις καταβολές από την Ευρωπαϊκή Ένωση στα κράτη μέλη και δεν λαμβάνει υπόψη το πότε οι πληρωμές αυτές φτάνουν στον τελικό χρήστη εκεί όπου δημιουργούνται οι θέσεις εργασίας και γίνεται η ανάπτυξη της περιφέρειας. Δεν υπάρχει κανένα απολύτως στατιστικό στοιχείο σχετικά με αυτό και έτσι το ουσιαστικό κριτήριο για το πως και με πόση ταχύτητα χρησιμοποιούνται τα ποσά αυτά δεν είναι διαθέσιμο ούτε στην έκθεση ούτε και στην πληροφόρηση που έχει η Επιτροπή.
<P>
Προχωρώντας στο περιβάλλον: για μια ακόμη φορά στην έκθεση του Ελεγκτικού Συνεδρίου έχουμε παραδείγματα περιπτώσεων όπου διαρθρωτικές πιστώσεις χρησιμοποιούνται για να επανορθώσουν ζημιές που προκάλεσαν στο περιβάλλον προηγούμενα διαρθρωτικά προγράμματα. Το γεγονός αυτό το θεωρώ απογοητευτικό και είναι κάτι που θα πρέπει να διορθωθεί άμεσα. Γνωρίζω ότι ήδη ανελήφθησαν σχετικές δράσεις αλλά θα πρέπει να γίνουν περισσότερα.
<P>
Προχωρώ σ' εκείνο που θα μπορούσαμε να αποκαλέσουμε καλύτερη πρακτική. Μολονότι διαθέτουμε πληθώρα εμπειριών για τα Διαρθρωτικά Ταμεία και για τις περιοχές που γίνεται επιτυχής αναπτυξιακή εργασία δεν καταβάλλουμε πολλές προσπάθειες για τη διάχυση των εμπειριών αυτών σχετικά με την καλύτερη πρακτική μεταξύ των διαφόρων περιφερειών. Η Επιτροπή λέει ότι το κάνει και το δέχομαι αλλά δεν το αναφέρει καθόλου στην έκθεσή της γεγονός το οποίο λέει πάρα πολλά για τις πραγματικές τις προτεραιότητες.
<P>
Τέλος, αναφορικά με τα προβλήματα θα ασκήσω κριτική στο ίδιο το θεσμικό μας όργανο, το Ευρωπαϊκό Κοινοβούλιο. Όταν μιλάμε για τέτοιο μεγάλο ποσοστό των συνολικών μας δαπανών, τότε θα πρέπει να εξετάζουμε τον τομέα αυτόν με πολύ μεγαλύτερη λεπτομέρεια απ' όσο κάνουμε τώρα. Θα πρέπει να διαπιστώσουμε τι λειτουργεί και τι όχι, θα πρέπει να εξετάσουμε μάρτυρες και να κάνουμε δημόσιες ακροάσεις, θα πρέπει πραγματικά να εξετάζουμε τα θέματα αυτά πολύ πιο σοβαρά και ολοκληρωμένα απ' όσο κάνουμε τη στιγμή αυτή.
<P>
Θα τελειώσω λέγοντας ότι υπάρχουν λύσεις διαθέσιμες, απλούστευση, κατάλυση της γραφειοκρατίας ιδιαίτερα στο εθνικό επίπεδο, παρακολούθηση των πληρωμών αλλά, πιο σημαντικό, να προετοιμαστούμε για τον επόμενο γύρο. Τα Διαρθρωτικά Ταμεία αποτελούν ένα πολύτιμο και ουσιαστικό πρόγραμμα, συνολικά λειτουργούν καλά αλλά ακόμη δεν έχουν αποκτήσει την εμπιστοσύνη του κοινού. Μελλοντικά απαιτούνται ουσιαστικές αλλαγές και τα πρώτα βήματα θα πρέπει να γίνουν τώρα.

<SPEAKER ID=88 NAME="Ribeiro">
Κύριε Πρόεδρε, τονίσαμε, όπως κάναμε και στην αιτιολογική έκθεση της γνωμοδότησης της Επιτροπής Κοινωνικών Υποθέσεων, ότι το έτος στο οποίο αναφέρεται η έκθεση είναι το πρώτο έτος της νέας περιόδου προγραμματισμού ύστερα από την αναθεώρηση των κανονισμών των Διαρθρωτικών Ταμείων. Γεγονός που δικαιολογεί το μεγαλύτερο ενδιαφέρον και την αυστηρότητα στην ανάλυση του τρόπου με τον οποίο εφαρμόστηκαν τα μεταφερόμενα μέσα και, ταυτόχρονα, κάποια ανοχή σχετικά με ορισμένες πτυχές που προκύπτουν από τη μετάβαση, η οποία ήταν ίσως υπερβολικά απότομη.
<P>
θα ήταν επομένως πολύ σημαντικό να εκμεταλλευθούμε το πρώτο έτος για να εξάγουμε διδάγματα με σκοπό να βελτιωθεί το νέο σύστημα που θα λειτουργήσει μέχρι το 1999. Με έκπληξη παρατηρήσαμε ότι δεν υπάρχουν σκέψεις προς αυτή την κατεύθυνση. Κατά μείζονα λόγο είναι απαράδεκτο ο τρόπος με τον οποίο λειτούργησε το σύστημα κατά το πρώτο έτος εφαρμογής του να χρησιμεύει ως πρόφαση για να κρίνεται όχι το σύστημα και η εκτέλεση, αλλά όλη η φιλοσοφία η οποία βρίσκεται πίσω από τα Διαρθρωτικά Ταμεία και ο ρόλος τον οποίο πρέπει να διαδραματίσουν στην επιδίωξη του στόχου της οικονομικής και κοινωνικής συνοχής.
<P>
Εκφράζουμε την ικανοποίησή μας διότι ο εισηγητής υιοθέτησε αυτά που προτείναμε και που ενέκρινε η Επιτροπή Κοινωνικών Υποθέσεων και ας μας επιτραπεί να επαναλάβουμε το αίτημα προς την Επιτροπή να αξιολογούνται καλύτερα στο μέλλον οι επιπτώσεις των διαρθρωτικών παρεμβάσεων στην απασχόληση, κυρίως όσον αφορά τη σταθερότητά της και τη συμμετοχή των γυναικών στην επαγγελματική ζωή.
<P>
Επιμένουμε επίσης στην απαίτηση να παραχωρηθούν ενδείξεις σχετικά με τις επιπτώσεις των κριτηρίων της οικονομικής και νομισματικής ένωσης, κυρίως όσον αφορά τις απαιτήσεις της προσθετικότητας, και ταυτόχρονα προειδοποιούμε για τις προσπάθειες να θεσπισθούν δεσμοί συνάρτησης ανάμεσα στην εφαρμογή περιφερειακών πολιτικών και την τήρηση των κριτηρίων αυτών, προσπάθειες που θεωρούμε ότι υποδηλώνουν πολλά και είναι απρόσφορες.
<P>
Θέλουμε επίσης να επαναλάβουμε, υποστηρίζοντας το στόχο της οικονομικής και κοινωνικής συνοχής, αυτό που, στη γνωμοδότηση της Επιτροπής Προϋπολογισμών, τονίσθηκε και εντάχθηκε στην έκθεση όσον αφορά τις δυσκολίες που διαπιστώθηκαν για την απορρόφηση των εγγεγραμμένων στον προϋπολογισμό χρηματοδοτήσεων, ελπίζοντας ότι, σύμφωνα με τη θέση αυτή, δεν θα εμφανιστούν στην ίδια επιτροπή γραμμές προσανατολισμού και θέσεις οι οποίες με τρόπο απατηλό θα στηρίζονται σε μη ικανοποιητικά ποσοστά εκτέλεσης και θα αγνοούν τις δυσκολίες οι οποίες, εδώ και τώρα, αναγνωρίζονται για το 1994 και δεν ξεπεράστηκαν.

<SPEAKER ID=89 LANGUAGE="EN" NAME="McCarthy">
Κύριε Πρόεδρε, όταν μίλησα πέρσι στην ίδια συζήτηση είχα πει ότι οι ετήσιες εκθέσεις δημιουργούν την ευκαιρία όχι για να κοιτάξουμε προς τα πίσω, να κάνουμε επικρίσεις και να αποδόσουμε ευθύνες αλλά για να κοιτάξουμε προς τα εμπρός και να διδαχθούμε από τις δυσκολίες που είχαμε κατά την υλοποίηση του προγράμματος. Εν συντομία, όταν κάνουμε αυτή τη συζήτηση δεν θα πρέπει να αναμασάμε τα ίδια παλιά προβλήματα. Ατυχώς φαίνεται ότι αυτό γίνεται τις περισσότερες φορές. Το κύριο πρόβλημα που θα ήθελα να υπογραμμίσω σήμερα σε σχέση με την έκθεση Teverson, υπό το φως της συζήτησης για τον προϋπολογισμό του 1997 και της από 25 Ιουλίου απόφασης του Συμβουλίου για την περικοπή των διαρθρωτικών ποσών σε ορισμένους τομείς, είναι το διαφαινόμενο πρόβλημα της μειωμένης αξιοποίησης των διαρθρωτικών ποσών. Αυτό είναι κάτι που θα πρέπει να το αντιμετωπίσουμε επειγόντως αλλά φοβούμαι ότι εκείνο που συμβαίνει είναι πως ορισμένα κράτη μέλη προσπαθούν να απαρνηθούν τις συμφωνίες που είχαν κάνει στο Εδιμβούργο και να μην εκπληρώσουν τους στόχους στους οποίους είχαν συμφωνήσει. Αυτό είναι κάτι που θα πρέπει να το εξετάσουμε καθόσο μακροχρόνια θα μπορούσε να οδηγήσει στην ανυποληψία της περιφερειακής πολιτικής.
<P>
Θα ήθελα να επαινέσω την Επίτροπο για την αποφασιστική της ενέργεια να υποβάλει πρόταση στο άτυπο Συμβούλιο της Βενετίας με σκοπό την βελτίωση της αποδοτικότητας των Διαρθρωτικών Ταμείων. Θα ήθελα να επαινέσω την Επιτροπή για το πρόγραμμά της SCM 2000 και ασφαλώς, στα πλαίσια της εκθέσεως Teverson, θα ήθελα να ευχαριστήσω τον κ. Teverson που έλαβε υπόψη του στην έκθεσή του τις τροπολογίες της Ομάδας μου.
<P>
Υπάρχουν ασφαλώς τομείς στους οποίους πιστεύω ότι θα μπορούσαμε να κάνουμε πρόοδο: καλύτερη κατάρτιση των διοικητικών υπαλλήλων μέσω ανταλλαγών, αριστοποίηση των διοικητικών διαδικασιών, ενίσχυση του ρόλου των περιφερειακών και τοπικών αρχών, καταπολέμηση των διαφόρων μορφών απάτης με την θεσμοθέτηση σαφών διαδικασιών οικονομικού ελέγχου, καλύτερη πρόσβαση στην ενημέρωση. Ωστόσο, ορισμένες από τις προτάσεις του κ. Teverson θα απαιτούσαν γραφειοκρατία στις Βρυξέλλες δέκα φορές μεγαλύτερη από το τρέχον μέγεθος της Επιτροπής. Απλά και μόνο δεν είναι καθόλου ρεαλιστικό να ζητάμε από την Επιτροπή να ελέγχει την κάθε μία πληρωμή μέχρι τον τελικό αποδέκτη. Τα κράτη μέλη πρέπει να αντιμετωπίσουν τις αντίστοιχες ευθύνες τους πολύ πιο σοβαρά.
<P>
Φοβούμαι ότι οι προτάσεις θα καταλήξουν στο μηδέν εάν ορισμένα κράτη μέλη, του δικού μου ασφαλώς συμπεριλαμβανομένου, δεν αλλάξουν νοοτροπία. Τα κράτη αυτά φαίνεται ότι άρχισαν τώρα να εξειδικεύονται στην παρεμβολή εμποδίων και, βεβαίως, το τελευταίο απ' αυτά είναι τα κριτήρια σύγκλισης της ΟΝΕ. Δεν μπορούμε να υπογραμμίσουμε περισσότερο το γεγονός ότι το κλείσιμο του ανοίγματος μεταξύ πλουσίων και φτωχών κρατών μελών και η επίτευξη συνοχής σημαίνουν ότι τα κράτη μέλη πρέπει να αναλάβουν τις ευθύνες τους στα σοβαρά. Με στενοχωρεί πολύ το γεγονός ότι η μη απορρόφηση των πιστώσεων έχει αποτελέσει το κύριο θέμα των μέσων ενημέρωσης και φέρνει σε ανυποληψία την αποτελεσματική εργασία που κάνουμε με τα Διαρθρωτικά Ταμεία. Πιστεύω ότι τα κράτη μέλη πορεύονται τώρα προς μια εθελουσία μη απορρόφηση των πιστώσεων και επιβράδυνση των διαδικασιών, γεγονότα τα οποία μακροπρόθεσμα θα οδηγήσουν σε προβλήματα. Όταν τα κράτη μέλη υπέγραψαν τη Συμφωνία του Εδιμβούργου γνώριζαν πολύ καλά τις δεσμεύσεις που ανελάμβαναν. Γνώριζαν ότι έπρεπε να εκπληρώσουν τα κριτήρια σύγκλισης και δεν έχει καμιά αξία να συνδέουν τα Διαρθρωτικά Ταμεία με κάτι που δεν συμπεριλαμβάνεται στα αντικείμενα των προγραμμάτων περιφερειακής πολιτικής μας.
<P>
Λέγω κατά συνέπεια, εξ ονόματος της Ομάδας μου, ότι απορρίπτουμε τις προσπάθειες της γαλλικής κυβερνήσεως να συνδέσει τις δαπάνες των Διαρθρωτικών Ταμείων με τα κριτήρια της ΟΝΕ. Δεν μπορούμε να αλλάζουμε τους κανόνες στη μέση του δρόμου και θα πρέπει να καταδικάσουμε την υποκρισία του Συμβουλίου των Υπουργών το οποίο λέει μεγάλα λόγια για την έναρξη εκστρατείας κατά της ανεργίας και κατόπιν υπαναχωρεί έναντι των δεσμεύσεών του για την αντιμετώπιση της ανεργίας μέσω των Διαρθρωτικών Ταμείων. Η πραγματική απειλή για την υλοποίησή τους προέρχεται από τα ίδια τα κράτη μέλη. Χρειαζόμαστε μεγαλύτερη ελεγξιμότητα, μεγαλύτερη διαφάνεια, μεγαλύτερη αποκέντρωση αλλά, πάνω απ' όλα, χρειαζόμαστε μεγαλύτερη δέσμευση. Θα ήθελα να ζητήσω από την Επίτροπο να συνεχίσει τις ετήσιες εκθέσεις της αλλά να έρχεται τακτικά εδώ ούτως ώστε να την βοηθούμε για τη βελτίωση της απορρόφησης των κονδυλίων ασκώντας πιέσεις στα κράτη μέλη και να αναλαμβάνουμε άμεσες δράσεις όταν παρουσιάζονται στενώσεις και εμπόδια.
<P>
Δεν θα πρέπει να καταλήξουμε σε μια κατάσταση όπου τα κράτη μέλη θα βγάζουν λανθασμένα συμπεράσματα υπονομεύοντας τα προγράμματά μας δαπανών, όταν εμείς γνωρίζουμε ότι έχουν ζωτική σημασία για τους πολίτες μας. Κατά συνέπεια θα ήθελα να ενθαρρύνω την Επίτροπο στο έργο της και να την υποστηρίξω στην παρουσίαση των επιχειρημάτων υπέρ μιας ισχυρής περιφερειακής πολιτικής και υπέρ της διατήρησης του κέντρου της προσοχής μας στον στόχο της οικονομικής και κοινωνικής συνοχής.

<SPEAKER ID=90 LANGUAGE="DE" NAME="Berend">
H περίοδος αυτή της έκθεσης, κύριε Πρόεδρε, αξιότιμοι κυρίες και κύριοι, αντιμετωπίζεται με αυξημένο ενδιαφέρον, μια και το 1994 ήταν ο πρώτος χρόνος της νέας περιόδου σχεδιασμού του προγράμματος, μετά την αναθεώρηση του κανονισμού των διαρθρωτικών ταμείων. H αναθεώρηση αυτή όφειλε να κάνει το σχεδιασμό του προγράμματος απλούστερο και λιγότερο χρονοβόρο. Tα γεγονότα από τις εκθέσεις του 1994 όμως, λένε εν μέρει κάτι άλλο, και τώρα που κατευθυνόμαστε χρονικά προς το μέσον του προγράμματος, θα πρέπει η Έκτη Eτήσια Έκθεση να αποτελέσει αφορμή για να πάρουμε στρατηγικές θέσεις για την επόμενη περίοδο σχεδιασμού, διότι εξετάζουμε - αν εξαιρέσουμε τη γεωργία, βεβαίως - το μεγαλύτερο κονδύλι δαπανών της Eυρωπαϊκής Ένωσης. Έτσι, οι ετήσιες αξιολογήσεις των προγραμμάτων των διαρθρωτικών ταμείων, αποτελούν βασικό καθήκον του Kοινοβουλίου, και ιδιαίτερα της Eπιτροπής Περιφερειακής Πολιτικής. H έκθεση της Eπιτροπής είναι πολύ εκτενής. Περιέχει καλές προσεγγίσεις, προκειμένου να συσχετισθούν τα διαρθρωτικά ταμεία με άλλους τομείς, και με άλλες δραστηριότητες και πολιτικές της EE.
<P>
H ομάδα μου, ωστόσο, συμφωνεί, σε γενικές γραμμές, με την κατεύθυνση του εισηγητή, ότι θα πρέπει, μελλοντικά, να εξασφαλιστεί μια απλούστευση των διαδικασιών, σε διοικητικό και πολιτικό επίπεδο. Eιδικά εμείς οι βουλευτές, βλέπουμε καθημερινά, επιτόπου, στις περιφέρειες ενίσχυσης, πώς, λόγω της πολυπλοκότητας των ταμείων και της περίπλοκης διαχείρισής τους, αυξάνει η έλλειψη κατανόησης και η ανασφάλεια μεταξύ των πολιτών της Ένωσης και των δυνητικών δικαιούχων. Aς αναλογιστεί κανείς πως τελικά, για τρία υφιστάμενα ταμεία, των οποίων οι στόχοι δεν είναι πάντα σαφώς διαχωρισμένοι μεταξύ τους, υπάρχουν διάφορες Γενικές Διευθύνσεις μέσα στην Eπιτροπή, καθώς και πολυάριθμα εθνικά και περιφερειακά όργανα, ανάλογα με τις αρμοδιότητές τους.
<P>
Συμφωνούμε, συνεπώς, με το συμπέρασμα του εισηγητή ότι, στην αποτύπωση της υφιστάμενης κατάστασης ένα χρόνο μετά την αναθεώρηση, η επεξεργασία, ο έλεγχος και οι αιτήσεις χρηματοδότησης εξακολουθούν, όπως και παλιά, να είναι πολύπλοκες και όχι επαρκώς διαφανείς. Δεύτερον: Θα πρέπει να εξασφαλιστεί μια βελτίωση υπέρ όλων των δυνητικών δικαιούχων των ταμείων, ιδιαίτερα στις μειονεκτικές και απομακρυσμένες περιφέρειες, όπου οι πληροφορίες φθάνουν με πολύ αργό ρυθμό ή πολύ αργά. Tρίτον: Θα πρέπει να επιδιώξουμε τα προγράμματα αυτά να είναι πιο κατανοητά και απλουστευμένα στο γλωσσικό ύφος, αν δε θέλουμε να διαθέτουμε μόνιμα βοηθητικό προσωπικό, που να είναι υποχρεωμένο να εξηγεί, κατ' αρχήν, το περιεχόμενο των προγραμμάτων σε κάποιον που θέλει να υποβάλει τέτοιες αιτήσεις. Tέταρτον: Ένα άλλο συμπέρασμα από την Έκτη Eτήσια Έκθεση, θα πρέπει να είναι να αλλάξει η Eπιτροπή τα κριτήρια και τις μεθόδους εκτέλεσης των διαρθρωτικών ταμείων, ιδιαίτερα όσον αφορά τη διαχείριση των πόρων, ώστε οι χρηματοδοτικές μεταφορές να γίνουν λιγότερο περίπλοκες. Έχω υπόψη μου εδώ κυρίως τη μεγαλύτερη ευελιξία των κριτηρίων για τον καθορισμό του ύψους της κοινοτικής συγχρηματοδότησης.
<P>
Eκφράζουμε τη λύπη μας, όπως και ο εισηγητής, για την ελλιπή συμμετοχή του Kοινοβουλίου στον καθορισμό των δημοσιονομικών προοπτικών των διαρθρωτικών ταμείων - για την περίοδο 1994-1999 - και τονίζουμε την αναγκαιότητα μιας κανονικής συμμετοχής του στις επικείμενες αποφάσεις για την επόμενη περίοδο του προγράμματος, από το 2000 έως το 2006.
<P>
Aς βγάλουμε, λοιπόν, τα γενικά συμπεράσματα από τις ετήσιες αξιολογήσεις των προγραμμάτων των διαρθρωτικών ταμείων. Tέτοιου είδους εκθέσεις δεν αποτελούν αποτυπώσεις μόνο της υφιστάμενης κατάστασης, αλλά κι έναν καλό οδηγό για τις επόμενες ενέργειες.

<SPEAKER ID=91 LANGUAGE="PT" NAME="Costa Neves">
Κύριε Πρόεδρε, αυτή τη στιγμή αξιολογούμε την εκτέλεση του ενός τρίτου του προϋπολογισμού της Ευρωπαϊκής 'Ενωσης, εκείνου που αφορά τα Διαρθρωτικά Ταμεία, γεγονός το οποίο, κατά τη γνώμη μου, είναι δικαιολογημένο, διότι αυτά είναι που βοηθούν στην πρακτική υλοποίηση της αρχής της οικονομικής και κοινωνικής συνοχής.
<P>
Αρχή της οικονομικής και κοινωνικής συνοχής η οποία, κατά τη γνώμη μου και, πιστεύω, κατά τη γνώμη όλων μας, είναι βασική για την ενίσχυση της ίδιας της Ευρωπαϊκής 'Ενωσης. Θα ήθελα ασφαλώς να τονίσω ότι η οικονομική και κοινωνική συνοχή δεν μπορεί να μετράται μόνο με την προσέγγιση, με τη σύγκλιση μεταξύ των κρατών μελών, αλλά μεταξύ όλων των περιοχών της Ευρώπης, γεγονός το οποίο συνεπάγεται επίσης την καταπολέμηση των περιφερειακών ανισοτήτων.
<P>
Θα ήθελα να συγχαρώ το συνάδελφο κ. Teverson για την τόσο καλή αξιολόγηση της έκθεσης της Επιτροπής και για το γεγονός ότι προχώρησε πέρα από τον απλό σχολιασμό αυτής, και να αναφέρω τρεις πτυχές:
<P>
Πρώτον, την ανάγκη εμβάθυνσης των διαδικασιών παρακολούθησης, είτε της Επιτροπής, είτε του Ευρωπαϊκού Κοινοβουλίου όσον αφορά τις επιπτώσεις, τα αποτελέσματα των πολιτικών που ακολουθεί η Ευρωπαϊκή 'Ενωση, και κυρίως μέσα από τα Διαρθρωτικά Ταμεία. Πρέπει να διαθέτουμε πληροφόρηση, πληροφόρηση ποιότητας αλλά επίσης και επίκαιρη πληροφόρηση. Υπενθυμίζω ότι στο έγγραφο που θα συζητήσουμε σε λίγα λεπτά σχετικά με τα Διαρθρωτικά Ταμεία, στην Πορτογαλία για παράδειγμα, οι αριθμοί που διαθέτουμε στο έγγραφο είναι αριθμοί του 1991 και δεν καλύπτουν όλες τις πορτογαλικές περιοχές.
<P>
Αφετέρου, η παρακολούθηση αυτή μας παρέχει τη δυνατότητα να βρούμε δρόμους όσον αφορά τις απαιτούμενες διορθώσεις, σε σχέση με το αποτέλεσμα της αξιολόγησής μας για την εφαρμογή των Διαρθρωτικών Ταμείων, κυρίως για να μπορέσουμε να έχουμε ήδη ασφαλείς βάσεις εργασίας για τις αναδιατάξεις κατά τη νέα περίοδο υλοποίησης της οικονομικής και κοινωνικής συνοχής, από το 1999 και έπειτα.
<P>
Ολοκληρώνω υπογραμμίζοντας την ανάγκη συνάρθρωσης πολιτικών στο εσωτερικό της Ευρωπαϊκής 'Ενωσης, είτε πρόκειται για πολιτικές περιβάλλοντος, είτε για πολιτικές μεταφορών ή κατασκευής υποδομών, όπως επίσης και την ανάγκη εντονότερης συνάρθρωσης των πολιτικών που συμβάλλουν στην εξάλειψη των ανισοτήτων οι οποίες αποτελούν, αφενός, ευθύνη της Ευρωπαϊκής 'Ενωσης και, αφετέρου, των κρατών μελών τα οποία επίσης έχουν ευθύνες στο θέμα αυτό.

<SPEAKER ID=92 LANGUAGE="ES" NAME="Sierra Gonzαlez">
Κύριε Πρόεδρε, η Ομάδα μας θεωρεί ότι, ακριβώς όπως αναφέρει και ο κ. Teverson στην εξαίρετη έκθεσή του, τα διαρθρωτικά Ταμεία αποτελούν το βασικό μέσο για την εξισορρόπηση των ανισοτήτων μεταξύ των διαφόρων χωρών της Ευρωπαϊκής Ένωσης και την ενίσχυση της οικονομικής και κοινωνικής συνοχής. Γι' αυτό και είναι απαραίτητη η απλούστευση όλων των προγραμμάτων, ώστε οι πολίτες της Ένωσης να μπορούν να κατανοήσουν τα οφέλη της αλληλεγγύης μεταξύ των εθνών που την αποτελούν. Ωστόσο, πιστεύουμε ότι τα σχέδια στα οποία συμμετέχουν γυναίκες ήταν και είναι ανεπαρκή, και αυτό το σημείο θα πρέπει να αποτελέσει υποχρέωση για τα υπόλοιπα προγράμματα και τα μελλοντικά οικονομικά έτη.
<P>
Η ισότητα μεταξύ ανδρών και γυναικών αποτελεί δέσμευση την οποία η Ευρωπαϊκή Ένωση υιοθέτησε στο Πεκίνο στην 4η Παγκόσμια Διάσκεψη για τη Γυναίκα, καθώς και στο 4ο Πρόγραμμα δράσης για την ισότητα ευκαιριών, γι' αυτό και η συμπερίληψή της στα διαρθρωτικά Ταμεία πρέπει να αποτελέσει υποχρέωση για τα Κράτη μέλη, για την Επιτροπή και για αυτό το Κοινοβούλιο.

<SPEAKER ID=93 LANGUAGE="DE" NAME="Schroedter">
Aξιότιμε κύριε Πρόεδρε, κυρίες και κύριοι, ενόψει του γεγονότος ότι συνεχίζει να μεγαλώνει το άνοιγμα της ψαλίδας μεταξύ των φτωχών και των πλουσίων περιφερειών, κι ενόψει του γεγονότος ότι η εμπνεόμενη από τη Nομισματική Ένωση κόκκινη πένα προκαλεί κλυδωνισμούς στο όλο σύστημα της οικονομικής και κοινωνικής συνοχής, είναι επειγόντως απαραίτητες όλες οι προσπάθειες για μια αποτελεσματική χρήση των διαρθρωτικών ταμείων.
<P>
O νέος κανονισμός των διαρθρωτικών ταμείων προσφέρει, σαφώς, προσεγγίσεις, που θα προωθήσουν μια αειφόρο ανάπτυξη στις μειονεκτικές περιοχές. Aλλά παρόλο που αυτό είναι ένα κριτήριο του κανονισμού, δεν εξετάσθηκε ούτε στα προγράμματα, ούτε στην εκτέλεσή τους από την Eπιτροπή, κατά πόσον τα διαρθρωτικά ταμεία προωθούν πράγματι μια αειφόρο ανάπτυξη στις περιφέρειες, λαμβάνοντας υπόψη την προστασία των φυσικών πόρων. Kαι άλλοι όμως κανόνες δεν αναφέρθηκαν στην έκθεση ελέγχου, για παράδειγμα η τήρηση της αρχής της ισότητας των ευκαιριών. Έτσι λ.χ., τα κράτη μέλη δεν ήταν υποχρεωμένα να αποδείξουν ότι κάλεσαν έγκαιρα τους περιβαλλοντικούς εταίρους στις φάσεις σχεδιασμού κι εκτέλεσης των έργων. Eδώ η Eπιτροπή θα πρέπει να αναλάβει μεγαλύτερες υποχρεώσεις; θα πρέπει να ελέγχει και, κυρίως, να παρεμβαίνει. Eίναι απαράδεκτο για το Kοινοβούλιο που οι MME εξακολουθούν να έχουν τόσα προβλήματα, όσον αφορά την πρόσβαση στα χρήματα των ενισχύσεων. Tι ωφελούν εξαιρετικές στρατηγικές ενίσχυσης των MME, σε ευρωπαϊκό επίπεδο, όταν τα κράτη μέλη, όπως στην περίπτωση της Γερμανίας, δυσχεραίνουν την πρόσβαση στις MME, περιορίζοντας τις ευρωπαϊκές δυνατότητες ενίσχυσης; Γιατί επιτρέπει η Eπιτροπή τέτοιες χονδροειδείς παραβιάσεις της διάταξης του νέου κανονισμού για τα διαρθρωτικά ταμεία; Tι κάνει ενάντια σ' αυτές;

<SPEAKER ID=94 LANGUAGE="FR" NAME="Antony">
Κύριε Πρόεδρε, ουδέποτε μέχρι σήμερα είχε γίνει πλήρης απολογισμός της εφαρμογής των διαρθρωτικών ταμείων και αναγνωρίζουμε ότι η έκθεση του συναδέλφου μας Teverson έχει αναμφισβήτητη αξία από αυτή την άποψη. Οι ετήσιες εκθέσεις συνίσταντο αποκλειστικά σε παράθεση πινάκων αναφορικά με την εκτέλεση του προϋπολογισμού καθώς και σε περιγραφή των δραστηριοτήτων των ταμείων ανά στόχο και ανά κράτος μέλος. Η ετήσια έκθεση για το 1994 προβαίνει σε εκτίμηση των παρεμβάσεων που αφορούν διαφορετικούς στόχους με σκοπό τον προσδιορισμό των οικονομικών επιπτώσεων διαχωρίζοντας τις ειδικές επιδράσεις που αναφέρονται στη συνεισφορά της Κοινότητας.
<P>
Η έκθεση αναγνωρίζει την ύπαρξη πολυάριθμων παρατυπιών, ακόμη και τη διάπραξη απατών, εκ μέρους κρατών μελών ή περιφερειών, κατά τη χρησιμοποίηση των διαρθρωτικών ταμείων. Δεν μπορούμε ωστόσο να μην εκφράσουμε τη δυσαρέσκειά μας για το γεγονός ότι η Επιτροπή δεν δεσμεύεται να εντείνει την ταχύτητα και την ποιότητα των επιτόπιων ελέγχων προκειμένου να εξασφαλισθεί η ορθή εκτέλεση των σχεδίων. Αναγόμενο σε ποσοστό επί του κοινοτικού προϋπολογισμού, το μερίδιο των διαρθρωτικών ταμείων, που ανήρχετο σε 12 % το 1984, έφθασε το 30 % το 1994 και θα αυξηθεί σε 35 % το 1999. Ο εισηγητής εκφράζει την ικανοποίησή του για την αύξηση των πιστώσεων που παρέχονται στα διαρθρωτικά ταμεία για τη χρονική περίοδο 1994-1999, ήτοι 141 δισ. Ecu.
<P>
Η δική μας ομάδα το αντιμετωπίζει διαφορετικά. Πώς είναι δυνατό να είμαστε ικανοποιημένοι από την ύπαρξη των εν λόγω ταμείων όταν κύρια αποστολή τους είναι να δίνουν από τη μια για να παίρνουν περισσότερα από την άλλη. Η μαζική αύξηση των χρηματοδοτικών μέσων δεν αποτελεί βέβαια την αρμόζουσα απάντηση στο στόχο της οικονομικής και κοινωνικής συνοχής που επιδιώκει η Ευρώπη. Είναι ανάγκη να υπενθυμίσουμε ότι τα αποτελέσματα των διαρθρωτικών ταμείων είναι έντονα αντιφατικά. Πράγματι, σε ό, τι αφορά την ανάπτυξη, η Ελλάδα και η Ιταλία δεν κάλυψαν την καθυστέρησή τους σε σχέση με τον κοινοτικό μέσο όρο, παρόλες τις ενισχύσεις που έλαβαν. Στον τομέα της απασχόλησης, η κατάσταση χειροτέρεψε στα περισσότερα κράτη, με εξαίρεση την Πορτογαλία. Όσον αφορά τη σύγκλιση των οικονομικών κριτηρίων, οι στόχοι που έθεσε το Συμβούλιο στο θέμα της μείωσης των υπέρμετρων ελλειμμάτων, δεν έχουν μέχρι στιγμής τηρηθεί.
<P>
Εφόσον, λοιπόν, δηλώνουμε ικανοποίηση για την καταγγελία των εγγενών δυσλειτουργιών των διαρθρωτικών ταμείων, για τούτο δεν εγκρίνουμε την πολιτική.

<SPEAKER ID=95 LANGUAGE="IT" NAME="Speciale">
Κύριε Πρόεδρε, ο εισηγητής Teverson και η επιτροπή στο σύνολό της επετέλεσαν μία άριστη εργασία και νομίζω ότι η έκθεση περιέχει υποδείξεις και κριτικές που είναι πολύ χρήσιμες. Κατά τη συζήτησή μας, όμως, προχωρήσαμε περισσότερο -και πολύ σωστά- από την ανάλυση του 1994. Προχωρήσαμε σε γενικότερους στοχασμούς: ξεκινήσαμε από το γεγονός ότι -και δεν αφορά μόνον το 1994η χρησιμοποίηση των διαρθωτικών ταμείων δεν είναι ικανοποιητική. Γνωρίζουμε ότι υπάρχουν διαφορές μεταξύ των κρατών, μεταξύ των διαφόρων περιοχών, μεταξύ των στόχων, ότι οι καταστάσεις διαφέρουν μεταξύ τους, γενικώς όμως η χρησιμοποίηση δεν είναι ικανοποιητική. Υπάρχουν συγκεκριμένες ευθύνες των κρατών, των περιφερειών, των εθνικών συνθηκών, τις οποίες γνωρίζουμε και για τις οποίες ειπώθηκαν ορισμένα βασικά πράγματα: μεταξύ άλλων είναι τα ίδια τα κράτη -και έχει δίκιο στο σημείο αυτό η κ. McCarthy- που προτείνουν κατόπιν περικοπές στον προϋπολογισμό των διαρθρωτικών ταμείων. Το ζήτημα είναι πολύ σημαντικό και πολύ σοβαρό.
<P>
Κατά τη συζήτηση της έκθεσης Teverson αντιμετωπίσαμε και δύο προβλήματα που θα ήθελα να υπενθυμίσω: πρώτο, ο μηχανισμός των διαρθρωτικών ταμείων έχει καταστεί πλέον πολύ πολύπλοκος, πολύ δύσκολος, συγκεχυμένος, ένας μηχανισμός που χρειάζεται να απλοποιηθεί. Θα πρέπει να θέσουμε αυτό το στόχο: θα πρέπει να αρχίσουμε αμέσως και να επιδιώξουμε να τροποποιήσουμε τον προγραμματισμό και τη διαχείριση των ταμείων όσο το δυνατό ταχύτερα, ακολουθώντας και τους προσανατολισμούς που υιοθέτησε το Συμβούλιο των Υπουργών της 3ης και 4ης Μαϊου, σχετικά με αυτά τα ζητήματα, ενόψει ακριβώς της απλοποίησης και της διαφάνειας των διαδικασιών.
<P>
Δεύτερο, θα πρέπει να αρχίσουμε να σκεφτόμαστε τους κανονισμούς που χρειάζονται τροποποίηση σε σχέση με το 1999, ώστε να καταστούν πιο παραγωγικοί, πιο κατάλληλοι για τη νέα φάση της Ευρωπαϊκής Ένωσης. Σε κάθε περίπτωση θα είναι υποχρεωτικό, αλλά πολύ περισσότερο εάν πραγματοποιηθεί η διεύρυνση. Η επίτροπος, κ. Wulf-Mathies, έχει ήδη πει ενδιαφέροντα πράγματα σχετικά με αυτό το θέμα σε ορισμένες δημόσιες εκδηλώσεις. Θα ήταν ίσως αναγκαίο να τις μεταφράσουμε τώρα σε έγγραφα και να τις συζητήσουμε με σαφήνεια μεταξύ μας. Πρέπει ωστόσο να πούμε με ακρίβεια ένα πράγμα: υπάρχουν πολλά ταμεία, πολλοί οργανισμοί που ασχολούνται με αυτά τα θέματα, πολλές γενικές διευθύνσεις, το όλο ζήτημα έχει καταστεί πολύπλοκο και δημιουργείται ο κίνδυνος επικάλυψης στόχων και μέσων. Πρόκειται για ένα πρόβλημα που δεν μπορούμε πλέον να αγνοούμε: φυσικά, δεν θα μπορέσουμε να το επιλύσουμε πριν από το 1999 αλλά θα πρέπει να αρχίσουμε να το αντιμετωπίζουμε, συμπεριλαμβανομένου και του ρόλου του Ευρωπαϊκού Κοινοβουλίου, στον κανονισμό των Διαρθρωτικών Ταμείων και στις δημοσιονομικές προοπτικές, ρόλου που αποτελεί μία σημαντική πλευρά του προβλήματος. Νομίζω ότι αυτά είναι τα προβλήματα που θα πρέπει να αρχίσουμε να συζητούμε.

<SPEAKER ID=96 LANGUAGE="FI" NAME="Rusanen">
 Αξιότιμε κύριε Πρόεδρε, αξιότιμη κυρία Επίτροπε, αγαπητοί συνάδελφοι, η ενίσχυση της οικονομικής και κοινωνικής συνοχής συγκαταλέγεται μεταξύ των βασικών αρχών της Συνθήκης του Μάαστριχτ. Στην Συνθήκη διευκρινίζεται ιδιαιτέρως ότι η Κοινότητα πρέπει να επιδιώξει να μειώσει τις διαφορές που παρατηρούνται μεταξύ των επιπέδων ανάπτυξης των διαφόρων περιοχών. Απώτερος σκοπός είναι να εξασφαλιστούν οι προϋποθέσεις για την διαβίωση και την άσκηση επαγγέλματος στους κατοίκους και των πιο απομακρυσμένων περιοχών της Ένωσης. Μέσω της κοινοτικής περιφερειακής και διαρθρωτικής πολιτικής μπορεί να ενισχυθούν σημαντικά οι διάφορες δραστηριότητες για τη μείωση των διαφορών εν σχέσει με την ανάπτυξη που παρατηρούνται μεταξύ των διαφόρων περιοχών διότι το ύψος των κονδυλίων τα οποία προορίζονται για την περιφερειακή πολιτική, ανέρχεται, σήμερα, στο ένα τρίτο, ήδη, του συνολικού προϋπολογισμού της Ένωσης. Ο ρόλος τον οποίον διαδραματίζουν τα προγράμματα κοινοτικής πρωτοβουλίας της Ευρωπαϊκής Ένωσης στον τομέα της εθνικής περιφερειακής πολιτικής μπορεί να ενισχυθεί και περαιτέρω, αφενός, με τον συνδυασμό, π.χ. του προγράμματος INTERREG 2 με τα προγράμματα συνεργασίας των γειτονικών περιοχών και αφετέρου με την αποτελεσματικότερη εκμετάλλευση άλλων προγραμμάτων στον τομέα της αστικής πολιτικής και της πολιτικής της υπαίθρου. Η αύξηση των αλληλεπιδράσεων των διαφόρων προγραμμάτων στα πλαίσια, π.χ., των προγραμμάτων URBAN και LEADER - ειναι απολύτως εφικτή. Η αύξηση της σημασίας της περιοχής της Βαλτικής παρουσιάζει ιδιαίτερο ενδιαφέρον για την Φινλανδία, ένα από τα νέα κράτη μέλη. Αυτό στην πράξη σημαίνει ότι η βαλτική πολιτική της Ευρωπαϊκής Ένωσης πρέπει να αποβλέπει στην ενίσχυση των υπό ιδίοις όροις αλληλεπιδράσεων των διαφόρων περιοχών. Όσον αφορά τις πλέον απομακρυσμένες περιοχές της Βαλτικής, πρέπει να επωφεληθούμε αποτελεσματικότερα των δυνατοτήτων που μας παρέχουν τα προγράμματα INTERREG 2 και οι συζεύξεις των προγραμμάτων PHARE και TACIS αρχής γενομένης από τη Φινλανδία. Με την συμπερίληψη, π.χ., των εγγύς των φινλανδικών συνόρων περιοχών της Βορειοδυτικής Ρωσσίας στις περιοχές στόχους του προγράμματος TACIS και με τη διάθεση των κονδυλίων ενίσχυσης για την ίδια την πραγματοποίηση των έργων, αντί για τον προγραμματισμό τους και την παροχή συμβουλών, μπορεί να προωθηθεί καλύτερα η ανάπτυξη της μικρής και μεσαίας επιχειρηματικής δραστηριότητας στις παραμεθόριες περιοχές. Πιστεύω ότι η πρόταση της Επιτροπής Περιφερειών να καταρτίσει η Επιτροπή ένα ξεχωριστό πρόγραμμα αρχής και δράσης για τις βόρειες περιοχές της Ένωσης είναι ιδιαίτερα εποικοδομητική. Ελπίζω ότι οι προαναφερθείσες απόψεις δύναται να ληφθούν και θα ληφθούν υπόψη όταν θα αναθεωρηθούν οι βάσεις της περιφερειακής πολιτικής το αργότερο το 1999. Γνωρίζουμε ότι αυτήν την στιγμή επιδιώκουν να ενταχθούν στη Ένωση 12 ευρωπαϊκά κράτη και ότι η ενσωμάτωσή τους στην Κοινότητα θα έχει ως αποτέλεσμα να αυξηθούν υπερβολικά οι δαπάνες. Παρόλο ότι η διεύρυνση αποτελεί την απάντηση της Ένωσης στις νέες προκλήσεις που απορρέουν από τη σύγχρονη πραγματικότητα της Ευρωπαϊκής Χερσονήσου, φαίνεται ιδιαίτερα πιθανό ότι προ της διεύρυνσης αυτής πρέπει να αναθεωρηθεί τόσο η περιφερειακή όσο και η γεωργική πολιτική της Ευρωπαϊκής Ένωσης. Για το λόγο αυτό, αλλά και κυρίως για να αποφευχθούν ενδεχόμενες κρίσεις τόσο στις υποψήφιες προς ένταξη χώρες όσο και στα νέα κράτη, πρέπει η διεύρυνση και η διαδικασία λήψης αποφάσεων εν σχέσει με αυτήν να ακολουθούν ένα πρόγραμμα το οποίο έχει καταρτιστεί με ιδιαίτερη συστηματικότητα.

<SPEAKER ID=97 LANGUAGE="DE" NAME="Nuίbaumer">
Aξιότιμε κύριε Πρόεδρε, η έκθεση σχετικά με την Έκτη Eτήσια Έκθεση για τα διαρθρωτικά ταμεία 1994, αποκαλύπτει, με δικαιολογημένη κριτική, τις αδυναμίες των διαρθρωτικών ταμείων κι επιβεβαιώνει τη θέση μας ότι οι διατάξεις των διαρθρωτικών ταμείων θα πρέπει να γίνουν πιο αυστηρές, ενώ η χρηματοδότησή τους, κατ' αρχήν, θα πρέπει να μειωθεί. H έλλειψη πλήρους διαφάνειας στην οργανωτική δομή, η μικρή διασυνοριακή διάσταση των διαρθρωτικών προγραμμάτων, τα στοιχεία που λείπουν για την πραγματοποιούμενη ροή πληρωμών προς τα κράτη μέλη, ή η χωλαίνουσα συνεργασία των κρατικών αρχών, παρεμποδίζουν την επικεντρωμένη, και συνεπώς πιο αποτελεσματική, διοικητική δουλειά, παρεμποδίζουν τη βελτιστοποίηση των συστημάτων ελέγχου κι ανοίγουν συνεπώς διάπλατα τις πόρτες στην κατάχρηση και την απάτη.
<P>
Tο Eλεγκτικό συνέδριο παραπονείται, ως γνωστόν, πως οι προτάσεις του βελτίωσης δεν εισακούσθηκαν από τα εμπλεκόμενα κράτη μέλη. Aλλά και το γεγονός ότι τα διαρθρωτικά ταμεία θα πρέπει να χρηματοδοτηθούν από τα διάφορα κράτη μέλη, αποτελεί αναχρονισμό, και συγκεκριμένα μεταξύ των όρων τήρησης των κριτηρίων σύγκλισης για την ONE, από τη μια μεριά, και των επιπλέον αναγκαίων πόρων για τη συγχρηματοδότηση των διαρθρωτικών προγραμμάτων στα εθνικά κράτη, από την άλλη.
<P>
Mε τη μορφή αυτή τα διαρθρωτικά ταμεία δεν δημιουργούν, σε τελευταία ανάλυση, καμιά ή δημιουργούν πολύ λίγες νέες θέσεις εργασίας. Oι υπάρχουσες, το πολύ-πολύ, ανακατανέμονται. Aσφαλώς και θα πρέπει να προβληματισθούμε επί του θέματος.

<SPEAKER ID=98 LANGUAGE="FI" NAME="Myller">
Αξιότιμε κύριε Πρόεδρε, αξιότιμη κυρία Επίτροπε, η ανεργία αποτελεί το μεγαλύτερο πρόβλημα ολοκλήρου της Ευρωπαϊκής Ένωσης. Σε όλα, σχεδόν, τα κράτη μέλη, η ανεργία, και ιδίως η διαρκώς αυξανομένη μακροχρόνια ανεργία, έχει ανέλθει σε υπερβολικά υψηλά επίπεδα. Ο συνολικός προϋπολογισμός της Ευρωπαϊκής Ένωσης ισοδυναμεί με μόλις το 2-3 % του συνολικού ακαθάριστου εθνικού προϊόντος των κρατών μελών. Το ύψος των κονδυλίων τα οποία διατίθενται ετησίως για τα Διαρθρωτικά Ταμεία ανέρχεται στο ένα τρίτο του συνολικού ποσού του προϋπολογισμού. Ούτως είναι εύκολο να συναχθεί το συμπέρασμα ότι οι πόροι οι οποίοι προορίζονται για την επίλυση των διαρθρωτικών προβλημάτων, και κατά συνέπεια του προβλήματος της ανεργίας, είναι εξαιρετικά περιορισμένοι. Ακόμη και γι΄αυτό, λοιπόν, πρέπει να δοθεί περισσότερη προσοχή στον τρόπο με τον οποίο χρησιμοποιούνται οι εν λόγω πόροι και στο πως μπορεί να καταρτιστούν αποτελεσματικά προγράμματα προκειμένου να καταστεί δυνατή η μείωση της ανεργίας και, κυρίως, να δημιουργηθούν νέες θέσεις απασχόλησης. Η ανάλυση των αποτελεσμάτων των διαφόρων προγραμμάτων διαρθρωτικής πολιτικής του παρελθόντος είναι χρήσιμη, αλλά εξίσου χρήσιμο είναι, όπως έχουμε ήδη διαπιστώσει εδώ, να γνωρίζουμε να επωφελούμεθα από τις εμπειρίες που έχουμε αποκομίσει από αυτά προκειμένου να μπορούμε, στο εξής, να καταρτίζουμε νέα και πιο αποτελεσματικά προγράμματα. Η εφαρμογή των προγραμμάτων περιφερειακής πολιτικής πρέπει, πάντα, να χαρακτηρίζεται από τον σεβασμό προς την αρχή της επικουρικότητας. Παρόλο αυτό οφείλουμε, όλοι μαζί, τόσο η Επιτροπή Περιφερειακής Πολιτικής του Κοινοβουλίου όσο και η Επιτροπή και το Συμβούλιο να μεριμνήσουμε ότι ορισμένα προβλήματα τα οποία αφορούν τον τομέα της περιφερειακής πολιτικής στην Ευρώπη, θα επιλυθούν. Τα έργα τα οποία ολοκληρώνονται με ευρωπαϊκά χρήματα πρέπει να προάγουν παντοιοτρόπως, όχι μόνο την απασχόληση, αλλά και την κοινωνική ανάπτυξη και εξέλιξη. Τα έργα αυτά πρέπει να ικανοποιούν τις ανάγκες των πολιτών και της μελλοντικής κοινωνίας. Γι΄αυτό και τα θέματα, π.χ., στα οποία έχει αναφερθεί, κατά το παρελθόν, η κ. Επίτροπος, και στα οποία συμπεριλαμβάνεται, μεταξύ άλλων, και αυτό της δημιουργίας νέων θέσεων απασχόλησης στους τομείς πολιτισμού, μέσων, εκπαίδευσης και κοινωνίας της πληφορίας, πρέπει να εμπεριέχονται, ολοένα και σε μεγαλύτερο βαθμό στα νέα προγράμματα προκειμένου να καταστεί, ούτως, δυνατή η δημιουργία πραγματικών νέων θέσεων απασχόλησης στην Ευρώπη.

<SPEAKER ID=99 NAME="Χατζηδάκης">
Κύριε Πρόεδρε, πιστεύω ότι η έκθεση του εισηγητή, με την βοήθεια και των τροπολογιών που πολλοί συνάδελφοι υποβάλαμε στην Επιτροπή Περιφερειακής Πολιτικής, κινείται προς την σωστή κατεύθυνση και διατυπώνει με ευκρίνεια την θέση του Ευρωπαϊκού Κοινοβουλίου για την δράση των Διαρθρωτικών Ταμείων το 1994. Ωστόσο, θεωρώ αναγκαίο να κάνω τέσσερις-πέντε παρατηρήσεις που για μένα είναι ιδιαίτερα σημαντικές όσον αφορά την έκθεση Τίβερσον.
<P>
Πρώτον, νομίζω ότι υπάρχει μία καθυστέρηση στην δημοσίευση και αυτής της έκθεσης, μικρότερη σε σύγκριση με παλιότερες εκθέσεις -ξέρω ότι υπάρχει μία πρόοδος-, απλώς θέλω να το επισημάνω, ούτως ώστε οι εκθέσεις που θα αφορούν τα επόμενα χρόνια να έλθουν προς εξέταση νωρίτερα διότι μιλάμε τώρα, το 1996, μετά από δύο χρόνια, για το τί έγινε το 1994.
<P>
Δεύτερον, νομίζω πρέπει να δοθεί μεγαλύτερη έμφαση στο διευρωπαϊκό στοιχείο όσον αφορά την δράση των Διαρθρωτικών Ταμείων μέσω της υποστήριξης δράσης συνεργασίας μεταξύ περιφερειών και κρατών μελών, ούτως ώστε να υπάρξει μεγαλύτερη προσέγγιση των περιφερειών, αλλά και των πολιτών της 'Ενωσης.
<P>
Επίσης, μια και μιλάμε για αξιολόγηση της δράσης των Διαρθρωτικών Ταμείων, θεωρώ ότι θα πρέπει να βρεθεί μία ευκρινής, εύχρηστη και αξιόπιστη μεθοδολογία αξιολόγησης της δράσης των Διαρθρωτικών Ταμείων πριν, κατά και μετά. Ξέρω ότι δεν είναι κάτι εύκολο, ούτε κάτι το οποίο μπορεί να γίνει αύριο το πρωί, απλώς θα ήθελα, προσωπικά, να κουβεντιάζουμε με πιο αξιόπιστα στοιχεία.
<P>
Νομίζω εξ άλλου ότι θα πρέπει να ενταθούν και να επεκταθούν οι επιτόπιοι έλεγχοι της Επιτροπής για την σωστή εκτέλεση των έργων, γιατί κάτι τέτοιο θα βοηθούσε, ούτως ώστε να γίνεται ταχύτερη και ορθότερη εκτέλεση των έργων που χρηματοδοτούνται από τον κοινοτικό προϋπολογισμό.
<P>
Τέλος, θα ήθελα από την δική μου πλευρά να τονίσω ότι θα ήταν σκόπιμο να εξετάσουμε μεθόδους μεγαλύτερης συμμετοχής του ιδιωτικού τομέα στα Διαρθρωτικά Ταμεία, γιατί με αυτόν τον τρόπο τα αποτελέσματα της δράσης των Διαρθρωτικών Ταμείων θα ήταν πολύ πιο ουσιαστικά, καθώς τα ποσά τα οποία θα διετίθεντο θα ήταν, όπως αντιλαμβάνεσθε, πολύ μεγαλύτερα.

<SPEAKER ID=100 LANGUAGE="EN" NAME="Howitt">
Κύριε Πρόεδρε, αρχίζω συγχαίροντας όχι μόνο τον εισηγητή αλλά και την Επιτροπή. Η εκπονηθείσα έκθεση λαμβάνει υπόψη της τόσο τις υποδείξεις που έκανε πέρσι η αξιότιμη συνάδελφος κ. Frutos Gama όσο και το ψήφισμα του Ευρωπαϊκού Κοινοβουλίου.
<P>
Επομένως, αυτό που παραμένει για να μας απασχολήσει δεν είναι κυρίως το περιεχόμενο ή η ανάλυση που περιλαμβάνονται στην έκθεση αλλά τι λέει και τι δεν λέει σχετικά με την απόδοση αυτών καθ' εαυτών των προγραμμάτων των Διαρθρωτικών Ταμείων. Αυτό που πράγματι λέει η έκθεση είναι ότι υπάρχουν σημαντικές και επιζήμιες καθυστερήσεις στις πληρωμές των τοπικών και των περιφερειακών αρχών και ότι ορισμένες κυβερνήσεις αγνοούν εσκεμμένα την αρχή της προσθετικότητας και χρησιμοποιούν τα χρήματα των Διαρθρωτικών Ταμείων για να πληρώνουν τους μισθούς των δημοσίων υπαλλήλων τους.
<P>
Αυτή είναι μια γνωστή ιστορία σε μας από το Ηνωμένο Βασίλειο, μια ιστορία η οποία θα πρέπει να μας κάνει να διπλασιάσουμε την αποφασιστικότητά μας για να διασφαλίσουμε ότι οι πιστώσεις θα φτάνουν έγκαιρα στους επί τόπου ενδιαφερόμενους. Αυτό που η έκθεση πράγματι λέει είναι ότι υπάρχουν διαθέσιμες πιστώσεις για κοινοτικές πρωτοβουλίες και μέτρα καινοτομίας, ορισμένα από τα οποία βρίσκονται εκτός των ορίων των κυρίων αντικειμενικών σκοπών και ότι οι πιστώσεις αυτές όχι μόνο δεν είχαν απορροφηθεί αλλά ούτε είχαν αρχίσει καν να απορροφώνται κατά τη διάρκεια του υπόψη έτους. Η Επίτροπος γνωρίζει ότι είχα την τιμή να είμαι ο εισηγητής για τα επόμενα προγράμματα, συλλογικά γνωστά ως άρθρο 10. Αυτό που δεν λέει η έκθεση είναι ότι οι καθυστερήσεις των προγραμμάτων αυτών βλάπτουν ειδικότερα τις επαρχίες και τις περιφέρειες που έχουν πραγματικά οικονομικά προβλήματα, για παράδειγμα στους βιομηχανικούς τομείς ή στους νέους και διαφορετικούς τρόπους παραγωγής, αλλά οι οποίες δεν είναι επιλέξιμες για άλλες μορφές ευρωπαϊκών ενισχύσεων. Αυτές οι καθυστερήσεις στις πληρωμές δεν θα πρέπει να χρησιμοποιούνται ως δικαιολογίες για επιθέσεις κατά του προϋπολογισμού σχετικά με αυτά τα σημαντικά μέτρα ή να επιτρέπεται να αποθαρρύνουν εκείνους που είναι νέοι στα ευρωπαϊκά προγράμματα από το να επωφεληθούν πλήρως. Στην αρμόζουσα συζήτηση περί συγκεντρώσεως τα σημεία αυτά δεν θα πρέπει να αγνοηθούν.
<P>
Τέλος, αυτό που λέει η έκθεση είναι ότι έχουν γίνει διαβουλεύσεις με τους κοινωνικούς εταίρους. Αυτό που δεν λέει είναι η έντονη ανησυχία που έχουμε εκφράσει εν σχέσει με την κακή χρήση των πιστώσεων των Διαρθρωτικών Ταμείων προς όφελος υπηρεσιών που ιδιωτικοποιούνται, όπως η «Anglia Water» στην εκλογική μου περιφέρεια του Έσσεξ στο ΗΒ. Ζητώ από την Επίτροπο να συνεχίσει τη σχετική διερεύνηση και θα ήμουν ευτυχής εάν θα μπορούσε να σχολιάσει το συγκεκριμένο θέμα κατά την απάντησή της.

<SPEAKER ID=101 LANGUAGE="ES" NAME="Valverde Lσpez">
Κύριε Πρόεδρε, θα ήθελα και εγώ να προσθέσω τα συγχαρητήριά μου σε εκείνα που εξέφρασαν οι συνάδελφοι προς τον εισηγητή, διότι πραγματοποίησε όντως μια σημαντική εργασία την οποία συμμεριζόμαστε, γι' αυτό και δεν είναι απαραίτητο να επαναληφθούν πολλά από τα ζητήματα που περιέχονται στην έκθεση, εφόσον συμφωνούμε με αυτήν.
<P>
Καταλαβαίνω ότι θα πρέπει να είναι και για την Επιτροπή κάπως ανιαρό να ακούει, τον ένα βουλευτή μετά τον άλλον, να επαναλαμβάνουν τα ίδια ζητήματα. Πιστεύω όμως ότι αυτό θα έπρεπε να της χρησιμεύει ως βάση για να διαπιστώνει ότι σε ολόκληρο το ημικύκλιο του Κοινοβουλίου, από τη μια άκρη ως την άλλη, συμπίπτουμε αρκετά στις επικρίσεις, τις εκτιμήσεις, καθώς και στις προτάσεις. Πιστεύω επίσης ότι είναι πολύ σημαντικό να λαμβάνεται υπόψη το γενικό πνεύμα των παρεμβάσεών μας στο σύνολό τους. Συνήθως, δεν αντιτίθενται στην εργασία της Επιτροπής, αλλά μάλλον, πολλές φορές, αντιτίθενται στο ίδιο το σύστημα που διαθέτουμε και στην ανεπάρκεια μέσων, τόσο της Επιτροπής, όσο και αυτού του Κοινοβουλίου. Και αυτό επίσης θα πρέπει να καταστεί πολύ σαφές. Κοινοβούλιο και Επιτροπή εργάζονται σε αυτούς τους τομείς, εδώ και πολλά χρόνια, με τρόπο πολύ συντονισμένο και πολύ θετικό.
<P>
Πέραν αυτού, πρέπει επίσης να πούμε ότι οι ετήσιες εκθέσεις δεν επαρκούν για την κοινοβουλευτική μας εργασία και για την αρμοδιότητά μας να διεξάγουμε την παρακολούθηση και τον έλεγχο των Ταμείων αυτών. Και τα Ταμεία αυτά -θα πρέπει να το υπενθυμίσουμε- είναι πολύ σημαντικά. Μετά τις γεωργικές επενδύσεις, αποτελούν το σημαντικότερο κεφάλαιο του κοινοτικού προϋπολογισμού. Και εμείς, το μόνο που κάνουμε κάθε χρόνο, είναι να εγκρίνουμε τις εκθέσεις με δύο ή τρία χρόνια καθυστέρηση. Πιστεύω ότι το Κοινοβούλιο αυτό δεν μπορεί να εργαστεί με τέτοιου είδους εκθέσεις. Αν και οι εκθέσεις έχουν βελτιωθεί βαθμιαία -και αυτό θα πρέπει να το αναγνωρίσουμε- πιστεύω ότι πρέπει να ξεπεραστεί το λογιστικό στάδιο και να εισέλθουμε στις αξιολογήσεις, που είναι για μας ουσιαστικές και τις απαιτούμε κάθε χρόνο. Αυτό μπορεί να συμβεί για παράδειγμα με την αξιολόγηση που πρέπει να γίνει για την προσθετικότητα, που αποτελεί μια από τις βασικές προϋποθέσεις για την οργάνωση των διαρθρωτικών Ταμείων, η οποία στην ίδια την έκθεση της Επιτροπής είναι πολύ απογοητευτική. Για οποιονδήποτε από μας είναι απογοητευτικό να εργάζεται πάνω σε μια έκθεση του 1994 στην οποία υπάρχει μια παράγραφος, στη σελίδα 174, που λέει ότι δε μπορεί να δοθεί μια σωστή αξιολόγηση της προσθετικότητας διότι όλα τα δεδομένα δεν θα είναι διαθέσιμα πριν τα τέλη του 1995. Συζητάμε όμως για τα θέματα αυτά σχεδόν στα τέλη του 1996. Αυτό δεν είναι θετικό ούτε για την Επιτροπή ούτε για μας, όταν πρέπει να προβούμε σε μια θετική αξιολόγηση.
<P>
Πιστεύω ότι εμείς θα πρέπει επίσης να έχουμε πρόσβαση στις εκθέσεις παρακολούθησης. Έχω υπόψη μου μερικές. Πιστεύω πραγματικά ότι δε μπορεί να είναι ικανοποιητικές ούτε για την Επιτροπή, ούτε για αυτό το Κοινοβούλιο. Πρόκειται για απλές εκθέσεις διοικητικού χαρακτήρα, οι οποίες στην πράξη δε λένε τίποτα και είναι απογοητευτικές. Νομίζω ότι μπορούμε και πρέπει να απαιτήσουμε αυτές οι εκθέσεις παρακολούθησης να έχουν κάποιο περιεχόμενο.
<P>
Κύριε Πρόεδρε, υπάρχουν και άλλα θέματα στα οποία θα ήθελα να επιμείνω, κυρίως στο πεδίο του Ευρωπαϊκού Κοινωνικού Ταμείου, στο οποίο αναφέρθηκαν ήδη ορισμένοι συνάδελφοι. Ο έλεγχος του Ευρωπαϊκού Κοινωνικού Ταμείου αποτελεί για μας αιτία μεγάλης ανησυχίας και θα πρέπει όλοι να επιμείνουμε και να καταλήξουμε σε μιαν αξιολόγηση πολύ πιο θετική και λεπτομερή.

<SPEAKER ID=102 LANGUAGE="DE" NAME="Rack">
Kύριε Πρόεδρε, η έκθεση Teverson αναφέρεται στο έτος 1994. H Aυστρία τότε δεν ήταν ακόμη μέλος της Eυρωπαϊκής Ένωσης. Παρόλα αυτά, ή ίσως ειδικά γι' αυτό, η έκθεση αυτή είναι σημαντική και για μας, μια και σ' αυτήν την έκθεση Teverson, ως γνωστόν, όχι μόνον τα αποκαλυπτόμενα λάθη λαμβάνονται σαν αφορμή για να ασκηθεί κριτική στην παρελθούσα χρήση, αλλά γίνεται και έκκληση για τη βελτίωση των πραγμάτων. Tέτοια λάθη καταγράφουμε και στην Aυστρία, σ' αυτά τα δύο πρώτα χρόνια που είμαστε όχι μόνον μέλος της Eυρωπαϊκής Ένωσης, αλλά κάνουμε και περιφερειακή πολιτική, σε συνεργασία με την Eυρώπη, και από την άποψη αυτή μπορούμε κι εμείς να τονίσουμε ορισμένα πράγματα από την έκθεση αυτή που θεωρούμε σημαντικά.
<P>
Θίγω ιδιαίτερα δύο σημεία: Στο σημείο 9, δικαιολογημένα, κατά τη γνώμη μου, ασκείται κριτική στο ότι οι δομές της ευρωπαϊκής περιφερειακής ενίσχυσης είναι υπερβολικά πολύπλοκες. Tόσο οι διοικητικές διαδικασίες όσο και οι γενικές δομές είναι διαμορφωμένες κατά τέτοιο τρόπο, ώστε τελικά κανείς να μην μπορεί να καυχηθεί ότι γνωρίζει πολλά στον τομέα αυτό. Mπορούμε να το πούμε και απλούστερα: Eίναι πάρα πολλοί αυτοί που δεν καταλαβαίνουν πώς λειτουργούν τα διάφορα ταμεία με τις διοικητικές μονάδες και με το όλο θέμα της εθνικής συγχρηματοδότησης.
<P>
Στο σημείο 17 γίνεται λόγος για το ότι κανείς δεν γνωρίζει, ούτε ακόμη και η Eπιτροπή, πού και πώς, συγκεκριμένα, χρησιμοποιούνται τα χρήματα της EE, επειδή εδώ, προφανώς, υπάρχει μεγάλη έλλειψη ενημέρωσης. Kαι τα δύο σημεία της κριτικής ισχύουν και για τις πρώτες εμπειρίες που αποκομίσαμε κι εμείς στην Aυστρία, με το θέμα της περιφερειακής ενίσχυσης και, από την άποψη αυτή, καλούμαστε να μάθουμε από τα λάθη αυτά. Iδιαίτερα εμείς, μια χώρα που συγκαταλέγεται, ως γνωστόν, στους καθαρά πληρωτές στην Ένωση και στην οποία συνεπώς υπάρχει απόλυτη υποχρέωση δικαιολόγησης αυτών που δαπανώνται εδώ, δεν θα 'πρεπε να κάνουμε λάθη που παίζουν κάποιο ρόλο, μια και αυτό δεν μπορεί παρά να αποβεί μοιραίο για την κατανόηση προς την Eυρωπαϊκή Ένωση. Mπορεί να αποβεί μοιραίο και για μας, ιδιαίτερα λίγες εβδομάδες πριν από τις ευρωεκλογές στη χώρα μας. Γι' αυτό θα πρέπει να κοιτάξουμε, κι εμείς στην Aυστρία, να πάρουμε μαθήματα από την έκθεση αυτή, ή για την ακρίβεια να μην κάνουμε τα λάθη που αναφέρονται σ' αυτή.
<P>
Έχουμε ορισμένα πράγματα στην περιφερειακή πολιτική για τα οποία μπορούμε να είμαστε υπερήφανοι, κι ούτε χρειάζεται, από μετριοφροσύνη, να κρύβουμε τα πλεονεκτήματά μας. H ίδια η κυρία Eπίτροπος ήλθε δύο φορές στη χώρα μας και μπόρεσε να πεισθεί γι' αυτά. Kαι μια αντιπροσωπεία της Eπιτροπής Περιφερειακής Πολιτικής ήρθε στην Aυστρία, στη Στυρία, και διαπίστωσε πως ουσιαστικά κάνουμε πολύ λογικά πράγματα με τα χρήματα, τόσο τα δικά μας, όσο και με τα χρήματα της Eυρώπης.
<P>
Tο θέμα εδώ είναι να το καταστήσουμε αυτό σαφές και στους πολίτες μας. Yπάρχει μια βασική αρχή η οποία, κατά τη γνώμη μου, θα 'πρεπε να λαμβάνεται υπόψη για την πολιτική, γενικώς, και ιδιαίτερα για την πολιτική κατά την προεκλογική περίοδο: Kάνε το καλό και μίλα γι' αυτό.

<SPEAKER ID=103 NAME="Wulf-Mathies">
Kύριε Πρόεδρε, κυρίες και κύριοι βουλευτές, θα ήθελα κατ' αρχήν να ευχαριστήσω τον εισηγητή κ. Teverson, εξ ονόματος της Eπιτροπής Περιφερειακής Πολιτικής, και τους εισηγητές των άλλων επιτροπών, για το ότι υποβάλλεται στο Kοινοβούλιο για έγκριση, μια πολύ διεξοδική πρόταση ψηφίσματος σχετικά με την Έκτη Eτήσια Έκθεση της Eπιτροπής για τα διαρθρωτικά ταμεία 1994.
<P>
Kατανοώ την κριτική σας για την καθυστέρηση που είχαμε, αλλά θεωρώ και λυπηρό που μόλις το Σεπτέμβριο του 1996 μπορούμε να συζητήσουμε στο Kοινοβούλιο για το 1994. Γι' αυτό και νομίζω πως ίσως στο μέλλον μπορέσουμε να συντονίσουμε κάπως καλύτερα τους τρόπους εργασίας μας, προκειμένου να εξασφαλίσουμε, στη συνέχεια, την ταχύτατη υλοποίηση των παρατηρήσεων.
<P>
H έκθεση Teverson δείχνει ότι η πολιτική συνοχής βρίσκει πολύ μεγάλο ενδιαφέρον και υποστήριξη στο Eυρωπαϊκό Kοινοβούλιο. Tο Eυρωπαϊκό Kοινοβούλιο ζητάει, δικαιολογημένα, όχι μόνο να χρησιμοποιούνται αποτελεσματικά οι πόροι της διαρθρωτικής πολιτικής, αλλά να ενημερώνονται εκτενώς και οι πολίτες μας για τις ενισχύσεις αυτές. H πρόταση ψηφίσματος και οι γνωμοδοτήσεις των επιτροπών, θίγουν, εν μέρει, πολύ βασικά θέματα όσον αφορά τη διαρθρωτική πολιτική, που ξεπερνούν τα όρια και τη χρονική έκταση μιας μόνον ετήσιας έκθεσης. Γι' αυτό και αποτελούν σημαντικές προοπτικές για τη μελλοντική δουλειά μας, αν και ασφαλώς σήμερα δεν θα κατορθώσουμε να ξεκαθαρίσουμε τελείως όλες τις διακλαδώσεις ανάμεσα στην ευρωπαϊκή και εθνική περιφερειακή πολιτική και στις επιπτώσεις της Nομισματικής Ένωσης στη συνοχή.
<P>
Bλέπω την πρόταση ψηφίσματος ως μέρος ενός συνεχούς διαλόγου μεταξύ του Kοινοβουλίου και της Eπιτροπής, τον οποίο θα πρέπει να εμβαθύνουμε ακόμη περισσότερο τους επόμενους μήνες, ειδικά επ' ευκαιρία του απολογισμού για τη διαρθρωτική πολιτική, στα μέσα της τρέχουσας περιόδου και στα πλαίσια της έκθεσης συνοχής. Tο σχέδιο ψηφίσματος αναφέρει δικαιολογημένα τα κράτη μέλη και την ευθύνη τους στις περιπτώσεις αυτές. Θεωρώ σημαντικό το ότι το Eυρωπαϊκό Kοινοβούλιο υποστηρίζει την Eπιτροπή στην προσπάθεια να προχωρήσει με τα κράτη μέλη σε ρυθμίσεις, που θα βελτιώνουν περαιτέρω το δημοσιονομικό έλεγχο και την εκτέλεση του προϋπολογισμού, θα εξασφαλίζουν μια συστηματική αποτίμηση και θα ενισχύουν ακόμη περισσότερο την αρχή της εταιρικής σχέσης, στην εκτέλεση της διαρθρωτικής πολιτικής.
<P>
Eπιτρέψτε μου να υπεισέλθω, με λεπτομέρειες, σε ορισμένα θέματα. O εισηγητής παραπονείται ότι το Kοινοβούλιο συμμετείχε ανεπαρκώς στον καθορισμό της διαρθρωτικής πολιτικής, κατά τη χρονική περίοδο 1994-1999, και ζητεί μεγαλύτερη συμμετοχή στο μέλλον. Γνωρίζετε πως υποστήριξα το αίτημα αυτό από την αρχή, και η Eπιτροπή, στη γνωμοδότησή της για τη διακυβερνητική διάσκεψη, ζήτησε, στο μεταξύ, να επεκταθεί η διαδικασία της συναπόφασης υπέρ του Eυρωπαϊκού Kοινοβουλίου και όσον αφορά τα διαρθρωτικά ταμεία, επειδή νομίζω πως αυτό αποτελεί μια άμεση και σαφή ρύθμιση, που κάνει περιττές τις σπασμωδικές προσπάθειες συμπληρωματικής ενημέρωσης και υποβολής έκθεσης πεπραγμένων.
<P>
Zητείται να τεθούν συγκεκριμένοι και εξειδικευμένοι στόχοι στη διαρθρωτική πολιτική. Δεν συμφωνώ με τη βασική κριτική της έκθεσης πως οι στόχοι δεν είναι καθόλου σαφείς, μια και, πρώτον, υπάρχουν οι στόχοι 1 έως 6, οι οποίοι επικαλύπτονται βέβαια εν μέρει, αλλά ωστόσο διευκρινίζουν κάλλιστα τους στόχους και, δεύτερον, στα προγράμματα προσδιορίζονται οι στόχοι και, ex ante, αποτιμώνται από ανεξάρτητους εμπειρογνώμονες, πριν τα προγράμματα εγκριθούν από την Eπιτροπή. Kι εδώ, φυσικά, θα πρέπει να δει κανείς πως άλλος μεν λέει «ευχαρίστως θα ήθελα τους στόχους με πολύ μεγάλη ακρίβεια», άλλος δε εκφράζεται υπέρ μιας μεγαλύτερης ευελιξίας. Nομίζω πως θα πρέπει να υπάρχει μια λογική, μέση δόση σαφήνειας στους βασικούς στόχους, αλλά και ευέλικτες δυνατότητες προσαρμογής στις περιφερειακές ιδιαιτερότητες, διότι το θέμα δεν είναι να σχεδιάσουμε ένα πρόγραμμα στο πράσινο τραπέζι, στις Bρυξέλλες, ούτε στην Eπιτροπή ή στο Kοινοβούλιο, αλλά να έχουν και οι περιφέρειες τη δυνατότητα διαμόρφωσης των προγραμμάτων, από κοινού, ακόμη και τη δυνατότητα τροποποίησής τους.
<P>
Παρόλ' αυτά θεωρώ σημαντικό το να συνεχίσει να προσπαθεί η Eπιτροπή, στα πλαίσια των ισχυόντων κανονισμών για τα διαρθρωτικά ταμεία, να εστιάζει τα διαρθρωτικά μέτρα σε στόχους προτεραιότητας, όπως για παράδειγμα στην καταπολέμηση της ανεργίας. Kατόπιν πρότασής μου, η Eπιτροπή, ύστερα από διεξοδική συζήτηση στην Eπιτροπή Περιφερειακής Πολιτικής του Kοινοβουλίου, προκαθόρισε προσανατολισμούς για την κατάρτιση των νέων προγραμμάτων του στόχου 2, και νομίζω πως θα τους βρείτε και στην αντίστοιχη έκθεση.
<P>
Aυτό, άλλωστε, είχε σαν αποτέλεσμα να πετύχουμε επιτάχυνση της διαδικασίας, όσον αφορά την έγκριση των προγραμμάτων του στόχου 2, με το να επιτρέπουμε ακόμη και συνέχιση των υφισταμένων προγραμμάτων, μετά από ανάλογο συντονισμό με τα κράτη μέλη.
<P>
Eπίσης, και στην ποσοτική περιγραφή των κριτηρίων διαρθρωτικής πολιτικής σημειώσαμε προόδους. Ωστόσο, συμφωνώ μαζί σας πως δεν είναι ακόμη επαρκείς, κι αυτό ισχύει ιδιαίτερα για τον αριθμό των θέσεων εργασίας που δημιουργήθηκαν, για τη μονιμότητά τους, για τα μέτρα αποκατάστασης της ισότητας των ευκαιριών και για τις περιβαλλοντικές επιπτώσεις. Nομίζω πως εδώ θα πρέπει να γίνουμε πιο ακριβείς στις προσεχείς ετήσιες εκθέσεις.
<P>
Σε συνεργασία με ειδικούς, όμως, βελτιώθηκαν οι μέθοδοι αποτίμησης. Πιστεύω πως η κατανόηση των κρατών μελών για την αναγκαιότητα της αποτίμησης έχει αυξηθεί, κι ελπίζω πως αυτό θα οδηγήσει και σε βελτίωση των μελλοντικά προτεινομένων προγραμμάτων.
<P>
Στο σχέδιο ψηφίσματος επισημαίνεται η σημασία των διασυνοριακών προγραμμάτων, και συμμερίζομαι κι εγώ τη θετική αξιολόγησή τους. Στα πλαίσια των αποφάσεων διαρθρωτικής πολιτικής που πάρθηκαν στο Eδιμβούργο, αξιοποιήσαμε τις υπάρχουσες δυνατότητες διαμόρφωσης, για παράδειγμα στην κατανομή του αποθεματικού των κοινοτικών πρωτοβουλιών, κατόπιν της σύμφωνης γνώμης του Kοινοβουλίου, και όχι μόνον αυξήσαμε το INTERREG, αλλά και με το INTERREG II C δημιουργήσαμε καινούργιες δυνατότητες διαπεριφερειακής συνεργασίας. Kαι το άρθρο 10, »Πιλοτικά Προγράμματα», στράφηκε περισσότερο σε διασυνοριακά έργα, σε δίκτυα πόλεων, διασυνοριακή ανταλλαγή εμπειριών και σε best practices . Oμολογώ πως θα πρέπει, όπως μου συστήσατε μόλις τώρα, να μιλάμε περισσότερο για τα έργα που κάνουμε και που είναι λογικά.
<P>
Aλλά επιτρέψτε μου να πω ένα πράγμα: O περιφερειακός χαρακτήρας της διαρθρωτικής πολιτικής έχει πέρα για πέρα την ιδιαίτερη αιτιολογία του, όταν το θέμα είναι να δώσουμε τη δυνατότητα στις μειονεκτικές περιφέρειες να καλύψουν την απόσταση μέχρι τον κοινοτικό μέσο όρο. Oι καθυστερήσεις στις ροές των πιστώσεων, το 1994, τις οποίες αναφέρατε, έδωσαν σε μένα την αφορμή να πιέσω τις υπηρεσίες, τόσο της Eπιτροπής όσο και των κρατών μελών, να πάρουν γρήγορα αποφάσεις και να προχωρήσουν στην εκτέλεση των μέτρων διαρθρωτικής πολιτικής. Παράλληλα εδώ, η σαφής βελτίωση στην εκτέλεση του προϋπολογισμού 1995 και η πρόσθετη αναμενόμενη επιτάχυνση της ροής των πιστώσεων 1996, δεν αποτελούν ακόμη κανένα λόγο εφησυχασμού.
<P>
Θα πρέπει και οι αρμόδιες εθνικές και περιφερειακές αρχές να συνειδητοποιήσουν τον κίνδυνο, ότι οι καθυστερήσεις στην διεκπεραίωση του προγράμματος μπορούν να οδηγήσουν σε συσσώρευση του βάρους των πληρωμών στο τέλος της περιόδου σχεδιασμού. Ωστόσο, η αναγκαία δημοσιονομική απορρόφηση δεν πρέπει να αποβεί σε βάρος της ποιότητας των προγραμμάτων. Γι' αυτό και θα πρέπει να βρούμε έναν τρόπο να συνδυάσουμε την αναγκαία αλληλεγγύη προς τις ασθενείς, διαρθρωτικά, περιφέρειες της Ένωσης, με το δικαίωμα των ευρωπαίων φορολογουμένων για χρηστή και αποτελεσματική διαχείριση των χρημάτων τους, και παρακαλώ επίσης θερμά - κι ευχαριστώ για την υποστήριξη της κ. McCarthy - να λάβετε υπόψη πως εμείς στις Bρυξέλλες δεν μπορούμε να στήσουμε μια υπέρ-γραφειοκρατία, αλλά ότι η ισχύουσα αρχή της επικουρικότητας απαιτεί, τα κράτη μέλη να αναλάβουν, καθώς πρέπει, τα καθήκοντά τους. Προσπάθειά μας θα πρέπει να να είναι η αποφυγή διπλής γραφειοκρατίας, και, μέσω των προσπαθειών μας στον τομέα SEM 2000, να καταστήσουμε περισσότερο υπεύθυνα τα κράτη μέλη.
<P>
Όσον αφορά την πολιτική στον τομέα του περιβάλλοντος, παρακαλώ το Kοινοβούλιο να λάβει υπόψη, στη λήψη της απόφασής του, πως η Eπιτροπή αντέδρασε θετικά στο αίτημα για μια φιλική προς το περιβάλλον διαρθρωτική πολιτική. Στην letter of understanding , που διαβίβασε η Eπιτροπή στο Kοινοβούλιο, και στην ανακοίνωση της Eπιτροπής, σχετικά με την πολιτική συνοχής και το περιβάλλον, απαριθμούνται πολυάριθμα μέτρα, για την υλοποίηση των οποίων, όπως έδειξε η πρόσφατη συζήτηση με την Eπιτροπή, Περιβάλλοντος, Δημόσιας Yγείας και Προστασίας των Kαταναλωτών, θα πρέπει να σημειώσουμε σαφείς προόδους, οι οποίες βεβαίως θα μπορέσουν να καταγραφούν σε προσεχείς εκθέσεις.
<P>
Tελειώνοντας, θα ήθελα να σας διαβεβαιώσω πως η Eπιτροπή θα χρησιμοποιήσει το ψήφισμά σας, για να κάνει ακόμη πιο ενημερωτική την ετήσια έκθεση του 1995. Aπό τώρα κιόλας θα ήθελα να σας αναγγείλω πως θα συμπεριληφθεί ένα ιδιαίτερο κεφάλαιο για την πολιτική στον τομέα του περιβάλλοντος κι ελπίζω να μην εφαρμόσουμε, στην καινούρια περίοδο ενίσχυσης, μετά το 2000, ορισμένες βελτιώσεις, αλλά οι βελτιώσεις να γίνουν σήμερα κιόλας, μέσα στα πλαίσια του εφικτού, ώστε να μπορέσετε να τις διαβάσετε στις προσεχείς εκθέσεις.

<SPEAKER ID=104 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11 το πρωί.

<CHAPTER ID=10>
Διαρθρωτικές παρεμβάσεις στην Ελλάδα, την Πορτογαλία και την Ισπανία
<SPEAKER ID=105 NAME="Πρόεδρος">
Η ημερήσια διάταξη προβλέπει την κοινή συζήτηση τριών εκθέσεων εξ ονόματος της Επιτροπής Περιφερειακής Πολιτικής:
<P>
του κ. Κληρονόμου (Α4-0240/96), σχετικά με την πρόταση απόφασης της Επιτροπής για την θέσπιση κοινοτικού πλαισίου στηρίξεως για τις κοινοτικές διαρθρωτικές παρεμβάσεις στις περιφέρειες της Ελλάδος που συνδέονται με τον στόχο 1, δηλαδή στο σύνολο της επικράτειας-του κ. Τσίτσεστερ (Α4-0087/96), σχετικά με αναπτυξιακά ζητήματα του στόχου 1 -μέτρα παρέμβασης στην Πορτογαλία-της κ. Σιέρα Γκονθάλεθ (Α4-0163/96), σχετικά με τα προβλήματα ανάπτυξης διαρθρωτικών παρεμβάσεων βάσει των στόχων 1, 2 και 5.β στην Ισπανία (1994-1999).
<SPEAKER ID=106 NAME="Κληρονόμος">
Κύριε Πρόεδρε, η θέσπιση του κοινοτικού πλαισίου στήριξης για τις κοινοτικές διαρθρωτικές παρεμβάσεις στο σύνολο της ελληνικής επικράτειας ως περιοχής στόχου 1 αποτελεί σημαντικό μέσο στήριξης της προσπάθειας της Ελλάδας για οικονομική και κοινωνική ανάπτυξη, για την ενίσχυσή της στην πορεία προς την Οικονομική και Νομισματική 'Ενωση και για την ανάληψη του ρόλου που πρέπει και μπορεί να διαδραματίσει στην ευρύτερη περιοχή των Βαλκανίων και της Νοτιοανατολικής Λεκάνης της Μεσογείου.
<P>
Η στρατηγική του σχεδίου περιφερειακής ανάπτυξης, που η ελληνική κυβέρνηση υπέβαλε στην Επιτροπή και η Επιτροπή ενέκρινε στις 13 Ιουλίου 1994, είναι συνεπής προς τους μεγάλους στόχους της Λευκής Βίβλου για την ανταγωνιστικότητα, την ανάπτυξη και την απασχόληση και επικεντρώνεται γύρω από πέντε βασικούς αναπτυξιακούς άξονες: τον εκσυγχρονισμό των βασικών υποδομών, την βελτίωση των συνθηκών ζωής με ολοκληρωμένες δράσεις στην αστική ανάπτυξη, το σύστημα υγείας και το περιβάλλον, την ανάπτυξη του ανθρώπινου δυναμικού, την ενίσχυση της ανταγωνιστικότητας του οικονομικού ιστού, την μείωση των περιφερειακών ανισοτήτων και την άρση της απομόνωσης των νησιωτικών περιοχών μέσω 13 περιφερειακών προγραμμάτων.
<P>
Για την περίοδο 1994-1999 και για την χρηματοδότηση του κοινοτικού πλαισίου προβλέπεται να διατεθούν στην Ελλάδα 13.980.000.000 ECU από τα τα Διαρθρωτικά Ταμεία. Δεν υπολογίζονται οι πόροι του Ταμείου Συνοχής, καθώς και οι πόροι που θα προέλθουν από την χρηματοδότηση των λοιπών κοινοτικών πρωτοβουλιών. Οι ελληνικές αρχές, αλλά και η Επιτροπή, αισιοδοξούν ότι θα είναι σημαντική η συμβολή του κοινοτικού πλαισίου στήριξης στο σύνολο της ελληνικής οικονομίας. Υπολογίζεται ότι οι κοινοτικοί πόροι θα φθάσουν σε μέσο ετήσιο όρο 4, 2 % του ακαθάριστου εθνικού προϊόντος, θα αυξηθεί κατά 0, 9 % ο ετήσιος ρυθμός μεταβολής του ακαθάριστου εθνικού προϊόντος, ενώ σε ό, τι αφορά την απασχόληση εκτιμάται ότι χωρίς το κοινοτικό πλαίσιο στήριξης οι θέσεις εργασίας στα τέλη της περιόδου θα ήταν κατά 100.000 περίπου ολιγότερες.
<P>
Κρίνω σκόπιμο να αναφέρω ορισμένα βασικά χαρακτηριστικά στοιχεία της ελληνικής οικονομίας, προκειμένου να γίνει κατανοητή η γενικότερη στρατηγική του σχεδίου περιφερειακής ανάπτυξης:
<P>
Οι βασικές υποδομές της χώρας θεωρούνται ανεπαρκείς, με τεράστιες ελλείψεις σε όλους τους τομείς. Η ελληνική οικονομία έχει ως κυρίαρχο τομέα τον αγροτικό -ξεπερνά το 20-22 % του ακαθάριστου εθνικού προϊόντος. Ο βιομηχανικός και μεταποιητικός τομέας αυξάνει το μερίδιό του στο σύνολο της εθνικής οικονομίας με πολύ αργούς ρυθμούς, ενώ ο τομέας των υπηρεσιών έχει αυξηθεί σημαντικά στα τελευταία χρόνια. Στο επίκεντρο του τομέα των υπηρεσιών βρίσκεται ο τουρισμός, που όμως, όπως και το σύνολο της ελληνικής οικονομίας, παρουσιάζει σημαντικότατα προβλήματα στον χώρο των υποδομών, με έμφαση στον τομέα των μεταφορών και των τηλεπικοινωνιών.
<P>
Το μέγεθος της ελληνικής οικονομίας είναι περιορισμένο και οι χαμηλές επιδόσεις των βασικών τομέων της, ιδίως της βιομηχανίας και της γεωργίας, η ανεπάρκεια υποδομών και εξοπλισμού, καθώς και το χαμηλό επίπεδο επαγγελματικής κατάρτισης του ενεργού εργατικού δυναμικού είναι παράγοντες που εμποδίζουν εξ ίσου την ανάπτυξη της χώρας.
<P>
Παρ'όλα αυτά, η ελληνική οικονομία παρουσιάζει ορισμένα δυναμικά χαρακτηστικά, όπως σημαντικούς φυσικούς πόρους προς αξιοποίηση, ευνοϊκές κλιματικές και περιβαλλοντικές συνθήκες, πλούσια πολιτιστική κληρονομιά, στρατηγική γεωγραφική θέση, ένα μεγάλο αριθμό δυναμικών επιχειρηματιών που βρίσκονται σε πλεονεκτική θέση για να επωφεληθούν από την στρατηγική θέση της χώρας.
<P>
Εξ άλλου, η ανάγκη υλοποίησης του κοινοτικού πλαισίου στήριξης οδήγησε στην αποκάλυψη του μεγέθους της αδυναμίας της ελληνικής δημόσιας διοίκησης να προγραμματίσει, να σχεδιάσει και τελικώς να εκτελέσει τα μεγάλα δημόσια έργα που περιλαμβάνονται στο πρόγραμμα και υποχρέωσε την ελληνική κυβέρνηση να θεσμοθετήσει και να ενεργοποιήσει νέο νομοθετικό πλαίσιο μελετών δημοπράτησης και εκτέλεσης των μεγάλων έργων και παραλλήλως να συγκροτήσει τους μηχανισμούς εκείνους που θα υποβοηθήσουν το έργο της υλοποίησης των μεγάλων αυτών σχεδίων: μονάδα οργάνωσης της διαχείρισης, μικτή επιτροπή καθοδήγησης, ελληνικό κέντρο επενδύσεων κλπ. Οι παραπάνω αδυναμίες της δημόσιας διοίκησης και οι αναγκαίες αποφάσεις της ελληνικής κυβέρνησης είχαν ως αποτέλεσμα την καθυστέρηση στην έναρξη εκτελέσεως των μεγάλων έργων και ως παρεπόμενο την όχι ικανοποιητική απορρόφηση και ανάλωση των κοινοτικών πόρων.
<P>
Γενικώς, η εικόνα αναφορικώς με την πορεία υλοποίησης του σχεδίου είναι μικτή: υπάρχουν τομείς όπου η εικόνα αυτή είναι αρνητική, αφού η απορρόφηση των κεφαλαίων είναι από μηδενική έως ανύπαρκτη, ενώ σε άλλους τομείς είναι θετική. Θετική είναι η εικόνα της πορείας των μεγάλων έργων υποδομής στις μεταφορές και την ενέργεια, το περιβάλλον, την έρευνα, την τεχνολογία. Αντιθέτως, είναι αρνητική στους τομείς της βιομηχανίας, της υγείας, της δημόσιας διοίκησης, της παιδείας, της απασχόλησης. Κρίνεται επομένως απολύτως επιβεβλημένο να επιτευχθούν πιο γρήγοροι ρυθμοί υλοποίησης των προγραμμάτων, ώστε να επιταχυνθούν και οι ρυθμοί αύξησης του ακαθάριστου εθνικού προϊόντος, στο μέτρο που αυτό επηρεάζεται από το κοινοτικό πλαίσιο. Διαφορετικά, οι στόχοι της οικονομικής και κοινωνικής συνοχής και της πραγματικής σύγκλισης θα γίνουν πολύ μακρυνοί. Η χρονική υστέρηση στην πορεία υλοποίησης του κοινοτικού πλαισίου θα κοστίσει πολύ, όχι λόγω απώλειας κοινοτικών πόρων, αλλά κυρίως λόγω της μεγάλης καθυστέρησης στην εμφάνιση των θετικών συνεπειών που αναμένονται από την ολοκλήρωση των προγραμμάτων του κοινοτικού πλαισίου στήριξης.
<P>
Επίσης, δεν θα πρέπει να αγνοείται το γεγονός ότι οι προσπάθειες που καταβάλλονται από την ελληνική κυβέρνηση προκειμένου να επιτευχθούν οι στόχοι του κοινοτικού πλαισίου και οι οικονομικές θυσίες στις οποίες υποβάλλεται ο ελληνικός λαός προκειμένου να υλοποιηθεί το πολύ οδυνηρό πρόγραμμα της σύγκλισης της ελληνικής οικονομίας, επιδιώξεις συμβατές και αλληλένδετες, είναι προσπάθειες που καταβάλλονται κάτω από τις πιο δυσμενείς συνθήκες για οποιοδήποτε άλλο κράτος μέλος της Ευρωπαϊκής 'Ενωσης, δεδομένου ότι η Ελλάδα είναι η μοναδική χώρα της 'Ενωσης της οποίας απειλείται η εδαφική ακεραιότητα και είναι γι'αυτό υποχρεωμένη να αναλώνει σε στρατιωτικές δαπάνες ποσοστό -από το ήδη χαμηλό ακαθάριστο εθνικό προϊόν της- υπερδιπλάσιο από οποιαδήποτε άλλη χώρα της 'Ενωσης.
<P>
Τέλος, παρ'όλο που το συνολικό μέγεθος των κοινοτικών πόρων που πρόκειται να διατεθούν για την υλοποίηση του προγράμματος θεωρείται και είναι υψηλό, εν τούτοις κρίνονται ως ανεπαρκείς οι πόροι αυτοί, προκειμένου να καλυφθούν οι μεγάλες ανάγκες της Ελλάδας σε έργα βασικών υποδομών. Εάν δε ληφθεί υπ'όψη το γεγονός ότι οι ελληνικοί εθνικοί πόροι αναλώνονται σε μέγιστο βαθμό προκειμένου να καλυφθούν οι ανάγκες του τεράστιου δημόσιου χρέους, ενώ ένα ελάχιστο ποσοστό διατίθεται για τις δημόσιες επενδύσεις, γίνεται αντιληπτή η σημασία της όσο το δυνατόν πιο παραγωγικής, πιο αποδοτικής, πιο αποτελεσματικής αξιοποίησης των διαθέσιμων πόρων.

<SPEAKER ID=107 NAME="Chichester">
Κύριε Πρόεδρε, ίσως θα μπορούσα να αρχίσω υπογραμμίζοντας το γεγονός ότι είμαι εισηγητής ως Μέλος από μία χώρα διαφορετική από εκείνη την οποία αφορά η έκθεση. Διερωτώμαι εάν αυτό θα μπορούσε ή θα έπρεπε να δημιουργήσει προηγούμενο.
<P>
Το πρώτο σημείο που θα ήθελα να παρουσιάσω είναι να επισημάνω την πραγματική πρόοδο που είχε επιτευχθεί στην Πορτογαλία για τη μείωση του ανοίγματος μεταξύ του κατά κεφαλήν εγχωρίου προϊόντος της και του μέσου όρου της ΕΕ στη διάρκεια του προηγουμένου κοινοτικού πλαισίου στήριξης κατά την περίοδο 1989-1993.
<P>
Δεύτερον, θα ήθελα να αναφερθώ στο τρέχον πρόγραμμα το οποίο περιλαμβάνει μια πολύ ουσιαστική μεταφορά πόρων από τον προϋπολογισμό της ΕΕ στην Πορτογαλία, ένα ποσό το οποίο περιλαμβάνει σχεδόν 24 δισεκατομμύρια Ecu σε δάνεια της Ευρωπαϊκής Τράπεζας Επενδύσεων. Αυτά είναι μεγάλα ποσά - σε οποιαδήποτε γλώσσα. Παρόλα αυτά, τα προκαταρκτικά αποτελέσματα δείχνουν ότι υπήρξαν καθυστερήσεις στην έναρξη των προγραμμάτων και χαμηλός ρυθμός απορρόφησης των πιστώσεων κατά τα πρώτα χρόνια. Το φαινόμενο αυτό φαίνεται ότι αποτελεί κοινό γνώρισμα των προγραμμάτων των Διαρθρωτικών Ταμείων, όπως μπορώ με βεβαιότητα να κρίνω από την εμπειρία μου στην εκλογική μου περιφέρεια στο Ντέβον του στόχου 5β. Υποθέτω ότι κατά κύριο λόγο αυτό οφείλεται στο ότι η Επιτροπή αποκαλεί το πρόγραμμα 1994-1999, όταν το πρώτο έτος συνήθως αναλώνεται στις διαπραγματεύσεις για τις λεπτομέρειες του πλαισίου ενώ οι αιτήσεις μπορούν να υποβληθούν μόνο ύστερα από τη συμφωνία επί του πλαισίου αυτού. Αυτό είναι κάτι που μπορεί να οδηγήσει σε σύγχιση και απογοήτευση μεταξύ εκείνων που δεν γνωρίζουν το σύστημα.
<P>
Ένα άλλο πρόβλημα του προγράμματος για την Πορτογαλία υπήρξε αυτό της παρακολούθησης και αξιολόγησης. Είναι θεμελιώδες όπως τα κράτη μέλη διεξάγουν τον κατάλληλο έλεγχο των δαπανών των ευρωπαϊκών πιστώσεων ούτως ώστε να διασφαλίζουν ότι κατευθύνονται στον ορθό αντικειμενικό σκοπό και ότι επιτυγχάνεται οικονομική ωφέλεια. Η παράγραφος 3 της εκθέσεως καλεί τις πορτογαλικές αρχές καθώς και την Επιτροπή να λάβουν υπόψη τους τα σχετικά σχόλια του Ελεγκτικού Συνεδρίου που αναφέρονται στην ειδική του έκθεση. Η παρούσα έκθεση κάνει επίσης ορισμένες αναφορές στην εκπαίδευση, ιδιαίτερα στις παραγράφους 7 και 9, και αξίζει να σημειωθεί ότι η προτεραιότητα 1 του προγράμματος πλαισίου είναι η ανάπτυξη των ανθρωπίνων πόρων και η προώθηση της απασχόλησης με έμφαση στην εκπαίδευση και την κατάρτιση. Με ανησυχεί το γεγονός ότι οι στόχοι των βελτιώσεων που έχουν τεθεί είναι φιλόδοξοι όπως, π.χ., η σκοπούμενη αύξηση του ποσοστού των νέων ανθρώπων που ακολουθούν ανώτατη εκπαίδευση από το 19 % στο 34 %, στο 35 % και στο 40 % μέσα στο χρονοδιάγραμμα του προγράμματος. Αυτό είναι πολύ δύσκολο να επιτευχθεί και θα ήταν κρίμα να τους δημιουργηθούν ελπίδες μόνο και μόνο για να απογοητευθούν αργότερα.
<P>
Κατά τον ίδιο τρόπο στην προτεραιότητα 3, η οποία αφορά τη βελτίωση της ποιότητας ζωής και της κοινωνικής συνοχής, έχουν τεθεί ορισμένοι πολύ φιλόδοξοι στόχοι στους τομείς της παροχής ύδατος και της επεξεργασίας των αστικών λυμμάτων. Οι στόχοι αυτοί περιλαμβάνουν αύξηση του ποσοστού συνδέσεων με την κρατική παροχή ύδατος από 77 % το 1990 στο 95 % το 1999. Περιλαμβάνουν επίσης αύξηση του αριθμού των εξυπηρετουμένων από τα συστήματα επεξεργασίας λυμμάτων των πόλεων από 43 % στο 98 %, ένα μεγάλο άλμα, και του αριθμού των εξυπηρετουμένων από αντίστοιχα συστήματα σε επίπεδο χώρας από 21 % σε 90 %, ένα θεώρατο άλμα. Αυτές είναι ευγενείς φιλοδοξίες, απαραίτητες ενέργειες υπέρ της δημόσιας υγείας και της ποιότητας της ζωής, ωστόσο φαίνονται σχεδόν απέλπιδες μέσα στα πλαίσια του υφισταμένου χρονοδιαγράμματος.
<P>
Έχω να κάνω και μια άλλη παρατήρηση. Η Πορτογαλία εξαρτάται σε πολύ μεγάλο βαθμό από την εισαγόμενη ενέργεια. Η έκθεση ζητεί την εκ βάθρων αναθεώρηση του ενεργειακού εφοδιασμού εκ μέρους της πορτογαλικής κυβερνήσεως. Η Σοσιαλιστική Ομάδα στην Επιτροπή Περιφερειακής Πολιτικής απέρριψε την πρότασή μου όπως η αναθεώρηση αυτή συμπεριλάβει την εξέταση της πυρηνικής ενέργειας ως μιας εναλλακτικής λύσης. Ελπίζω ότι η Πορτογαλία, ιδιαίτερα υπό τη νέα της κυβέρνηση, θα είναι λιγότερο τυφλή απ' όσο οι Σοσιαλιστές και ότι, τουλάχιστον, θα εξετάσει την περίπτωση αυτή. Πιστεύω, κ. Πρόεδρε, ότι δεν υπάρχουν τροπολογίες και με μεγάλη χαρά συνιστώ την παρούσα έκθεση στο Σώμα.

<SPEAKER ID=108 NAME="Sierra Gonzαlez">
Κύριε Πρόεδρε, όσον αφορά τα αναπτυξιακά προβλήματα τα οποία εξετάζονται σε σχέση με τις διαρθρωτικές παρεμβάσεις στην Ισπανία που έχουν προταθεί για την περίοδο 1994-1999, καθώς και την καταλληλότητα και αποτελεσματικότητά τους, θα πρέπει να πω τα εξής:
<P>
Πρώτον: τα κοινοτικά πλαίσια στήριξης των Στόχων 1 και 2 και τα ενιαία έγγραφα προγραμματισμού του Στόχου 5 β) που αντιστοιχούν σε αυτήν την περίοδο στην Ισπανία, παρουσιάζουν ως κύριο χαρακτηριστικό τους τη συνέχιση, στις ουσιώδεις πτυχές της, της προηγουμένης περιόδου προγραμματισμού, σε ό, τι αφορά τις ακολουθούμενες στρατηγικές, λαμβανομένου όμως υπόψη ότι παραμένουν κατά μεγάλο μέρος τα προβλήματα που υπήρχαν την προηγούμενη περίοδο.
<P>
Δεύτερον: θα πρέπει να επισημάνουμε ότι αυτό που παρατηρείται είναι πως το πιεστικότερο πρόβλημα είναι χωρίς αμφιβολία το υψηλό ποσοστό ανεργίας που υπάρχει στις περιφέρειες του Στόχου Αριθ. 1, οι οποίες περιλαμβάνουν ένα μεγάλο μέρος της βορειοδυτικής, κεντρικής και νότιας Ισπανίας, καθώς και τις Καναρίους. Στην τελευταία αυτή περιφέρεια, η ανεργία φτάνει στο εκρηκτικό ποσοστό του 25 % περίπου του ενεργού πληθυσμού, που είναι κατά την άποψή μου ενδεικτικό, όχι μόνο των μεγάλων ανισορροπιών του παραγωγικού συστήματος, αλλά και των εκπαιδευτικών πολιτικών και των πολιτικών επαγγελματικής ειδίκευσης που έχουν ασκηθεί ως σήμερα.
<P>
Προκειμένου να επιλυθεί μερικώς το σοβαρό αυτό πρόβλημα, στο νέο κοινοτικό πλαίσιο στήριξης του Στόχου 1 αποδόθηκε ιδιαίτερη προσοχή στη βελτίωση και προσαρμογή του παραγωγικού συστήματος, καθώς και στους ανθρώπινους πόρους, εφόσον αποδίδεται μεγαλύτερη σπουδαιότητα στην επαγγελματική κατάρτιση, αν και το επίπεδο των ολοκληρωμένων παρεμβάσεων του ΕΤΠΑ και του Ευρωπαϊκού Κοινωνικού Ταμείου εξακολουθεί να είναι χαμηλό.
<P>
Τρίτον: σε γενικούς όρους, πρέπει να πούμε ότι η Ισπανία εξακολουθεί να χαρακτηρίζεται από την ύπαρξη μεγάλων ανισοτήτων οι οποίες δεν έχουν περιοριστεί ουσιαστικά μετά την πρώτη περίοδο προγραμματισμού 1989-1993, γι' αυτό και εξακολουθούν να είναι απαραίτητες παρεμβάσεις όπως αυτές που προγραμματίστηκαν για την τρέχουσα περίοδο.
<P>
Σχετικά με τη μη υποχώρηση αυτών των ανισοτήτων και τη σημερινή ανάγκη να εφαρμοστούν στην πράξη αυτές οι παρεμβάσεις, εκφράζω τη λύπη μου διότι δε μπορέσαμε να έχουμε στη διάθεσή μας έναν πλήρη απολογισμό των αποτελεσμάτων των πρώτων κοινοτικών πλαισίων στήριξης όταν ξεκίνησε ο προγραμματισμός της τρέχουσας περιόδου, διότι αυτό θα επέτρεπε να διατυπωθεί μια πιο εμπεριστατωμένη κρίση σχετικά με την καταλληλότητα και την αποτελεσματικότητα των παρεμβάσεων. Παρόλα αυτά, κατά την εξέταση των παρεμβάσεων αυτών κατέστη προφανές ότι τα διαρθρωτικά Ταμεία αποτέλεσαν ένα μέσον που ευνόησε την οικονομική και κοινωνική συνοχή, αν και θα ήταν επιθυμητός ένας μεγαλύτερος συντονισμός των διαρθρωτικών Ταμείων με άλλα κοινοτικά χρηματοδοτικά μέσα, και κυρίως, θα ήταν επιθυμητό να διατυπώνονται προβλέψεις που να λαμβάνουν υπόψη τη συνεισφορά της ΕΤΕπ και του Ταμείου Συνοχής στο κοινοτικό πλαίσιο στήριξης του Στόχου 1.
<P>
Τέταρτον: σχετικά με τις προσδοκίες επιτυχούς έκβασης των σημερινών παρεμβάσεων, πρέπει να πούμε ότι δε μπορούμε να παραβλέψουμε πως, κατά την περίοδο 1994-1999, τα διαρθρωτικά Ταμεία θα χρησιμοποιηθούν στην Ισπανία μέσα σε πλαίσια δημοσιονομικής λιτότητας, που έχουν καθοριστεί από το σχέδιο σύγκλισης προς το ενιαίο νόμισμα, και οι πολιτικές προσαρμογής δεν θα πάψουν να επηρεάζουν, με τον ένα ή με τον άλλο τρόπο, τα αποτελέσματα των παρεμβάσεων που έχουν προγραμματιστεί με τα διαρθρωτικά Ταμεία.
<P>
Εξάλλου, η ελάχιστα ενοποιημένη προσέγγιση των διαφόρων Ταμείων, που εκφράζει την υπερβολική κατάτμηση μεταξύ των διαφόρων υπηρεσιών της ισπανικής διοίκησης, και μια συνεργασία ανεπαρκής κατά την άποψή μου μεταξύ της ισπανικής διοίκησης και των Γενικών Διευθύνσεων V και XVI, επηρεάζουν αρνητικά την πιθανότητα επίτευξης βέλτιστων αποτελεσμάτων από αυτές τις παρεμβάσεις.
<P>
Περνώντας σε ένα άλλο θέμα, θα ήθελα να προβώ σε ορισμένες τελικές παρατηρήσεις σχετικά με τον προγραμματισμό και την επαγρύπνηση για την τήρησή του. Χρειάζεται μεγαλύτερη συμμετοχή στον προγραμματισμό των τοπικών αρχών, οι οποίες προσέκρουσαν σε δυσκολίες προκειμένου να έχουν πρόσβαση στην πληροφόρηση και δεν ελήφθη υπόψη, στη διαχείριση των πόρων, το επίπεδο των αρμοδιοτήτων που έχουν αναλάβει οι αυτόνομες διοικήσεις. Θα ήταν επιθυμητό να ενδυναμωθεί η παρουσία τους στις επιτροπές παρακολούθησης, αφού δεν συνέβη έτσι κατά τον προγραμματισμό. Θα ήταν επίσης επιθυμητό να καθιερωθεί μεγαλύτερη επαγρύπνηση σε θέματα περιβάλλοντος, ιδίως στις επενδύσεις που πραγματοποιούνται σε οδικές υποδομές.
<P>
Τέλος, θα ήθελα να προσθέσω ότι, αν και η Ισπανία είναι ο μεγαλύτερος αποδέκτης ενισχύσεων σε απόλυτους όρους, αυτό το στοιχείο δεν τη μετατρέπει σε κύριο δικαιούχο των διαρθρωτικών πολιτικών. Αν εξετάσουμε το δείκτη των ενισχύσεων των διαρθρωτικών Ταμείων που έχουν χορηγηθεί ανά κάτοικο, και αν εξετάσουμε τις συνεισφορές του κάθε Κράτους στον προϋπολογισμό της Ένωσης, μεταξύ 1989 και 1993, ενώ η συνεισφορά της Ισπανίας ανέρχεται στο 1, 09 % του ακαθάριστου εγχώριου προϊόντος της, η συνεισφορά χωρών όπως η Γερμανία, η Γαλλία, η Δανία, η Ιταλία και το Ηνωμένο Βασίλειο είναι χαμηλότερη από της Ισπανίας. Δε χωρεί αμφιβολία ότι οποιαδήποτε ανάλυση της αποτελεσματικότητας των διαρθρωτικών Ταμείων στην Ισπανία πρέπει να εξετάζει αυτά τα δεδομένα.

<SPEAKER ID=109 NAME="Crowley">
Κύριε Πρόεδρε, θα ήθελα καταρχάς να συγχαρώ τον εισηγητή κ. Κληρονόμο για την έκθεσή του καθώς και να αποτίσω φόρο τιμής στην Επίτροπο και το επιτελείο της για τη βοήθεια που μου προσέφεραν κατά τη σύνταξη της γνωμοδότησης της Επιτροπής Κοινωνικών Υποθέσεων και Απασχόλησης σχετικά με το Κοινοτικό Πλαίσιο Στήριξης στόχου 1 για την Ελλάδα.
<P>
Θα ήθελα ιδιαίτερα να επικεντρώσω την προσοχή μου στην κοινωνική διάσταση των ωφελημάτων του ΚΠΣ στις περιφέρειες και τις απομακρυσμένες περιοχές της Ευρωπαϊκής Ένωσης. Στην Ελλάδα, με τις πολυάριθμες νησιωτικές κοινότητες του Ελληνικού Αρχιπελάγους και υπόψη επίσης της ορεινής φύσεως του μεγαλυτέρου μέρους της χώρας, υπάρχει ένα γεωγραφικό μειονέκτημα το οποίο μπορεί να υπερνικηθεί με την υποστήριξη του ΚΠΣ. Εκείνο που έχει τονιστεί σε κάθε χώρα στην οποία παρέχεται κοινοτική υποστήριξη είναι ότι όταν τα κονδύλια δαπανώνται με αποτελεσματικότητα και όταν αυτό γίνεται κατόπιν διαβουλεύσεων με τους τοπικούς εταίρους και τις τοπικές αρχές, τα οφέλη είναι τεράστια όχι μόνο οικονομικά αλλά και κοινωνικά.
<P>
Είναι ιδιαίτερα σημαντικό το γεγονός ότι εμείς στο Ευρωπαϊκό Κοινοβούλιο αναγνωρίζουμε πως από τη συνοχή μέσα στην Ευρωπαϊκή Ένωση με την άνοδο των λιγότερο ανεπτυγμένων περιοχών πλησιέστερα, ή ακόμη και άνω, του μέσου ευρωπαϊκού όρου, δεν απορρέουν μόνο οικονομικά οφέλη αλλά επίσης και κοινωνικά οφέλη δείχνοντας στον κάθε πολίτη ότι ο καθένας έχει δικαίωμα πρόσβασης στα οφέλη και το μεγαλείο της Ευρωπαϊκής Ένωσης. Θα ήθελα ειδικότερα να τονίσω την πτυχή του Κοινωνικού Ταμείου και την πρόσβαση στην εκπαίδευση, τη διαρκή κατάρτιση και την επαγγελματική, ιδιαίτερα, κατάρτιση. Έχουμε συναντήσει τρομερά νούμερα στους αριθμούς των νέων ανθρώπων οι οποίοι δεν διαθέτουν πρόσβαση στην εκπαίδευση απλά και μόνο εξ αιτίας του γεωγραφικού χώρου τους ή των οικονομικών αναγκαιοτήτων του κράτους μέλους στο οποίο διαμένουν. Είναι απαραίτητο όπως εργασθούμε ως Κοινότητα για να προσφέρουμε περισσότερες πιστώσεις σε αυτές τις περιθωριοποιημένες ομάδες. Θα ήθελα να ζητήσω από το Κοινοβούλιο να προσφέρει κάθε αναγκαία υποστήριξη στην Επίτροπο η οποία έχει ένα όραμα για το πως μπορούν τα ιδανικά της Ευρωπαϊκής Ένωσης να εξυπηρετηθούν καλύτερα από τα Διαρθρωτικά Ταμεία και το Ταμείο Συνοχής. Εάν μπορεί να το φέρει εις πέρας θα πρέπει να έχει την αμέριστη υποστήριξή μας.

<SPEAKER ID=110 LANGUAGE="PT" NAME="Lage">
Κύριε Πρόεδρε, συγχαίρω το βουλευτή κ. Chichester για την έκθεσή του, για την προσπάθεια που κατέβαλε να κατανοήσει την πορτογαλική οικονομία, για την ικανότητα που είχε να εντοπίσει τις διαρθρωτικές ελλείψεις της πορτογαλικής οικονομίας καθώς και τις αδυναμίες των παραγωγικών δυνατοτήτων της, αλλά επίσης θα ήθελα να του κάνω μία παρατήρηση. Η πορτογαλική οικονομική διάρθρωση δεν είναι τόσο αρχαϊκή όπως παρουσιάζεται στην έκθεσή του. Η Πορτογαλία δεν έχει σήμερα το 20 % του πληθυσμού στην γεωργία, αλλά το 9-10 %. Και επίσης η εκπαίδευση στην Πορτογαλία, ενώ είναι ένα μεγάλο εθνικό πρόβλημα, δεν βρίσκεται σε τόσο επισφαλή κατάσταση όπως την παρουσιάζει στην έκθεσή του ο κ. βουλευτής. Η βασική εκπαίδευση στην Πορτογαλία είναι ενιαετής, η ανώτερη εκπαίδευση καλύπτει σήμερα στη χώρα εξαιρετικά υψηλά ποσοστά και το μεγάλο πρόβλημα που τίθεται για μας είναι η μετατροπή αυτής της ποσοτικής ζήτησης για ανώτερη εκπαίδευση σε μία εκπαίδευση ποιότητας.
<P>
Θα ήθελα, αφετέρου, να πω ότι η Πορτογαλία πέρασε από τρία βασικά στάδια στη χρησιμοποίηση των κοινοτικών πόρων. Το πρώτο είναι ένα στάδιο επιτυχίας το οποίο αντιστοιχεί στο πρώτο κοινοτικό πλαίσιο στήριξης. Η Πορτογαλία συνέκλινε, η ανεργία απορροφήθηκε, ήταν μία περίοδος σύγκλισης. Αλλά η οικονομική ανάπτυξη δεν είναι πιστή. Ακολούθησε ένα δεύτερο στάδιο, από το 1993 και έπειτα, κατά το οποίο η Πορτογαλία παρουσίασε μία ρωγμή στην οικονομική ανάπτυξη της σε σχέση με τον ευρωπαϊκό μέσο όρο, παρά το γεγονός ότι το δεύτερο κοινοτικό πλαίσιο στήριξης έφερε μεγάλες φιλοδοξίες και ελπίδες. Αν η Πορτογαλία κέρδισε τρεις μονάδες προόδου και σύγκλισης μεταξύ 1985 και 1994, έχασε 2, 7 μονάδες μέσα σε τρία μόνο χρόνια: 1993, 1994 και 1995.
<P>
Το 1996 διαφαίνεται ένα τρίτο στάδιο. 'Ενα στάδιο ελπίδας, κατά το οποίο η Πορτογαλία δείχνει να έχει βρει, ή να έχει ξαναβρεί, τους δρόμους της σύγκλισης με την Ευρωπαϊκή Κοινότητα. Αν και η οικονομική ανάπτυξη στην Πορτογαλία το έτος αυτό θα είναι συγκρατημένη, θα είναι ασφαλώς ανώτερη από τον κοινοτικό μέσο όρο. Ταυτόχρονα, καταφέραμε επίσης να εξισορροπήσουμε τον προϋπολογισμό του πορτογαλικού κράτους και να μειώσουμε τον πληθωρισμό, χωρίς να έχει αυξηθεί θεαματικά η ανεργία, αν και αποτελεί ένα δραματικό φαινόμενο.
<P>
Αυτό λοιπόν σημαίνει ότι με την εφαρμογή αυτή του δεύτερου κοινοτικού πλαισίου στήριξης υπάρχουν βάσιμες ελπίδες για την Πορτογαλία να αρχίσει πάλι να συγκλίνει και η κοινωνική δικαιοσύνη να είναι μεγαλύτερη και στη χώρα και στους κόλπους της Κοινότητας.

<SPEAKER ID=111 NAME="Χατζηδάκης">
Κύριε Πρόεδρε, θα πρέπει να πω ότι με τον εισηγητή έχουμε ένα στοιχείο το οποίο μας ενώνει και ένα στοιχείο το οποίο μας χωρίζει. Το στοιχείο το οποίο μας ενώνει είναι η καταγωγή μας. Είμαστε και οι δύο από την Κρήτη. Το στοιχείο το οποίο μας χωρίζει είναι η διαφορετική κομματική μας τοποθέτηση. Παρά ταύτα, θα πρέπει να πω ότι ο κ. Κληρονόμος έκανε μία δουλειά που, ενδεχομένως, εγώ δεν θα την έκανα, θα την έκανα από διαφορετικό πρίσμα, αλλά είναι μία δουλειά σε γενικές γραμμές σωστή και χωρίς κομματικές παρωπίδες, και αυτό θα ήθελα να το αναγνωρίσω -το είπα στην επιτροπή, το επαναλαμβάνω και εδώ.
<P>
Επί της ουσίας της εκθέσεως, θα ήθελα να πω ότι ασφαλώς η υποστήριξη από την Ευρωπαϊκή 'Ενωση προς την Ελλάδα μέσω του κοινοτικού πλαισίου στήριξης είναι απολύτως αναγκαία και γιατί υπάρχει αναπτυξιακή καθυστέρηση στην Ελλάδα -είναι η τελευταία χώρα από πλευράς ακαθάριστου εθνικού προϊόντος στους 15- και γιατί η προσπάθεια που πρέπει να κάνει προς την σύγκλιση -και άρα ο περιορισμός του ελλείμματοςαπαιτεί κάποιες πιστώσεις που ευρίσκονται μέσω του κοινοτικού πλαισίου στήριξης χωρίς να δημιουργούν πιέσεις στο έλλειμμα και τον πληθωρισμό, και γιατί υπάρχει το πρόβλημα με τις αμυντικές δαπάνες. Είμαστε μακράν η πρώτη χώρα -η Ελλάδα- στην Ευρωπαϊκή 'Ενωση στις αμυντικές δαπάνες ως ποσοστό του ακαθάριστου εθνικού προϊόντος. Και εάν απορροφηθούν τα λεφτά του κοινοτικού πλαισίου στήριξης μέχρι το 2000, πράγματι θα μπορέσει η εικόνα της Ελλάδας να αλλάξει ριζικά, καθώς θα έχει διπλασιασθεί το μήκος των αυτοκινητοδρόμων της, η ηλεκτροκίνηση των σιδηροδρόμων θα πάει από το 3 % στο 21 %, οι ανάγκες σε φυσικό αέριο της Ελλάδας θα έχουν καλυφθεί κατά 12 %, και ασφαλώς θα κρατηθούν ή θα δημιουργηθούν δεκάδες χιλιάδες θέσεις εργασίας.
<P>
Πρέπει να πω όμως -και εδώ θέλω να εκφράσω τη ανησυχία μου- ότι υπάρχει μία καθυστέρηση στους ρυθμούς απορρόφησης των πιστώσεων του κοινοτικού πλαισίου στήριξης, καθυστέρηση στην οποία αναφέρθηκε και ο εισηγητής. Δεν θέλω ασφαλώς να παραγνωρίσω κάποιες θετικές εξελίξεις, όπως την ίδρυση της μονάδας οργάνωσης της διαχείρισης του κοινοτικού πλαισίου στήριξης και την ίδρυση του Ελληνικού Κέντρου Επενδύσεων για την διευκόλυνση των ξένων επενδυτών, που έγιναν με την επιμονή και της Επιτροπής, αλλά υπάρχουν σοβαρά προβλήματα τα οποία θα πρέπει να λυθούν, καθώς η απορρόφηση κινείται κάτω του 50 % και έχουμε προβλήματα σε κρίσιμους τομείς, όπως είναι η υγεία, η παιδεία, όπου η απορρόφηση είναι μηδενική, και η βιομηχανία, όπου η απορρόφηση επίσης είναι εξαιρετικά χαμηλή.
<P>
Τί πρέπει να γίνει; Κατά την άποψή μου πρέπει να σταθούμε σε τρεις τομείς:
<P>
Πρώτον, θα πρέπει να γίνουν περαιτέρω βήματα στην δημόσια διοίκηση, πολλά βήματα στην δημόσια διοίκηση, διότι εκεί βρίσκεται ένα μεγάλο πρόβλημα αυτήν την ώρα, που καθυστερεί την εκτέλεση του κοινοτικού πλαισίου στήριξης.
<P>
Δεύτερον, θα πρέπει να δούμε ξανά το θεσμικό πλαίσιο για τα δημόσια έργα. 'Εγιναν κάποιες τροποποιήσεις. Δεν τις θεωρώ αρκετές, και πρέπει να δούμε τί έχει γίνει σε άλλες χώρες όπου τα πράγματα πάνε καλύτερα, ούτως ώστε να προχωρήσουμε με μεγαλύτερη διαφάνεια και μεγαλύτερη ταχύτητα.
<P>
Και τρίτον, θα πρέπει να δούμε πώς μπορούμε να αξιοποιήσουμε τον ιδιωτικό τομέα, ούτως ώστε το αποτέλεσμα το οποίο θα έχουμε να είναι μεγαλύτερο, όπως, ας πούμε, κάναμε με το αεροδρόμιο των Σπάτων, και αυτό θα πρέπει να το δούμε αμέσως, χωρίς αγκυλώσεις και προκαταλήψεις απέναντι στον ιδιωτικό τομέα.

<SPEAKER ID=112 LANGUAGE="PT" NAME="Girβo Pereira">
Kύριε Πρόεδρε, κύριοι βουλευτές, θα ήθελα να αρχίσω υπενθυμίζοντας σας ότι το Κοινοβούλιο θα αξιολογήσει την έκθεση αυτή τρία χρόνια μετά την έγκριση του σχεδίου περιφερειακής ανάπτυξης το οποίο υπέβαλε η πορτογαλική κυβέρνηση, και στο μέσο της εκτέλεσης του, επομένως σε μία στιγμή κατά την οποία είναι ήδη δυνατό να αναλύσουμε την εξέλιξή του και την καταλληλότητά του σε σχέση με την παρούσα κοινωνικο-οικονομική πραγματικότητα.
<P>
Θέλω να συγχαρώ τον εισηγητή. Πιστεύω ότι η εργασία του αποδίδει, κατά τη γνώμη μου, αρκετά πιστά και αναλύει με κάποια ακρίβεια την πορτογαλική πραγματικότητα. Θα ήθελα, ωστόσο, να επισημάνω κάποιες πτυχές που θεωρώ επίκαιρες. Αυτό το κοινοτικό πλαίσιο στήριξης εκπονήθηκε σε μία εποχή έντονης οικονομικής ανάπτυξης, συνεπώς η εκτέλεση του σήμερα εξελίσσεται σε ένα πολύ διαφορετικό πλαίσιο, με ενδεχόμενες αναντιστοιχίες ορισμένων μέτρων και προγραμμάτων με τη σημερινή πραγματικότητα.
<P>
Πιστεύω ότι είναι απαραίτητο να προχωρήσουμε ενδεχομένως σε προσαρμόγες και αναπροσαρμογές τις οποίες θα κατανοήσει η Επιτροπή. Να προσθέσω ακόμη ότι θεωρώ επείγουσα τη μείωση της πολυπλοκότητας όλου του συστήματος των πόρων και της διαχείρισης του - είναι ένα θέμα το οποίο ήδη συζητήθηκε εδώ σήμερα -, καθιστώντας το πιο ευέλικτο όσον αφορά την κατανόηση και την ευκαμψία έναντι των αποδεκτών του.
<P>
Θα είναι φυσικά περιττό να υπογραμμίσω εδώ τη σημασία αυτού του κοινοτικού πλαισίου στήριξης για την Πορτογαλία, για την οικονομία της και για την οικονομική και κοινωνική συνοχή σε επίπεδο 'Ενωσης, όπως επίσης και να υπενθυμίσω τις προσπάθειες που έχει καταβάλει η Πορτογαλία, και ακόμη τις επιτυχίες που έχουν σημειωθεί στην εκμετάλλευση των κοινοτικών πόρων.
<P>
Ωστόσο - όπως πολύ ορθά επισημαίνει η έκθεση - υπάρχουν διαρθρωτικές ελλείψεις οι οποίες θα συνεχίσουν να απαιτούν μία τεράστια προσπάθεια, τόσο στην Πορτογαλία όσο και στην ίδια την 'Ενωση. Θα ήθελα να επισημάνω δύο-τρεις ιδέες της έκθεσης τις οποίες θεωρώ ιδιαιτέρως πρόσφορες. Η πρώτη αναφέρεται στη σημασία της συμμετοχής των τοπικών κοινοτήτων στην προώθηση των πρωτοβουλιών, στον καθορισμό των στρατηγικών οικονομικής ανάπτυξης και, κατά συνέπεια, στη δημιουργία απασχόλησης.
<P>
Η εμπειρία μας δείχνει ότι οι πρωτοβουλίες και τα επιχειρησιακά προγράμματα που δημιουργήθηκαν και αποτελούν αντικείμενο διαχείρισης σε τοπικό επίπεδο έχουν ποσοστό εκτέλεσης και αποτελεσματικότητας ανώτερο από εκείνα τα οποία είναι προϊόντα συγκεντρωτικού σχεδιασμού και διαχείρισης.
<P>
Τέλος, ευχαριστώ τον εισηγητή για το γεγονός ότι έχει αναφέρει ως θετικό και σημαντικό στοιχείο για την οικονομική και κοινωνική ανάπτυξη το γεωγραφικό και στρατηγικό δυναμικό για τις σχέσεις μεταξύ Ευρώπης, Αφρικής και Αμερικής, με τη δυνατότητα ανάπτυξης των θαλάσσιων βιομηχανιών και υπηρεσιών. Αυτό είναι, κατά τη γνώμη μου, το πεδίο όπου η Πορτογαλία μπορεί να αναλάβει ένα ρόλο εναρμονισμένο με την ιστορία της, δημιουργώντας δεσμούς με πολιτισμικούς και κοινωνικούς χώρους οι οποίοι ενδιαφέρουν όχι μόνο την Πορτογαλία αλλά επίσης και την Ευρωπαϊκή 'Ενωση.

<SPEAKER ID=113 LANGUAGE="PT" NAME="Costa Neves">
Kύριε Πρόεδρε, μιλώντας για την Πορτογαλία, θα ήθελα να συγχαρώ το βουλευτή κ. Chichester για την εργασία που πραγματοποίησε και για την προθυμία που εξαρχής επέδειξε να εργαστεί μαζί με τους συναδέλφους του.
<P>
Με την έκθεση επιβεβαιώνονται τα καλά αποτελέσματα για την πραγματική σύγκλιση που έχουν επιτευχθεί στην Πορτογαλία κατά τη διάρκεια των τελευταίων ετών, αλλά επίσης διαπιστώνεται η ανάγκη να παρακολουθούμε πιο στενά αυτή την εξέλιξη, να γνωρίζουμε με περισσότερες λεπτομέρειες τις επιπτώσεις των δράσεων που χρηματοδοτούνται από τα Διαρθρωτικά Ταμεία, να γνωρίζουμε με περισσότερες λεπτομέρειες τα αποτελέσματα που επιτυγχάνονται, να γνωρίζουμε με ακρίβεια ποια είναι τα αποτελέσματα που επιτυγχάνονται.
<P>
Διαπιστώνεται κάποια δυσκολία να αποσπάσουμε όλα τα στοιχεία τα οποία θέλουμε να έχουμε και τα οποία ο συνάδελφος προσπάθησε να λάβει. Για παράδειγμα, στον πίνακα της σελίδας 15 της έκθεσής του παραμένουν κενές οι θέσεις για τις δύο νησιωτικές περιοχές της Πορτογαλίας, οι οποίες είναι ακριβώς οι πιο απομακρυσμένες περιοχές καθώς και αυτές οι οποίες θα έχουν, κατά συνέπεια, τις μεγαλύτερες δυσκολίες. Και όλοι αυτοί οι αριθμοί που παρουσιάζονται είναι αριθμοί του 1991, επομένως πριν από πέντε χρόνια. Αν η Επιτροπή διαθέτει όλα αυτά τα στοιχεία, πρέπει να τα έχουμε κι εμείς, αν η Επιτροπή δεν έχει αυτά τα στοιχεία, πρέπει να καταφέρει να τα αποκτήσει.
<P>
Από τα διαθέσιμα δεδομένα είναι δυνατό να συνάγουμε ότι οι περιφερειακές ασυμμετρίες ενισχύθηκαν. Η Πορτογαλία πλησίασε τους μέσους ευρωπαϊκούς όρους αλλά δεν πλησίασαν όλες οι περιοχές της τους μέσους ευρωπαϊκούς όρους. Υπάρχουν δύο μορφές αντιμετώπισης των ανισοτήτων που έχουν διαπιστωθεί: αφενός, μεγαλύτερη συγκέντρωση μέσων στις περιοχές που αντιμετωπίζουν μεγαλύτερες ανισότητες, και δράσεις πιο προσανατολισμένες προς τα ειδικά προβλήματά τους εφόσον αυτό δικαιολογείται - διαφορετικές απαντήσεις για διαφορετικά προβλήματα, σε τελική ανάλυση. Αφετέρου, είναι απαραίτητη ένας μεγαλύτερος συντονισμός των δράσεων που χρηματοδοτεί η Ευρωπαϊκή 'Ενωση με αυτές του ίδιου του κράτους μέλους, διότι και αυτό επίσης έχει ευθύνες για την υπέρβαση αυτών των ανισοτήτων και αυτών των δυσκολιών.
<P>
Επομένως, αντιλαμβανόμαστε το ζήτημα της οικονομικής συνοχής σε μία ευρεία προοπτική. Η εργασία μας θα είναι αποτελεσματική μόνο αν καταπολεμήσουμε τις ανισότητες μέσα στην Ευρωπαϊκή 'Ενωση και αν καταπολεμήσουμε τις ανισότητες μέσα στα κράτη μέλη.

<SPEAKER ID=114 LANGUAGE="PT" NAME="Novo">
Κύριε Πρόεδρε, κύριοι βουλευτές, κυρία Επίτροπε, η εξέταση των διαρθρωτικών δράσεων στην Πορτογαλία επιβεβαιώνει ότι, στην ουσία, οι στόχοι που εκ των προτέρων είχαν συμφωνηθεί μεταξύ Επιτροπής και πορτογαλικής κυβέρνησης εκπληρώθηκαν, είτε κατά τη διάρκεια του πρώτου κοινοτικού πλαισίου στήριξης, είτε κατά τη διάρκεια των δύο πρώτων ετών του δεύτερου κοινοτικού πλαισίου.
<P>
Αυτό δεν μας εμποδίζει, ωστόσο, να επαναλάβουμε την απαίτησή μας για μεγαλύτερη διαφάνεια και έλεγχο στις κοινοτικές δαπάνες, που όμως θα μπορούσε να επεκταθεί σε όλους τους τομείς και όχι μόνο ειδικά, ή ιδιαίτερα, στις διαρθρωτικές δαπάνες. Μία πολύ προφανής αναφορά στη συζήτηση της έκθεσης αυτής, αποδεδειγμένη σήμερα στην Πορτογαλία, επιβεβαιώνει ότι, τόσο η συμμετοχή των κοινωνικών εταίρων όσο και η συμμετοχή των τοπικών και περιφερειακών αρχών - που, στην περίπτωση αυτή, επιβαρύνθηκε από τη διαπίστωση της έλλειψης δημοκρατικής νομιμοποίησης σε πέντε από τις επτά περιφέρειες με τις οποίες η τότε πορτογαλική κυβέρνηση παρουσίασε την Πορτογαλία στις κοινοτικές αρχές -, αυτή η συμμετοχή, λέω, ήταν πολύ περιορισμένη στον προσδιορισμό και την παρακολούθηση των σχεδίων περιφερειακής ανάπτυξης τα οποία εγκρίθηκαν. Γεγονός το οποίο από μόνο του, αλλά όχι μόνο αυτό, δικαιολογεί την αποδοχή μίας αναθεώρησης των προτεραιοτήτων έτσι όπως καθορίστηκαν η οποία θα επιτρέπει μία καλύτερη προσαρμογή των κοινοτικών δράσεων στις πραγματικές ανάγκες αειφόρου ανάπτυξης όλης της χώρας και θα εξασφαλίζει, τελικά, την πλήρη συμμετοχή αυτών των φορέων.
<P>
Αποδεικνύεται επίσης ότι, παρά τα συνολικά αποτελέσματα των κοινοτικών πλαισίων στήριξης, οι διαρθρωτικές δράσεις δεν εμπόδισαν την επιδείνωση των περιφερειακών ασυμμετριών μεταξύ των παράκτιων περιοχών και του εσωτερικού, μεταξύ μεγάλων αστικών μητροπόλεων και μικρών οικισμών, μεταξύ μεγάλου τμήματος της ηπειρωτικής επικράτειας και των ιδιαίτερα απομακρυσμένων νήσων. 'Οπως έχουμε επιμείνει, το γεγονός αυτό επιβεβαιώνει ότι οι διαρθρωτικές πόροι αποδεικνύονται, παρόλα αυτά, ποιοτικώς και ποσοτικώς ανεπαρκείς για την προώθηση του στόχου που έχουμε απαιτήσει τόσο πολύ, του στόχου της οικονομικής και κοινωνικής συνοχής, γεγονός που απαιτεί, τουλάχιστο, την αυστηρή εφαρμογή της δέσμευσης του Εδιμβούργου όπου αποφασίστηκε, το 1992, η σύνταξη του κοινοτικού προϋπολογισμού με βάση το 1, 27 % του ΑΕγχΠ της 'Ενωσης.
<P>
Τελικά, η ευκταία κάλυψη των καθυστερήσεων εκτέλεσης που διαπιστώθηκαν κατά τα δύο τελευταία έτη του δεύτερου κοινοτικού πλαισίου στήριξης, που δεν συμβαίνουν λόγω ανικανότητας, έλλειψης σχεδίων, και πολύ λιγότερο λόγω έλλειψης αναγκών, και η υλοποίηση των συνολικών στόχων το 1999 θα μπορέσει να γίνει εφικτή μόνο εάν ο εθνικός προϋπολογισμός θα είναι σε θέση να δημιουργήσει ίδιους πόρους οι οποίοι θα επιτρέπουν να ικανοποιηθεί η προσθετικότητα που απαιτείται από τις διαρθρωτικές δράσεις, κάτι που δεν θα συμβεί παρά μόνο αν επιδεινωθεί ακόμη περισσότερο το φορολογικό βάρος, αν υπάρξει επιμονή, όπως κάνει σηέμρα η πορτογαλική κυβέρνηση, στην αυστηρή και τυφλή εκπλήρωση των κριτηρίων ονομαστικής σύγκλισης του Μάαστριχτ.
<P>
Θα ήθελα να ολοκληρώσω συγχαίρωντας το συνάδελφο κ. Chichester και επισημαίνοντας την προθυμία που επέδειξε να εργαστεί με τους διάφορους συναδέλφους της επιτροπής, όπως επίσης και την προθυμία του να αποδεχθεί πολλές από τις τροπολογίες που υπέβαλα εξ ονόματος της Ομάδας μου.

<SPEAKER ID=115 LANGUAGE="DE" NAME="Schroedter">
Kύριε Πρόεδρε, αγαπητοί κυρίες και κύριοι συνάδελφοι, αν και εμείς οι βουλευτές επιδοκιμάζουμε την πολυμορφία του νέου σχεδιασμού του προγράμματος στις τρεις χώρες, Eλλάδα, Iσπανία και Πορτογαλία, και ιδιαίτερα τη μείωση των επενδύσεων σε βασικά έργα υποδομής, την ευρύτερη ενίσχυση της παροχής υπηρεσιών και την ευρύτερη ενίσχυση του εργατικού δυναμικού, προειδοποιούμε ωστόσο για επείγουσες βελτιώσεις στην εκτέλεση των διαρθρωτικών ταμείων στις χώρες αυτές. Aυτό αφορά την Eλλάδα. H Eλλάδα εξακολουθεί, όπως και παλιά, να παρεμποδίζει, με μια αναποτελεσματική και όχι επαρκώς διαφανή διαχείριση, τα καινοτόμα έργα. Iδιαίτερα οι μικροί φορείς προγραμμάτων υποφέρουν από την τακτική αυτή. Eπειγόντως απαραίτητο είναι ακόμη το να εφαρμόσουν οι ελληνικές αρχές τις διατάξεις του κανονισμού, και να συμπεριλάβουν περιφερειακούς και τοπικούς φορείς της τοπικής αυτοδιοίκησης στο σχεδιασμό και την εκτέλεση, και τα έργα, ιδιαίτερα για τις μεταφορές, να τα προσαρμόσουν σε μια ολοκληρωμένη σταθερή στρατηγική ανάπτυξης, προκειμένου να αποφευχθούν αρνητικές επιπτώσεις στον τομέα της χωροταξίας και του περιβάλλοντος.
<P>
Για την Iσπανία, η διαχείριση του ύδατος εξελίσσεται ολοένα και περισσότερο σε θέμα κλειδί για την ανάπτυξη. Γι' αυτό και η φειδωλή χρησιμοποίηση του πόρου αυτού θα πρέπει να αποτελεί βασικό δείκτη της απόφασης για το έργο. Για την Πορτογαλία είναι οι ενεργειακοί πόροι. Γενικά επαληθεύεται η διαπίστωση του δέκατου κεφαλαίου της Λευκής Bίβλου του Nτελόρ ότι η EE θα είναι μη αποδοτική, όσο στηρίζεται στην εκμετάλλευση των πεπερασμένων φυσικών πόρων και θα περιφρονεί τις δυνατότητες του εργατικού δυναμικού.

<SPEAKER ID=116 LANGUAGE="ES" NAME="Sαnchez Garcνa">
Κύριε Πρόεδρε, αξιότιμοι κύριοι βουλευτές, κύριε Επίτροπε, είναι σημαντική η έκθεση που παρουσιάζει η συνάδελφος Sierra Gonzαlez όσον αφορά μια πολιτική που επηρεάζει το χάρτη της κοινοτικής Ευρώπης του τέλους του αιώνα, όπου η Ισπανία εμφανίζει σαφώς καθορισμένες περιφέρειες, όπως είναι οι 17 Αυτόνομες Κοινότητες. Με βάση αυτό, θα ήθελα να υπογραμμίσω ορισμένες πτυχές που τις θεωρώ σημαντικές σε αυτήν τη συζήτηση:
<P>
1.Τη συμφωνία στα ουσιώδη, με ορισμένες διευκρινίσεις, με τις απόψεις που εξέφρασε η συνάδελφος σχετικά με τη συνολική αξιολόγηση των στόχων των διαρθρωτικών Ταμείων που έχουν προβλεφθεί για την περίοδο 1994-1999 για ορισμένες ισπανικές περιφέρειες.2.Την αναγνώριση της οικονομικής και κοινωνικής σημασίας αυτών των διαρθρωτικών ενισχύσεων για ένα Κράτος με υψηλό δείκτη ανεργίας και σοβαρές περιφερειακές ανισότητες.3.Τη θετική αξιολόγηση της συμπερίληψης οδικών υποδομών στο δίκτυο μεταφορών, συνοδευόμενων από μελέτη των περιβαλλοντικών επιπτώσεων, εφόσον θεωρούμε θετικές τις επενδύσεις σε υποδομές σε μια περίοδο εργασιακής κρίσης, εκτός άλλων πτυχών που θα πρέπει να αναφέρουμε, όπως το συντονισμό με άλλα χρηματοδοτικά μέσα και τη σημασία που αποδίδεται στην επαγγελματική κατάρτιση μέσω του Ευρωπαϊκού Κοινωνικού Ταμείου.4.Την ανησυχία για την ελλιπή προσοχή που αποδίδεται στη σπουδαιότητα του κύκλου του ύδατος για ένα Κράτος όπως η Ισπανία, που χαρακτηρίζεται από σοβαρή έλλειψη υδατικών πόρων, καθώς και την ανησυχία για την ανεπαρκή υποστήριξη του εκσυγχρονισμού των πλέον εύθραυστων δομών, όπως οι αγροτικές, μέσω του ΕΓΤΠΕ-Προσανατολισμού.5.Την ανάγκη ενσωμάτωσης στη διαδικασία των διαρθρωτικών Ταμείων των ισπανικών Δημαρχείων, και τέλος, την απουσία αναφοράς στη δια κανονισμού διατήρηση των Καναρίων στο Στόχο 1, λόγω του ότι είναι μια απομακρυσμένη περιοχή της Ευρωπαϊκής Ένωσης.
<SPEAKER ID=117 LANGUAGE="ES" NAME="Frutos Gama">
Κύριε Πρόεδρε, κυρία Επίτροπε, αξιότιμοι κύριοι βουλευτές, θα ήθελα κατ' αρχήν να συγχαρώ την κ. Sierra για την καλή εργασία που πραγματοποίησε, και επιπλέον, να εκφράσω τη συμφωνία μου μαζί της όσον αφορά το σύνολο της έκθεσης. Είναι αλήθεια ότι εξακολουθούν ακόμη να υφίστανται στην Ισπανία μεγάλες περιφερειακές ανισότητες, επίσης όμως το ΑΕγχΠ μας προσεγγίζει ολοένα και περισσότερο τον κοινοτικό μέσο όρο. Η συνεισφορά των διαρθρωτικών Ταμείων αποδείχθηκε κατ' αυτήν την έννοια πολύ σημαντική, όχι μόνο για τη διαδικασία σύγκλισης, σε όρους κατά κεφαλήν εισοδήματος, αλλά και για τη μεγάλη αλλαγή που σημειώθηκε στις ισπανικές περιφέρειες όσον αφορά τον εκσυγχρονισμό της παραγωγικής βάσης, τη βελτίωση της εσωτερικής διάρθρωσης, την κατάρτιση των ανθρωπίνων πόρων, και γενικώς τη βελτίωση του επιπέδου ευημερίας.
<P>
Η Ισπανία καταβάλλει μεγάλη προσπάθεια προκειμένου να προσεγγίσει τους στόχους της ονομαστικής σύγκλισης που είναι απαραίτητη για την προσχώρηση στο ενιαίο νόμισμα. Είναι προφανές ότι η προσέγγιση αυτή προς τους στόχους της σύγκλισης απαιτεί πολύ αυστηρή νομισματική και δημοσιονομική πολιτική, και όσο πιο αδύναμη είναι μια περιφέρεια, τόσο περισσότερο επιδέχεται τις αρνητικές επιπτώσεις αυτής της περισταλτικής πολιτικής. Τα διαρθρωτικά Ταμεία και το Ταμείο Συνοχής αποτελούν κατ' αυτήν την έννοια ανεκτίμητη βοήθεια στη διαδικασία πραγματικής σύγκλισης των λιγότερο ανεπτυγμένων ισπανικών περιφερειών.
<P>
Θα ήθελα να προσθέσω ότι συμφωνώ με την κ. Sierra όσον αφορά την ανάγκη να φθάνει τακτική και πλήρης πληροφόρηση στους δυνητικούς δικαιούχους των ενισχύσεων των διαρθρωτικών Ταμείων, έτσι ώστε να μη χρειαστεί να ακούσουμε ποτέ ότι η τάδε ή η δείνα ενίσχυση δεν ζητήθηκε διότι αγνοείτο η ύπαρξή της. Θεωρώ πολύ θετική κάθε προσπάθεια που καταβάλλει η Επιτροπή προς την κατεύθυνση αυτή, κυρίως σε ό, τι αφορά τις τοπικές αρχές -που βρίσκονται πλησιέστερα στον πολίτη- καθώς και τους κοινωνικούς εταίρους. Συμφωνώ επίσης απολύτως με την εισηγήτρια στο ότι η επιτυχία της καταπολέμησης των περιφερειακών ανισοτήτων στους κόλπους της Ευρωπαϊκής Ένωσης θα καταστεί δυνατή μόνο αν ληφθεί υπόψη ο στόχος της οικονομικής και κοινωνικής συνοχής κατά την κατάρτιση και την εφαρμογή όλων των κοινοτικών πολιτικών.

<SPEAKER ID=118 LANGUAGE="ES" NAME="Campoy Zueco">
Κύριε Πρόεδρε, τα συγχαρητήριά μου στην εισηγήτρια κ. Sierra για την εργασία της, καθώς και για τη λεπτότητα και την κατανόηση κατά τη διαδικασία ενσωμάτωσης στην έκθεση παρατηρήσεων και απόψεων άλλων από των δικών της. Η σημασία της οικονομικής και κοινωνικής συνοχής για το σχέδιο της Ευρωπαϊκής Ένωσης είναι πέραν πάσης αμφιβολίας. Θα υπάρξει Ένωση μόνον εάν και εφόσον υπάρξει πραγματική συνοχή. Γι' αυτό, πρέπει να επικεντρώσουμε την προσοχή μας και τις προσπάθειές μας σε εκείνα τα μέσα που θα την καταστήσουν δυνατή και θα βελτιώσουν την πραγματική, και όχι μόνο τη στατιστική, αποτελεσματικότητά της. Κάτι τέτοιο θα συνεπάγεται μια σημαντική συνεισφορά στην οικοδόμηση της Ευρωπαϊκής Ένωσης.
<P>
Για το λόγο αυτόν είναι απολύτως απαραίτητο να αξιολογηθούν οι επιπτώσεις των διαρθρωτικών Ταμείων στις περιφέρειες. Η αξιολόγηση είναι απαραίτητη, σαν μέσον όμως το οποίο πρέπει να χρησιμεύσει βασικά για να εξαχθούν συμπεράσματα και να επιχειρηθεί η ενσωμάτωσή τους, προκειμένου να βελτιωθεί τόσο ο χώρος των Ταμείων αυτών όσο και το ίδιο το σύστημα αξιολόγησης.
<P>
Στην έκθεση της κ. Sierra διαπιστώνεται ότι, παρόλο που τα Ταμεία συνέβαλαν στην Ισπανία στη σύγκλιση με τα υπόλοιπα Κράτη μέλη, η σύγκλιση αυτή υπήρξε βραδεία και ανόμοια. Βραδεία στο σύνολό της και ανόμοια όσον αφορά τις περιφέρειες, σε τέτοιο σημείο, που αυξήθηκαν οι περιφερειακές ανισορροπίες και διαφορές. Αυτό πρέπει να μας κάνει να συλλογιστούμε σοβαρά. Τα διαρθρωτικά Ταμεία, ως μέσα για την επίτευξη της συνοχής μεταξύ των περιφερειών, είναι καλά από τη φύση τους, η αποτελεσματικότητά τους όμως εξαρτάται τόσο από τα οικονομικά μεγέθη, όσο και από τον ανθρώπινο παράγοντα· εξαρτάται επίσης από την αντιμετώπιση και την κουλτούρα, όσο και από την οικονομία. Κάθε Κράτος μέλος, σε τελική ανάλυση, είναι υπεύθυνο για τη χρησιμοποίηση του μέσου αυτού ενόψει την συνοχής. Στην Ισπανία, αποκτούν ιδιαίτερη σημασία οι περιφερειακές και τοπικές αρχές, ως παράγοντας αποτελεσματικότητας.
<P>
Τα νέα κοινοτικά πλαίσια στήριξης αντανακλούν τη σημασία που έχει για την οικονομική και κοινωνική συνοχή η ανάπτυξη και η κατάρτιση των ανθρωπίνων πόρων, πράγμα που θα πρέπει να μας οδηγήσει στην καθιέρωση ενός εκπαιδευτικού συστήματος του οποίου κύριοι στόχοι θα είναι η δημιουργικότητα και η ανάπτυξη των ικανοτήτων εκμάθησης και προσαρμογής, μέσα σε μια κοινωνία που αλλάζει συνεχώς, καθώς και μια επαγγελματική κατάρτιση που να απέχει από κάθε μορφής ακαδημαϊσμό, να είναι κοινωνικώς αξιοποιήσιμη και κατάλληλη για τις συνθήκες του μέλλοντος.
<P>
Γιατί αυτή η σχετική αποτελεσματικότητα; Θα πρέπει να βελτιωθεί η πληροφόρηση, και κυρίως, η διαφάνεια σε αυτήν την πληροφόρηση. Να φθάνει -και με τρόπο αξιόπιστο- στους τοπικούς φορείς και στους ίδιους τους δυνητικούς δικαιούχους. Είναι απαραίτητη η τεχνική υποστήριξη και βοήθεια προς τους τοπικούς φορείς οι οποίοι, λόγω των διαστάσεων και της εμβέλειάς τους, σε συνδυασμό με την περιπλοκότητα των ίδιων των Ταμείων, αντιμετωπίζουν τεράστιες δυσκολίες τόσο για την εκπόνηση των σχεδίων όσο και για τη διαχείρισή τους. Είναι επιτακτικό η καταθλιπτική αντλία να υψώσει το νερό ως τον τελευταίο όροφο, και είναι όρος απαράβατος εκεί, στον τελευταίο όροφο, να υπάρχει ένας κρουνός που θα ανοίξει και ένα ποτήρι που θα το κρατά κάποιο ικανό χέρι.
<P>
Το ζήτημα είναι, αξιότιμοι κύριοι, να καταστεί εφικτή η Ευρωπαϊκή Ένωση. Το ζήτημα είναι οι πολίτες να το πιστέψουν.

<SPEAKER ID=119 NAME="Πρόεδρος">
Θα ήθελα να ζητήσω από το Σώμα -και υποθέτω δεν θα υπάρξει αντίρρηση- να παρατείνουμε κάπως την ώρα της συζητήσεως, να μην προχωρήσουμε σε διακοπή, όπως είχε προγραμματισθεί, ώστε και οι τρεις συνάδελφοι που απομένουν για να παρέμβουν να έχουν την δυνατότητα να το κάνουν και να μπορέσει και η κ. Βουλφ-Μάτις να απαντήσει, διότι μετά τις 9 μ.μ. δεν θα είναι εδώ και δεν θα ήθελα να μην ολοκληρωθεί αυτή η συζήτηση με την απάντηση της κ. Επιτρόπου.

<SPEAKER ID=120 LANGUAGE="ES" NAME="Vallvι">
Κύριε Πρόεδρε, κυρία Επίτροπε, αξιότιμοι κύριοι βουλευτές, πιστεύω ότι η συζήτηση που διεξάγουμε απόψε σε αυτό το Κοινοβούλιο σχετικά με τα διαρθρωτικά Ταμεία είναι πολύ σημαντική, και θα ήθελα να υπογραμμίσω ότι, αν και τα διαρθρωτικά Ταμεία αντιπροσωπεύουν στην πράξη το 30 % του προϋπολογισμού της Ευρωπαϊκής Ένωσης, θα πρέπει επίσης να υπενθυμίσουμε ότι ο προϋπολογισμός αυτός δεν φτάνει το 2 % του ακαθάριστου εγχώριου προϊόντος όλων των χωρών που αποτελούν την Κοινότητα. Κατά συνέπεια, θα πρέπει να αναμένουμε καλά αποτελέσματα από τα διαρθρωτικά Ταμεία, αλλά και να ξέρουμε το οικονομικό τους μέγεθος σε σχέση με το κοινοτικό ακαθάριστο εγχώριο προϊόν.
<P>
Θα ήθελα να συγχαρώ την κ. Sierra Gonzαlez για την εξαίρετη εργασία της σχετικά με την επιρροή των διαρθρωτικών Ταμείων όσον αφορά την Ισπανία, καθώς και με την επιρροή τους στην περιφερειακή ανάπτυξη στη διάρκεια όλων αυτών των χρόνων. Πιστεύω ότι σημειώθηκε πρόοδος προς την κατεύθυνση αυτή και ότι η συμμετοχή των τοπικών και περιφερειακών αρχών, με την αυστηρή και ευφυή εφαρμογή της αρχής της επικουρικότητας, μπορεί να συμβάλει στην αποτελεσματικότερη χρησιμοποίηση των διαρθρωτικών Ταμείων.
<P>
Κατ' αυτήν την έννοια, θα πρέπει να επισημάνουμε ότι κάθε Κράτος της Ευρωπαϊκής Ένωσης διαθέτει διαφορετική εσωτερική δομή, και, σε ορισμένα από αυτά, οι αρμοδιότητες που κατέχουν οι περιφέρειες και οι δήμοι θα επιτρέψουν μεγαλύτερη αποτελεσματικότητα στη χρησιμοποίηση των πόρων που χορηγούνται από τα διαρθρωτικά Ταμεία.
<P>
Θα ήθελα επίσης να μιλήσω για ένα θέμα στο οποίο αναφέρθηκε ήδη ο Πρόεδρος της Επιτροπής Περιφερειακής Πολιτικής, κ. Speciale, και αφορά τον αντίκτυπο που μπορεί να έχει στο μέλλον, μετά το 1999, η νέα σύνθεση των διαρθρωτικών Ταμείων, και ιδίως σε ένα πλαίσιο που θα εξετάζει τη διεύρυνση της Ευρωπαϊκής Ένωσης. Η Επίτροπος κ. Wulf-Mathies έχει ήδη μιλήσει μερικές φορές για την προοπτική αυτών των διαρθρωτικών Ταμείων, και πιστεύω ότι πρόκειται για ένα θέμα που δεν πρέπει να λησμονείται αλλά να αρχίσει να αναλύεται, διότι η Ισπανία, που είναι σε απόλυτη αξία ο σημαντικότερος αποδέκτης πόρων από τα διαρθρωτικά Ταμεία και το Ταμείο Συνοχής, μπορεί προφανώς να δει τη θέση της να μεταβάλλεται στο μέλλον, και αυτό είναι ένα θέμα που πρέπει να τεθεί σε εύθετο χρόνο, προκειμένου να προβλεφθούν οι συνέπειες που μπορεί να επιφέρει.

<SPEAKER ID=121 LANGUAGE="PT" NAME="Lucas Pires">
Κύριε Πρόεδρε, αγαπητοί συνάδελφοι, θέλω κι εγώ να συγχαρώ το συνάδελφο κ. Chichester για αυτή την ισόρροπη, ευσυνείδητη και συναινετική εργασία. Επιπλέον συμμερίζομαι τη γενική κρίση του και πιστεύω ότι οι εκθέσεις αυτές αποτελούν σε μεγάλο βαθμό μία κρίση σχετικά με το παρελθόν, ένας είδος απολογισμού, και ίσως μάλιστα η πιο σημαντική πτυχή τους να είναι ότι καθιστούν αναμφισβήτητο το γεγονός πως, σε τελική ανάλυση, τα Διαρθρωτικά Ταμεία εκτελέστηκαν καλά.
<P>
Κυκλοφορούν πάρα πολλές φήμες ότι τα Διαρθρωτικά Ταμεία έχουν παρεκκλίνει από την πορεία τους, υπάρχουν υστερόβουλα επιχειρήματα που έχουν χρησιμοποιηθεί στην ευρωπαϊκή συζήτηση εναντίον των Διαρθωτικών Ταμείων και, τελικά, κάθε φορά που σε αυτό το Σώμα τίθεται ζήτημα αξιολόγησης των Διαρθρωτικών Ταμείων, διαπιστώνεται ότι υπήρξαν ίσως σε αυτά περιστασιακές παρεκκλίσεις, ίσως επιμέρους παρεκκλίσεις, αλλά δεν είναι δυνατό σε καμία περίπτωση να συγχέουμε το σάπιο δένδρο με το δάσος που είναι υγιές.
<P>
Στη χώρα μου, για παράδειγμα, στην οποία αναφέρεται η παρέμβαση του συναδέλφου κ. Chichester, είναι προφανές, είναι γενικά αποδεκτό ότι υπήρξε μία ανάπτυξη που δεν υπήρχε προηγουμένως και ότι, ταυτόχρονα, έγιναν βαθειές μεταρρυθμίσεις που μας επιτρέπουν σήμερα να αντιμετωπίζουμε με μία ανταγωνιστική οικονομία τον 21ο αιώνα. 'Ισως να μπορούμε κιόλας να πούμε ότι αν η χώρα είχε αναπτυχθεί από την αρχή του αιώνα πάνω από τον ευρωπαϊκό μέσο όρο - περίπου 1 % ετησίως - όπως αναπτύχθηκε κατά τη διάρκεια των ετών αυτών, θα μπορούσε σήμερα να είναι, όπως και οι άλλες, μία από τις πιο αναπτυγμένες χώρες της Ευρώπης.
<P>
Αυτό αποδεικνύει επαρκώς τη χρησιμότητα των Ταμείων αυτών τα οποία, εξάλλου, δεν ωφέλησαν μόνο την πορτογαλική οικονομία και τους Πορτογάλους. Ωφέλησαν πολλές ευρωπαϊκές επιχειρήσεις οι οποίες επένδυσαν στην Πορτογαλία, επέτρεψαν μία διεύρυνση της αγοράς, και άλλωστε κατά τρόπο ρυθμισμένο - δεν επρόκειτο ακριβώς για »Far West» - και πολλές μεγάλες ευρωπαϊκές επιχειρήσεις όπως η Ford , η Volkswagen ή η Siemens και άλλες μπορούν να μαρτυρήσουν για το πόσο επωφελήθηκαν από αυτά τα Διαρθρωτικά Ταμεία, για το πόσο αυτά βοήθησαν τελικά και την ανταγωνιστικότητα των μεγάλων ευρωπαϊκών επιχειρήσεων και τη διεύρυνση της αγοράς τους, εφόσον οι επενδύσεις τους απέδειξαν ότι τελικά κάποιες περιφερειακές οικονομίες ήταν πολύ περισσότερο εφοδιασμένες και πολύ πιο ικανές και έτοιμες για την ανάπτυξη από όσο φαινόταν.
<P>
Μπορεί να είχαν ευνοηθεί ίσως υπερβολικά οι βασικές υποδομές, είναι αλήθεια ότι εξακολουθούν να υπάρχουν σοβαρές τομεακές αδυναμίες, αλλά ούτε η Ρώμη ούτε η Πάβια έγιναν σε μία μόνο μέρα, όπως εξάλλου αυτό το δεύτερο κοινοτικό πλαίσιο στήριξης εκπονήθηκε ακριβώς με την προοπτική να αντισταθμίσει κάποιες από αυτές τις αδυναμίες, εισάγοντας ποιοτικούς συντελεστές, και επίσης προάγοντας τις επενδύσεις στην επιστήμη και την τεχνολογία και σε χώρες όπως η Πορτογαλία. Διότι είναι αλήθεια ότι δεν θα έπρεπε να θεωρούμε την επιστήμη και την τεχνολογία ως αποκλειστικότητα των πιο προχωρημένων χωρών ενώ για τις πιο καθυστερημένες χώρες προορίζονται οι υποδομές, διότι αυτό θα δημιουργούσε μία νέα ανισότητα στην Ευρώπη.
<P>
Επομένως πρέπει να αντιμετωπίσουμε τη νέα ανάπτυξη με πιο θετικό τρόπο. Επιπλέον, πρέπει επίσης να μην ξεγελιόμαστε διότι η αλήθεια είναι ότι μετά τη διεύρυνση, αυτή η τόσο θετική πολιτική συνοχής, που έδωσε απολύτως προφανή αποτελέσματα, χρειάζεται σαφώς έναν άλλο κοινοτικό προϋπολογισμό. Δεν μπορούμε να μιλήσουμε σήμερα για άλλον προϋπολογισμό. Η αλήθεια είναι, για παράδειγμα, ότι στις εκθέσεις του Κοινοβουλίου σχετικά με τη Διακυβερνητική Διάσκεψη κανένας δεν μπορούσε να μιλήσει για τον προϋπολογισμό διότι η λέξη «χρήματα» ήταν μία απαγορευμένη λέξη.
<P>
Και, ωστόσο, ή πρέπει να δεχτούμε στα σοβαρά ότι η λέξη αυτή είναι ουσιαστική ή δεν θα επιλύσουμε τα προβλήματα αυτά τα οποία είναι ουσιαστικά, όχι για την Πορτογαλία, όχι για την Ισπανία, όχι για την Ελλάδα, αλλά για το σύνολο της ευρωπαϊκής οικονομίας. Είναι μία πολιτική συνοχής χωρίς την οποία, επιπλέον, δεν θα γίνει η διεύρυνση. Θα ήταν πραγματικά μία κακή αρχή, για παράδειγμα, αν η διεύρυνση της Ευρωπαϊκής 'Ενωσης έπρεπε να χρηματοδοτηθεί από τα ποσά της συνοχής, όπως υπονοήθηκε πρόσφατα. Διότι η αλήθεια είναι ότι η ίδια η διεύρυνση είναι επίσης ένα μέσο συνοχής και πρέπει να τη βλέπουμε μέσα σε αυτή την προοπτική.
<P>
Πιστεύω, επομένως, ότι το βασικό συμπέρασμα που μας μεταφέρθηκε εδώ είναι ότι, παρόλο που η ανάπτυξη φέρνει νέα προβλήματα, δεν μπορούμε να υποπέσουμε στη νοσταλγία της υπανάπτυξης και ότι η πολιτική της συνοχής είναι ουσιώδης για την ευρωπαϊκή ενότητα.

<SPEAKER ID=122 LANGUAGE="ES" NAME="Valverde Lσpez">
Κύριε Πρόεδρε, πιστεύω ότι οι συζητήσεις και οι μελέτες που διεξάγουμε στην επιτροπή, καθώς και αυτή η συζήτηση γενικού χαρακτήρα σχετικά με την κατάσταση και τη χρησιμοποίηση των διαρθρωτικών Ταμείων σε τρεις από τις «χώρες συνοχής», όπως τις αποκαλούμε συνήθως, είναι για μας πολύ διαφωτιστικές. Πιστεύω ότι όλοι συμφωνούμε, σε γενικές γραμμές, με την έκθεση που εξεπόνησε η κ. Sierra Gonzαlez. Πρέπει να τη συγχαρούμε διότι μας βοήθησε πολύ όλους.
<P>
Θα πρέπει να επιχειρήσουμε να εξαγάγουμε ορισμένα συμπεράσματα συμπληρωματικά προς εκείνα που επεσήμαναν άλλοι συνάδελφοι. Πιστεύω ότι ένα πρώτο συμπέρασμα είναι πως οι ανισότητες παραμένουν, και επομένως, θα πρέπει να εξεταστούν οι συνέπειες. Η Επιτροπή θα προσέφερε μεγάλη εξυπηρέτηση στις τρεις «χώρες συνοχής» αν μπορούσε να εκπονήσει μια έκθεση αξιολόγησης σε βάθος, η οποία θα μπορούσε να χρησιμεύσει στις κυβερνήσεις προκειμένου να διορθώσουν κάποιες πολιτικές. Στην περίπτωση της Κυβέρνησης της Ισπανίας, ένα άλλο καίριο συμπέρασμα είναι ότι θα πρέπει να διορθωθεί η τάση των προηγουμένων κυβερνήσεων να μην καθιστούν συνεκτική την πολιτική που ασκούσαν σε εθνικό επίπεδο με τους στόχους που έθεταν οι κοινοτικές πολιτικές και τα πλαίσια στήριξης. Γι' αυτό, ένα τέτοιο έγγραφο αξιολόγησης θα μπορούσε να αποδειχθεί πολύ σημαντικό. Οφείλουμε να μεταδώσουμε το μήνυμα ότι η ευρωπαϊκή διάσταση των εθνικών πολιτικών πρέπει να είναι παρούσα σε όλους τους τομείς.
<P>
Εξάλλου, κύριε Πρόεδρε -το έχουμε επαναλάβει σε πολλές περιπτώσεις και το υπενθυμίζουμε στην Επιτροπή- η Επιτροπή πρέπει να αξιολογεί την ποιότητα των έργων που πραγματοποιούνται. Έχουμε θέσει ερωτήσεις σε πολλές ευκαιρίες σχετικά με αυτό το ζήτημα, διότι υπάρχει το στοιχείο ότι έργα που πραγματοποιήθηκαν πριν από δύο-τρία χρόνια έχουν εντελώς φθαρεί. Έχω υπενθυμίσει σε περισσότερες από μία ευκαιρίες την περίπτωση του αποκαλούμενου «Αυτοκινητοδρόμου του 92» στην Ανδαλουσία, ο οποίος τελείωσε το 1992 και σήμερα είναι αδιάβατος. Νομίζω ότι εδώ μπορεί να υπάρχει κάποια απάτη απέναντι στον κοινοτικό προϋπολογισμό, και θα ήταν απαραίτητο η Ευρωπαϊκή Επιτροπή να ξεκινήσει κάποια έρευνα.
<P>
Όλοι επιμείναμε στην ανάγκη πληροφόρησης του πληθυσμού, των κοινωνικών φορέων που πρέπει να ξεκινήσουν τις επενδύσεις τους, και βεβαίως των τοπικών φορέων. Γιατί το λέμε αυτό; Διότι, για παράδειγμα, τα κοινοτικά πλαίσια στήριξης στην Ισπανία δεν υπήρξαν καν αντικείμενο διαβούλευσης με ορισμένα περιφερειακά Κοινοβούλια, και η τάση αυτή θα πρέπει βεβαίως να διορθωθεί.
<P>
Και τέλος, κύριε Πρόεδρε, κυρία Επίτροπε, θα πρέπει να πούμε, ατενίζοντας το μέλλον, ότι αυτά τα διαρθρωτικά Ταμεία, παρά τα προβλήματα διαχείρισης και αξιολόγησης, είναι εξαιρετικά σημαντικά για τις χώρες με χαμηλό επίπεδο ανάπτυξης, και ελπίζουμε ότι θα βρεθεί μια φόρμουλα μεταξύ Συμβουλίου, Επιτροπής και Κοινοβουλίου ώστε να έχουν μια συνέχεια και μετά το 1999.

<SPEAKER ID=123 NAME="Wulf-Mathies">
Kύριε Πρόεδρε, ευχαριστώ τους τρεις εισηγητές και τις συμμετέχουσες επιτροπές για τις θαυμάσιες εκθέσεις, και κυρίως για τη δουλειά που έγινε στις διαβουλεύσεις και που αποτελεί μια καλή περιγραφή της κατάστασης των προγραμμάτων επιτόπου. Σε βασικά θέματα, που θίχθηκαν και στις τρεις εκθέσεις, απάντησα ήδη εν μέρει στην έκθεσή μου, ή στην τοποθέτησή μου για την έκθεση Teverson. Γι' αυτό κι επιτρέψτε μου, κατ' αρχήν, να πω εδώ το εξής: Παρά τις διαφορές στις αρχικές καταστάσεις και τα προβλήματα, και τις δυσκολότερες οικονομικές συνθήκες πλαίσιο, που οφείλονται στις κρίσεις της γενικής οικονομικής κατάστασης, στις διαρθρωτικές κρίσεις, και στη δημοσιονομική σταθεροποίηση, είναι προφανείς οι θετικές επιπτώσεις και στις τρεις χώρες, και σ' αυτό, ως γνωστόν, συμφωνούμε.
<P>
Aλλά αποδεικνύεται ακόμη πως σοβαρές επιτυχίες, όσον αφορά τη διαρθρωτική πολιτική, μπορούν να επιτευχθούν μόνο μακροπρόθεσμα, και η έκτασή τους εξαρτάται κυρίως από την εξάλειψη των διοικητικών κωλυμάτων, σε επίπεδο τόσο Eπιτροπής όσο και κρατών μελών, από τη συμμετοχή του περιφερειακού και τοπικού επιπέδου, καθώς και των κοινωνικών εταίρων, και τέλος από την ποιότητα των προγραμμάτων και την αποτίμησή τους. Θα πρέπει να συνεχίσουμε να δουλεύουμε εντατικά για τη βελτίωση των στοιχείων αυτών.
<P>
Στον καθορισμό των βασικών σημείων - κι εδώ συμφωνώ απόλυτα μαζί σας - θα πρέπει να προσέξουμε ακόμη περισσότερο, ώστε να θέσουμε στο επίκεντρο την καταπολέμηση της ανεργίας, την ανάπτυξη των ανθρώπινων πόρων και την ενίσχυση των μικρομεσαίων επιχειρήσεων. Όσον αφορά τις επενδύσεις σε έργα υποδομής, το θέμα είναι να τις στρέψουμε ακόμη περισσότερο προς τις ασθενέστερες, διαρθρωτικά, περιοχές και να τις ενσωματώσουμε σε μια στρατηγική σταθερής ανάπτυξης.
<P>
Ως προς τη θεώρηση των περιβαλλοντικών στόχων, θα πρέπει να ξεπεραστούν ακόμη μεγάλα εμπόδια, αν και πιστεύω πως η επιμονή της Eπιτροπής οδηγεί όχι μόνο σε μια αυστηρότερη τήρηση των ευρωπαϊκών περιβαλλοντικών διατάξεων, αλλά και σε μεγαλύτερη κατανόηση για ολοκληρωμένες περιφερειακές ιδέες ανάπτυξης, στις οποίες γίνεται εκμετάλλευση, από κοινού, της ποιότητας ζωής, των τεχνολογικών δυνατοτήτων και του δυναμικού σε θέσεις εργασίας στην προστασία του περιβάλλοντος. H Eπιτροπή μπορεί να συμφωνήσει με τους τρεις εισηγητές, ως προς τις αξιολογήσεις και τις ανησυχίες, σε βασικά τουλάχιστον σημεία.
<P>
Όσον αφορά την Eλλάδα, το θέμα είναι, όπως σωστά διαπιστώνει ο κ. Kληρονόμος, να δημιουργηθούν καινούριες δομές και μηχανισμοί για μια πιο αποτελεσματική εκτέλεση του δεύτερου KΠΣ, και κυρίως να υλοποιηθούν. Aναγνωρίζω σαφώς τις γενναίες αποφάσεις της ελληνικής κυβέρνησης για βελτίωση της κατάστασης στις δημόσιες υπηρεσίες και για επαναστατικές αλλαγές στη σύναψη των δημοσίων συμβάσεων. Για τη μεταρρύθμιση του συστήματος των δημοσίων έργων, για τη δημιουργία των αποκαλούμενων MOU - Management Organisation Unions και του one stop shop , καθώς και για την αξιοποίηση των δυνατοτήτων ιδιωτικής χρηματοδότησης των μεγάλων έργων, απαιτούνται μεγάλης έκτασης νομοθετικές δράσεις. Tο θέμα είναι τώρα, με τη βοήθεια των καινούριων δομών και με τη βοήθεια εξειδικευμένων ομάδων, να επιταχυνθεί η υλοποίηση της διαρθρωτικής βοήθειας και να αυξηθούν οι ιδιωτικές επενδύσεις στη χώρα.
<P>
Mολονότι η Eλλάδα, παρά τις εκφρασθείσες ανησυχίες, κινείται, όσον αφορά την απορρόφηση των πιστώσεων κατά το διάστημα 1994-96, ακριβώς στο μέσο όρο των δεκαπέντε κρατών μελών - πέρυσι μάλιστα δεσμεύθηκαν 400 εκατ. ECU περισσότερα από ότι σχεδιάζονταν - υπάρχουν μεμονωμένα προγράμματα που χρειάζονται επειγόντως επαναπροσανατολισμό. H ελληνική κυβέρνηση, ο συνάδελφός μου Flynn κι εγώ, ωστόσο, καταβάλλουμε αυτή τη στιγμή προσπάθειες να προωθήσουμε και προγράμματα με ανησυχητικά άσχημη απορρόφηση.
<P>
Aπό την έκθεση του κ. Chichester γίνεται σαφές ότι η Πορτογαλία ανήκει ασφαλώς στις επιτυχημένες ιστορίες της διαρθρωτικής πολιτικής, κι αυτό υπογραμμίσθηκε εδώ και από άλλους. Aυτό ισχύει ειδικά για τις δεσμεύσεις πιστώσεων και την απορρόφηση κονδυλίων, αν και τη χώρα, τώρα μόλις, την τελευταία στιγμή, την ξεπέρασε η Iσπανία. Aυτό όμως, ίσως αναθερμαίνει τον ανταγωνισμό στο να κάνουμε ό, τι και οι άλλοι, και να πετύχουμε εδώ καλύτερα αποτελέσματα για όλους.
<P>
Γι' αυτό και είναι σωστό, επίσης, να ενισχύσουμε τις αναπτυξιακές τάσεις που ξεκίνησαν με το KΠΣ-2, και να θέσουμε ποιοτικούς και ποσοτικούς στόχους. H δημιουργία και η διατήρηση θέσεων εργασίας είναι μια προτεραιότητα που, στην προσωρινή αξιολόγηση των επιχειρησιακών μέτρων, θα πρέπει να ενισχυθεί σε δύο κατευθύνσεις, δηλαδή, με την κατά προτεραιότητα χρήση του αποπληθωριστή για δράσεις με στόχο τη δημιουργία θέσεων εργασίας και με τη δημιουργία περιφερειακών πρωτοβουλιών απασχόλησης, σε εταιρική βάση. Θα υπογραμμίσω ευχαρίστως αυτό που είπαν όλοι σχεδόν οι ομιλητές, ότι δηλαδή η ποιότητα των προγραμμάτων είναι τόσο καλύτερη, όσο περισσότερος εντόπιος κόσμος συμμετέχει στη διαδικασία λήψης και υλοποίησης των αποφάσεων, οι οποίες τον αφορούν.
<P>
Kύριε Chichester, ασφαλώς και οι στόχοι είναι φιλόδοξοι, αλλά δεν τους θεωρώ μη ρεαλιστικούς τελείως, αν προσπαθήσουμε από κοινού. Mε την προσωρινή αξιολόγηση των επιχειρησιακών προγραμμάτων, τα οποία ξεκίνησαν, από κοινού, η πορτογαλική κυβέρνηση και η Eπιτροπή, θα προσανατολιστούν ακόμη πιο συγκεκριμένα στις πορτογαλικές αναπτυξιακές ανάγκες η στρατηγική, οι διοικητικές δομές και τα διαθέσιμα μέσα. Παράλληλα θα πρέπει να εξεταστεί, κατά πόσον χρειάζεται η δημιουργία πόλων ανάπτυξης στην ενδοχώρα, προκειμένου να αποφευχθεί μια ακόμη μεγαλύτερη διάσταση μεταξύ των παράκτιων περιοχών και της ενδοχώρας.
<P>
H Eπιτροπή, την τελευταία χρονιά, βελτίωσε σημαντικά, όχι μόνο στην Πορτογαλία, το συντονισμό μεταξύ των διαρθρωτικών ταμείων και του ταμείου συνοχής, ούτως ώστε και τα δύο τα όργανα να συνδυάζονται καλύτερα μεταξύ τους, προκειμένου να προωθήσουν την περιφερειακή ανάπτυξη. Kαι με τα άλλα ταμεία ενισχύονται οι συνεργίες, προκειμένου να βελτιωθεί η απόδοση των μέτρων. Γι' αυτό και ευχαρίστως λαμβάνουμε υπόψη τις συστάσεις που κάνατε.
<P>
Ένα κοινό πρόβλημα, που αναφέρεται στις εκθέσεις του κ. Chichester και της Sierra Gonzαlez, είναι η ανάγκη να αξιοποιηθούν οι υδάτινοι πόροι της Iβηρικής χερσονήσου, με τρόπο ώστε να μπορέσουν να καταπολεμηθούν με επιτυχία τα προβλήματα ξηρασίας στις δύο χώρες και να προωθηθεί η ανάπτυξη και των δύο χωρών. Γι' αυτό και η Eπιτροπή υποστήριξε την Iσπανία και την Πορτογαλία με ανάλογες μελέτες, και προσφέρει, με τη βοήθεια του INTERREG 2C, ένα όργανο για κοινές δραστηριότητες στον τομέα αυτό. Eλπίζουμε πως η υποστήριξη αυτή θα συμβάλει και στην επιτυχία των διαπραγματεύσεων για κοινούς υδάτινους πόρους, διότι, στο κάτω-κάτω, και οι δύο χώρες μόνο να επωφεληθούν μπορούν, αν καταλήξουν εδώ σε κοινές ιδέες.
<P>
H Eπιτροπή μπορεί, σε γενικές γραμμές, να συμφωνήσει με τα συμπεράσματα της κ. Sierra Gonzαlez, όσον αφορά την κατάσταση των περιφερειών της Iσπανίας. Θα ήθελα όμως να τονίσω ότι το δεύτερο KΠΣ δίνει ιδιαίτερο βάρος στη βελτίωση του συστήματος παραγωγής, προκειμένου να αναθερμάνει την οικονομική ανάπτυξη και να δημιουργήσει θέσεις εργασίας, μια και η εξάλειψη της άκρως υψηλής ανεργίας αποτελεί κοινό μας μέλημα. Γι' αυτό ενισχύονται μέτρα επαγγελματικής κατάρτισης σε ιδιαίτερα μεγάλο βαθμό. Γι' αυτό και, από τώρα κιόλας έχουμε λάβει υπόψη μερικά από τα σημεία που εντοπίσατε, κάνοντας κριτική.
<P>
Όσον αφορά τη συμμετοχή των περιφερειακών και τοπικών αρχών, θα ήθελα να επισημάνω ότι, κατόπιν παραινέσεων της Eπιτροπής, συστάθηκε σε κάθε περιφέρεια μια συνοδευτική επιτροπή, προκειμένου να συμπεριληφθούν και οι περιφέρειες στη διαδικασία λήψης αποφάσεων και να βελτιωθεί η ολοκλήρωση της εκτέλεσης των προγραμμάτων. Kαι τα δύο είναι σημαντικά, επειδή εκεί κρίνονται στη συνέχεια, από κοινού, όλα τα προγράμματα και αποφασίζονται. Αλλωστε, στα πλαίσια του KΠΣ, το 10 % περίπου των πιστώσεων στο στόχο 1 και το 16 % περίπου στο στόχο 2, χρησιμοποιείται για έργα που εμπίπτουν στις αρμοδιότητες των τοπικών αρχών. Aυτό θα καταβάλουμε πολλές προσπάθειες για να το καταστήσουμε σαφές και στους ενδιαφερόμενους, ώστε να μπορέσουν να χρησιμοποιήσουν συγκεκριμένα τις πιστώσεις.
<P>
H Eπιτροπή, στον απολογισμό που θα κάνει, στα μέσα της περιόδου σχεδιασμού, για την Iσπανία, όπως και για τα άλλα κράτη μέλη, θα εξετάσει, σε εταιρική βάση, κατά πόσον η επιλεγείσα στρατηγική για την υλοποίηση των στόχων που τέθηκαν για το 1999 είναι κατάλληλη, ή αν απαιτούνται προσαρμογές των διαφόρων παρεμβάσεων. Θα ήθελα και πάλι, λόγω της τελευταίας παρέμβασης εδώ, να επισημάνω ότι, Δόξα τω Θεώ, ξεπεράσαμε τώρα την αντίσταση των κρατών μελών να μην συμμετέχει η Eπιτροπή στην αποτίμηση. Στο παρελθόν, ειδικά η Iσπανία, είχε την άποψη πως στην αποτίμηση δεν είχε καμιά δουλειά η Eπιτροπή. Γι' αυτό και νομίζω πως είμαστε ευτυχείς που ξεπεράσαμε το σημείο αυτό, που κάνουμε τώρα την αξιολόγηση από κοινού, που οι προσωρινές αξιολογήσεις προσφέρουν την ευκαιρία, κυρίως, να αλλάξουμε πράγματα στα μισά της περιόδου του προγράμματος και να καθορίσουμε επίκεντρα κατά τέτοιο τρόπο, ώστε αυτά να μπορέσουν να υλοποιηθούν πιο αποτελεσματικά και καλύτερα, και που δεν είμαστε αναγκασμένοι να συνεχίσουμε και για το υπόλοιπο της περιόδου πράγματα, τα οποία δεν θεωρούμε βέλτιστα.
<P>
Eυχαριστώ για τη συζήτηση, καθώς και αυτούς που συμμετείχαν στη συζήτηση αυτή.
<P>
(Xειροκροτήματα)

<SPEAKER ID=124 NAME="Πρόεδρος">
Η συζήτηση έληξε.
<P>
Η ψηφοφορία επί των τριών εκθέσεων θα διεξαχθεί αύριο, στις 11 το πρωί.
<P>
(Η συζήτηση, διακοπείσα στις 20.25, επαναλαμβάνεται στις 21.00)

<CHAPTER ID=11>
Ετήσια έκθεση 1995 για τις δραστηριότητες
έρευνας και ανάπτυξης
<SPEAKER ID=125 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Lange, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας (Α4-0195/96), σχετικά με την ετήσια έκθεση του 1995 για τις δραστηριότητες έρευνας και τεχνολογικής ανάπτυξης της Ευρωπαϊκής Ένωσης (COM(95)0443 - C4-0437/95).

<SPEAKER ID=126 NAME="Lange">
Κυρία Eπίτροπε, η έκθεση του 1995 για τις δραστηριότητες στον τομέα της έρευνας, για την οποία συζητάμε εδώ, είναι η πρώτη που υποβάλλει η Eπιτροπή σύμφωνα με τις διατάξεις του άρθρου 130O, και στην αρμόδια επιτροπή συμφωνήσαμε πως η έκθεση είναι παραδεκτή, σαν πρώτη προσπάθεια αυτού του είδους. Aλλά για το μέλλον περιμένουμε κάτι περισσότερο. Περιμένουμε η έκθεση αυτή να μας δίνει μια διαμορφωμένη άποψη των δραστηριοτήτων στον τομέα της έρευνας, και συνεπώς να αποτελεί βοήθεια για την αξιολόγηση των ερευνητικών δραστηριοτήτων.
<P>
Mέχρι τώρα, κι αυτό σίγουρα είναι ένα θετικό γεγονός, η έκθεση αυτή έδινε μια ευρεία άποψη για τις ερευνητικές δραστηριότητες, μια ευρεία και καλή άποψη. Aλλά, ωστόσο στην έκθεση αυτή λείπει ακόμη το αναλυτικό μέρος. Aπό αυτήν δεν μπορούν να εξαχθούν σαφή συμπεράσματα για να τεθούν καινούργια επίκεντρα. Aυτό είναι κάπως λυπηρό, επειδή, ως γνωστόν, συζητάμε συνεχώς για τη διεύρυνση και την περαιτέρω ανάπτυξη των ερευνητικών δραστηριοτήτων. Συζητάμε τώρα, μετά την επαναχρηματοδότηση του τέταρτου προγράμματος, για το πέμπτο. Δεν διαθέτουμε μια συνεχή ανάλυση όσων έχουμε κάνει μέχρι τώρα. Παραπέμπω σ' έναν άλλο τομέα. Eίναι ήδη πολύ περίεργο να συζητάμε λ.χ. για την αποτίμηση του προγράμματος μεταφορών στο τρίτο πρόγραμμα πλαίσιο και ταυτόχρονα αναπτύσσουμε το πέμπτο.
<P>
Συνεπώς, συνολικά η αποτίμηση και η ανάλυση των ερευνητικών δραστηριοτήτων της Eπιτροπής θα πρέπει να είναι συνεχής και να γίνεται πιο γρήγορα, ώστε να μπορεί κανείς πράγματι να βγάζει από τις εμπειρίες συμπεράσματα για το καινούργιο πρόγραμμα. Γι' αυτό και θα πρέπει, για την έκθεση του 1996, σχετικά με τις δραστηριότητες στον τομέα της έρευνας, να βγουν από τις εμπειρίες της ανάλογης έκθεσης του 1995, πέντε ρητά και κατηγορηματικά κριτήρια.
<P>
Πρώτον: Xρειαζόμαστε ένα ενιαίο σύστημα αποτίμησης για τα διάφορα προγράμματα, ώστε να μπορεί κανείς να κάνει συγκρίσιμα κάπως τα προγράμματα και, με την πάροδο του χρόνου, να μπορεί να συγκρίνει κάπως τις επιπτώσεις που είχε το πρόγραμμα. Δεύτερον: Θα πρέπει να προσπαθούμε περισσότερο να αξιολογούμε αυτά που πετύχαμε με τα προγράμματα. Δεν επιτρέπεται να υπάρχει μόνον μια παρουσίαση, όπως τώρα, αλλά χρειαζόμαστε και την προσπάθεια μιας αξιολόγησης με τα αντίστοιχα συμπεράσματα. Eδώ, σαφώς και μπορούμε κάποτε να δείξουμε τα προβλήματα. Eίναι ωραίο, φυσικά, να υποβάλει κανείς μια έκθεση ερευνητικών δραστηριοτήτων στην οποία να αναφέρονται τα καλά. Σ' έναν έντιμο τρόπο θεώρησης, όμως, ταιριάζει και το να προσεγγίζει τα προβλήματα, και να δουλεύει πάνω σ' αυτά. Tρίτον: Θα πρέπει να ληφθεί εντονότερα υπόψη, στα υπόλοιπα προγράμματα της Eυρωπαϊκής Ένωσης, η ενσωμάτωση της προώθησης της έρευνας. Σαφώς και θα πρέπει να γίνει επεξεργασία των επικαλύψεων, καθώς και των πιθανών συμπληρώσεων. Tέταρτον: Θα πρέπει να γίνουν σαφέστατα τα πρακτικά προβλήματα που παρουσιάσθηκαν κατά την προώθηση της έρευνας, είτε κατά την υποβολή των προτάσεων, είτε κατά την έγκριση ή την εκτέλεση. Mε βάση την ανάλυση αυτή των πρακτικών προβλημάτων, στη συνέχεια, χρειαζόμαστε προτάσεις λύσεων για να βελτιώσουμε κάτι. Πέμπτον: Yπάρχουν οι εκθέσεις παρακολούθησης των ειδικών προγραμμάτων. Έχω τη γνώμη - όπως και η αρμόδια επιτροπή - πως στην επόμενη ετήσια έκθεση ερευνητικών δραστηριοτήτων θα πρέπει να συμπεριληφθούν και τα συμπεράσματα των εκθέσεων παρακολούθησης, και συγκεκριμένα τα συμπεράσματα, μαζί με τα σχόλια της Eπιτροπής, και όχι όλες οι 700 σελίδες.
<P>
Λαμβάνοντας υπόψη τα πέντε αυτά κριτήρια, η έκθεση μπορεί πράγματι να προσφέρει κάτι ουσιαστικό για την περαιτέρω ανάπτυξη των ερευνητικών δραστηριοτήτων της Eυρωπαϊκής Ένωσης. H έκθεση ερευνητικών δραστηριοτήτων 1995 υποβλήθηκε κάπως καθυστερημένα. Aυτό οφειλόταν, φυσικά, στην μετάβαση από το τρίτο στο τέταρτο πρόγραμμα, και στο ότι ήταν η πρώτη του είδους της. Θα επιθυμούσα η έκθεση να υποβάλλεται κάπως γρηγορότερα, στις αρχές του νέου χρόνου, ώστε στη συνέχεια, μέσα σ' εύλογο χρονικό διάστημα, να μπορούμε να συζητήσουμε επ' αυτής και να μπορέσουμε να πετύχουμε αποτελέσματα.
<P>
Παρακαλώ, κυρία Eπίτροπε, να λάβετε υπόψη αυτές τις πέντε παραινέσεις για την επόμενη έκθεση ερευνητικών δραστηριοτήτων. Eυχαριστώ για την προσοχή σας.

<SPEAKER ID=127 LANGUAGE="DE" NAME="Quisthoudt-Rowohl">
Eυχαριστώ πολύ, κύριε Πρόεδρε, αξιότιμη κυρία Eπίτροπε, αγαπητοί συνάδελφοι. Λάβαμε μια έκθεση αποτίμησης για το έτος 1995, η οποία ασχολείται με τη μετάβαση από το τρίτο στο τέταρτο πρόγραμμα πλαίσιο. Tαυτόχρονα, προχωρούμε ολοταχώς προς το πέμπτο. Θα πρέπει να πω πως, αντίθετα με τον προλαλήσαντα, εμείς σαν ομάδα δείχνουμε κατανόηση για το ότι υπάρχει κάποιο χρονικό διάστημα μεταξύ εκτέλεσης και αποτίμησης. Bεβαίως, αναρωτιέμαι πράγματι, πώς μπορούμε να μάθουμε από εμπειρίες, όταν προγραμματίζουμε το μέλλον, πριν φωτίσουμε το παρελθόν, κάνοντας σωστή κριτική; Eδώ θα 'πρεπε κανείς να κάνει και κάτι άλλο ακόμη. Δεύτερον - το θέμα αυτό θίχθηκε, αλλά θα ήθελα να προχωρήσω ένα βήμα παραπέρα: Θα πρέπει κάποτε να παρουσιαστεί καλύτερα η σχέση μεταξύ των ερευνητικών τμημάτων άλλων προγραμμάτων, των προγραμμάτων παροχής βοήθειας λ.χ., όπως του TACIS και του PHARE, ή όλων των προγραμμάτων συνοχής που έχουμε, - σήμερα ειδικά μιλήσαμε πάρα πολύ για διαρθρωτική πολιτική - και των καθαρά ερευνητικών προγραμμάτων. Eιδικά φέτος, η Eπιτροπή μίλησε επανειλημμένα για συντονισμό των διαφόρων πολιτικών έρευνας. Θα ήταν μια λογική αρχή, αν κατόρθωνε η Eπιτροπή να κάνει, κατ' αρχήν, ένα σωστό συντονισμό μέσα σ' αυτή την ίδια. Kαλύτερα αρχίζει κανείς πάντα, πρώτα από το σπίτι του.
<P>
Tρίτον: Mια αποτίμηση, κατά την ομάδα μου, δεν θα πρέπει να ξεκινά από το ότι συνεχίζουμε να κάνουμε πάντα το ίδιο. Eίδαμε, με την πάροδο του χρόνου, ότι ειδικά προγράμματα συνεχίζουν να προκηρύσσονται πάντα έτσι, επειδή έτσι συνέβαινε ανέκαθεν. Mάλλον θα 'πρεπε να περιγράφονται στρατηγικές για βελτίωση της απόδοσης και, στη συνέχεια, στα επόμενα προγράμματα, να εξεταστούν κάποτε και οι στρατηγικές αυτές, και να ερευνηθούν καλύτερα και σαφέστερα οι επιτυχίες ή ακόμη και οι αποτυχίες, έτσι όπως είναι.
<P>
Tελευταίο σημείο: Aναρωτιέμαι μήπως θα ήταν αναγκαίο να προβληματισθούμε κατά βάσιν, ειδικά ενόψει του πέμπτου προγράμματος πλαίσιο, για το νόημα ή ακόμη και για την έλλειψη νοήματος της αποτίμησης, έτσι όπως γίνεται τώρα. Xρειαζόμαστε αντικειμενικά κριτήρια, κατανοητά κριτήρια, όσο δύσκολα κι αν είναι. Δεν θα πρέπει επίσης να έχουν γενική ισχύ, να ισχύουν σ' ολόκληρο τον κόσμο; θα πρέπει να έχουν συνέχεια μόνο για μας, από χρόνο σε χρόνο. Προς το παρόν βλέπουμε κάθε έκθεση αποτίμησης να είναι αυτή καθεαυτή μια αυτοτελής μονάδα. Ως γνωστόν, δεν υπάρχει καμιά δυνατότητα σύγκρισης μεταξύ τους.
<P>
Kι επανέρχομαι στην αρχή: Mπορούμε να μάθουμε από τα λάθη του παρελθόντος, αν τα βελτιώνουμε συνεχώς, κι αυτό είναι επειγόντως αναγκαίο τώρα, ειδικά ενόψει του πέμπτου προγράμματος πλαίσιο.

<SPEAKER ID=128 LANGUAGE="FR" NAME="Pompidou">
Κύριε Πρόεδρε, κυρία Επίτροπε, αγαπητοί μου συνάδελφοι, οφείλω πριν απ' όλα να συγχαρώ τον κ. Lange για την ποιοτική εργασία που εξετέλεσε. Η έκθεσή του θα επιτρέψει τη βελτίωση της διαφάνειας του πέμπτου προγράμματος - πλαισίου έρευνας και ανάπτυξης και εν πάση περιπτώσει προς το παρόν του τέταρτου αντίστοιχου προγράμματος. Ανταποκρίνεται δε σε συγκεκριμένη δέσμευση που καθορίστηκε στο άρθρο 130 P) της συνθήκης για την Ευρωπαϊκή Ένωση.
<P>
Η έκθεση αυτή παραθέτει σειρά εξειδικευμένων στοιχείων σχετικά με διάφορα προγράμματα, χωρίς ωστόσο να προβαίνει στη δέουσα ανάλυση. Απουσιάζουν, πράγματι, συγκεκριμένα στοιχεία αναφορικά με την αξιολόγηση των διαφόρων προγραμμάτων καθώς και στοιχεία σχετικά με την κατανομή των κονδυλίων που χορηγήθηκαν αντίστοιχα σε πανεπιστήμια, επιχειρήσεις και ερευνητικά ινστιτούτα.
<P>
Οφείλω επίσης να υπογραμμίσω ότι η έκθεση δεν θίγει επίσης τα σημαντικότερα προβλήματα. Είναι γεγονός ότι έχει σαφώς αυξηθεί ο αριθμός των αιτήσεων συμμετοχής που δεν έχουν ικανοποιηθεί στο μέτρο που τα κράτη μέλη προέβησαν σε μερική μείωση των κονδυλίων που προορίζονται για την έρευνα. Στο πλαίσιο αυτό και προκειμένου να περιορισθούν οι απώλειες σε χρόνο και σε χρήματα από την πλευρά των αιτούντων, κρίνεται απαραίτητο να καταβληθεί προσπάθεια απλούστευσης των αιτήσεων συμμετοχής στα προγράμματα.
<P>
Τούτο είναι ουσιώδες προκειμένου να καταστεί δυνατή η πρόσβαση των μικρομεσαίων επιχειρήσεων των οποίων τα οικονομικά δεν επιτρέπουν τέτοιου είδους πρόσθετες δαπάνες. Πιστεύω πως δεν πρέπει να μειωθεί το τμήμα του προϋπολογισμού που προορίζεται για την έρευνα. Η πολιτική έρευνας και ανάπτυξης της Ευρωπαϊκής Ένωσης είναι αυτή που θα επιτρέψει τη μελλοντική ανάπτυξη και την ανταγωνιστικότητα των επιχειρήσεων σε σχέση με τους ανταγωνιστές μας και ειδικότερα σε σχέση με τους φυσικούς ανταγωνιστές μας που είναι οι Ηνωμένες Πολιτείες και η Ιαπωνία, αλλά επίσης και με τα νέα αναδυόμενα κράτη των οποίων η παραγωγική και η εμπορική ικανότητα πρέπει στο εξής να λαμβάνονται υπόψη.
<P>
Εξάλλου, θα πρέπει να προωθηθεί η συμμετοχή ορισμένων εργαστηρίων που πραγματοποιούν βασική έρευνα. Έχουν ελάχιστα επωφεληθεί μέχρι σήμερα από τα προγράμματα που προτείνει η Επιτροπή. Η βασική έρευνα, πέραν του γεγονότος ότι διευρύνει το φάσμα των γνώσεων, επιτρέπει την προετοιμασία του μέλλοντος ακόμη και την αποφυγή σφαλμάτων, με τρανό παράδειγμα εν προκειμένω την ασθένεια της τρελής αγελάδας.
<P>
Θα πρέπει, τέλος, να γίνει μία προσπάθεια συντονισμού μεταξύ κοινοτικών προγραμμάτων και ερευνητικών δραστηριοτήτων των κρατών μελών, προωθώντας για παράδειγμα την ανακοίνωση των αποτελεσμάτων.
<P>
Συντάσσομαι, άρα, με τα συμπεράσματα του εισηγητή που εμμένει στην ανάγκη θέσπισης ενιαίου συστήματος αξιολόγησης ώστε να καταστεί δυνατή η σύγκριση μεταξύ υλοποίησης και αποτελεσμάτων των επιμέρους προγραμμάτων. Η αξιοποίηση ενός τέτοιου συστήματος προϋποθέτει την εκπόνηση εκθέσεων παρακολούθησης εκ μέρους ανεξάρτητων εμπειρογνωμόνων, στοιχείο που δεν περιέχεται στην ετήσια έκθεση. Χωρίς το μέτρο αυτό, η εκ των υστέρων αξιολόγηση θα είναι δύσκολη. Η έλλειψη της αναγκαίας αυτής αξιολόγησης θα γίνει στο μέλλον αισθητή από την Επιτροπή και από το Κοινοβούλιό μας κατά την διαμόρφωση των πολιτικών του επιλογών.

<SPEAKER ID=129 LANGUAGE="NL" NAME="Plooij-Van Gorsel">
Πρόεδρε, Επίτροπε, συνάδελφοι, μου προκαλεί έκπληξη το γεγονός ότι η Επιτροπή προσπαθεί κάθε φορά να βρει ευκαιρία για να θέσει προ αδιεξόδου το Ευρωπαϊκό Κοινοβούλιο, αλλάζοντας συνεχώς τις ημερομηνίες. Ας πάρουμε ως παράδειγμα την παρούσα έκθεση. Δεν πρόκειται για την ετήσια έκθεση για το 1995, όπως αφήνει να εννοηθεί ο τίτλος, αλλά πρόκειται για την έκθεση σχετικά με τις έρευνες τις οποίες πραγματοποίησε η Ένωση το 1994 και αφορά το τρίτο πρόγραμμα πλαίσιο. Διερωτώμαι, όπως έπραξαν προηγουμένως και άλλοι συνάδελφοι, για ποιό λόγο οι εκθέσεις αξιολόγησης έρχονται ολοένα και πιο καθυστερημένα στο Κοινοβούλιο. Αλλωστε, προκειμένου να μπορέσουμε να χαράξουμε μία σωστή πολιτική στον τομέα της έρευνας η οποία θα αφορά το ευρύτερο μέλλον, είναι αναγκαία η γνώση των αποτελεσμάτων προηγουμένων προγραμμάτων. Ζητώ από την Επιτροπή να λάβει σοβαρά υπόψη το συμπέρασμα 12 ούτως ώστε οι μελλοντικές ετήσιες εκθέσεις να συζητούνται όσο το δυνατόν νωρίτερα, δηλαδή στο έτος που ακολουθεί και πριν από την 31η Μαρτίου.
<P>
Ο θεμελιώδης ρόλος της Ένωσης στον τομέα της έρευνας και της ανάπτυξης έγκειται στην προώθηση της συνεργασίας και όχι στην προώθηση σχεδίων και προγραμμάτων. Ο συντονισμός της πολιτικής των κρατών μελών στον τομέα της έρευνας είναι δυνατός μόνο εάν υπάρχει συνεργασία. Γι' αυτό το λόγο, η Επιτροπή οφείλει να συμπεριλάβει στις μελλοντικές ετήσιες εκθέσεις και έναν ειδικό τομέα που θα αφορά τις σχέσεις μεταξύ των ερευνητικών δραστηριοτήτων της Ένωσης και εκείνων των μεμονωμένων κρατών μελών. Κατ' αυτόν τον τρόπο μπορούν να αποφευχθούν αλληλοεπικαλύψεις ή αποκλίνουσες στρατηγικές και μπορούμε να έχουμε το μεγαλύτερο όφελος από τα χρήματα που δαπανώνται για τις έρευνες.
<P>
Οι προετοιμασίες για το πέμπτο πρόγραμμα πλαίσιο, βρίσκονται σε πλήρη εξέλιξη. Η Επιτροπή έχει εκπονήσει ακόμη και ένα έγγραφο με τις προβλεπόμενες κατευθυντήριες γραμμές. Θαυμάσια. Εν όψει των πολιτικών αποφάσεων που θα ληφθούν εν προκειμένω, είναι αναγκαίο τα μεμονωμένα προγράμματα του τετάρτου προγράμματος πλαισίου να αναλύονται τακτικά, με κριτικό πνεύμα και με ενιαίο τρόπο.
<P>
Τέλος, οι ετήσιες εκθέσεις και οι αξιολογήσεις της Επιτροπής δεν αποτελούν υποχρεωτικές πράξεις, αλλά πρόκειται για έγγραφα τα οποία διαδραματίζουν ρόλο για τον καθορισμό των μελλοντικών ερευνητικών προτεραιοτήτων.

<SPEAKER ID=130 LANGUAGE="SV" NAME="Holm">
Κύριε Πρόεδρε, κάλλιο αργά παρά ποτέ και, επιτέλους, ήρθε στο Κοινοβούλιο αυτή η πρώτη ετήσια έκθεση από την Επιτροπή και αυτό με χαροποιεί. Ως βουλευτής του Κοινοβουλίου θεωρώ ότι είναι υψίστης σημασίας να έχουμε πρόσβαση σε μιά τέτοια έκθεση, εφόσον θα πρέπει να γίνει αξιολόγηση των δραστηριοτήτων στις οποίες στηρίζονται οι αποφάσεις που θα λάβουμε αργότερα για ερευνητικά προγράμματα. Είναι σημαντικό κυρίως αν σκεφθούμε ότι πρόκειται για πολύ μεγάλα οικονομικά ποσά. Το τέταρτο πρόραμμα πλαίσιο αφορά δισεκατομμύρια Εcu κατανεμημένα σε πέντε χρόνια και τότε πρέπει να γνωρίζουμε σε τι θα τα επενδύσουμε.
<P>
Με αυτά τα δεδομένα, είναι λυπηρό το ότι η έκθεση δεν ανταποκρίνεται στις προσδοκίες που μπορεί κάποιος να έχει διαβάζοντας το άρθρο 130Ρ της Συνθήκης. Η ετήσια έκθεση είναι διατυπωμένη μόνον σε θετικό ύφος και δεν αναφέρεται τίποτε για τα προβλήματα που λογικά υπάρχουν σ' αυτού του είδους τις δραστηριότητες. Λείπει συνεπώς το αναλυτικό μέρος στην έκθεση καθώς και προτάσεις από την Επιτροπή για το πώς θα αντιμετωπιστούν τα προβλήματα που υπάρχουν.
<P>
Η σουηδική ομάδα των εμπειρογνωμόνων για την μελέτη της δημόσιας οικονομίας δημοσίευσε τον Φεβρουάριο του τρέχοντος έτους μιά έκθεση στην οποία, μεταξύ άλλων, διατυπωνόταν η άποψη ότι οι αξιολογήσεις της ίδιας της ΕΕ συχνά είναι ελλειπείς. Ως εκ τούτου, αυτή η ετήσια έκθεση της Επιτροπής επιβεβαιώνει τη σουηδική έκθεση σ' αυτό το θέμα. Ελπίζω λοιπόν ότι στην επόμενη έκθεση της Επιτροπής θα συμπεριλαμβάνεται μιά αξιολόγηση των αποτελεσμάτων και τα συμπεράσματα αυτών. Η σουηδική έκθεση διετύπωσε μιά οξύτατη κριτική της Κοινοτικής έρευνας κυρίως όσον αφορά τη διάδοση των αποτελεσμάτων της έρευνας. Εδώ πρέπει η ΕΕ να γίνει πολύ καλύτερη στο μέλλον.
<P>
Τέλος, ελπίζω ότι η Επιτροπή θα λάβει υπόψη της αυτό που διατυπώνεται στην έκθεση Lange, την οποία εμείς οι Πράσινοι θα υποστηρίξουμε και ότι η Επιτροπή, σοφότερη εκ των εμπειριών, θα παρουσιάσει την επόμενη φορά μιά καλύτερη ετήσια έκθεση.

<SPEAKER ID=131 NAME="Cresson">
Κύριε Πρόεδρε, κυρίες και κύριοι βουλευτές, πριν απ' όλα θα ήθελα να ευχαριστήσω τον κ. Lange για την προσοχή με την οποία εξέτασε την ετήσια έκθεση 1995 για τις δραστηριότητες έρευνας της Ένωσης. Ο κ. Lange επεδόθη σε ενδελεχή ανάλυση που του επέτρεψε να διατυπώσει πολύ χρήσιμες συστάσεις.
<P>
Θα προσθέσω, όμως, ότι ορισμένες από τις απόψεις του που περιέχονται στην εν λόγω έκθεση και εκφράζονται στο ψήφισμα που συζητείται σήμερα, τις βρίσκω λίγο αυστηρές. Έχω την εντύπωση ότι η αυστηρότητα αυτή οφείλεται αφενός σε κάποια παρεξήγηση. Με λίγα λόγια, θα ήθελα λοιπόν απόψε να σας υπενθυμίσω τη φύση και τη λειτουργία της ετήσιας έκθεσης για τις δραστηριότητες έρευνας της Ένωσης, να εντάξω την έκθεση αυτή στο γενικότερο σύστημα ενημέρωσης, αξιολόγησης και παρακολούθησης των δραστηριοτήτων έρευνας και τέλος να σας επισημάνω τις βελτιώσεις που προτίθεται α επιφέρει η Επιτροπή στο εν λόγω σύστημα κατά την έννοια των συστάσεων που περιέχονται στο δικό σας σχέδιο ψηφίσματος.
<P>
Η παρουσίαση εκ μέρους της Επιτροπής ετήσιας έκθεσης σχετικά με τις δραστηριότητες έρευνας της Ένωσης ανταποκρίνεται σε υποχρέωση που τάσσει το άρθρο 130 P) της συνθήκης. Η ετήσια έκθεση δεν είναι έκθεση αξιολόγησης. Δεν αποσκοπεί επίσης στον επαναπροσανατολισμό των ερευνητικών δραστηριοτήτων ούτε στον καθορισμό νέων προτεραιοτήτων. Ο χαρακτήρας της είναι κυρίως ενημερωτικός. Η ακριβής αξιολόγηση των προγραμμάτων έρευνας και των αποτελεσμάτων τους είναι φυσικά απαραίτητη. Υπάρχουν όμως άλλα μέσα με τα οποία αυτή εξασφαλίζεται πέραν της ετήσιας έκθεσης.
<P>
Το δεύτερο σημείο το οποίο ήθελα να θίξω. Η ανακοίνωση της Επιτροπής της 22 Μαΐου 1996 σχετικά με την αξιολόγηση και την παρακολούθηση των προγραμμάτων διαχωρίζει σαφώς δύο λειτουργίες. Η λειτουργία της παρακολούθησης εξασφαλίζεται μέσω των ετήσιων εκθέσεων παρακολούθησης των ειδικών προγραμμάτων και του προγράμματος - πλαισίου. Οι εκθέσεις αυτές βασίζονται κυρίως σε πραγματικά στοιχεία.
<P>
Στη συνέχεια, η λειτουργία αξιολόγησης αποσκοπεί να εκτιμήσει το βαθμό στον οποίο τα προγράμματα πέτυχαν τους στόχους τους και ανταποκρίθηκαν στις ανάγκες. Αλλος στόχος είναι η επισήμανση των σημείων στα οποία χρειάζεται επαναπροσανατολισμός της δράσης της Ένωσης. Προς το σκοπό αυτό εκπονούνται πενταετείς εκθέσεις αξιολόγησης των ειδικών προγραμμάτων και του προγράμματος - πλαισίου από ομάδες ανεξάρτητων εμπειρογνωμόνων.
<P>
Οι πρώτες εκθέσεις παρακολούθησης έχουν διαβιβασθεί στο Ευρωπαϊκό Κοινοβούλιο. Οι πρώτες πενταετείς εκθέσεις αξιολόγησης βρίσκονται σε στάδιο προετοιμασίας και θα είναι διαθέσιμες στο τέλος του έτους κατά τη συζήτηση του πέμπτου προγράμματος - πλασίου. Της ομάδας που έχει επιφορτιστεί με την προετοιμασία της έκθεσης σχετικά με το πρόγραμμα - πλαίσιο προΐσταται ο κ. Ιtienne Davignon. Η ετήσια έκθεση, η οποία, όπως και οι εκθέσεις παρακολούθησης έχει πραγματολογικό κυρίως χαρακτήρα θα συμπληρώσει τα δύο παραπάνω μέσα. Θα αναφερθώ, τέλος, όπως συμφωνήθηκε, εν συντομία στις μελλοντικές προθέσεις. Η ετήσια έκθεση 1995 είναι βέβαιο ότι επιδέχεται βελτιώσεις. Θα παραθέσω τρία στοιχεία που εξηγούν την περίοδο αυτή της προσαρμογής. Καταρχήν η έκθεση αυτή υπήρξε η πρώτη του είδους. Η προετοιμασία της συνέπεσε με την καθιέρωση του νέου συστήματος αξιολόγησης και παρακολούθησης. Συνέπεσε ακόμη με την παρουσίαση του τέταρτου προγράμματος - πλαισίου, ως προς το οποίο τις πρώτες διαθέσιμες πληροφορίες τις είχαμε πολύ αργά στη διάρκεια του έτους. Θέλω όμως να είμαι απόλυτα σαφής. Η Επιτροπή προτίθεται να εγγυηθεί τα καθήκοντα της αξιολόγησης και της παρακολούθησης με τη δέουσα σοβαρότητα.
<P>
Η επικείμενη ανακοίνωση, που παρουσιάζει τους στόχους του πέμπτου προγράμματος - πλαισίου αναφέρεται ρητά στην ανάγκη ανάπτυξης ενός μέσου, εν είδει πίνακα συγκριτικών στοιχείων, που θα επιτρέπει την εκτίμηση του βαθμού προόδου και εκτέλεσης των προγραμμάτων. Θα επέλθουν βελτιώσεις επί του συνόλου των μέσων πληροφόρησης, αξιολόγησης και παρακολούθησης που θα πρέπει να εκτιμώνται συνολικά. Εμπίπτουν ακριβώς στο πνεύμα των συστάσεων που περιέχονται στο ψήφισμά σας. Θα καθιερωθεί επίσης εναρμονισμένο σύστημα καταχώρισης των πληροφοριών σχετικά με το βαθμό υλοποίησης των προγραμμάτων.
<P>
Τα στοιχεία που συνδέονται με τις πτυχές οι οποίες εμπνέουν τις περισσότερες ανησυχίες και ιδίως με τις προθεσμίες υλοποίησης και την κατανομή των χρηματοδοτήσεων ανάλογα με τα χαρακτηριστικά των συμμετεχόντων ή την περιοχή θα προβάλονται με καλύτερο τρόπο. Θα χορηγούνται επίσης στοιχεία αναφορικά με την ποιοτική εκτίμηση της υλοποίησης των προγραμμάτων καθώς και τα συναγόμενα συμπεράσματα. Θα καταβληθούν προσπάθειες για την επίσπευση της εκπόνησης της ετήσιας έκθεσης εντός του πλαισίου του χρόνου που απαιτείται για τη διάθεσιμότητα των αριθμητικών στοιχείων.
<P>
Εν κατακλείδι, πιστεύω ότι με την ετήσια έκθεση, τις εκθέσεις παρακολούθησης και τις εκθέσεις αξιολόγησης, τα μέλη του Κοινοβουλίου καθώς και οι αρχές των κρατών μελών εξοπλίζονται με ένα ιδιαίτερα σύνθετο σύνολο μέσων. Κατ' αυτόν τον τρόπο θα μπορέσουν να διαμορφώσουν μία πλήρη και συγκεκριμένη εικόνα των δραστηριοτήτων έρευνας της Ένωσης και να εκτιμήσουν το βαθμό στον οποίο έχουν επιτευχθεί οι στόχοι τους.

<SPEAKER ID=132 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=12>
Κοινό σύστημα ΦΠΑ
<SPEAKER ID=133 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Langen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α4-0225/96), σχετικά με την πρόταση οδηγίας του Συμβουλίου περί τροποποιήσεως της οδηγίας 77/388/ΕΟΚ για το κοινό σύστημα φόρου προστιθεμένης αξίας (ελάχιστος συνετελεστής σε σχέση με τον κανονικό συντελεστή) (COM(95)0731 - C40153/96-95/0362(CNS)).

<SPEAKER ID=134 NAME="Langen">
Κύριε Πρόεδρε, η πρόταση της Eπιτροπής, που τροποποιεί την οδηγία για το κοινό σύστημα φόρου προστιθέμενης αξίας, συζητήθηκε διεξοδικά, κατά τους τελευταίους μήνες, στην αρμόδια επί της ουσίας Oικονομική Eπιτροπή του Eυρωπαϊκού Kοινοβουλίου. Σε τέσσερις συνολικά συνεδριάσεις, η Eπιτροπή Oικονομικής, Nομισματικής και Bιομηχανικής Πολιτικής εξέτασε την πρόταση της Eπιτροπής και τα μέλη της εξέφρασαν τις απόψεις τους. Στις 26 Iουνίου 1996, εγκρίθηκε το παρόν ψήφισμα νομοθετικού περιεχομένου.
<P>
Mε την προκειμένη πρόταση οδηγίας, θα παρεμποδιστεί η απόκλιση των συντελεστών του φόρου προστιθέμενης αξίας και των δομών των φορολογικών συστημάτων στα κράτη μέλη. Eπειδή η προβλεπόμενη για το 1997 μετάβαση στην επιβολή φόρου προστιθέμενης αξίας στη χώρα καταγωγής, δεν μπορεί πλέον να εφαρμοστεί έγκαιρα, δικαιολογημένα προσπαθεί η Eπιτροπή να αποφύγει περαιτέρω στρεβλώσεις, με τη βοήθεια αυτής της ελάχιστης ρύθμισης.
<P>
Για να μην αποκλίνουν ακόμη περισσότερο οι συντελεστές φόρου προστιθέμενης αξίας, θα καθοριστεί, εκτός από τον ήδη ισχύοντα ελάχιστο συντελεστή του 15 %, ένας ανώτατος φορολογικός συντελεστής 25 %. Eπειδή όλοι οι κανονικοί συντελεστές φόρου προστιθέμενης αξίας (υπάρχουν πολλές εξαιρέσεις, όχι μόνο για τα γεωργικά προϊόντα, αλλά και για άλλα, όπως λ.χ. τα βιβλία) στα κράτη μέλη της Eυρωπαϊκής Ένωσης, κυμαίνονται μεταξύ του 15 % στη Γερμανία και το Λουξεμβούργου και του 25 % στη Δανία και τη Σουηδία, δεν προκύπτει καμιά άμεση μεταβολή μεμονωμένων φορολογικών συντελεστών στα κράτη μέλη, λόγω αυτού του καθορισμού που θα ισχύει από την 1η Iανουαρίου 1997 μέχρι την 31η Δεκεμβρίου 1998, για δύο χρόνια δηλαδή.
<P>
Παρόλο που το πράγμα έχει έτσι, η πρόταση της Eπιτροπής είναι καλή, γιατί παρεμποδίζει, σε μια εποχή που ήταν αδύνατη μέχρι τώρα η λήψη απόφασης, να σημειωθεί μια περαιτέρω απόκλιση των φορολογικών συντελεστών. Σύμφωνα με την πρόταση της Eπιτροπής, όμως, το Συμβούλιο, το αργότερο μέχρι το 1998, θα πρέπει να πάρει μια απόφαση για το αν μελλοντικά θα πρέπει να περιοριστεί το εύρος απόκλισης των φορολογικών συντελεστών.
<P>
O Eπίτροπος κ. Mοnti υπέβαλε για το σκοπό αυτό, τον Iούλιο, ένα πρόγραμμα για την εσωτερική αγορά, με ακριβές χρονοδιάγραμμα, το οποίο είναι πολύ φιλόδοξο και το οποίο εμείς, από τη μεριά μας, υποστηρίζουμε απεριόριστα. H παρούσα πρόταση της Eπιτροπής, που αποσκοπεί κυρίως στη διατήρηση του επιτευχθέντος βαθμού εναρμόνισης, δεν μπορεί βεβαίως να μας ξεγελάσει ότι το αρμόδιο Συμβούλιο - και όχι η Eπιτροπή - μπλόκαρε μέχρι τώρα μια ευρύτερη εναρμόνιση των φορολογικών συστημάτων με την αρχή της ομοφωνίας, κι αυτό δεν αποκλείεται καθόλου να συμβεί και στο μέλλον.
<P>
H εναρμόνιση των φορολογικών συστημάτων στην Ένωση έχει αποφασιστική σημασία, τόσο ενόψει της τρίτης φάσης της Oικονομικής και Nομισματικής Ένωσης, όσο και στα πλαίσια μιας αποτελεσματικής πολιτικής για την απασχόληση. Γι' αυτό και μια περαιτέρω προσέγγιση των φορολογικών συντελεστών, είναι επειγόντως απαραίτητη για την απρόσκοπτη λειτουργία της εσωτερικής αγοράς και την αποφυγή στρεβλώσεων. Mόνο με τη δημιουργία, στο εγγύς μέλλον, ενός κατά το δυνατόν ενιαίου ευρωπαϊκού φορολογικού χώρου μπορούν να εξαλειφθούν πολυάριθμα διοικητικά εμπόδια για το εμπόριο, και να δημιουργηθούν και να διασφαλιστούν, σε μόνιμη βάση, θέσεις εργασίας.
<P>
Σχετικά με το θέμα αυτό, θα ήθελα, ως εισηγητής, να εκφράσω την άποψή μου επί της προκειμένης τροπολογίας της Oμάδας του Eυρωπαϊκού Σοσιαλιστικού Kόμματος, η οποία απορρίπτει το ανώτατο όριο του 25 %. Mια ανάλογη τροπολογία δεν έτυχε της πλειοψηφίας στην Eπιτροπή Oικονομικής, Nομισματικής και Bιομηχανικής Πολιτικής και απορρίφθηκε κατά πλειοψηφίαν. Παρακαλώ τις κυρίες και τους κυρίους συναδέλφους, να κάνουν το ίδιο τώρα και στην ολομέλεια.
<P>
H Eπιτροπή εκπλήρωσε τώρα τα καθήκοντά της, και θα ήθελα να την καλέσω να τροποποιήσει την παρούσα μεταβατική ρύθμιση φορολόγησης στην χώρα προορισμού, σε φορολόγηση στη χώρα καταγωγής, διότι δεν θα πρέπει να υποτιμώνται η διοικητική δαπάνη, οι δυνατότητες φοροδιαφυγής και τα πολύπλευρα προβλήματα για τις μικρομεσαίες επιχειρήσεις.
<P>
Θα πρέπει να ευχαριστήσω προσωπικά τον Eπίτροπο κ. Monti για το ότι, παρά τον μάλλον απογοητευτικό προσωρινό απολογισμό, δεν αφήνει από το το βλέμμα του το στόχο της φορολογικής εναρμόνισης και, παρά τις πολύπλευρες αντιστάσεις των κρατών μελών, δεν έχασε το θάρρος του για εποικοδομητικές προτάσεις. Tο Συμβούλιο καλείται να αντιμετωπίσει επιτέλους στα σοβαρά την εναρμόνιση του φόρου προστιθέμενης αξίας.

<SPEAKER ID=135 LANGUAGE="NL" NAME="Metten">
Πρόεδρε, θα επικεντρωθώ στην τροπολογία την οποία υποβάλαμε εξ ονόματος της Σοσιαλιστικής Ομάδας για να μην υπάρξουν ανώτατα σύνορα στις τιμές του ΦΠΑ. Φρονώ ότι γι' αυτό το λόγο θα πρέπει να λάβουμε ως αφετηρία το πλαίσιο στο οποίο βρίσκονται αυτή τη στιγμή από οικονομική άποψη τα κράτη μέλη, δηλαδή περικοπές τις οποίες επιβάλλουν τα κριτήρια για την Οικονομική και Νομισματική Ένωση. Παράλληλα θα πρέπει να λάβουμε υπόψη τη Λευκή Βίβλο του Ντελόρ, στην οποία παραπέμπει επίσης και ο Επίτροπος Monti με ανακοίνωσή του την οποία εξέδωσε τον Μάρτιο του τρέχοντος έτους και με την οποία καθορίζεται ότι στόχος των κρατών μελών πρέπει να είναι η μεταφορά του κόστους που βαρύνει την εργασία σε άλλους τομείς. Εάν αρχίσουμε με αυτό το τελευταίο σημείο και εξετάσουμε που υπάρχει περιθώριο για τη μεταφορά του εν λόγω κόστους τότε παρατηρούμε ότι ουσιαστικά η μοναδική εφικτή δυνατότητα που διαθέτουν τα κράτη μέλη για την μετατόπιση των φορολογικών βαρών που βαρύνουν την εργασία σε άλλους τομείς, είναι το κεφάλαιο, το οποίο δεν θα μπορούσαμε διαφορετικά να έχουμε σε βραχυπρόθεσμο διάστημα, και το οποίο αποτελεί το πιο μεταβλητό παράγοντα, και ως εκ τούτου η μοναδική διέξοδος είναι η αύξηση των δασμών και, ασφαλώς, του ΦΠΑ. Αυτό είναι ένα γεγονός το οποίο ουσιαστικά αναγνωρίζει η Επιτροπή στο έγγραφο εργασίας της του Μαρτίου του τρέχοντος έτους, όταν αυτή με προσεκτικό τρόπο προτείνει ότι εάν θα μεταβούμε σε ένα οριστικό σύστημα, τότε θα πρέπει να επιλέξουμε για ένα ποσοστό το οποίο θα είναι υψηλοτέρου επιπέδου από το μέσο όρο που υφίσταται σήμερα, προκειμένου, κατ' αυτό τον τρόπο, να αντισταθμιστεί η μείωση των φορολογικών βαρών που επιβαρύνουν την εργασία.
<P>
Έχοντας υπόψη αυτό, μπορεί να θεωρηθεί τουλάχιστον μη συνεπές αυτό που πράττει τώρα εδώ η Επιτροπή, διότι ουσιαστικά η Επιτροπή περιορίζει περαιτέρω, χωρίς να υπάρχει άμεση ανάγκη, το περιθώριο που διαθέτουν τα κράτη μέλη για την άσκηση φορολογικής πολιτικής. Ο κύριος Langen το έχει ήδη επισημάνει και υπάρχουν τουλάχιστον δύο κράτη μέλη τα οποία βρίσκονται ήδη στο επίπεδο του 25 %.
<P>
Γιατί όμως δεν υπάρχει άμεση ανάγκη; Επειδή ο μοναδικός λόγος για μία μεγαλύτερη σύγκλιση των τιμών είναι η μετάβαση στο οριστικό σύστημα. Διότι με το παρόν σύστημα, όπως απέδειξε και μία έρευνα που πραγματοποιήθηκε με εντολή της Επιτροπής, δεν υφίσταται σοβαρή στρέβλωση του ανταγωνισμού μεταξύ των κρατών μελών. Με άλλα λόγια, ουσιαστικά μόνο με την καθιέρωση του οριστικού συστήματος θα ήταν αναγκαία μία σύγκλιση των τιμών. Όμως, πρόκειται, άραγε να υπάρξει ένα οριστικό σύστημα; Η Επιτροπή δεν έχει ακόμη προχωρήσει τόσο πολύ ώστε να μπορεί να υποβάλει πρόταση. Έχει εκδόσει μόνο ένα έγγραφο για συζήτηση, το οποίο εγώ δεν έχω λάβει ακόμη, αλλά εν τω μεταξύ έχει καταστεί σαφές ότι εάν υπάρξει ένα τέτοιο σύστημα, αυτό θα καθιερωθεί μετά από το έτος 2000. Σύμφωνα με τους δικούς μου υπολογισμούς, ένα τέτοιο σύστημα θα καθιερωθεί μόνον όταν το παρόν σύστημα επιτρέψει να λάβει σοβαρό μέγεθος η στρέβλωση του ανταγωνισμού ούτως ώστε όλα τα κράτη μέλη να πεισθούν ότι είναι καλύτερο να μεταβούμε σε ένα οριστικό σύστημα. Όμως οι πληροφορίες που έχω φανερώνουν ότι τώρα η απάτη που παρατηρείται δεν είναι αξιοσημείωτη. Προς μεγάλη μου έκπληξη, οφείλω να δηλώσω. Είμαι ιδιαίτερα περίεργος να ακούσω τα επιχειρήματα της Επιτροπής σύμφωνα με τα οποία το υφιστάμενο σύστημα είναι τόσο ανεπαρκές που θα πρέπει να μεταβούμε σε ένα άλλο.
<P>
Εν ολίγοις, λαμβάνοντας υπόψη το γεγονός ότι δεν διαθέτουμε ακριβή στοιχεία σχετικά με το πότε θα μεταβούμε πράγματι στο οριστικό σύστημα, ούτε σχετικά με τη μορφή που αυτό θα έχει, φρονώ ότι δεν ενδείκνυται υπό αυτές τις συνθήκες, δηλαδή τις συνθήκες που επιβάλλει η Οικονομική και Νομισματική Ένωση, στο πλαίσιο των οποίων όλα τα κράτη μέλη υφίστανται ισχυρές οικονομικές πιέσεις, να περιορίσουμε τις δυνατότητες χάραξης φορολογικής πολιτικής και γι'αυτό το λόγο εμείς, ως Σοσιαλιστική Ομάδα, υποβάλαμε μια τροπολογία για την κατάργηση του εν λόγω ανωτάτου επιπέδου.

<SPEAKER ID=136 LANGUAGE="DE" NAME="Friedrich">
Κύριε Πρόεδρε, κατ' αρχήν θα ήθελα να ευχαριστήσω θερμά το συνάδελφο Langen για την ξεκάθαρη και πειστική του έκθεση, στην οποία φυσικά αξίζει να δώσουμε τη συγκατάθεσή μας. Kάνουμε σήμερα ένα σημαντικό βήμα στην περαιτέρω εναρμόνιση των φόρων στην Eυρωπαϊκή Ένωση. Aκριβώς επειδή επιζητούμε τον ανταγωνισμό των τόπων εγκατάστασης των επιχειρήσεων και των συστημάτων στην Eυρωπαϊκή Ένωση, χρειαζόμαστε κοινούς κανόνες παιχνιδιού, τους οποίους θα σέβονται όλοι. O προτεινόμενος συντελεστής - κατώτατος 15 και ανώτατος 25 - ανταποκρίνεται πλήρως στις σημερινές ανάγκες. Oι Σοσιαλδημοκράτες στη Γερμανία, μάλιστα, τάχθηκαν κατά του ότι θα μπορούσε να γίνει μια αύξηση από 15 % σε 16 %, και ασφαλώς, στη συνέχεια, θεωρούν λάθος την κατάργηση του ανώτατου ορίου. Γι' αυτό και για μένα είναι τελείως ακατανόητο, συνάδελφε Metten, το ότι αμφισβητείτε εδώ και το 25 % μάλιστα, πράγμα φυσικά που θα σήμαινε ότι θα μπορούσαν να επιβληθούν φορολογικοί συντελεστές υψηλότεροι απ' αυτόν.
<P>
Xωρίς τους περιορισμούς και τις ρυθμίσεις που προτείνει η Eπιτροπή, δεν θα είχαμε ανταγωνισμό των συστημάτων, αλλά θα προέκυπτε ένα είδος catch as catch can. Aυτό δεν είναι δυνατόν να το θέλουμε και δεν το θέλουμε. Θέλουμε τελείως το αντίθετο. Έχω την πεποίθηση ότι η Eυρωπαϊκή Ένωση θα πρέπει να πάρει και άλλα πρόσθετα μέτρα στον τομέα της φορολογίας, τους επόμενους μήνες και τα επόμενα χρόνια, προκειμένου να θέσει τέρμα λ.χ. στη φοροδιαφυγή. Δεν μπορεί όμως να γίνει αποδεκτό, ένας μεγαλοεισοδηματίας λ.χ. να πληρώνει λιγότερους φόρους στο γειτονικό κράτος της EE ως αλλοδαπός απ' ότι στην πατρίδα του, αλλάζοντας απλώς τόπο κατοικίας.
<P>
Aν θέλουμε να περιορίσουμε την φοροδιαφυγή, τότε εκείνο που χρειαζόμαστε είναι περισσότερη ευρωπαϊκή συνεργασία. Iδιαίτερα στο θέμα της φορολόγησης των εσόδων από κεφάλαια, η μεγαλύτερη αδικία είναι ότι οι αλλοδαποί τυγχάνουν ευνοϊκότερης μεταχείρισης από τους ημεδαπούς. Aπό τη στιγμή που σ' ολόκληρη την Eυρωπαϊκή Ένωση θα αντιμετωπίζονται το ίδιο οι αλλοδαποί με τους ημεδαπούς, όσον αφορά την φορολόγηση των εσόδων από κεφάλαια, θα έχουμε εξαλείψει τον κύριο λόγο της φοροδιαφυγής, και θα έχουμε κάνει ένα μεγάλο βήμα προς τη φορολογική δικαιοσύνη.

<SPEAKER ID=137 LANGUAGE="SV" NAME="Svensson">
Κύριε Πρόεδρε, η εναρμόνιση του ΦΠΑ είναι λανθασμένη σε επίπεδο αρχών και πρακτικά ανεφάρμοστη. Οι ΦΠΑ έχουν εντελώς διαφορετικό βάρος και εντελώς διαφορετικούς σκοπούς στους προϋπολογισμούς των χωρών. Η εναρμόνιση δημιουργεί χάος στις εθνικές οικονομίες. Μιά μείωση του υψηλότερου συντελεστή φόρου είναι μιά επιπλέον απειλή για τις δημόσιες υποδομές σ' αυτές τις χώρες όπου οι φόροι είναι μιά σημαντική πηγή εσόδων.
<P>
Η εναρμόνιση των φόρων έρχεται επίσης σε σύγκρουση με μιά σημαντική αρχή σε όλα τα δημοκρατικά συντάγματα, συγκεκριμένα το δικαίωμα του λαού να φορολογεί εαυτόν. Γι' αυτό πρέπει να κατανοήσουμε ότι η κοινή φορολογική πολιτική δεν είναι πολιτικά υλοποιήσιμη, ούτε είναι αναγκαία για την ευρωπαϊκή συνεργασία, αλλά αντίθετα μπορεί να βλάψει τη συνεργασία.

<SPEAKER ID=138 LANGUAGE="SV" NAME="Wibe">
Κύριε Πρόεδρε, ανήκω σ' αυτούς που επικρίνουν, για πολλούς λόγους, αυτήν την έκθεση στην παρούσα μορφή της. Πρώτον δεν θεωρώ ότι διαφορετικοί ΦΠΑ αποτελούν ένα σημαντικό εμπορικό εμπόδιο. Οικονομικά εμπορικά εμπόδια που στρεβλώνουν τον ανταγωνισμό εμφανίζονται αν υπάρχει διάκριση προϊόντων μιάς χώρα ή περιοχής π.χ. μέσω της τελωνειακής αντιμετώπισης μιάς άλλης χώρας ή ολόκληρου του περίγυρου. Σ' αυτήν την περίπτωση, αδικούνται τα προϊόντα άλλων χωρών πρός όφελος της ιδίας χώρας και τα συγκριτικά πλεονεκτήματα του εμπορίου δεν φθάνουν στους καταναλωτές. Όταν αφορά διαφορετικούς συντελεστές ΦΠΑ δεν υπάρχει αυτή η διάκριση. Αν μιά χώρα έχει υψηλούς συντελεστές φόρων αυτοί καλύπτουν όλη την παραγωγή και όχι μόνον μιά ιδιαίτερη περιοχή. Επομένως, κύριε Πρόεδρε, διαφορετικοί συντελεστές φόρων δεν σημαίνουν στρέβλωση του ανταγωνισμού.
<P>
Κάθε χώρα πρέπει, βάσει δημοκρατικών αρχών, να έχει δικαίωμα να αποφασίζει επί των δικών της φόρων. Υπάρχουν διαφορετικές πολιτικές απόψεις στις διάφορες χώρες της Ένωσης, π.χ. για το πόσο μεγάλος πρέπει να είναι ο δημόσιος τομέας ή πόσο εκτεταμένο το ασφαλιστικό σύστημα. Αυτές οι διαφορετικές εκτιμήσεις πρέπει να μπορούν να εκφραστούν σε διαφορετικούς φόρους.
<P>
Επίσης συμφωνώ απολύτως με τις τροπολογίες που κατετέθησαν από τον συνάδελφο κ. Metten. Έχουμε μιά κατάσταση με μεγάλα ελλείμματα στους προϋπολογισμούς των χωρών μελών μας. Αυτά τα ελλείμματα γίνονται προσπάθειες τώρα σε πολλά μέρη να αντιμετωπισθούν μέσω περικοπών στην παροχή δημόσιων υπηρεσιών. Αλλά ένας προϋπολογισμός μπορεί να βελτιωθεί όχι μόνον μέσω περικοπών, αλλά επίσης και μέσω ενίσχυσης του εισοδήματος. Τότε πρέπει οι χώρες μέλη, αν το θεωρούν σωστό, να έχουν το δικαίωμα να αυξήσουν τον ΦΠΑ πάνω από το προτεινόμενο όριο του 25 %. Το να τεθεί αυτό το ανώτατο όριο είναι ταυτόσημο με το να τεθεί επίσης ένα ανώτατο όριο στην παροχή δημόσιων υπηρεσιών.
<P>
Τέλος, κύριε Πρόεδρε, θεωρώ ότι οι προτάσεις για εντελώς ταυτόσημους ΦΠΑ είναι λαθεμένες για τον απλό λόγο ότι κάθε χώρα χρειάζεται ένα δικό της μέγιστο δυνατό μείγμα φόρων (φόροι εισοδήματος, ΦΠΑ, κ.ά.) για να έχει οικονομική αποτελεσματικότητα. Πιστεύω ότι η πρόταση για ταυτόσημο ΦΠΑ είναι οικονομικά αναποτελεσματική και όχι αποτελεσματική.

<SPEAKER ID=139 NAME="Monti">
Κύριε Πρόεδρε, κύριοι βουλευτές, συγχαίρω πριν από όλα τον εισηγητή, κ. Langen. Η παρούσα πρόταση οδηγίας επιδιώκει τον καθορισμό, όπως γνωρίζετε, του ελάχιστου συντελεστή και του ανώτατου συντελεστή του ΦΠΑ σε 15 και 25 % αντιστοίχως, για την περίοδο από την 1η Ιανουαρίου 1997 μέχρι την 31η Δεκεμβρίου 1998. Σήμερα, τα κράτη μέλη υποχρεώνονται στην εφαρμογή, μέχρι την 31η Δεκεμβρίου 1996, ενός κανονικού συντελεστή όχι κατωτέρου του 15 % στα πλαίσια του μεταβατικού καθεστώτος, ενώ δεν προβλέπεται κανένα ανώτατο όριο. Στην πραγματικότητα τα κράτη μέλη εφαρμόζουν κανονικούς συντελεστές ΦΠΑ που κυμαίνονται μεταξύ του 15 και του 25 %.
<P>
Η κοινοτική νομοθεσία για το ΦΠΑ προβλέπει ότι η Επιτροπή θα πρέπει να παρουσιάσει μία πρόταση για να ρυθμισθεί η κατάσταση μετά την 31η Δεκεμβρίου 1996. Η οδηγία που προτείνουμε δεν επιβάλλει σε κανένα από τα κράτη μέλη να τροποποιήσει τον κανονικό συνετελεστή του ΦΠΑ που ισχύει σήμερα: περιορίζεται στην κατοχύρωση του βαθμού εναρμόνισης των συντελεστών του ΦΠΑ που έχει ακολουθηθεί μέχρι σήμερα, εξασφαλίζοντας τη σωστή λειτουργία του μεταβατικού καθεστώτος, για να μην επιδεινωθεί, με άλλα λόγια, η λειτουργία του. Έχουμε καταλήξει, αφού ερευνήσαμε πολύ προσεκτικά την κατάσταση, ότι πρόκειται για την πιο κατάλληλη λύση. Μία μεγαλύτερη απόκλιση των συντελεστών του ΦΠΑ θα μπορούσε, από μόνη της, να προκαλέσει διαρθρωτικές ανισορροπίες και στρεβλώσεις του ανταγωνισμού σε πολλούς τομείς της οικονομίας. Θα ήταν επίσης σκόπιμο να επιδιωχθεί η προσέγγιση των κανονικών φορολογικών συντελεστών, που ισχύουν στα κράτη μέλη, τη στιγμή που σχεδιάζεται η ένταξη στην κοινή αγορά ενός νέου κοινού συστήματος ΦΠΑ, βάσει της αρχής της χώρας καταγωγής. Για να μπορέσει να λειτουργήσει ένα τέτοιο σύστημα απαιτείται η αισθητή προσέγγιση των φορολογικών συντελεστών. Η πρόταση που σας έχουμε παρουσιάσει, καθορίζει την ψαλίδα εντός της οποίας θα πρέπει να τοποθετηθεί ο συντελεστής του κανονικού ΦΠΑ για μία περίοδο δύο μόνο ετών, το 1997 και το 1998.
<P>
Θεωρούμε ότι δεν θα ήταν σκόπιμο να ληφθεί μία οριστική λύση σχετικά με το θέμα αυτό, εφόσον το σημερινό καθεστώς έχει μεταβατικό χαρακτήρα και θα χρειασθεί σε κάθε περίπτωση να αντιμετωπισθεί το πρόβλημα του ελαχίστου και του ανωτάτου ορίου του κανονικού συνετελεστή όταν θα προσδιορισθεί το νέο σύστημα του ΦΠΑ. Θα ήθελα να διευκρινίσω και να διαβεβαιώσω τα μέλη του Ευρωπαϊκού Κοινοβουλίου ότι η Επιτροπή θα κάνει βεβαίως ειδικές προτάσεις για το φορολογικό σύστημα που θα βασίζεται στην αρχή της χώρας καταγωγής. το στρατηγικό πρόγραμμα, που έχει παρουσιασθεί από την Επιτροπή και υιοθετηθεί πριν από το καλοκαίρι, εμπεριέχει αυτή την υποχρέωση. Μόνο μία προσέγγιση αυτού του είδους είναι συμβατή με μία πραγματική ενιαία αγορά -θέμα που έθιξε και ο κ. Friedrich- και θα είναι μία προσέγγιση που θα διευκολύνει τη δραστηριότητα των επιχειρήσεων, θα μειώσει τις δαπάνες, και στο τέλος θα προξενήσει διαρθρωτικά οφέλη στην απασχόληση. Με αυτή την προοπτική εμείς κινούμαστε.
<P>
Θα ήθελα επίσης να υπογραμμίσω ότι η πρόταση είναι σύμφωνη με μία σαφή διάταξη της έκτης οδηγίας του ΦΠΑ αλλά, συγχρόνως, επιτελείται και το πρώτο βήμα προς την πραγματοποίηση του προγράμματος που θα μας φέρει στο νέο κοινό σύστημα. Εάν θέλουμε η ενιαία αγορά να είναι μία πραγματική ενιαία αγορά και να προκαλεί όλες τις προβλεπόμενες θετικές επιπτώσεις, όσον αφορά την ανάπτυξη και την απασχόληση, θα πρέπει να την ολοκληρώσουμε και από φορολογικής πλευράς, διαπίστωση στην οποία προέβησαν και πολλά μέλη του Σώματος.
<P>
Η υιοθέτηση της οδηγίας που εξετάζετε σήμερα θα αποτελέσει ένα σημαντικό πολιτικό μήνυμα που σηματοδοτεί την αποφασιστικότητα της Κοινότητας να διευκολύνει τη δραστηριότητα των επιχειρήσεών της και τη ζωή των πολιτών της. Γι αυτούς τους λόγους και με αυτή την προοπτική η Επιτροπή δεν μπορεί να αποδεχθεί την τροπολογία που έχει προτείνει ο κ. Donnelly, ο οποίος προτείνει την κατάργηση του ανωτάτου ορίου του κανονικού φορολογικού συντελεστή. Θα ήθελα στο σημείο αυτό να αναφερθώ εκτενέστερα. Εξετίμησα τα επιχειρήματα του κ. Metten και του κ. Wibe στο θέμα αυτό, αλλά θα ήθελα να υπογραμμίσω ότι η πρόταση της Επιτροπής που σας έχει παρουσιασθεί, είναι πλήρως συνεπής με την ανάλυση και με τις υποδείξεις που περιέχει το έγγραφο του Μαρτίου για το άτυπο Συμβούλιο Ecofin της Βερόνας, στο οποίο αναφέρθησαν ορισμένοι ευγενώς, με τη μεταφορά δηλαδή της φορολογικής επιβάρυνσης σε άλλα στοιχεία διαφορετικά από την εργασία. Έχουμε λάβει υπόψη με μεγάλη προσοχή την κατάσταση σε σχέση με τα διάφορα κράτη μέλη, εκείνα δηλαδή που θα μπορούσαν να ορίσουν τον ανώτατο συντελεστή του 25 %: όντως αυτά τα κράτη μέλη έχουν ήδη εφαρμόσει -και με επιτυχία- τη μετάθεση των κοινωνικών επιβαρύνσεων στην έμμεση φορολογία. Η σημερινή συνεπώς πρόταση δύσκολα θα μπορούσε να αποτελέσει μία πραγματική αναστολή σε σχέση με ένα περιθώριο ελιγμού που στην ουσία έχουν ήδη χρησιμοποιήσει. Αντίθετα, αυτό που προέχει είναι να μη δημιουργηθούν μεγαλύτερα εμπόδια στη λειτουργία της εσωτερικής αγοράς.
<P>
Γι αυτούς τους λόγους έχουμε περιορίσει σε δύο χρόνια την περίοδο εφαρμογής της πρότασης: θα χρησιμοποιήσουμε αυτό το χρόνο για να συνεχίσουμε τις συζητήσεις που άρχισαν στη Βερόνα, συζητήσεις που θα μας επιτρέψουν να εκτιμήσουμε δεόντως το μελλοντικό ρόλο του ΦΠΑ στη συνολική διάρθρωση των εσόδων των κρατών μελών. Η παρούσα πρόταση θα πρέπει να θεωρείται αποκλειστικά σαν ένα μέσο προσωρινής προστασίας, που δεν προδικάζει το επίπεδο των συντελεστών του ΦΠΑ που είναι αναγκαίοι για το κοινό σύστημα του ΦΠΑ. Θα ήθελα εντούτοις να προσθέσω ότι, εμπρός στο ενδεχόμενο σοβαρών αυξήσεων των συντελεστών του ΦΠΑ, ο ΦΠΑ κανονικά θεωρείται σαν ένας φόρος που επιβαρύνει περισσότερο τα μικρότερα εισοδήματα και συνεπώς η υπερβολική χρησιμοποίησή του θα μπορούσε να έχει ανησυχητικές κοινωνικές επιπτώσεις.
<P>
Καταλήγω, κύριε Πρόεδρε, εκφράζοντας την εκτίμηση της Επιτροπής για το καρποφόρο πνεύμα συνεργασίας που έχει μέχρι στιγμής σφραγίσει τις συζητήσεις με το Ευρωπαϊκό Κοινοβούλιο και οδήγησε στην υιοθέτηση μιας ευνοϊκής έκθεσης εκ μέρους της Επιτροπής Οικονομικής, Νομισματικής και Βιομηχανικής Πολιτικής, ενώ συγχρόνως θα ήθελα να ευχαριστήσω ιδιαίτερα και εσάς, κύριε Langen.

<SPEAKER ID=140 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=13>
Αδεια οδήγησης
<SPEAKER ID=141 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Farassino, εξ ονόματος της Επιτροπής Μεταφορών και Τουρισμού (Α4-0206/96), για την πρόταση οδηγίας του Συμβουλίου που τροποποιεί την οδηγία 91/439/ΕΟΚ σχετικά με την άδεια οδήγησης (COM(96)0055 - C4-0207/96-96/0040(SYN)).

<SPEAKER ID=142 NAME="Farassino">
Κύριε Πρόεδρε, κύριοι βουλευτές, με την παρούσα έκθεση προτείνουμε την τροποποίηση της οδηγίας 91/439 με στόχο την υιοθέτηση μιας βασικής εναρμονισμένης κωδικοποίησης για τις επιπρόσθετες αναφορές που θα πρέπει να εγγραφούν στην άδεια οδήγησης και τις αρχές που διέπουν τη λειτουργία τους σύμφωνα με τις διατάξεις της οδηγίας, όπως προκύπτει από το άρθρο 1. τη συγκρότηση μιας επιτροπής επιφορτισμένης να συμβουλεύει την Επιτροπή επί όλων των θεμάτων που αφορούν τα παραρτήματα της οδηγίας 91/439 και τις επιστημονικές και τεχνικές εξελίξεις (άρθρο 2). την τροποποίηση του άρθρου 3, παράγραφος 3, εδάφιο 3 της οδηγίας 91/439 προκειμένου να προσεγγίσει περαιτέρω η εν λόγω διάταξη τον εμπορικό χαρακτηρισμό, συμπεριλαμβανομένης, όσον αφορά τα δίκυκλα, της μείωσης του κριτηρίου μεγίστης ταχύτητας, από 50 σε 45 ωριαία χιλιόμετρα.
<P>
Ως εισηγητής δέχθηκα ευνοϊκά την πρόταση της Eπιτροπής που εναρμονίζει το σύστημα κωδικοποίησης των στοιχείων που απαιτούνται για την έκδοση της άδειας οδήγησης και τα οποία θα πρέπει να εγγράφονται στην άδεια οδήγησης. Ασφαλώς θα συμβάλει στην ελεύθερη διακίνηση των προσώπων στην Κοινότητα -ιδίως των ανάπηρων οδηγών- και στην οδική ασφάλεια, διευκολύνοντας, σε περίπτωση ανάγκης, τον έλεγχο των αδειών οδήγησης -ανεξάρτητα από το κράτος που τις εκδίδει, την εθνικότητα του ελέγχοντος οργάνου ή της διοίκησης που διαχειρίζεται τις άδειες- σε ένα μεγάλο τμήμα της Ευρώπης. Το εναρμονισμένο σύστημα κωδικοποίησης θα εφαρμοσθεί όντως και στις χώρες μέλη του Ευρωπαϊκού Οικονομικού Χώρου.
<P>
Μετά από αυτή την παρατήρηση θα ήθελα να προσθέσω ότι ως εισηγητής με τις τροπολογίες που έχω υποβάλει στην Επιτροπή Μεταφορών και Τουρισμού και που τώρα παρουσιάζω στο Κοινοβούλιο προσπάθησα να ανταποκριθώ σε ορισμένες ανάγκες και ειδικά αιτήματα μερικών κρατών μελών.
<P>
Κατ' αρχήν θα ήταν ευκταίο η Επιτροπή, σε σύντομο σχετικά διάστημα, να προτείνει όχι μόνο τους κωδικούς των αναφορών αλλά και τους υποκωδικούς -ειδικότερα όσον αφορά τους κωδικούς 04 (ιατρικό πιστοποιητικό), 05 (περιορισμοί για ιατρικούς λόγους), 44 (προσαρμογές της μοτοσυκλέτας) και 55 (συνδιασμοί των προσαρμογών του οχήματος)- που έχουν ήδη οριστικοποιηθεί στο πλαίσιο των συνεδριάσεων μεταξύ της Επιτροπής και των εμπειρογνωμόνων των κρατών μελών.
<P>
Δεύτερο, θα ήταν χρήσιμο να προβλεφθεί ένας νέος παγκόσμιος κωδικός -00- προκειμένου να υπάρξει η δυνατότητα κάλυψης εντελώς ιδιαιτέρων περιπτώσεων, όπως παραδείγματος χάρη αυτή που αναφέρει η κ. Muscardini με την τροπολογία αριθ. 8.
<P>
Επιπλέον, οι προσθήκες που ζητούνται για τους κωδικούς 70 και 71, σχετικά με την ένδειξη του σήματος της τρίτης χώρας, σύμφωνα με τον εναρμονισμένο κατάλογο στα πλαίσια ΕΚ/ΟΗΕ, είναι χρήσιμες για μια καλύτερη κατανόηση στην περίπτωση αλλαγής της αδείας οδήγησης εκ μέρους ενός κατόχου που έχει λάβει το έγγραφο σε μία τρίτη χώρα. Η προσθήκη επομένως ενός κωδικού 79 πραγματοποιείται για να ικανοποιηθούν κάποιες ανάγκες ορισμένων κρατών μελών. Με αυτό τον τρόπο καλύπτονται οι περιπτώσεις ισοτιμίας μεταξύ κατηγοριών αδειών που εξεδόθησαν προ της 1ης Ιουλίου 1996 και κατηγοριών που προσδιορίζονται στο άρθρο 3 της οδηγίας 91/ 439. Η χρησιμοποίηση του κωδικού αυτού 79 θα έπρεπε να περιορίζεται στην ενδεχόμενη διατήρηση των κεκτημένων δικαιωμάτων των κατόχων μιας αδείας που εξεδόθη προ της 1ης του προσεχούς Ιουλίου. Οι άλλες τροποποιήσεις που επιφέρει η προαναφερθείσα τροπολογία 5 στους κωδικούς 02 (ακουστική πρόσθεση) και 03 (κινητικό πρόσθετο μηχάνημα/νάρθηκας) έχουν σαν στόχο την καλύτερη διευκρίνιση των αναφορών αυτών.
<P>
Δεδομένου επίσης ότι η οδηγία 91/439 αφορά μόνο την έκδοση της αδείας σε ευρωπαϊκό επίπεδο, πρέπει να ασχοληθούμε με την αναγκαία εναρμόνιση και της αφαίρεσής της σε περίπτωση παράβασης σε διαφορετικό κράτος μέλος από εκείνο της έκδοσής της: πρόκειται για προβληματικές που συνδέονται με την ανάγκη, που κατ' επανάληψη έχει τονίσει το Ευρωπαίκό Κοινοβούλιο, υλοποίησης ενός ευρωπαϊκού συστήματος αδείας οδήγησης με βαθμούς ποινής (point system) .
<P>
Για το σκοπό αυτό, με την τροπολογία αριθ. 3 τίθεται ένα όριο -η 31η Δεκεμβρίου 1996- για την περάτωση των εργασιών της ομάδας εργασίας που θα πρέπει να μελετήσει την υλοποίηση στην πράξη του συστήματος αυτού. Βάσει των πορισμάτων αυτής της ομάδας εργασίας, η Επιτροπή θα μπορούσε να υποβάλει νομοθετική πρόταση έως την 31η Μαρτίου 1997.
<P>
Τέλος, με τις τροπολογίες 2 και 6 επιδιώκεται η αντικατάσταση της διαχειριστικής επιτροπής (τύπου ΙΙα) για την προσαρμογή στην τεχνική πρόοδο των παραρτημάτων Ι και Ια (πρότυπα αδειών οδήγησης), ΙΙ (απαιτήσεις για εξετάσεις οδήγησης) και ΙΙΙ (σωματική επάρκεια) της οδηγίας 91/439/ΕΟΚ, με μία πιο ελαστική τεχνική επιτροπή συμβουλευτικού χαρακτήρα, όπως έχει προτείνει η Διάσκεψη των Προέδρων, για την εφαρμογή ενός modus vivendi με την επιτροπολογία.

<SPEAKER ID=143 LANGUAGE="DE" NAME="Farthofer">
Κύριε Πρόεδρε, κύριε Επίτροπε, κυρίες και κύριοι συνάδελφοι, ως πολιτικός είμαι πάντα ευχαριστημένος, όταν αποφασίζουμε νομοσχέδια που οι δημόσιοι υπάλληλοι, σε τελευταία ανάλυση, μπορούν να τα εφαρμόσουν σχετικά χωρίς προβλήματα. H εναρμόνιση των κωδικών στις άδειες οδήγησης, μπορεί ασφαλώς να συμβάλει στο να μπορεί πράγματι κάθε όργανο ασφαλείας στην Eυρωπαϊκή Ένωση να εφαρμόζει και να ελέγχει, με μια ματιά, τις σχετικές διατάξεις για την έκδοση άδειας οδήγησης, στους οδηγούς απ' όλα τα κράτη μέλη.
<P>
H εναρμονισμένη ευρωπαϊκή άδεια οδήγησης - κι αυτό δεν μπορούμε να το επαναλαμβάνουμε συχνά - συμβάλει στην κινητικότητα των πολιτών της Ένωσης κι εξασφαλίζει ταυτόχρονα μια συμβολή στην οδική ασφάλεια. Ωστόσο, η πρακτική εφαρμογή της οδηγίας 91/339 με κάνει να ανησυχώ. Aπό την 1η Iουλίου 1996, θα πρέπει όλα τα κράτη μέλη να εφαρμόσουν τις διατάξεις της ευρω-άδειας οδήγησης. Aλλά μόλις τώρα αποφασίζουμε, σε πρώτη ανάγνωση, ένα βασικό μέρος αυτής της ευρω-άδειας, και συγκεκριμένα τους εναρμονισμένους κώδικες.
<P>
Aν λοιπόν τα κράτη μέλη δεν θέλουν να εκδίδουν κάθε χρόνο νέες άδειες οδήγησης, μπορούν, κατ' ανάγκην, να μην εφαρμόσουν την άδεια οδήγησης. Γι' αυτό κι εγώ θα περίμενα από την Eπιτροπή επιτέλους συνεχείς προτάσεις οδηγιών και όχι να μας υποβάλει κάθε εξάμηνο να μας υποβάλει αποσπασματικές διατάξεις. Eμείς οι πολιτικοί είμαστε εκείνοι, τελικά, που θα πρέπει να το εξηγήσουμε αυτό στους πολίτες της EE, και μερικές φορές και να το υπερασπισθούμε.
<P>
Θα ήθελα να ευχαριστήσω τον εισηγητή που ξανακατέθεσε την τροπολογία για θέσπιση μιας άδειας οδήγησης με βαθμούς ποινής, ως μακροχρόνιο αίτημα του Σώματός μας. Aπό αμέτρητες συζητήσεις στην πατρίδα μου την Aυστρία, γνωρίζω τα πάμπολλα επιχειρήματα εναντίον αυτής, ακόμη και από λέσχες αυτοκινήτου που διατείνονται ότι προστατεύουν τα συμφέροντα των οδηγών, ωστόσο παραβλέπουν το επείγον μέλημά τους, την οδική ασφάλεια.
<P>
Tο παράδειγμα της Γαλλίας απέδειξε εντυπωσιακά, ότι μόνο μέσα σ' ένα χρόνο ο αριθμός των τροχαίων ατυχημάτων μειώθηκε κατά 10 %. Ένα τοις εκατό λιγότεροι νεκροί από τροχαία ατυχήματα, κάθε φορά, θα πρέπει να αποτελεί κίνητρο. Γι' αυτό και θα ήθελα να παρακαλέσω θερμά την Eπιτροπή να υποστηρίξει τα αιτήματα της παρούσας έκθεσης. Eκ μέρους της Oμάδας του Eυρωπαϊκού Σοσιαλιστικού Kόμματος η έκθεση αυτή εγκρίνεται. Mονάχα με το άρθρο 8 υπάρχουν δυσκολίες.

<SPEAKER ID=144 LANGUAGE="SV" NAME="Stenmarck">
Κύριε Πρόεδρε, ας μου επιτραπεί να αρχίσω ευχαριστώντας τον κ. Farassino για το θαυμάσιο έργο που επιτέλεσε στο θέμα της εναρμόνισης των κανονισμών για τις άδειες οδήγησης εντός της ΕΕ.
<P>
&#x221E;δη με την Συνθήκη της Ρώμης δημιουργήθηκαν οι προϋποθέσεις για την ελεύθερη κυκλοφορία. Ως εκ τούτου εμφανίσθηκε επίσης η ανάγκη να εναρμονισθούν σιγά - σιγά οι διατάξεις των διαφόρων χωρών μελών σε μιά μακρά σειρά διαφόρων τομέων, πέραν των άλλων όσον αφορά θέματα που αφορούν την κυκλοφορία και τις μεταφορές. Ένας τέτοιος τομέας αφορούσε την ανάγκη να υπάρχουν κοινές διατάξεις για τις άδειες οδήγησης. Το Ευρωπαϊκό Δικαστήριο επίσης το επικαλέστηκε αυτό σε μιά δίκη ήδη το 1978. Η αιτιολογία του Δικαστηρίου ήταν ότι οι διαφορετικές διατάξεις για τις εθνικές άδειες οδήγησης μπορούσαν να σημάνουν έναν άμεσο ή έμεσο περιορισμό όσον αφορά την ελεύθερη κυκλοφορία προσώπων. Κατόπιν τούτου, έχουν ληφθεί μιά σειρά πρωτοβουλιών που διευκολύνουν την διακίνηση ατόμων που εδραιώνονται σε μιά άλλη χώρα μέλος από αυτήν στην οποία πήραν την άδεια οδήγησης. Όλες οι πρωτοβουλίες που το καθιστούν αυτό δυνατόν είναι φυσικά θετικές.
<P>
Η Επιτροπή έχει καταθέσει τώρα περισσότερες προτάσεις πρός αυτήν την κατεύθυνση. Έχουμε λόγους να καλωσορίσουμε τις προτάσεις που σημαίνουν μιά εναρμόνιση της κωδικοποίησης των στοιχείων που θα υπάρχουν στις άδειες οδήγησης και που αφορούν τις προϋποθέσεις υπό τις οποίες εξεδόθη η άδεια οδήγησης. Αυτό είναι καλό για πολλούς διαφορετικούς λόγους, πέραν των άλλων διότι θα διευκολύνει την ελεύθερη κυκλοφορία ειδικά για τους οδηγούς με δυσκολία στην κίνηση, όπου σαφώς διαφαίνεται από την άδεια οδήγησης υπό ποιές προϋποθέσεις αυτή έχει εκδοθεί. Η εναρμόνιση θα συμβάλει επίσης στην αυξημένη κυκλοφοριακή ασφάλεια μέσω της διευκόλυνσης του ελέγχου της άδειας οδήγησης, ανεξάρτητα από το ποιά χώρα έχει εκδώσει την άδεια οδήγησης. Κατά την άποψή μου, αυτό διευκολύνεται ακόμη περισσότερο μέσω της εφαρμογής του εναρμονισμένου κωδικού συστήματος και στις χώρες της Ζώνης Ευρωπαϊκής Οικονομικής Συνεργασίας.
<P>
Θέλω επίσης να υπογραμμίσω τις δυνατότητες που κατ' επέκταση θα προκύψουν ως όφελος από μιά εναρμόνιση αυτού του συστήματος κωδικοποίησης. ?τομα τα οποία ίσως υποφέρουν από μιά ιδιαίτερη ασθένεια ή που εμπλέκονται σε ένα σοβαρό ατύχημα σε μιά άλλη χώρα έχουν συνήθως μεγάλες δυσκολίες επικοινωνίας με το προσωπικό του νοσοκομείου στο οποίο μεταφέρονται. Μπορεί επίσης να πρόκειται για ένα άτομο που χρήζει άμεσης βοήθειας παροχής κάποιου ειδικού φάρμακου και που δεν μπορεί να το διατυπώσει αυτό στο προσωπικό του νοσοκομείου. Τα στοιχεία αυτού του είδους μπορούν στο μέλλον επίσης να αναγράφονται σε ένα διεθνές και εναρμονισμένο σύστημα κωδικοποίησης μέσω της εισαγωγής σε ένα τέτοιο σύστημα, σε κωδικοποιημένη μορφή, της ασθένειας από την οποία υποφέρει ένα συγκεκριμένο άτομο ή του φάρμακου από το οποίο ένα άτομο εξαρτάται αναπόφευκτα. Αυτό θα μπορούσε να σώσει πάρα πολλές ανθρώπινες ζωές.
<P>
Νομίζω ότι αυτό, για το οποίο εδώ θα λάβουμε θέση, είναι σαν σύνολο εξαιρετικά θετικό. Από πλευράς της ομάδας του ΕΛΚ ωστόσο θα ψηφίσουμε εναντίον κάποιων από τις τροπολογίες που κατατέθηκαν εδώ. Πρόκειται για τις τροπολογίες 3, 4, και 7. Το αποτέλεσμα αυτών των ψηφοφοριών θα είναι κατόπιν καθοριστικό για το αν θα ψηφίσουμε υπέρ της έκθεσης στο σύνολό της.

<SPEAKER ID=145 LANGUAGE="NL" NAME="Van der Waal">
Κύριε Πρόεδρε, από το 1980 έχουν πραγματοποιηθεί διάφορα βήματα για την καθιέρωση μιας κοινοτικής άδειας οδήγησης, με στόχο την προώθηση της ασφάλειας της κυκλοφορίας και της ελεύθερης κυκλοφορίας των προσώπων εντός της Ένωσης. Με την πρόσφατη τροποποίηση που πραγματοποιήθηκε τον Ιούνιο του τρέχοντος έτους, το Κοινοβούλιο υποστήριξε την καθιέρωση ενός εναλλακτικού προτύπου υπό μορφή πιστωτικής κάρτας, παράλληλα με την χάρτινη άδεια οδήγησης. Η πρόταση την οποία συζητούμε τώρα περιέχει μια περαιτέρω περιγραφή των προϋποθέσεων, υπό τις οποίες ο κάτοχός της επιτρέπεται να οδηγεί ένα όχημα.
<P>
Ο εισηγητής υπέβαλε ορισμένες ορθές τροπολογίες τις οποίες εμείς μπορούμε να υποστηρίξουμε. Κάνουμε ωστόσο μια εξαίρεση για τις τροπολογίες αριθ. 4 και 7. Με αυτές, ο εισηγητής προτείνει να υπάρχει η δυνατότητα μεταφοράς της ποινικής δίωξης για μια παραβίαση που πραγματοποιήθηκε σε ένα συγκεκριμένο κράτος μέλος, στο κράτος μέλος στο οποίο εκδόθηκε η άδεια οδήγησης. Μολονότι υπάρχουν ορθά επιχειρήματα προς υποστήριξη αυτής της πρότασης, η εξέταση του εν λόγω προβλήματος θα πρέπει να πραγματοποιηθεί στο πλαίσιο του τρίτου πυλώνα και όχι με την παρούσα οδηγία η οποία αναφέρεται στην έκδοση αδειών οδήγησης. Ευχαριστώ τον εισηγητή για το έργο το οποίο επετέλεσε.

<SPEAKER ID=146 LANGUAGE="EN" NAME="Watts">
Κύριε Πρόεδρε, καταρχάς ευχαριστώ τον εισηγητή κ. Farassino για την έκθεσή του και ειδικότερα για τον πολύ ξεκάθαρο τρόπο με τον οποίο ανέλυσε τα προφανή πλεονεκτήματα της προτάσεως της Επιτροπής. Μιας προτάσεως σχετικά με την εναρμόνιση του συστήματος κωδικοποίησης των πληροφοριών που θα πρέπει να περιλαμβάνει η άδεια οδήγησης, υπόψη των προϋποθέσεων κάτω από τις οποίες έχει χορηγηθεί. Πιστεύω και εγώ ότι η πρόταση θα συμβάλει στην ελεύθερη κίνηση προσώπων μέσα στην Κοινότητα, ιδιαίτερα προσώπων με ειδικές ανάγκες και θα συμβάλει επίσης στην οδική ασφάλεια κάνοντας ευκολότερο στο μεγαλύτερο μέρος της Ευρώπης τον έλεγχο των αδειών οδήγησης εκεί όπου απαιτείται.
<P>
Ωστόσο, σήμερα θα ήθελα να υπογραμμίσω τις Τροπολογίες Αριθ. 4 και 7, με τις οποίες επιζητείται η αμοιβαία αναγνώριση της ακύρωσης της αδείας οδήγησης. Επί του παρόντος, οι απαγορεύσεις οι οποίες επιβάλλονται για επικίνδυνη οδήγηση ισχύουν μόνο στο κράτος μέλος όπου έχει διαπραχθεί η παράβαση και όχι και στα άλλα. Αυτό σημαίνει, στην περίπτωση π.χ. του Ηνωμένου Βασιλείου, ότι ένας μη πολίτης του ΗΒ που του έχει αφαιρεθεί η άδεια για διάπραξη παράβασης κατά τη διάρκεια των διακοπών του στο ΗΒ, θα παραλάβει ξανά την άδειά του στο τέλος των διακοπών του και θα είναι πλέον ελεύθερος να οδηγήσει όπου αλλού θέλει στην Ευρωπαϊκή Ένωση. Καθ' όμοιον τρόπο, ένας βρετανός οδηγός ο οποίος διαπράττει κάποια σοβαρή παράβαση κατά τη διάρκεια των διακοπών του στην ηπειρωτική Ευρώπη μπορεί να αγνοήσει την απαγόρευση και να επιστρέψει σπίτι του δυνητικά ελεύθερος, φοβούμαι, να διαπράξει ξανά την ίδια παράβαση. Οι τροπολογίες που κατέθεσε η Επιτροπή Μεταφορών και Τουρισμού επιζητούν να κλείσουν αυτό το πολύ σοβαρό παράθυρο.
<P>
Μολονότι δεν υποτιμώ τα σοβαρά εμπόδια που πρέπει να υπερνικήσουμε, θα πρέπει να νομοθετήσουμε υπέρ της αμοιβαίας αναγνώρισης των αδειών οδήγησης σε ολόκληρη την Ευρωπαϊκή Ένωση. Θα πρέπει επίσης να επιζητήσουμε τη διασφάλιση ότι όταν μια άδεια αφαιρείται σε ένα κράτος μέλος, η αφαίρεση αυτή να ισχύει σε όλα.
<P>
Θα ήθελα επίσης να σχολιάσω μια τροπολογία την οποία δεν θα μπορέσει να υποστηρίξει η Ομάδα μου, δηλ. την Τροπολογία Αριθ. 8 που κατέθεσε η κ. Muscardini και 28 άλλοι. Μολονότι βλέπουμε ευνοϊκά την αναγκαιότητα διευκρίνισης της καταστάσεως σχετικά με τους διαβητικούς οδηγούς, πιστεύω ότι υπάρχουν και πολλές άλλες καταστάσεις που θα μπορούσαν να παρατεθούν. Επιλέον φοβόμαστε ότι η φρασεολογία της σύνταξης δεν θα διασφαλίσει στην πραγματικότητα τον στόχο που είμαι βέβαιος ότι προσπαθούσαν να επιτύχουν όλοι εκείνοι που κατέθεσαν την τροπολογία.
<P>
Τέλος, ελπίζω ότι η Επιτροπή θα εξετάσει τα σημεία που έθεσε σήμερα η επιτροπή, το σοβαρό σημείο σχετικά με την αφαίρεση της αδείας και θα σχολιάσει εάν πιστεύει ή όχι ότι πρέπει να υποβληθούν μελλοντικά προτάσεις για να κλείσει αυτό το σοβαρό κενό.

<SPEAKER ID=147 LANGUAGE="DE" NAME="Ferber">
Κύριε Πρόεδρε, κύριε Επίτροπε, αγαπητοί κυρίες και κύριοι συνάδελφοι, στην ουσία, στη σημερινή συζήτηση για το θέμα της άδειας οδήγησης, δεν έχουμε να κάνουμε με καμιά μεγάλη υπόθεση. Kαθορίζουμε τους κωδικούς αριθμούς για την άδεια οδήγησης η οποία, στο μέλλον, θα ισχύει σ' όλη την Eυρωπαϊκή Ένωση. Δεν πρόκειται συνεπώς για καμιά μεγάλη υπόθεση. O διάβολος, όμως, πάντα βάζει την ουρά του στις λεπτομέρειες, και σαφώς θα πρέπει να σκεφθούμε, αγαπητοί συνάδελφοι Farthofer και Watts, τι θέλουμε. Yπήρξαν κάποτε, ως γνωστόν, κάποιοι συνάδελφοι μέσα σ' αυτό το Σώμα, που ήθελαν μια άδεια οδήγησης περιορισμένης χρονικής ισχύος. Yπήρξαν συνάδελφοι που ήθελαν μια άδεια οδήγησης ως καθολικό έγγραφο, ει δυνατόν μάλιστα να παίζει και το ρόλο πιστωτικής κάρτας. Δόξα τω Θεώ, όλα αυτά μπορέσαμε, ως γνωστόν, να τα παρεμποδίσουμε.
<P>
Tώρα έχουμε να κάνουμε πάλι με δύο πολύ ιδιαίτερες επιθυμίες. Kατά πρώτον οφείλει να θεσπιστεί μια άδεια οδήγησης με βαθμούς ποινής. Για κάτι τέτοιο δεν μπορώ παρά να σας προειδοποιήσω. Δεν χρειαζόμαστε για ολόκληρη την Eυρώπη μια κεντρική υπηρεσία, στην οποία θα συγκεντρώνονται όλες οι παραβάσεις που συνεπάγονται καταγραφή βαθμών ποινής στο ποινολόγιο. Γιατί δεν το αφήνουμε αυτό στα κράτη μέλη όπου και ανήκει πραγματικά; Δεν χρειάζεται, δεύτερον, να αφαιρείται από κάποιον η άδεια οδήγησης για ολόκληρη την Eυρώπη. Kι εδώ δεν θα πρέπει να το παρακάνουμε. Δεν μιλώ, φυσικά, καν για αριστερή ή δεξιά κυκλοφορία. Tι γίνεται άραγε με έναν Bρετανό στις διακοπές του, αν την πρώτη κιόλας μέρα μπει στο λάθος ρεύμα κυκλοφορίας κι εξαιτίας αυτού κάνει μια παράβαση; Δεν θα επιτρέπεται τότε να οδηγήσει και στη Mεγάλη Bρετανία; Συνεπώς, αν οι Αγγλοι είναι τόσο ενθουσιασμένοι μ' αυτό, τότε θα πρέπει να θεσπίσουμε κάποτε και τη δεξιά κυκλοφορία.
<P>
Όσο δεν έχουμε ενιαία πρόστιμα για τις οδικές παραβάσεις, δεν μπορούμε να αφαιρούμε ενιαία την άδεια οδήγησης για ολόκληρη την Eυρώπη, επειδή, ιδιαίτερα στις διακοπές, γίνονται παραβάσεις που ίσως στη χώρα των διακοπών να συνεπάγονται αφαίρεση της άδειας οδήγησης, όχι όμως και στην πατρίδα μας. Eδώ πράγματι ο ενθουσιασμός των πολιτών θα κρατηθεί εντός ορίων. Eυχαριστώ τον εισηγητή για τη δουλειά του, και θα ήθελα μόνο, να καλέσω τους συναδέλφους να μην υπερψηφίσουν τις τροπολογίες 3, 4 και 7.

<SPEAKER ID=148 LANGUAGE="DE" NAME="Koch">
Kύριε Πρόεδρε, κύριε Eπίτροπε, κυρίες και κύριοι, τώρα επιτέλους ολοκληρώνεται το κοινοτικό μοντέλο των εθνικών ακόμη αδειών οδήγησης. Eνώ πριν από μερικές εβδομάδες ψηφίσαμε την πρώτη συμπληρωματική διάταξη, σχετικά με την οδηγία του 1991, που αφορά την άδεια οδήγησης και αποσκοπούσε στην έκδοσή της υπό μορφήν πλαστικής κάρτας και στις διαστάσεις πιστωτικής, σήμερα ασχολούμαστε με μια δεύτερη συμπληρωματική διάταξη. Aναφέρεται στα πρόσθετα, αλλά όχι λιγότερο αναγκαία, στοιχεία που θα αναγράφονται στις άδειες οδήγησης, σχετικά με τους όρους χρήσης, για οδηγούς και οχήματα. H αναγραφή των στοιχείων αυτών θα πρέπει να γίνεται με μια ενιαία κωδικοποιημένη μορφή. Aυτό είναι καλό. Διότι αν συνεχιζόταν να εφαρμόζονται διαφορετικές κωδικοποιήσεις για τα στοιχεία στις άδειες οδήγησης που εκδίδουν τα διάφορα κράτη μέλη, θα συνέχιζαν να υπάρχουν πρακτικά προβλήματα μεταξύ των χωρών, για τους οδηγούς, τις επιχειρήσεις, τις διοικήσεις και την αστυνομία.
<P>
Γι' αυτό και επιδοκιμάζω τη δημιουργία, σε διεθνές επίπεδο, ενιαίων κωδίκων, όπου η διαίρεση σε δύο μέρη είναι λογική. Tο θέμα είναι να χρησιμοποιούνται οι αριθμοί μέχρι το 99 για εναρμονισμένους κοινοτικούς κώδικες και δεύτερον, σύμφωνα με την αρχή της επικουρικότητας, οι αριθμοί πέραν του 100 να παραχωρούνται για εθνικούς κώδικες.
<P>
H κωδικοποίηση αυτή έχει αναμφίβολα σαν αποτέλεσμα τη μεγαλύτερη ελευθερία κυκλοφορίας και τη μεγαλύτερη κινητικότητα των προσώπων, κυρίως των αναπήρων, μέσα στην EE, όπως και μεγαλύτερη ασφάλεια στις μεταφορές και στα ταξίδια. Eιδικά αυτό το νοιώθουν άμεσα οι άνθρωποί μας, μια και αποβαίνει προς άμεσο όφελός τους.
<P>
Έτσι, για παράδειγμα, δεν εκτίθενται πλέον στη δυνατότητα αυθαίρετων αστυνομικών αποφάσεων. Παράλληλα, με απλουστεύσεις στους ελέγχους, στις έρευνες, και στις διοικήσεις, επιτυγχάνεται μεγαλύτερη εποπτικότητα και πλησίασμα του πολίτη. Aυτό δεν θα 'πρεπε να καταστραφεί πάλι με την εξέταση, σε κοινοτικό επίπεδο, διαδικασιών ακύρωσης μιας άδειας οδήγησης, ή με τη θέσπιση μιας πανευρωπαϊκής άδειας οδήγησης με βαθμούς ποινής.
<P>
Kατά την άποψή μου, θα πρέπει να συνεχίσει να ευθύνεται γι' αυτά, το κράτος που εξέδωσε την άδεια οδήγησης.

<SPEAKER ID=149 NAME="Kinnock, Neil">
Κύριε Πρόεδρε, αυτή είναι η πρώτη ευκαιρία που έχω την ευχαρίστηση να απευθυνθώ στο Σώμα μετά από τον οδυνηρό θάνατο του Ken Stewart ο οποίος ήταν Μέλος του Σώματος, μέλος της Επιτροπής Μεταφορών καθώς και μέλος του κόμματος του οποίου κάποτε είχα την τιμή να ηγούμαι. Θα ήθελα να αποτίσω φόρο τιμής στη μνήμη του Ken Stewart. Θα λείψει από τους πολλούς φίλους και συναδέλφους του όχι μόνο εδώ στο Κοινοβούλιο αλλά επίσης και στο Ηνωμένο Βασίλειο, από το κίνημα των Εργατικών ιδιαιτέρως, και πάνω απ' όλα από το αγαπημένο του Λίβερπουλ.
<P>
Κύριε Πρόεδρε, το Σώμα θα γνωρίζει ότι η οδηγία του 1991 σχετικά με τις άδειες οδήγησης άρχισε να ισχύει την 1η Ιουλίου τρέχοντος έτους. Ωστόσο, όταν η Επιτροπή έκανε τις προτάσεις της είχε υπόψη της ότι οι διατάξεις αυτές θα δημιουργούσαν ορισμένες δυσκολίες στα κράτη μέλη. Προτείναμε κατά συνέπεια ότι οποιαδήποτε προσθήκη ή περιορισμός που θα αναφερόταν στην άδεια θα έπρεπε να είναι σε κωδικοποιημένη μορφή αντί για λέξεις ούτως ώστε η ελληνική αστυνομία, για παράδειγμα, να μπορεί να κατανοήσει μια άδεια οδήγησης από τη Δανία όχι μόνο ενός τουρίστα αλλά και ατόμων που έχουν τη μόνιμη κατοικία τους στη χώρα αυτή.
<P>
Ο κατάλογος των κωδικοποιημένων εκφράσεων έχει συζητηθεί εξαντλητικά τόσο στο Σώμα όσο και στο Συμβούλιο και είμαι πολύ ευτυχής που διαπιστώνω ότι υπάρχει ευρύτατη συμφωνία, όπως γίνεται φανερό από τις απόψεις που εκφράστηκαν ξανά κατά τη διάρκεια την παρούσας συζητήσεως, για τη βασική διαμόρφωση. Η νέα επιτροπή που θεσμοθετήθηκε γι' αυτή την οδηγία θα αναθεωρήσει τον κατάλογο των κωδικοποιημένων εκφράσεων, όπου αυτό είναι αναγκαίο, καθώς επίσης θα συνδράμει στην επίλυση πιθανών προβλημάτων όπως εκείνα που θα μπορούσαν π.χ. να προκύψουν από εξελίξεις στα ιατρικά πρότυπα για τους οδηγούς.
<P>
Με χαρά μου θα πω στο Σώμα ότι, δεδομένου πως ορισμένες από τις τροπολογίες του είναι συναφείς με τους ανωτέρω στόχους, η Επιτροπή μπορεί να τις αποδεχθεί. Επομένως η Τροπολογία Αριθ. 1 και οι περισσότερες από τις αλλαγές που προτείνονται με την Τροπολογία Αριθ. 5 γίνονται δεκτές. Ωστόσο, δεν μπορούμε να αποδεχθούμε έναν καθολικό κωδικό ΟΟ, ο οποίος από την ίδια τη φύση του δεν θα μπορούσε να γίνει κατανοητός και ούτε μπορούμε να συμφωνήσουμε για τον καθορισμό χρονικών περιθωρίων για την υιοθέτηση υποδιαιρέσεων των κωδίκων από την προαναφερόμενη επιτροπή. Αυτό στο οποίο συμφωνώ είναι ότι η επιτροπή θα πρέπει να προχωρήσει το ταχύτερον δυνατόν στον καθορισμό των υποδιαιρέσεων, αναγνωρίζοντας παράλληλα την πιθανή μελλοντική αναγκαιότητα για περαιτέρω υποδιαιρέσεις.
<P>
Αναφορικά με τις άλλες τροπολογίες, η Τροπολογία Αριθ. 2 αποτελεί περιττή προσθήκη δεδομένου ότι η Επιτροπή ασφαλώς θα σεβαστεί τη συμφωνία για τον κώδικα συμπεριφοράς. Η Τροπολογία Αριθ. 6 δεν συμβαδίζει με την απόφαση του Συμβουλίου 87/373 σχετικά με την επιτροπολογία και συνεπώς δεν μπορεί να γίνει δεκτή. Η Τροπολογία Αριθ. 3 δεν είναι κατάλληλη για συμπερίληψη σ' αυτό το κείμενο. Ωστόσο, η Επιτροπή θα εξετάσει περαιτέρω τα ζητήματα που σχετίζονται με τους βαθμούς ποινής κατά την εργασία της στο πλαίσιο της ομάδας εμπειρογνωμόνων που θα συσταθεί για να εξετάσει τις επιπτώσεις ενσωμάτωσης μικροτσίπ στο μοντέλο άδειας οδήγησης μορφής πιστωτικής κάρτας.
<P>
Ωστόσο, επαναλαμβάνω ότι το Σώμα θα έχει την ευκαιρία να διατυπώσει τη γνώμη του σχετικά με οποιαδήποτε παρόμοια εξέλιξη σε εκτέλεση της συμφωνίας συνεργασίας. Είναι σαφές ότι τόσο οι συνάδελφοί μου όσο και εγώ βλέπουμε ευνοϊκά τα επιχειρήματα υπέρ της περαιτέρω ανάπτυξης καθώς και εκείνου που θα μπορούσε να ήταν η Τροπολογία Αριθ. 3 που παρουσιάστηκε κατά τη διάρκεια της συζήτησης. Οι Τροπολογίες Αριθ. 4 και 7 εκφεύγουν του πεδίου εφαρμογής της παρούσης προτάσεως. Η Οδηγία 91/439 ήδη διευρύνει αποτελεσματικά τις επιπτώσεις της ακύρωσης της αδείας, είτε αυτή έχει τη μορφή αναστολής είτε τη μορφή της οριστικής αφαίρεσης, σε ολόκληρη την επικράτεια της Ευρωπαϊκής Ένωσης εάν η ακύρωση αυτή έχει επιβληθεί από το κράτος μέλος διαμονής.
<P>
Η αμοιβαία αναγνώριση της ακύρωσης που επιβάλλεται από ένα κράτος μέλος διαφορετικό από εκείνο της συνήθους διαμονής αποτελεί, όπως ήδη αναφέρθηκε, ένα πολύπλοκο νομικό αντικείμενο το οποίο ορισμένες φορές περιλαμβάνει συνταγματικές δυσκολίες. Εν τούτοις, το θέμα αυτό είναι τώρα υπό συζήτηση στον τρίτο πυλώνα με σκοπό τη σύνταξη σύμβασης σχετικά με τη δικαστική συνδρομή. Είναι σαφές ότι θα ήταν καλύτερα να αφεθεί να εξεταστεί σ' αυτό το πλαίσιο μέσω του οποίου, θα πρέπει να δηλώσω, πιστεύω ότι θα υπάρξουν θετικά αποτελέσματα δεδομένου ότι βλέπω ευνοϊκά τα σημεία που τέθηκαν αυτό το απόγευμα από, π.χ., τον κ. Watts.
<P>
Αναγνωρίζω ότι υπάρχουν επιχειρήματα κατά της συγκεντρωτικότητας. Αναγνωρίζω επίσης ότι υπάρχουν επιχειρήματα κατά των εκ συνηθείας παραβατών των ορίων ταχύτητας ή των εκ συνηθείας μεθυσμένων στο τιμόνι του αυτοκινήτου. Στην πραγματικότητα δεν μ' ενδιαφέρει σε ποιον τόπο διέπραξαν την αρχική παράβαση και θα ήθελα να διαπιστώσω ότι η ακύρωση της άδειάς τους θα έχει ισχύ σε ολόκληρη την Κοινότητα. Ελπίζω επομένως ότι η συζήτηση υπό τη γενική αιγίδα του τρίτου πυλώνα θα έχει ως αποτέλεσμα να κάνει τους δρόμους μας ασφαλέστερους από εκείνους που έχουν διαπράξει σοβαρά αδικήματα. Εάν υπάρξει παρόμοια εξέλιξη, η επιτροπή που προβλέπεται από το άρθρο 2 θα έχει την εξουσία να κάνει τις αναγκαίες αλλαγές.
<P>
Καταλήγοντας, θα ήθελα να ευχαριστήσω την Επιτροπή Μεταφορών και Τουρισμού και ειδικότερα τον εισηγητή κ. Farassino για την γρήγορη και ολοκληρωμένη εξέταση που έκανε στο παρόν θέμα.

<SPEAKER ID=150 NAME="Πρόεδρος">
Σας ευχαριστώ, κύριε Επίτροπε, και για τα λόγια σας με τα οποία θελήσατε να μνημονεύσετε το συνάδελφό μας, κ. Stewart, που ο Πρόεδρος του Κοινοβουλίου μας μνημόνευσε με την παρέμβασή του κατά την έναρξη της συνόδου, σήμερα το απόγευμα.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=14>
Πρότυπα ασφαλείας για τα επιβατικά πλοία
<SPEAKER ID=151 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Stenmarck, εξ ονόματος της Επιτροπής Μεταφορών και Τουρισμού (Α4-0230/96), σχετικά με την πρόταση οδηγίας του Συμβουλίου περί κανόνων και προτύπων ασφαλείας για τα επιβατικά πλοία (COM(96)0061 - C4-0208/96-96/0041(SYN)).

<SPEAKER ID=152 NAME="Stenmarck">
Κύριε Πρόεδρε, επί πολλά έτη το Ευρωκοινοβούλιο έχει πάρει πάρα πολλές πρωτοβουλίες για τη βελτίωση της ασφάλειας των επιβατών στις συγκοινωνίες με οχηματαγωγά πλοία. Αυτό φυσικά είναι εν πολλοίς συνέπεια μιάς σειράς πολύ τραγικών ατυχημάτων που κόστισαν την ζωή πολλών ανθρώπων. Πέραν των άλλων, και σε συνάφεια με την καταστροφή του «Estonia» πριν από μερικά χρόνια, το Ευρωκοινοβούλιο έδρασε με έναν ιδιαίτερα αποφασιστικό τρόπο και απαίτησε προτάσεις και μέτρα από την Επιτροπή. Πιστεύω ότι πολλοί είναι ευγνώμονες γι'αυτό σήμερα.
<P>
Φυσικά, μπορούμε να έχουμε διαφορετικές απόψεις για το πόση δύναμη και επιρροή θα πρέπει να έχει το Ευρωκοινοβούλιο. Αλλά ως ομάδα πίεσης και όσον αφορά την διατύπωση απαιτήσεων, πέραν των άλλων για τη βελτίωση της ασφάλειας σε διάφορες περιστάσεις, αυτό το Κοινοβούλιο είναι πιθανώς αρκετά ασυναγώνιστο. Θεωρώ ότι αυτήν τη δύναμη θα έπρεπε βασικά να την εκμεταλλευτούμε πολύ περισσότερο για να ενισχύσουμε τις προϋποθέσεις ασφαλείας και σε άλλους τομείς.
<P>
Όσον αφορά τους όρους αυξημένης ασφάλειας στα οχηματαγωγά πλοία ο στόχος ήταν σαφής. Τα ύδατα που περιβάλλουν τις χώρες μέλη της ΕΕ θα πρέπει να είναι τα ασφαλέστερα στον κόσμο. δχοντας αυτό σαν βάση θα ενεργήσουμε από κει και πέρα για να υπάρξουν βελτιώσεις και σε άλλους τομείς. Οι επιβάτες θα πρέπει να τολμούν να ταξιδέψουν με εμπιστοσύνη και αίσθηση ασφάλειας με τα οχηματαγωγά πλοία που ταξιδεύουν στις χώρες μέλη της ΕΕ. Οι γονείς θα πρέπει να τολμούν, χωρίς αγωνία, να αφήνουν τα παιδιά και τους νέους τους να ταξιδεύουν με αυτά τα οχηματαγωγά πλοία. δχοντας σαν δεδομένο ότι αυτό που ίσχυε ήταν να παρουσιάσω το συντομότερο δυνατόν έναν κανονισμό που να λειτουργεί, η επιδίωξή μου ήταν να καταπιαστώ το συντομότερο δυνατόν με αυτήν την υπόθεση, έχοντας μόνον σαν σκοπό να καταδειχθεί η σημασία των ασφαλών υδάτων και ασφαλών οχηματαγωγών πλοίων.
<P>
Η έκθεση την οποία επεξεργαζόμαστε εδώ, αφορά τα αποκαλούμενα «εκτός SOLAS πλοία», δηλ. πλοία που κατά βάση κινούνται στις εσωτερικές γραμμές. ς εκ τούτου δεν καλύπτονται αυτές οι συγκοινωνίες από την Συνθήκη - SOLAS η οποία έχει γίνει αποδεκτή από τον Παγκόσμιο Οργανισμό Ναυτιλίας (ΙΜΟ). Σ'αυτόν τον τομέα σήμερα υπάρχει μόνο εθνική νομοθεσία με νόμους πολύ διαφορετικής ποιότητας. Η πρόταση της Επιτροπής επιδιώκει τώρα να εφαρμόσει την εκτεταμένη διεθνή συνθήκη ασφαλείας και στις εσωτερικές πλωτές συγκοινωνίες. Πιστεύω ότι αυτό είναι πάρα πολύ καλό και ότι είναι κάτι που υποστηρίζεται από την Επιτροπή Μεταφορών. Το αποτέλεσμα αυτής της εργασίας είναι επίσης ότι εν πολλοίς συμφωνούμε με την πρόταση της Επιτροπής. Ας μου επιτραπεί να αναφερθώ εν συντομία σε μερικούς τομείς όπου εμείς είμαστε πιο προωθημένοι από την Επιτροπή όσον αφορά τους όρους ασφαλείας και που ευελπιστώ ότι και το Κοινοβούλιο επίσης θα υποστηρίξει σήμερα.
<P>
1.Όταν εναρμονιστούν οι κανόνες ασφαλείας υπάρχει κίνδυνος να επιδεινωθεί το επίπεδο ασφαλείας κάποιας χώρας. Εννοούμε ότι αυτό δεν πρέπει να συμβεί. Γι'αυτό λέμε ότι η χώρα η οποία σε κάποιο τομέα ήδη έχει υψηλότερο επίπεδο ασφαλείας θα πρέπει να της δοθεί η δυνατότητα να το διατηρήσει.2.ς ένα βήμα του έργου της αύξησης του βαθμού ασφαλείας είναι σημαντικό η εκπαίδευση των ατόμων που εκτελούν εν πλώ υπηρεσία να είναι αποτελεσματική. Αυτό κατά το μεγαλύτερο μέρος ρυθμίζεται σε άλλη περίσταση? γι'αυτό επιλέξαμε στην έκθεση να παραπέμπουμε εκεί.3.Το περιβάλλον είναι σημαντικό στην προκείμενη περίσταση, πέραν των άλλων και εκ του γεγονότος ότι ένας βελτιωμένος βαθμός ασφάλειας είναι καλός και από πλευράς περιβάλλοντος επίσης. Ωστόσο και αυτό το θέμα επεξεργάζεται σε άλλη περίσταση, συγκεκριμένα στη Συνθήκη MARPOL που ρυθμίζει τα θέματα του θαλασσίου περιβάλλοντος. Γι'αυτό έχουμε διαλέξει και σ'αυτό το σημείο να παραπέμπουμε στην περί ης ο λόγος Συνθήκη.4.Πάμε μακρύτερα από την Επιτροπή όσον αφορά την τεκμηρίωση που θα πρέπει να υπάρχει και που καταδεικνύει το επίπεδο ασφαλείας των οχηματαγωγών πλοίων. Συγκεκριμένα προτείνουμε ότι θα πρέπει να υπάρχει ένα πιστοποιητικό ασφαλείας για τα επιβατικά πλοία.5.Θέλουμε επίσης να δημιουργήσουμε έναν κανονισμό για τον εξοπλισμό επιβίωσης στα πλοία που ταξιδεύουν σε ύδατα, όπου η θερμοκρασία του νερού συχνά πέφτει κάτω από ένα συγκεκριμένο επίπεδο. Πιστεύω ότι ομιλώ εξ ονόματος πολλών όταν λέω ότι η Επιτροπή πρέπει να επανέλθει με προτάσεις όσον αφορά αυτό το θέμα.6.Και, τέλος, κύριε Πρόεδρε: Επί σειρά ετών έχει συμβεί μεγάλος αριθμός ατυχημάτων στα μεταξύ των χωρών μελών της ΕΕ ύδατα. Πολλοί άνθρωποι έχασαν την ζωή τους. Είναι υποχρέωσή μας απέναντι σε όλους αυτούς τους ανθρώπους και στους δικούς τους που επέζησαν να κάνουμε ότι περνάει από το χέρι μας για να μην συμβούν ποτέ ξανά τέτοια ατυχήματα.Ας μου επιτραπεί τότε να θέσω επίσης την ακόλουθη ερώτηση στον Επίτροπο, που παρευρίσκεται εδώ απόψε: ποιές περαιτέρω πρωτοβουλίες θα λάβει ο Επίτροπος για να αυξήσει ακόμα περισσότερο την ασφάλεια στις συγκοινωνίες των οχηματαγωγών πλοίων;
<P>
Ας μου επιτραπεί επίσης, κύριε Πρόεδρε, να ευχαριστήσω όλους όσοι συνεισέφεραν σ'αυτήν την έκθεση καθώς και την Επιτροπή για έναν ιδιαίτερα εποικοδομητικό διάλογο.

<SPEAKER ID=153 LANGUAGE="EN" NAME="Miller">
Κύριε Πρόεδρε, συγχαίρω τον συνάδελφό μου κ. Stenmarck για την έκθεσή του. Για να συνεχίσω τα λόγια του Επιτρόπου Kinnock, θα ήθελα κι' εγώ να αποτίσω φόρο τιμής στον σύντροφό μου Ken Stewart. Αποτελεί ειρωνική σύμπτωση το γεγονός ότι σήμερα συζητάμε για την ασφάλεια στη θάλασσα διότι, όπως γνωρίζουν πολλοί από τους παρισταμένους, αυτό υπήρξε ένα από τα κύρια ενδιαφέροντα του Ken στο Κοινοβούλιο. Για πολλά χρόνια εργάσθηκε επάνω στις πτυχές ασφάλειας των ποντοπόρων πλοίων. Εάν ο Ken ήταν εν ζωή θα βρισκόταν σήμερα στη θέση μου και θα διεξήγαγε τη συζήτηση. Εάν βρισκόταν όμως εδώ είμαι βέβαιος ότι, όπως και εγώ, θα ήταν εξαιρετικά ικανοποιημένος να βλέπει κάποιον από την δεξιά πτέρυγα του Σώματος να παίρνει στα σοβαρά τα πρότυπα και τους κανονισμούς ασφαλείας για τα επιβατηγά πλοία.
<P>
Κατά τα τελευταία χρόνια έχουμε γίνει μάρτυρες μιας σειράς τραγωδιών στη θάλασσα. Όπως παρατήρησηε ο κ. Stenmarck είχαμε το Estonia . Είχαμε το Herald of Free Enterprise . Αυτά είναι δύο παραδείγματα που μου έρχονται άμεσα στο μυαλό. Κάθε μέρα όμως γίνονται πολυάριθμα ατυχήματα στη θάλασσα, πολλά από τα οποία ποτέ δεν γίνονται γνωστά, είτε επειδή δεν υπάρχουν θύματα είτε επειδή τα σκάφη είναι πάρα πολύ μικρά για να απασχολήσουν τα μέσα ενημέρωσης.
<P>
Η ασφάλεια της ζωής στη θάλασσα, ωστόσο, θα πρέπει να αποτελεί την πρώτη προτεραιότητά μας. Όπως πολύ σωστά τονίζει η παρούσα έκθεση, η προχωρημένη ηλικία πολλών ποντοπόρων πλοίων και η ταχεία υποβάθμιση των προδιαγραφών συντήρησης σημαίνουν ότι προοδευτικά γίνεται ολοένα και δυσκολότερο να τηρηθούν οι προδιαγραφές ασφαλείας. Εάν συνδιάσετε τα παραπάνω με τη νηολόγηση πολλών πλοίων υπό σημαίες ευκαιρίας, ιδιαίτερα σε χώρες με πολύ αρνητικό ιστορικό ασφάλειας, τότε οι κίνδυνοι για απώλεια ανθρώπινων υπάρξεων στη θάλασσα αυξάνονται αντί να μειώνονται όπως θα μπορούσε να ελπίζει κανείς.
<P>
Η παρούσα έκθεση κάνει σαφές ότι η ασφάλεια των ποντοπόρων πλοίων δεν αποτελεί ευθύνη μόνο της πολιτείας. Αυτό είναι αλήθεια. Η τήρηση όμως των προδιαγραφών συντήρησης και ασφάλειας καθώς και η εφαρμογή τους είναι ευθύνη της πολιτείας, μια ευθύνη την οποία δεν μπορεί να αποφύγει. Ωστόσο, μολονότι η πολιτεία μπορεί να επιβάλει τους διαφόρους κανονισμούς ασφαλείας, η μεγαλύτερη ευθύνη εναπόκειται στους πλοιοκτήτες είτε αυτοί είναι φυσικά πρόσωπα είτε εταιρείες. Εδώ είναι που πρέπει να ασκήσουμε τις μεγαλύτερες πιέσεις με οποιοδήποτε διαθέσιμο μέσο. Είναι πολλές οι εταιρείες εκείνες που παραβαίνουν τους διεθνείς κανόνες ασφαλείας και παραμένουν ατιμώρητες. Μολονότι εμείς έχουμε την υποχρέωση να αντιμετωπίσουμε το πρόβλημα αυτό στα χωρικά ύδατα της ΕΕ, τελικά το πρόβλημα απαιτεί διεθνή δράση.
<P>
Στρεφόμενος τώρα στις τροπολογίες που κατέθεσε η Επιτροπή Μεταφορών και Τουρισμού, η Σοσιαλιστική Ομάδα θα τις υποστηρίξει όλες με εξαίρεση την Τροπολογία Αριθ. 16. Καλοσωρίζουμε τη δέσμευση για την καθιέρωση ελαχίστων επιπέδων κατάρτισης για το ναυτικό προσωπικό καθώς και για την υιοθέτηση σωστικής περιβολής για τους επιβάτες και τα πληρώματα σκαφών που κάνουν δρομολόγια σε νερά χαμηλής θερμοκρασίας, π.χ. κάτω των 15 ο C.
<P>
Η μόνη τροπολογία με την οποία έχουμε δυσκολίες είναι η Τροπολογία Αριθ. 16. Στην αρχή της ομιλίας μου αναφέρθηκα στα πολυάριθμα καθημερινά θαλάσσια ατυχήματα τα οποία δεν γίνονται γνωστά λόγω του ότι τα σκάφη είναι πάρα πολύ μικρά για να προκαλέσουν την προσοχή. Αυτός είναι ο λόγος για τον οποίο διαφωνούμε με την Τροπολογία Αριθ. 16 που κατέθεσε η Επιτροπή Μεταφορών και Τουρισμού. Πιστεύουμε ότι το κείμενο της Επιτροπής είναι πολύ περισσότερο ισχυρό και περιλαμβάνει όλα τα σκάφη με συνέπεια να μη γλυτώνει κανείς. Επομένως θα καταψηφίσουμε την Τροπολογία Αριθ. 16 ενώ θα υποστηρίξουμε τις υπόλοιπες.

<SPEAKER ID=154 LANGUAGE="DE" NAME="Jarzembowski">
Kύριε Πρόεδρε, ευχαρίστως θα ήθελα να συμφωνήσω με τα λόγια του Eπιτρόπου και του προλαλήσαντος. Aνέκαθεν εκτιμούσα τον Ken Stewart. Ήμασταν σύμφωνοι πως ο άνθρωπος στη ναυσιπλοΐα παίζει έναν ιδιαίτερο ρόλο και ότι θα πρέπει να προστατεύεται, είτε σαν επιβάτης, είτε σαν ναυτικός. Πιστεύω πως πάντα θα θυμόμαστε τον Ken Stewart, και είναι πολύ σημαντικό που είχαμε κοντά μας τέτοιους ανθρώπους και που θα τους θυμόμαστε. Eλπίζω οι διάδοχοί του να έχουν το ίδιο μ' αυτόν ευρύ πνεύμα.
<P>
Aς επανέλθουμε, δυστυχώς, στο θλιβερό θέμα των επιβατηγών πλοίων. Θεωρώ καλό αυτό που πρότεινε η Eπιτροπή. Θεωρώ καλό που θέλουμε να έχουμε ενιαία στάνταρτ ασφαλείας και για τα επιβατηγά πλοία που χρησιμοποιούνται σε δρομολόγια εσωτερικού, διότι είναι ακατανόητο για τον πολίτη να υπάρχουν διαφορετικά στάνταρτ σε μια Kοινότητα 15 κρατών.
<P>
Kύριε Eπίτροπε, αυτό που δεν βλέπουμε και τόσο ευχάριστα είναι ότι υπάρχουν μακροχρόνιες μεταβατικές διατάξεις, μεταβατικές διατάξεις μέχρι το 2010, για τις διάφορες λεπτομέρειες. Eλπίζω πως και εσείς και εμείς εδώ στο Σώμα, συμφωνούμε να απευθύνουμε έκκληση στα κράτη μέλη να μην εκμεταλλευτούν αυτές τις μεταβατικές διατάξεις, σε οποιοδήποτε μέρος της Kοινότητας. Διότι αν έχουμε την άποψη πως θα πρέπει να ισχύουν ελάχιστα πρότυπα ασφαλείας, τότε αυτά θα πρέπει να ισχύουν σε όλα τα μέρη της Kοινότητας, επειδή, σ' όλη την Kοινότητα, οι πολίτες και οι τουρίστες έχουν το ίδιο δικαίωμα στην ασφάλεια, όταν χρησιμοποιούν ένα επιβατηγό πλοίο. Ίσως να μπορείτε να μας πείτε κάτι ακόμη επ' αυτού, κύριε Eπίτροπε.
<P>
Δεύτερον, θα ήθελα φυσικά να ευχαριστήσω τον θαυμάσιο εισηγητή, το συνάδελφό μας Per Stenmarck, για την έκθεσή του, και να παρακαλέσω την Eπιτροπή να αποδεχθεί μια ιδιαίτερη τροπολογία του και να την υποστηρίξει ενώπιον του Συμβουλίου. H διατύπωση της ιδιαίτερης αυτής τροπολογίας, την οποία υποστηρίζουν και οι Σοσιαλιστές, έχει ως εξής: Tα κοινά πρότυπα δεν πρέπει να αποτελέσουν εμπόδιο για την εφαρμογή υψηλοτέρων προτύπων ασφαλείας που ήδη ισχύουν σε κράτος μέλος. Όλοι είμαστε σύμφωνοι ότι την οδηγία αυτή δεν πρέπει να την εκμεταλλευτεί κανένα κράτος μέλος για να μειώσει τα ήδη υφιστάμενα υψηλότερα πρότυπα ασφαλείας, κι εδώ επίσης, κύριε Eπίτροπε, θα σας ήμουν ευγνώμων για μια τοποθέτηση.

<SPEAKER ID=155 LANGUAGE="SV" NAME="Lindqvist">
Κύριε Πρόεδρε, κανείς δεν θέλει ένα νέο ατύχημα σαν του «Estonia» και κανείς γενικά δεν θέλει άλλα ατυχήματα με πλοία. Εντούτοις, κάθε χρόνο χάνονται κατά μέσο όρο 230 πλοία όπου θυσιάζονται χιλιάδες ζωές. Εμείς, ως άμεσα εκλεγμένοι αντιπρόσωποι, πρέπει να κάνουμε ό, τι μπορούμε για να εμποδίσουμε μελλοντικές καταστροφές όπου εμπλέκονται πλοία. Αυτή η έκθεση είναι μιά προσπάθεια σ'αυτό το έργο. Είναι μιά καλή έκθεση και η Ομάδα των Φιλελευθέρων την υποστηρίζει όπως επίσης και την πρόταση της οδηγίας.
<P>
Εκτός των βελτιώσεων των προτύπων των πλοίων τις οποίες επεξεργάζεται η έκθεση πρέπει επίσης να ελαχιστοποιηθούν οι κίνδυνοι των ανθρωπίνων σφαλμάτων. Η καλύτερη εκπαίδευση, ο ναυαγοσωστικός εξοπλισμός και το περιβάλλον εργασίας, οι τακτικές επιθεωρήσεις, οι έλεγχγοι και οι ασκήσεις ασφαλείας είναι παραδείγματα πάνω σ'αυτό. Τέλος, κύριε Πρόεδρε: η οδηγία πρέπει φυσικά να διαμορφωθεί έτσι ώστε τα κοινά πρότυπα, όπως είπε ο εισηγητής, να μην χειροτερεύουν ήδη υπάρχοντα πρότυπα ή παρεμποδίζουν νέες προϋποθέσεις. Αυτό σημαίνει έγκριση της τροπολογίας υπ'αριθ. 1.

<SPEAKER ID=156 LANGUAGE="NL" NAME="Van der Waal">
Κύριε Πρόεδρε, η Επιτροπή υπέβαλε τον τελευταίο καιρό διάφορες προτάσεις για τη βελτίωση της ασφάλειας στη θάλασσα. Η παρούσα πρόταση που αφορά τους όρους και τα πρότυπα ασφάλειας για τα επιβατηγά πλοία, αποτελεί ένα περαιτέρω βήμα για την επίτευξη αυτού του στόχου. Οι περισσότεροι όροι και προϋποθέσεις που ισχύουν για τα πλοία καθορίζονται στο πλαίσιο του ΙΜΟ, όμως, παρ'όλα αυτά μεταξύ των κρατών μελών υφίστανται ακόμη σημαντικές διαφορές. Γιαυτό το λόγο απαιτείται η συνεπής τήρησης των διεθνών προδιαγραφών του ΙΜΟ από όλες τις χώρες που συμμετέχουν σε αυτόν. Όμως οι όροι που περιλαμβάνει η Σύμβαση ΣΟΛΑΣ δεν ισχύουν για τα επιβατηγά πλοία τα οποία, εκτός από το διεθνή χώρο εφαρμογής της, εξυπηρετούν επίσης εσωτερικές γραμμές.
<P>
Γιαυτό το λόγο είναι ευπρόσδεκτο το γεγονός ότι η Επιτροπή με την παρούσα οδηγία καλύπτει το υφιστάμενο κενό. Κατά την άποψή μας όμως αυτό δεν πρέπει να έχει ως αποτέλεσμα να αναγκαστούν τα κράτη μέλη στα οποία ισχύει μια αυστηρότερη εθνική νομοθεσία όσον αφορά τους όρους ασφαλείας, να τους υποβιβάσουν.
<P>
Γι' αυτό το λόγο υποστηρίζουμε τις τροπολογίες του εισηγητή οι οποίες αποσκοπούν να επιτρέψουν στα κράτη μέλη να διατηρήσουν τις αυστηρότερες αυτές προδιαγραφές ασφαλείας. Μπορώ επίσης να συμφωνήσω και με τις υπόλοιπες τροπολογίες που περιέχει η εξαιρετική έκθεση του συναδέλφου Stenmarck. Την ίδια εκτίμηση τρέφω και για την προσοχή την οποία απέδωσε για την τήρηση των ρυθμίσεων όσον αφορά τους χρόνους εργασίας και ανάπαυσης, τις συνθήκες εργασίας, την κατάρτιση και την εκπαίδευση, τις επιθεωρήσεις ασφαλείας εκ μέρους των νηογνομώνων κλπ. Για την αύξηση της ασφάλειας πρέπει τελικά όλα τα μέτρα να δημιουργούν ένα συνεκτικό σύνολο.

<SPEAKER ID=157 LANGUAGE="EN" NAME="Watts">
Κύριε Πρόεδρε, κάθε χρόνο εκατομμύρια ευρωπαίοι χρησιμοποιούν πλοία. Κατά την άποψη της ομάδας μου όλα θα πρέπει να τηρούν υψηλές προδιαγραφές ασφαλείας. Εν τούτοις τα επιβατηγά πλοία εσωτερικών δρομολογίων δεν έχουν τα ίδια πρότυπα ασφαλείας με εκείνα που απαιτούνται για τα ταξίδια μεταξύ κρατών μελών. Ως επακόλουθο, δύο όμοια πλοία που πλέουν κάποιον χρόνο στην ίδια θαλάσσια περιοχή υπόκεινται σε πολύ διαφορετικές απαιτήσεις ασφαλείας. Πράγματι, η διερεύνηση πρόσφατων τραγικών θαλάσσιων ατυχημάτων αποδεικνύει ότι τα πλοία που εκτελούν πλόες εσωτερικών δρομολογίων εκτίθενται στους ίδιους κινδύνους όπως και τα όμοια πλοία των διεθνών δρομολογίων.
<P>
Επιπλέον, τα επιβατηγά πλοία των διεθνών δρομολογίων μπορούν, κάτω από ορισμένες συνθήκες, να εξαιρούνται των προδιαγραφών ασφαλείας όπως επίσης και οι νέοι τύποι των σκαφών υψηλής ταχύτητος να υπόκεινται σε ανεπαρκείς και ολοκληρωτικά διαφορετικούς κανονισμούς στα διάφορα κράτη μέλη. Όλα αυτά δημιουργούν ένα πολύπλοκο σύστημα δύο ή ακόμη και τριών βαθμίδων το οποίο προκαλεί σύγχιση. Καλωσορίζω επομένως πολύ θερμά την πρωτοβουλία της Επιτροπής να διασφαλίσει ένα υψηλό επίπεδο ασφαλείας για όλα τα επιβατηγά πλοία, συμπεριλαμβανομένων των νέων τύπων υψηλών ταχυτήτων, τα οποία κινούνται από και προς τα λιμάνια της ΕΕ, ανεξάρτητα από το εάν κάνουν δρομολόγια εσωτερικού ή εξωτερικού.
<P>
Θα ήθελα να συγχαρώ τον εισηγητή κ. Stenmarck για την εκπόνηση μιας ολοκληρωμένης εκθέσεως η οποία όχι μόνο αποδέχεται τις προτάσεις της Επιτροπής αλλά και προσπαθεί να τις αναπτύξει με εποικοδομητικό τρόπο. Θα ήθελα επίσης να επωφεληθώ της ευκαιρίας να αποτίσω φόρο τιμής στον συνάδελφό μας Ken Stewart ο οποίος απεβίωσε στις αρχές της εβδομάδος. Ο κ. Stewart είχε ένα δικαιολογημένο πάθος για να κάνει τις θάλασσές μας ασφαλέστερες και να μειώσει τον τρομερό φόρο των 200 περίπου πλοίων και των αμέτρητων ανθρωπίνων υπάρξεων που χάνονται κάθε χρόνο στη θάλασσα. Η έκθεσή του για την ασφάλεια στη θάλασσα υπογράμμισε την ανάγκη για δράση σε τομείς όπως αυτός που συζητούμε σήμερα εδώ. Η έκθεσή του, τόσο κατά τη δική μου άποψη όσο και πολλών άλλων στο Σώμα, θα συνεχίσει για πολλά χρόνια να αποτελεί ορόσημο έναντι εκείνου που θεωρούμε πρόοδο στον τομέα αυτόν.
<P>
Εν κατακλείδι, θα ήθελα να εκφράσω την υποστήριξή μου στην έκθεση του κ. Stenmarck η οποία θα συμβάλει στην υλοποίηση ενός υψηλότερου επιπέδου ασφαλείας τόσο για τους ναυτικούς όσο και για τους επιβάτες. Με την εξαίρεση της Τροπολογίας Αριθ. 16, στην οποία αναφέρθηκε ο συνάδελφός μου κ. Miller, δικαιούται της πλήρους υποστήριξης του Σώματος.

<SPEAKER ID=158 NAME="Kinnock, Neil">
Κύριε Πρόεδρε, με χαρά μου παρατηρώ ότι υπάρχει μια κοινή κατανόηση σχετικά μ' αυτή την πρόταση και ότι ο κύριος αντικειμενικός σκοπός της - η εναρμόνιση των προδιαγραφών ασφαλείας για τα επιβατηγά πλοία που εκτελούν εσωτερικά δρομολόγια - τυγχάνει υποστήριξης, κάτι που διατύπωσαν πολύ καθαρά όλοι εκείνοι οι οποίοι συνεισέφεραν στη συζήτηση.
<P>
Είμαι βέβαιος ότι όλοι συμμεριζόμεθα τις απόψεις που εξέφρασαν ο κ. Stenmarck και άλλοι και ότι όταν θα ισχύσουν τα μέτρα αυτά θα παράσχουν μεγαλύτερη υποστήριξη στις προσπάθειές μας να διασφαλίσουμε ένα υψηλό και ομοιόμορφο επίπεδο προστασίας της ανθρώπινης ζωής στα κοινοτικά χωρικά ύδατα, αποφεύγοντας ταυτόχρονα τη στρέβλωση του ανταγωνισμού που θα μπορούσε να προέλθει από τυχόν υπαναχωρήσεις στη θαλάσσια ασφάλεια.
<P>
Θα ήθελα να απαντήσω στην ερώτηση του κ. Stenmarck σχετικά με την προσθήκη και άλλων μέτρων εκ μέρους της Επιτροπής στον κατάλογο των πρωτοβουλιών που έχουμε πάρει για να βελτιώσουμε τις προδιαγραφές ασφαλείας. Θα ήθελα απλά και μόνο να μνημονεύσω ότι οι προτάσεις μας για το σύστημα παροχής αδείας σε οχηματαγωγά τύπου roll-on/roll-off θα υποβληθούν στην Επιτροπή πριν από το τέλος του έτους και κατόπιν θα ακολουθήσουν διαδικασία η οποία σαφώς θα περιλάβει το Κοινοβούλιο. Μέσα σε μία ή δύο εβδομάδες θα υποβάλουμε στην Επιτροπή τις προτάσεις μας σχετικά με την καταγραφή των επιβατών στα επιβατηγά πλοία. Πλέον των ανωτέρω θα υπάρξουν δραστηριότητες ως επακόλουθο της πολύ σημαντικής Συμφωνίας της Στοκχόλμης που συνήφθη ενωρίτερα το τρέχον έτος και στην οποία η Επιτροπή υπήρξε ενεργός συντελεστής.
<P>
Είμαι ευτυχής επίσης να πω ότι ένας αριθμός τροπολογιών οι οποίες έγιναν δεκτές από την Επιτροπή συμβαδίζουν με τις βασικές αρχές της προτάσεως της Επιτροπής και προσθέτουν σ' αυτήν αξία διευκρινίζοντας ορισμένες από τις διατάξεις της. Επομένως, η Επιτροπή μπορεί να αποδεχθεί τις Τροπολογίες Αριθ. 14, 15, 20 και 16. Δεδομένου ότι η Αριθ. 16, για λόγους που καλά καταλαβαίνω, απετέλεσε αντικείμενο ανησυχιών εκ μέρους ορισμένων πλευρών του Σώματος, θα ήθελα να πω ότι η Επιτροπή θεωρεί πως η τροπολογία παρέχει μια αποδεκτή διευκρίνιση για το όριο των 24 μέτρων αλλά και ότι δεν μπορούμε να αποδεχθούμε οποιαδήποτε πρόταση εξαιρεί τα πλοία κατηγορίας Γ και Δ από την απαίτηση ευστάθειας σε άθικτη κατάσταση. Συνεπώς, ελπίζω ότι η Σοσιαλιστική Ομάδα θα ξανασκεφθεί τη θέση της και ότι, κατά πάσαν πιθανότητα, θα συμπεράνει ότι η θέση της Επιτροπής αναφορικά με την τροπολογία αυτή είναι ικανοποιητική.
<P>
Επιπλέον, η Επιτροπή μπορεί να αποδεχθεί την αναβολή που προβλέπει η Τροπολογία Αριθ. 17 από την 1η Ιουλίου 1997 στο έτος 2000 για την υλοποίηση ορισμένων από τις απαιτήσεις που προβλέπει το τεχνικό παράρτημα. Σχετικά με τα αντικείμενα των αναβολών, των εξαιρέσεων και της μακροχρόνιας μεταβατικής περιόδου για την πλήρη εφαρμογή που έθεσε, για λόγους που είναι κατανοητοί, ο κ. Jarzembowski, η άποψή του - όχι για πρώτη φορά - αντιμετωπίζεται ευνοϊκά από την πλευρά μας. Θα ήθελα να πω ότι ο λόγος για την τόσο παρατεταμένη χρονική περίοδο για πλήρη εφαρμογή είναι σ' αυτή την περίπτωση πολύ πρακτικός. Είναι σαφές ότι για να επιτευχθεί συμμόρφωση με τις απαιτήσεις της νομοθεσίας αυτής θα υπάρξει ανάγκη όπως σε πολλές περιπτώσεις γίνουν θεμελιώδεις κατασκευατικές μεταβολές στα υφιστάμενα πλοία. Το γεγονός αυτό πιθανότατα θα έχει ως αποτέλεσμα πολύ μεγάλες δαπάνες και επομένως ούτε εξωπραγματικό ούτε αδικαιολόγητο είναι να υπάρχει μια κατά το δυνατόν μεγαλύτερη μεταβατική περίοδος.
<P>
Δεύτερον, το χρονοδιάγραμμα των μέτρων αυτών βρίσκεται σε πλήρη συμφωνία με το χρονοδιάγραμμα της συμβάσεως για την ασφάλεια της ζωής στη θάλασσα. Επομένως, προβλέποντας ένα όμοιο χρονοδιάγραμμα μεταβατικής περιόδου αποφεύγουμε τον κίνδυνο στρεβλώσεων μεταξύ των δρομολογίων εσωτερικού και δρομολογίων εξωτερικού. Ασφαλώς συμμερίζομαι την ελπίδα του κ. Jarzembowski ότι, ανεξάρτητα με τις προβλέψεις αυτών των μέτρων, θα υπάρξει η ταχύτερη δυνατή πρακτική υλοποίηση των αρχών της παρούσης νομοθεσίας από τους φορείς λειτουργίας πλοίων εσωτερικών δρομολογίων.
<P>
Η Επιτροπή μπορεί επίσης να κατανοήσει τις βασικές ανησυχίες πίσω από την Τροπολογία Αριθ. 18. Δεχόμεθα ότι πρέπει να αποδοθεί η αρμόζουσα έμφαση στην καταλληλότητα και την πρακτικότητα εφαρμογής των τεχνικών απαιτήσεων της παρούσης προτάσεως στα μικρότερα σκάφη. Επομένως, για να αντιμετωπιστεί αυτή η ανησυχία, όπως μνημόνευσα προηγουμένως η Επιτροπή προτείνει καταρχάς όπως τα υπάρχοντα σκάφη μήκους μικροτέρου των 24 μέτρων εξαιρεθούν από το πεδίο εφαρμογής της οδηγίας.
<P>
Δεύτερον, η Επιτροπή είναι έτοιμη να ζητήσει από την επιτροπή που συγκροτήθηκε για την παρούσα οδηγία να εξετάσει και να τροποποιήσει το τεχνικό παράρτημα αναφορικά με την εφαρμογή του σε νέα πλοία μικρού μεγέθους. Για να αναλάβει η επιτροπή την επανεξέταση του τεχνικού παραρτήματος θα καταστεί απαραίτητη η τροποποίηση του άρθρου 8.
<P>
Η Επιτροπή αποδέχεται με ιδιαίτερη ικανοποίηση την Τροπολογία Αριθ. 12 καθώς και το δεύτερο μέρος της Τροπολογίας Αριθ. 11 οι οποίες προβλέπουν τον πιο ενεργό ρόλο του φιλοξενούντος κράτους μέλους στις περιπτώσεις όπου υφιστάμενα πλοία κατηγορίας Γ και Δ τα οποία φέρουν σημαία άλλου κράτους μέλους πρόκειται να εκτελέσουν δρομολόγια εσωτερικού στο φιλοξενούν κράτος μέλος. Η Επιτροπή έχει την πεποίθηση ότι η προσέγγιση αυτή είναι πολύ πιο κατάλληλη έναντι του αιτήματος αλλαγής της παρούσης προτάσεως σε οδηγία ελαχίστων προδιαγραφών.
<P>
Υπάρχουν ορισμένες τροπολογίες τις οποίες η Επιτροπή δεν μπορεί να κάνει δεκτές και ελπίζω ότι το Σώμα θα κατανοήσει τους λόγους. Δεν μπορούμε να συμφωνήσουμε με την Τροπολογία Αριθ. 1 ή με το πρώτο μέρος της Τροπολογίας Αριθ. 11 ή με τη λέξη «τουλάχιστον» που προστέθηκε στις Τροπολογίες Αριθ. 6 και 8. Κατά την άποψή μας, οι τροπολογίες αυτές θα αποδυναμώσουν την πρόταση και θα είναι επιβαρυντικές για την προβλεπόμενη εναρμόνιση της ασφάλειας στο ανώτατο δυνατό επίπεδο. Επιπρόσθετες απαιτήσεις ασφαλείας μπορούν να επιβληθούν εάν δικαιολογούνται από τις τοπικές συνθήκες και υπό την προϋπόθεση ότι θα υποβληθούν σε λεπτομερή εξέταση από την επιτροπή σύμφωνα με τη διαδικασία του άρθρου 7(1). Μόνο η προσέγγιση αυτή θα εγγυηθεί τη δίκαιη εφαρμογή των πρόσθετων μέτρων ασφαλείας στην Κοινότητα σε όλα τα πλοία που λειτουργούν υπό τις ίδιες συνθήκες. Εάν η προσέγγιση αυτή υποστηριχθεί από το Σώμα, η Επιτροπή μπορεί να αποδεχθεί την αρχή της Τροπολογίας Αριθ. 8 υπό την προϋπόθεση ότι θα μεταφερθεί από την παράγραφο 1 στην παράγραφο 2 του άρθρου 5. Ελπίζω ότι το Σώμα κατανοεί σαφώς αυτά που προτείνω.
<P>
Στο ίδιο πλαίσιο, δεν μπορώ να αποδεχθώ την Τροπολογία Αριθ. 19 με την οποία ζητείται η υποχρεωτική μεταφορά σωστικής περιβολής για επιβάτες και πληρώματα τα οποία επιβαίνουν πλοίων που λειτουργούν σε νερά θερμοκρασίας κάτω των 15 ο C. Αυτό αποτελεί ένα σαφές παράδειγμα πρόσθετου μέτρου ασφαλείας το οποίο μπορεί να δικαιολογηθεί από τοπικές συνθήκες και για το οποίο θα πρέπει να εφαρμοστεί το άρθρο 7(1). Υπάρχει πρόβλεψη στους όρους της παρούσης νομοθεσίας για να καλυφθεί το σημείο που έθεσε ειδικά ο κ. Miller.
<P>
Έχουμε τη γνώμη ότι οι τροπολογίες που παραπέμπουν σε άλλη κοινοτική νομοθεσία είναι περιττές και επομένως οι Τροπολογίες Αριθ. 4, 9 και 13 δεν μπορούν να γίνουν δεκτές. Αναφορικά με το αίτημα της Τροπολογίας Αριθ. 5 να μνημονευθεί η προστασία του περιβάλλοντος ως ένας από τους αντικειμενικούς σκοπούς αυτής της οδηγίας, θα ήθελα να επιστήσω την προσοχή του Σώματος στο γεγονός ότι η πρόληψη της ρύπανσης από πλοία ρυθμίζεται από τη Διεθνή Σύμβαση Marpol η οποία ισχύει επίσης και στα επιβατηγά πλοία που εκτελούν δρομολόγια εσωτερικού. Επομένως δεν διαπιστώνω κανένα λόγο για επικάλυψη αυτών των διεθνών περιβαλλοντικών υποχρεώσεων για το περιβάλλον στις προτάσεις μας και προτείνω την απόσυρση της τροπολογίας.
<P>
Ο ίδιος λόγος ισχύει και για την Τροπολογία Αριθ. 3 με την οποία ζητείται όπως τα υψηλής ταχύτητος επιβατηγά πλοία συμμορφωθούν με ειδικούς κανονισμούς, πλέον αυτών που προβλέπονται με την παρούσα οδηγία. Θα πρέπει να σημειωθεί ότι αυτοί οι ειδικοί κανονισμοί ήδη σαφώς αναφέρονται και περιγράφονται στην παρούσα πρόταση και επομένως η προτεινόμενη τροπολογία μόνο σύγχιση θα δημιουργούσε.
<P>
Αναφορικά με την καθιέρωση θαλάσσιων περιοχών, η προτεινόμενη αναφορά στο πλησιέστερο σημείο ασφαλούς αποβίβασης είναι κατά την άποψή μας πολύ αόριστη και δεν μπορεί να τύχει της υποστήριξης της Επιτροπής. Επιπλέον, δεν βλέπω καμιά ανάγκη για την προσθήκη που προτείνει η Τροπολογία Αριθ. 10 δεδομένου ότι οι θαλάσσιες περιοχές είναι σαφώς καθορισμένες και αναφέρονται με σαφήνεια για την εφαρμογή της κάθε μιας απαίτησης της προτάσεως.
<P>
Συνοψίζοντας, η Επιτροπή μπορεί να αποδεχθεί τις Τροπολογίες Αριθ. 12, 14, 15, 16, 17, 20 και το δεύτερο μέρος της Αριθ. 11 και μπορεί να αποδεχθεί τις αρχές των Τροπολογιών Αριθ. 8 και 18 με την προϋπόθεση ότι θα επαναδιατυπωθούν και θα λάβουν υπόψη τους τις υποδείξεις που έκανα.
<P>
Καταλήγω ευχαριστώντας το Σώμα για τη διευκόλυνση της έγκαιρης έγκρισης κοινής θέσης σχετικά με αυτά τα σημαντικά μέτρα τα οποία θα έχουν άμεση και αξιόλογη επίπτωση στις διατάξεις ασφαλείας για τους συμπολίτες μας που ταξιδεύουν στα κοινοτικά χωρικά ύδατα. Θα ήθελα να εκφράσω την ιδιαίτερη ευγνωμοσύνη μου στην Επιτροπή Μεταφορών και Τουρισμού και ειδικότερα στον εισηγητή της κ. Stenmarck για την εξαιρετική του έκθεση επί μιας πολύ λεπτομερούς προτάσεως. Πράγματι, το λεπτομερειακό των προτάσεων είναι η μόνη δικαιολογία που έχω για την χρησιμοποίηση ενός πολύ μεγάλου μέρους από τον διαθέσιμο χρόνο του Κοινοβουλίου.

<SPEAKER ID=159 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=15>
Εσπεριδοειδή, φρούτα και λαχανικά
<SPEAKER ID=160 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Colino Salamanca, εξ ονόματος της Επιτροπής Γεωργίας και Ανάπτυξης της Υπαίθρου (Α4-0233/96), για τη θέσπιση καθεστώτος ενίσχυσης των παραγωγών ορισμένων εσπεριδοειδών και για την κοινή οργάνωση της αγοράς στον τομέα των οπωροκηπευτικών.

<SPEAKER ID=161 NAME="Colino Salamanca">
Κύριε Πρόεδρε, θα ήθελα κατ' αρχήν, παρά τις μικρές διαφορές που εκφράζονται στις τροπολογίες, να συγχαρώ την Επιτροπή για τις προτάσεις που μας υπέβαλε. Θεωρώ εξαιρετικά σημαντικό ότι το καθεστώς των ενισχύσεων στη μεταποίηση εσπεριδοειδών διαχωρίστηκε από την κοινή οργάνωση των αγορών νωπών προϊόντων, εφόσον αυτό θα καταστήσει οπωσδήποτε δυνατή την υπευθυνότητα του τομέα, θα ευνοήσει την ανταγωνιστικότητά του καθώς και την αναζήτηση πραγματικών προοπτικών εμπορικής διάθεσης. Αυτός είναι επιπλέον ο σωστός δρόμος ώστε η βιομηχανία της Ευρωπαϊκής Ένωσης να μπορέσει να στραφεί σε προϊόντα όπως ο φρέσκος ή παστεριωμένος χυμός, όπου θα μπορέσουμε ασφαλώς να είμαστε πιο ανταγωνιστικοί.
<P>
Επίσης, η κατάργηση της ελάχιστης τιμής και η αναβάθμιση του ρόλου των οργανώσεων των παραγωγών πρέπει να εκτιμηθούν ως θετικές προτάσεις. Αν οι οργανώσεις των παραγωγών είναι εκείνες που συνάπτουν τις συμβάσεις με τη βιομηχανία, ευνοώντας ενδεχομένως τις πολυετείς συμβάσεις, αυτό θα πρέπει να οδηγήσει σε μια συγκέντρωση της προσφοράς, εμπειρία που υπάρχει εξάλλου στην περίπτωση των σατσούμας.
<P>
Τέλος, η συμπερίληψη των κλημεντινών σε φέτες στις ενισχύσεις στη μεταποίηση αποτελεί ευχάριστη είδηση, εφόσον αυτό αποτελεί παλιά διεκδίκηση του μεταποιητικού τομέα.
<P>
Ωστόσο, στην πρόταση της Επιτροπής υπάρχουν ορισμένες πτυχές που θα έπρεπε να βελτιωθούν, και κατ' αυτήν την έννοια εγκρίθηκαν από την Επιτροπή Γεωργίας ορισμένες τροπολογίες στις οποίες θα ήθελα να αναφερθώ. Κατά πρώτο λόγο, αποδεχόμαστε την προοδευτική, επί μία πενταετία, μείωση των ενισχύσεων στη μεταποίηση, ώστε να καθοριστούν στην αξία που αντιστοιχεί στις ενισχύσεις για τις κλημεντίνες για την περίοδο εμπορίας 2000-2001. Ωστόσο, θεωρούμε απαραίτητο οι ενισχύσεις αυτές να διατηρήσουν μια αναλογική σχέση με τις αποζημιώσεις για την απόσυρση νωπών προϊόντων, ακόμη και αν είναι μόνο για να ενισχυθεί η μεταποίηση απέναντι στην απόσυρση ή την καταστροφή προϊόντων.
<P>
Κατά δεύτερο λόγο, όσον αφορά τα κατώφλια, και συγκεκριμένα το κατώφλιο που έχει καθοριστεί για τα μικρά εσπεριδοειδή -265.000 τόνοι- νομίζουμε ότι ο αριθμός αυτός που προτείνει η Επιτροπή επαρκεί μόλις και μετά βίας -αν ληφθεί υπόψη ότι ο μέσος όρος των τελευταίων πέντε περιόδων εμπορίας κυμάνθηκε γύρω στους 264.000 τόνους- γι' αυτό και η Επιτροπή Γεωργίας θεώρησε απαραίτητο να αυξηθεί το κατώφλιο στους 365.000 τόνους.
<P>
Η τρίτη διευκρίνιση αφορά την καθιέρωση ενός συγκεκριμένου ορίου στις μειώσεις που προβλέπει η πρόταση. Αποδεχόμαστε τη μείωση της ενίσχυσης κατά 1 % για κάθε 1 % υπέρβασης του κατωφλίου -όπως είναι το σημερινό σύστημα- ωστόσο όμως, η Επιτροπή Γεωργίας προτείνει η μείωση αυτή να μη φτάνει ποτέ πέραν του 20 % της ενίσχυσης, εφόσον αφενός, αν ξεπεράσουμε αυτόν τον αριθμό θεωρούμε ότι το σύστημα ενισχύσεων θα καθίστατο μη βιώσιμο, και αφετέρου, θα επικυρώσουμε έτσι τον κανόνα που ισχύει σήμερα, να μην υπάρχει μείωση μεγαλύτερη του 20 % σε περίπτωση υπέρβασης.
<P>
Τέλος, θα πρέπει να πω ότι η Επιτροπή Γεωργίας αποδέχθηκε όλες τις τροπολογίες που προτάθηκαν από την Επιτροπή Προϋπολογισμών σε σχέση με τα συστήματα ελέγχου και την εφαρμογή τους, και κατ' επέκταση έχουν ενσωματωθεί στην έκθεση της Επιτροπής Γεωργίας στο σχετικό σημείο.
<P>
Πιστεύουμε ότι η Επιτροπή θα πρέπει να συμφωνήσει με αυτές τις τροπολογίες, οι οποίες κατά την άποψή μας βελτιώνουν το κείμενό της και μπορούν να επιτρέψουν την εξασφάλιση του μέλλοντος του τομέα μεταποίησης εσπεριδοειδών, λαμβανομένων υπόψη των κινδύνων που αντιμετωπίζει σήμερα ο τομέας: Αφενός, το άνοιγμα των εσωτερικών μας αγορών στις εισαγωγές, που απορρέει τόσο από τις συμφωνίες της ΓΣΔΕ όσο και από τις διμερείς συμφωνίες, και αφετέρου -και είναι σημαντικό αυτό- τις συνέπειες της προσφάτως εγκριθείσας μεταρρύθμισης της κοινής οργάνωσης της αγοράς των οπωροκηπευτικών, η οποία περιόρισε κατά τρόπο ουσιαστικό τον όγκο των αποσύρσεων και το ποσόν της χρηματοδότησής τους. Για όλους αυτούς τους λόγους, θεωρώ ότι η συνεισφορά αυτή της Επιτροπής Γεωργίας στον τομέα των μεταποιημένων εσπεριδοειδών θα πρέπει να ληφθεί υπόψη από την Επιτροπή.
<P>
Ολοκληρώνω λέγοντας ότι η ενίσχυση της προσφυγής στη μεταποίηση θα είναι πάντοτε προτιμότερη από μια πολιτική απόσυρσης ή καταστροφής προϊόντων, και κατ' αυτήν την έννοια οι προτάσεις που υπέβαλε η Επιτροπή μάς βρίσκουν απολύτως σύμφωνους.

<SPEAKER ID=162 LANGUAGE="ES" NAME="Redondo Jimιnez">
Κύριε Πρόεδρε, κυρίες και κύριοι βουλευτές, στη συζήτηση αυτή, βρισκόμαστε σε συμφωνία με την πρόταση της Επιτροπής, εκτός από μερικές μικρές διευκρινίσεις τις οποίες πρόκειται να εκθέσω. Στον τομέα των εσπεριδοειδών υπάρχουν ποικιλίες οι οποίες, αν και προορίζονται να καταναλωθούν ως νωπά προϊόντα, παράγουν πλεονάσματα τα οποία είτε προσανατολίζονται προς τη μεταποίηση, είτε παραδίδονται για απόσυρση.
<P>
Η άποψή μας είναι ότι το καθεστώς των ενισχύσεων πρέπει να είναι επαρκώς ευρύ και ελκυστικό ώστε να αποφεύγονται οι αποσύρσεις, που με τις καταστροφές προϊόντων δημιουργούν τόσα οικονομικά και περιβαλλοντικά προβλήματα, αλλά και αρνητική εικόνα στην κοινωνία. Θα πρέπει επίσης να ενισχυθεί το καθεστώς των ενισχύσεων στη μεταποίηση, με τη δημιουργία προστιθέμενης αξίας και την προώθηση της διάθεσης στην αγορά καινοτόμων και ανταγωνιστικών προϊόντων -τόσο στις αγορές της Ευρωπαϊκής Ένωσης, όσο και σε τρίτες χώρες- όπως είναι οι φρέσκοι και παστεριωμένοι χυμοί ή οι κλημεντίνες σε φέτες, πράγμα που αποτελεί πάγια διεκδίκηση του τομέα.
<P>
Ζητάμε από την Επιτροπή, όπως προτείνεται και στην τροπολογία μας Αριθ. 10, να αυξηθούν τα κατώφλια μεταποίησης στους 190.000 τόνους για τα πορτοκάλια, στους 64.000 για τα λεμόνια, και στους 110.000 για τα μανταρίνια, τις κλημεντίνες και τα σατσούμας. Η Επιτροπή δεν θα έπρεπε να είναι τόσο φειδωλή κατά τον καθορισμό των τιμών, εφόσον ελήφθη υπόψη η τιμή της κλημεντίνης που είναι και η χαμηλότερη όλων. Εκφράζουμε επίσης τη λύπη μας για το ότι τα ποσά των προβλεπομένων ενισχύσεων πρόκειται να μειωθούν κατά 10 mecu μέσα σε πέντε χρόνια, δηλαδή ως το 2001, όταν σε άλλους τομείς δεν συμβαίνει το ίδιο. Είμαστε όμως σύμφωνοι με τα όσα προτείνονται σε σχέση με τις κοινοτικές αποζημιώσεις για τις αποσύρσεις, και υποστηρίζουμε την τροπολογία που παρουσίασε ο εισηγητής, ώστε οι εν λόγω κοινοτικές αποζημιώσεις για τις αποσύρσεις να προσαρμόζονται προς τα πάνω ή προς τα κάτω ανάλογα με τις τιμές που θα καθορίζει κάθε φορά το Συμβούλιο για τα νωπά προϊόντα.

<SPEAKER ID=163 LANGUAGE="IT" NAME="Santini">
Κύριε Πρόεδρε, ο επίτροπος Kinnock επευφημήθηκε για την έκθεση αυτή που, αναντίρρητα, θα πρέπει να παρουσιάσουμε με θετικούς τόνους. Δεν συμβαίνει συχνά να είμαστε όλοι σύμφωνοι με μία πρόταση ισόρροπη, αντικειμενική, αλλά κατά κύριο λόγο σημαντική διότι μας επιτρέπει να κάνουμε ένα προς τα εμπρός άλμα, ένα άλμα ποιότητας σε αυτό τον τομέα. Ο εισηγητής έχει με άριστο τρόπο υπογραμμίσει αυτές τις πλευρές και συνεπώς, για να μην επαναλάβω όσα είπε και όσα υπενθύμισε και η συνάδελφος Redondo, θα ήθελα να διευκρινίσω ορισμένα θέματα ειδικού ενδιαφέροντος.
<P>
Πριν από όλα, η δυνατότητα να χορηγείται απευθείας η κοινοτική βοήθεια στον παραγωγικό κόσμο μέσω των οργανώσεων των παραγωγών. Η απευθείας χορήγηση θα επιτρέψει την ενίσχυση της σχέσης της γεωργίας με τη βιομηχανία με τη μείωση του κόστους επεξεργασίας. και επιπλέον, η διαφοροποίηση της κοινοτικής βοήθειας ανάλογα με το είδος της σύμβασης, μονοετούς, πολυετούς ή σύμβασης που αφορά μεμονωμένους παραγωγούς. Αλλο ενδιαφέρον θέμα είναι ο αποφασιστικότερος ρόλος που αποδίδεται στις οργανώσεις των παραγωγών, οι οποίες, όπως καθορίζεται, συνάπτουν τις συμβάσεις με τη βιομηχανία μεταποίησης. ενδιαφέρον είναι και το μέτρο που προβλέπει μία μεταβατική περίοδος πέντε ετών μετά την οποία θα περάσουμε σε μία ενιαία ενίσχυση για όλα τα εσπεριδοειδή, μέτρο που μας φαίνεται δίκαιο. θα πρέπει να υπογραμμισθεί επίσης ο καθορισμός κατωφλίων μεταποίησης ειδικών για τα πορτοκάλια, τα λεμόνια και τα μικρά εσπεριδοειδή.
<P>
Συμφωνούμε και με το επίπεδο ενίσχυσης, που είναι τριών κατηγοριών, για τους κάτωθι, κυρίως, λόγους: μία κατηγορία αναφοράς για τις συμβάσεις που συνάπτουν οι οργανώσεις, η προσαύξηση κατά 15 % για τις πολυετείς συμβάσεις που συνάπτουν οι ίδιες οι οργανώσεις και η μείωση κατά 10 % για τις συμβάσεις που συνάπτουν μεμονωμένοι παραγωγοί. Θα ήταν όμως σκόπιμο να παρατηρήσω, για να εξισορροπισθεί η σχέση με το βιομηχανικό κόστος των τρίτων χωρών, ότι το μέγεθος ενίσχυσης της κατηγορίας αναφοράς θα πρέπει να προσαυξηθεί μέχρι τουλάχιστον το 80 % της τιμής απόσυρσης από την αγορά του νωπού προϊόντος. Σημαντικός είναι και ο επιδωκόμενος από την Επιτροπή στόχος ενίσχυσης του ρόλου των οργανώσεων των παραγωγών, όπως είπα και προηγουμένως, με την άμεση συμμετοχή τους στις διαπραγματεύσεις, στη σύναψη των συμβάσεων και κυρίως κατά την εκκαθάριση της κοινοτικής βοήθειας.
<P>
Το σύστημα -δικαίως θα πρέπει να υπογραμμισθεί και αυτό το σημείο, διαφορετικά πρόκειται για έναν υπερβολικά σφαιρικό έπαινο- θα μπορούσε να είναι τελειότερο, στην περίπτωση που θα ανετίθετο στα κράτη μέλη να αποφασίζουν απευθείας τις μεθόδους εκκαθάρισης.
<P>
Δεν είναι αντίθετα δυνατό να συμφωνήσουμε -υπάρχει συνεπώς μία πλευρά που δεν είναι απολύτως θετικήμε τον προσανατολισμό της Επιτροπής να περικόψει προοδευτικά τα ποσά τις ενίσχυσης για την προσεχή πενταετία.
<P>
Τέλος, το κοινοτικό κατώφλιο θα έπρεπε να κατανεμηθεί σε εθνικά κατώφλια και, στην περίπτωση υπέρβασης, θα πρέπει να εφαρμόζονταιε αντισταθμιστικά μέτρα μεταξύ των κρατών μελών. Στην περίπτωση πλεονασματικής παραγωγής θα είανι, τέλος, αρκετή η εφαρμογή του μηχανισμού των οικονομικών σταθεροποιητών, που προβλέπεται για τις κανονικές αποσύρσεις των νωπών οπωροκηπευτικών.

<SPEAKER ID=164 NAME="Kinnock, Neil">
Κύριε Πρόεδρε, όπως θα γνωρίζει το Σώμα, το σχέδιο μεταρρύθμισης του κοινοτικού καθεστώτος στήριξης της μεταποίησης των εσπεριδοειδών αποτελεί την τελική φάση της μεταρρύθμισης της κοινής οργάνωσης της αγοράς στον τομέα των οπωροκηπευτικών. Όπως επίσης θα γνωρίζει το Σώμα, το Συμβούλιο Γεωργίας της 23ης και 24ης Ιουλίου επέτυχε πολιτική συμφωνία όσον αφορά τα προγράμματα που αφορούν τα νωπά οπωροκηπευτικά όπως επίσης και τα μεταποιημένα προϊόντα τους. Τον περασμένο Μάϊο και με σκοπό την ολοκλήρωση της μεταρρύθμισης του τομέα, η Επιτροπή εκπόνησε δύο σχέδια κανονισμών τα οποία ευρίσκονται τώρα ενώπιον του Σώματος.
<P>
Η μία πρόταση καθορίζει ένα νέο πρόγραμμα ενισχύσεων για τους παραγωγούς ορισμένων τύπων εσπεριδοειδών και, σε συνέχεια αυτής, η άλλη τροποποιεί το σχέδιο για τον τομέα των νωπών οπωροκηπευτικών. Οι δύο αυτές προτάσεις πρόκειται να εξεταστούν ταυτόχρονα από το Συμβούλιο των Υπουργών.
<P>
Πριν το Σώμα αποφασίσει επί των προτεινομένων τροπολογιών, θα ήθελα να παρουσιάσω τη θέση της Επιτροπής έναντι των τροπολογιών αυτών. Οι δύο πρώτες τροπολογίες αναφέρονται στις προτάσεις «έχοντας υπόψη». Στοχεύουν στη θέσπιση γενικών αρχών, η μία αναφορικά με τις δεσμεύσεις του Συμβουλίου του Σεπτεμβρίου 1993 σχετικά με την χρηματοπιστωτική αλληλεγγύη και την κοινοτική προτίμηση και η άλλη σχετικά με την ανάγκη στροφής του προσανατολισμού της ευρωπαϊκής βιομηχανίας μεταποίησης εσπεριδοειδών προς την παραγωγή νέων προϊόντων. Η Επιτροπή θέλει να κάνει δύο σχόλια επί των τροπολογιών αυτών.
<P>
Πρώτον και προφανώς, το τελικό κείμενο των προτάσεων «έχοντας υπόψη» θα συνταχθεί κατόπιν της οριστικοποίησης των κειμένων των ίδιων των κανονισμών. Θα ήταν πολύ καταλληλότερο όπως οι συστάσεις που κάνουν οι τροπολογίες ληφθούν υπόψη εκείνη τη στιγμή.
<P>
Ωστόσο, δεύτερον, το Σώμα θα γνωρίζει ότι η σύνταξη του κειμένου των προτάσεων «έχοντας υπόψη» λαμβάνει υπόψη της μόνο τις νομικές υποχρεώσεις. Αυτός είναι ο λόγος για τον οποίο η Επιτροπή θεωρεί ότι δηλώσεις αρχών ή στόχων οι οποίες δεν είναι νομικά απαραίτητες δεν θα πρέπει να εμφανίζονται στα κείμενα «έχοντας υπόψη». Αναφορικά με αυτά καθ' εαυτά τα σχέδια των τροπολογιών στο κείμενο των κανονισμών, θα ήθελα να δηλώσω τα ακόλουθα:
<P>
Η Τροπολογία Αριθ. 3 προτείνει την αυτόματη υιοθέτηση της ενίσχυσης όπως αυτή καθορίζεται στο παράρτημα του ισχύοντος κανονισμού σύμφωνα με την κοινοτική αποζημίωση απόσυρσης νωπών προϊόντων. Μια παρόμοια τροποποίηση των διατάξεων του κανονισμού φαίνεται περιττή αλλά εν τούτοις η Επιτροπή θα επιζητήσει να διασφαλίσει ότι η τελική απόφαση του Συμβουλίου για τα ποσά που προβλέπονται στο παράρτημα θα λαμβάνει υπόψη της την απόφαση του Συμβουλίου της 23ης και 24ης Ιουλίου σχετικά με την κοινοτική αποζημίωση απόσυρσης.
<P>
Η Τροπολογία Αριθ. 4, η οποία προτείνει την αύξηση των κατωφλίων για τα μανταρίνια, τις κλημεντίνες και τα σατσούμα κατά 100.000 τόνους δεν μπορεί να γίνει αποδεκτή διότι αντιβαίνει προς την αρχή που χρησιμοποιείται για τον καθορισμό των κατωφλίων άλλων εσπεριδοειδών και η οποία στηρίζεται στις ποσότητες που συνήθως μεταποιούνται.
<P>
Η Τροπολογία Αριθ. 5 περιορίζει τη μείωση της ενίσχυσης στην περίπτωση υπέρβασης των κατωφλίων. Η Επιτροπή δεν μπορεί να το αποδεχθεί αυτό διότι ο οποιοσδήποτε περιορισμός στη μείωση της ενίσχυσης βλάπτει την αποτελεσματικότητα του συστήματος κατωφλίων και μπορεί στην πραγματικότητα να προκαλέσει υπερβάσεις στον προϋπολογισμό.
<P>
Η Τροπολογία Αριθ. 6 περιλαμβάνεται ήδη στην παρούσα πρόταση δοθέντος ότι στην περίπτωση υπέρβασης των κατωφλίων η ενίσχυση μειώνεται και επομένως οι διαθέσιμες πιστώσεις θα γίνονται πάντα σεβαστές. Αναφορικά με την ενημέρωση του Κοινοβουλίου για τις διαδικασίες εφαρμογής αυτό έχει ήδη υλοποιηθεί, όπως γνωρίζουν τα Μέλη, σύμφωνα με τις υφιστάμενες διοργανικές διαδικασίες.
<P>
Οι Τροπολογίες Αριθ. 7 και 8 είναι περιττές καθόσο καλύπτονται ήδη από το άρθρο 6 της προτάσεως.
<P>
Καταλήγοντας, διατυπώνω την ελπίδα της Επιτροπής ότι η παρούσα μεταρρύθμιση θα δώσει την ευκαιρία στον κοινοτικό τομέα εσπεριδοειδών να αντιμετωπίσει την εξέλιξη της αγοράς με την περαιτέρω βελτίωση της δημιουργικότητάς του, της αποτελεσματικότητάς του και της ανταγωνιστικότητάς του προς αμοιβαίο όφελος των παραγωγών, των μεταποιητών, του εμπορίου και, ασφαλώς, των καταναλωτών. Συνιστώντας τις δύο αυτές προτάσεις στο Σώμα εκφράζω την εκτίμησή μου στον κ. Salamanca για την εργασία του και, βεβαίως, για τις προσπάθειες της Επιτροπής Γεωργίας ως συνόλου. Εκφράζω επίσης την εκτίμησή μου στον αγαπητό μου συνάδελφο Franz Fischler, του οποίου η σημερινή αναπόφευκτη απουσία εργασίας μου παρέσχε τη μεγάλη τιμή να συμβάλω στην συζήτηση αυτή για τη γεωργία.

<SPEAKER ID=165 NAME="Πρόεδρος">
Η συζήτηση έληξε.
<P>
Η ψηφοφρία θα διεξαχθεί αύριο, στις 11.00
<P>
(Η συνεδρίαση λήγει στις 23.05)

