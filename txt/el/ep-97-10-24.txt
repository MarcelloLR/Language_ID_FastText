<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της τελευταίας συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Hallam">
Κυρία Πρόεδρε, θα ήθελα να ευχαριστήσω τις υπηρεσίες για την τρίτη αυτή προσπάθεια με στόχο μία λεπτομερή και ακριβή καταγραφή στα πρακτικά του ζητήματος που καθημερινά θέτω τον τελευταίο καιρό στην παρούσα Αίθουσα, ότι δεν υφίσταται κανένας κίνδυνος για την υγεία από τη χρήση νικελίου στα νέα νομίσματα εύρω. Λυπάμαι που πρέπει να επανέρχομαι συνέχεια στο ίδιο θέμα, αλλά δεν μπορώ να κατανοήσω το λόγο για τον οποίο η Ευρωπαϊκή Επιτροπή επιμένει να επιβάλλει στην Ευρώπη τη χρήση ενός μετάλλου κατοχυρωμένου και κατασκευασμένου από μία Φινλανδική εταιρεία, γνωστή ως Outokumpu. Συγκεκριμένα, δεν μπορώ να καταλάβω τον λόγο για τον οποίο η συγκεκριμένη εταιρεία θα κατέχει το μονοπώλιο της προμήθειας. Ελπίζω βέβαια ότι μέσα στις επόμενες βδομάδες το ζήτημα θα ξεδιαλυνθεί.

<SPEAKER ID=3 LANGUAGE="FR" NAME="Fontaine">
Κυρία Πρόεδρε, όσον αφορά την ψήφιση της τροπολογίας 4 σχετικά με την ψήφιση του προϋπολογισμού - είναι στη σελίδα 11 της γαλλικής έκδοσης των πλήρων πρακτικών - ο κ. Samland είχε παρέμβει για να προσθέσει μια εξαιρετικά σημαντική διευκρίνιση και για να πει ότι η τροπολογία δεν αποσκοπούσε καθόλου στην επανεξέταση και στην αμφισβήτηση της νομιμότητας του ταμείου συντάξεων. Νομίζω εξάλλου ότι θυμάμαι να του είπα ότι πρόκειται για μια ιδιαίτερα σημαντική διευκρίνιση την οποία σημειώσαμε. Θα επιθυμούσα να γραφτεί και στα συνοπτικά πρακτικά.

<SPEAKER ID=4 LANGUAGE="EN" NAME="Chichester">
Κυρία Πρόεδρε, δεν παίρνω το λόγο με σκοπό να σχολιάσω τα κακόγουστα αστεία των Εργατικών - παρ'όλο που κάποιοι από εμάς τα θεώρησαν εύστοχα αυτή τη βδομάδα...
<P>
(Ανάμικτες αντιδράσεις) ... αλλά όσον αφορά το ζήτημα που τέθηκε από τον κ. Hallam. Εκείνο που επιδιώκω είναι να γίνουν κάποιες διευκρινίσεις. Βρίσκομαι σε σύγχυση και διερωτώμαι εάν ο κύριος Hallam βρήκε την Επιτροπή απροετοίμαστη σε σχέση με το θέμα του νικελίου, ή εάν τελικά το συγκεκριμένο ζήτημα έχει λάβει απροσδόκητη τροπή. Θα το εκτιμούσα εάν γίνονταν οι απαραίτητες διευκρινίσεις.

<SPEAKER ID=5 LANGUAGE="DE" NAME="von Habsburg">
Κυρία Πρόεδρε, θα ήθελα να σας επιστήσω την προσοχή σε κάτι: Αποτελεί απόλυτη παρεκτροπή ότι οι πολιτικές ομάδες κατανέμουν τον χρόνο ομιλίας. Θα βρισκόμαστε εδώ μέχρι τις 13.00, και όταν κάποιος ζητάει τον λόγο, του λένε ότι δεν υπάρχει δήθεν χρόνος ομιλίας, παρόλο που σταματάμε πριν από τις 11.00 πμ. Επίσημα, βρισκόμαστε εδώ έως τις 13.00 και είναι σκάνδαλο να διανέμουν τον χρόνο απλά και μόνο οι αρχηγοί των πολιτικών ομάδων και να μην επιτρέπουν μετά να μιλήσει άλλος. Σας παρακαλώ, επιτέλους να θέσετε το θέμα αυτό γιατί εδώ γίνονται παρεκτροπές, εις βάρους των χρημάτων των φορολογουμένων!

<SPEAKER ID=6 NAME="Πρόεδρος">
Βρισκόμαστε ακόμη στα συνοπτικά πρακτικά. Παρακαλώ να επανεξετάσετε το ζήτημα. Στην έκθεση Breyer, κατά την άποψη μου δεν ανακοινώθηκε μία πρόταση και έτσι κατέπεσαν δύο προτάσεις τροπολογίας που πρέπει να αποσυρθούν. Σας παρακαλώ να το επανεξετάσετε.
<P>
(Το Σώμα εγκρίνει τα συνοπτικά πρακτικά)

<SPEAKER ID=7 LANGUAGE="EN" NAME="McMahon">
Κυρία Πρόεδρε, όσον αφορά τα συνοπτικά πρακτικά, πρόκειται για το ζήτημα που έθεσα χθες το οποίο επίσης τέθηκε και από την κυρία Ewing και τον κύριο Tomlinson σε σχέση με τη διαδήλωση. Συμφωνώντας με τον κύριο Habsburg, πιστεύω στη διαφύλαξη των χρημάτων των φορολογουμένων και υποστηρίζω την άποψη ότι το προσωπικό το οποίο απασχολείται εδώ δεν πρέπει να οργανώνει διαδηλώσεις που θίγουν την υπόληψη αξιότιμων βουλευτών κατά τη διάρκεια της κοινοβουλευτικής περιόδου.
<P>
Και ερωτώ, υπήρξε κάποια νέα εξέλιξη όσον αφορά τα μέτρα τα οποία η προεδρία σκοπεύει να λάβει προκειμένου να εγγυηθεί ότι δεν θα επαναληφθεί κάτι τέτοιο; Έχει εξεταστεί η πιθανότητα επιβολής κάποιων κυρώσεων σε βάρος των ατόμων που διέπραξαν το αδίκημα;

<SPEAKER ID=8 LANGUAGE="FR" NAME="Fontaine">
Κυρία Πρόεδρε, μπορώ να απαντήσω σε πολύ σύντομο χρονικό διάστημα στον κ. McMahon. Φυσικά ζήτησα πληροφορίες για τη φύση αυτής της διαδήλωσης, αφού έλαβε χώρα κατά την προεδρία μου. Κατ' αρχάς, οι διαδηλωτές ήταν λιγοστοί: ήταν μόνο μια δεκάδα. Η διαδήλωση δεν είχε σε καμιά περίπτωση διοργανωθεί από το σωματείο του προσωπικού, το οποίο κιόλας έσπευσε να διευκρινίσει ότι δεν ήταν καθόλου σύμφωνο. Συνεπώς, επρόκειτο για μια μικρή απρογραμμάτιστη διαδήλωση. Αυτήν τη πληροφορία ήθελα να σας δώσω.

<SPEAKER ID=9 NAME="Πρόεδρος">
Τώρα η συζήτηση δεν διεξάγεται πάνω σε άσχετα θέματα. Παρακαλώ να παίρνετε τον λόγο σύμφωνα με την ημερήσια διάταξη.

<SPEAKER ID=10 LANGUAGE="EN" NAME="Tomlinson">
Κυρία Πρόεδρε, δεν θα ήθελα να επεκταθώ στο συγκεκριμένο ζήτημα, αλλά είναι γεγονός ότι είναι κατά κάποιον τρόπο υποκριτικό από μέρους της Επιτροπής Προσωπικού να ισχυρίζεται ότι δεν οργάνωσε τη διαδήλωση τη στιγμή που μέλη της είχαν τοποθετήσει αφίσες σε ολόκληρο το κτίριο συγκαλώντας την. Στην πραγματικότητα τοποθέτησαν μία επιστολή στο γραμματοκιβώτιο κάθε βουλευτή ενημερώνοντάς τον. Η ενέργεια αυτή αποτέλεσε προσωπική επίθεση ενάντια στο Γενικό Γραμματέα του Κοινοβουλίου, ενάντια στο Προεδρείο για την απόφασή του να συντάξει τις πρώτες εκτιμήσεις του Κοινοβουλίου, και ενάντια στην Επιτροπή Προϋπολογισμού επειδή υιοθέτησε την έκθεση που φέρει την υπογραφή μου. Υπήρξε ιδιαίτερα προσωπική όσον αφορά το περιεχόμενό της σε σχέση με το άτομό μου ως εισηγητή της προαναφερθείσας επιτροπής.
<P>
Εάν αποδεχτούμε ότι η Επιτροπή Προσωπικού δεν είχε καμία ανάμιξη σε αυτή τη διαδήλωση, τότε πιστεύω ότι θα πρέπει να εξηγήσει το λόγο για τον οποίο τα μέλη της τοποθέτησαν αφίσες στο κτίριο. Πιστεύω ότι τίθεται και ένα επιπλέον πρόβλημα το οποίο θα πρέπει να αποτελέσει αντικείιμενο εξέτασης για το Προεδρείο. Εφόσον οι τελευταίες εκλογές της Επιτροπής Προσωπικού πραγματοποιήθηκαν χωρίς απαρτία, θα ήταν λογικό να υποθέσουμε ότι δεν υπάρχει Επιτροπή Προσωπικού και κατά συνέπεια πιστεύω ότι το Προεδρείο χρειάζεται να εξετάσει το λόγο για τον οποίο υπάρχουν μέλη του προσωπικού τα οποία έχουν πάρει άδεια μετ' αποδοχών τη στιγμή που δεν υφίσταται Επιτροπή Προσωπικού εκλεγμένη με απαρτία.

<SPEAKER ID=11 LANGUAGE="EN" NAME="Miller">
Κυρία Πρόεδρε, θα ήθελα να σχολιάσω τα ζητήματα που έθεσε ο συνάδελφός μου κύριος McMahon. Παρόλο που δεν συμφώνησα με τη χθεσινή διαδήλωση, δεν μπορώ και δεν πρόκειται να αποδεχτώ ότι θα πρέπει να επιβληθούν κυρώσεις σε βάρος συνδικαλιστών. Όλη μου τη ζωή υπήρξα συνδικαλιστής. Έχουν κάθε δικαίωμα να οργανώνονται και να διαδηλώνουν. Δεν πρέπει να λαμβάνουμε μέτρα σε βάρος τους.

<SPEAKER ID=12 NAME="Πρόεδρος">
Κυρίες και κύριοι! Έχουν ήδη ειπωθεί σχετικά, ορισμένα πράγματα. Το περιστατικό θα συζητηθεί πάλι.

<SPEAKER ID=13 LANGUAGE="DE" NAME="Roth">
Κυρία Πρόεδρε, σαν εισηγήτρια της περσινής έκθεσης για τα ανθρώπινα δικαιώματα, θα παρακαλούσα τον κ. Tomlinson να κοιτάξει αυτή την έκθεση και να διαβάσει προσεκτικά το κεφάλαιο που αναφέρεται στα δικαιώματα των συνδικαλιστών και των συνδικαλιστικών εκπροσώπων.Το Ευρωπαϊκό Κοινοβούλιο είχε τονίσει, ότι τα μέλη συνδικαλιστικών οργανώσεων καθώς και οι εργαζόμενοι έχουν το δικαίωμα να διαδηλώνουν και να εκφράζουν την γνώμη τους...
<P>
(Διακοπή από την Πρόεδρο)

<SPEAKER ID=14 NAME="Πρόεδρος">
Κυρία Roth, η συζήτηση για το θέμα αυτό δεν βρίσκεται σήμερα στην ημερήσια διάταξη. Μπορούμε να το συζητήσουμε μόνον όταν βρίσκεται στην ημερήσια διάταξη!

<SPEAKER ID=15 LANGUAGE="FR" NAME="Fabre-Aubrespy">
Κυρία Πρόεδρε, θέλω να παρέμβω επί της σελίδας 2 των συνοπτικών πρακτικών, και ειδικότερα επί της παρέμβασης του κ. McMahon. Και αφού υπάρχουν, σ' αυτό το ημικύκλιο, βουλευτές που μπορούν να εκφράζονται για ζητήματα...

<SPEAKER ID=16 NAME="Πρόεδρος">
Τα συνοπτικά πρακτικά εγκρίθηκαν.

<SPEAKER ID=17 LANGUAGE="FR" NAME="Fabre-Aubrespy">
Θα μου επιτρέψετε να πω ότι έγιναν, στο ημικύκλιο, μόλις τώρα δυο παρεμβάσεις...

<SPEAKER ID=18 NAME="Πρόεδρος">
Λυπάμαι κ. Fabre - Aubrespy. Τώρα δεν θα διεξαχθεί πλέον καμμία συζήτηση, μολις εγκρίθηκαν τα συνοπτικά πρακτικά.

<CHAPTER ID=2>
Ψηφοφορίες
<SPEAKER ID=19 LANGUAGE="DE" NAME="Posselt">
Κυρία Πρόεδρε, η κυρία Palacio υπέβαλε μιά εξαιρετική έκθεση σχετικά με την ευαισθητοποίηση για το κοινοτικό δίκαιο, και θα ήθελα να πώ ότι αυτό το πρόγραμμα επάξια φέρει το όνομα του Robert Schuman, γιατί βασικά πρώτος ο Robert Schuman κατέστησε την Ευρωπαϊκή Κοινότητα μία κοινότητα δικαίου. Επεκτείνουμε τώρα την Κοινότητα δικαίου προς Ανατολάς, ενδιαφερόμαστε για την οικονομία και παραμελούμε αυτό το στοιχείο, την επέκταση δηλαδή αυτής της ιδέας του κράτους δικαίου.
<P>
Γι' αυτό παρακαλώ να δείξουμε έντονο ενδιαφέρον για μια πιο εντατική επιμόρφωση των νομικών υπρεσιών των δικαστηρίων και των διοικήσεων, στις συνδεδεμένες με την Κοινότητα χώρες. Στην Πράγα, με πληροφόρησε η Υπουργός Δικαιοσύνης ότι για τον σκοπό τούτο έχουν προστρέξει στην Σχολή Δημόσιας Διοίκησης (ΕΝΑ). Εγώ εκτιμώ την ΕΝΑ, αλλά δεν πιστεύω ότι αυτός οργανισμός υπάρχει για να ευαισθητοποιήσει για θέματα κοινοτικού δικαίου. Εδώ πρέπει να αναλάβουν αυτό το καθήκον περισσότερο από πριν το Ευρωπαϊκό Δικαστήριο και τα ευρωπαϊκά θεσμικά όργανα.
<P>
(Χειροκροτήματα) -Σχετικά με την έκθεση Δασκαλάκη (Α4-0289/97)
<SPEAKER ID=20 NAME="Evans">
Σε σχέση με το ψήφισμα της έκθεσης Δασκαλάκη, αν και οι περισσότεροι από τους βουλευτές του Εργατικού Κόμματος του Ηνωμένου Βασιλείου υποστηρίζουν αυτή την έκθεση στην ουσία της, επιφυλάξεις εκφράζονται όσον αφορά την παράγραφο 12. Συγκεκριμένα, απέχουμε από την προαναφερθείσα παράγραφο καθώς θεωρούμε ότι είναι πολύ σημαντικό ο ΦΠΑ να διατηρηθεί στο ποσοστό του 0 % σε εφημερίδες και περιοδικά.
<P>
Ο γραπτός λόγος και η φιλελεύθερη διαθεσιμότητά του σε όλους, χωρίς λογοκρισία ή περιορισμούς, αποτελεί μία σημαντική αρχή των δημοκρατιών. Θα πρέπει να αποφύγουμε οποιαδήποτε ενέργεια θα περιόριζε αυτή τη διαθεσιμότητα.

<SPEAKER ID=21 NAME="Lindqvist">
 - (SV) Αυτό δεν είναι ένα ζήτημα της Ε.Ε. Είναι σαφώς εθνικά θέματα που δεν θα πρέπει να τα χειριστούν τα εθνικά κράτη. Η Ε.Ε. δεν είναι και δεν θα γίνει ένα κράτος.

<SPEAKER ID=22 NAME="Ryynδnen">
Η έκθεση σχετικά με το μέλλον του Ευρωπαϊκού Τύπου απορρεέι από την ανησυχία πως ο γραπτός λόγος κινδυνεύει να παραγκωνιστεί υπό την πίεση των ηλεκτρονικών μέσων και των ανεπτυγμένων τεχνικών πληροφόρησης. Βεβαίως και ο ίδιος ο Τύπος εκμεταλλεύεται τη νέα τεχνολογία με πολλούς τρόπους.
<P>
Η ταχεία μεταλλαγή του χώρου δράσης είναι μια πρόκληση ιδιαίτερα στον τομέα της εκπαίδευσης και μπορούμε να ανταποκριθούμε σ' αυτήν εκμεταλλευόμενοι μεταξύ άλλων κι τα προγράμματα της ΕΕ στον τομέα εκπαίδευσης και μέσων. Στην κοινωνία της πληροφόρησης, οι δημοσιογράφοι ανήκουν στις ομάδες κλειδιά και η συνεχής εκπαίδευση τους για τις απαιτήσεις του παγκόσμιου περιβάλλοντος των Μέσων Μαζικής Ενημέρωσης απαιτεί στήριξη σε επίπεδο εθνικό και κοινοτικό.
<P>
Οι δημοσιογράφοι ασκούν δημιουργική εργασία και θα χρειαστεί να φροντίσουμε για την πνευματική και ηθική προστασία των πνευματικών δικαιωμάτων και στο μέλλον, διότι το έργο των δημοσιογράφων αξιοποιείται συχνά από διάφορα μέσα. Εδώ τονίζεται και η προσωπική ευθύνη του δημοσιογράφου για το περιεχόμενο και την ποιότητα του έργου του.
<P>
Τα τελευταία γεγονότα σχετικά με τα όρια της προστασίας της ιδιωτικής ζωής των δημοσίων προσώπων έχουν ενισχύσει μια εσωτερική συζήτηση μέσα στα ίδια τα μέσα σχετικά με τα ηθικά ζητήματα του επαγγέλματος. Στη συζήτηση αυτή αξίζει να εξεταστεί η ανάγκη θέσπισης διεθνών προτύπων με τη μορφή Συμβουλίου Τύπου στο επίπεδο της ΕΕ.
<P>
Οι δημοσιογράφοι και ιδιαίτερα ο τοπικός Τύπος που βρίσκεται κοντά στον πολίτη, παίζουν ένα σημαντικό ρόλο στην οικοδόμηση της Ευρώπης των Πολιτών. Η ενημέρωση της ΕΕ θα έπρεπε να προσεγγίσει τους πολίτες με τρόπο κατανοητό και σαφή, εάν επιθυμούμε πράγματι να γεφυρώσουμε το σημερινό χάσμα που υπάρχει ανάμεσα στους οργανισμούς και στους πολίτες. Και σε αυτή την περίπτωση θα χρειαστούν να υπάρξουν δυνατότητες σε συμπληρωματική εκπαίδευση στους τομείς της πολιτικής της ΕΕ, των γλωσσών και του πολιτισμού.
<P>
Πώς θα έπρεπε - ή μήπως δεν θα έπρεπε κάν - να υποστηριχθεί ο Τύπος σε σχέση με τα ηλεκτρονικά μέσα πληροφόρησης; Κατ' αρχήν στα ΜΜΕ, θα χρειαστεί και στο μέλλον να συνυπάρξουν και ο γραπτός Τύπος και τα ηλεκτρονικά μέσα ως αλληλοσυμπληρωματικές μορφές. Ο ιστορικό ρόλος του Τύπου ως υπερασπιστή της δημοκρατίας, της ελευθερίας και των ανθρωπίνων δικαιωμάτων, δεν έχει εξαλειφθεί, αλλά αντίθετα έχει εν μέρει ακόμα και αυξηθεί. Αυτή η αποστολή απειλείται από τη συγκέντρωση στο ιδιοκτησιακό καθεστώς των ΜΜΕ, με παραδείγματα σε όλα τα κράτη μέλη, μεταξύ άλλων και στην Φινλανδία και στη Σουηδία. Ως ακραία περίπτωση μπορώ να επικαλεστώ την Ιταλία, όπου ο πολιτικός ηγέτης της χώρας είχε στην κατοχή του το κεντρικό ηλεκτρονικό μέσο.
<P>
Για να διατηρηθεί η ισορροπία γραπτός λόγος - το βιβλίο, το περιοδικό και η ανάγνωση - έχει τώρα ανάγκη από συνειδητή υποστήριξη. Ο κριτικός αναγνώστης και ο ενεργός πολίτης αναπτύσσονται από την παιδική ηλικία. Στη Φινλανδία για παράδειγμα η εκστρατεία "Η εφημερίδα στο σχολείο» αρχίζει να αποδίδει καλά αποτελέσματα.
<P>
Ο Τύπος αναγκάζεται να μάχεται υπό το βάρος πολλών δαπανών και οι πολλές νέες επικουρικές μορφές τεχνολογίας εξυπηρετούν κυρίως τα ηλεκτρονικά μέσα. Η συνεργασία μεταξύ των χωρών μελών θα ήταν επιθυμητή για τη μείωση των δαπανών, πχ. στις μεταφορές και στον φόρο προστιθέμενης αξίας. Πρέπει να εξασφαλιστεί σε όλους η ισότιμη πρόσβαση σε συστήματα διανομής. Γενικά, θα πρέπει το πρότυπο της ευρωπαϊκής κοινωνίας των μέσων μαζικής ενημέρωσης να είναι συμβατό με τη διατήρηση της πολυμορφίας και με την παρεμπόδιση των μονοπολίων στα ΜΜΕ. Παράλληλα, αυτό αποτελεί εγγύηση για την ελευθερία του λόγου.

<SPEAKER ID=23 NAME="Waidelich">
 - (SV) Ο υπογράφων θέλει να ευχαριστήσει τον εισηγητή για μια καλοδουλεμένη έκθεση σε έναν καίριο τομέα. Ο υπογράφων θεωρεί όμως ότι οι προτάσεις της έκθεσης περί εναρμόνισης των διατάξεων για τον Φ.Π.Α. για εφημερίδες και περιοδικά, έχοντας ως στόχο την επίτευξη του ελάχιστου δυνατού επιπέδου Φ.Π.Α. (παράγραφος 12), καθώς και η πρόταση περί επιτήρησης των συστημάτων διανομής ( παράγρ. 13 ) δεν μπορούν να θεωρηθούν αιτιολογημένες.

<SPEAKER ID=24 NAME="Wibe">
 - (SV) Δυσκολεύομαι να βρώ κάποιον λόγο για τον οποίο θα πρέπει να εναρμονιστούν οι διατάξεις για τον Φ.Π.Α. για εφημερίδες και περιοδικά στην Ε.Ε. Σήμερα οι εφημερίδες δεν ανταγωνίζονται η μία την άλλη, πέραν των συνόρων των κρατών μελών, παρά μόνο σε πολύ περιθωριακό επίπεδο. Δεν βρίσκω επίσης κανέναν λόγο γιατί θα πρέπει η Επιτροπή να συμμετέχει στην επιτήρηση των συστημάτων διανομής του έντυπου τύπου στα κράτη μέλη. Αυτό το χειρίζονται καλύτερα τα ίδια τα κράτη μέλη.
<P>
Ως εκ τούτου, καταψήφισα τις παραγράφους Ζ, 12 και 13 της έκθεσης.

<CHAPTER ID=3>
ΚΟΑ για το βόειο κρέας
<SPEAKER ID=25 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0302/97) της κ. Antilla, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου (COM (97) 0161 - C4-0212/97-97/0122 (CNS)), που τροποποιεί τον κανονισμό (ΕΟΚ) αριθ. 805/68 περί κοινής οργάνωσης της αγοράς στον τομέα του βοείου κρέατος.

<SPEAKER ID=26 NAME="Antilla">
Aξιότιμη κυρία Πρόεδρε, αξιότιμοι συνάδελφοι, η ΕΕ πληρώνει επιδοτήσεις εξαγωγών της τάξεως των 300 εκατ. ECU ετησίως για τις μεταφορές ζώντων βοοειδών. Τα επιχειρήματα υπέρ των επιδοτήσεων που προβάλονται έγκεινται, μεταξύ άλλων, στο ότι οι εξαγωγές μειώνουν τα έξοδα παρέμβασης στον τομέα του βοείου κρέατος και την υπερπαραγωγή του, καθώς και στο ότι αυτές ικανοποιούν τη ζήτηση από σφαγεία σε τρίτες χώρες, και σε περίπτωση που η ΕΕ θέσει τέρμα στις εξαγωγές, η ζήτηση αυτή θα ικανοποιηθεί με ζώα από άλλες χώρες. Τα ζώα μεταφέρονται ζωντανά επειδή στην Αίγυπτο, στο Λίβανο και στη Συρία δεν υπάρχει η απαραίτητη τεχνική κατάψυξης.
<P>
Παρόλο που οι εξαγωγές συνεχίζονταν επί πολλά χρόνια, το πρόβλημα της μεταχείρισης των ζώων έχει αντιμετωπιστεί μόνον από το 1994 και μετά. Οι ωμότητες στη μεταχείριση των ζώων κατά τη διάρκεια των μεταφορών, οι εσκεμμένες βιαιότητες και ωμότητες που πραγματοποιούνται πχ. στη Μασαλία κατά την φόρτωση, αποκαλύφθηκαν μόνο μέσω των τηλεταινιών που προβλήθηκαν σε πολλά κράτη μέλη. Είδα και προσωπικά την ταινία που προβλήθηκε στην Φινλανδία και σε ορισμένα σημεία αδυνατούσα να την παρακολουθήσω, τόσο σκληρή και βάναυση που ήταν. Οι ταινίες αυτές προκάλεσαν μια δημόσια κατακραυγή και γι' αυτό τώρα οι σχετικές διαδικασίες βελτιώθηκαν στους λιμένες φόρτωσης. Τα βοοειδή αντιμετωπίζουν τώρα συνθήκες καλύτερης μεταχείρισης κατά τη διάρκεια της φόρτωσής τους στα πλοία.
<P>
Επιπλέον, εμφανίζεται το πρόβλημα του τρόπου εποπτείας της μεταχείρισης των βοοειδών κατά τη διάρκεια της μεταφοράς και κατά την εκφόρτωση από το πλοίο σε λιμάνια τρίτων χωρών. Για να βελτιωθεί η κατάσταση, η Επιτροπή έχει προτείνει η πληρωμή των επιδοτήσεων των εξαγωγών να έχει ως προϋπόθεση την τήρηση των διατάξεων περί προστασίας ζώων στις μεταφορές.
<P>
Στην έκθεση μου επιχειρώ να θεσπίσω ένα εκτεταμένο και λειτουργικό σύστημα ελέγχου, με το οποίο θα καταστεί πράγματι εφικτός ο έλεγχος της τήρησης των διατάξεων για την προστασία των ζώων. Ο κάτοχος της άδειας μεταφοράς, δηλαδή η εταιρεία και ο μεταφορέας, είναι υπεύθυνοι για να εξασφαλίσουν ότι στη μεταφορά των ζώων θα συμμετέχουν άτομα που διαθέτουν τις απαραίτητες γνώσεις και που είναι επαγγελματίες. Κατά συνέπεια, η ευθύνη ανήκει στην εταιρεία μεταφορών και στον μεταφορέα. Οι κυρώσεις θα θεσπιστούν σύμφωνα με τη νομοθεσία των κρατών μελών.
<P>
Η ευθύνη της επιτήρησης κατά τη διάρκεια της φόρτωσης και της μεταφοράς καθεαυτής έχει θεσπιστεί στην Οδηγία που αφορά τη δικαιοδοσία των κρταών μελών. Τα ζώα και τα οχήματα επιβάλλεται να ελεγχθούν πριν από την αναχώρηση και εφόσον υπάρχει ανάγκη και τα ζώα κατά τη διάρκεια της μεταφοράς με επιλεκτικούς δειγματοληπτικούς ελέγχους. Προκειμένου να μπορούν να πραγματοποιηθούν οι δειγματοληπτικοί έλεγχοι, απαιτείται η διαδρομή μεταφοράς και το χρονοδιάγραμμα των μεταφορών να παραδοθούν πριν απότη μεταφορά στις ελεγκτικές αρχές των κρατών μελών δια μέσου των οποίων θα γίνει η μεταφορά. Ο κτηνίατρος επιβάλλεται να ελέγξει τα ζώα στον τόπο προορισμού και να χορηγήσει μια επίσημη βεβαίωση για τη φυσική κατάσταση των ζώων, η οποία θα είναι και ρητή προϋπόθεση για τις επιδοτήσεις των εξαγωγών. Προκειμένου οι πολίτες να έχουν εμπιστοσύνη στο σύστημα ελέγχου χρειάζεται η εποπτεία να είναι συστηματική και οι έλεγχοι να χαρακτηρίζονται από διαφάνεια και ανοικτές διαδικασίες. Στην περίπτωση που διαπραχθούν παραβάσεις των διατάξεων στη μεταφορά των ζώων, επιβάλλεται οι επιδοτήσεις των εξαγωγών να μειωθούν ή να καταργηθούν εντελώς.
<P>
Το μεγαλύτερο πρόβλημα εντοπίζεται στην παρακολούθηση των βοοειδών κατά την άφιξη σε λιμένες των τρίτων χωρών εκτός ΕΕ. Οι διατάξεις ελέγχου δεν φθάνουν μέχρι εκεί. Η ευθύνη της εταιρείας μεταφορών και του μεταφορέα παύει τη στιγμή που έχουν μεταφέρει τα ζώα στον τόπο προορισμού και δεν μπορούν να φέρουν ευθύνη για τα λάθη που διαπράττονται στο λιμάνι προορισμού εκτός της ΕΕ.
<P>
Προτείνω λοιπόν η ΕΕ να διαπραγματευτεί και να συνάψει συμφωνίες με τρίτες χώρες για την τήρηση των προτύπων σχετικά με τη μεταφορά των ζώων και των διατάξεων για την προστασία τους και εκτός της ΕΕ, όσον αφορά τη μεταχείριση και μεταφορά ζώων που προέρχονται από το χώρο της ΕΕ. Η διενέργεια ελέγχου κυμαίνεται μεταξύ δύο και δέκα ECU ανά ζώο, δηλαδή περίπου πέντε εκατομμύρια ECU κάθε έτος για το σημερινό όγκο των μεταφορών. Επιπλέον προτείνω μέσω της ομάδας των Φιλελευθέρων, τα έξοδα των ελέγχων να επιβαρύνουν τις εταιρείες μεταφορών. Προτείνω η χρηματοδότηση των ελέγχων να γίνεται από τις επιδοτήσεις των εξαγωγών, οι οποίες ανέρχονται σήμερα στο ποσό των 600 ECU ανά ζώο. Η αναγκαιότητα για την πραγματοποίηση των ελέγχων δημιουργείται από τις παραβάσεις κατά τις μεταφορές, άρα είναι εύλογο οι εξαγωγείς να χρηματοδοτούν τα έξοδα αυτών των ελέγχων.
<P>
Το δυναμικό της Επιτροπής σε προσωπικό είναι μηδαμινό και δεν νοείται να διαμορφωθεί ένα σύστημα ελέγχου που να βασίζεται σ' αυτό. Στα κράτη μέλη υπάρχουν ελεγκτικές αρχές με επαγγελματική δεξιότητα, και οι ικανότητες και υπηρεσίες τους επιβάλλεται να αξιοποιηθούν στο σύνολο τους. Για την παρακολούθηση των τρίτων χωρών θα μπορούσε να αξιοποιηθεί ένα εξωτερικό γραφείο το οποίο θα λειτουργούσε υπό τον έλεγχο της Επιτροπής, χωρίς ωστόσο να ανήκει σ' αυτήν. Αναμένω λοιπόν η Επιτροπή να προβεί σε ταχύρρυθμες ενέργειες προκειμένου να τεθεί σε ισχύ η σχετική νομοθεσία.
<P>
Αξιότιμη κυρία Πρόεδρος, η παρούσα είναι η πρώτη μου έκθεση. Η σύνταξή της ήταν όντως μια διδακτική εμπειρία. Ως νέο μέλος που έχει ξεκινήσει τον προηγούμενο Νοέμβριο, επιθυμώ τέλος να κάνω μια σοβαρή έκκληση σε σας κυρία Πρόεδρος και σε όλους τους συναδέλφους Προέδρους για την αναβάθμιση των μεθόδων εργασίας του Κοινοβουλίου. Το Κοινοβούλιο έχει συχνά εκφράσει την επιθυμία του να αποκτήσει περισσότερη εκτελεστική εξουσία. Πριν προβούμε στην επέκταση της διαδικασίας της συναπόφασης, επιβάλλεται να βελτιωθεί η λογική των αποφάσεων του Κοινοβουλίου. Κατά τη γνώμη μου, θα πρέπει ιδιαίτερα να βελτιωθεί η προπαρασκευαστική επεξεργασία των τροπολογών και να περιοριστούν οι προτάσεις τροπολογίας πιο συγκεκριμένα στο υπό συζήτηση θέμα· σήμερα οι εκθέσεις παρουσιάζουν αντιφάσεις συχνότερα από ό, τι θα έπρεπε.

<SPEAKER ID=27 LANGUAGE="DA" NAME="Sindal">
Κυρία Πρόεδρε, κι εμείς υποστηρίζουμε αυτή την έκθεση. Πρόκειται ως γνωστό για μια παλιά διάταξη από το 1968. Είναι ανάγκη να διευκρινίσουμε μερικά πράγματα και στην οδηγία του 1991 και στην οδηγία του 1995, για να βελτιώσουμε την ευζωία των ζώων. Ξεκινάμε σ' αυτή την υπόθεση με το ότι η μεταφορά ζωντανών ζώων σε μεγάλες γραμμές δεν είναι επιθυμητή, αλλά φυσικά αναγκαία. Ο λόγος είναι πρώτα ο πολύ μεγάλος κίνδυνος μολύνσεως για τα ζωντανά ζώα, και δεύτερο η ευημερία των ζώων. Είναι εντελώς απαράδεκτο, ότι ζωντανά ζώα μεταφέρονται στους αυτοκινητόδρομους της Ευρώπης σε φορτηγά, με κακό εξοπλισμό και για μεγάλες αποστάσεις. Τα ζώα υποφέρουν από στρες και σε ορισμένες περιπτώσεις σε τόσο ψηλό βαθμό που ψοφούν κατά τη μεταφορά.
<P>
Το πρόβλημα έχει σχέση ίσως με το ότι συγκεντρώθηκαν τα σφαγεία σε μεγάλες επιχειρήσεις και γι' αυτό είναι αναγκασμένες για οικονομικούς λόγους να μεταφέρουν τα ζώα. Πρέπει να επισημάνουμε ότι χρειάζεται μια διαφορετική στάση σ' αυτό τον τομέα. Αλλά μέχρι τότε πρέπει να τεθούν υψηλότερες απαιτήσεις στα φορτηγά που μεταφέρουν τα ζώα. Επίσης, πρέπει να γίνει ο έλεγχος στα σύνορα πιο αυστηρός. Και τέλος, αλλά όχι και λιγότερο σημαντικό, πρέπει να προωθήσουμε οικονομικούς λόγους που μπορούν να συνεισφέρουν στο να βελτιώνεται η μεταφορά των ζώων. Θα μπορούσαν να μεταφέρουν τα ζώα ως σφάγια. Υπάρχουν ασφαλώς ψυγεία. Νομίζω ότι στο Κοινοβούλιο δεν πρέπει μόνο θεσπίζει διατάξεις που διατηρούν το παλαιό σύστημα, αλλά επίσης να σκεφτεί λίγο το μέλλον, και γι' αυτό νομίζω, ότι μελλοντικά το Κοινοβούλιο δεν πρέπει μόνο να συζητήσει το θέμα αυτό στην Επιτροπή Γεωργίας, αλλά επίσης σε άλλες επιτροπές.
<P>
Είναι καλό ότι σ' αυτή την εισήγηση τονίζεται ότι ένας κτηνίατρος πρέπει να επιθεωρεί τη μεταφορά, και ότι δεν θα επιτρέπεται η αμφισβήτηση της απόφασής του. Νομίζω πως είναι ένα βήμα στη σωστή κατεύθυνση αλλά, όπως είπαμε, πρέπει να συνεχίσουμε την επεξεργασία της υπόθεσης.

<SPEAKER ID=28 LANGUAGE="EN" NAME="Gillis">
Κυρία Πρόεδρε, πρώτα απ'όλα θα ήθελα να ευχαριστήσω τον Επίτροπο που προώθησε το αρχικό έγγραφο το οποίο αποτελεί και τη βάση αυτής της έκθεσης. Ειδικότερα, θα ήθελα να ευχαριστήσω την κυρία Anttila για την έκθεσή της όσον αφορά τη μεταφορά ζώων. Πρόκειται για μία πολύ ισορροπημένη έκθεση. Δεν προέβη στο σύνηθες λάθος να καταδικάσει το σύστημα στο σύνολό του. Δικαίως τόνισε την ανάγκη επιβολής των κανόνων ευζωίας οι οποίοι είναι ήδη σε ισχύ. Υπέδειξε περιπτώσεις εσκεμμένου βασανισμού και κακομεταχείρισης ζώων οι οποίες παρουσιάστηκαν σε ορισμένα κράτη μέλη.
<P>
Τον Ιούνιο του 1995, το Συμβούλιο Υπουργών υιοθέτησε ένα ευρύτερο πλαίσιο κανόνων σε σχέση με τη μεταφορά ζώων. Σε μεγάλο βαθμό, αυτοί οι κανόνες είχαν προταθεί από τον τότε Ιρλανδό Υπουργό Γεωργίας, κύριο Yates, και έχουν τεθεί σε πλήρη εφαρμογή στην Ιρλανδία. Στην πραγματικότητα, στο ιρλανδικό δίκαιο εγκλείονται οι πιο αυστηροί κανονισμοί ευζωίας σε σχέση με τα ζώα τους οποίους και επιβάλλουμε πλήρως. Δυστυχώς, άλλα κράτη μέλη δεν έχουν ακόμα θέσει σε πλήρη εφαρμογή την ευρωπαϊκή νομοθεσία. Όπως υποστήριξε και ο εισηγητής, πρέπει να συμμορφωθούν χωρίς περαιτέρω καθυστέρηση και η Επιτροπή πρέπει να παρακολουθεί την κατάσταση και να επιβάλει αυστηρές ποινές στις χώρες που δεν εφαρμόζουν πλήρως τους κανόνες.
<P>
Ο βασανισμός των ζώων πολύ συχνά παρουσιάζεται όταν τα ζώα έχουν απομακρυνθεί από το αγρόκτημα. Για τον λόγο αυτό, προσωπικό το οποίο ασχολείται με τη μεταφορά ζώων πρέπει να εκπαιδεύεται προκειμένου να διασφαλίζεται πάντοτε η τήρηση ενός υψηλού επιπέδου φροντίδας. Αυτό είναι ένα ακόμα χαρακτηριστικό των ιρλανδικών κανόνων και στα μεγαλύτερα πλοία συνηθίζεται αρκετά η παρουσία ενός κτηνιάτρου κατά τη διάρκεια του ταξιδιού, με σκοπό την επίβλεψη των ζώων. Απαραίτητη πλέον θεωρείται η σωστή παρακολούθηση με στόχο την εφαρμογή των κανόνων της οδηγίας. Η Επιτροπή πρέπει να διαχειρίζεται αυστηρά τις διατάξεις ευζωίας για τα ζώα και να διασφαλίσει τον σεβασμό απέναντι στα ζώα, τόσο τα εισαγόμενα όσο και τα εξαγόμενα, μέσα στα πλαίσια ολόκληρης της Ευρωπαϊκής Ένωσης.
<P>
Καλώ την Επιτροπή να απορρίψει την παρούσα τροπολογία η οποία στοχεύει στην παρεμπόδιση της μεταφοράς ζώων έξω από την Ευρωπαϊκή Ένωση εξαλείφοντας τις εξαγωγικές επιδοτήσεις. Αυτό εμφανώς θα αποδυνάμωνε την αγορά βόειου κρέατος, όχι μόνο στην Ιρλανδία αλλά και σε μερικά άλλα μέρη και θα έδινε τη δυνατότητα σε εργοστάσια κρέατος να κατεβάσουν και άλλο τις τιμές σε κτηνοτρόφους. Επιπλέον, μία τέτοια πρόταση δεν είναι βάσιμη εάν ενδιαφερόμαστε ουσιαστικά για την ευζωία των εν λόγω ζώων.
<P>
Τα ζώα υπάρχει η δυνατότητα να μεταφέρονται και όντως μεταφέρονται, με απόλυτο σεβασμό της ευζωίας τους. Θα ήταν άδικο και επιβλαβές να υποφέρουν αθώοι εξαγωγείς και κτηνοτρόφοι οι οποίοι επιτελούν επιμελές και προσεκτικό έργο εξαιτίας της έλλειψης ενδιαφέροντος και της απροσεξίας μερικών μόνο. Ο εισηγητής υποστηρίζει έντονα ότι υπάρχει λύση στην περίπτωση αυτών των ανθρώπων, συγκεκριμένα η απόσυρση των εξαγωγικών επιδοτήσεων.
<P>
Η Ευρωπαϊκή Ένωση εξάγει περίπου 500.000 ζώντα ζώα ετησίως. Η Ιρλανδία είναι ένα νησί και εξάγουμε πάνω από το 90 % της συνολικής παραγωγής μας. Στην πραγματικότητα, 1 ½ εκατομμύριο βοειδή πρέπει να εξάγονται κάθε χρόνο, τόσο ως βόειο κρέας όσο και ως ζώντα βοειδή. Το μεγαλύτερο ποσοστό εξάγεται με τη μορφή βόειου κρέατος. Εμφανώς εξαρτώμαστε από τις αγορές εντός της Ευρώπης και αλλού και εάν δεν προμηθεύσουμε εμείς τις αγορές εκτός της Ευρώπης, θα το κάνουν σίγουρα οι διεθνείς ανταγωνιστές μας. Όταν υπάρχει ζήτηση για ζώντα ζώα, πρέπει να την ικανοποιήσουμε ασφαλώς μέσα στο βασικό πλαίσιο των αυστηρών κανόνων και κανονισμών.
<P>
Συμφωνώ με την πρόταση να εισαχθούν αυστηρές ποινές σε οποιαδήποτε περίπτωση διαπιστώνεται ότι τα ζώα έχουν υποστεί κακομεταχείριση κατά τη διάρκεια της παραγωγής και κατά τη διάρκεια της μεταφοράς. Τέτοιου είδους καταστάσεις, ευτυχώς είναι σπάνιες, καθώς οι παραγωγοί είναι άνθρωποι λογικοί και το σύνολο των πόρων διαβίωσής τους και τα κέρδη τους εξαρτώνται από την καλή κατάσταση στην οποία βρίσκονται τα ζώα υπό τη φροντίδα τους, στο τέλος του ταξιδιού τους.

<SPEAKER ID=29 LANGUAGE="IT" NAME="Santini">
Κυρία Πρόεδρε, κύριε Επίτροπε, στη νωθρότητα της συνεδρίασης της Παρασκευής, που αδίκως θεωρείται εκκαθάριση ολόκληρης της εβδομάδας, συγκαταλέγεται στην ημερήσια διάταξη το θέμα αυτό στο οποίο θα ήθελα να επιστήσω την προσοχή των συναδέλφων. Δεν πρόκειται για ζήτημα καθαρά αγροτικού περιεχομένου, αντιθέτως εμπλέκεται σειρά αιτιολογήσεων, που θα τολμούσα μάλιστα να χαρακτηρίσω αξίες και που παράλληλα ενδιαφέρουν πολλές άλλες επιτροπές. Υπενθυμίζω, επί παραδείγματι, την Επιτροπή Μεταφορών και Τουρισμού, στα πλαίσια της οποίας συζητήθηκε ευρύτατα το ζήτημα των συνθηκών μεταφοράς και ευζωίας των ζώων στη διάρκεια των μετακινήσεών τους, ενώ είναι θετική η ύπαρξη αυτής της συνέργιας γνωμοδοτήσεων και προσπαθειών για την επίτευξη κοινής και πολύπλευρης επίλυσης.
<P>
Η τροποποίηση του υπ' αριθ. 805/68 κανονισμού πηγάζει ρητά από τεχνικού και οικονομικού χαρακτήρα προϋποθέσεις. Όπως ισχυρίστηκαν παλαιότεροι και επιφανέστεροι συνάδελφοι, το ζήτημα αυτό δεν αναδύθηκε αναμφίβολα πρόσφατα, ωστόσο ακριβώς λόγω του σχετικού χρονικά παρατεταμένου διαλόγου που δεν εξαντλήθηκε ακόμη, συμπεραίνεται ότι η επίλυσή του δεν είναι καθόλου απλή. Πριν ανακοινωθεί οποιαδήποτε απόφαση, πρέπει να ληφτούν υπόψη πολλοί παράγοντες, μερικοί καθαρά οικονομικού χαρακτήρα, όπως, παραδείγματος χάριν, η χορήγηση των πριμοδοτήσεων, ενώ άλλοι πολιτιστικού χαρακτήρα, που αφορούν ακριβώς τη μεταφορά αυτών των ζώων.
<P>
Η εισηγήτρια, με μεγάλη ισορροπία, συμμερίζεται την άποψη της Επιτροπής, ενώ επικαλείται όλες αυτές τις αξίες, με μετριοπάθεια αλλά και αποφασιστικότητα, ειδικά όσον αφορά την ευημερία των ζώων στη διάρκεια του ταξιδιού, σχετικά με την οποία η εισηγήτρια προτείνει τροπολογία που προβλέπει την υιοθέτηση συστήματος εποπτείας με τακτικούς ελέγχους των δειγμάτων και με τη στήριξη μιας αρμόδιας υπηρεσίας υπό τον έλεγχο της Επιτροπής και με χρηματοδότηση μέσω των επιστροφών στην εξαγωγή. Ως εκ τούτου, προκύπτει ότι το πραγματικά νευραλγικής σημασίας σημείο του ζητήματος είναι το σύστημα ελέγχων.
<P>
Υπενθυμίζω το τηλεοπτικό σκανδαλοθηρικό ρεπορτάζ που μεταδόθηκε πριν από μερικούς μήνες σε βάρος ιταλικού λιμένα και λιμένα της Νότιας Γαλλίας. Έδειχνε άλογα προέλευσης από χώρες της Ανατολής, που υποβάλλονταν σε ανορθόδοξη αν όχι βάβαρη μεταχείριση. Ήταν το τέλος μακρινού ταξιδιού με αβέβαιη αφετηρία, με ασαφή διαδρομή και τυχαία κατάληξη, που μπορούσε να είναι το Ανόβερο ή οποιοδήποτε άλλο λιμάνι της Ευρώπης.
<P>
Εκείνη τη στιγμή, ο προβολέας τόνιζε αποκλειστικά τις άθλιες συνθήκες της άφιξης αυτών των ζώων. Για τον λόγο αυτό πρέπει να τονιστεί, όπως προτείνει η εισηγήτρια, η ευθύνη του μεταφορέα. Απαιτούνται εγγυήσεις για την τήρηση του ανωτάτου ορίου των προβλεπόμενων οκτώ ωρών, για τον εξοπλισμό ζωνών στάθμευσης για πότισμα, περίθαλψη των ζώων και όσοι ευθύνονται για το ταξίδι, συνεπώς ο μεταφορέας και ο οδηγός του οχήματος πρέπει να εκπαιδεύονται για να περιθάλπουν τα ζώα. Το πρόβλημα αποκτά τεράστιες διαστάσεις σε περίπτωση ταξιδιών στις ισλαμικές χώρες, όπου, εξ αιτίας των δογμάτων της θρησκείας αυτής, απαιτούνται αυστηρά ζωντανά ζώα. Επίσης, οι οικονομικές ζημιές μπορεί να είναι τεράστιες, δεδομένου επίσης της μακρινής διαδρομής, όταν τα ζώα ξεκινούν, όπως συμβαίνει πολύ συχνά, από τις χώρες της Ανατολής.
<P>
Παρατέθηκαν, λοιπόν, πολλές παρατηρήσεις, γύρω από μια και μοναδική έκθεση με ανεξάντλητο πεδίο συζητήσεων, τουλάχιστον μέχρι την αποσαφήνιση του βασικού ζητήματος του ελέγχου των υπευθύνων.

<SPEAKER ID=30 LANGUAGE="FI" NAME="Virrankoski">
Αξιότιμη κυρία Πρόεδρος, η κυρία Antilla έχει συντάξει μία εξαιρετική έκθεση για τις μεταφορές των ζώντων βοοειδών για την οποία επιθυμώ να εκφράσω τα συγχαρητήρια μου. Οι μεταφορές των βοοειδών, ειδικά αυτών που προορίζονται για σφαγή, έχουν παρουσιάσει ένα σοβαρό ηθικό δίλημμα, επειδή στη δημοσιότητα έχουν εμφανιστεί περιπτώσεις όπου τα ζώα είχαν μια απάνθρωπη και βάναυση μεταχείριση.
<P>
Για να βελτιωθεί η κατάσταση, η Επιτροπή έχει τώρα προτείνει την τροποποίηση του κανονισμού σχετικά με τις επιδοτήσεις εξαγωγών. Σύμφωνα με την πρόταση τροποποίησης, οι επιδοτήσεις εξαγωγών πληρώνονται με την προϋπόθεση να τηρούνται οι διατάξεις της Ένωσης. Αυτή η νέα αρχή δεν μπορεί να θεωρηθεί και πολύ εκσυγχρονιστική. Αντίθετα, προξενεί έκπληξη το γεγονός ότι αυτή η προσπάθεια δεν έχει εφαρμοστεί ήδη από πριν, διότι η εν γένει προϋπόθεση των γεωργικών επιδοτήσεων ήταν από καιρό να τηρούνται οι κείμενες διατάξεις. Σε διαφορετική περίπτωση, οι επιδοτήσεις είτε περιορίστηκαν, είτε σταμάτησαν.
<P>
Η μείωση των επιδοτήσεων εξαγωγών είναι ίσως η μόνη αποτελεσματική μέθοδος με την οποία η ΕΕ μπορεί να υποχρεώσει τον εξαγωγέα να φροντίσει ώστε η μεταχείριση των ζώων να γίνεται με τον κατάλληλο τρόπο. Φυσικά, μπορεί πάντα να υποστηριχθεί ότι ο εξαγωγέας δεν διαθέτει τα μέσα για να ελέγχει τις μεταφορές. Ο εξαγωγέας μπορεί όμως να επηρεάσει αποτελεσματικά την οργάνωση των μεταφορών, π.χ. με το να απαιτήσει να συναφθεί μια συμφωνία κατά την οποία ο μεταφορέας να δεσμεύεται να αποζημιώσει την αντίστοιχη απώλεια των επιδοτήσεων εξαγωγών η οποία προκαλείται είτε από την παράλειψη των οδηγιών, είτε από βάναυση μεταχείριση των ζώων.
<P>
Οι θετικότερες απόψεις της έκθεσης που συζητείται επισημαίνουν ότι ο έλεγχος των μεταφορών θα μπορούσε να επεκταθεί και στα ζώα τα οποία εισάγονται στην ΕΕ. Αυτό πρέπει να θεωρηθεί εύλογο.
<P>
Η τροποποίηση του υπό συζήτηση κανονισμού τώρα, δίνει αφορμή να ασχοληθούμε γενικώτερα και με θέματα που αφορούν στα ηθικά ζητήματα στον τομέα της γεωργίας. Και στο χώρο της ΕΕ ασκείται η εκτροφή κατοικιδίων ζώων με τρόπο που δημιουργεί ερωτηματικά και είναι ηθικά ανεπίτρεπτος. Ως παραδείγματα παρομοίων μεθόδων θα αναφέρω την εκτροφή μόσχων σε κλωβούς, με την οποία παράγεται λευκό κρέας για τα εστιατόρια πολυτελείας, την εξαναγκαστική παροχή τροφής στις χήνες, όπου με την αντίστοιχη διοχέτευση της τροφής στο στομάχι του πουλιού προκαλείται η διόγκωση του ήπατος, καθώς και την αναπαραγωγή των βοοειδών με καισαρική τομή. Είναι ανεξήγητο πως μια πολιτισμένη διεθνής Ένωση μπορεί να επιτρέψει την εκτροφή μιας εντελώς αφύσικης ράτσας παραγωγής κρέατος με αλλεπάλληλες καισαρικές τομές, σύμφωνα με τις οποίες το μοσχάρι που γεννιέται αποσπάται από τη μάνα του μέσα από τις πληγές μιας εγχείρισης.
<P>
Ακρογωνιαίος λίθος του ευρωπαϊκού πολιτισμού αποτελεί ο σεβασμός των ζώων και η δέουσα μεταχείριση τους. Είναι συνταρακτικό εάν στο όνομα της ελεύθερης οικονομίας αφήνεται να προκύπτει οικονομικό όφελος στους παραγωγούς εκείνους που για βιοπορισμό φέρονται στα ζώα απάνθρωπα και βάναυσα.
<P>
Στην έκθεση διαπιστώνεται πως η ΕΕ δεν έχει δυνατότητες να ελέγξει τη μεταχείριση προς τα ζώα αφού φτάσουν στον τόπο προορισμού τους εκτός ΕΕ. Η μετέπειτα μεταχείρισή τους ενδέχεται να είναι αρκετά απάνθρωπη. Ώς εκ τούτου, θα ήταν σκόπιμο να επιχειρηθεί η μείωση των μεταφορών των ζώντων ζώων. Αυτό θα έπρεπε να συμβεί με θετικούς τρόπους, με την προώθηση και τη στήριξη του εφοδιασμού με ψυχόμενα οχήματα μεταφοράς, τόσο στη περιοχή της ΕΕ, όσο και στις χώρες εξαγωγής. Η εξυγείανση στις μεταφορές των ζώων είναι πολύ σημαντική προκειμένου η ΕΕ να καταστεί αξιόπιστη. Ελπίζω πως ο κανονισμός θα εξεταστεί γρήγορα και θα ισχύσει σύντομα.

<SPEAKER ID=31 LANGUAGE="DE" NAME="Graefe zu Baringdorf">
Κυρία Wulf - Mathies, αναφέρομαι σε σας προσωπικά. Οι επιστροφές στις εξαγωγές αποτελούν έναν οικονομικό παραλογισμό. Οι επιστροφές στις εξαγωγές, δηλ. επιχορηγήσεις για τις εξαγωγές ζώντων ζώων, ενισχύουν τον βασανισμό των ζώων. Αν σήμερα συζητούμε εδώ για τα μέτρα βελτίωσης των ελέγχων, δεν πρέπει να δημιουργηθεί η απατηλή εντύπωση ότι γίνεται λόγος για κατάργηση αυτών των επιστροφών στις εξαγωγές. Οταν καταβάλλονται χρήματα για ζώα, όταν μπαίνουν σε οχήματα, δεν πρέπει κανείς να απορεί για την συμπεριφορά προς αυτά. Αν αγοράσετε ένα άλογο, ένα καθαρόαιμο αραβικό, για ένα εκατομμύριο στη Μέση Ανατολή, δεν χρειάζεται να ανησυχείτε για το πώς θα φθάσει σ' εσάς. Όταν επιδοτείτε κατ' αυτόν τον τρόπο ζώα που προορίζονται για σφαγή συμβαίνει ακριβώς αυτό που βλέπετε στις εικόνες. Πρέπει λοιπόν να καταργήσουμε αυτή την επιδότηση των εξαγωγών και θα υποστηρίξουμε τις προτάσεις που επιδιώκουν κάτι τέτοιο.
<P>
Κυρία Wulf - Mathies, μη πάρετε το κρίμα στο λαιμό σας, και πείτε μας ότι είστε και εσείς εναντίον αυτού του παραλογισμού, ακόμη και αν σήμερα το πρωϊ που πρέπει να εκπροσωπήσετε την Ευρωπαϊκή Επιτροπή! Πρέπει να φροντίσουμε ώστε οι εκτροφείς ζώντων ζώων στη Βόρεια Αφρική να μπορούν να πουλήσουν τα ζώα τους, να κλείνουν τις δουλειές τους εκεί με τους ανθρώπους που θέλουν να τρώνε κρέας, μ' αυτόν τον τρόπο. Εμείς πρέπει να κρατηθούμε έξω απ' αυτό. Τότε θα έχουμε κάπως συμβάλει στην προστασία των ζώων. Οι άνθρωποι έχουν μια λογική συμπεριφορά απέναντι στα ζώα τους, εμείς δεν τους αφήνουμε. Αυτό είναι το πρόβλημα.

<SPEAKER ID=32 LANGUAGE="FR" NAME="Barthet-Mayer">
Κυρία Πρόεδρε, αγαπητοί συνάδελφοι, σε ό, τι αφορά τη μεταφορά και την ευημερία των ζώων, ο καθορισμός πληρωμής των επιστροφών κατά την εξαγωγή των ζωντανών βoοειδών, σύμφωνα με τα κοινοτικά πρότυπα, αποτελεί μια αναγκαιότητα.
<P>
Το πρόβλημα, το οποίο συζητήσαμε πέραν του δέοντος στην Επιτροπή Γεωργίας και Ανάπτυξης της Υπαίθρου, αφορά τον έλεγχο των ζώων έως την άφιξή τους στις τρίτες χώρες. Η φύση των κτηνιατρικών ελέγχων, κυρίως η συχνότητά τους, η ποιότητά τους και η ανεξαρτησία των επιθεωρητών τίθεται διαρκώς ως η προμετωπίδα από την αρχή της κρίσης της ΣΕΒ, και η Επιτροπή, γενικότερα, ομολογεί μερικές φορές τις δυσκολίες που συναντά με τις τρίτες χώρες όσον αφορά το σεβασμό των κοινοτικών κανόνων.
<P>
Είναι θεμελιώδες, οι κτηνίατροι ελεγκτές να είναι εγκεκριμένοι, ανεξάρτητοι από τις εταιρείες μεταφορών ή παραλαβής και να ανήκουν σε μια διοικητική υπηρεσία της Επιτροπής ή ενός κράτους μέλους. Όσο για τους ελέγχους, πρέπει να είναι αιφνιδιαστικοί και να πραγματοποιούνται με δειγματοληψίες. Θα υποστηρίξουμε τις τροπολογίες που οδηγούν προς μια τέτοια κατεύθυνση. Εξ άλλου, το κείμενο της Επιτροπής πάσχει από μια σημαντική παράλειψη που αφορά την περίπτωση κατά την οποία τα ζώα εισάγονται απ' ευθείας από τρίτες χώρες, δίχως να περνάνε από ελεγκτές της Ευρωπαϊκής Ένωσης.
<P>
Η έκθεση της κ. Anttila καλύπτει αυτή τη παράλειψη και προτείνει να εφαρμόσει η Επιτροπή διατάξεις που να επιτρέπουν την αφαίρεση ορισμένων προτιμησιακών πλεονεκτημάτων για τα εισαγόμενα βοειδή.
<P>
Εν κατακλείδι, θα ήθελα να συγχαρώ την κ. Antτila για την εξαιρετικά αποτελεσματική εργασία της. Η ομάδα μου θα ψηφίσει υπέρ αυτής της έκθεσης.

<SPEAKER ID=33 LANGUAGE="FR" NAME="Souchet">
Κυρία Πρόεδρε, θα ήθελα να συγχαρώ την εισηγήτριά μας, κ. Anttila, για την εξαιρετική της έκθεση και διότι συμπεριέλαβε τις πέντε τροπολογίες τις οποίες είχαμε καταθέσει στην Επιτροπή.
<P>
Οι τροπολογίες 1 και 6 διευκρινίζουν, με ουσιαστικό τρόπο, ότι οι έλεγχοι πρέπει να πραγματοποιούνται από επίσημους εμπειρογνώμονες της Επιτροπής ή των κρατών μελών. Επιπλέον, μας φάνηκε σημαντικό να προσθέσουμε ότι το Γραφείο επισιτισμού και κτηνιατρικής έχει απόλυτη δικαιοδοσία για να κάνει ή να μην κάνει αυτούς τους ελέγχους.
<P>
Επιπλέον, αντίθετα με τις επιθυμίες ορισμένων, θεωρήσαμε απαραίτητο να μην επιβαρύνεται, με το κόστος αυτών των ελέγχων, ο προϋπολογισμός των επιστροφών. Πράγματι, καθώς το ύψος είναι ήδη περιορισμένο, και λαμβάνοντας υπόψη τις πιέσεις που δέχτηκε η Ευρωπαϊκή Ένωση στο πλαίσιο του ΠΟΕ, η ενσωμάτωση του κόστους των ελέγχων στο προϋπολογισμό " Επιστροφές» θα επέφερε ένα επιπλέον κατακερματισμό της κοινοτικής προτίμησης.
<P>
Η τροπολογία 2, την οποία είχαμε καταθέσει στην επιτροπή, και την οποία εγκρίναμε, υπογραμμίζει την αναγκαιότητα αυτός ο κανονισμός να είναι απόλυτα σύμφωνος με τους στόχους και τις διατάξεις της ΚΟΑ για το κρέας των βοειδών. Πράγματι θέλω να υπενθυμίσω ότι η Ευρωπαίκή Ένωση εξάγει σχεδόν 500.000 κεφάλια ζωντανών βοειδών με προορισμό το Λίβανο, την Τουρκία και την Λιβύη. Θέλω να υπενθυμίσω ότι αν αυτές οι χώρες επιθυμούν να εισάγουν ζώα αυτό εξηγείται από τρεις διαφορετικούς λόγους: προβλήματα που συνδέονται με την αλυσίδα ψύχους, με τη διαδικασία καθιερωμένης σφαγής και με τη διατήρηση των θέσεων εργασίας στα σφαγεία των συγκεκριμένων χωρών. Αν η Ευρωπαϊκή Ένωση πάψει να εξάγει σ' αυτές τις χώρες ζώα, μην φανταστείτε ότι αυτές θα αρχίσουν να εισάγουν σφάγια, θα εξακολουθήσουν να εισάγουν ζώα, αλλά προερχόμενα από άλλες χώρες εκτός της Ευρωπαϊκής Ένωσης.
<P>
Οι τροπολογίες 3 και 4, τις οποίες είχαμε καταθέσει στην επιτροπή και οι οποίες εγκρίθηκαν, αναφέρουν ότι οι οικονομικές πιέσεις και κυρώσεις που εφαρμόζονται κατά την εξαγωγή των ζώων από την Ευρωπαϊκή Ένωση προς τρίτες χώρες, πρέπει να εφαρμόζονται επίσης και στις εισαγωγές από τρίτες χώρες, αν οι συνθήκες μεταφοράς των ζώων δεν είναι κατάλληλες. Επ' αυτού θα ήθελα να υπενθυμίσω ότι, το 1996, η Ευρωπαϊκή Ένωση εισήγαγε σχεδόν 500.000 κεφάλια ζώων προερχόμενα από τρίτες χώρες. Αν επιβάλουμε περιορισμούς στις δικές μας εξαγωγές, θα πρέπει να εφαρμόσουμε τους ίδιους περιορισμούς στις εισαγωγές μας.
<P>
Για να ολοκληρώσω, κυρία Πρόεδρε, θα αντιταχθούμε στην ψήφιση των τροπολογιών που κατατέθηκαν από την ομάδα του ΕΣΚ και που προβλέπουν ότι καμία από τις επιστροφές δε θα έπρεπε να καταβάλλεται κατά την εξαγωγή ζώων προς τρίτες χώρες. Η πρόταση αυτή είναι τελείως παράλογη και εντελώς αντίθετη στα ευρωπαίκά συμφέροντά μας διότι, όπως το είπα και νωρίτερα, αν πάψουμε να εξάγουμε ζώα, άλλες χώρες θα το κάνουν στην θέση μας. Ας μην αφήσουμε λοιπόν την Αυστραλία και τη Νέα Ζηλανδία να μας πάρουν αγορές οι οποίες για μας είναι παραδοσιακές, τοποθετημένες επιπλέον, σε μια γεωγραφική ζώνη κοντινή στις περιοχές παραγωγής μας. Η μεταφορά ζωντανών προερχομένων από χώρες της Ευρωπαϊκής Ένωσης θα επιτρέψει κοντινότερες διαδρομές, οι οποίες θα ευνοούν επιπλέον την ευημερία αυτών των ζώων.

<SPEAKER ID=34 LANGUAGE="EN" NAME="Thomas">
Κυρία Πρόεδρε, θα ήθελα να αρχίσω το λόγο μου συγχαίροντας την κυρία Anttila για την πολύ καλή έκθεσή της και για τη σκληρή δουλειά της όσον αφορά τη σύνταξη της έκθεσης αυτής.
<P>
Οι κανονισμοί αποτελούν κάποια βήματα προς τη σωστή κατεύθυνση. Η ευζωία των ζώων είναι ένα θέμα το οποίο έχει απασχολήσει ένα μεγάλο μέρος του δημοσίου ενδιαφέροντος τα τελευταία χρόνια. Πρόκειται για ένα σημείο το οποίο έχει συμπεριληφθεί στο πρωτόκολλο της Συνθήκης του Αμστερνταμ, η οποία υπογράφτηκε νωρίτερα αυτό το χρόνο, αναγνωρίζοντας την ανάγκη να λαμβάνεται υπόψη η ευημερία των ζώων όταν χαράσσεται πολιτική.
<P>
Οι προτάσεις της Επιτροπής πληρούν τον παραπάνω στόχο καθιστώντας την πληρωμή των εξαγωγικών επιδοτήσεων εξαρτώμενη από το βαθμό στον οποίο τηρούνται οι κανόνες όσον αφορά τη μεταφορά ζώων. Ωστόσο, αυτό το γεγονός από μόνο του συνεπάγεται ότι η τρέχουσα νομοθεσία παρέχει επαρκή προστασία. Υποστηρίζω απόλυτα την πρόταση της Επιτροπής που υποβλήθηκε σήμερα στο Κοινοβούλιο αλλά παρακινώ την Επιτροπή να εξετάσει τρόπους με τους οποίους μπορούν να πραγματοποιηθούν επιπλέον βελτιώσεις.
<P>
Ο εισηγητής έχει επικεντρώσει την προσοχή στο γεγονός ότι οι κανόνες οι οποίοι σχετίζονται με τη μεταφορά ζώων είναι ανεπαρκείς όσον αφορά τη θαλάσσια μεταφορά και δεν παρέχουν προστασία στα ζώα από τη στιγμή που φτάνουν στους προορισμούς τους, εκτός της Ευρωπαϊκής Ένωσης. Η κυρία Anttila ορθώς επισήμανε τις δυσκολίες προκειμένου να διασφαλίζεται η ευζωία των ζώων από τη στιγμή που αυτά απομακρύνονται από την Ευρωπαϊκή Ένωση: ακόμα και αν οι κανόνες υπήρχαν στις χώρες προορισμού, ενδεχομένως θα ήταν αδύνατο να επιβληθούν από εμάς.
<P>
Επιπλέον, τα εμπορικά επιχειρήματα για τη συνέχιση του καθεστώτος επιδοτήσεων εξαγωγών είναι ισχυρά. Βέβαια καταβάλλοντας επιδοτήσεις για σφαγμένα βοοειδή μόνο, θα μπορούσαμε να εγγυηθούμε ότι οι διατάξεις ευζωίας πληρούνται χωρίς παρεκκλίσεις σε μία αναστατωμένη αγορά.

<SPEAKER ID=35 LANGUAGE="DE" NAME="Keppelhoff - Wiechert">
Κυρία Πρόεδρε, αξιότιμοι κυρίες και κύριοι! Εδώ και χρόνια, νομίζω, οι υπεύθυνοι επιχειρηματίες φροντίζουν για την παράδοση των ζώων σε καλή κατάσταση. Πολλοί μεταφορείς δέχτηκαν σχετικούς ελέγχους, προκειμένου να αντιδράσουν στη συχνή κριτική που δέχονται για την μεταφορά των ζώων. Σήμερα το πρωϊ να μπορέσαμε να κάνουμε κι αυτή τη διαπίστωση, στη γενική συζήτηση. Δυστυχώς υπάρχει και η άλλη πλευρά του νομίσματος. Αυτούς υποδεικνύει και η κ. Antilla στην έκθεση της, εκείνους δηλαδή που δεν παίρνουν τόσο στα σοβαρά μια αξιοπρεπή μεταφορά των ζώων.
<P>
Τώρα, σ' εμάς έγκειται να αναλάβουμε περισσότερες πρωτοβουλίες προκειμένου να τους εμποδίσουμε με όλη την αυστηρότητα του νόμου. Σχετικά με την βελτίωση μεταφοράς των ζώντων ζώων ζητώ την προσοχή σας στα ακόλουθα σημεία:
<P>
Πρώτον θα πρέπει να αυξηθεί η συχνότητα των ελέγχων, τόσο εντός της ΕΕ όσο και σε τρίτες χώρς, διότι συνήθως τα προβλήματα μεταφοράς οφείλονται όχι σε ελλείψεις της νομοθεσίας αλλά σε ελλιπή εφαρμογή της.
<P>
Δεύτερον: πρέπει να θεσπιστούν συγκεκριμένοι όροι μεταφοράς και προπάντων να αποτελέσουν αντικείμενο συμφωνίας και με τρίτες χώρες που δέχονται τις εξαγωγές, ώστε να υπάρχει αντιστοιχία προς τις νομικές διατάξεις της ΕΕ.
<P>
Τρίτον: Χρειαζόμαστε αυστηρές και σκληρές κυρώσεις, σε περιπτώσεις βάναυσης συμπεριφοράς ή κατάφορης παραβίασης των διατάξεων για την προστασία των ζώων.
<P>
Και τελευταίο αλλά όχι ήσσονος σημασίας - κυρία Επίτροπε, ζητούμε από την Ευρωπαϊκή Επιτροπή, να διαμορφώσει έτσι τις επιστροφές στις εξαγωγές για κρέας μόσχου και μόσχους που προορίζονται για σφαγή, ώστε να μην υπάρχουν οικονομικά κίνητρα για την εξαγωγή ζώντων ζώων σε τρίτες χώρες.
<P>
Μιά αποτελεσματική προστασία των ζώων κατά την μεταφορά τους σε διεθνή κλίμακα είναι δυνατή, μόνο μέσω μιας ευρωπαϊκής εναρμονισμένης νομοθεσίας. Παραδέχομαι ότι αυτό, σε ευρωπαϊκό επίπεδο, αποτελεί μια πολύ δύσκολη και επίπονη διαδικασία, αλλιώς δεν θα συζητούσαμε τόσο πολύ καιρό γι' αυτό το θέμα. Έχω φυσικά επίγνωση ότι γενικώς και επανειλημμένως έχει ασκηθεί κριτική για την παροχή αυτών των επιστροφών. Οι φυσικές συνθήκες παραγωγής, οι περιβαντολλογικές απαιτήσεις, τα κριτήρια για την προστασία των ζώων και οι υγειονομικές προδιαγραφές των ζώων στην ΕΕ σημαίνουν πάντως, ότι η εγχώρια παραγωγή βοείου κρέατος στην Ευρώπη είναι λιγότερο φτηνή απ' την αντίστοιχη της Αργεντικής και των ΗΠΑ.
<P>
Στη βιομηχανία, σε παρόμοιες περιπτώσεις είθεσται, όταν οι επιχειρήσεις δέχονται την αυξανόμενη πίεση του κόστους να μετατοπίζουν απλά την επαγγελματική έδρα τους στο εξωτερικό. Αυτό δεν μπορούν να το κάνουν όμως οι αγρότες μας και έτσι στις συμφωνίες του ΠΟΕ, για τον τομέα του βοείου κρέατος, προβλέπεται δραστική μείωση των εξαγωγών βοείου κρέατος με επιστροφές στις εξαγωγές. Από το 1995 έως και το 2001 θα πρέπει να μειωθεί η παραγωγή από 1, 1 εκατ. σε 0, 8 εκατ. τόννους. Αυτός βέβαια είναι ένας τρόπος, αλλά νομίζω, ότι με το πρόβλημα της σπογγώδους εγκεφαλοπάθειας των βοοειδών και την αύξηση των αποθεμάτων, η ευρωπαϊκή γεωργία δέχεται συνεχώς πιέσεις.
<P>
Θα πρότεινα να απαγορεύσουμε εντελώς τις μεταφορές ζώων. Αυτό φυσικά ακούγεται καλό στους καταναλωτές, οι ίδιοι όμως δεν είναι πρόθυμοι να πληρώσουν περισσότερο για τα προϊόντα, ώστε να έχουμε αυτήν την πολυτέλεια.

<SPEAKER ID=36 LANGUAGE="EN" NAME="Hyland">
Κυρία Πρόεδρε, θα ήθελα να εκφράσω τη σύμφωνη γνώμη μου με τους προηγούμενους ομιλητές επιδοκιμάζοντας την κυρία Anttila για την πολύ αντικειμενική και ισορροπημένη παρουσίασή της. Η κοινή οργάνωση της αγοράς βόειου κρέατος αποτελεί ένα σημαντικό μέτρο μέσα στο γενικό πλαίσιο της κοινής γεωργικής πολιτικής και έχει μεγάλη σημασία για τη χώρα μου, την Ιρλανδία, όπου η παραγωγή βόειου κρέατος είναι μία από τις κυριότερες κτηνοτροφικές επιχειρήσεις. Το γεγονός ότι εξάγουμε πάνω από το 90 % της παραγωγής μας εξισώνει το επίπεδο του ιρλανδικού τομέα με εκείνο άλλων κρατών μελών και, πράγματι, συχνά λέγεται ότι η παραγωγή βόειου κρέατος από την Ιρλανδία αποτελεί το πλεόνασμα της Ευρώπης. Όλοι γνωρίζουμε ότι ο τομέας του βόειου κρέατος έχει περάσει από μία δύσκολη περίοδο ενώ εξακολουθούν να υπάρχουν πολλά σοβαρά προβλήματα για τους κτηνοτρόφους. Η κτηνοτροφία βοειδών υπήρξε πάντοτε μία επιχείρηση χαμηλού κέρδους και ακόμα και παρά γενναιόδωρες επιδοτήσεις της Ευρωπαϊκής Κοινότητας το κέρδος πολλών κτηνοτρόφων δεν είναι ικανοποιητικό.
<P>
Οι εξαγωγές ζώντων ζώων αποτελούν ένα σημαντικό χαρακτηριστικό για τον τομέα των βοοειδών της Ιρλανδίας. Πολλά από τα ζώα τα οποία εξάγονται ζώντα είναι ακατάλληλα για την βιομηχανία σφαγμένου βόειου κρέατος, και προς έπαινο της Ιρλανδικής Κυβέρνησης έχουμε δημιουργήσει εγκαταστάσεις προηγμένης τεχνολογίας για την αποστολή βοοειδών σε τρίτες χώρες. Εάν η Ευρώπη δεν παρέχει ζωντανά βοοειδή ανάλογα με τις απαιτήσεις, θα το κάνουν άλλες χώρες, και σίγουρα, πρέπει να συμπεριλάβουμε στη δική μας ημερήσια διάταξη το στόχο ανάπτυξης της γεωργίας στο έπακρο των δυνατοτήτων.
<P>
Συμπεραίνοντας, πρέπει να επανεξετάσουμε τις προτάσεις της Ατζέντας 2000 για τον τομέα βόειου κρέατος της Ευρώπης και να παρέχουμε μεγαλύτερη προστασία και περισσότερες ευκαιρίες στους κτηνοτρόφους βόειου κρέατος της Ευρώπης, στα πλαίσια των συνομιλιών για το παγκόσμιο εμπόριο.

<SPEAKER ID=37 LANGUAGE="NL" NAME="Van Dijk">
Κύριε Πρόεδρε, θά ήθελα να θέσω μερικές ερωτήσεις στην Επίτροπο κ. Wulf-Mathies. Όταν έγραψα την έκθεσή μου για τις μεταφορές ζώντων ζώων μέσα κι έξω από την Ευρώπη, έφτασα αμέσως στο συμπέρασμα ότι η Ευρωπαϊκή Ένωση δεν διαθέτει κανένα μέσον για έναν σωστό έλεγχο των συνθηκών κάτω από τις οποίες μεταφέρονται τα ζώα, ή για να φροντίζει για την τήρηση της ευρωπαϊκής νομοθεσίας, όσο ελλιπής κι αν είναι η τελευταία. Και ερωτώ την Επίτροπο κ. Wulf-Mathies πώς σκοπεύει, μιά που δεν το επιτυγχάνουμε ούτε μέσα στην Ένωση, να επιτευχθεί αυτός ο έλεγχος έξω από την Ένωση, όχι μόνον κατά τη μεταφορά, αλλά επίσης κατά την εκφόρτωση και στα σφαγεία. Δεν ευσταθεί ότι αυτός ο έλεγχος θα κοστίζει τόσο, ώστε να μην αντισταθμίζεται πια από το κέρδος που μπορεί να αποκομίσει ο ευρωπαϊκός τομέας του βοείου κρέατος, εξάγοντας 500.00 κομμάτια τον χρόνο; Πρόκειται για πάρα πολύ μικρό μέρος της ευρωπαϊκής αγοράς βοείου κρέατος. Είναι εντελώς παράλογο ότι θέλουμε να συνεχίσουμε, να το θέλει και το Κοινοβούλιο, τις πληρωμές εξαγωγικών επιστροφών. Πρέπει να τις καταργήσουμε αμέσως.

<SPEAKER ID=38 LANGUAGE="SV" NAME="Wibe">
Κυρία Πρόεδρε, πρώτον, ελπίζω ότι η Πρόεδρος μπορεί να διορθώσει μια προηγούμενη απόφαση να μην εγκρίνει μια επεξήγηση ψήφου εκ μέρους μου λόγω του ότι δεν ήμουν εδώ. Είμαι εδώ. Είμαι εδώ από την Δευτέρα και θα είμαι εδώ μέχρι το τέλος αυτής της περιόδου συνόδου.
<P>
Όσον αφορά το θέμα καθ' εαυτό, λίγα πράγματα υπάρχουν που έχουν αναστατώσει τόσο πολύ τη σουηδική κοινή γνώμη όσο όταν μπόρεσαν να δείξουν στην τηλεόραση εικόνες από τα ανήκουστα βασανιστήρια των ζώων, που συμβαίνουν σε συνάρτηση με τις εξαγωγές ζωντανών ζώων από την Ένωση. Αυτές οι εξαγωγές έχουν μία μοναδική αιτία, συγκεκριμένα την ύπαρξη επιδότησης εξαγωγών γι'αυτή την μεταχείριση. Υπάρχει μόνο ένας τρόπος να καταργηθούν αυτές οι εξαγωγές, συγκεκριμένα με το να καταργήσουμε τις επιδοτήσεις.
<P>
Ο επιπλέον έλεγχος που προτείνεται τώρα είναι φυσικά ένα βήμα προς την σωστή κατεύθυνση. Αφενός υπάρχουν όμως δυνατότητες απάτης, αφετέρου δεν έχουμε καμία δυνατότητα ελέγχου της μεταχείρισης αυτών των ζώων στις χώρες υποδοχής. Γι'αυτό θα υπερψηφίσω τις τροπολογίες 11 και 12. Ελπίζω ότι αυτό θα κάνουν επίσης και όλοι οι άλλοι. Ο λόγος είναι απλός: οι φορολογούμενοί μας δεν επιθυμούν να χρησιμοποιούνται τα χρήματα από τους φόρους τους για να επιδοτούνται εξελιγμένα βασανιστήρια ζώων!

<SPEAKER ID=39 LANGUAGE="DE" NAME="Funk">
Κυρία Πρόεδρε, αγαπητή κ. Επίτροπε! Θα ήθελα να ευχαριστήσω, κατ' αρχήν, την συνάδελφό μου κ. Antilla, για την εξαιρετική και πολύ προσεκτικά προετοιμασμένη έκθεσή της. Μετά θα' θελα να αρχίσω με την προκλητική ερώτηση: Γιατί, τελικά γίνονται οι μεταφορές των ζώων, αν τελικά όλα είναι τόσο φρικτά, όπως παρουσιάζονται εδώ; Θα επιθυμούσα να κάνω την εξής διαπίστωση: Έχουμε μια συνεχή υπερπαραγωγη βοείου κρέατος. Η κατάσταση αυτή οξύνθηκε από το σκάνδαλο της νόσου της σπογγώδους εγκεφαλοπάθειας. Η βρώση βοείου κρέατος υποχώρησε σύντομα ενώ εισάγουμε ακόμη πολλά ζώα από τρίτες χώρες. Αυτή είναι η κατάσταση για τον ευρωπαίου αγρότη.
<P>
Τώρα το Συμβούλιο, η Ευρωπαϊκή Επιτροπή και το Κοινοβούλιο ψάχνουν τρόπους για την άμβλυνση της κρίσης. Ποιές δυνατότητες έχουμε στην διάθεση μας; Η ακριβότερη και πιό αντιπαραγωγική μέθοδος είναι η αποθήκευση κρέατος. Αυτό διατίθεται αργότερα πίσω στην αγορά, πωλείται φθηνότερα και πάσχει από ποιοτική άποψη. Η επόμενη μέθοδος που χρησιμοποιείται για την μείωση μεγάλων ποσοτήτων κρέατος είναι η επιδότηση της διάθεσης στην αγορά πρώιμου μόσχου. Αποφασίστηκε και πάλι προϋποθέτει όμως ότι έχουμε αγορά κρέατος μόσχου, ότι έχουμε στην Ευρώπη καταναλωτές που τρώνε κρέας μόσχου. Αλλιώς θα έχουμε κάνει μια τρύπα στο νερό και τα αποτελέσματα θα είναι πενιχρά.
<P>
Την επόμενη μέθοδο δεν επιθυμώ να την περιγράψω ακριβώς, γιατί η περιγραφή της αντιστοιχεί σε μια βιβλική λέξη, και στην Βίβλο περιέχονται, εξάλλου, πάρα πολύ καλά πράγματα. Δεν είναι το πιο κατάλληλο αυτό το παράδειγμα, αλλά η μέθοδος αυτή δεν εφαρμόζεται στις περισσότερες χώρες επειδή προσκρούει σε επιφιλάξεις εθνολογικού χαρακτήρα. Αυτή είναι η κατάσταση που αντιμετωπίζουμε. Τώρα έχουμε μια αγορά στην Μέση Ανατολή και στα βορειοαφρικανικά κράτη. Αλλά η πώληση ζώων στις χώρες αυτές προϋποθέτει τεράστιες μεταφορές. Αυτό είναι το πρόβλημα.
<P>
Για όσο διάστημα επιθυμούμε να χρησιμοποιήσουμε αυτή την αγορά διάθεσης των προϊόντων μας, θα έπρεπε τουλάχιστον να διαμορφώσουμε έτσι τις συνθήκες για τα ζώα, που να είναι υποφερετές γι' αυτά. Εν πάση περιπτώσει, προσωπικά προτείνω ότι η εξαγωγή κρέατος πρέπει να έχει προτεραιότητα, έναντι των άλλων μεθόδων. Αυτό είναι το σημαντικότερο. Ούτε είναι δυνατόν να σταματήσουν εντελώς οι μεταφορές ζώων.
<P>
Στην χώρα μου εξέτασα τα σχετικά στοιχεία. Συνεχίζουν να υφίστανται 48 % μεταφορές ζώντων ζώων, ζώων που προορίζονται για εκτροφή και χρήση. Δεν μπορείκανείς να έχει αντίρρηση, αν οι αγρότες εκεί δημιουργούν κοπάδια για να μπορούν να προμηθευτούν τον πληθυσμό τους με γάλα και προϊόντα κρέατος. Λοιπόν δεν πρέπει να διαφύγει της προσοχής μας αυτό το σημείο, ούτα να τα βάζουμε όλα στην ίδια θέση, αλλά πρέπει να προωθηθούν περαιτέρω τα ζώα για εκτροφή ή για χρήση, προκειμένου να φθάσουν σ' αυτές τις αγορές. Έτσι επιτυγχάνεται και ένας λογικός συντελεστής της αναπτυξιακής πολιτικής.
<P>
Πάντως, οι μεταφορές πρέπει να πραγματοποιούνται από εξειδικευμένο προσωπικό που γνωρίζει να μεταχειρίζεται τα ζώα κια να τηρεί τις κοινοτικές διατάξεις. Αν δεν επιτυγχάνεται αυτό, δεν πρέπει να καταβάλλονται και οι ενισχύσεις για εξαγωγές. Αυτή η βασική αρχή πρέπει να αποτελέσει τον δικό μας γνώμονα.

<SPEAKER ID=40 LANGUAGE="EN" NAME="Evans">
Κυρία Πρόεδρε, επί διαδικαστικού θέματος. Πρόκειται για μία πολύ ενδιαφέρουσα συζήτηση σε σχέση με την κτηνοτροφία και τις επιδοτήσεις για την κτηνοτροφία. Θα ήταν όμως ορθό να να ζητηθεί από όλους τους ομιλητές να υποδείξουν, εάν δεν έχουν ήδη υποδείξει - και είμαι σίγουρη ότι οι περισσότεροι θα το έχουν ήδη κάνει - κάποια ιδιαίτερα συμφέροτα που ίσως έχουν όσον αφορά τη συγκεκριμένη συζήτηση. Μου φαίνεται ότι κάποιοι από αυτούς θα μπορούσαν να είναι κτηνοτρόφοι και η οικονομική ανάμιξή τους και συμφέροντα στη διαδικασία λήψης της απόφασης θα μπορούσε να επηρεάσει κατ'επέκταση την ψήφο τους και αυτά που υποστηρίζουν. Οφείλουμε να γνωρίζουμε. Είμαι βέβαιος ότι θα το έχουν δηλώσει, σύμφωνα με τον Κανονισμό.

<SPEAKER ID=41 LANGUAGE="DE" NAME="Graefe zu Baringdorf">
Ήθελα μόνο να πω ότι είμαι αγρότης και έχω συμφέροντα. Υποστηρίζω όμως την κατάργηση των επιδοτήσεων εξαγωγών. Φυσικά έχω συμφέροντα.

<SPEAKER ID=42 NAME="Πρόεδρος">
Θα το σχολίαζα διαφορετικά. Κατά την άποψη μου, αυτό αφορά το απαραβίαστο της προσωπικότητας του κάθε μέλους αυτού του Κοινοβουλίου. Δεν προτιθέμεθα να υποβάλουμε εδώ ένα τέτοιο ερώτηματολόγιο. Και φυσικά δεν θέτουμε σχετικές ερωτήσεις σε επιμέρους αγορητές.

<SPEAKER ID=43 LANGUAGE="FI" NAME="Hautala">
Αξιότιμη κυρία Πρόεδρος, το ελεύθερο εμπόριο έχει όντως συγκρουστεί με τα ίδια του τα όρια, όταν υποχρεώνεται να διακινεί ζωντανά ζώα ανά τον κόσμο. Πρέπει πράγματι να δοθεί ένα τέλος σ' αυτή τη δραστηριότητα. Κατά τη γνώμη μου, η μοναδική λύση είναι να πάψει η Ευρωπαϊκή Ένωση να χορηγεί χρηματικές ενισχύσεις για ζώντα ζώα.
<P>
Εδώ έχει ειπωθεί ότι σ' αυτή την περίπτωση, οι Αραβες θα προμηθευτούν τα ζώντα ζώα τους από τη Νέα Ζηλανδία κι από την Αυστραλία. Εδώ παρουσιάζεται φυσικά ένα δύσκολο πρόβλημα. Θα ήθελα να πιστεύω όμως πως η Ευρωπαϊκή Ένωση θα μπορεί να επηρεάζει και τις διεθνείς εμπορικές συμφωνίες, έτσι ώστε και στο μέλλον να αναγνωρίζονται τα δικαιώματα των ζώντων ζώων και να επιδιώκεται σε παγκόσμια κλίμακα η κατάργηση των μεταφορών τους και η σφαγή τους όσο πιο κοντά στον τόπο εκτροφής τους. Η Ευρωπαϊκή Ένωση έχει πράγματι μεγάλη ηθική ευθύνη για τη διάδοση αυτών των αξιών. Ο ευρωβουλευτής Virrankoski παρατήρησε πως οι ευρωπαϊκές αξίες συμπεριλαμβάνουν το σεβασμό των ζώων. Θα έπρεπε πραγματικά να ξεκινήσουμε από την προσπάθεια να ασκήσουμε την επιρροή μας στο θέμα αυτό και διεθνώς.

<SPEAKER ID=44 LANGUAGE="DE" NAME="Schierhuber">
Κυρία Πρόεδρε, αξιότιμη κυρία επίτροπε, αξιότιμοι κυρίες και κύριοι! Θεωρώ ότι, σχετικά με το βόειο κρέας και τα ζώα αυτά, ο καθένας μας στο Κοινοβούλιο αυτό έχει συμφέροντα, είτε σαν παραγωγός, είτε σαν έμπορος είτε ακόμη σαν καταναλωτής. Η Ευρωπαϊκή Επιτροπή προτείνει να εξαρτάται η καταβολή των επιδοτήσεων για εξαγωγές ζώντων ζώων, στα πλαίσια της διαμόρφωσης κοινής οργάνωσης κρέατος, στον τομέα του βοείου κρέατος, από την ευημερία των ζώων, κατά την μεταφορά τους. Προλαμβάνοντας την θα επιθυμούσα να αποτελέσει βασικό μέλημα και σκοπό της Κοινότητας, να σταματήσουν οι μεταφορές ζώντων ζώων που προορίζονται για σφαγή, προς όφελος των εξαγωγών κρέατος. Αυτό πρέπει να καταστεί μακροπρόθεσμος στόχος.
<P>
Μέχρι όμως να επιτευχθεί αυτό, πρέπει τουλάχιστον να βελτιωθεί η κατάσταση των ζώων, κατά την μεταφορά τους. Γι' αυτό θα έπρεπε ένας αρμόδιος κτηνίατρος να βεβαιώνει την νομότυπη μεταφορά των βοοειδών, κι από αυτή την επίσημη βεβαίωση θα έπρεπε να εξαρτάται και η καταβολή της επιδότησης εξαγωγών. Οι αγρότες έχουν μεγάλο συμφέρον από μια σωστή μεταφορά γιατί απ' αυτό, δηλ. τον τρόπο μεταφοράς των ζώων, εξαρτάται και η ποιότητα του κρέατος.
<P>
Μία εξέλιξη προς την κατευθυνση αυτή, παρατηρήθηκε μόλις τα τελευταία χρόνια. Έτσι, μέσα σε 3 χρόνια το μερίδιο των εξαγωγών ζώντων βοοειδών στις εξαγωγές της ΕΕ μειώθηκε κατά 6 % και φθάνει σήμερα το 10 %. Αντίθετα, το μερίδιο των εξαγωγών ζώων για εκτροφή αυξήθηκε από 16 % σε 28 %, και θεωρώ ότι αυτό δεν επιδέχεται καμμία συζήτηση. Κατόπιν, όπως διαπιστώνεται, η εξαγωγή κρέατος ευνοείται έναντι της εξαγωγής βοοειδών που προορίζονται για σφαγή και οι καταβολές επιδοτήσεων είναι πολύ υψηλότερες για το ήμισυ των σφαγίων παρά για τα ζωντανά βοοειδή.
<P>
Για να σταματήσει εντελώς τις εξαγωγές ζώων για σφαγή πρέπει η ΕΕ να υποστηρίξει 2 πράγματα. Πρέπει να δημιουργηθούν, στα πλαίσια της ΕΕ, σφαγεία που να ανταποκρίνονται στα κριτήρια των σφαγείων που έχουν οι χώρες προορισμού των εμπορευμάτων. Έτσι, θα μπορούσε η σφαγή των ζώων να πραγματοποιείται στην ΕΕ και έτσι το κρέας να εξάγεται. Για τις εξαγωγές κρέατος και όσο αφορά τις εγκαταστάσεις κατάψυξης, θα έπρεπε η ΕΕ να υποστηρίξει, με τεχνογνωσία και χρηματοδοτήσεις, τις χώρες προορισμού.Δεν συζητείται βέβαια εδώ η μεταφορά των ζώων για εκτροφή και είναι αυτονόητες και οι αυστηρές διατάξεις προστασίας των ζώων, που υπάρχουν, βέβαια, και είναι προς το συμφέρον των αγροτών.
<P>
Η Ευρωπαϊκή Επιτροπή έχει καθήκον να θέσει σε εφαρμογή τη ρύθμιση για την προστασία των ζώων και να ελέγξει την σχετική τήρησή της. Το Κοινοβούλιο πρέπει να ενημερώνεται, σχετικά, σε τακτά χρονικά διαστήματα.
<P>
Επίσης είναι απαραίτητο να μη ελέγχεται μόνο η εφαρμογή των διατάξεων αλλά να θεσπιστούν κυρώσεις για τις παραβιάσεις. Θα ήθελα να δηλώσω την απόλυτη και αμέριστη υποστήριξή μου στην έκθεση της κ. Antilla!

<SPEAKER ID=45 LANGUAGE="EN" NAME="McKenna">
Κυρία Πρόεδρε, λίγες βδομάδες πριν, το παρόν Κοινοβούλιο ζήτησε την διακοπή των επιδοτήσεων για ζώντα βοοειδή. Θα φαινόμασταν γελοίοι εάν αυτή τη στιγμή υποχωρούσαμε σε μία πιο αδύναμη θέση. Αυτό που προτείνει η Επιτροπή είναι απλά οι εξαγωγικές επιδοτήσεις να μην καταβάλλονται εάν οι κανόνες σε σχέση με την ευζωία κατά τη διάρκεια της μεταφοράς παραβαίνονται. Αυτό όμως δεν θα ήταν ρεαλιστικό. Είναι αδύνατο να επιτευχθε πλήρης τήρηση των κανόνων, ενώ όταν τα ζώα απομακρυνθούν από την Ευρωπαϊκή Ένωση θα είναι αδύνατο να συνεχιστεί η παρακολούθησή τους. Το 1995 600.000 εξήχθησαν από την Ευρωπαϊκή Ένωση και τα μισά από αυτά προέρχονταν από την Ιρλανδία. Δεν συμφωνώ με τους Ιρλανδούς συναδέλφους. Αυτό που συμβαίνει είναι απαράδεκτο.
<P>
Οι φορολογούμενοι της Ευρωπαϊκής Ένωσης πρέπει να επιδοτήσουν κάτι στο οποίο η μεγάλη πλειοψηφία τους εναντιώνεται. Χρησιμοποιούμε τα χρήματα των φορολογουμένων για να επιδοτήσουμε έναν απάνθρωπο τρόπο μεταχείρισης των ζώων. Ταυτόχρονα, από οικονομικής πλευράς θα μπορούσε να χαρακτηριστεί τρέλα. Εμείς στην Ιρλανδία εξάγουμε και θέσεις εργασίας. Εξάγουμε ζώντα ζώα για να γίνει η επεξεργασία τους σε άλλες χώρες και μετά παραπονούμαστε για το πρόβλημα της ανεργίας στην Ιρλανδία. Το γεγονός αυτό είναι εντελώς γελοίο και πρέπει να λάβει τέλος. Οι οιωνοί είναι ολοφάνεροι. Οι φορολογούμενοι της Ευρωπαϊκής Ένωσης δεν επιθυμούν πλέον να βλέπουν στην τηλεόραση ταινίες οι οποίες αποδεικνύουν τον βασανισμό και την απάνθρωπη μεταχείριση των ζώων. Δεν πρόκειται για ζώντα βοοειδή, όπως υποστήριξαν κάποια άτομα, αλλά για ζώντα ζώα τα οποία αισθάνονται πόνο όπως και εμείς. Δεν μπορούμε πλέον να υποστηρίζουμε μία τέτοια κατάσταση.

<SPEAKER ID=46 LANGUAGE="PT" NAME="Cunha">
Κυρία Πρόεδρε, είχαμε ήδη επανειλημμένα την ευκαιρία να συζητήσουμε, στους κόλπους αυτού του Κοινοβουλίου, το τόσο σημαντικό και λεπτό αυτό θέμα που αφορά τη μεταφορά των ζώων. Γνωρίζουμε καλά πως πρόκειται για ένα επίμαχο ζήτημα, αλλά θεωρώ πως τον τελευταίο καιρό έχουμε καταφέρει, σιγά σιγά, να φθάσουμε σε ορισμένους συμβιβασμούς και να επιτύχουμε κάποια συναίνεση. Υπάρχει κάτι που έιναι αναμφισβήτητο στη διάρκεια όλων των συζητήσεων που είχαμε επί του θέματος κατά το πρόσφατο παρελθόν: πρόκειται για τη σημασία των ορθών συνθηκών υγιεινής και της σωστής μεταχείρισης των ζώων κατά τη μεταφορά τους. Και γιατί αυτό είναι αναμφισβήτητο; Επειδή όντως, αφενός, είναι σωστό από τη σκοπιά των δικαιωμάτων που πρέπει να απολαμβάνουν τα ίδια τα ζώα και, αφετέρου, είναι ζωτικής σημασίας για τη βελτίωση της ποιότητας του κρέατος -και αυτό θα πρέπει να υπογραμμιστεί-, πράγμα που αποβαίνει προς το συμφέρον τόσο του παραγωγού που το πουλά όσο και του καταναλωτή που το αγοράζει.
<P>
Η έκθεση της συναδέλφου μας Anttila είναι μια εργασία υψηλής ποιότητας, καλά τεκμηριωμένη και γεμάτη με λογικές προτάσεις. Με βάση το κείμενο που μας προτείνει, οι διάφορες τροπολογίες που κατατίθενται επιφέρουν πραγματικές βελτιώσεις στις προτάσεις της και συμβάλλουν πολύ θετικά στην καλυτέρευση του αρχικού κειμένου.
<P>
Σκέφτομαι ειδικότερα πως η πρότασή της, σε συγκεκριμένες περιπτώσεις μη τήρησης ή παράβασης των όρων που επιβάλλονται δια νόμου -είτε πρόκειται για συνθήκες υγιεινής είτε άνεσης κατά τη μεταφορά- να παρακρατούνται εν μέρει ή μέχρι και να καταργούνται οι πληρωμές επιστροφής, είναι μια ενδιαφέρουσα πρόταση, που επιπλέον μπορεί, με τους πόρους που θα εξοικονομηθούν, να συμβάλει στη χρηματοδότηση της ενίσχυσης των τεχνικών μέσων, αλλά κυρίως των κτηνιατρικών μέσων που χρειάζονται η Ευρωπαϊκή Ενωση και τα κράτη μέλη.
<P>
Η πρόταση παρουσιάζει ιδιαίτερο ενδιαφέρον και είναι πολύ θετική. Φρονώ πως πρόκειται για απόλυτο παραλογισμό -και το λέγω με όλο το δέοντα σεβασμό- να καθόμαστε εδώ να προτείνουμε την κατάργηση των επιστροφών κατά την εξαγωγή στην περίπτωση της μεταφοράς ζωντανών ζώων. Αυτό δεν θα είχε κανένα νόημα. Αλλωστε, ο συνάδελφος Souchet έχει ήδη τοποθετηθεί πάνω σ' αυτό και το αιτιολόγησε. Η πρακτική αυτή δικαιολογείται πλήρως, και είναι κρίμα που κάποιοι υπεραμύνονται την κατάργηση των ενισχύσεων στις εξαγωγές σαν να ήταν ένα είδος θρησκευτικού πιστεύω. Δεν πρόκειται γι' αυτό. Είναι κάτι απολύτως διακαιολογημένο στη σημερινή συγκυρία της Ευρωπαϊκής Ενωσης.
<P>
Καταλήγοντας, κυρία Πρόεδρε, θα ήθελα να πω το εξής: πριν από λίγο, ένας άγγλος συνάδελφος ζήτησε από τους συναδέλφους του να δηλώσουν αν έχουν ή όχι συμφέροντα σε αυτό το θέμα. Από τη μεριά μου, θέλω να δηλώσω ότι δεν έχω συμφέροντα, μιας και δεν είμαι παραγωγός βοοειδών. Θα ήθελα ωστόσο να επισημάνω ότι ένα τέτοιο ερώτημα, με τον τρόπο που το έθεσε, σε συναδέλφους του που είναι γεωργικοί παραγωγοί, ισοδυναμεί με πραγματική προσβολή στην εντιμότητα των συναδέλφων του. Και γι' αυτό εκφράζω τη διαμαρτυρία μου!

<SPEAKER ID=47 LANGUAGE="FI" NAME="Piha">
Αξιότιμη κυρία Πρόεδρος, πρέπει να θυμηθούμε πως η Ένωση έχει ήδη έναν κανονισμό ο οποίος απαιτεί οι μεταφορές που γίνονται με χρηματοδότηση από κοινοτικούς πόρους, να πραγματοποιούνται με γνώμονα το σεβασμό της καλής μεταχείρισης των ζώων. Αυτό όμως δεν έχει συμβεί σ' όλες τις περιπτώσεις. Για παράδειγμα, στη Φινλανδία παρουσιάστηκε κατά το τέλος του προηγούμενου έτους μια ταινία με αναφορά σε ζώα που εκφορτώνονταν στη Βυρηττό. Η ταινία προκάλεσε στους Φινλανδούς μια εν μέρει δικαιολογημένη αρνητική συναισθηματική αντίδραση.
<P>
Προφανώς, η ηθική υπόσταση όλων των μεταφορέων δεν ανταποκρίνεται στους στόχους του Κανονισμού. Έτσι η πρόταση που παρουσιάζεται στην έκθεση Antilla για μια κτηνιατρική βεβαίωση σχετικά με τη καταλληλότητα της μεταφοράς των ζώων, πρέπει να εγκριθεί. Προφανώς, από σύμπτωση, ίσως και συχνά, η σωστή εφαρμογή των προτύπων για την καλή μεταχείριση των ζώων στη διάρκεια της μεταφοράς τους, έχει αμεληθεί και γι' αυτό είναι αναγκαίο να θεσπιστούν οι επιλεκτικοί έλεγχοι καθώς και η αυξημένη παρακολούθηση. Η Ένωση έχει και δικαίωμα και υποχρέωση να προβεί στις σχετικές ενέργειες, καθώς, κάθε φορά που χρησιμοποιούνται τα χρήματα των φορολογουμένων της Ένωσης, εγείρεται και το δικαίωμα της επαλήθευσης ότι, αυτοί που χορηγούν τις ενισχύσεις υλοποιούν τη θέληση της Ένωσης και των πολιτών της. Σε περίπτωση που δεν συμβεί αυτό, απαιτείται να υπάρχει και το θάρρος της άρνησης των επιδοτήσεων. Ο κάτοχος της άδειας μεταφοράς επιβάλεται να φέρει την πλήρη ευθύνη για τις μεταφορές του.
<P>
Από τη σκοπιά της καλής μεταχείρισης των ζώων, πρέπει να αναγνωρίσουμε πώς κάθε μεταφορά είναι αρνητική. Όσο μεγαλύτερη είναι η διαδρομή τόσο χειρότερη είναι. Οι επιδοτήσεις εξαγωγών των ζώντων ζώων δεν συμβιβάζεται με την πολιτική της Ένωσης. Το σημείο 9 στην έκθεση της εισηγήτριας είναι επίσης θετικό. Πρέπει επιπλέον να θυμηθούμε πως τα ποσά των επιδοτήσεων των εξαγωγών έχουν μειωθεί τα τελευταία χρόνια σε σχεση με τις εξαγωγές κρέατος, οποτε προφανώς οι επιδοτήσεις εξαγωγών δεν προωθούν την αύξηση των εξαγωγών των ζώντων ζώων.
<P>
Ως εκ τούτου, το ερώτημα που τίθεται είναι: πότε μπορεί να εγκαταλειφθούν εντελώς οι επιδοτήσεις; Ως δικαιολογία για τις μεταφορές και για τις επιδοτήσεις εξαγωγών έχει σήμερα εδώ συχνά αναφερθεί η υπερπροσφορά βοείου κρέατος στο χώρο της ΕΕ. λόγω μεταξύ άλλων και της ασθένειας της ΣΕΒ. Αξιότιμοι βουλευτές, δεν ευθύνεται η αγελάδα γι' αυτό και αν θέλουμε - αντί για λόγια - να σεβαστούμε τα ζώα, δεν πρέπει και να τα υποχρεώσουμε να πληρώνουν τον λογαριασμό.
<P>
Ακόμα επιθυμώ να ευχαριστήσω την εισηγήτρια για την εξαιρετική έκθεση, οι στόχοι της οποίας - εφόσον υλοποιηθούν - ελπίζεται ότι θα προωθήσουν το σεβασμό για τα ζώα όχι μόνο τυπικά, αλλά και ουσιαστικά. Δυστυχώς απαιτείται συχνά η ύπαρξη οικονομικών κυρώσεων ή επιτήρηση προκειμένου οι άνθρωποι να ανακαλύψουν τη φιλανθρωπία και για τα ζώα.

<SPEAKER ID=48 NAME="Wulf Mathies">
Κυρία Πρόεδρε, κυρίες και κύριοι, κατ' αρχήν θα επιθυμούσα να συγχαρώ θερμά την κυρία Antilla για την πολύ εξισορροπημένη της έκθεση. Η Ευρωπαϊκή Επιτροπή, όπως κι εσείς, ανησυχεί πολύ για τις παραβάσεις των διατάξεων προστασίας των ζώων που διαπιστώνονται διαρκώς κατά τις μεταφορές ζώντων ζώων, κυρίως σε μεγάλες αποστάσεις. Παρ' όλο που η Κοινότητα έχει θεσπίσει διάφορες διατάξεις για να προστατεύσει τα ζώα και στις μεταφορές μέσα στην Κοινότητα και στις μεταφορές που προβλέπουν και διαδρομές μέσα από τρίτες χώρες, δεν μπορεί να αρνηθεί κανείς ότι η εφαρμογή των διατάξεων αυτών, σε επίπεδο αρμόδιων εθνικών φορέων καθώς και η τήρηση των διατάξεων για την προστασία των ζώων από τους εμπορικούς φορείς, παρουσιάζει προβλήματα. Γι' αυτό τον λόγο κατανοώ πολύ καλά και τις επικριτικές παρατηρήσεις που έγιναν στη διάρκεια της συζήτησης.
<P>
Με την πρόταση που θέτει προς συζήτηση η Ευρωπαϊκή Επιτροπή, επιδιώκει να εξαρτήσει την πληρωμή των επιδοτήσεων εξαγωγών, από την τήρηση των προδιαγραφών προστασίας των ζώων, που ισχύουν για τις μεταφορές τους. Επιτρεψτε μου να κάνω μερικές παρατηρήσεις, κατ' αρχήν, πάνω στα σχέδια τροπολογιών και να σας διαβεβαιώσω, ότι το σχέδιο τροποποίησης του Κανονισμού 805/68 περί κοινής οργανώσεως της αγοράς δέν αποσκοπεί στο να υποσκάψει τους στόχους που έχουν τεθεί με τον βασικό κανονισμό. Γι' αυτό η τροπολογία υπ. αριθ. 2 είναι περιττή. Όσον αφορά το πρώτο μέρος της τροπολογίας 1 με την οποία ζητείται να εξαρτηθούν οι επιδοτήσεις εξαγωγών από τις σύμφωνες με τις διατάξεις μεταφορές και την σχετική κτηνιατρική βεβαίωση, η Ευρωπαϊκή Επιτροπή την αντιμετωπίζει με πολλύ συμπάθεια. Δεν μπορεί εν τούτοις να την εγκρίνει γιατί είναι δυνατόν να μη μπορεί σε όλες τις περιπτώσεις να ζητήσει ο εξαγωγέας ένα παρόμοιο πιστοποιητικό από την χώρα προορισμού. Και σ' αυτήν την περίπτωση θα υπήρχε εις βάρος του διακριτική μεταχείριση.
<P>
Οι προτάσεις τροπολογιών 3, 4 και 5 αφορούν την εφαρμογή των κοινοτικών διατάξεων σε τρίτες χώρες. Η Ευρωπαϊκή Επιτροπή δεν εύχεται τίποτα άλλο από το να μπορέσει να ανταποκριθεί σ' αυτήν την απαίτηση. Δεν μπορεί όμως να πράξει κάτι τέτοιο, χωρίς μια αντίστοιχη νομική βάση. Θα σας είναι γνωστό, ασφαλώς, ότι αυτόν τον καιρό διεξάγονται διαπραγματεύσεις με χώρες της Ανατολικής Ευρώπης που αποσκοπούν, στο να δηλώσουν οι χώρες αυτές πρόθυμες να αναγνωρίσουν το δίκαιο που διέπει τους κτηνιατρικούς ελέγχους στην Κοινότητα.
<P>
Σχετικά με τις προτάσεις τροπολογιών 8 και 9 που αναφέρουν ότι θα πρέπει να χρηματοδοτηθούν τακτικοί δειγματοληπτικοί έλεγχοι, σχετικά με τις επιδοτήσεις εξαγωγών για ζώντα ζώα, θα ήθελα να παρατηρήσω ότι οι πληρωμές για τέτοιες δειγματοληψίες θα πρέπει να ακολουθούν του συνήθεις κανόνες εμπορίου. Αυτό συμπεριλαμβάνει το γεγονός ότι ο εξαγωγέας πρέπει να πληρώσει γι' αυτή την δειγματοληψία. Οι σχετικές επιδοτήσεις αυξάνονται αυτόματα, αντίστοιχα προς αυτές τις επιπλέον δαπάνες, προσανατολίζονται όμως σύμφωνα με την εκάστοτε κατάσταση της αγοράς και αφορούν επίσης απολύτως την κατάσταση του εξαγωγέα.
<P>
Στόχος της διάταξης είναι να καταστήσει προϋπόθεση για την πληρωμή των επιδοτήσεων εξαγωγών ζώντων ζώων τήρηση των προδιαγραφών που αφορούν την προστασία των ζώων. Η εξαγωγή ζώντων ζώων αποτελεί ένα σημαντικό μέρος του γενικού μηχανισμού της αγοράς βοείου κρέατος. Γι' αυτόν τον λόγο η Ευρωπαϊκή Επιτροπή δεν μπορεί να εγκρίνει τις τροπολογίες υπ. αριθ. 11 και 12 που βρίσκονται σε αντίφαση με τους στόχους της προτάσεως μας.
<P>
Για την πρόταση τροπολογίας 10 επιτρέψτε μου να παρατηρήσω ότι, αντικειμενικά, είναι σωστές παρόμοιες συγκεκριμένες επισημάνσεις, αλλά δεν θα πρέπει να αποτελέσουν αντικείμενο ενός νομικού κειμένου. Όσον αφορά τα υπόλοιπα κείμενα τροπολογιών, η Ευρωπαϊκή Επιτροπή δεν θεωρεί εύλογο να συμπεριλάβει αυτές τις προτάσεις, ως έχουν, στο κείμενο του κανονισμού. Όμως θα τις λάβει υπόψη σχετικά με τις εφαρμοστέες διατάξεις. Αναφέρομαι προπάντων, στο τμήμα 3 της τροπολογίας 1, όπου απαιτούνται δειγματοληπτικοί έλεγχοι, μία πρόταση που θα μπορούσε να είναι απολύτως σκόπιμη και θα σταθμιστεί δεόντως, εφόσον βέβαια καθοριστούν στο κανονισμό οι εφαρμοστέες διατάξεις.
<P>
Το ίδιο ισχύει και για την απαίτηση να επιβάλλονται οι ανάλογες κυρώσεις στις περιπτώσεις που παραβιάζονται ορισμένοι πρότυποι κανόνες προστασίας των ζώων. Η εφαρμογή του Κανονισμού ρυθμίζεται, όπως γνωρίζουμε, με λεπτομερής εφαρμοστέες διατάξεις, τις οποίες θα καθορίσει η Ευρωπαϊκή Επιτροπή σύμφωνα με την συνήθη διαδικασία των διοικητικών επιτροπών. Όπως έγινε με την συμφωνία Delors / Plumb, το Κοινοβούλιο θα ενημερώνεται για την τρέχουσα επικαιρότητα.
<P>
Τελειώνοντας θα ήθελα να επισημάνω, ρητώς για μια ακόμη φορά, ότι η Ευρωπαϊκή Επιτροπή αποδίδει εξίσου σημασία στην αξιοπρεπή και αντάξια στο είδος τους μεταφορά των βοοειδών, προκειμένου να φθάσουν σε καλή κατάσταση στην χώρα προορισμού τους. Σας παρακαλώ, ως εκ τούτου, να μας ενισχύσετε κι εσείς στις κοινοβουλευτικές σας επαφές με τρίτες χώρες προκειμένου κι εμείς εδώ να μπορέσουμε να επιτύχουμε, σε ενδεχόμενες διαπραγματεύσεις μας, αντίστοιχες ρυθμίσεις.
<P>
Γι' αυτόν τον λόγο σας επισημαίνω, ρητώς ακόμη μια φορά, ότι για τις τρίτες χώρες ισχύει προπάντων, το ότι στο πλαίσιο των συμφωνιών σύνδεσης τους με την Ευρώπη έχουν αναλάβει την υποχρέωση να εναρμονίσουν τις νομικές διατάξεις τους προς τις αντίστοιχες της ΕΕ. Για τον λόγο αυτό, διαπραγματευόμαστε σήμερα με τα κράτη αυτά, συμφωνίες ισοτιμιών για την μορφή παραρτημάτων πρωτοκόλλων στις συμφωνίες σύνδεσης με την Ευρώπη. Αυτές οι συμφωνίες θα περιλαμβάνουν, επίσης, διατάξεις για την προστασία των ζώων κατά την μεταφορά τους, έτσι ώστε η κατάσταση των ζώων να μη βελτιωθεί, στο εσωτερικό μόνο της ΕΕ, αλά το ίδιο να ισχύει, με αυξανόμενους ρυθμούς, και σε τρίτες χώρες.
<P>
Θα επιθυμούσα ακόμη μια φορά - επειδή τέθηκε η ερώτηση - να σας επιστήσω, σύντομα, την προσοχή στο ότι με τα καθορισμένα ποσοστά επιδοτήσεων δεν υπάρχει κανένα κίνητρο για την εξαγωγή ζώντων ζώων. Αντίθετα, η αναλογία μεταξύ των επιδοτήσεων για ζώντα ζώα και βόειο κρέας από το 1993 έως το 1997 μειώθηκε από 65 % σε 47 %. Έτσι, διαφαίνεται κι εδώ επίσης μία τάση εκεί όπου είναι δυνατόν να μειώνονται οι επιδοτήσεις εξαγωγών και επομένως και η μεταφορά ζώντων ζώων.
<P>
Ακόμη μια φορά: Η πρόταση του Κανονισμού πρέπει και πρόκειται, κατά την άποψη της Ευρωπαϊκής Επιτροπής, να συμβάλει σημαντικά στην βελτίωση των ελέγχων. Η Ευρωπαϊκή Επιτροπή ξεκινά με αφετηρία ότι μία από τις αποτελεσματικότερες κυρώσεις είναι, η αφαίρεση της εξαγωγικής άδειας, αν δεν τηρούνται οι όροι που αφορούν την προστασία των ζώων, διότι έτσι υπάρχουν μεγάλες οικονομικές απώλειες. Γι' αυτό ξεκινάμε με γνώμοντα το ότι η πρόταση αυτή θα συμβάλει ουσιαστικά στη βελτιωμένη προστασία των ζώων, κατά τις μεταφορές. Εκτός αυτού, επισημαίνω ακόμη μια φορά ότι κτηνιατρικοί έλεγχοι δεν προβλέπονται μόνο κατά την φόρτωση, αλλά και κατά την άφιξη σε τρίτη χώρα, προκειμένου να αποκλεισθεί όταν είναι δυνατόν μ' αυτόν τον τρόπο, η οιαδήποτε κατάχρηση.

<SPEAKER ID=49 NAME="Πρόεδρος">
. Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το σχέδιο νομοθετικού ψηφίσματος)

<SPEAKER ID=50 LANGUAGE="DE" NAME="Pack">
Κυρία Πρόεδρε, όποιος προτίθεται να αιτιολογήσει την ψήφο του, πρέπει να είναι παρών. Δεν ισχύει αυτό για όλους που δήλωσαν πως επιθυμούν να ατιολογήσουν την ψήφο τους!

<SPEAKER ID=51 NAME="Πρόεδρος">
Έχετε δίκιο, κυρία Pack. Αυτό θα καταχωρηθεί.

<SPEAKER ID=52 LANGUAGE="DE" NAME="Pack">
Δεν χρειάζεται αυτό να καταχωρηθεί. Πρέπει τώρα να τους προσκαλέσουμε και εάν δεν είναι παρόντες, δεν μπορούν να δώσουν ούτε γραπτώς, την αιτιολόγησή της ψήφου τους.
<P>
(Χειροκροτήματα)

<SPEAKER ID=53 NAME="Πρόεδρος">
Μπορώ να έχω μια πολύ καλή εποπτική αντίληψη από δω πάνω, αλλά εάν το επιθυμείτε θα φωνάξω τους ενδιαφερόμενους, ονομαστικά. Κύριε Waidelich, κύριε Cushnahan και κύριε Lindquist, είστε όλοι παρόντες; Εντάξει, έτσι μπορούμε να συνεχίσουμε την ημερήσια διάταξη.

<SPEAKER ID=54 NAME="Cushnahan">
Εάν η έκθεση Van Dijk με αντικείμενο ένα σχετικό ζήτημα ήταν δεσμευτική, θα είχε σα συνέπεια την αποδυνάμωση του ιρλανδικού εμπορίου βοοειδών. Οι Ιρλανδοί κτηνοτρόφοι βόειου κρέατος εξάγουν το 90 % από το συνολικό ποσοστό των βοοειδών τους και εμείς εξαρτώμαστε σε μεγάλο βαθμό από τη δυνατότητά μας να εξάγουμε ζώντα βοοειδή.
<P>
Η προοπτική αυτή δεν ήταν δυνατή μέχρι προσφάτως και η επαναδραστηριοποίησή της εκτιμάται ότι αποφέρει 60 εκατομμύρια λίρες τον χρόνο. Είναι σημαντικό το γεγονός ότι επιτράπηκε η συνέχισή της και πιστεύω ότι η έκθεση Anttila, εάν εγκριθεί στην αρχική της μορφή, είναι δυνατόν να επιτύχει μία σωστή ισορροπία ανάμεσα στα δικαιώματα των ζώων και τα δικαιώματα των κτηνοτρόφων επιτυγχάνοντας μία αποδοτική συνέχιση του εμπορίου.
<P>
Οι Ιρλανδοί κτηνοτρόφοι πάντοτε ενεργούσαν με βάση τα υψηλότερα κριτήρια για την ευζωία των ζώων. Οι ιρλανδικοί κανονισμοί όσον αφορά το συγκεκριμένο ζήτημα είναι επίσης αυστηροί.
<P>
Έχω κάθε πεποίθηση ότι τα υψηλότερα κριτήρια τα οποία εξασφαλίζουν ότι τα ζώα δεν θα υποφέρουν θα τεθούν σε εφαρμογή στην Ιρλανδία, ικανοποιώντας όλους τους ενδιαφερομένους.

<SPEAKER ID=55 NAME="Lindqvist">
 - (SV) Υπερψήφισα την έκθεση αλλά δεν μπορώ με κανέναν τρόπο να δεχτώ επιδοτήσεις εξαγωγών για μεταφορές ζώων προς τρίτη χώρα. Ως εκ τούτου, υπερψήφισα τις τροπολογίες 11 και 12. Οι επιδοτήσεις εξαγωγών δημιουργούν περιττές μεταφορές ζώων οι οποίες βασανίζουν τα ζώα χωρίς λόγο.

<SPEAKER ID=56 NAME="Morris">
Με την ιδιότητα του εισηγητή ο οποίος είναι υπεύθυνος για την εισαγωγή του οχτάωρου κανόνα - ως μέγιστη διάρκεια του ταξιδιού για τα ζώα που προορίζονται για σφαγή - θα ήθελα να επισημάνω ότι οι επιδοτήσεις των εξαγωγών για τα ζώντα ζώα οδηγούν σε υπερβολική βαναυσότητα.
<P>
Το 1995, 600.000 ζώντα βοοειδή και μόνο εξήχθησαν στη Μέση Ανατολή. Οι έμποροι είχαν επιπλέον κέρδος 200 εκατομμύρια λίρες από αυτόν τον τύπο δημοσίων δαπανών. Είναι λάθος να χρησιμοποιούνται τα κεφάλαια του δημοσίου κατά αυτόν τον τρόπο. Οδηγεί στην επιδότηση της βαναυσότητας.
<P>
Η Επιτροπή δικαιολογεί τη στάση της υποστηρίζοντας ότι οι εξαγωγικές επιδοτήσεις δεν θα καταβάλλονται στην περίπτωση που οι κανόνες ευζωίας παραβιάζονται. Αυτό όμως δεν είναι ρεαλιστικό, αφού από τη στιγμή που αυτά τα ζώα βγαίνουν από τα σύνορα της Ευρωπαϊκής Ένωσης είναι αδύνατο να παρακολουθείται ο τρόπος μεταχείρισής τους.
<P>
Οι κυριότεροι εξαγωγείς προέρχονται από τη Γερμανία, την Ιρλανδία και το Ηνωμένο Βασίλειο. Εκτός από τη βαναυσότητα στην οποία υποβάλλονται τα ζώα αυτά κατά τη διάρκεια του ταξιδιού και από την κακομεταχείριση κατά την εκφόρτωσή τους με σχοινιά και λουριά, υποβάλλονται και σε επιπλέον βαναυσότητες μέσα στα σφαγεία. Υποστηρίξτε τη διακοπή των επιδοτήσεων των εξαγωγών.

<SPEAKER ID=57 NAME="Waidelich">
 - (SV) Θέλω να ευχαριστήσω τον εισηγητή για την εμπεριστατωμένη έκθεση επί ενός σημαντικού τομέα. Θέλω να επισημάνω τη σημασία σωστά επεξεργασμένων κανόνων για την καλύτερη δυνατή προστασία των ζώων, κατά τις μεταφορές ζώων, το οποίο είναι ένα ζήτημα που πρέπει να ληφθεί στο μέγιστο δυνατό βαθμό υπόψη σε συνάρτηση με τις επιδοτήσεις εξαγωγών. Θέλω να επισημάνω ιδιαιτέρως τη στήριξή μου προς τις τροπολογίες 11 και 12 όσον αφορά την μη καταβολή επιδότησης εξαγωγών για εξαγωγές ζώων από την Κοινότητα προς τρίτη χώρα.

<CHAPTER ID=4>
Μήλα, αχλάδια, ροδάκινα και νεκταρίνια
<SPEAKER ID=58 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0301/97) του κ. Rehder, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση Κανονισμού του Συμβουλίου (COM (97) 0035 - C4-0135/97-97/0031 (CNS) για την εξυγίανση της κοινοτικής παραγωγής μήλων, αχλαδιών, ροδακίνων, και νεκταρινίων.

<SPEAKER ID=59 NAME="Rehder">
Αξιότιμη κ. Πρόεδρε, αξιότιμη κ. Επιτροπε, αγαπητοί κύριοι και κυρίες συνάδελφοι, για να μη μπλέξω τα μήλα με τα αχλάδια θα ήθελα να σας παρακαλέσω να συζητήσουμε ήσυχα το θέμα, γιατί εδώ δεν μιλάμε για πράγματα άνευ σημασίας.
<P>
Με τον κανονισμό αυτό, θα εξοφληθεί ένα μεγάλο μέρους ενός βάρους που κληρονόμησε ο ευρωπαίος φορολογούμενος, από προηγούμενες εποχές. Μία χωρίς όρια και δίχως φραγμούς ανάπτυξη και στον τομέα της παραγωγής οπωροκηπευτικών στην ενιαία αγορά, οδήγησαν μέχρι και πριν από κάποια χρόνια στην αχαλίνωτη αύξηση των δαπανών για την σταθεροποίηση των αγορών. Μόνο το 1993 δαπανήθηκαν γι' αυτόν τον λόγο, στον τομέα των οπωροκηπευτικών, 776 εκατ. ECU και από καιρού εις καιρόν - πράγμα σκανδαλώδες - σε επιμέρους κράτη μέλη καταστρέφεται το 70 % της σοδειάς ενός μόνον φρούτου.
<P>
Η αναγκαστική συνήθης ταφή σε χωματερές χιλιάδων τόννων πολύτιμων τροφίμων - που περιεγραφονται ωραιοποιημένα στην "ευροκινεζική» ακατανόητη γλώσσα, σαν απόσυρση από την αγορά - δικαίως εξήγειρε τους ανθρώπους της Ευρώπης κατά της Ευρώπης, σαν σύνολο. Ακόμη και σήμερα δεν μπορεί να εξηγήσει κανείς στον μέσο όρου του ευρωπαίου γευσιγνώστη, την επιχειρηματολογία του εμπορίου της Ευρώπης, όπου ένα μήλο θεωρείται ιδιαίτερης ποιότητος αν είναι μεγαλύτερο από 70 χιλιοστά.
<P>
Η οργάνωση της αγοράς για τα οπωροκηπευτικά έθεσε, επιτέλους, αποτελεσματικά όρια σ' αυτή την ανόητη διασπάθιση των χρημάτων του ευρωπαίου φορολογούμενου. Είμαι της γνώμης ότι η παρούσα πρόταση για μια έκταση εκχερσωτέας επιφάνειας 100.000 εκταρίων κάθε φορά, είναι λογική και δημοσιονομικά ανεκτή, και στο βάθος αποτελεί το σημείο κλειδί των απαιτούμενων μέτρων.
<P>
Η Ευρωπαϊκή Επιτροπή δέχεται ότι με αυτή την λεγόμενη αντίδραση στις αποσύρσεις της αγοράς, στο μέλλον δεν θα είναι αναγκαίο το 80 % των αποσύρσεων από την αγορά και ότι σε 4 χρόνια πρόκειται να αποσβεσθούν και οι αναγκαίες γι' αυτό δαπάνες των 28 εκατ. ECU ετησίως. Κυρία Επίτροπε, προσέχουμε κι εμείς πολύ τί γίνεται με τα χρήματα. Σε 4 χρόνια θα δούμε ακριβώς, αν αυτό πράγματι θα ισχύσει.
<P>
Στόχος μιας κοινής αγροτικής πολιτικής, με ριζικές μεταρρυθμίσεις και στους άλλους τομείς της, πρέπει τελικά να είναι και η απόλυτη έως και μηδενική μείωση των κρατικών ή κοινοτικών παρεμβάσεων. Παρόμοιες παρεμβάσεις έχουν μια δικαιολογία απέναντι στον φορολογούμενο, όταν πρόκειται για την διατήρηση του περιβάλλοντος αλλά κυρίως των θέσεων εργασίας με μέλλον.
<P>
Η Ατζέντα 2000 για την οποία γίνονται συνήθως δυσμενή σχόλια και που προφανώς λίγοι από όσους την επικρίνουν την διάβασαν ως το τέλος, προσφέρει καλές αφετηρίες για τον διπλό στόχο, δηλαδή να διατηρηθούν οι θέσεις εργασίας στον αγροτικό χώρο από την μιά, και να καταργηθούν τα δαπανηρότατα πλεονάσματα προϊόντων από την άλλη. Μας χαροποιεί φυσικά το γεγονός ότι θίγονται σε πολλά σημεία απαιτήσεις του Ευρωπαϊκού Κοινοβουλίου, από τον Δεκέμβριο του 1996. Αυτό ισχύει περισσότερο για την απαίτησή μας να δημιουργηθεί μια ενιαία πολιτική και για τον αγροτικό χώρο, όπου η φροντίδα για την διατήρηση μιας ναθηρής γεωργίας θα συνοδεύεται, εξίσου, από την φροντίδα για επιπλέον θέσεις εργασίας, για μια βελτιωμένη πολιτική δομών και μια συγκεκριμένη προστασία του περιβάλλοντος.
<P>
Ακόμη και αυτοί, που με μεγάλο ρητορικό στόμφο, κι εδώ στο Κοινοβούλιο - δυστυχώς δεν βρίσκονται πλέον εδώ, ίσως θα πρέπει να τους επιπλήξει κάποτε ο κ. Habsburg γι' αυτό - απορρίπτουν κάθε ριζική, από καιρό απαραίτητη, μεταρρύθμιση της κοινής αγροτικής πολιτικής, καθώς και εκείνοι που εις βάρος των μικρών γεωργών, που χρειάζονται την βοήθειά μας, προτιμούν να κρύβουν το κεφάλι στην άμμο, όπως η στρουθοκάμηλος, θα πρέπει τελικά να αναγνωρίσουν ότι για τον αγροτικό χώρο και τους κατοίκους του, μόνο από αυτή την ενιαία αφετηρία, υπάρχει μια αποτελεσματική προστασία απένανατι στην απερήμωση και την ασημαντότητα.
<P>
Μόνον τότε έχει η Ευρώπη μέλον, όταν υπάρξει ασφαλές μέλλον και για τον γεωργικό χώρο που συνιστά το 80 % της Ευρώπης.
<P>
Παρακαλώ και εκείνους τους εκπροσώπους της Ομάδας του ΕΛΚ - κι αυτοί δεν είναι παρόντες, αλλά ίσως και εκ των υστέρων, θα έλεγα - που κατά την στάθμιση των ψήφων, απείχαν με την ψήφο τους, τους καλώ να αναγνωρίσουν ότι έχουν προϋπάρξει παρόμοιες κακιές περιπτώσεις. Στην αρχαία Ελλάδα, το λίκνο της δημοκρατίας, συνηθίζονταν, εκείνοι που απείχαν κατά την ψηφοφορία να εκδιώκονται από την λαϊκή συνέλευση. Τώρα, οι ίδιοι εξεδίωξαν μόνοι τους εαυτούς τους. Παρακαλώ, εν τούτοις όσους από τους αυτοεκδιωχθέντες απέμειναν, να υπερψηφίσουν. Πιστεύω ότι έτσι είναι δυνατόν να ασκήσουμε μαζί μια λογική και αξιοπρεπή πολιτική γι' αυτό το ζήτημα.

<SPEAKER ID=60 LANGUAGE="EN" NAME="Thomas">
Κυρία Πρόεδρε, θα ήθελα να αρχίσω συγχέροντας τον κύριο Rehder για την έκθεσή του. Όπως συνήθως, η δουλειά του ήταν εξαιρετική.
<P>
Οι προτάσεις αποτελούν ένα μέρος από μία σειρά μέτρων τα οποία η Επιτροπή έχει λάβει προκειμένου να μειώσει τις δαπάνες όσον αφορά την απόσυρση μήλων, ροδάκινων και νεκταρινιών από την αγορά και τη σταθεροποίηση του εισοδήματος των παραγωγών. Επιδοκιμάζω αυτήν την εξέλιξη. Στην πραγματικότητα, θα έχει επιπτώσεις μόνο σε 10.000 εκτάρια περίπου, στο σύνολο των 15 κρατών μελών.
<P>
Η αγορά και η καταστροφή φρούτων και λαχανικών με τα κεφάλαια της Ευρωπαϊκής Ένωσης δεν συμβάλλει στη βελτίωση της εικόνας της Ευρωπαϊκής Ένωσης στα μάτια των φορολογουμένων, ιδιαίτερα όταν οι τιμές λιανικής περιορίζουν την ποσότητα των νωπών προϊόντων στην καθημερινή διατροφή πολλών πολιτών μας. Γνωρίζουμε όλοι τις τρομακτικές ιστορίες και τις ιστορίες για τα πλεονάσματα τροφίμων.
<P>
Η φύση των προϊόντων υπαγορεύει την επεξεργασία και διατήρηση, ή καταστροφή τους. Το 1994 και το 1995, οι έλεγχοι από το Ελεγκτικό Συνέδριο αποκάλυψαν ότι η καταστροφή φρούτων σε ορισμένες περιοχές της της Ευρωπαϊκής Ένωσης είχε μολύνει τα υπόγεια ύδατα σε τέτοιο βαθμό ώστε είχε προσβάλει ακόμα και την τροφοδοσία ύδατος σε ενοίκους των περιοχών γύρω από τους τόπους καταστροφής.
<P>
Η υποβάθμιση του περιβάλλοντος που προκαλείται από την εφαρμογή αυτής της μεθόδου δεν είναι ακόμα εμφανής σε όλη της την έκταση, αλλά απασχόλησε σε τόσο μεγάλο βαθμό, με αποτέλεσμα την προώθηση μίας έρευνας σε σχέση με τις περιβαλλοντικές πλευρές της κοινής αγροτικής πολιτικής ως σύνολο. Αυτή η έκθεση ακόμα δεν έχει δημοσιευθεί. Ακόμα και αυτοί από εμάς οι οποίοι κατέχουν στοιχειώδεις επιστημονικές γνώσεις κατανοούν ότι η ταφή τόνων από φρούτα και λαχανικά με υψηλή περιεκτικότητα σε νιτρικά άλατα συνεπάγεται περιβαλλοντικούς κινδύνους.
<P>
Αυτή είναι μία αξιέπαινη πρωτοβουλία, η οποία συμβάλλει στην επίτευξη της καλύτερης ισορροπίας μεταξύ προσφοράς και ζήτησης. Ελπίζω ότι σήμερα το πρωί θα υποστηρίξετε όλοι τη συγκεκριμένη πρόταση στο Σώμα, καθώς διαπιστώνω ότι τόσοι πολλοί άνθρωποι βρίσκονται εδώ προκειμένου να λάβουν μέρος σε αυτή την ενδιαφέρουσα συζήτηση. Ωστόσο, ζητώ από την Επιτροπή να εγγυηθεί ότι οι τιμές της απόσυρσης θα αναθεωρούνται σε συχνή βάση έτσι ώστε να απονθαρρυνθεί η υπερπαραγωγή γενικότερα.

<SPEAKER ID=61 LANGUAGE="ES" NAME="Redondo Jimιnez">
Κυρία Πρόεδρε, κυρία Επίτροπε, κύριοι, εξετάζουμε σήμερα την πρόταση κανονισμού του Συμβουλίου σχετικά με την εξυγίανση της κοινοτική παραγωγής μήλων, αχλαδιών, ροδακίνων και νεκταρινιών.
<P>
Η πρόταση βασίζεται στην μεταρρύθμιση των όσων ήδη αποφασίστηκαν για τα μήλα το 1990 και για τα ροδάκινα και τα νεκταρίνια κατά την περίοδο εμπορίας 1994-1995, με μερικές τροποποιήσεις οι οποίες λαμβάνουν υπόψη την αποκτηθείσα εμπειρία. Τα μέτρα εκτείνονται επίσης στα αχλάδια. Η συνολική προτεινόμενη έκταση θα αποτελείται από 10.000 εκτάρια για τα μήλα και τα αχλάδια και 10.000 εκτάρια για τα ροδάκινα και τα νεκταρίνια. Η έκταση αυτή θα κατανέμεται στα κράτη μέλη βάσει των καλλιεργούμενων εκτάσεων, των παραγωγών και των ποσοτήτων που θα λαμβάνονται σε κάθε ένα από αυτά.
<P>
Η πείρα μας δείχνει πως οι δράσεις ολικής εκρίζωσης που ακολουθήθηκαν κατά τις περιόδους 1990-1993 και 1994-1995, περιορίζουν την αποτελεσματικότητα και είναι πιο δύσκολος ο έλεγχός τους, δεδομένου ότι απαιτείται πλήρης γνώση και έλεγχος των εκριζώσεων οπωροφόρων δέντρων των αιτούντων, συνεπώς εκτιμούμε πως το μέτρο πρέπει να επεκταθεί στην μερική εκρίζωση οπωροφόρων δέντρων, και όχι μόνο στην ολική εκρίζωση, με την προϋπόθεση πως θα υπάρχει ελάχιστη εκρίζωση 0, 5 εκταρίου προς αποφυγή καταχρήσεων.
<P>
Για να εξασφαλισθεί η αποτελεσματικότητα του μέτρου, αυτό θα εφαρμοσθεί μόνο σε κανονικές φυτεύσεις, με ελάχιστο όριο 300 δέντρα ανά εκτάριο, και την χρηματοδότησή τους θα αναλάβει το Τμήμα Εγγυήσεων ΕΓΤΠΕ.
<P>
Το μέτρο αυτό είναι χρήσιμο για την εξάλειψη της μαζικής καταστροφής των πλεονασμάτων εις βάρος της κοινοτικής συγκομιδής, που τόσο μεγάλη και άσχημη εντύπωση έχει δημιουργήσει στην κοινή γνώμη, την οποία έχει εξοργίσει τόσο όσο κανένα άλλο μέτρο της ΚΓΠ λόγω των ηθικών ενστάσεων που προκαλεί η καταστροφή τροφίμων τα οποία βρίσκονται σε άριστη κατάσταση και επιπλέον είναι πολύτιμα, τα οποία είναι άκρως απαραίτητα σε άλλες περιοχές του κόσμου και που, για διάφορους λόγους, δεν τοποθετούνται στους διαύλους εμπορίας, δημιουργώντας πλεονάσματα στις χώρες της Ένωσης.
<P>
Για να καταστεί αποτελεσματική αυτή η ενιαία πριμοδότηση, υπήρξε πρόταση σύμφωνα με την οποία τα μέτρα αυτά θα πρέπει να εφαρμοσθούν σε φυτεύσεις με περισσότερα από 300 δέντρα ανά εκτάριο και σε αγροτεμάχια ελάχιστης έκτασης μισού εκταρίου, για τις εκμεταλλεύσεις οι οποίες μπορούν να συμπεριληφθούν στην καθορισμένη αυτή πριμοδότηση πρέπει να υπάρχει μέγιστη και ελάχιστη ηλικία, και η ηλικία αυτή θα καθορίζεται από τα κράτη μέλη. Προτείνεται επίσης η εφαρμογή αυτών των μέτρων σε εκείνες τις φυτεύσεις που πληρούν συγκεκριμένα οικολογικά, περιβαλλοντικά και κοινωνικά κριτήρια, ο καθορισμός των οποίων επαφίεται στην κρίση των κρατών μελών ώστε, στο πλαίσιο του μελλοντικού κανονισμού και υπό την ευθύνη των κρατών μελών, τα τελευταία να ορίζουν τις συγκεκριμένες ζώνες και περιοχές καθώς και τις λεπτομέρειες εφαρμογής τους.
<P>
Συνεπώς, υποστηρίζουμε την έκθεση Rehder, καθώς επίσης και τις τροπολογίες οι οποίες εγκρίθηκαν στην Επιτροπή Γεωργίας και Ανάπτυξης της Υπαίθρου οι οποίες πιστεύουμε πως βελτιώνουν την έναρξη και εφαρμογή της, αλλά δεν συμφωνούμε με τις τροπολογίες αριθ. 7, 8 και 9, διότι δεν βρίσκουμε την απαραίτητη δικαιολόγηση της αλλαγής κατανομής που προτείνει η Επιτροπή, η οποία έγινε βάσει των κριτηρίων, όπως ήδη έχουμε πει, καλλιεργούμενης έκτασης, συνολικής παραγωγής και λαμβανόμενων ποσοτήτων. Και θεωρούμε πως η πρόταση η οποία παρουσιάζεται από την τροπολογία αριθ. 7 είναι αμφίβολη και μεροληπτική, και επιπλέον ασυμβίβαστη.
<P>
Όσο για την τροπολογία αριθ. 8, δεν μας αρέσει η αρχική σύνταξη του κειμένου, άρθρο 1, παράγραφος 2, δεύτερο εδάφιο. Την τροπολογία αριθ. 9 δεν την καταλαβαίνουμε, δεδομένου ότι δεν γνωρίζουμε ποιά μπορεί να είναι τα αντικειμενικά κριτήρια για τον καθορισμό των κατηγοριών προτεραιότητας παραγωγών, και όχι παραγωγών, ούτε εκμεταλλεύσεων. Μήπως οι κύριοι συντάκτες της τροπολογίας εννοούν ότι αυτοί πρέπει να είναι ψηλοί, ξανθοί και με γαλανά μάτια; Αυτό είναι γελοίο. Δεν μπορούμε να την υποστηρίξουμε, δεδομένου ότι οι όροι που ορίστηκαν από την Επιτροπή και από τις τροπολογίες της Επιτροπής Γεωργίας και Ανάπτυξης της Υπαίθρου, όσον αφορά τις εκμεταλλεύσεις, δεν φαίνεται να επαρκούν. Συνεπώς, θεωρούμε πως αυτός ο κανονισμός αποτελεί ένα θετικό μέτρο για τον τομέα αυτόν, και για την δημόσια εικόνα της Ευρωπαϊκής Ένωσης που εμείς, ως ομάδα, υποστηρίζουμε.

<SPEAKER ID=62 LANGUAGE="IT" NAME="Santini">
Κυρία Πρόεδρε, η υπό συζήτηση έκθεση επιδοκιμάζεται επίσης από τη δική μας ομάδα, καθώς οι προτάσεις της δεν μπορεί παρά να είναι κοινής αποδοχής. Πράγματι, προτείνεται στην έκθεση η μείωση των ποσοτήτων που μολύνουν την αγορά με πλεόνασμα, ενώ ταυτόχρονα συμβάλλει στην αποκατάσταση του κοινοτικού κύρους, που υπονομεύεται από αναμφισβήτητα ελάχιστα δημοφιλείς εικόνες, όπως τα ερπυστριοφόρα μηχανήματα που λειώνουν τους σωρούς των καρπών. Επιπλέον, η συγκεκριμένη έκθεση του συναδέλφου κ. Rehder διακρίνεται για την ισορροπία των προτάσεων τεχνικού περιεχομένου σχετικά με τα μέτρα αντιμετώπισης του πρωταρχικής σημασίας ζητήματος των πλεονασμάτων που, όπως γνωρίζουμε όλοι, συμπεριλαμβάνεται ανάμεσα στις πλέον δυσάρεστες ρυθμίσεις που πρέπει να επιβληθούν στα κράτη μέλη. Η μείωση κατά 10.000 εκτάρια των εκτάσεων που καλλιεργούνται με μήλα και αχλάδια αντισταθμίζεται εύστοχα με πριμοδότηση, όπως επίσης η μείωση κατά 10.000 εκτάρια των εκτάσεων που καλλιεργούνται με ροδάκινα και νεκταρίνια. Κυρίως σχετικά με τα δυο τελευταία είδη καρπών, διαπιστώθηκε κάποιο ρεύμα της μόδας, που ώθησε στην εγκατάλειψη του παραδοσιακού χνουδωτού ροδάκινου -όπως αποκαλείται στην Ιταλία- και πολλαπλασιάστηκε η παραγωγή του νεκταρινίου, με αναπόφευκτη συνέπεια τον κορεσμό της αγοράς και τη σύγχυση του καταναλωτή.
<P>
Απαιτούνται πολύ ακριβείς έλεγχοι. Στη συνέχεια, οι εκριζωμένες εκτάσεις δεν πρέπει να καλλιεργούνται πια με το ίδιο είδος καρπού. Κρίνεται κατάλληλη η ελάχιστη έκταση μισού εκταρίου. Επίσης, η χρονική διάρκεια αποκτά μεγάλη σημασία, ώστε να αποφευχτούν κερδοσκοπικές ενέργειες, με το πρόσχημα της υπό συζήτηση παρέμβασης. Ο προσδιορισμός ελάχιστης και μέγιστης διάρκειας ευνοεί την αποφυγή ειδικών καλλιεργειών, με αποκλειστικό στόχο την είσπραξη της πριμοδότησης.
<P>
Ο εισηγητής μας δηλώνει ότι, χάρη ακριβώς στο νέο αυτό πρόγραμμα, θα μειωθούν οι καταστροφές κατά 80 %. Ελπίζουμε ότι οι προβλέψεις του θα επαληθευτούν. Ισχυρίζεται επίσης ότι σε λιγότερο από τέσσερις ετήσιες συγκομιδές, οι προβλεπόμενες δαπάνες θα εξισορροπηθούν από τις εξοικονομήσεις. Αυτή είναι η ευχή όλων, μαζί με την επίκριση για την όψιμη αυτή ρύθμιση.

<SPEAKER ID=63 LANGUAGE="FR" NAME="Querbes">
Κυρία Πρόεδρε, η πρόταση ρύθμισης του Συμβουλίου στοχεύει να ανατρέξει εκ νέου σε μια πολιτική ξεριζώματος των οπωροφόρων δέντρων, με κύριο επιχείρημα τη μείωση των εξόδων του προϋπολογισμού που συνδέονται με τη χρηματοδότηση της απόσυρσης και της καταστροφής των φρούτων.
<P>
Αυτή η πριμοδότηση ξεριζώματος θα γίνει αποδεκτή από τους παραγωγούς φρούτων, ακόμα και αν επιφέρει μείωση της δυνητικής παραγωγής τους. Ορισμένοι από αυτούς, θα το δουν ως έναν τρόπο μείωσης των οικονομικών δυσκολιών που αντιμετωπίζον. Αλλά αποτελεί αυτό ένδειξη μιας φιλόδοξης και αποτελεσματικής πολιτικής στον τομέα παραγωγής φρούτων; Δεν το νομίζω. Ο κύριος λόγος της δυσκολίας πώλησης των φρούτων που παράγονται στην Ένωση δεν προέρχεται από μια πραγματική ανισορροπία ανάμεσα στην πρόσφορά και την ζήτηση στα κοινοτικά πλαίσια. Πηγάζει κυρίως από τις νέες μεθόδους διεθνούς εμπορίου και από την μεγάλη διανομή, που χρησιμοποιούν τις εισαγωγές των τρίτων χωρών για να επιβάλουν μια τεχνητή ανισορροπία μεταξύ της προσφοράς και της ζήτησης, προκαλώντας έτσι την πτώση των τιμών των παραγωγών, την δυσκολία πώλησης και την καταστροφή.
<P>
Μήπως η Επιτροπή και το Συμβούλιο θα έπρεπε λοιπόν να προβληματιστούν για μέτρα σεβασμού της κοινοτικής προτίμησης, για μέτρα που να επιτρέπουν μια γρήγορη και αποτελεσματική ενεργοποίηση των όρων προστασίας και για απαραίτητες διαβουλεύσεις και συνεργασίες που χρειαζόμαστε να αναπτύξουμε στο πλαίσιο της Ένωσης για να προλάβουμε καταστάσεις εσωτερικού ανταγωνισμού;
<P>
Το Συμβούλιο και η Επιτροπή δεν θα έπρεπε επίσης να προβληματιστούν προκειμένου να προτείνουν και να πάρουν μέτρα ώστε να αποκαταστήσουν δεοντολογικά τις σχέσεις ανάμεσα στους παραγωγούς και τους καταναλωτές αφ' ενός, το διεθνές εμπόριο και τη μεγάλη διανομή αφ' ετέρου, παραδείγματος χάρη ορίζοντας έναν μέγιστο συντελεστή μεταξύ των τιμών στην παραγωγή και των τιμών στην κατανάλωση, και αυτό προς το αμοιβαίο συμφέρον των παραγωγών και των καταναλωτών;
<P>
Αντί να μιλάμε για υπερπαραγωγή, μήπως πρέπει να δούμε την αλήθεια της υποκατανάλωσης; Το Συμβούλιο και η Επιτροπή θα όφειλαν να αναρωτηθούν αν η ζήτηση των φρούτων στην αγορά της Ένωσης δε θα ήταν πολύ σημαντικότερη αν υπήρχε μια πραγματική ύφεση της ανεργίας και της φτώχειας, οι οποίες απαγορεύουν σε δεκάδες εκατομμύρια οικογένειες μια φυσιολογική κατανάλωση φρούτων, τα οποία είναι απαραίτητα εξ άλλου για την υγεία. Για τον λόγο αυτό, μήπως πρέπει να εισακούσουμε την έκκληση των φιλανθρωπικών οργανώσεων οι οποίες τονίζουν "τη φτώχεια και τον υποσιτισμό εντός της Ένωσης και τη μείωση της επισιτιστικής βοήθειας της Ένωσης», μια βοήθεια που θα έπρεπε, στα μάτια τους, να αγγίξει τα 230 εκατομμύρια ECU ώστε να ανταποκριθεί στις ανάγκες των στερημένων ατόμων.
<P>
Τέλος, μήπως ήρθε ο καιρός να εξασφαλίσουμε, στον τομέα της παραγωγής οπωρολαχανικών, η οποία είναι ελλειματική στην Ένωση, μια σωστή αμοιβή της γεωργικής εργασίας και να χρηματοδοτήσουμε τις διαφοροποιήσεις, την ανάπτυξη της παραγωγής και τις μετατροπές όταν αυτές είναι αναγκαίες, επιτρέποντας έτσι σε δεκάδες χιλιάδες νέους αγρότες να εγκατασταθούν, ειδικότερα σε παραθαλάσσιες περιοχές; Έτσι, η προτεραιότητα της εργασίας δε θα ήταν πλέον ένα σύνθημα αλλά μια πραγματικότητα.
<P>
Η έκθεση του συναδέλφου μας Rehder αφορά έναν κανονισμό ο οποίος έχει στην ουσία μια όψη ευκρινή και συγκυριακή. Δεν θα πρέπει να μας καλύψει τις αναθεωρήσεις ουσίας που μόλις ανέφερα και που απομένουν να πραγματοποιηθούν.

<SPEAKER ID=64 LANGUAGE="DE" NAME="Graefe zu Baringdorf">
Κυρία Πρόεδρε, κύριε Rehder, υποστηρίζουμε την έκθεσή σας, επειδή πιστεύουμε ότι επιφέρει κάποιες βελτιώσεις, μας βρίσκει όμως ριζικά αντίθετους ο μηχανισμός των εκχερσώσεων. Ξέρετε, δεν πρόκειται για κάτι καινουργιο, υπήρχε για ολόκληρες δεκαετίες και στο παρελθόν. Συνέτεινε στην εξαφάνιση των διάσπαρτων καλλιεργειών οπωροκηπευτικών, και στην αντικατάστασή τους με ενιαίες μεγάλες καλλιέργειες, γιατί συγχρόνως προωθούνταν η δημιουργία αυτών των μεγάλων ενιαίων καλλιεργειών. Τα μέτρα αυτά οδήγησαν, στο να έχουμε σήμερα μία παρόμοια κατάσταση πλεονασμάτων, στο να μη προσανατολίζονται οι επιχειρήσεις σύμφωνα με την αγορά, στις ποσοτικές και όχι ποιοτικές παραγωγές, κι έτσι αντιμετωπίζουμε το πρόβλημα με το θάψιμο των προϊόντων στις χωματερές.
<P>
Το ίδιο ισχύει, εξάλλου και για τον οίνο. Στις δεκαετίες του 70 και 80 υπήρξε μια αλλαγή προσανατολισμού στο 50 % της έκτασης των αμπελιών, κι εκεί που παράγονταν είδη ποιότητας, παράγονταν πλέον, είδη, που απέδιδαν ποσοτικά. Αυτό προχώρησε τόσο, που καλλιεργήθηκαν αμπέλια από τις εύφορες ζώνες του Eiffel, πάνω σε χωράφια, όπου πρίν, καλλιεργούνταν ζαχαρότευτλα. Και τότε αντιμετωπίσαμε πλεονάσματα. Πρόκειται για μια λάθος κατεύθυνση και επιθυμούμε να εγκαταλειφθούν αυτοί οι μηχανισμοί. Επιθυμούμε να αναλάβει η αγορά την ρύθμιση. Υποστηρίζουμε όμως την έκθεση σας, επειδή λέμε ότι εδώ έχει γίνει μια επεξεργασία που θα αποσοβήσει τα χειρότερα. Αλλά νομίζω, ότι θα έπρεπε να συζητήσουμε ακόμη μια φορά, πώς θα έχουμε μια ριζική νέα προσέγγιση απεναντι στα τεκταινόμενα της αγοράς.

<SPEAKER ID=65 LANGUAGE="FR" NAME="Barthet-Mayer">
Κυρία Πρόεδρε, η Επιτροπή μάς λέει να ξεριζώσουμε: ας ξεριζώσουμε λοιπόν αφού πρέπει. Ας ξεριζώσουμε εν ονόματι του νόμου της αγοράς· ας μην ξεχνάμε ότι και έχουμε φυτέψει και έχουμε συλλέξει στο όνομα του νόμου της αγοράς. Ας αφήσουμε έναν τεχνητό λογιστικό μηχανισμό να διέπει την ανάπτυξη και τη βιωσιμότητα της γης μας. Ας ξεριζώσουμε γιατί το ξερίζωμα αντιπροσωπεύει σήμερα την πολιτικώς ορθή εναλλακτική λύση στη μαζική καταστροφή των πλεονασμάτων. Είναι όμως πραγματικά λειτουργικό; Δεν το νομίζω, διότι σε ό, τι αφορά τις περιπτώσεις ποικιλιών, είναι η τρίτη πρόταση η οποία στοχεύει στην ανάκαμψη του μόνιμου πλεονάσματος μήλων, αχλαδιών, ροδάκινων και νεκταρινιών. Προβληματίζομαι για τις καταστροφικές επιδράσεις ενός τέτοιου συστήματος, το οποίο, απ' ό, τι φαίνεται, επέτρεψε σε ορισμένους να φυτέψουν για να ξεριζώσουν ύστερα καλύτερα, ενδεχομένως τους μεταμόρφωσε σε αληθινούς κυνηγούς επιδοτήσεων: επιδοτήσεις για το φύτεμα, κατόπιν επιδοτήσεις για το ξερίζωμα, χωρίς να ξεχνάμε τις επιδοτήσεις για την καταστροφή πλεονασμάτων.
<P>
Πρέπει ωστόσο να τους επικρίνουμε γι' αυτό; Σαφώς όχι. Πώς θα μπορούσαμε να κατηγορήσουμε παραγωγούς ότι χρησιμοποιούν πόρους ενός συστήματος, όσο κατακριτέο και αν είναι; Όλα αυτά είναι σκανδαλώδη, ίσως και ανήθικα, αλλά είμαστε υποχρεωμένοι να δίνουμε σήμερα τη συγκατάθεσή μας σ' αυτό το τύπο μέτρων που απλώς μπαλώνουν την κατάσταση.Έτσι, αφού θα γίνει ούτως ή άλλως, ας το κάνουμε αποτελεσματικά. Είμαστε υπέρ της έκθεσης του κ. Rehder, αλλά αφού πρέπει να ξεριζώσουμε, ας μη γεννήσουμε ανισορροπία στον ανταγωνισμό μήτε ανισότητες. Είναι λοιπόν χρήσιμο να συνδέσουμε την καταβολή επιδοτήσεων με την ηλικία των δέντρων, από τη στιγμή όπου έχουμε ορίσει κατώτερο όριο στα 300 δέντρα ανά εκτάριο. Θα καταψηφίσουμε λοιπόν την τροπολογία 6.
<P>
Παρόλ' αυτά, πιστεύω ότι θα θέλαμε όλοι, ως εκλεγμένοι που είμαστε, να κάνουμε κάτι άλλο από το να καλύπτουμε, πότε εδώ και πότε εκεί, τις καταστροφικές συνέπειες ενός αφύσικου συστήματος παραγωγής. Θα πρέπει σαφώς μια μέρα να βρούμε το πολιτικό θάρρος να σπάσουμε αυτόν τον φαύλο κύκλο και να δείχτούμε πραγματικά δημιουργικοί. Λιγότερη παραγωγή για καλύτερη παραγωγή: πότε αυτό το μήνυμα θα εισακουστεί και θα κατανοηθεί αληθινά;

<SPEAKER ID=66 LANGUAGE="NL" NAME="Van Dam">
Κυρία Πρόεδρε, από τα στοιχεία της Επιτροπής προκύπτει ότι υπάρχει αισθητή υπερπαραγωγή στον κηπευτικό τομέα των μήλων, αχλαδιών, νεκταρινιών και ροδακίνων. Κατά την περίοδο 1991 μέχρι 1996, αποσύρθηκαν στην Ευρωπαϊκή Ένωση από την αγορά και καταστράφηκαν κατά μέσον όρο 800.000 τόνοι μήλα και αχλάδια ετησίως. Σωστά ο εισηγητής επισημαίνει ότι τέτοια σπατάλη καλών τροφίμων δεν δικαιολογείται ηθικά. Μια ευρωπαϊκή ρύθμιση εξυγίανσης μπορεί να αποτελέσει αξιόλογη συμβολή στην περιστολή της υπερπαραγωγής. Το σύστημα εκρίζωσης που προτείνεται τώρα, είναι πολύ καλύτερο από προηγούμενες ρυθμίσεις, διότι η απαγόρευση εκ νέου φύτευσης στον ίδιο χώρο, την καθιστά πολύ πιο αποτελεσματική.
<P>
Συμφωνώ με την προτεινόμενη κατανομή στα κράτη μέλη του μεγίστου ορίου. Η Επιτροπή βασίζει την πρότασή της σε αντικειμενικά και εύλογα κριτήρια. Παρά ταύτα, υπάρχει περίπτωση ότι ορισμένα κράτη μέλη δεν θα εκμεταλλευθούν πλήρως το μερίδιό τους. Αυτό θα επηρεάσει την αποτελεσματικότητα του συστήματος εκρίζωσης. Θά έχουμε εδώ μια καθαρή εικόνα μόνον αργότερα, όταν οι παραγωγοί θά έχουν πια την ευκαιρία να θέσουν υποψηφιότητα για το σύστημα εξυγίανσης. Θεωρώ λοιπόν σωστό να εξετάσουμε μόνο μετά τη λήξη της περιόδου υποβολής αιτήσεων αν ενδείκνυται μια αναδιανομή των μεριδίων των κρατών μελών, αντί ν'αρχίσουμε από τώρα να την επηρεάσουμε απ' εδώ κι απ' εκεί.
<P>
Μπορώ να συμφωνήσω με τις περισσότερες τροπολογίες του εισηγητή. Αυτό δεν ισχύει όμως για την τροπολογία αριθ. 6. Δεν μπορώ να καταλάβω γιατί δεν μπορούν να εμπίπτουν στη ρύθμιση τα νέα δένδρα. Διότι αυτά έχουν προοπτική μιας μακρόχρονης και παραγωγικής ζωής. Η εκρίζωση αυτών των δενδροκήπων, σε συνδυασμό με μια απαγόρευση της εκ νέου φύτευσής τους, θα συμβάλει όντως μακοπρόθεσμα στην περιστολή της υπερπαραγωγής. Επιπλέον, οι όροι ηλικιάς για τα δένδρα πολύ δύσκολα θα ελέγχονται.
<P>
Τέλος, λυπάμαι διότι η διεκπεραίωση της έκθεσης στο Κοινοβούλιο αναβλήθηκε τόσο. Η πρόταση της Επιτροπής υπάρχει τώρα οκτώ μήνες. Η καθυστέρηση της γνωμοδότησης του Κοινοβουλίου καθυστέρησε και την λήψη απόφασης στο Συμβούλιο. Η ενσωμάτωση στις εθνικές νομοθεσίες, και οι επαφές με τους παραγωγούς θα απαιτήσουν κι αυτές αρκετό χρόνο. Φοβάμαι ότι η ρύθμιση δεν θα μπορέσει να τεθεί σε ισχύ πριν από τα μέσα του Ιανουαρίου. Οπότε ένα μεγάλο μέρος του χειμώνα, η ενδεδειγμένη εποχή εκρίζωσης, θά'χει ήδη περάσει.

<SPEAKER ID=67 LANGUAGE="SV" NAME="Wibe">
Κυρία Πρόεδρε, επιτρέψτε μου να πώ πρώτα ότι αυτή είναι μία απολύτως θαυμάσια έκθεση, αλλά παρ'όλα αυτά η ομάδα μας δεν μπορεί να την υπερψηφίσει. Ο λόγος είναι δεν μπορούμε, επ' ουδενί, να εγκρίνουμε την οδηγία η οποία είναι το υπόβαθρό της.
<P>
Αυτό είναι ένα περαιτέρω παράδειγμα των παράλογων αποτελεσμάτων στα οποία οδηγεί η αγροτική πολιτική της Ε.Ε. Έχουμε λοιπόν, κατ'αρχάς, επιδοτήσεις για τη παραγωγή μήλων, αχλαδιών και νεκταρινιών, επιδοτήσεις οι οποίες οδηγούν σε πλεόνασμα. Αυτό το πλεόνασμα παρεμβαίνουμε και το αγοράζουμε και, σ'έναν κόσμο που πεθαίνει από την πείνα, καταστρέφουμε κατόπιν αυτά τα φρούτα. Η κοινή γνώμη έχει αγανακτήσει, αλλά αντί να μειώσουμε τότε τις επιδοτήσεις, παρεμβαίνουμε με νέα επιδότηση, συγκεκριμένα αυτή τη φορά για τη κοπή των δένδρων. Επιτρέψτε μου να σας διαβεβαιώσω, κυρία Πρόεδρε, ότι αυτό θα οδηγήσει τους πολίτες μας στην ίδια αγανάκτηση, όταν δούν να εγκρίνονται επιδοτήσεις για να κοπούν υγειή δένδρα που παράγουν φρούτα. Πέραν αυτού αυτό δεν πρόκειται να οδηγήσει σε κάποια μεγαλύτερη μείωση των επαναγορών που κάνει η Ένωση. Το 80 % για το οποίο γίνεται λόγος, είναι λοιπόν μόνο σε σχέση με την μέση παραγωγή του 2 % αυτών των εδαφών στα οποία τώρα θα κόψουμε τα δένδρα.
<P>
Περαιτέρω, τίποτα δεν εμποδίζει έναν καλλιεργητή να φυτέψει πάλι σ'αυτό το έδαφος, τώρα όμως ένα άλλο είδος φρούτου, ή να το πουλήσει στον αδερφό του, ο οποίος τότε με τη σειρά του φυτεύει τα ίδια δένδρα που είχαν κοπεί νωρίτερα. Και αυτή τη φορά επίσης με επιδότηση από την Ένωση. Τίποτα δεν εμποδίζει επίσης τον καλλιεργητή από το να κόψει τα λιγότερο παραγωγικά δένδρα, ή, αφού έχει κόψει αυτά τα δένδρα, να χρησιμοποιήσει τα έσοδα που θα έχει λάβει τότε από την Ένωση για να περιποιηθεί πιο έντατικά τα υπόλοιπα δένδρα.
<P>
Επιτρέψτε μου λοιπόν να πώ ότι αυτό θα αποτύχει! Δεν θα οδηγήσει σε εξοικονόμηση. Ο μοναδικός λογικός δρόμος, αν θέλουμε να ξεφύγουμε απ'αυτήν την απίστευτη σπατάλη, είναι η άμεση και ξεκάθαρη μείωση των επιδοτήσεων.

<SPEAKER ID=68 LANGUAGE="DE" NAME="von Habsburg">
Κυρία Πόεδρε, θα ήθελα, κατ' αρχήν, να ευχαριστήσω τον κ. Rehder για τον τρόπο που εξέθεσε τις απόψεις του. Γιατί, εδώ, έχουμε να κάνουμε με ένα πράγμα που μοιάζει σαν ένα "παρδαλό χαλί» από κάθε είδους μέτρα, στα οποία καταφεύγει κανείς προσωρινά, που καθησυχάζουν προς στιγμήν, όπως η ασπιρίνη για τους πόνους, που όμως δεν αλλάζουν στο βάθος το πρόβλημα. Γιατί, από το 1990 είναι η τρίτη φορά που καταπιάνεται κάποιος μ' αυτό το ζήτημα. Κάθε φορά νομίζαμε ότι είναι, δήθεν, η τελευταία φορά, κι όταν τώρα διαβάζω στην έκθεση, ότι αυτή είναι σίγουρα η τελευταία φορά, θα ήθελα να πώ: κ. Rehder θα το ζήσετε κι εσείς, θα υπάρξει ακόμη μια τελευταία φορά, θα το δείτε!
<P>
Αυτό δείχνει πάλι τις αδυναμίες ολόκληρης της αγροτικής μας πολιτικής που δεν διέπεται από μια σφαιρική αντίληψη. Γι' αυτό, ευχαριστώ τον κ. Rehder που κατέστησε ιδιαίτερα σαφές, ότι δεν μπορούμε να τακτοποιήσουμε την αγροτική πολιτική αν δεν την δούμε κάτω από μια μελλοντική οπτική, δηλαδή την οπτική και των μελλοντικών νέων πρώτων υλών. Τον περασμένο μήνα είχαμε μιλήσει γι' αυτό, επ' ευκαιρία της εξαιρετικής έκθεσης του κ. Hallam, ότι απλώς είναι αναγκαίο να αλλάξουμε τον τρόπο σκέψης μας.
<P>
Το μεγάλο λάθος μας, τελικά, είναι ότι η έρευνα και η ανάπτυξη στρέφονται μόνο στις μη ανενεώσιμες πρώτες ύλες. Η σωστή πολιτική θα ήταν στους ίδιους έντονους ρυθμούς να αντιμετωπίσουμε τις ανανεώσιμες πρώτες ύλες. Γνωρίζουμε στο μεταξύ ότι μελλοντικά θα χρειαστούμε την γεωργία αυτή που θα δομηθεί πάνω σε αγροτική βάση, με την μορφή του μέλλοντος.
<P>
Πρέπει να ευχαριστήσω τον κ. Rehder, αυτή την φορά είναι αυτονοήτο ότι θα το εγκρίνουμε, γιατί είναι αναγκαίο, προκειμένου κάποιοι άνθρωποι να διατηρήσουν την βάση της επιβίωσης τους, όμως πρέπει να πούμε επίσης, ότι πρέπει τελικά να εξευρεθεί μια σφαιρική λύση.

<SPEAKER ID=69 LANGUAGE="PT" NAME="Novo">
Κυρία Πρόεδρε, κύριοι βουλευτές, κυρία Επίτροπε, απ' ό, τι φαίνεται, στην Ευρωπαϊκή Ενωση υπάρχει πλεόνασμα παραγωγής αχλαδιών και μήλων, ροδακίνων και νεκταρινιών. Όσον αφορά αυτό το θέμα, έχουμε ακόμη νωπή στη μνήμη την εικόνα των πρόσφατων καταστροφών τόνων αχλαδιών στην Πορτογαλία, γεγονός που μοιάζει να επιβεβαιώνει την ύπαρξη αυτού του ενδεχόμενου πλεονάσματος παραγωγής.
<P>
Για να σταματήσουμε πλέον να βλέπουμε τέτοιες εικόνες, οι οποίες προκαλούν γενικευμένη αποστροφή σε όσους τις αγναντεύουν, και συγκεκριμένα στα εκατομμύρια των ανθρώπων που, σε κάθε γωνιά της Ενωσής μας και ολόκληρου του πλανήτη, συνεχίζουν να ζουν στα όρια της φτώχειας ή ακόμη και να πεινούν, το Συμβούλιο έδωσε κάποιες εντολές και η Επιτροπή, υπάκουη όπως είναι, προτείνει την καθιέρωση πριμοδότησης για το ξερίζωμα των δένδρων, συνοδευόμενη από την αντίστοιχη οριστική εγκατάλειψη της παραγωγής.
<P>
Πρόκειται για ένα πρόσθετο ποσό περίπου 100 εκατομμυρίων ECU, το οποίο διατίθεται εκ νέου για την παροχή κινήτρων για οριστική εγκατάλειψη της παραγωγής. Η επένδυση αυτή θα αποσβεσθεί -έτσι λέει η πρόταση- σε λιγότερο από μια τετραετία, μιας και προβλέπεται η εξάλειψη της σημερινής δαπάνης ύψους 28 εκατομμυρίων ECU ετησίως, που διατίθεται για την καταβολή εγγυημένων τιμών απόσυρσης πλεονασμάτων.
<P>
Επιπλέον, η Επιτροπή καθορίζει το συνολικό ανώτατο όριο της καλλιεργημένης έκτασης προς εγκατάλειψη, κατανέμει αυτή την έκταση στα διάφορα κράτη μέλη, ορίζει την ελάχιστη έκταση προς εγκατάλειψη, ανά κλήρο, σε μισό εκτάριο, εφόσον η πυκνότητα καλλιέργειας είναι ίση ή ανώτερη από 300 δένδρα ανά εκτάριο. Ωστόσο, όταν η Επιτροπή προτείνει τις παραπάνω κατευθύνσεις και αυτά τα νούμερα, δεν λαμβάνει υπόψη και δεν εξετάζει ορισμένα ζητήματα που για μας έχουν ουσιαστική σημασία. Δεν προσδιορίζει τις διαφορές μεταξύ κατανάλωσης και εγχώριας παραγωγής στην κάθε χώρα, κάτι που θα μπορούσε να καταστήσει σαφές ποιος πράγματι ευθύνεται για το συνολικό πλεόνασμα παραγωγής και ποιος, αντιθέτως, παράγει ποσότητες μικρότερες από την αντίστοιχη κατανάλωση, δεν εκτιμά τον εμπορικό αντίκτυπο των σημερινών κοινοτικών εισαγωγών αυτών των προϊόντων, οι οποίες πραγματοποιούνται υπό όρους που πολλές φορές αγγίζουν τα όρια ενός αυξανόμενου και αθέμιτου ανταγωνισμού, δεν προβληματίζεται για το γεγονός ότι το ισχύον σήμερα σύστημα καταβολής εγγυημένων τιμών θα μπορούσε τουλάχιστον να εξασφαλίσει τα εισοδήματα και, ενδεχομένως, να παύσει να αποτελεί μια δαπάνη, σε περίπτωση που όντως γίνουν επενδύσεις με στόχο τη βελτίωση των όρων εμπορίας και αν ενθαρρύνονταν οι εξαγωγές και η κατανάλωση ούτως ώστε να επιτευχθεί μια σταθερότερη ισορροπία μεταξύ παραγωγής και ζήτησης. Γι' άλλη μια φορά, τέλος, δείχνει πλήρη αναισθησία και αποξένωση όσον αφορά τις συνέπειες που ανέκαθεν είχε, και που θα συνεχίσει να έχει η παροχή ενισχύσεων για οριστική εγκατάλειψη της παραγωγής στην επιδείνωση της ανεργίας, στην αυξανόμενη απερήμωση και εγκατάλειψη της υπαίθρου.
<P>
Εφόσον δεν πραγματοποιείται μια τέτοια σφαιρική ανάλυση -αλλά δεν πιστεύουμε καν πως υπάρχει πολιτική βούληση προς αυτή την κατεύθυνση-, θα συνεχίσουμε να αγωνιζόμαστε ώστε να μη γενικευθεί και να μην εφαρμόζεται η παροχή πριμοδοτήσεων για οριστική εγκατάλειψη της παραγωγής.

<SPEAKER ID=70 NAME="Wulf - Mathies">
Κυρία Πρόεδρε, κυρίες και κύριοι! Κατ' αρχήν η Ευρωπαϊκή Επιτροπή επιθυμεί να ευχαριστήσει θερμά τον κ. Rehder για την έκθεση του. Γνωρίζετε ότι αυτή η πρόταση έχει άμεση σχέση με την μεταρρύθμιση που αποφασίστηκε, πέρυσι, για την κοινή οργάνωση της αγοράς στον τομέα των οπωροκηπευτικών. Η Ευρωπαϊκή Επιτροπή υπέβαλε την πρόταση αυτή μετά από αίτηση του Συμβουλίου. Σύμφωνα με την πρόταση αυτή, τα μέτρα για κάθε μιά από τις ενεχόμενες κατηγορίες παραγωγής, για μήλα και αχλάδια από την μιά, χωρίς να τα μπερδεύουμε, και ροδάκινα νεκταρίνια από την άλλη, πρέπει να περιοριστούν σε όρια έκτασης έως δέκα χιλιάδες εκτάρια.
<P>
Αφού ληφθούν υπόψη οι μέχρι τώρα εμπειρίες από παρόμοια μέτρα - κι εδώ ειπώθηκε, ήδη, ότι δεν οδήγησαν όλα στην επιθυμητή πρόοδο - η παρούσα πρόταση αποσκοπεί, κατ' αρχήν, να διαμορφώσει όσον το δυνατόν πιο ευέλικτα και αποτελεσματικά κριτήρια, σχετικά με την πληρωμή της επιδότησης για τις εκχερσώσεις, και για να δοθεί στα κράτη μέλη η ευκαιρία να ανταποκριθούν καλύτερα στην οικονομική και οικολογική κατάσταση των διαφόρων περιοχών. Θα επιθυμούσα να πώ, ακόμη μια φορά, ρητά, ότι φυσικά διενεργούνται έλεγχοι, που αφορούν την έγγειο ιδιοκτησία και όχι μόνον τον εκάστοτε παραγωγό. Η Ευρωπαϊκή Επιτροπή ελπίζει ότι τα μέτρα αυτά για τις εκχερσώσεις θα διευκολύνουν την εξυγίανση του τομέα, σε τόσο μακροπρόθεσμη βάση, ώστε να επωφεληθεί ο τομέας αυτό απόλυτα από την μεταρρύθμιση της κοινής οργάνωσης της αγοράς.
<P>
Επιτρέψτε μου, σχετικά με τις τροπολογίες, να πω τα ακόλουθα: Η Ευρωπαϊκή Επιτροπή δεν μπορεί να συμφωνήσει με την επιχειρηματολογία της πρώτης τροπολογίας που δημιουργεί άμεση συνάφεια μεταξύ των μέτρων απόσυρσης και της πλεονασματικής παραγωγής, λόγω διάρθρωσης. Λόγω της ευαισθησίας των προϊόντων για τα οποία συζητούμε και των ετήσιων διακυμάνσεων της σοδειάς, οι αποσύρσεις προϊόντων από την αγορά αποτελούν αν όχι τον ιδανικότερο, ένα μηχανισμό, πάντως για την βραχυπρόθεσμη σταθεροποίηση του τομέα. Η Ευρωπαϊκή Επιτροπή συμφωνεί, κατ' αρχήν, με την τροπολογία 2 και θα το λάβει υπόψη κατά την εφαρμογή των μέτρων. Θεωρεί εν τούτοις καταλληλότερη την δική της διατύπωση, που αναφέρεται σε πραγματικά περιστατικά και όχι απλώς και μόνον σε μέτρα. Είναι πάντως της γνώμης, ότι τα υπό εκχέρσωση δέντρα και η παρακώλυση νέων καλλιεργειών πρέπει να ρυθμιστούν όπως μέχρι τώρα, στο πλαίσιο του Κανονισμού του Συμβουλίου ή των λεπτομερών διατάξεων εφαρμογής και ώς εκ τούτου η Ευρωπαϊκή Επιτροπή απορρίπτει την τροπολογία 3.
<P>
Οι τροπολογίες 4 και 5 αφορούν απλώς τους στόχους και σκοπούς ορισμένων διατάξεων της πρότασης. Αυτού του είδους οι παροτρύνσεις, αν και η Ευρωπαϊκή Επιτροπή τις επικροτεί, δεν πρέπει να ληφθούν υπόψη στο νομικό κείμενο. Η τροπολογία 6 θα ληφθεί υπόψη, όπως όλα τα μέχρι τούδε μέτρα αυτής της φύσεως, στο πλαίσιο των λεπτομερών διατάξεων εφαρμογής. Η τροπολογία 7 απασχολείται με το ευαίσθητο πρόβλημα της κατανομής μεταξύ των κρατών μελών των μεγαλύτερων εκτάσεων προς εκχέρσωση και πάνω σ' αυτό έχει γίνει ήδη αναφορά. Η Ευρωπαϊκή Επιτροπή χαιρετίζει την αρχή της τροπολογίας, σύμφωνα με την οποία, κατά την κατανομή, αποδίδεται στενή συνάφεια μεταξύ παραγωγής και αποσύρσεως των προϊόντων. Η Ευρωπαϊκή Επιτροπή χωρίς να προβεί, αυτήν την δεδομένη στιγμή, σε τελεσίδικους καθορισμούς, θα προωθήσει το θέμα στις τελικές διαβουλεύσεις.
<P>
Η Ευρωπαϊκή Επιτροπή δεν μπορεί να δεχθεί την τροπολογία αριθ. 8. Σχετικά με την απόφαση μας για τροποποίηση της αρχικής κατανομής, χρειαζόμαστε πληροφορίες από τα κράτη μέλη. Η Ευρωπαϊκή Επιτροπή δεν μπορεί, ως εκ τούτου, να αναλάβει καμμιά υποχρέωση για κάποια προθεσμία. Θα επιθυμούσα πάντως να διαβεβαιώσω, ρητά, το Κοινοβούλιο, ότι θα κάνουμε το πάν, προκειμένου να συμβάλουμε σε μια γρήγορη απόφαση. Τελευταίο αλλά όχι ήσσσονος σημασίας, η τροπολογία αριθ. 9: Χαίρομαι που μπορώ να σας ανακοινώσω ότι εγκρίθηκε από την Ευρωπαϊκή Επιτροπή.
<P>
Επιτρέψτε μου να επανέλθω σύντομα σε 3 σημεία της συζήτησης. Κατ' αρχήν, στην οικονομική κατάσταση, όσων απασχολούνται σ' αυτόν τον τομέα. Τα μέτρα για τις εκχερσώσεις αποτελούν, και θα ήθελα ρητά να επιστήσω την προσοχή σας σ' αυτό, μόνον ένα τμήμα της κοινής οργάνωσης της αγοράς. Και η κοινή οργάνωση της αγοράς προσανατολίζεται στο να παρέχει τη δυνατότητα στους παραγωγούς της Κοινότητας για ανάλογα έσοδα από την αγορά, έχοντας ως σημαντικές αφετηρίες, καινοτομίες όπως είναι τα κεφάλαια κίνησης και τα λειτουργικά προγράμματα. Ως εκ τούτου, θα ήθελα να παρατηρήσω ότι το μέτρο αυτό δεν μπορεί φυσικά να προσφέρει λύση, στο συνολικό πρόβλημα.
<P>
Θα ήθελα να υποδείξω επίσης ότι με τη νέα κοινή οργάνωση της αγοράς πρέπει να μειωθούν επίσης οι οικολογικές καταστροφές που δημιουργούνται από τις αποσύρσεις των προϊόντων. Απλώς και μόνον με το γεγονός ότι η κοινή οργάνωση της αγοράς υποχρεώνει τις οργανώσεις των παραγωγών να προστατεύουν, κατά τις αποσύρσεις, την ποιότητα των υδάτων, των γαιών και του τοπίου, και μετά οφείλουν οι οργανώσεις των παραγωγών να ενημερώσουν τους υπεύθυνους εθνικούς φορείς για τα μέτρα τους και, τέλος, τα κράτη μέλη πρέπει να καθορίσουν τις εθνικές διατάξεις πλαίσια για την διαδικασία οικολογικών αποσύρσεων, ενώ συγχρόνως οφείλουν να υποβάλουν τα σχέδια αυτών των διατάξεων πλαισίων στην Ευρωπαϊκή Επιτροπή κι εκείνη μπορεί να ζητήσει την ενδεχόμενη τροποποίηση τους. Τώρα είναι ασφαλώς πολύ νωρίς να διαπιστωθούν αποτελέσματα, γνωρίζουμε όμως ότι το 2000 πρόκειται να υποβληθεί στο Συμβούλιο μία έκθεση. Ελπίζω ότι τότε θα μπορέσουμε να σας ανακοινώσουμε ότι πραγματοποιήσαμε κι εμείς κάποια πρόοδο, σχετικά με την αποφυγή των καταστροφών του περιβάλλοντος.
<P>
Τελευταία παρατήρηση: Θα επιθυμούσα να ευχαριστήσω ρητώς τον κ. Rehder για την θετική του αξιολόγηση, για την Ατζέντα 2000 και γιατί επίσης υπογράμμισε την αναγκαιότητα μιας ολοκληρωμένης πολιτικής στον αγροτικό χώρο. Συμμερίζομαι την γνώμη όλων όσων υποστηρίζουν πως πρέπει να προσπαθήσουμε ακόμη να γιατρέψουμε τα συμπτώματα, αλλά ότι το πιο ουσιαστικό ζήτημα είναι πως θα εξευρεθούν δρόμοι για περαιτέρω μεταρρυθμίσεις. Ελπίζω ότι το Ευρωπαϊκό Κοινοβούλιο θα υποστηρίξει αυτές τις θεμελιώδεις προτάσεις της Ευρωπαϊκής Επιτροπής.

<SPEAKER ID=71 NAME="Πρόεδρος">
Ευχαριστώ πολύ, κυρία Επίτροπε!
<P>
Η συζήτηση έληξε.
<P>
Προχωράμε στην ψηφοφορία.

<SPEAKER ID=72 LANGUAGE="DE" NAME="Posselt">
Κυρία Πρόεδρος, έχω ένα πρόβλημα. Έμεινα για λίγο έξω. Εν τω μεταξύ ήρθε κάποια κυρία - μία συνεργάτης του Κοινοβουλίου, όπως μου είπε ο γείτονας μου κ. Rόbig - και μου αφαίρεσε την κάρτα. Όταν εκείνος είπε ότι έπρεπε να μου αφήσει την κάρτα, εκείνη απάντησε ότι της ανέθεσαν να αφαιρέσει την κάρτα. Εγώ δεν ανέθεσα σε κανένα κάτι τέτοιο. Παρακαλώ αυτό να ληφθεί υπόψη. Επιθυμώ να ψηφίσω.

<SPEAKER ID=73 NAME="Πρόεδρος">
. Μπορείτε να το κάνετε. Από όσο βλέπω δεν απαιτείται ονομαστική ψηφοφορία.
<P>
(Το Σώμα εγκρίνει το σχέδιο νομοθετικού ψηφίσματος)

<SPEAKER ID=74 NAME="Bonde & Sandbζk">
Το Κίνημα του Ιουνίου δεν μπορεί να ψηφίσει υπέρ της πρότασης της Επιτροπής για την εκρίζωση των οπωροφόρων. Η ισορροπία στην αγορά μπορεί να ρυθμιστεί με καλύτερους τρόπους. Το Κίνημα του Ιουνίου θα μπορούσε να ψηφίσει για επιδότηση των καλλιεργητών φρούτων, αν ήταν μόνο μια αμοιβή για την αλλαγή σε μια οικολογική παραγωγή.

<SPEAKER ID=75 NAME="Lindqvist">
 - (SV) Είναι απολύτως παράλογο να δίνει η Ε.Ε. πρώτα επιδότηση για την καλλιέργεια φρούτων μέσω της αγροτικής ενίσχυσης και κατόπιν, όταν προκύπτει πλεόνασμα, να δίνει επίσης επιδότηση, 100 εκατομμυρίων Εcu σύμφωνα μ'αυτήν την έκθεση, για την καταστροφή των καλλιεργειών.
<P>
Το καλύτερο θα ήταν μειωθούν ή να καταργηθούν οι αγροτικές ενισχύσεις γι'αυτές τις καλλιέργειες, ή να πωληθεί το πλεόνασμα στη παγκόσμια αγορά. Πρέπει να γίνουν αλλαγές στους κανόνες, ώστε να μην πλήττονται οι αγρότες και να μην αυξηθεί η ανεργία.

<SPEAKER ID=76 NAME="Waidelich">
 - (SV) Ακόμη κι αν η έκθεση βελτιώνει τις προτάσεις τις Επιτροπής, έχει ως υπόβαθρο μία νοοτροπία ρυθμίσεων στην αγροτική πολιτική την οποία δεν μπορώ να υποστηρίξω. Η αγροτική πολιτική της Ε.Ε. θα έπρεπε αντίθετα να μεταρυθμιστεί ταχέως με λιγότερες ρυθμίσεις και μικρότερες επιδοτήσεις. Γι'αυτό δεν μπορώ να υποστηρίξω την έκθεση.

<SPEAKER ID=77 NAME="Souchet">
Το προβλεπόμενο πρόγραμμα ξεριζώματος, περιορισμένο στα 10 000 εκτάρια για την Ευρωπαϊκή Ένωση είναι πέραν του δέοντος ανεπαρκές διότι, για τη Γαλλία λόγου χάρη, η αντίστοιχη επιφάνεια φτάνει τα 2.750 εκτάρια, επιφάνεια πολύ μικρότερη από τις ανάγκες που εξέφρασαν οι επαγγελματίες.
<P>
Η ομάδα μας κατέθεσε λοιπόν τρεις τροπολογίες που στοχεύουν στην αύξηση της παραχωρούμενης επιφάνειας για ξερίζωμα, αλλά και που επιτρέπουν να διευρυνθούν όσο το δυνατόν περισσότερο τα περιθώρια για ελιγμούς, απαραίτητους στα Κράτη μέλη ώστε να επιτύχουν μια καλή διαχείριση του τομέα της δεντροκαλλιέργειας.
<P>
Η οργάνωση ενός προγράμματος ξεριζώματος πρέπει να ανταποκρίνεται σε έναν στόχο εξυγίανσης της αγοράς, η οποία χαρακτηρίζεται προς το παρόν από πλεονάσματα συγκεριμένα για κάθε κράτος μέλος. Πράγματι, ξέρουμε ότι η κατανάλωση εξελίσσεται τόσο ποσοτικά όσο και ποιοτικά. Στο επίπεδο της Γαλλίας, διαπιστώνουμε δυσκολίες ρευστοποίησης σε ορισμένες περιοχές, όπως είναι η περιοχή του Λίγηρα. Οι καλλιεργητές είναι πολύ χρεωμένοι και δεν κατορθώνουν να ξεπεράσουν την κρίση που ξεκίνησε το 1992. Οι καλλιέργειες έχουν χάσει την αξία τους, ωστόσο συνεχίζουν να αποτελούν αντικείμενο εκμετάλλευσης σε μια προσπάθεια να αποφύγουν την πτώχευση. Τα προϊόντα τους πωλούνται λοιπόν σε χαμηλές τιμές και η οικονομική κατάσταση αυτών των παραγωγών είναι ιδιαίτερα άσχημη. Εκτός από τη μείωση της προσφοράς, η επιδότηση ξεριζώματος μπορεί να βοηθήσει ορισμένους καλλιεργητές να ξεχρεωθούν και έτσι να διαφυλάξει τα γεωργικά επαγγέλματα τα οποία είναι επί του παρόντος σε πολύ επισφαλή θέση.
<P>
Για να ολοκληρώσω, η ομάδα μας απορρίπτει την τροπολογία 6, η οποία στοχεύει στον καθορισμό της ελάχιστης και μέγιστης ηλικίας των δέντρων προς ξερίζωμα. Ας εμπιστευτούμε τη λογική των γεωργών μας. Πιστεύετε, κύριε Πρόεδρε, ότι ένας γεωργός θα ξεριζώσει με όλη του την καρδιά ένα εκτάριο; Όχι, κύριε Πρόεδρε! Αν κάποιος ξεριζώνει ένα εκτάριο οπωρώνα, είναι επειδή είναι αναγκασμένος να το κάνει για οικονομικούς λόγους. Πιστεύω ότι οφείλουμε, σ' αυτό το Κοινοβούλιο, να σκεφτόμαστε πλέον μόνο με μακρο-οικονομικούς και λογιστικούς όρους. Θα έπρεπε απλούστατα να μην ξεχνάμε την πραγματικότητα της γης και των ανθρώπων.

<SPEAKER ID=78 LANGUAGE="DE" NAME="Posselt">
Κυρία Πρόεδρος, καταλαβαίνω ότι σε μερικούς το γεγονός προκάλεσε θυμηδία, όμως δεν είναι αστείο! Μου συμβαίνει, για δεύτερη φορά, να μου αφαιρούν την κάρτα λίγο πριν από την ψηφοφορία. Παρακαλώ να διερευνηθεί αν είναι υπεύθυνος γι' αυτό κάποιος από την αρμόδια υπηρεσία συνόδου, γιατί στις διαμαρτυρίες του κ. Rόbig που είπε: ο κ. Posselt χρειάζεται ακόμη την κάρτα - η κυρία εξήγησε ότι της ανέθεσαν, ρητώς, να αφαιρέσει την κάρτα. Παρακαλώ να διερευνηθεί το θέμα.

<SPEAKER ID=79 NAME="Πρόεδρος">
Κύριε Posselt, επειδή αναφερθήκατε σ' αυτό και προηγουμένως, όπως διαπίστωσα δεν επρόκειτο για κάποιον από την υπηρεσίατης συνόδου, που προκάλεσε κάτι τέτοιο. Θα ασχοληθούμε και θα εξετάσουμε το θέμα και θα μάθετε στην επόμενη σύνοδο, ποιός ήταν ο λόγος για κάτι τέτοιο.

<SPEAKER ID=80 LANGUAGE="DE" NAME="Lulling">
Κύρια Πρόεδρος, νομίζω ότι έχω κάποια εξήγηση. Ο κ. Posselt ανήκει στην λέσχη της Παρασκευής σ' εκείνους δηλαδή που παραμένουν παρόντες ως το τέλος. Φαίνεται ότι κάποιος, προφανώς, από το λόμπυ των Βρυξελλών του έκλεψε την κάρτα, επειδή αυτοί θέλουν πάντα να πείσουν, ότι η Παρασκευή δεν πρέπει να είναι μέρα συνόδου στο Στρασβούργο.
<P>
(Γέλια)

<SPEAKER ID=81 NAME="Πρόεδρος">
Θα εξετάσουμε την προσωπική συμβολή σας στο ζήτημα, κ. Lulling. Ανυπομονώ να μάθω τι θα προκύψει.

<SPEAKER ID=82 LANGUAGE="DE" NAME="Rόbig">
 Κυρία Πρόεδρος, αφού στην αίθουσα έχουν πρόσβαση λίγα μόνον άτομα και δεν ήταν κανείς από την υπηρεσία της συνόδου, θα ρίξω μια ματιά στον κατάλογο των βουλευτών, κι αν μου είναι γνωστό το όνομα, θα σας ενημερώσω.

<SPEAKER ID=83 NAME="Πρόεδρος">
Θα εξετάσουμε το ζήτημα και θα διευκρινισθεί. Και μ' αυτό εξαντλείται η ημερήσια διάταξη μας και σας εύχομαι καλό σαββατοκύριακο!

<CHAPTER ID=5>
Διακοπή της συνόδου
<SPEAKER ID=84 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 11.24)

