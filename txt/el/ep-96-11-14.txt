<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Janssen van Raay">
Κύριε Πρόεδρε, το μόνο που θα ήθελα να πω είναι ότι, μετά την παρατήρηση που έκανα, το περιεχόμενο των πρακτικών διορθώθηκε με τον κατάλληλο τρόπο και ελπίζω ότι θα ζητήσετε από τον Πρόεδρο του Σώματος να δώσει συνέχεια στην παρατήρησή μου. Το κείμενο των πρακτικών είναι ορθό, επί τη ευκαιρία όμως θα ήθελα να ζητήσω τη μεσολάβηση του Προέδρου Hδnsch.

<SPEAKER ID=3 NAME="Πρόεδρος">
Δεν ξέρω εάν πρόκειται για μια ειρωνική δήλωση, ωστόσο θα τη λάβω υπόψη μου. Θα διαβιβάσω στον Πρόεδρο Hδnsch την παρατήρησή σας.

<SPEAKER ID=4 LANGUAGE="NL" NAME="Janssen van Raay">
Δεν πρόκειται για μία ειρωνική παρατήρηση. Χαμογελώ επειδή είμαι χαρούμενος, επειδή τα πρακτικά αληθεύουν και όχι επειδή θέλω να ειρωνευθώ κάτι.

<SPEAKER ID=5 NAME="Πρόεδρος">
Σας εκφράζω την ικανοποίησή μου! Σας ευχαριστώ.

<SPEAKER ID=6 LANGUAGE="NL" NAME="Plooij-Van Gorsel">
Το μόνο που θα ήθελα να πω είναι ότι τα πρακτικά της Δευτέρας δεν είναι απολύτως ακριβή δεδομένου ότι με αναφέρουν ως ομιλητή της Ενωτικής Αριστεράς. Όπως βλέπετε, βρίσκομαι στο μέσο της παράταξης των Φιλελευθέρων και εδώ επιθυμώ να παραμείνω. Ελπίζω συνεπώς ότι θα διορθωθεί το κείμενο των πρακτικών.

<SPEAKER ID=7 NAME="Πρόεδρος">
Η παρέμβασή σας προσδίδει έναν τόνο ρεαλισμού στην αισιόδοξη δήλωση που έγινε πριν από λίγο. Σας ευχαριστώ ωστόσο για την παρατήρησή σας. Θα τη λάβουμε υπόψη.
<P>
(Το Σώμα εγκρίνει την ημερήσια διάταξη)

<SPEAKER ID=8 LANGUAGE="NL" NAME="Martens">
Κύριε Πρόεδρε, όπως ορθώς παρατηρήσατε, είχε προγραμματισθεί ότι η ψηφοφορία θα συνεχιζόταν σήμερα το απόγευμα στις 6.00. Γι'αυτό και θα ήθελα να απευθύνω έκκληση να διακοπεί σήμερα το μεσημέρι μετά τις 1.30.

<SPEAKER ID=9 NAME="Πρόεδρος">
Θεωρώ ότι είναι φρόνιμο και λογικό!

<CHAPTER ID=2>
Ενεργειακή πολιτική
<SPEAKER ID=10 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εγγράφων:
<P>
έκθεση (A4-0326/96) του κ. W.G. van Velzen, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με τη Λευκή Βίβλο της Επιτροπής που αφορά την ενεργειακή πολιτική για την Ευρωπαϊκή Ένωση (COM(95)0682 - C4-0018/96)-έκθεση (Α4-0296/96) του κ. Scapagnini, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο για την ευρωμεσογειακή συνεργασία στον τομέα της ενέργειας (COM(96)0149 - C4-0238/96)-έκθεση (Α4-235/96) του κ. Chichester, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την ανακοίνωση της Επιτροπής για τον εφοδιασμό σε φυσικό αέριο και τις προοπτικές του στην Ευρωπαϊκή Κοινότητα (COM(95)0478 - C4-0487/95)-προφορική ερώτηση (B4-1215/96 - O-0147/96) των βουλευτών Scierhuber και Jacob, εξ ονόματος της Επιτροπής Γεωργίας και Ανάπτυξης της Υπαίθρου, προς την Επιτροπή, σχετικά με τα μέτρα για τη χρησιμοποίηση της βιομάζας και των βιολογικών καυσίμων ως ανανεώσιμων πηγών ενέργειας.
<SPEAKER ID=11 NAME="van Velzen, W.G.">
Κύριε Πρόεδρε, αφού συζητήσαμε πριν από ένα χρόνο το Πράσινο Βιβλίο, σήμερα το πρωί συζητάμε σχετικά με το Λευκό Βιβλίο της Επιτροπής για την ενεργειακή πολιτική της Ευρωπαϊκής Ένωσης. Θα ήθελα κατ'αρχάς να ευχαριστήσω θερμά την Επιτροπή για την ταχύτητα με την οποία εκπόνησε το Λευκό Βιβλίο. Επίσης, ικανοποίηση μου προξενεί το γεγονός ότι υιοθέτησε περί του 90 % του ψηφίσματος του Ευρωπαϊκού Κοινοβουλίου που αφορούσε το Πράσινο Βιβλίο. Για το λόγο αυτό θα ήθελα να ευχαριστήσω θερμά τον Επίτροπο Παπουτσή και τους συνεργάτες του. Κατ'αυτό τον τρόπο ο διάλογος της Επιτροπής με το Ευρωπαϊκό Κοινοβούλιο αποκτά ουσιαστικό χαρακτήρα. Είναι λοιπόν λογικό που το Ευρωπαϊκό Κοινοβούλιο συμφωνεί σε γενικές γραμμές με το περιεχόμενο του Λευκού Βιβλίου.
<P>
Σε σχέση με το Πράσινο Βιβλίο, στο Λευκό Βιβλίο περιλαμβάνονται ορισμένες ουσιαστικές βελτιώσεις οι οποίες οδήγησαν, εκτός άλλων, σε μία πολύ καλύτερη εξισορρόπηση των τριών στόχων που είναι το περιβάλλον, ο ανταγωνισμός και η ασφάλεια της παροχής. Επιπλέον, στο Λευκό Βιβλίο δίδεται ιδιαίτερη σημασία στο θέμα της αειφόρου χρήσης της ενέργειας. Διαπίστωσα με ικανοποίηση ότι, παράλληλα με τους προαναφερθέντες τρεις στόχους, η πολιτική επιδιώκει επίσης και την οικονομική και κοινωνική συνοχή.
<P>
Ακόμη, η Επιτροπή αποδίδει πολύ περισσότερη σημασία στο ρόλο που διαδραματίζουν τα κράτη μέλη στο χώρο της ενεργειακής πολιτικής καθώς και στο ρόλο που διαδραματίζουν οι ιδιωτικές επιχειρήσεις, οργανώσεις κλπ. Κατ'αυτό τον τρόπο αναλύεται καλύτερα το θέμα της επικουρικότητας και αποφεύγεται το ενδεχόμενο να δημιουργηθούν φόβοι ότι υπάρχει περίπτωση η ενεργειακή πολιτική της Ευρωπαϊκής Ένωσης να προσλάβει συγκεντρωτικό χαρακτήρα.
<P>
Μετά από όλα αυτά τα ευνοϊκά σχόλια πρέπει όμως να γίνουν και ορισμένες παρατηρήσεις επί του Λευκού Βιβλίου της Επιτροπής. Ιδιαιτέρως στην περίπτωση του προτεινόμενου ενδεικτικού προγράμματος της Επιτροπής υπάρχουν τρία σημεία που προξενούν εντύπωση:
<P>
Κατά πρώτον, στο Λευκό Βιβλίο αναφέρεται ότι πρέπει να αυξηθεί το μερίδιο των ανανεώσιμων πηγών ενέργειας στη συνολική παραγωγή και κατανάλωση ενέργειας στην Ευρωπαϊκή Ένωση. Όμως, εξετάζοντας τον τρόπο με τον οποίο συγκεκριμενοποιείται η θέση αυτή στο πρόγραμμα εργασίας, έχω την εντύπωση ότι παραμένει κενό γράμμα. Το γεγονός αυτό μου προξενεί απογοήτευση επειδή σε πολλά κράτη μέλη υπάρχει η πολιτική βούληση, και ιδιαιτέρως μάλιστα σήμερα, να αναλάβουν δράση στον τομέα αυτό. Για το λόγο αυτό, στο ψήφισμα που έχει κατατεθεί σήμερα ζητώ να δοθεί πολύ περισσότερη σημασία στην καλύτερη ενσωμάτωση των ανανεώσιμων μορφών ενέργειας στη συνολική ενεργειακή πολιτική της Ευρωπαϊκής Ένωσης και καλώ την Επιτροπή να αυξήσει τις φιλοδοξίες που έχει στο χώρο αυτό και να αναλάβει περισσότερο συγκεκριμένες δράσεις.
<P>
Θα έλεγα ότι με την έκθεση Mombaur είχαν υποβληθεί επαρκείς συγκεκριμένες υποδείξεις στην Επιτροπή. Γι'αυτό και στο ψήφισμα που έχει κατατεθεί τονίζουμε τα ακόλουθα σημεία: κατά πρώτον, την προώθηση των δυνατοτήτων υποκατάστασης πηγών ενέργειας που σπανίζουν ολοένα και περισσότερο; κατά δεύτερον, τη βελτίωση της αποδοτικής χρήσης ενέργειας, εκτός άλλων, με την εντατικότερη τυποποίηση, με την επίτευξη συμφωνιών σχετικά με την επισήμανση; κατά τρίτον, με την προαγωγή της συνδυασμένης παραγωγής ενέργειας/θερμότητας. Καλώ την Επιτροπή να με ενημερώσει και αναμένω με προσδοκία πότε θα εκδοθεί η ανακοίνωση για το θέμα αυτό.
<P>
Θα ήθελα επίσης να αναφέρω την ανάπτυξη περισσότερο αποδοτικών και ανανεώσιμων πηγών, όπως η ηλιακή ενέργεια, η φωτοβολταϊκή ενέργεια, η βιομάζα και άλλα παρόμοια είδη καθώς επίσης και την ανάγκη να καταστούν ελκυστικές οι επενδύσεις σε ανανεώσιμες πηγές ενέργειας και να συμπεριληφθεί ένα ενεργειακό και περιβαλλοντικό πρόγραμμα στο πέμπτο πρόγραμμα πλαίσιο.
<P>
Παράλληλα, κύριε Πρόεδρε, αναφερόμαστε στην καλύτερη χρήση ανανεώσιμων πηγών ενέργειας στο δίκτυο παραγωγής ηλεκτρικού ρεύματος, για παράδειγμα, με την υποχρεωτική απορρόφηση ανανεώσιμης ενέργειας, την αποκαλούμενη στην Αγγλία non fossil fuel obligation , ή με την εγγυημένη απορρόφηση ανανεώσιμης ενέργειας που παράγεται σε μικρή κλίμακα.
<P>
Κρίνουμε επίσης ότι είναι απαραίτητο να επεξεργασθεί η Επιτροπή σε συνεργασία με τα κράτη μέλη ένα χρηματοδοτικό πρόγραμμα για την προαγωγή των ανανεώσιμων μορφών ενέργειας, όπως για παράδειγμα με την εξέταση της δυνατότητας καθιέρωσης εντός «πράσινου» ΦΠΑ και τη φορολογική έκπτωση των επενδύσεων που πραγματοποιούνται στο χώρο της ανανεώσιμης ενέργειας.
<P>
Ένα δεύτερο σημείο επί του οποίου το ψήφισμα του Ευρωπαϊκού Κοινοβουλίου εφιστά ιδιαιτέρως την προσοχή και κρίνει ότι η Επιτροπή θα πρέπει να αναλάβει ηγετικό ρόλο είναι ο διεθνής χώρος. Πρόκειται για ένα πεδίο στο οποίο η Επιτροπή πρέπει να προβληθεί σαφώς επειδή έτσι μπορεί να δημιουργήσει την πρόσθετη αξία που είναι απαραίτητη.
<P>
Λόγω της αυξανόμενης εξάρτησης της Ευρωπαϊκής Ένωσης από την εισαγωγή ενέργειας, είναι απαραίτητο να συναφθούν ενεργειακές συμφωνίες όχι μόνο με τη Ρωσία, αλλά και με περισσότερες χώρες.
<P>
Ένας τρίτος τομέας, στον οποίο η Επιτροπή πρέπει να δραστηριοποιηθεί πολύ περισσότερο, έχει σχέση με την αντιμετώπιση του προβλήματος που δημιουργούν τα ανασφαλή πυρηνικά εργοστάσια στην Κεντρική και την Ανατολική Ευρώπη. Παρ'όλο που συζητάμε εδώ και περισσότερο από δέκα χρόνια, δεν έχει αναληφθεί ακόμη δράση. Για το λόγο αυτό η Επιτροπή πρέπει να αναλάβει συντονιστικό ρόλο, να συγκαλέσει τους εταίρους, να εναρμονίσει τις οικονομικές προσπάθειες που καταβάλλονται και να προάγει την περιφερειακή συνεργασία. Αυτός ακριβώς είναι ένας τομέας στον οποίο η Επιτροπή μπορεί να αποδείξει την ιδιαίτερη αξία της.
<P>
Στο ψήφισμα περιλαμβάνονται πολύ συγκεκριμένες προτάσεις. Επιτρέψτε μου να αναφέρω ορισμένες από αυτές, όπως: την οργάνωση περιφερειακών ενεργειακών διασκέψεων στην Κεντρική και την Ανατολική Ευρώπη προκειμένου να εξετασθεί πως μπορεί να υποστηριχθεί και να βελτιωθεί με τον καλύτερο τρόπο η ενεργειακή πολιτική που εφαρμόζεται στην περιοχή αυτή; την κατάρτιση μίας ευρείας δέσμης μέτρων για την ενεργειακή αποδοτικότητα για τις χώρες αυτές καθώς και τη διενέργεια ενημερωτικών εκστρατειών με αντικείμενο την εξοικονόμηση ενέργειας, την ενθάρρυνση της χρήσης μονάδων συνδυασμένης παραγωγής ενέργειας θερμότητας που λειτουργούν με φυσικό αέριο, την ταχεία καθιέρωση της χρήσης ανανεώσιμων πηγών ενέργειας και το συντονισμό των χρηματοδοτικών προσπαθειών που καταβάλλονται στον τομέα αυτό με τις διεθνείς οργανώσεις και οπωσδήποτε με τους πόρους που διατίθενται μέσω των προγραμμάτων PHARE και TACIS, προκειμένου να καταρτισθεί μία αποτελεσματική και αποδοτική ενεργειακή πολιτική σε συνεργασία με τους ιδιωτικούς επενδυτές και τους επιχειρηματίες που δρουν στις χώρες της Κεντρικής και της Ανατολικής Ευρώπης.
<P>
Θα ήθελα πάρα πολύ να πληροφορηθώ ποια είναι η αντίδραση της Επιτροπής στα συγκεκριμένα σημεία του ψηφίσματός μας. Το Ευρωπαϊκό Κοινοβούλιο συμφωνεί με το ενδεικτικό πρόγραμμα της Επιτροπής υπό τον όρο ότι θα συμπεριληφθούν σε αυτά στοιχεία του ψηφίσματος που κατέθεσε. Αναμένω την απάντηση της Επιτροπής.

<SPEAKER ID=12 NAME="Scapagnini">
Κύριε Πρόεδρε, είναι διαδεδομένη η άποψη ότι, με τον ερχομό του νέου αιώνα, στις σημερινές ανησυχίες των πολιτών της Ευρωπαϊκής Ένωσης θα προστεθεί η ανησυχία για την ενέργεια και το νερό. Ο αιώνας μας φεύγοντας προκαλεί ερωτήματα στα οποία η Ευρωπαϊκή Ένωση έχει την υποχρέωση να δώσει ικανοποιητικές απαντήσεις. Γνωρίζουμε πως ο κ. van Velzen έχει επεξεργασθεί μία εξαιρετική και λεπτομερή έκθεση στο θέμα αυτό, η οποία, εντούτοις, κατέδειξε ότι δεν υπάρχουν επαρκή σχέδια εκ μέρους της Επιτροπής, ειδικά όσον αφορά τη βιώσιμη ενέργεια, τη συνδιασμένη παραγωγή ηλεκτρισμού και θερμότητας, τις ιδιαιτερότητες και τα χαρακτηριστικά της αγοράς του φυσικού αερίου, το κατάλληλο θεσμικό και οικονομικό πλαίσιο όσον αφορά τη διεθνή συνεργασία.
<P>
Η έκθεση, που έχω την τιμή να παρουσιάζω, αναφέρεται ακριβώς στη διεθνή συνεργασία. Οι μεγάλες γραμμές που υιοθετήθηκαν από το Ευρωπαϊκό Συμβούλιο στη Λισαβώνα, την Κέρκυρα, το Έσσεν και τις Κάννες αποτελούν μάρτυρες της πρόθεσης της Ευρωπαϊκής Ένωσης να επεξεργασθεί ένα μακροπρόθεσμο πρόγραμμα για τις σχέσεις της με τις χώρες της λεκάνης της Μεσογείου.
<P>
Το άνοιγμα προς την Ανατολή θα πρέπει να ολοκληρωθεί με την υιοθέτηση μιας φιλόδοξης πολιτικής συνεργασίας με το Νότο, αρχίζοντας από τα συμπεράσματα της Διάσκεψης της Βαρκελώνης που διεξήχθη το Νοέμβριο του 1995. Η Ευρωπαϊκή Ένωση και οι μεσογειακοί εταίροι της αντιμετωπίζουν τις ίδιες προκλήσεις που απαιτούν βεβαίως μία συντονισμένη απάντηση, εάν είναι δυνατό με τη δημιουργία ενός πολυμερούς προγράμματος που να περιλαμβάνει την Ευρώπη και τις μεσογειακές χώρες του Νότου και της Ανατολής, μέσω ενός μεσογειακού φόρουμ.
<P>
Αναμφίβολα, ένα από τα κύρια μέσα που θα μας επιτρέψει να επικοινωνήσουμε και να προχωρήσουμε προς αυτή την κατεύθυνση είναι οι ανανεώσιμες ενέργειες. Όσον αφορά τις ανανεώσιμες ενέργειες, στόχος μας θα πρέπει να είναι η σύναψη συμφωνιών με τις μεσογειακές χώρες, που ενδιαφέρονται για την τεχνολογική αναπτυξη των ανανεώσιμων ενεργειών και λόγω, κυρίως, των ιδιαίτερων χαρακτηριστικών τους γεωγραφικού, πολιτικού και στρατηγικού τύπου.
<P>
Θα πρέπει, ακολούθως, να μπορέσουμε να οικοδομήσουμε το μέλλον μας σε αυτό τον τομέα αναπτύσσοντας τόσο τα μέσα που διαθέτουμε στο εσωτερικό της Ευρωπαϊκής Ένωσης, όσο και παίζοντας το χαρτί -αυτό που έλεγε ο κ. van Velzen- της πιο ανοικτής και πιο ολοκληρωμένης ενέργειας.
<P>
Ένα από τα πιο σημαντικά μέσα για να επιτευχθούν οι στόχοι της Ευρωπαϊκής Ένωσης είναι χωρίς αμφιβολία η δημιουργίας ενός διευρωπαϊκού δικτύου ενέργειας και γι αυτό το λόγο είναι αναγκαία η ενθάρρυνση της επεξεργασίας και της υιοθέτησης συμφωνιών με στόχο την ανάπτυξη των δικτύων και τη σύνδεσή τους με τις χώρες της μεσογειακής λεκάνης. Η Ευρωπαϊκή Ένωση, έχοντας επίγνωση της σημασίας των ανταλλαγών στον ενεργειακό τομέα, έχει ήδη διατυπώσει προτάσεις για την παροχή ηλεκτρισμού στις διάφορες χώρες της Μεσογείου, μεταξύ των οποίων είναι το Μαρόκο, η Αλγερία και η Τυνησία.
<P>
Το ίδιο ισχύει και για το φυσικό αέριο. Το κοινό σημείο των διεθνών δράσεων είναι ο προσανατολισμός τους στην ανάπτυξη των αγορών και της υποδομής που θα επιτρέψει την αντιμετώπιση της μελλοντικής αύξησης της εισαγωγής του φυσικού αερίου στις ενεργειακές αγορές των ανεπτυγμένων και, κυρίως, των αναπτυσσομένων χωρών. Θέλω να υπενθυμίσω, σχετικά με αυτό το ζήτημα, τη σημασία της κατασκευής του αγωγού φυσικού αερίου Μαγκρέμπ-Ευρώπης και του αγωγού Αλγερίας-Τυνησίας-Ιταλίας.
<P>
Αυτές οι συνδέσεις θα έχουν αναμφιβόλως σαν αποτέλεσμα την πλήρη ενσωμάτωση των ευρωπαϊκών και βορειοαφρικανικών συστημάτων σε σχέση κυρίως με την πραγματοποίηση ενός νέου εμπορικού άξονα Βορρά-Νότου, με τεράστιες δυνατότητες για τη μελλοντική συνεργασία. Στο σημείο αυτό θα ήθελα να αναφερθώ, με συντομία, στα συμπεράσματα της Διάσκεψης του Καϊρου, σύμφωνα με την οποία ο συνοπτικός υπολογισμός των διαθεσίμων προγραμμάτων μας δίδει εντυπωσιακούς αριθμούς. Πρόκειται για προγράμματα 20.000 περίπου εκατ. δολαρίων στον τομέα του αερίου και 1.800 εκατ. δολαρίων στον τομέα του ηλεκτρισμού. Φυσικά, αυτό σημαίνει ότι δεν θα πρέπει ούτε, από τη μία πλευρά, να ευνοήσουμε την παραδοσιακή ενέργεια, ούτε, από την άλλη, να προωθήσουμε μόνο την ενέργεια που δεν είναι παραδοσιακή.
<P>
Είναι αναγκαίος, για την εξασφάλιση της διάδοσης των τεχνολογιών της ενέργειας, ειδικότερα μάλιστα της ανανεώσιμης και της μη ρυπογόνου, ένας μηχανισμός μετάδοσης της τεχνολογικής πληροφόρησης μέσω της στενής συνεργασίας τεχνικών και επιστημόνων των ενδιαφερομένων χωρών. Σχετικά με το θέμα αυτό, στο τελευταίο τμήμα της έκθεσής μου έχουμε υπογραμμίσει τη σημασία της δημιουργίας ενός ευρωμεσογειακού φορέα, που θα λειτουργήσει ως καταλύτης των προσπαθειών ενημέρωσης και των λειτουργιών στήριξης για τα θεσμικά όργανα και τις επιχειρήσεις κατά προτίμηση τοπικού χαρακτήρα. Δίπλα σε αυτό τον φορέα, θα μπορούσε να διαδραματίσει σημαντικό ρόλο ένα κέντρο ενημέρωσης, που θα εκπαιδεύει ειδικευμένο προσωπικό και κυρίως θα προωθεί προγράμματα πιλότους.
<P>
Τέλος, κύριε Πρόεδρε, αυτή η συνεργασία μεταξύ της Ευρωπαϊκής Ένωσης και των χωρών της Ανατολικής και Νότιας Μεσογείου θα πρέπει να περιλαμβάνει και ένα σύστημα επενδύσεων για την ενίσχυση προγραμμάτων περιφερειακής ενσωμάτωσης, κοινωνικής ανάπτυξης και προστασίας του περιβάλλοντος. Όλα αυτά, διατηρώντας βεβαίως τους βασικούς στόχους συνεργασίας που θα επιδιώκουν την παγίωση ενός συνεχούς κλίματος διαλόγου σε ολόκληρη τη λεκάνη της Μεσογείου.

<SPEAKER ID=13 NAME="Chichester">
Κύριε Πρόεδρε, ως φιλοφρόνηση προς τον Επίτροπο που παρίσταται εδώ, θα προσπαθήσω να αποφύγω κάθε αναφορά στα πάρκα αιολικής ενέργειας στην ή από την Ουαλλία. Πρώτον, επιτρέψατέ μου να συγχαρώ τον Επίτροπο για την ανακοίνωσή του, η οποία έδωσε το έναυσμα για την παρούσα έκθεση. Προσέφερε μια εξαιρετική ανάλυση της προμήθειας αερίου στην Ευρώπη και χρειάστηκε να προσπαθήσουμε πολύ, στην επιτροπή έρευνας, τεχνολογικής ανάπτυξης και ενέργειας, για να κάνουμε μερικές εποικοδομητικές εισηγήσεις και προσθήκες.
<P>
Λαμβανομένης υπόψη της προσεχούς οδηγίας για το αέριο, η ουσία της παρούσας έκθεσης είναι ότι η προμήθεια και η κατανάλωση αερίου αυξήθηκαν δραματικά, τόσο σε απόλυτους όρους, όσο και σε σχέση με άλλες πηγές ενέργειας. Παρόλα ταύτα, συνεχίζουμε να παράγουμε άνω του 60 % των αναγκών μας στο εσωτερικό της ΕΕ, με δύο κράτη μέλη - τις Κάτω Χώρες και το ΗΒ - να κυριαρχούν στην παραγωγή. Ένας παράγων αυτής της αυξημένης κατανάλωσης υπήρξε η κατάργηση της οδηγίας της ΕΚ η οποία απαγόρευε τη χρησιμοποίηση αερίου για την παραγωγή ενέργειας μέχρι το 1991. Το γεγονός αυτό, σε συνδυασμό με το άνοιγμα των αγορών ενέργειας σε ορισμένα κράτη μέλη και τη νέα, περισσότερο αποτελεσματική, τεχνολογία αεριοστοβίλων συνδυασμένου κύκλου, επέφερε ταχεία αλλαγή.
<P>
Εξαρτώμεθα απο τρεις τρίτες χώρες για το 38-39 % των εισαγωγών μας, τη Ρωσία, την Αλγερία και τη Νορβηγία, οι οποίες προμήθευσαν αντιστοίχως 51, 8 %, 24, 1 % και 23, 9 % των εισαγωγών μας το 1994. Μερικοί θεωρούν ότι η αυξανόμενη εξάρτησή μας από εισαγωγές μας καθιστά περισσότερο ευάλωτους σε διακοπές του εφοδιασμού. Η παρούσα έκθεση ζητά λεπτομερέστερη ανάλυση κινδύνων της πιθανότητας αυτής λόγω πολιτικών αιτίων, αλλά θεωρώ πιθανότερο να ανακύψουν προβλήματα από φυσική διακοπή λόγω βλάβης των αγωγών και η έκθεση ζητά επίσης να διεξαχθεί έρευνα σχετικά με κοινά έργα για τη μείωση των διαρροών των αγωγών σε τρίτες χώρες.
<P>
Όταν αναλογιζόμαστε πιθανούς κινδύνους από πολιτικές αποφάσεις τρίτων χωρών για τη διακοπή του εφοδιασμού, πρέπει να εξετάσουμε τι θα κερδίσουν οι χώρες αυτές από τέτοια δράση και να μην λησμονούμε ότι βασικό χαρακτηριστικό της ΕΕ είναι η προώθηση του εμπορίου μεταξύ των κρατών μελών, η ενοποίηση των οικονομιών μας και συνεπώς η απομάκρυνση της πιθανότητας να διαφωνήσουμε και να πολεμήσουμε μεταξύ μας, όπως κάναμε κατά το παρελθόν.
<P>
Μέχρι σήμερα, η προσέγγιση αυτή σημειώνει μεγάλη επιτυχία, συνεπώς γιατί να μην χρησιμοποιήσουμε την ίδια πολιτική στις εμπορικές μας σχέσεις με τους γείτονές μας; Νομίζω ότι η απάντηση στην ερώτησή μου είναι να μην κάνουμε τίποτε, διότι οι χώρες αυτές κερδίζουν τόσα σε σκληρό νόμισμα και άλλο εμπόριο από τις πωλήσεις αερίου τους στα κράτη μέλη της ΕΕ, που δεν θα μπορούσαν να διακινδυνεύσουν να τα χάσουν, αν διέκοπταν τον εφοδιασμό.
<P>
Υπάρχουν μέτρα που θα μπορούσαν να ενισχύσουν τους δεσμούς μας με αυτές τις χώρες και την ασφάλεια της προμήθειας αερίου. Πρώτον, πρέπει να συνάψουμε τον Ενεργειακό Χάρτη, ο οποίος αποτελεί το νομικό πλαίσιο αυτής της αγοράς. Δεύτερον, πρέπει να ασκήσουμε πιέσεις σχετικά με τις προτάσεις για προγράμματα διασύνδεσης, τα οποία θα δημιουργήσουν πραγματική εσωτερική αγορά στον τομέα της προμήθειας αερίου. Τα Διευρωπαϊκά Δίκτυα προσφέρουν τόσο την υλική διασύνδεση, όσο και τα μέσα εισαγωγής μηχανισμών της αγοράς, οι οποίοι αποτελούν το θεμέλιο της ασφάλειας εφοδιασμού και παρέχουν ελπίδες για καλύτερο ανταγωνισμό και υπηρεσίες προς τους καταναλωτές.
<P>
Εκφράζονται ανησυχίες σχετικά με την ασφάλεια του εφοδιασμού, οι οποίες γεννώνται μάλλον από ανησυχίες σχετικά με τη φιλοσοφία της απελευθέρωσης και του ανταγωνισμού, παρά από φόβους σχετικά με την πολιτική τρίτων χωρών. Η ειρωνία είναι ότι ορισμένοι πρέπει να φοβούνται περισσότερο τις καλοήθεις δυνάμεις του ανταγωνισμού και των ελευθέρων αγορών, απ' ότι τον εξωτερικό φανατισμό, ή τις παλαιές αντιπαλότητες.
<P>
Νομίζω ότι πρέπει να παίρνουμε θάρρος από τις αλλαγές στο ΗΒ, για παράδειγμα, όχι να φοβούμεθα. Στην εκλογική μου περιφέρεια, στη Νοτιοδυτική Αγγλία, οι καταναλωτές επωφελούνται της εξοικονόμησης κόστους που οφείλεται στις διαρθρωτικές αλλαγές της βιομηχανίας παροχής ηλεκτρικής ενέργειας και αναλογεί σε μείωση των τιμών κατά 20 % σε πραγματικούς όρους, μετά την αφαίρεση του πληθωρισμού.
<P>
Από τότε που η βιομηχανία ιδιωτικοποιήθηκε, δεν έχουν καταστεί ακόμα πλήρως ορατά όλα τα πλεονεκτήματα του ανοικτού ανταγωνισμού για όλους τους καταναλωτές. Αυτό πρόκειται να συμβεί το 1998, όταν θα απελευθερωθεί πλήρως η αγορά, αλλά αυτή τη στιγμή, οι καταναλωτές αερίου στην εκλογική μου περιφέρεια συμμετέχουν στο πρώτο πειραματικό πρόγραμμα σε ολόκληρη την ΕΕ με πλήρη και ανοικτό ανταγωνισμό στην προμήθεια αερίου.
<P>
Από τον Απρίλιο του τρέχοντος έτους, οι φορείς προμήθειας αερίου είναι ελεύθεροι να ανταγωνίζονται, να προσφέρουν τις υπηρεσίες τους σε όλους τους καταναλωτές. Είναι σημαντικό ότι 15-16 % των καταναλωτών άλλαξαν προμηθευτή, ενώ οι υπόλοιποι περιμένουν να δουν αν θα πραγματοποιηθούν οι υποσχέσεις για μείωση των τιμών. Αυτό είναι λογικό. Αλλά το βασικό είναι ότι ο κόσμος έχει επιλογή και θα μπορέσει να διαπιστώσει αν οι Κασσάνδρες θα επαληθευθούν ή όχι. Πιστεύω πως όχι και αυτός είναι ο λόγος για τον οποίο επαναφέραμε ορισμένα τμήματα του κειμένου του σχεδίου έκθεσης, διότι πρέπει να λάβουμε υπόψη αυτές τις εξελίξεις.
<P>
Τέλος, η έκθεση ζητά να επανεξετάζεται η εξάρτησή μας από το αέριο όταν φθάνει σε ονομαστικό ποσοστό εφοδιασμού σε ενέργεια 25 %. Ζητά να διεξαχθεί έρευνα σχετικά με εναλλακτικές πηγές εφοδιασμού και εναλλακτικές τεχνολογίες, οι οποίες να είναι διαθέσιμες ως συνετό προληπτικό μέτρο το οποίο ωστόσο - υπό το φως των επιδόσεων της βιομηχανίας στην Ευρώπη για τη διατήρηση της ασφάλειας του εφοδιασμού - προς το παρόν δεν φαίνεται αμέσως απαραίτητο. Η παρούσα ανακοίνωση και έκθεση είναι σημαντικές στην πορεία προς την οδηγία περί αερίου, η οποία ελπίζουμε ότι θα ακολουθήσει αμέσως μετά την οδηγία περί ηλεκτρικής ενέργειας. Υποβάλλω την έκθεση στην κρίση του Σώματος.
<P>
(Χειροκροτήματα)

<SPEAKER ID=14 NAME="Schierhuber">
Kύριε Πρόεδρε, κύριε Eπίτροπε, αξιότιμοι κυρίες και κύριοι συνάδελφοι, είμαι σήμερα ιδιαίτερα ευτυχής για το ότι πραγματεύεται αυτή η προφορική ερώτηση, σχετικά με τις αναφυόμενες πρώτες ύλες, δηλαδή τη βιομάζα, στα πλαίσια της συζήτησης για τη Λευκή Bίβλο της Eπιτροπής, για την ενεργειακή πολιτική της Eυρωπαϊκής Ένωσης. Eπιτρέψτε μου να υπογραμμίσω το επείγον αυτού του μελήματος - της αξιοποίησης της βιομάζας και των βιολογικών καυσίμων, ως ανανεώσιμης μορφής ενέργειας - με μια δυναμική διαπίστωση. Xωρίς ενέργεια δεν κινείται τίποτε.
<P>
Mια ραγδαία εξελισσόμενη κοινωνία, με τα καινούρια της καθήκοντα και τις καινούριες δυνατότητες, θα έχει αυξανόμενες ενεργειακές ανάγκες και στο μέλλον. Προς το παρόν βεβαίως, η παραγωγή ενέργειας και η προστασία του περιβάλλοντος βρίσκονται, συχνά, σε έντονη αντίθεση. Aυτό δεν πρέπει και δεν επιτρέπεται να συνεχιστεί άλλο. H ενεργειακή πολιτική, όπως και η ίδια η ενέργεια, θα πρέπει να διάκεινται θετικά προς τη ζωή, κι αυτό σημαίνει να είναι βιώσιμη. Aυτό θα 'πρεπε να είναι το σύνθημά μας και για το μέλλον, εφόσον πρόκειται για τη χρήση της ενέργειας.
<P>
Aπό τότε που χρησιμοποιούνται τα ορυκτά καύσιμα, αυξήθηκαν όχι μόνο ο ρυθμός και η παραγόμενη ποσότητα, αλλά και η μόλυνση του περιβάλλοντος. Aυτό δεν επιτρέπεται να μας αφήνει αδιάφορους. Aκόμη και αν έχουμε στη διάθεσή μας τα ορυκτά καύσιμα για άλλα εκατό χρόνια, λαμβάνοντας υπόψη τη σημερινή κατανάλωση και υποθέτοντας ότι η πρόσβαση σ' αυτά θα ήταν εφικτή, ίσως να μην επιβιώσουμε αυτά τα εκατό χρόνια. Tις μεγαλύτερες έγνοιες μάς δημιουργούν, αφενός η ανάγκη για ολοένα και περισσότερη ενέργεια και αφετέρου η αύξηση των εκπομπών CO2 .
<P>
Γι' αυτό και, ήδη από το 1990, το κοινό Συμβούλιο των Yπουργών Eνέργειας και Περιβάλλοντος, αποφάσισε τη σταθεροποίηση των εκπομπών CO2 , μέχρι το έτος 2000, στα επίπεδα του 1990. Για την επίτευξη του στόχου αυτού θα 'πρεπε κυρίως να αυξηθεί η ενεργειακή απόδοση. Aυτό σημαίνει πως θα πρέπει να εξοικονομηθεί ενέργεια και να προωθηθούν τέτοιες μορφές ενέργειας, που κατά τη χρησιμοποίηση τους να παράγεται λιγότερο CO2 .
<P>
Για την ικανοποίηση αυτής της επιθυμίας και απαίτησης υπάρχει μια συγκεκριμένη προσφορά, η αξιοποίηση δηλαδή της βιομάζας και των βιολογικών καυσίμων. Στη Λευκή Bίβλο της Eπιτροπής για την ενεργειακή πολιτική, του Δεκεμβρίου 1995, αφιερώθηκαν, προς μεγάλη μας λύπη, μόνο μιάμιση σελίδα σ' αυτόν το σημαντικό ενεργειακό τομέα. Γι' αυτό και ευχαριστώ θερμά τον κ. Wim van Velzen για το ότι, κατά την εξέταση του θέματος, έδωσε τόση ευρεία έκταση στη βιοενέργεια.
<P>
Στη δημόσια συζήτηση της Eπιτροπής Γεωργίας και Aνάπτυξης της Yπαίθρου του Eυρωπαϊκού Kοινοβουλίου, που διοργανώθηκε στις 6 Mαΐου του τρέχοντος έτους, με θέμα «Bιομάζα», μπόρεσε να γίνει κατανοητό πόσο αναγκαία, αλλά και πόσο καινούρια, είναι αυτή η δυνατότητα παραγωγής ενέργειας.
<P>
Yπό το πρίσμα της αειφορίας - ιδιαίτερα στον τομέα της γεωργίας - θα ήταν επιτακτικά απαραίτητη μια βιώσιμη ενεργειακή πολιτική. Kαι ενόψει των απαιτήσεων της γεωργίας, που βρίσκεται σε μια φάση βασικών αλλαγών, η έκφραση της πολιτικής θέλησης να προχωρήσουμε προς την κατεύθυνση αυτή, θα ήταν το σωστό βήμα. Θα πρέπει να ανοιχθούν καινούρια, λογικά και χαρακτηριστικά πεδία δραστηριοτήτων για τη γεωργία, και συνεπώς και για την ύπαιθρο και τους γεωργούς, που αποτελούν τη βάση αυτής της υπαίθρου.
<P>
H παραγωγή και η διάθεση ανανεώσιμων μορφών ενέργειας, θεωρούνται ως μια πολλά υποσχόμενη αγορά του γεωργικού τομέα. Eνώ πριν από δεκαετίες ακόμη, μέχρι και στο ένα τρίτο της καλλιεργούμενης επιφάνειας καλλιεργούνταν ζωοτροφές και συνεπώς ενέργεια για τα υποζύγιά μας, πράγμα το οποίο εμπόδιζε και μια υπερπαραγωγή, σήμερα οι εκτάσεις αυτές είτε τελούν υπό καθεστώς αγρανάπαυσης, είτε καλλιεργούνται με σιτηρά. Aυτές οι εκτάσεις που τελούν υπό καθεστώς αγρανάπαυσης, θα διατίθεντο για την καλλιέργεια αναφυόμενων πρώτων υλών και για την παραγωγή ενέργειας, και με μια παραγωγή ρεύματος ύψους 10 %, από βιομάζα, θα μπορούσαν, μ' αυτή τη μακροπρόθεσμη και συνεχή πηγή εσόδων, να μειωθούν οι ανάγκες των επιδοτήσεων στο γεωργικό τομέα.
<P>
Tα πλεονεκτήματα αυτών των καινοτομιών στην ενεργειακή πολιτική είναι, αναμφισβήτητα, τα εξής: Θετικά εισοδηματικά φαινόμενα (κι αυτό σημαίνει τη δημιουργία νέων θέσεων εργασίας στον χώρο της υπαίθρου), ανεξαρτησία από τρίτες χώρες, από άποψη ενεργειακής πολιτικής, αυξημένη ασφάλεια στην ενεργειακή σταθερότητα, βελτιωμένη ποιότητα αέρα και συνεπώς και ποιότητα ζωής για όλους τους ανθρώπους.
<P>
H Eπιτροπή, με την καθιέρωση των προγραμμάτων ALTENER I και II, ήθελε να στείλει σαφή μηνύματα. Θα πρέπει βεβαίως να ρωτήσουμε, με κριτικό πνεύμα, κατά πόσον τα μηνύματα αυτά έγιναν και κατανοητά. Tώρα θα πρέπει να ακολουθήσουν συγκεκριμένες ενέργειες και δεν επιτρέπεται να μείνουμε σε δηλώσεις προθέσεων. Γι' αυτό και οι ερωτήσεις μας αποτελούν ένα είδος προσδιορισμού θέσης. Tι επιτεύχθηκε μέχρι τώρα, ποια είναι η παρούσα εξέλιξη και κυρίως όμως, πώς φαντάζεται η Eπιτροπή το μέλλον; Θα ήθελα να τονίσω και πάλι το πόσο μεγάλη είναι η σημασία της βιοενέργειας, ως ευκαιρίας για το μέλλον της γεωργίας.
<P>
Bεβαίως για τέτοιου είδους σημαντικές αποφάσεις για το μέλλον, θα πρέπει να δημιουργηθούν και οι ανάλογες συνθήκες πλαίσιο, όπως για παράδειγμα η αύξηση του προϋπολογισμού για την έρευνα και οι ενιαίοι, σ' ολόκληρη την Eυρώπη, οικολογικοί φόροι. Aισθάνομαι ευγνωμοσύνη προς την Eπιτροπή Γεωργίας και Aνάπτυξης της Yπαίθρου που ενέκρινε τόσο ένθερμα το θέμα αυτό. Aυτό που χρειαζόμαστε είναι περισσότερη ενέργεια για μια σταθερή ενεργειακή πολιτική.

<SPEAKER ID=15 NAME="Elchlepp">
Kύριε Πρόεδρε, ευχαριστώ την Eπιτροπή για την προοδευτική έκθεση που μας παρουσίασε. Έχω να κάνω μόνο τρεις σύντομες παρατηρήσεις για τη Λευκή Bίβλο: Έχω την άποψη ότι η σκιαγραφούμενη στη Λευκή Bίβλο συνολική ιδέα μιας κοινής ενεργειακής πολιτικής της EE ανταποκρίνεται, σε γενικές γραμμές, στις μελλοντικές απαιτήσεις, από άποψη ενεργειακής πολιτικής.
<P>
H Eπιτροπή, ωστόσο, δεν είναι αρκετά συγκεκριμένη σε βασικούς τομείς. Δεν αρκεί λ.χ., για την εξασφάλιση του ενεργειακού εφοδιασμού, να ζητάει απλώς την μείξη διαφόρων μορφών ενέργειας, συμπεριλαμβανομένων και των ανανεώσιμων μορφών. Mάλλον είναι αναγκαίο, κατά τη γνώμη μου, μια μείξη οργάνων και η αναφορά συγκεκριμένων μέτρων εξοικονόμησης ενέργειας, λ.χ. φορολογικής φύσης, στην κατασκευή κατοικιών ή στις μεταφορές.
<P>
Συμφωνώ πως η αποκατάσταση της ασφάλειας εφοδιασμού της Eυρώπης με την αγορά πρωτογενούς ενέργειας από τρίτες χώρες - ιδιαίτερα με την εδραίωση των συμβατικών σχέσεων με τα σημαντικότερα πετρελαιοπαραγωγά κράτη της Mέσης Aνατολής - είναι ένα σημαντικό καθήκον, αλλά κι εδώ θα ήθελα να προσθέσω, με κριτικό πνεύμα, ότι η Λευκή Bίβλος περιγράφει, γενικώς, την ασφάλεια εφοδιασμού της Eυρώπης υπερβολικά μονομερώς, όσον αφορά την αυξανόμενη εξάρτηση από τις εισαγωγές. Θα μπορούσαμε, μεταξύ άλλων, να κρατήσουμε μέσα στα όρια την εξάρτησή μας από τις εισαγωγές, περισσότερο από τη μεριά της ζήτησης, με κοινοτικές προσπάθειες στις ανανεώσιμες μορφές ενέργειας, με αποτελεσματικότερη χρήση της ενέργειας και με ενισχύσεις για την εισαγωγή στην αγορά ανάλογων τεχνολογιών.
<P>
Eπίσης, σχετικά με το θέμα αυτό, μου φαίνεται ιδιαίτερα σημαντικό να μη θέσουμε στο προσκήνιο μόνο την προστασία του περιβάλλοντος και την ασφάλεια εφοδιασμού, αλλά και τα εξωτερικά οικονομικά συμφέροντα, που συνδέονται με τις πτυχές της πολιτικής για την απασχόληση. Σε μια εποχή, κατά την οποία υπάρχει πράγματι έλλειψη καινοτόμων ιδεών για τη δημιουργία νέων θέσεων εργασίας, θα μπορούσαν οι τεχνολογίες βελτίωσης της ενεργειακής απόδοσης, να αποτελούν μια ενδιαφέρουσα εξαγωγική προοπτική για την Eυρώπη, προκειμένου να δημιουργήσουμε νέες, υψηλής ποιότητας, θέσεις εργασίας στη βιομηχανία και τη βιοτεχνία. Για το σκοπό αυτό θα πρέπει να αξιοποιηθούν πλήρως, με ταυτόχρονη δράση και των κρατών μελών, όλα τα μέσα εμπορικής και αναπτυξιακής πολιτικής. Διαφορετικά διατρέχουμε τον κίνδυνο να χάσουμε τον ήδη υφιστάμενο ανταγωνισμό, έναντι της Iαπωνίας και των Hνωμένων Πολιτειών, κι έτσι να αφήσουμε να περάσουν ανεκμετάλλευτες νέες δυνατότητες απασχόλησης.

<SPEAKER ID=16 NAME="Camisσn Asensio">
Κύριε Πρόεδρε, η έκθεση van Velzen σχετικά με το Λευκό Βιβλίο της Ευρωπαϊκής Επιτροπής που αφορά την ενεργειακή πολιτική για την Ευρωπαϊκή Ένωση είναι επίκαιρη και συνεπής. Γι'αυτό πρέπει να συγχαρώ ειλικρινά τον κ. van Velzen.
<P>
Είναι επίκαιρη και συνεπής καθότι υποστηρίζει τη συνδυασμένη παραγωγή ηλεκτρισμού και θερμότητας και προτείνει την ανάπτυξη μιας εξωτερικής ενεργειακής πολιτικής της Ευρωπαϊκής Ένωσης προς τις χώρες της Μεσογείου ή της Κεντρικής και Ανατολικής Ευρώπης. Ζητεί επίσης την επεξεργασία χρηματοδοτικού προγράμματος για την προώθηση της βιώσιμης ενέργειας - όπως υποστηρίχθηκε και στην Επιτροπή Γεωργίας. Συστήνει επίσης να περιοριστεί η εκπομπή ρυπαινουσών ουσιών, όπως το διοξείδιο του άνθρακα και ζητεί από την Επιτροπή να παρουσιάσει πρόγραμμα I+D που θα βασίζεται σε προγράμματα όπως το SYNERGY, το THERMIE, ή το SAVE. Κυρίως όμως ζητεί από την Επιτροπή να συντονίσει τις χρηματοδοτικές παρεμβάσεις των Διαρθρωτικών Ταμείων με τις προτεραιότητες της ενεργειακής πολιτικής και αυτό ακριβώς ήταν το σημείο στο οποίο επιμείναμε στην Επιτροπή Περιφερειακής Πολιτικής.
<P>
Πράγματι, η έκθεση εμπλουτίστηκε με ιδέες όπως οι ακόλουθες, που επαναλαμβάνω, σχετίζονται με την περιφερειακή πολιτική: πρέπει να κατευθυνθούμε προς την ανάπτυξη μιας πραγματικής κοινοτικής ενεργειακής πολιτικής που θα εντάσσεται σε ένα γενικότερο προβληματισμό για την ευρωπαϊκή χωροταξία και θα εγγυάται την συνέπεια και τη συμπληρωματικότητα των τομεακών πολιτικών, ενισχύοντας την οικονομική και κοινωνική συνοχή.
<P>
Ο βασικός στόχος πρέπει να είναι η προώθηση μιας εναρμονισμένης ανάπτυξης της Ευρωπαϊκής Κοινότητας στο σύνολό της, τα Διαρθρωτικά Ταμεία πρέπει να αποτελούν τη μεγαλύτερη πηγή κοινοτικής χρηματοδότησης προγραμμάτων στον τομέα της ενέργειας και η Επιτροπή πρέπει να καταβάλλει προσπάθειες συντονισμού των διαρθρωτικών παρεμβάσεων και των προτεραιοτήτων της ενεργειακής πολιτικής.
<P>
Θα πρέπει να ληφθούν υπόψη οι αρμοδιότητες των περιφερειακών και τοπικών αρχών έτσι ώστε να είναι εκείνες οι απαραίτητοι συνομιλητές για την ανάπτυξη μιας αποτελεσματικής κοινοτικής πολιτικής, κάτι άκρως σημαντικό.
<P>
Τέλος, κύριε Πρόεδρε, θα πρέπει η συνεργασία με τις περιφερειακές και τις τοπικές αρχές να γίνει με στόχο η ενεργειακή πολιτική να αποτελέσει εγγύηση αποτελεσματικότητας, αποκέντρωσης και φυσικά σεβασμού της αρχής της επικουρικότητας.
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, οφείλω να ομολογήσω ότι η διαδικασία που υιοθετήθηκε με έκανε να τα χάσω κάπως. Στην παρούσα παρέμβαση, θα απαντήσω στην προφορική ερώτηση της κ. Schierhuber και του κ. Jacob και στη συνέχεια θα απαντήσω στη συζήτηση ως σύνολο, συμπεριλαμβανομένων των εκθέσεων των κκ. van Velzen, Scapagnini και Chichester. Σκεπτόμενος αυτές τις εξελίξεις, νομίζω ότι αν τα επίσημα πρακτικά του Κοινοβουλίου ήσαν μια Βίβλος, η Αποκάλυψη θα βρισκόταν πριν από τη Γένεση και θα διαβάζαμε την Έξοδο αφού θα είχαμε διαβάσει την προς Κορινθίους Επιστολή. Παρόλα ταύτα, το σημαντικό είναι να μπορούν τα μέλη του Σώματος να παρακολουθούν αυτή τη διαδικασία. Αυτοί είναι τα σημαντικά πρόσωπα εδώ και ελπίζω μόνο να μην ζητηθεί ποτέ από το κοινό να καταλάβει τι συμβαίνει.
<P>
Θα ήθελα να απαντήσω στην κ. Schierhuber και στον κ. Jacob επισημαίνοντας πως το ότι το Λευκό Βιβλίο για την ευρωπαϊκή ενεργειακή πολιτική δεν αναφέρει ρητώς τη βιομάζα και τα βιολογικά καύσιμα, οφείλεται απλώς στο ότι οι συγγραφείς του Λευκού Βιβλίου θεωρούν ότι αυτές οι μορφές ενέργειας καλύπτονται από την έννοια των ανανεώσιμων πηγών ενέργειας. Πράγματι, αντιπροσωπεύουν σημαντικό ποσοστό αυτών των πηγών ενέργειας.
<P>
Απαντώντας στις ερωτήσεις, από το 1993, οπότε άρχισε το πρόγραμμα ALTERNER, χρηματοδοτήθηκαν 274 πειραματικά σχέδια, από τα οποία 60 αφορούσαν αποκλειστικά τη βιομάζα και άλλα εκατό κάλυπταν διάφορες ανανεώσιμες πηγές ενέργειας, συμπεριλαμβανομένης της βιομάζας. Εφόσον συνεπώς το επιχειρηματικό πρόγραμμα ALTERNER συνδέεται στενά με προγράμματα για άλλες ανανεώσιμες πηγές ενέργειας, είναι δύσκολο να αναφερθούν ακριβώς οι πόροι που έχουν αφιερωθεί ειδικά στη βιομάζα. Ωστόσο, μπορεί να εκτιμηθεί ότι τουλάχιστον το ήμισυ των 38 εκατ. ECU που έχουν διατεθεί στο πρόγραμμα ALTERNER από το 1993 μέχρι σήμερα, έχει χορηγηθεί στη βιομάζα.
<P>
Σχετικά με την ερώτηση που αφορά τα αποτελέσματα που έχει επιτύχει το πρόγραμμα ALTERNER I, όταν εγκρίθηκε το εν λόγω πρόγραμμα, το Συμβούλιο δεν έθεσε συγκεκριμένους στόχους γι' αυτό, αλλ' αντ' αυτού έθεσε στόχους πολιτικής για την Κοινότητα ως σύνολο για το 2005. Η πρόοδος που σημειώθηκε τα τελευταία έτη, καθώς και η διεύρυνση της Κοινότητας, αύξησαν από 4 % σε 6 % το μερίδιο των ανανεώσιμων πηγών ενέργειας στη συνολική κατανάλωση ενέργειας. Αν καταβληθούν επί πλέον προσπάθειες, είναι δυνατόν να προβλεφθεί η επίτευξη του στόχου του 8 % και ο τριπλασιασμός της παραγωγής ηλεκτρικής ενέργειας από ανανεώσιμες πηγές μέχρι το 2005.
<P>
Ωστόσο, ο στόχος της συμμετοχής των βιολογικών καυσίμων κατά 5 % στη συνολική κατανάλωση των αυτοκινήτων οχημάτων φαίνεται πολύ δυσκολο να επιτευχθεί, ιδίως λόγω της συνεχιζόμενης αβεβαιότητας που περιβάλλει τη φορολογική μεταχείριση των βιολογικών καυσίμων και τη διαθεσιμότητα πρώτων υλών σε αποδεκτό κόστος. Συνεπώς, το πρόγραμμα ALTERNER II θα πρέπει να συνεχίσει τα μέτρα που έχουν εγκαινιαστεί στο πλαίσιο του αρχικού προγράμματος. Σχετικά με το θέμα του συντονισμού μεταξύ των διαφόρων Γενικών Διευθύνσεων που είναι αρμόδιες για τη βιομάζα, όπως ζήτησε το Ευρωπαϊκό Κοινοβούλιο με την έκθεση Mombaur, η οποία αναφέρθηκε ήδη κατά τη συζήτηση, και προβλέπει το Λευκό Βιβλίο για την ενεργειακή πολιτική, η Επιτροπή ετοιμάζει σήμερα έγγραφο σχετικά με ευρωπαϊκή στρατηγική για τις ανανεώσιμες πηγές ενέργειας, με στόχο να καταλήξει σε συνεκτικό και διαφανές πλαίσιο για τα διάφορα προγράμματα προώθησης των ανανεώσιμων πηγών ενέργειας. Συνεπώς, η Επιτροπή δεν αποκλείει τη δημιουργία υποδομής συντονισμού μεταξύ των διευθύνσεών της, ούτως ώστε να υλοποιήσει το σχέδιο δράσης που συνοδεύει τη στρατηγική.
<P>
Όσον αφορά τη γνώμη της Επιτροπής για τη χρησιμοποίηση βιομάζας ως μέσου για τη μείωση των εκπομπών διοξειδίου του άνθρακα, αναφέρω στο Σώμα ότι εφόσον η βιομάζα και η ενέργεια από τα απορρίματα είναι σήμερα υπεύθυνες για το 60 % σχεδόν της παραγωγής από ανανεώσιμες πηγές, η βιομάζα θα παίξει βασικό ρόλο στην αύξηση της συμβολής των ανανεώσιμων πηγών ενέργειας στην παροχή ενέργειας και στις προσπάθειες καταπολέμησης του φαινομένου του θερμοκηπίου το οποίο οφείλεται κυρίως σε εκπομπές διοξειδίου του άνθρακα από τα ορυκτά καύσιμα.
<P>
Η Επιτροπή ενθαρρύνει την έρευνα και παρέχει στήριξη για την παραγωγή βιολογικών καυσίμων, και ιδίως ντήζελ βιολογικής προέλευσης. Επίσης, έχει προτείνει φορολογικό πλαίσιο δυνάμει της λεγόμενης οδηγίας Scrivener, το οποίο βρίσκεται ακόμα ενώπιον του Συμβουλίου.
<P>
Τέλος, πράγμα εξίσου σημαντικό, η ανάπτυξη της βιομάζας γενικά και των βιολογικών καυσίμων ειδικότερα, θα έχει ευνοϊκές επιπτώσεις στα διαρθρωτικά προβλήματα της γεωργίας. Ωστόσο, τονίζω ότι αυτό θα πρέπει να επιτευχθεί προφανώς σύμφωνα με τους κανόνες της κοινής γεωργικής πολιτικής και του Παγκόσμιου Οργανισμού Εμπορίου.
<P>
Η τελευταία ερώτηση αφορά το μέλλον του εν λόγω τομέα. Όπως γνωρίζει το Σώμα, η Επιτροπή ανέλαβε πρόσφατα ανάλυση σε βάθος της εξέλιξης των ανανεώσιμων πηγών ενέργειας στην Ευρωπαϊκή Ένωση. Ένα πρώτο έγγραφο στρατηγικής θα υποβληθεί στο Σώμα προσεχώς, ακολουθούμενο από πρόγραμμα το οποίο θα προτείνει τις προτεραιότητες δράσης σχετικά με τις ανανεώσιμες πηγές ενέργειας, συμπεριλαμβανομένης της βιομάζας. Συνεπώς, θα έχουμε σύντομα τη δυνατότητα να συνεχίσουμε τη σημερινή συζήτηση.

<SPEAKER ID=17 NAME="Πρόεδρος">
Ευχαριστώ, κύριε επίτροπε. Θα ήθελα να σας υπενθυμίσω ότι, μετά την περάτωση των παρεμβάσεων των εκπροσώπων των διαφόρων κομμάτων, μπορείτε να λάβετε το λόγο και πάλι.

<SPEAKER ID=18 LANGUAGE="EN" NAME="McNally">
Κύριε Πρόεδρε, είναι λυπηρό ότι είμαστε αναγκασμένοι να συζητήσουμε γι' αυτό το Λευκό Βιβλίο σε απρόσφορο νομικό πλαίσιο. Λυπούμαι για την ανικανότητα των κρατών μελών να ασχοληθούν σοβαρά με το πρόβλημα της ενέργειας στη Διακυβερνητική Διάσκεψη. Μένουμε με ένα αναχρονιστικό νομοθετικό κείμενο, τη Συνθήκη Ευρατόμ, ως κύρια νομική βάση για την ενέργεια. Ζητώ από τα κράτη μέλη να εξετάσουν σοβαρά το πλαίσιο στο οποίο την εξετάζουμε.
<P>
Θα ήθελα να αναφερθώ σε δυο-τρία σημεία, με πρώτο την εξοικονόμηση ενέργειας. Θα ήθελα να υπογραμμίσω το σκάνδαλο της πλήρους αδιαφορίας για την εξοικονόμηση ενέργειας εκ μέρους των αρχών που είναι επιφορτισμένες με την κατασκευή των κτιρίων της Ευρωπαϊκής Ένωσης. Κατασκευάζουμε νέα κτίρια, όπου θα μπορούσαμε να χρησιμοποιήσουμε τις υψηλότερες προδιαγραφές εξοικονόμησης ενέργειας. Δεν το πράττουμε. Πρόκειται για σκάνδαλο.
<P>
Το ίδιο σκανδαλώδης είναι η στάση του Συμβουλίου Υπουργών έναντι του SAVE II στις εισηγήσεις του σχετικά με τον προϋπολογισμό. Δεν μπορούμε να αναλάβουμε σοβαρά ένα πρόγραμμα για την εξοικονόμηση ενέργειας με τον προϋπολογισμό που προτείνουν περιφρονητικά ως κατάλληλο.
<P>
Λυπούμαι επίσης για τη στάση τους έναντι της οδηγίας περί ορθολογικού σχεδιασμού, η οποία είναι ένα νομοθετικό κείμενο που θα μας επέτρεπε να ασχοληθούμε σοβαρά με το θέμα της εξοικονόμησης ενέργειας στον τομέα της διανομής. Έχουμε δώσει ελάχιστη προσοχή στον τομέα των μεταφορών και στις δυνατότητες της συνδυασμένης παραγωγής ενέργειας. Όσον αφορά την ενέργεια από ανανεώσιμες πηγές, κάθε πρόγραμμα προβλέψεων που έχει αναληφθεί, συμπεριλαμβανομένου του προγράμματος του ΗΒ, επεσήμανε ότι ο τομέας αυτός έχει τεράστια σημασία, συμπεριλαμβανομένης της αιολικής ενέργειας, της φωτοβολταϊκής ενέργειας και, ασφαλώς, της βιομάζας.
<P>
Θα ήθελα να αναφερθώ τώρα στις δυνατότητες του πέμπτου προγράμματος πλαισίου έρευνας και ανάπτυξης στον ενεργειακό τομέα. Πρέπει να καταστεί περισσότερο ισόρροπο. Χρειαζόμαστε ένα παραδειγματικό πρόγραμμα για τις ανανεώσιμες πηγές ενέργειας, το οποίο να αντισταθμίζει το παραδειγματικό πυρηνικό πρόγραμμα που παράγεται. Θα πρέπει να εξετάσουμε τομείς όπως οι απώλειες μεταφοράς, οι δυνατότητες του τομέα των μεταφορών και το από πού θα προέλθει η ενέργεια όταν θα εξαντληθούν οι άλλες πηγές. Νομίζω ότι το Πρόγραμμα Σύντηξης πρέπει να επανεξεταστεί. Οι εν δυνάμει πολύ καλές ιδέες με τις οποίες αρχίσαμε το τρέχον πρόγραμμα αποδείχθηκαν λανθασμένες. Σε μια περίοδο απελευθέρωσης, ένας τομέας που πλήττεται είναι η έρευνα και η ανάπτυξη. Αυτό αποδείχθηκε στο Ηνωμένο Βασίλειο, με την παρολίγον κατάρρευση της έρευνας στον τομέα του αερίου.

<SPEAKER ID=19 LANGUAGE="ES" NAME="Robles Piquer">
Κύριε Πρόεδρε, κύριε Επίτροπε, έχω την τιμή να εκπροσωπώ αυτή τη στιγμή την κ. Estevan Bolea, που ήταν η υπεύθυνη της ομάδας μας για την παρακολούθηση αυτών των εκθέσεων και ιδιαίτερα της έκθεσης του κ. Scapagnini.
<P>
Θα αρχίσω συμφωνώντας με το απόλυτα δικαιολογημένο παράπονο που ακούσαμε από το στόμα της κ. McNally σχετικά με την απουσία της απαιτούμενης ευαισθησίας στο Συμβούλιο στις επανειλημμένες πρωτοβουλίες του Κοινοβουλίου και της Επιτροπής όσον αφορά την ενδεδειγμένη αντιμετώπιση της ενεργειακής πολιτικής στο πλαίσιο των ευρωπαϊκών συνθηκών.
<P>
Νομίζω πως πρέπει να επαινέσω, και το κάνω πολύ ευχαρίστως, την έκθεση του κ. Scapagnini, προέδρου της Επιτροπής μας σχετικά με την ευρωμεσογειακή συνεργασία στον τομέα της ενέργειας, έτσι όπως προτάθηκε από την Ευρωπαϊκή Επιτροπή. Είναι μία εξαιρετική έκθεση που θα υπερψηφίσουμε και το ίδιο θα κάνουμε για τις δέκα τροπολογίες που παρουσίασαν οι τέσσερις διαφορετικές πολιτικές ομάδες και ελπίζω ότι θα τις αποδεχθεί και ο κύριος εισηγητής.
<P>
Με μεγάλη μου ευχαρίστηση υπογραμμίζω το ενδιαφέρον που δείχνει η έκθεση σε ένα κεφάλαιο που με αφορά άμεσα. Στο κεφάλαιο για τις ανανεώσιμες πηγές ενέργειας - στην αιτιολογική σκέψη γ) και ειδικότερα στις παραγράφους 5 και 12 - γίνεται μία σύντομη αλλά σαφής και θα έλεγα γενναία περιγραφή της σπουδαιότητας αυτών των πηγών κυρίως για τις απομακρυσμένες περιοχές. Αν σκεφτούμε, για παράδειγμα, το μεγάλο αριθμό μεσογειακών νήσων, θα αντιληφθούμε τί σημαίνει να μπορέσουμε να τις εξοπλίσουμε με δικές τους μη ρυπογόνες ενεργειακές πηγές που θα δημιουργήσουν νέες θέσεις εργασίας, θα έχουν άμεση σχέση με τον τόπο και θα είναι φυσικά καθαρές.
<P>
Αυτό βέβαια δεν σημαίνει πως αρνούμεθα τη σπουδαιότητα των παραδοσιακών πηγών ενέργειας - πώς θα μπορούσα να το αρνηθώ εγώ όταν τώρα αρχίζει να έρχεται στην Ισπανία και από την Ισπανία στην Πορτογαλία και την υπόλοιπη Ευρώπη το αλγερινό αέριο, μέσω ενός τόσο σημαντικού έργου όπως αυτό του αεραγωγού που ενώνει την Αλγερία, μέσω του Μαρόκου, με την ήπειρό μας και την Ένωσή μας - αλλά βέβαια η έμφαση που δίνει η έκθεση στις ανανεώσιμες και σταθερές ενεργειακές πηγές και την ενεργειακή εξοικονόμηση με κάνει να την χειροκροτήσω θερμά.
<P>
Λίγο πριν τη διάσκεψη της Βαρκελώνης, πραγματοποιήθηκε στην Αθήνα ειδική διάσκεψη αναφορικά με την μεταφορά τεχνολογίας στον τομέα των ανανεώσιμων πηγών ενέργειας από την Ευρώπη προς τις χώρες της Κεντρικής και Νότιας Μεσογείου. Πιστεύω πως αξίζει να ληφθούν υπόψη τα συμπεράσματα, παρόλο που δεν βρήκαν μεγάλη απήχηση - και λυπάμαι γι'αυτό -, και επίσης πιστεύω ότι η ισπανική προεδρία δεν έδειξε αρκετή ευαισθησία στο θέμα αυτό κατά τη διατύπωση των συμπερασμάτων στη μεσογειακή διάσκεψη της Βαρκελώνης το Νοέμβριο.
<P>
Κύριε Πρόεδρε, η Ευρωπαϊκή Κοινότητα πρότεινε σημαντικούς πόρους, εκείνους του σχεδίου MEDA. Ας επωφεληθούμε όσο γίνεται πιο ορθολογικά ώστε να υπάρξει πράγματι μία ευρωμεσογειακή κοινότητα ενέργειας.

<SPEAKER ID=20 LANGUAGE="FR" NAME="Pombidou">
Κύριε Πρόεδρε, αγαπητοί μου συνάδελφοι, στη σημερινή κοινή συζήτηση, αισθάνομαι την ανάγκη να ευχαριστήσω και να συγχαρώ όλως ιδιαιτέρως τους διάφορους εισηγητές.
<P>
Στο πλαίσιο αυτό, μου φαίνεται εν τούτοις απαραίτητο να επισημανθούν ορισμένα σημεία. Όσον αφορά την έκθεση van Velzen σχετικά με το Λευκό Βιβλίο που αφορά την ενεργειακή πολιτική, είμαι σύμφωνος σε μια διαδικασία απελευθέρωσης της εσωτερικής αγοράς ηλεκτρικής ενέργειας και φυσικού αερίου, στο βαθμό που αυτή θα είναι συγχρόνως προοδευτική και εναρμονισμένη. Θα πρέπει ωστόσο να ληφθεί υπόψη η αναμενόμενη εξέλιξη και τα κυκλώματα παραγωγής. Από την άλλη, δεν πρέπει να θεωρείται ότι η απελευθέρωση της αγοράς φυσικού αερίου είναι ταυτόσημη με αυτήν της αγοράς ηλεκτρικής ενέργειας. Είναι προφανές ότι ο τομέας του φυσικού αερίου είναι ένας διαφορετικός τομέας και κατά συνέπεια θα πρέπει να ληφθούν υπόψη οι ιδιαιτερότητές του.
<P>
Συμμερίζομαι την άποψη του εισηγητή στο θέμα της ασφάλειας του εφοδιασμού, τομέας στον οποίο απαραίτητα στοιχεία είναι η γνώση και ο έλεγχος των ροών εισαγωγής καθώς και ο μακροπρόθεσμος προγραμματισμός.
<P>
Τα εν λόγω σημεία αναπτύχθηκαν επίσης από τον κ. Gilles Chichester και συμφωνώ μαζί του ως προς το να συμμετάσχουν στον Ευρωπαϊκό Χάρτη Ενέργειας οι χώρες του Νότου της Μεσογείου και ενδεχομένως της Μέσης Ανατολής. Με αυτή την προοπτική, η Επιτροπή θα πρέπει να αναλύσει σε βάθος τους κινδύνους στο θέμα του εφοδιασμού.
<P>
Σε διεθνές επίπεδο, πρέπει να ενθαρρυνθεί η μικρότερη εξάρτηση της Ένωσης από τις εισαγωγές και προκειμένου να διαφυλαχθεί η ασφάλεια του εφοδιασμού, πρέπει επίσης να αναγνωρισθεί στα κράτη μέλη η δυνατότητα διατήρησης των υποχρεώσεων των δημοσίων υπηρεσιών, στις οποίες ορισμένα κράτη είναι ιδιαίτερα προσκολλημένα καθότι είναι στενά συνυφασμένες με τη διατήρηση της κοινωνικής τους πολιτικής και της πολιτικής προστασίας της απασχόλησης.
<P>
Υποστηρίζω επίσης τη διοργάνωση περιφερειακών διασκέψεων στις ΧΚΑΕ. Στο πλαίσιο των προγραμμάτων PHARE και TACIS, πρέπει να ευνοηθούν οι συγχρηματοδοτήσεις ενόψει της υλοποίησης των πορισμάτων των περιφερειακών ενεργειακών διασκέψεων, στο βαθμό βέβαια που αναφέρονται σε συγκεκριμένους στόχους.
<P>
Σε ό, τι αφορά την ενίσχυση της ανταγωνιστικότητας, είναι απαραίτητο να εξασφαλισθούν ισότιμοι όροι ανταγωνισμού μεταξύ των διαφόρων κρατών μελών, καθώς και περισσότερη διαφάνεια. Πρέπει, όμως, επίσης να καθοριστούν και, τέλος, να ληφθούν κυρίως υπόψη τα συμφέροντα των καταναλωτών, οι υποχρεώσεις των δημοσίων υπηρεσιών και η οργάνωση του διαλόγου.
<P>
Έχει, συνεπώς, σημασία, να μην παραμελούμε την εφαρμογή της αρχής της επικουρικότητας.
<P>
Είναι πράγματι απαραίτητη η ενθάρρυνση της προστασίας του περιβάλλοντος, της χρησιμοποίησης μη ρυπαντικών και κατά συνέπεια διαρκών μορφών ενέργειας και, ειδικότερα, στο άμεσο μέλλον, η εξασφάλιση υγιούς και ορθολογικής διαχείρισης των απορριμμάτων, τόσο για τις μορφές ενέργειας που προέρχονται από ορυκτές πηγές, όσο και για την πυρηνική.
<P>
Κατά συνέπεια, είναι αναγκαία η κατάρτιση, από κοινού με τις μεσογειακές χώρες, Ενεργειακού Χάρτη και στο πλαίσιο αυτό υπογραμμίζω τη σημασία - όπως έκανε και ο συνάδελφός μου Scapagnini - της δημιουργίας μεσογειακού ινστιτούτου ενημέρωσης, κατάρτισης και υποστήριξης της ενεργειακής πολιτικής.

<SPEAKER ID=21 LANGUAGE="NL" NAME="Plooij-Van Gorsel">
Πρόεδρε, συνάδελφοι, κύριε Επίτροπε, τα συγχαρητήριά μου για τους τρεις εισηγητές για τα πολύ καλά κείμενα που παρουσίασαν.
<P>
Στο εκλογικό πρόγραμμα των Ευρωπαίων Φιλελευθέρων αναφέρεται ότι: »η αειφορία του περιβάλλοντος δεν έχει σύνορα και μπορεί να επιτευχθεί μόνο μέσω μίας πραγματικά διεθνούς προσέγγισης του προβλήματος». Στην αρχή της εβδομάδας ανέφερε ήδη ότι αυτό διασυνδέεται άρρηκτα με την ενεργειακή προβληματική. Στο Λευκό Βιβλίο για την ενέργεια αναφέρονται εκτός άλλων ως στόχοι η αύξηση της ενεργειακής αποδοτικότητας και η χρήση ανανεώσιμων πηγών ενέργειας. Θα ήθελα να αναφερθώ ιδιαιτέρως στο τελευταίο σημείο και αυτό για πολλοστή φορά, εφόσον έγινε ήδη από πολλούς άλλους συναδέλφους.
<P>
Παρ'όλο που το Λευκό Βιβλίο περιλαμβάνει μία έξοχη ανάλυση της μελλοντικής κατάστασης, είναι ιδιαιτέρως ασαφές όσον αφορά τα συγκεκριμένα μέτρα που απαιτούνται για την υλοποίηση των στόχων. Επίσης, η έκθεση του κ. Van Velzen δεν αντανακλά την πολιτική βούληση που είναι απαραίτητη για τη δημιουργία των προϋποθέσεων που είναι απαραίτητες για την προώθηση της χρήσης ανανεώσιμων πηγών ενέργειας και την, κατ'αυτό τον τρόπο, κατάρτιση μίας ολοκληρωμένης ενεργειακής και περιβαλλοντικής πολιτικής. Παρά το γεγονός ότι ο εισηγητής υπερασπίστηκε με θέρμη, σήμερα το πρωι, και μάλιστα προς χαρά μου, την αύξηση των κονδυλίων που διατίθενται για την έρευνα στο χώρο των ανανεώσιμων πηγών ενέργειας, στο Λευκό Βιβλίο και στην έκθεση ενθαρρύνεται η χρήση πυρηνικής ενέργειας η οποία θεωρείται ως αναπόφευκτη. Όντως, η πυρηνική ενέργεια δεν προκαλεί εκπομπές βλαβερών ουσιών ούτε και διοξειδίου του άνθρακα. Όμως, συνάδελφοι, δημιουργείται ένα πρόβλημα αποβλήτων, το οποίο μπορεί να παραταθεί για χιλιάδες χρόνια και, με δεδομένη τη χαμηλή κοινωνική αποδοχή της πυρηνικής ενέργειας σε πολλές χώρες, είναι απαραίτητο να αναπτυχθούν εναλλακτικές λύσεις. Είναι πιθανό η πυρηνική σύντηξη να αποτελέσει στο μέλλον μία αστείρευτη πηγή ενέργειας, ωστόσο η εξέλιξη αυτή εξακολουθεί να είναι αβέβαιη - όπως παρατήρησε και η κ. McNally σήμερα το πρωί - και θα διαρκέσει πολύ χρόνο. Γι'αυτό και πρέπει ήδη να επιλέξουμε μία αστείρευτη πηγή ενέργειας η οποία δεν πηγάζει από τη γη. Αυτή η πηγή, συνάδελφοι, είναι ο ήλιος που προσφέρει διάφορα είδη ανανεώσιμης ενέργειας. Αυτό είναι και το πλαίσιο της αειφόρου ανάπτυξης στο οποίο επιθυμεί η πολιτική μου ομάδα να τοποθετήσει την ενεργειακή πολιτική. Αυτό είναι επίσης και το πλαίσιο εντός του οποίου πρέπει να θεωρηθεί η τροπολογία αριθ. 1 που κατέθεσα επί της έκθεσης Chichester, σύμφωνα με την οποία η Επιτροπή πρέπει να επιλέξει ως εναλλακτική την πραγματοποίηση επενδύσεων σε ανανεώσιμες πηγές ενέργειας και όχι στον άνθρακα. Επίσης, θα υποστηρίξουμε την τροπολογία των Πρασίνων η οποία αναφέρεται σε αστείρευτες πηγές ενέργειας και όχι σε ανανεώσιμες πηγές.
<P>
Η ενεργειακή πολιτική που εφαρμόζεται η Ένωση σε σχέση με τις χώρες της Κεντρικής και της Ανατολικής Ευρώπης περιορίζεται σχεδόν αποκλειστικά στην ασφάλεια των εκεί πυρηνικών εργοστασίων. Κατ'αυτό τον τρόπο παραγνωρίζεται σε πολλές περιπτώσεις το γεγονός ότι οι χώρες αυτές διαθέτουν συχνά συγκριτικά καθαρές μορφές καυσίμων, όπως το φυσικό αέριο. Η Ευρωπαϊκή Ένωση πρέπει πάνω απ'όλα να επενδύσει στην καθαρή και αποτελεσματική χρήση στερεών καυσίμων που βρίσκονται άφθονα στην Ανατολική Ευρώπη. Όντως, στις χώρες αυτές τα Ecu που διαθέτουμε για το περιβάλλον έχουν πολύ περισσότερη αξία απ'ό, τι στην Ευρωπαϊκή Ένωση. Η Ένωση δεν πρέπει να προάγει μόνο την εξαγωγή πυρηνικής τεχνολογίας, αλλά και την εξαγωγή τεχνολογίας που προάγει την ενεργειακή αποδοτικότητα όπως είναι οι μονάδες συνδυασμένης παραγωγής θερμότητας ενέργειας. Είναι λοιπόν κρίμα που η τροπολογία που είχα καταθέσει σχετικώς δεν εγκρίθηκε από την Επιτροπή Έρευνας, Τεχνολογικής Ανάπτυξης και Ενέργειας.

<SPEAKER ID=22 LANGUAGE="ES" NAME="Marset  Campos">
Κύριε Πρόεδρε, η ομάδα μας δέχεται τις εκθέσεις που παρουσιάστηκαν, με μικρές διαφορές, και γενικά συμφωνεί με την ύπαρξη μιας ευρωπαϊκής πολιτικής στον τομέα της ενέργειας που θα κάνει ορθολογικότερη τη χρήση της θεωρώντας την σπάνιο και ουσιαστικό αγαθό. Συμφωνεί με τα βασικά σημεία των εκθέσεων καθώς και με την ερώτηση της κ. Schierhuber και του κ. Jacob.
<P>
Όμως, ανησυχούμε σοβαρά. Πρώτον, θεωρούμε ότι η φιλελεύθερη ανακατάταξη στον τομέα της ενέργειας προϋποθέτει την αύξηση της κατανάλωσης εφόσον μειωθούν οι τιμές. Και με την αύξηση της κατανάλωσης θα υπάρξουν περισσότερες εκπομπές στην ατμόσφαιρα και κατά συνέπεια θα επιταθεί το φαινόμενο του θερμοκηπίου και η ανησυχία για το περιβάλλον, κάτι που αντιβαίνει την επίσημη δέσμευση που αναλάβαμε να υιοθετήσουμε ένα πρότυπο υποστηρίξιμης ανάπτυξης που θα σέβεται το περιβάλλον.
<P>
Κατά δεύτερο λόγο και σε σχέση με το εν λόγω πρότυπο - θεωρούμε ότι είναι απαραίτητο να υπάρξει προβληματισμός και αλλαγή κατεύθυνσης, διότι δεν είναι δυνατόν να συνεχίσουμε να μιλάμε για σεβασμό του περιβάλλοντος ενθαρρύνοντας την κατανάλωση και τη λεηλασία της ίδιας της φύσης.
<P>
Τρίτον, θεωρούμε σημαντικό να γίνει εξορθολογισμός του τομέα της ενέργειας, πρέπει όμως να λάβουμε υπόψη μας ότι η απελευθέρωση, εάν υπάρξουν όλες οι συνέπειες της λειτουργίας της αγοράς μέσω της προσφοράς και της ζήτησης, ενδέχεται να έχει σαν αποτέλεσμα τον μη εφοδιασμό τμημάτων του πληθυσμού διότι δεν θα θεωρηθεί επικερδής η προσφορά ενέργειας σε κάποια συγκεκριμένη περιοχή και κατά συνέπεια θα καταστεί αναγκαία η παρέμβαση του δημόσιου τομέα, της δημόσιας υπηρεσίας, για την ικανοποίηση των αναγκών του πληθυσμού.
<P>
Τέλος, υπάρχει ένα ζωτικό θέμα: μιλάμε για εξορθολογισμό και για σωστή και αποτελεσματική χρήση της ενέργειας, όμως ενισχύουμε άμεσα την αύξηση της κατανάλωσης ενέργειας, είτε στα μεταφορικά μέσα - ατομικά ή μαζικά - είτε επιταχύνοντας την παραγωγή προϊόντων που σαν εφήμερα, επιφέρουν μία διαρκή αύξηση της κατανάλωσής τους. Ως εκ τούτου θα πρέπει να αλλάξει η στάση του πληθυσμού, τόσο σε ατομικό όσο και σε συλλογικό επίπεδο, προκειμένου να ευνοηθεί μία πολιτική γενικότερης κοινωνικής συμπεριφοράς, αυστηρότητας και λιτότητας και γι'αυτό θα πρέπει να σκεφτούμε ότι καλό είναι να αλλάζουμε αυτοκίνητο κάθε δύο ή τρία χρόνια ή να ανανεώνουμε κάθε τόσο τις συσκευές, αλλά θα πρέπει να προτιμούμε εκείνα που είναι ανθεκτικά και διαρκούν πολύ χρόνο και που θα μας επιτρέψουν να έχουμε μία διαφορετική κοινωνία. Διαφορετικά, θα υπάρξει πλήρης αντίφαση με ό, τι έχουμε πει. Φυσικά αυτό έχει τα εξής συνεπακόλουθα: η συνεχής αύξηση της κατανάλωσης μας υποχρεώνει να εξαρτώμεθα από την ανατολική Ευρώπη, τη νότια Γαλλία, να δημιουργούμε ανεμοστρόβιλους κοινωνικής και οικονομικής αστάθειας και να πρέπει να εφαρμόσουμε προγράμματα που να τη διευκολύνουν.
<P>
Είναι αλήθεια ότι η έκθεση Scapagnini είναι πολύ καλή και την υποστηρίζουμε χωρίς ενδοιασμό. Όμως θα πρέπει να υπενθυμίσουμε ότι η προώθηση της υποστηρίξιμης ανάπτυξης στη Μεσόγειο αντιφάσκει με την ανάγκη της συνεχούς κατανάλωσης. Γι'αυτό, η συνομοσπονδιακή ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών, θεωρεί απαραίτητο, στην αναθεώρηση της Συνθήκης του Μάαστριχτ, να υπάρξει ένα πρότυπο υποστηρίξιμης ανάπτυξης, ένα ενεργειακό κεφάλαιο που να είναι υπεύθυνο για όλη την Ευρώπη, για τις ανανεώσιμες πηγές ενέργειας και για να μπορεί να δοθεί κατάλληλη κατεύθυνση στη γεωργία, γιατί αν συνεχισθεί αυτό, είναι αδύνατο να υποσχόμεθα τα πάντα σε όλους.

<SPEAKER ID=23 LANGUAGE="EN" NAME="Ahern">
Κύριε Πρόεδρε, θα ήθελα να ευχαριστήσω τον κ. van Velzen για το ότι εστίασε την έκθεσή του στο Λευκό Βιβλίο για την ενεργειακή πολιτική της Ευρωπαϊκής Ένωσης. Θα ήθελα επίσης να δηλώσω, και να τονίσω ιδιαίτερα, τη δυσκολία που αντιμετωπίζουμε στην Ευρωπαϊκή Ένωση να καταλήξουμε σε ενεργειακή πολιτική με κατάλληλη νομική βάση, χωρίς κατάλληλη νομική βάση στη Συνθήκη για την Ευρωπαϊκή Ένωση.
<P>
Η έκθεση van Velzen τονίζει τη σημασία της βιωσιμότητας, στην οποία δεν εστιάζονται επαρκώς οι προτάσεις της Επιτροπής. Το Κοινοβούλιο έχει καταστήσει σαφή, με διάφορους τρόπους, τη σημασία της ανανεώσιμης ενέργειας και στο σημείο αυτό συμφωνώ με τον Επίτροπο Kinnock σχετικά με τον ενδεικτικό χαρακτήρα των ανανεώσιμων πηγών ενέργειας. Πρέπει, ωστόσο, να διευκρινίσω ότι η προτιμώμενη ορολογία είναι αειφόρος ανάπτυξη ή βιωσιμότητα, η οποία απαιτεί στην πολιτική περιβάλλοντος την προώθηση ή την εστίαση στις ανανεώσιμες πηγές ενέργειας. Το Λευκό Βιβλίο της Επιτροπής απέχει πολύ από κάτι τέτοιο.
<P>
Το Κοινοβούλιο έχει εγκρίνει τροπολογίες οι οποίες ορίζουν την πυρηνική ενέργεια ως μη βιώσιμη, και εδώ πρέπει να διευκρινίσουμε τι εννοούμε σε σχέση με τη βιωσιμότητα και το ζήτημα της πυρηνικής ενέργειας. Αν τα κράτη μέλη επιθυμούν να συνεχίσουν με την πυρηνική τεχνολογία, πρέπει να αξιολογηθεί η βιομηχανία ως σύνολο, ούτως ώστε να εξασφαλιστεί ότι λαμβάνονται μέτρα στο πλαίσιο προγράμματος το οποίο θέτει την αρχή της βιωσιμότητας στο επίκεντρο της διαδικασίας λήψης αποφάσεων. Οποιαδήποτε άλλη μόλυνση, όπως ένα άλλο ατύχημα του τύπου του Τσερνομπύλ, θα δημιουργήσει περιβαλλοντικό έλλειμμα και ευθύνη για τις μελλοντικές γενεές, η οποία καθιστά το στόχο της βιωσιμότητας ανέφικτο. Η πυρηνική ενέργεια δεν είναι βιώσιμη και πρέπει να διεξάγουμε έντονη συζήτηση για το θέμα αυτό στο Κοινοβούλιο και με την Επιτροπή κατά τη διαδικασία αξιολόγησης αυτής της τεχνολογίας.
<P>
Όσον αφορά την ενεργειακή αποτελεσματικότητα, είναι εξαιρετικά λυπηρό ότι το Συμβούλιο δεν υποστήριξε το Κοινοβούλιο και την Επιτροπή σχετικά με το πρόγραμμα SAVE II και ότι το Συμβούλιο δεν υιοθέτησε μέτρα εξοικονόμησης ενέργειας στον ενεργειακό τομέα.
<P>
Αν δεν εγκριθεί πλήρως το SAVE II, η Ευρωπαϊκή Ένωση δεν θα διαθέτει ενεργειακή πολιτική για την καταπολέμηση της παγκόσμιας προειδοποίησης και αυτό θα έχει απολύτως περιοριστικό αποτέλεσμα επί της ικανότητάς μας να δημιουργήσουμε πραγματική ενεργειακή πολιτική στην Ευρωπαϊκή Ένωση. Δεν αγωνιζόμαστε κατά της παγκόσμιας προειδοποίησης, δεν ασχολούμεθα με τις επιπτώσεις του προβλήματος του διοξειδίου του άνθρακα, δεν ερευνούμε και δεν προωθούμε την επάρκεια της ανανεώσιμης ενέργειας και είμαστε διστακτικοί στο θέμα της πυρηνικής τεχνολογίας.
<P>
Τέλος, αν πρόκειται να ασχοληθούμε σοβαρά με όλα αυτά τα ζητήματα, πρέπει να διαθέτουμε κατάλληλη νομική βάση για ενεργειακή πολιτική στην Ευρωπαϊκή Ένωση και ένα πρώτο βήμα προς την εναρμόνιση των κοινοτικών απαιτήσεων για το ζήτημα αυτό είναι να εξασφαλιστεί η πλήρης ενσωμάτωση της Συνθήκης Ευρατόμ στη Συνθήκη για την Ευρωπαϊκή Ένωση.

<SPEAKER ID=24 LANGUAGE="EN" NAME="Macartney">
Kύριε Πρόεδρε, θα ήθελα να συγχαρώ κι εγώ τον κ. W.G. van Velzen για την εξαιρετική έκθεσή του και για την αγόρευσή του με την οποία άρχισε αυτή η συζήτηση. Νομίζω ότι είναι ενθαρρυντικό να σημειώνεται τόσο μεγάλη συναίνεση στο Σώμα σχετικά με τους στόχους που έχουμε θέσει οι ίδιοι για τη βελτίωση της δέσμευσης της Ευρωπαϊκής Ένωσης για αειφόρο ανάπτυξη και περισσότερο αποδεκτή μέθοδο αντιμετώπισης των μελλοντικών ενεργειακών αναγκών.
<P>
Η δέσμευση αυτή είναι κατ' αρχήν πολύ σημαντική, ακόμα κι αν ξεχάσουμε για μια στιγμή μερικά από τα σφάλματα κατά την υλοποίησή της στο παρελθόν: για παράδειγμα, όταν προσπαθήσαμε να βελτιώσουμε την αποδοτικότητα των ψυγείων και ανακαλύψαμε ότι ένα μεγάλο λόμπυ εμφανίστηκε ξαφνικά την προηγουμένη της ψηφοφορίας και οι υποσχέσεις υποστήριξης έγιναν την ίδια ημέρα καπνός. Το ζήτημα εκείνο με είχε λυπήσει ιδιαίτερα, όπως και πολλούς άλλους. Έτσι, ελπίζω ότι από εδώ και πέρα θα πάρουμε την απόφαση να υλοποιούμε ό, τι διακηρύσσουμε, και ιδίως σε δύο κατευθύνσεις.
<P>
Η δέσμευση για ανανεώσιμη ενέργεια τονίζεται σε διάφορα εξαιρετικά τμήματα της έκθεσης: το τμήμα για την ανανεώσιμη ενέργεια στην παράγραφο 2 της έκθεσης του κ. van Velzen, το τμήμα για την έρευνα και ανάπτυξη (ιδίως στην παράγραφο 32), καθώς και το τμήμα για την περιφερειακή πολιτική (παράγραφοι 37 και 39). Υπάρχει μια ολόκληρη σειρά από εξαιρετικά τμήματα, τα οποία ελπίζω ότι θα ληφθούν πολύ σοβαρά υπόψη. Αλλά παράλληλα, πρέπει να συνδυαστούν με επίθεση κατά της υπερβολικής δέσμευσης για παραγωγή πυρηνικής ενεργειας. Εκτός από το πρόβλημα των μακροπρόθεσμων πυρηνικών αποβλήτων, το οποίο ανέφερε η κ. Plooij-van Gorsel, πιστεύω επίσης ότι κατά βάση πρόκειται για επιδοτούμενο τομέα χωρίς καμμία δικαιολογία.
<P>
Πώς λοιπόν μπορούμε να συνδυάσουμε τις ανάγκες διακοπής της λειτουργίας και απαλλαγής από το πυρηνικό πρόγραμμα με την ανάγκη αειφόρου ανάπτυξης; Πιστεύω ότι είναι δυνατόν. Θα ήταν δυνατόν, αν αναφέρουμε, για παράδειγμα, τις πυρηνικές εγκαταστάσεις του Dounreay στη Βόρειο Σκωτία, με γενική μεταστροφή της ενέργειας των επιστημόνων από την πυρηνική βιομηχανία στις ανανεώσιμες πηγές. Θα ήταν δυνατόν σε ολόκληρη την Ευρώπη και σε πολλά άλλα μέρη. Το συνιστώ στην Επιτροπή ως πρόγραμμα μεταστροφής που θα έδιδε το σωστό μήνυμα στους πολίτες μας.

<SPEAKER ID=25 LANGUAGE="FR" NAME="Martinez">
Κύριε Πρόεδρε, η έκθεση του κ. van Velzen έρχεται μετά το Λευκό και το Πράσινο Βιβλίο και τούτο ώστε να μας δοθεί η δυνατότητα να καθορίσουμε μία ενεργειακή πολιτική για την Ευρωπαϊκή Ένωση. Ακόμη πιο συγκεκριμένα, πρόκειται, μετά το εναρκτήριο λάκτισμα που δόθηκε το 1987, να μιλήσουμε για εσωτερική αγορά ηλεκτρικής ενέργειας και κυρίως για το άρθρο 90, παράγραφος 2 σχετικά με τις υπηρεσίες κοινής ωφέλειας και τις δημόσιες υπηρεσίες, παρότι ορισμένοι ευρωπαίοι διευθυντές έχουν μία τάση να μειδιούν όταν μιλάμε για «δημόσια υπηρεσία».
<P>
Με άλλα λόγια, κύριε van Velzen, η έκθεσή σας κατ' ουσίαν είναι ένας διθύραμβος για τις ανανεώσιμες πηγές ενέργειας, με πλήρη σειρά μέτρων, ευχάριστων μεν, λίγο όμως αφελών, όπως ο πράσινος ΦΠΑ, η φορολόγηση του διοξειδίου του άνθρακα, τελικά, θα πετύχετε, εσείς και οι συνάδελφοί σας, να παρουσιάσετε μία έκθεση για την ενέργεια, για την ηλεκτρική ενέργεια, για το φώς, ρίχνοντας ολόκληρη τη συζήτηση στο σκοτάδι. Πράγματι, υπάρχει μία αντίφαση σε όλη αυτή την ιστορία ανάμεσα στο γενικό στόχο καθορισμού μιας ενεργειακής πολιτικής - και για το στόχο όλοι είμαστε σύμφωνοι - και στη φιλοσοφία που αναπτύσσεται, κυρίως στη σελίδα 12, στην παράγραφο 21 της έκθεσης van Velzen όσον αφορά την ιδιωτικοποίηση του ενεργειακού τομέα, την αποσύνδεση των λειτουργιών ανάπτυξης, μεταφοράς, διανομής. Υπάρχει αντίφαση ανάμεσα σε μια ενεργειακή πολιτική και στον ανταγωνισμό. Δεν μπορούμε να τα θέλουμε και τα δύο, δηλαδή τη δυνατότητα πρόσβασης τρίτων στα δίκτυα, την επιλεξιμότητα του διανομέα, τη δυνατότητα για μια εδαφική κοινότητα να επιλέγει το διανομέα της - όπως συμβαίνει στη Γερμανία και επίσης η περίπτωση των 177 κοινοτήτων στη Γαλλία, που λειτουργούν κάπως στο περιθώριο του μονοπωλίου της EDF - όλα αυτά είναι αντιφατικά και έχουν τρείς σοβαρές επιπτώσεις: απώλεια κοινωνικής συνοχής, απώλεια κυριαρχίας και απώλεια ήθους.
<P>
Καταρχήν, πρώτο θέμα, όταν η διανομή ηλεκτρικής ενέργειας ανήκει στον ιδιωτικό τομέα, ο νόμος του κέρδους υποχρεώνει σε εγκατάλειψη των αγροτικών περιοχών υπέρ των περισσότερο αποδοτικών βιομηχανικών περιοχών. Στην Γουαδελούπη, η παραγωγή ηλεκτρικής ενέργειας αντιπροσωπεύει 200 μονάδες κόστους, ενώ η διανομή 100 μονάδες. Εάν ιδιωτικοποιηθεί, δεν ξέρω με ποιό τρόπο θα φωτίζεται η Γουαδελούπη! Εξάλλου, η ευρωπαϊκή συνθήκη στο άρθρο 130 μιλά σαφώς για « εδαφική, οικονομική και κοινωνική συνοχή», πράγμα ασυμβίβαστο με την ιδιωτικοποίηση της διανομής.
<P>
Το χειρότερο! Υπάρχει μείωση της κυριαρχίας. Όταν η διανομή της ηλεκτρικής ενέργειας υπόκειται στο νόμο του κέρδους, η ενεργειακή πολιτική δεν καθορίζεται πλέον από τους αιρετούς του λαού. Τη λειτουργία αυτή επιτελούν, με βάση το κέρδος, διεθνικοί ιδιωτικοί όμιλοι. Στην περίπτωση αυτή, η ηλεκτρική ενέργεια θα εξασφαλίζεται αποκλειστικά από τα κέντρα διανομής φυσικού αερίου. Δεν θα υπάρχει αιολική ηλεκτρική ενέργεια, δεν θα υπάρχει παλλιροϊκή ηλεκτρική ενέργεια, δεν θα υπάρχουν ανανεώσιμες πηγές ενέργειας, γιατί θα κοστίζουν πολύ ακριβά. Δεν θα επιτύχουμε την ενεργειακή ανεξαρτησία της Ευρώπης. Η ευρωπαϊκή ηλεκτρική ενέργεια θα είναι εξ ολοκλήρου από φυσικό αέριο και ο ανταγωνισμός στον τομέα της διανομής θα εξαλείψει τον ανταγωνισμό στην παραγωγή.
<P>
Το μονοπώλιο μιας δημόσιας υπηρεσίας σε έναν τομέα εθνικής κυριαρχίας θα αντικατασταθεί από το ολιγοπώλιο μερικών πολυεθνικών. Συνέπεια αυτού θα είναι ο εκφυλισμός του δημόσιου βίου καθότι η επιλεξιμότητα του διανομέα θα προκαλέσει εμπορικές διαμάχες για την επικράτηση στην αγορά. Η επικράτηση αυτή θα πραγματοποιηθεί μέσω της εξαγοράς των τοπικών παραγόντων. Στη Γαλλία πρόκειται να συσταθεί μία γενική επιχείρηση ηλεκτρισμού η οποία θα εξαγοράσει τους τοπικούς βουλευτές, όπως, στην περίπτωση του νερού, εξαγοράστηκαν όλοι οι σοσιαλιστές βουλευτές του RPR και του UDF, που σήμερα βρίσκονται στη φυλακή.
<P>
Το ότι οι γερμανοί οικολόγοι και το γερμανικό SPD τάσσονται υπέρ αυτής της κατάστασης, είναι γιατί τους το ζητούν οι γερμανικές ιδιωτικές εταιρείες. Και με τι αντάλλαγμα! Σας ρωτώ, εγώ, ποιο είναι το αντάλλαγμα που πήρατε για να υποστηρίξετε αυτή τη θέση!
<P>
Εφόσον θέλουμε κυριαρχία, εφόσον θέλουμε κοινωνική συνοχή, εφόσον θέλουμε ήθος, δεν ιδιωτικοποιούμε τη «νεράϊδα» που μας εξασφαλίζει ηλεκτρική ενέργεια, διότι οι νεράϊδες δεν είναι για να πουλιούνται στην αγορά.

<SPEAKER ID=26 LANGUAGE="ES" NAME="Izuierdo Collado">
Κύριε Πρόεδρε, ας επανέλθουμε στην πραγματικότητα της συζήτησης. Έχουμε μπροστά μας μια καλή δουλειά, για να αρχίσω από την έκθεση του κ. van Velzen. Μία καλή δουλειά που απηχεί το συναινετικό πνεύμα της Επιτροπής Έρευνας, Τεχνολογικής Ανάπτυξης και Ενέργειας και τη συμμετοχή όλων όσων συνέβαλαν σ'αυτή κάτι που υλοποιείται στα ογκώδη αυτά αλλά θετικά και ενδιαφέροντα κατά την άποψή μου έγγραφα.
<P>
Χωρίς να υποτιμώ στο ελάχιστο τη σοβαρή και αντικειμενική, πιστεύω, κριτική της κ. McNally στη θέση του Συμβουλίου, θέλω να δηλώσω αμέσως ότι οι σοσιαλιστές τασσόμεθα υπέρ του εγγράφου που παρουσιάζει ο κ. van Velzen, ως εισηγητής και το οποίο υποστηρίζεται από όλους.
<P>
Είναι προφανές ότι, όσον αφορά την πρακτική του Συμβουλίου, η έκθεση του κ. van Velzen θα μπορούσε να θεωρηθεί ως αποτέλεσμα μιας συγκέντρωσης εναλλακτικών λύσεων, διότι προσφέρει έναν κατάλογο που αυτή τη στιγμή σπανίζει στην Ευρωπαϊκή Ένωση. Ξεκάθαρη υποστήριξη των ανανεώσιμων πηγών ενέργειας· απάντηση σε ένα σαφές έλλειμμα της δράσης της Ευρωπαϊκής Ένωσης· αποφασιστική υποστήριξη της βιώσιμης ανάπτυξης - σε αντίφαση, κατά μεγάλο μέρος, με ό, τι συμβαίνει καθημερινά -·, εξοικονόμηση ενέργειας σαν βασικό αίτημα προ μιας σχετικά γενικευμένης σπατάλης, γιατί έχουμε έναν εχθρό, το ότι η ενέργεια είναι φθηνή· έλεγχος του διοξειδίου του άνθρακα - θέμα δύσκολο να λυθεί κατά τη στιγμή της εφαρμογής του -, και πτυχές της περιφερειακής πολιτικής καθώς και ένταξη των τοπικών αρχών.
<P>
Θέλω να αναφέρω ότι στην πρώτη ανταλλαγή απόψεων και σχολίων που είχαμε στην Επιτροπή, όταν αναφέραμε στον κ. van Velzen την ανάγκη να συμπεριλάβουμε τον παράγοντα της συνοχής που απαιτεί η συνθήκη, η απάντησή του ήταν: συμφωνώ, αλλά πρέπει να δούμε πώς θα τον εντάξουμε. Το αποτέλεσμα ήταν πως όχι μόνο υπάρχει πρόταση, αλλά ολόκληρο κεφάλαιο αφιερωμένο ακριβώς στην υπενθύμιση ότι η πολιτική συνοχής είναι μία υποχρέωση όχι μόνον όταν μιλάμε για Διαρθρωτικά Ταμεία και Ταμεία Συνοχής, αλλά και όταν μιλάμε για τις μεγάλες και καθοριστικές πολιτικές της Ευρωπαϊκής Ένωσης.
<P>
Ο τομέας της ενέργειας παρουσιάζει σημαντικό έλλειμμα και οφείλουμε να αναγνωρίσουμε ότι ο κ. van Velzen κατάφερε να συμπεριλάβει στην έκθεσή του τόσο τις προτάσεις της Επιτροπής Περιφερειακής Πολιτικής όσο και τις προηγούμενες της ίδιας της Επιτροπής Έρευνας, Τεχνολογικής Ανάπτυξης και Ενέργειας καθώς και την ένταξη των τοπικών αρχών στη διαδικασία δημιουργίας, ελέγχου, διανομής και εγγύησης της ενέργειας. Πιστεύω πως η Επιτροπή των Περιφερειών θα πρέπει να είναι ικανοποιημένη διότι ορισμένες σημαντικές προτάσεις που είχε υποβάλει στο Ευρωπαϊκό Κοινοβούλιο συμπεριλαμβάνονται στην έκθεση του κ. van Velzen.
<P>
Λυπάμαι που δεν βρίσκεται μαζί μας ο κ. Scapagnini, οφείλω όμως να πω ότι και η δική του έκθεση τυγχάνει της απολύτου έγκρισης της σοσιαλιστικής ομάδας. Είναι σαφές ότι η διάσκεψη της Βαρκελώνης πρέπει να αποκτήσει αξιοπιστία, ακριβώς σε ανάλογες περιστάσεις. Δεν έχει νόημα κάποια συγκεκριμένη στιγμή να πραγματοποιούνται συναντήσεις, κάτι πραγματικά θετικό και σημαντικό, όπως στη Βαρκελώνη, εάν στη συνέχεια δεν υπάρχει το λογικό επακόλουθο της παρέμβασης της Ευρωπαϊκής Ένωσης. Η διάσκεψη αυτή έχει στρατηγική σημασία όπως και τα μηνύματα ειρήνης, σταθερότητας και συνεργασίας, αλλά, γιατί να μην το πω, υπάρχει ανάγκη αμοιβαίας βοήθειας μεταξύ των δύο ακτών της Μεσογείου.
<P>
Υποστηρίζουμε σθεναρά τη θέση του κ. Scapagnini όσον αφορά την πρόταση δημιουργίας ευρωμεσογειακού ιδρύματος και κέντρου πληροφόρησης.

<SPEAKER ID=27 LANGUAGE="IT" NAME="Secchi">
Κύριε Πρόεδρε, κύριε επίτροπε, συνάδελφοι, θα ήθελα να αναπτύξω στα πλαίσια αυτής της πολύ σημαντικής συζήτησης που κερδίζει -μου φαίνεται ότι μπορούμε να το πούμε- μία ευρεία συναίνεση, μερικές σκέψεις σχετικά με τα βασικά θέματα που θα πρέπει να αντιμετωπίσουμε.
<P>
Τα κύρια προβλήματα αφορούν την ασφάλεια του ανεφοδιασμού και την τεχνολογική αποτελεσματικότητα κατά τη χρησιμοποίηση των ενεργειακών πηγών που διαθέτουμε. Από την άποψη της ασφάλειας, δεν μπορεί κανείς να μη συμφωνήσει με τις πολύ σημαντικές απόψεις που εκτίθενται στις παρεμβάσεις των συναδέλφων van Velzen και Scapagnini. Θα πρέπει να αντιμετωπίσουμε με μεγαλύτερη αποφασιστικότητα το πρόβλημα της διαφοροποίησης των πηγών αλλά και των χωρών προμηθευτών και το συνεπαγόμενο πρόβλημα μιας πιο αποτελεσματικής εξωτερικής πολιτικής, ξεπερνώντας τον κατακερματισμό που χαρακτηρίζει τη συμπεριφορά των κρατών μελών κατά την αντιμετώπιση αυτού του είδους των προβλημάτων. Υπάρχει και ένα άλλο ζήτημα, το ζήτημα της αποτελεσματικότητας που, κατά τη γνώμη μου, μπορεί να βρει ευνοϊκότερες λύσεις εάν επιμείνουμε -με μεγαλύτερη πεποίθηση- όσον αφορά το ρόλο της αγοράς και του ανταγωνισμού και σε αυτό τον πολύ σημαντικό τομέα, ένα ρόλο που η αγορά και ο ανταγωνισμός μπορούν να διαδραματίσουν εάν δούμε το πρόβλημα από τη σκοπιά της προσφοράς. Θα πρέπει να προωθήσουμε την παρουσία περισσότερων υποκειμένων στην ευρωπαϊκή ενεργειακή αγορά. θα πρέπει να προωθήσουμε πιο ευέλικτες και πιο αποτελεσματικές μεθόδους από τις σημερινές κατά τη σύνδεση των διαφόρων χωρών: με μια λέξη, πρόκειται για το ζήτημα των ανταλλαγών ενέργειας στο εσωτερικό της Ένωσης. Δεν διαφεύγει της προσοχής κανενός ότι το πρήβλημα της πολλαπλότητας των υποκειμένων και το ζήτημα των διευρωπαϊκών ανταλλαγών ενέργειας συνδέεται στενά τόσο με την οδηγία για την αγορά ηλεκτρικής ενέργειας, με την οποία θα ασχοληθούμε σύντομα, όσο και με την οδηγία για το φυσικό αέριο αλλά και, κυρίως, με τις εξελίξεις που θα υπάρξουν μετά την επίτευξη αυτών των στόχων.
<P>
Θα πρέπει, φυσικά, να κοιτάξουμε το πρόβλημα από την άποψη της ζήτησης: της ζήτησης που αναμένει πιο αποτελεσματικές συνθήκες για να υπάρξει μεγαλύτερη ανταγωνιστικότητα στη σημερινή οικονομική συγκυρία. Εμείς διαπιστώνουμε, παραδείγματος χάρη, στην οδηγία για τον ηλεκτρισμό, ότι το πρόβλημα των των μεγάλων επιχειρήσεων αφορά μόνο τις μεγάλες επιχειρήσεις, ενώ οι μικρομεσαίες απουσιάζουν παντελώς. Οι καταναλωτές, οι διανομείς, τα συλλογικά υποκείμενα δεν έτυχαν της απαιτούμενης προσοχής. Τέλος, είμαστε πεπεισμένοι ότι μία αγορά που λειτουργεί σωστά δεν μπορεί παρά να προσφέρει μεγαλύτερα κίνητρα στις επενδύσεις και στην τεχνολογική έρευνα. Περιορίζομαι στην απαρίθμηση των θεμάτων που έχουν προκύψει: η μεγαλύτερη αποτελεσματικότητα της μετατροπής των υπαρχόντων σταθμών παραγωγής ενέργειας, το πρόβλημα της συνδιασμένης παραγωγής, της συνδιασμένης παραγωγής ηλεκτρισμού-θερμότητας, η προώθηση νέων επενδύσεων, ακόμη και ιδιωτικών, σε αυτόν τον εξαιρετικά σημαντικό τομέα.

<SPEAKER ID=28 LANGUAGE="IT" NAME="Malerba">
Κύριε Πρόεδρε, κύριε επίτροπε, κύριοι συνάδελφοι, θα ήθελα να μιλήσω, εφόσον άλλοι συνάδελφοι της ομάδας μου ήδη έχουν μιλήσει για τη Λευκή Βίβλο και την ενέργεια στη Μεσόγειο, για τις προοπτικές της αγοράς του φυσικού αερίου και, συνεπώς, για την έκθεση του κ.Chichester. Η κοινοτική ενεργειακή πολιτική έχει τρεις στόχους, το έχουμε επαναλάβει σε πολλές ευκαιρίες: τον ανταγωνισμό των ενεργειακών τιμών, την ασφάλεια του ανεφοδιασμού και την περιβαλλοντική συμβατότητα. Η πραγματική δυσκολία έγκειται στο να τεθεί μία τάξη ανάλογα με τη σημασία τους και να συνδιασθούν οι τρεις αυτοί στόχοι.
<P>
Στην περίπτωση του φυσικού αερίου, μου φαίνεται ότι η ασφάλεια του ανεφοδιασμού θα πρέπει να είναι το κύριο κριτήριο εξαιτίας των ιδιαίτερων χαρακτηριστικών του τομέα. Υπενθυμίζουμε ορισμένα βασικά σημεία, που έχουν ήδη προαναφερθεί: η προοπτική αύξησης της κατανάλωσης, κυρίως για την παραγωγή ηλεκτρικής ενέργειας, η αύξηση της εξάρτησης από εξωτερικές παροχές, η συγκέντρωση των εισαγωγών από τρεις χώρες, τη Ρωσία, την Αλγερία και τη Νορβηγία, που οργανώνονται με μία προσφορά μονοπωλιακού τύπου, οι επιπτώσεις του κόστους μεταφοράς -όπως γνωρίζετε τα δύο τρίτα της τιμής του φυσικού αερίου οφείλονται στη μεταφορά- και η μακροπρόθεσμη ακαμψία των συμβάσεων take or pay , που εξαρτούν τις επιχειρήσεις παραγωγούς από τους προμηθευτές τους οι οποίοι βρισκονται εκτός Ευρωπαϊκής Ένωσης.
<P>
Πιο φιλελεύθερες υποθέσεις, όπως εκείνη της ελεύθερης πρόσβασης τρίτων στα δίκτυα δεν φαίνεται ότι μπορούν να πραγματοποιηθούν στο μεγαλύτερο μέρος των χωρών της Ευρωπαϊκής Ένωσης, κυρίως όσον αφορά τις εξωτερικές συνδέσεις, που έχουν να κάνουν με γεωγραφικές ζώνες πολύ μακρινές. Νομίζω, επίσης, ότι όσον αφορά το εσωτερικό πεδίο είναι αμφισβητήσιμης αποτελεσματικότητας η πρόσβαση τρίτων στα δίκτυα εξαιτίας της έλλειψης περισσοτέρων εθνικών παραγωγών που θα μπορούσαν να είναι ανταγωνιστικοί και, τέλος, διότι οι εξωτερικοί παραγωγοί εξάγουν με μία μόνο εταιρεία και δεν διαθέτουν οικονομικούς πόρους για την κατασκευή pipelines .
<P>
Σε τελευταία ανάλυση, η Επιτροπή πρέπει να υιοθετήσει, για την αγορά του φυσικού αερίου, μέτρα που να διευκολύνουν την είσοδο νέων επαγγελματιών που να είναι διατεθειμένοι να επενδύσουν, ενώ η λύση της πρόσβασης τρίτων στα δίκτυα θα πρέπει να μείνει, κατά την άποψή μου, στη σφαίρα των εθνικών επιλογών.

<SPEAKER ID=29 LANGUAGE="NL" NAME="Boogerd-Quaak">
Πρόεδρε, συνάδελφοι, κύριε Επίτροπε, στο Λευκό Βιβλίο περιλαμβάνεται μία προειδοποίηση για την αύξηση των εκπομπών διοξειδίου του άνθρακα σε ποσοστό πολύ υψηλότερο αυτού του 1990. Η αύξηση αυτή οφείλεται κατά 32 % στις δραστηριότητες του κλάδου παραγωγής ηλεκτρικής ενέργειας. Ο καλύτερος τρόπος που μπορούμε να υποστηρίξουμε τις ανανεώσιμες πηγές ενέργειας είναι ο αδίστακτος καταλογισμός όλων των πραγματικών δαπανών, ιδιαιτέρως στον τομέα παραγωγής ηλεκτρικής ενέργειας. Αυτό σημαίνει ότι πρέπει να καθιερωθεί σε πανευρωπαϊκό επίπεδο μία εισφορά για το διοξείδιο του άνθρακα, όπως προτείνεται και στην έκθεση Van Velzen. Αυτό που κατά τη γνώμη μου λείπει από την έκθεση Van Velzen είναι ο καταλογισμός των πραγματικών δαπανών για τα απόβλητα και για τη διάλυση πυρηνικών εργοστασίων. Πρόκειται για ένα θέμα στο οποίο αναφέρθηκε ήδη η συνάδελφος Plooij.
<P>
Κύριε Επίτροπε, στη χώρα μου, για παράδειγμα, οι δαπάνες αυτές εκπίπτουν με βάση μία δυναμικότητα 4.000 μεγαβάτ, τη στιγμή που στο κείμενο αναφέρεται μία δυναμικότητα μόλις 400 μεγαβάτ. Σε πολλές χώρες δεν δημιουργούνται επαρκή αποθεματικά για την κάλυψη των δαπανών αυτών ενώ οι κίνδυνοι που συνεπάγεται η πυρηνική ενέργεια επιβαρύνουν για άλλη μία φορά τον πληθυσμό δεδομένου ότι αποκλείονται από τα ασφαλιστικά συμβόλαια. Θα πρέπει κατά συνέπεια να ασκήσουμε μια σκληρή πολιτική ειδικών φόρων κατανάλωσης και να δημιουργήσουμε ένα level playing field μεταξύ εναλλακτικών λύσεων όπως η συνδυασμένη παραγωγή θερμότητας ενέργειας, η βιομάζα και άλλα παρόμοια. Από την εποχή που καταρτίστηκε το Λευκό Βιβλίο Delors γνωρίζουμε ότι μία παρόμοια φορολογική πολιτική έχει ιδιαίτερα ευνοϊκές επιπτώσεις και για την απασχόληση. Για παράδειγμα, με την περαιτέρω προαγωγή και εξέλιξη της παραγωγής ενέργειας από βιομάζα μπορούν να επιτευχθούν ταυτόχρονα δύο στόχοι; η καλλιέργεια δένδρων και φυτών για την παραγωγή βιομάζας εξουδετερώνει τις υπερβολικές ποσότητες διοξειδίου του άνθρακα. Για το λόγο αυτό πρέπει να δοθεί ιδιαίτερη προσοχή στην έκθεση της Επιτροπής Γεωργίας και Ανάπτυξης της Υπαίθρου. Η κ. Schierhuber ανάλυσε το πρόβλημα με έξοχο τρόπο.
<P>
Πρόεδρε, Επίτροπε, από την εμπειρία που έχω ως διοικητικός επίτροπος μίας κοινωφελούς επιχειρήσεως γνωρίζω ότι όλες οι εναλλακτικές παραμερίζονται σχεδόν πάντοτε προς όφελος της μαζικής παραγωγής ενέργειας και αυτό ακριβώς είναι το σημείο όπου η Επιτροπή πρέπει να επιχειρήσει να δημιουργήσει ένα level playing field .

<SPEAKER ID=30 LANGUAGE="FR" NAME="Elmalan">
Κύριε Πρόεδρε, το Λευκό Βιβλίο της Επιτροπής αποτελεί συνέχεια του Πράσινου Βιβλίου που πρωταρχικό στόχο είχε την προσαρμογή της αγοράς ενέργειας στις αρχές των ελεύθερων ανταλλαγών και του ανταγωνισμού, επιταχύνοντας τη διαδικασία απελευθέρωσης και μη υπαγωγής σε κανόνες, χωρίς να ενδιαφέρεται για τις οικονομικές, κοινωνικές και περιφερειακές συνέπειες.
<P>
Στον ενεργειακό τομέα, όπως και στον τομέα των μεταφορών ή τον ταχυδρομικό, οι δημόσιες επιχειρήσεις βρίσκονται στο στόχαστρο της Επιτροπής, καθότι συνιστούν έναν από τους πλέον αποτελεσματικούς πόλους αντίστασης στον αχαλίνωτο ελεύθερο ανταγωνισμό, επιζήμιο για τα συμφέροντα του προσωπικού τους και των χρηστών. Ηλεκτρική ενέργεια, φυσικό αέριο, κανένας τομέας δεν γλύτωσε από τις οδηγίες, παρά την απουσία κοινής ενεργειακής πολιτικής, οι υποχρεώσεις των δημοσίων υπηρεσιών, που συρρικνώθηκαν στην ευρεία έννοια της καθολικής υπηρεσίας, μη παρέχοντας παρά ελάχιστες υπηρεσίες στους πλέον αποστερημένους, προκειμένου να αφήσουν τις αποδοτικότερες υπηρεσίες στις ιδιωτικές επιχειρήσεις.
<P>
Από την άποψη αυτή, εκφράζω την ικανοποίησή μου για τη δημιουργία στη Γαλλία του ενιαίου συνδικαλιστικού μετώπου, ενάντια στη συμφωνία του Συμβουλίου του Ιουλίου 1996, σχετικά με την ηλεκτρική ενέργεια, με την οποία ανοίγεται η αγορά στον ανταγωνισμό, προς αποκλειστικό όφελος των μεγάλων καταναλωτών, στην ουσία για άλλη μια φορά των βιομηχανικών επιχειρήσεων.
<P>
Η έκθεση της Επιτροπής Ενέργειας υποτιμά σκοπίμως αυτή την πτυχή και συντάσσεται με τη λογική του Λευκού Βιβλίου ευχόμενη ωστόσο ηπιότερη και καλύτερα ελεγχόμενη απελευθέρωση. Αφού εκφράζει ικανοποίηση για το γεγονός ότι το Λευκό Βιβλίο αφιερώνει μεγάλο μέρος στις οικολογικές πτυχές της ενεργειακής πολιτικής, η έκθεση διατυπώνει ενδιαφέρουσες προτάσεις όσον αφορά τις ανανεώσιμες πηγές ενέργειας οι οποίες εμπλουτίζουν τη συζήτησή μας σχετικά με τις επιδιώξεις των ενεργειακών πολιτικών.
<P>
Η συζήτηση αυτή είναι χρήσιμη και αναγκαία, ιδιαίτερα όσον αφορά την ασφάλεια του εφοδιασμού, την προστασία του περιβάλλοντος και τις παρεχόμενες στο χρήστη υπηρεσίες. Πρέπει να ενθαρρυνθεί η συνεργασία, ο συντονισμός των εθνικών πολιτικών, να αναπτυχθεί η έρευνα, δεν πιστεύω όμως ότι πρέπει να υποκατασταθούν αυτά με μια κοινή ενεργειακή πολιτική, όπως προτείνει η Επιτροπή και πολλοί συνάδελφοι στην αίθουσα αυτή.
<P>
Η ενέργεια δεν είναι ένα εμπόρευμα όπως τα άλλα. Πρέπει να τυγχάνει ειδικής μεταχείρισης. Δεν μπορεί, ούτε πρέπει να υπακούει στην αρχή του ελεύθερου ανταγωνισμού, που ενδεχομένως θα έθετε σε αμφισβήτηση την ισότιμη πρόσβαση και μεταχείριση των χρηστών, τις ενεργειακές επιλογές κάθε χώρας, καθώς και την μακροπρόθεσμη προνοητικότητα, απαραίτητη για την εγγύηση της ασφάλειας του εφοδιασμού.
<P>
Είμαστε αποφασισμένοι, σε συνεργασία με τις συνδικαλιστικές οργανώσεις και τις ενώσεις των χρηστών, να ενεργήσουμε ώστε να αποτύχουν οι υπερφιλελεύθερες αυτές επιδιώξεις της Επιτροπής. Επιθυμούμε να συμβάλλουμε στην υποστήριξη και την ανανέωση των δημοσίων επιχειρήσεων, ώστε να μπορέσουν να εκπληρώσουν στο ακέραιο την αποστολή τους της δημόσιας υπηρεσίας, ανταποκρινόμενες στα συμφέροντα των χρηστών και του προσωπικού τους καθιστώντας δυνατή την εναρμονισμένη χωροταξία, ευνοώντας τις συνεργασίες στην Ευρωπαϊκή Ένωση.

<SPEAKER ID=31 LANGUAGE="DE" NAME="Bloch von Blottnitz">
Aν κάποιος θέλει να περιγράψει την ενεργειακή πολιτική της EE, τότε θα πρέπει να χρησιμοποιήσει τους ακόλουθους χαρακτηρισμούς: Eίναι μια πολιτική που γίνεται με μισή καρδιά, χωρίς να προσανατολίζεται στο μέλλον και της λείπει κάθε αποφασιστικότητα. Θέλω αυτό να το τεκμηριώσω με τα ακόλουθα σημεία: Για τις ανανεώσιμες μορφές ενέργειας και την ενεργειακή απόδοση, υπάρχει κάτι σε κάθε έκθεση σχετικά με την προστασία του περιβάλλοντος, και για το θέμα αυτό λέγονταν ανέκαθεν παχιά λόγια. Όταν όμως πρόκειται για την κατανομή χρημάτων, τότε δίνουμε 1 % για τις ανανεώσιμες μορφές ενέργειας και την ενεργειακή απόδοση, και το 99 % πηγαίνει στην ενέργεια-δεινόσαυρος, δηλαδή στην πυρηνική ενέργεια, παρόλο που όλοι γνωρίζουμε τις συνέπειές της. Kανείς μέχρι σήμερα δεν ξέρει τι να κάνουμε με τα πυρηνικά απόβλητα, και όλοι γνωρίζουμε τι σημαίνει να συνεχίζουμε να θερμαίνουμε την ατμόσφαιρα με θερμοηλεκτρικά εργοστάσια που εκλύουν διοξείδιο του άνθρακος.
<P>
Όλοι γνωρίζουμε, επίσης, ότι οι ανανεώσιμες μορφές ενέργειας είναι σαφώς τεχνολογίες του μέλλοντος, όπως λ.χ. η ηλιακή ενέργεια. H Aμερική και η Iαπωνία μας το δείχνουν. Aντί επιτέλους να βγουν διδάγματα, τεκμηριώνουμε πάντα τον λόγο για τον οποίο θα πρέπει να τα έχουμε όλα αυτά, και όλοι λέμε πως είναι οπωσδήποτε σημαντικό, αλλά δεν ενεργούμε προς την κατεύθυνση αυτή. Για τους λόγους αυτούς, όσο καιρό κάνουμε τέτοια ενεργειακή πολιτική, με μισή καρδιά, δεν θα πετύχουμε ποτέ μια λογική ενεργειακή πολιτική που να προσανατολίζεται προς το μέλλον, που να είναι βιώσιμη και θα διασφαλίζει και ευκαιρίες για τις επερχόμενες γενιές.

<SPEAKER ID=32 LANGUAGE="ES" NAME="Novo Belenguer">
Κύριε Πρόεδρε, καταρχάς θέλω να εκφράσω την ικανοποίησή μου για τη σοβαρή εργασία των τριών εισηγητών και να εστιάσω την ομιλία μου στο έργο που έφερε εις πέρας ο κ. Scapagnini όσον αφορά την ευρωμεσογειακή συνεργασία στον τομέα της ενέργειας, από το περιεχόμενο της οποίας μπορούμε να συμπεράνουμε ότι η υποστήριξη που παρέχει η Ευρωπαϊκή Ένωση στις δράσεις που αναλαμβάνονται στον τομέα της ενέργειας αποκτά ιδιαίτερο ενδιαφέρον όταν αυτές κατευθύνονται προς τις χώρες της Μεσογείου, τόσο τις κοινοτικές όσο και τις μη ευρωπαϊκές.
<P>
Πράγματι, όλοι γνωρίζουμε τη σπουδαιότητα και το μεγάλο διεθνή αντίκτυπο των στόχων της ευρωμεσογειακής συνεργασίας, όπως είναι η προώθηση της πολιτικής σταθερότητας στην περιοχή, η δημιουργία ζώνης ελεύθερου εμπορίου και η αύξηση των δράσεων στήριξης των κοινοτικών προγραμμάτων που έχουν σχέση με τις εν λόγω χώρες.
<P>
Η ευρωμεσογειακή συνεργασία στον τομέα της ενέργειας συμβάλλει στην επίτευξη των εν λόγω στόχων και η ίδια η Ένωση οφείλει να ενισχύει την προώθηση και την ανάπτυξη των ανανεώσιμων πηγών ενέργειας που, όπως η αιολική και η ηλιακή, εξυπηρετούν διάφορους κοινοτικούς στόχους, όπως ο σεβασμός στο περιβάλλον, η βελτίωση της ποιότητας ζωής καθώς και η δημιουργία θέσεων εργασίας χωρίς να παραβλέπουμε τη συνεισφορά τους στην επίλυση των προβλημάτων που δημιουργεί ή έλλειψη νερού στη Λεκάνη της Μεσογείου, η υψηλότερη στον κόσμο.
<P>
Θεωρώ λοιπόν απαραίτητο να προωθήσει η Ευρωπαϊκή Ένωση τα διάφορα κοινοτικά προγράμματα για τις μεσογειακές χώρες που έχουν σοβαρό πρόβλημα έλλειψης νερού. Τα εν λόγω προγράμματα πρέπει να αποβλέπουν στη βελτίωση της άντλησης, του εφοδιασμού και της ορθολογικής χρήσης του. Έτσι, ο τελικός στόχος της ευρωμεσογειακής ενεργειακής πολιτικής πρέπει να τείνει στον εκσυγχρονισμό της ενέργειας, με την προώθηση της εξοικονόμησης και της ορθολογικής χρήσης. Για τη χρηματοδότηση αυτής της πρότασης πρέπει να προσπαθήσουμε να εξασφαλίσουμε την υποστήριξη προγραμμάτων όπως το MEDA, με την πρόβλεψη ειδικού κονδυλίου για τον ενεργειακό τομέα, σε συνεργασία με τα κράτη μέλη προκειμένου να βελτιωθούν και να εκσυγχρονισθούν τα συστήματα παραγωγής ενέργειας με απόλυτο σεβασμό στο περιβάλλον.
<P>
Τέλος, κύριε Πρόεδρε, θέλω να δώσω έμφαση στον ξεχωριστό ρόλο του ευρωμεσογειακού ενεργειακού τομέα στην ανάπτυξη της οικονομικής, κοινωνικής, περιφερειακής και διεθνούς συνεργασίας που σαν κύρια συνέπεια είχε την ανάπτυξη σημαντικών δραστηριοτήτων εκ μέρους των βιομηχανικών τομέων. Είναι μια ευκαιρία για να προσεγγίσουμε τους διάφορους παράκτιους πληθυσμούς που έχουν προβλήματα και ενδιαφέρονται γι'αυτό το κοινό πρόγραμμα που έχει μεγάλες δυνατότητες μελλοντικής επέκτασης και δεν μπορούμε να την αγνοήσουμε.

<SPEAKER ID=33 LANGUAGE="IT" NAME="Amadeo">
Κύριε Πρόεδρε, οι «Χίλιες Μεσόγειοι» του Μπροντέλ, οι παλιοί και νέοι πολιτισμοί, που στις αφρικανικές και τις ευρωπαϊκές ακτές συχνά δύσπιστες και συγκρουόμενες μεταξύ τους αντιμετώπισαν την πρόκληση του χρόνου, στη Διάσκεψη της Βαρκελώνης τον περασμένο Νοέμβριο, έθεσαν τις βάσεις για ένα κοινό μέλλον. Μέλλον που, σύμφωνα με την τελική διακήρυξη, στηρίζεται πλέον σε έναν πιο αποφασιστικό πολιτικό διάλογο και στην ανάπτυξη της οικονομικής συνεργασίας. Μολονότι, δυστυχώς, η Διάσκεψη απέτυχε από πολιτικής πλευράς, μας άφησε ως απτό σήμα της νέας κατεύθυνσή της τις εταιρικές συνεργασίες. μία από αυτές αφορά τις ενεργειακές πολιτικές και τη δημιουργία των κατάλληλων προϋποθέσεων για επενδύσεις σε ολόκληρη τη λεκάνη της Μεσογείου. Η λαμπρή έκθεση του κ. Scapagnini, εξ ονόματος της Επιτροπής Έρευνας και Τεχνολογικής Ανάπτυξης, υπογραμμίζει ότι οι εταιρικές ανταλλαγές -δεδομένης της αλληλοεξάρτισης μεταξύ των χωρών της Ευρωπαϊκής Ένωσης και των μεσογειακών χωρών, ειδικότερα όσον αφορά την ανάπτυξη της υποδομής, τις εμπορικές σχέσεις, την προστασία του περιβάλλοντος, τον ανεφοδιασμό ενέργειας- θα συνέβαλλαν στην ανάπτυξη μιας θεωρείας της συνεργασίας, που θα αποκτούσε στρατηγικό χαρακτήρα, προς όφελος της περιβαλλοντικής και δημογραφικής εξισορρόπησης, αλλά κυρίως θα μπορούσε να συμβάλει στην ανάπτυξη μιας σταθεροποιημένης περιοχής με τη γεωπολιτική ολοκλήρωση των περιφερειών των παρακτίων τρίτων χωρών.
<P>
Η πρόταση δημιουργίας ενός ευρωμεσογειακού φόρουμ για την ενέργεια, που θα επέτρεπε την κοινή διαχείριση της συνεργασίας, και ενός Μεσογειακού Οργανισμού, που θα δρούσε σαν καταλύτης, μας φαίνεται ότι αποτελεί την πρακτική εφαρμογή όσων πολλές φορές η κοινότητα υποστήριξε μόνο με ωραία και κομψά λόγια.

<SPEAKER ID=34 LANGUAGE="DE" NAME="Linkohr">
Kύριε Πρόεδρε, κυρίες και κύριοι, κι εγώ θα ήθελα, κατ' αρχήν, να ευχαριστήσω θερμά τους τρεις εισηγητές για την συμβολή τους, η οποία μας επέτρεψε να κάνουμε εδώ μια διεξοδική συζήτηση. Bεβαίως θα πρέπει ακόμη να πω πως εδώ δουλεύουμε, εν μέρει, με πολύ χαρακτηριστικές λέξεις που παραβλέπουν και την ουσία του θέματος. Δεν θέλω να υπεισέλθω εδώ σε λεπτομέρειες, αλλά να πω μόνο στη συνάδελφό μου Bloch von Blottnitz πως απλώς δεν είναι αλήθεια ότι το 99 % των πιστώσεών μας δαπανάται για την πυρηνική ενέργεια και μόνο το 1 % για τις ανανεώσιμες μορφές ενέργειας. H αναλογία παρουσιάζει ισορροπία και γι' αυτό υπεύθυνο είναι και το Kοινοβούλιό μας. Kάναμε πάρα πολλά για τις ανανεώσιμες μορφές ενέργειας.
<P>
Δεύτερον, θα ήθελα ακόμη να πω ότι η ενεργειακή πολιτική της Eυρωπαϊκής Ένωσης δεν έχει τη θέση που της αξίζει. Aυτό το επεσήμαναν ήδη πάρα πολλοί ομιλητές δικαιολογημένα. Ίσως και η συζήτηση αυτή να συμβάλει, ώστε να αποκτήσει μια καλύτερη θέση. Θα πρέπει να ασχοληθούμε περισσότερο με την ενεργειακή πολιτική, μια και η γεωπολιτική της ενέργειας μεταβάλλεται. O κ. Chichester και ο κ. van Velzen το επεσήμαναν αυτό σωστά στις εκθέσεις τους.
<P>
Eνώ για πολύ καιρό η Σαουδική Aραβία, ή καλύτερα ο Kόλπος, ήταν η κεντρική περιοχή εφοδιασμού του κόσμου με πετρέλαιο, τώρα η ισορροπία μετατοπίζεται προς την Kεντρική Aσία, τον Kαύκασο αλλά και τις άλλες χώρες του κόσμου. Aυτό έχει συνέπειες και για την εξωτερική πολιτική της Ένωσής μας και δεν είναι μόνο υπόθεση των πολυεθνικών εταιριών. Όλοι όσοι παρακολουθούν κάπως την ιστορία της ενεργειακής πολιτικής, γνωρίζουν πως είναι δυνατόν να προκύψουν εδώ διαμάχες. Γι' αυτό και συνηγορώ υπέρ μιας στενής συνεργασίας μεταξύ της εξωτερικής και της ενεργειακής μας πολιτικής, όχι με την έννοια του να χρηματοδοτήσουμε κάτι τέτοιο - αυτό δεν μπορούμε καν να το κάνουμε - αλλά με το να έχουμε εδώ μια στενή επαφή, μια και πιστεύω γενικώς ότι η ενεργειακή και η επιχειρησιακή πολιτική θα πρέπει να είναι στενότερα συνδεδεμένες μεταξύ τους.
<P>
Δεν θα πρέπει να συζητάμε μόνο για Φυσική - αυτό δεν είναι το καίριο πρόβλημά μας - αλλά για εκείνη τη γκρίζα ζώνη μεταξύ κοινής γνώμης και τεχνολογίας. Aυτό, άλλωστε, είναι και κάτι που μας απασχόλησε, εδώ στο Kοινοβούλιό μας, πολύ περισσότερο από πολλά άλλα. Aς αναλογισθούμε τη συζήτηση που κάναμε, και συνεχίζουμε να κάνουμε, για την πυρηνική ενέργεια και πολλά άλλα. Συνηγορώ υπέρ της βελτίωσης του διαλόγου για τη σκοπιμότητα της τεχνολογίας. Σ' αυτό υπάγεται και το κλίμα. Δεν περνάει καμιά σύνοδος εδώ στο Eυρωπαϊκό Kοινοβούλιο που να μην πούμε κάτι για το C02 . Aυτό, στηριζόμενος στην αναφορά στη Bίβλο που έκανε προηγουμένως ο Neil Kinnock, είναι, κατά κάποιον τρόπο, η συμβολή μας στο Bιβλίο των Παροιμιών. Λέμε πάρα πολλά, αλλά κάνουμε ελάχιστη πολιτική. H εκπομπή C02 , στο τέλος της παρούσας δεκαετίας, θα είναι κατά 6-7 % περισσότερη απ' ότι το 1990, παρόλο που πάντα εδώ αποφασίζαμε το αντίθετο. Aλλά αυτή είναι η πραγματικότητα. Θα ήθελα να στρέψω την προσοχή μας σ' αυτό το πραγματικό πρόβλημα, ώστε να υπάρξει εδώ αλλαγή πορείας.
<P>
Θα ήθελα να κάνω και μια τελευταία παρατήρηση, σχετικά με τη θερμοπυρηνική σύντηξη, παρόλο που ξέρω ότι υπάρχουν πολλοί εδώ που έχουν διαφορετική γνώμη από εμένα. Kατά βάσιν έχουμε τέσσερις μορφές ενέργειας: τις ανανεώσιμες μορφές, και τέτοιες είναι η ηλιακή ενέργεια, τις ορυκτές μορφές, την πυρηνική σχάση και την πυρηνική σύντηξη. Aυτές τις τέσσερις φυσικές μορφές ενέργειας έχουμε; άλλο τίποτε δεν έχουμε. Aπό την άλλη μεριά, έχουμε τεράστιες ενεργειακές ανάγκες στον κόσμο, και ουσιαστικά δεν θα ήθελα να παραιτηθώ από καμιά απ' αυτές τις τέσσερις μορφές. Eίναι επίσης και ευθύνη μας να ακολουθήσουμε μια μακροπρόθεσμη πολιτική. Γι' αυτό και δεν θα ήθελα να παραιτηθώ από τον τομέα της θερμοπυρηνικής σύντηξης, στον οποίο, εμείς εδώ στην Eυρώπη, προηγούμαστε; αλλά επ' αυτού θα συζητήσουμε σε άλλο σημείο.

<SPEAKER ID=35 LANGUAGE="DE" NAME="Keppelhoff-Wiechert">
Κύριε Πρόεδρε, κύριε Eπίτροπε, αξιότιμοι κυρίες και κύριοι, ο κ. Linkohr χάραξε, κατά την άποψή μου, το συνολικό πλαίσιο για μια φορά ακόμη, και γι' αυτό θα ήθελα να εστιάσω την προσοχή μου αποκλειστικά και μόνο στο θέμα των αναφυομένων πρώτων υλών.
<P>
Aσφαλώς συμφωνούμε όταν μιλάτε για τον ήλιο και λέτε ότι ο ήλιος μεγαλώνει τα φυτά. Όταν εμείς στην Eυρώπη μιλάμε για μια διαχείριση γης που να καλύπτει όλες τις εκτάσεις, τότε νομίζω πως κερδίζει ολοένα και περισσότερο έδαφος το μέλημα, το οποίο εξέφρασε εδώ σήμερα το πρωί η κ. Schierhuber, η καλλιέργεια δηλαδή αναφυομένων πρώτων υλών σε γεωργικές εκτάσεις που τελούν υπό καθεστώς αγρανάπαυσης. Tα προϊόντα των μη εδώδιμων καλλιεργειών εμφανίζουν σοβαρά περιβαλλοντικά πλεονεκτήματα έναντι των συμβατικών, βιομηχανικών ανταγωνιστικών προϊόντων. Oι βιομηχανικές πρώτες ύλες, που προήλθαν από μη εδώδιμες καλλιέργειες, είναι μια εγχώρια πηγή αναφυομένων και αειφόρων πόρων, που μπορούν να ανταγωνιστούν ή να συμπληρώσουν τις συμβατικές πρώτες ύλες.
<P>
Tα προϊόντα αυτά, επίσης, μπορούν να βοηθήσουν την EE να ανταποκριθεί στις διεθνείς υποχρεώσεις της, όπως στη βιο-συνθήκη σχετικά με την αύξηση της θερμοκρασίας της Γης, και ενδείκνυνται στην αντιμετώπιση των φιλοπεριβαλλοντικών απαιτήσεων της αγοράς, όπως η χρήση βιολογικών καυσίμων λ.χ. για την εσωτερική ναυσιπλοΐα.
<P>
Παραδέχομαι ότι προωθήθηκε η ανάπτυξη του μη εδώδιμου τομέα, ιδιαίτερα στους ελαιώδεις σπόρους, με τη θέσπιση της αγρανάπαυσης. Aυτό συνέβαλε στο να γίνουν οι σχετικές καλλιέργειες ανταγωνιστικές, έναντι των συμβατικών καλλιεργειών, μια και τώρα έχουν καλύτερες αποδόσεις ανά εκτάριο. H διαρκής μείωση του ποσοστού αγρανάπαυσης από τον ένα χρόνο στον άλλο, έχει ωστόσο σαν συνέπεια να προορίζονται ολοένα και λιγότερες εκτάσεις για μη εδώδιμες καλλιέργειες. H εμπειρία έδειξε ότι η αγρανάπαυση δεν μπορεί να χρησιμοποιηθεί ως αξιόπιστο μέσο στον τομέα αυτό. H αβεβαιότητα που πηγάζει απ' αυτή, δεν συμβάλλει στη συνεχή δέσμευση των παραγωγών και στην αύξηση των επενδύσεων εκ μέρους των μεταποιητικών επιχειρήσεων.
<P>
Γι' αυτό και χρειάζεται ένα σαφές μήνυμα της Eπιτροπής, ώστε όλοι οι τομείς του μη εδώδιμου κλάδου να έχουν την ακλόνητη πεποίθηση ότι αυτός ο, σε ανάπτυξη ευρισκόμενος, τομέας έχει βιώσιμο μέλλον στην Eυρώπη. Έχει βασική σημασία, τόσο για τους γεωργούς όσο και για τη βιομηχανία, το να αναπτύξει η Eπιτροπή ένα ειδικό σύστημα στήριξης για τις μη εδώδιμες καλλιέργειες, και κατ' αυτήν την έννοια ζητώ κι ένα ανεξάρτητο σύστημα στήριξης για τις καλλιέργειες αυτές. Aυτό, κύριε Eπίτροπε, θα είχε το πλεονέκτημα, να διαφυλάξει το σύστημα στήριξης από τις διακυμάνσεις στην παγκόσμια αγορά σιτηρών και θα προσέφερε ένα είδος σταθερότητας, που θα ωφελούσε τόσο τους παραγωγούς όσο και τις μεταποιητικές επιχειρήσεις.

<SPEAKER ID=36 LANGUAGE="PT" NAME="Vieira">
Κύριε Πρόεδρε, η Ευρωπαϊκή 'Ενωση υποστηρίζει έρευνες, μελέτες, μέτρα και δράσεις στο πεδίο των ανανεώσιμων ενεργειών. Μόνο που η υποστήριξη αυτή πρέπει να είναι πολύ πιο σημαντική, κυρίως σε χώρες και περιοχές όπου η εξάρτηση από πετρελαιοειδή καύσιμα και από άλλα μη ανανεώσιμα υλικά συνεχίζει να είναι τεράστια. Γι'αυτό και συμφωνούμε με την κοινή πρόταση ψηφίσματος η οποία προτείνει να έχει η Επιτροπή μεγαλύτερη παρέμβαση καθώς και πιο έκδηλη πολιτική βούληση για την προώθηση της χρήσης, κυρίως, της βιομάζας ως πηγής ενέργειας, διότι συμβάλλει στη μείωση των εκπομπών CO2 και επίσης διότι, με αυτή, θα μπορέσουμε να εκμεταλλευθούμε καλύτερα τις αρόσιμες γαίες που δεν χρησιμοποιούνται για την καλλιέργεια εδώδιμων προϊόντων ή που έχουν εγκαταληφθεί. Με το θέμα αυτό συνδέεται επίσης η ανάπτυξη μίας δασικής πολιτικής σε πολλά κράτη μέλη και περιοχές τους όπου ελάχιστα έχουν γίνει, παρά τα χαρακτηριστικά και τις δυνατότητες που παρουσιάζουν.
<P>
Θα ήθελα να υπενθυμίσω και να τονίσω, τέλος, ορισμένα από τα πιο σημαντικά σημεία μίας πραγματικής κοινοτικής ενεργειακής πολιτικής που θα μπορέσουν να ευνοήσουν μεγαλύτερη και καλύτερη εφαρμογή των ανανεώσιμων ενεργειών, όπως η βιομάζα και τα βιολογικά καύσιμα: καλύτερη έρευνα στο πεδίο της ενέργειας, ειδικά των ανανεώσιμων ενεργειών και της ενεργειακής απόδοσης· μεγαλύτερη διάδοση προγραμμάτων επίδειξης, κυρίως στις περιφερειακές, τις ιδιαίτερα απομακρυσμένες και τις νησιωτικές περιοχές της 'Ενωσης που χρησιμοποιούν ανανεώσιμες ενέργειες· μεγαλύτερη χρηματοδοτική υποστήριξη προς τις δημόσιες και ιδιωτικές επενδύσεις με τη χρησιμοποίηση της βιομάζας και άλλων, λιγότερο κοινών ανανεώσιμων ενεργειακών πηγών· χορήγηση φορολογικών κινήτρων για την παραγωγή ενέργειας από αποκλειστικά ανανεώσιμες πηγές· μεγαλύτερη τεχνική και τεχνολογική συνεργασία στον τομέα των ανανεώσιμων ενεργειών και επίσης στην ορθολογική χρησιμοποίηση της ενέργειας μεταξύ των κρατών μελών και μεταξύ αυτών και τρίτων χωρών· εντατικοποίηση δράσεων πληροφόρησης, εκπαίδευσης και ευαισθητοποίησης στα διάφορα κράτη μέλη όσον αφορά τις ανανεώσιμες ενέργειες· ειλικρινής υποστήριξη στη δημιουργία υπηρεσιών ενέργειας και περιβάλλοντος στις ευρωπαϊκές περιοχές και σε τρίτες χώρες· συντονισμός στρατηγικών δράσεων της Ευρωπαϊκής 'Ενωσης με άλλες χώρες, ακόμη και άλλων ηπείρων, με σκοπό τη διαφύλαξη μίας κατάλληλης ισορροπίας του πλανήτη μας η οποία θα περνά, ασφαλώς, μέσα από μία μεγαλύτερη και πιο αποφασιστική παγκόσμια χρήση των ανανεώσιμων πηγών για την παραγωγή ενέργειας.

<SPEAKER ID=37 LANGUAGE="EN" NAME="Cox">
Κύριε Πρόεδρε, θα ήθελα να αναφερθώ συνοπτικά στο ρόλο των φορολογικών μέσων στον ενεργειακό τομέα. Γνωρίζουμε, προφανώς, ότι όπου δοκιμάστηκαν, λειτούργησαν ικανοποιητικά - κλασικό παράδειγμα οι φορολογικές διαφοροποιήσεις μεταξύ κοινής και αμόλυβδης βενζίνης. Επίσης, οι παρεκκλίσεις που έχουν θεσπίσει ορισμένα κράτη μέλη στο πλαίσιο των ειδικών φόρων κατανάλωσης για διαφορετική φορολογική μεταχείριση των καυσίμων με υψηλή και χαμηλή περιεκτικότητα σε θείο αποδεικνύουν τη δυνατότητα να επηρεαστεί η συμπεριφορά μέσω φορολογικών κινήτρων.
<P>
Στον τομέα της περιβαλλοντικής ενέργειας, και ιδίως των φορολογικών κινήτρων που συνδέονται με τις εκπομπές, έχω μια παρατήρηση και μια ερώτηση για τον Επίτροπο. Η παρατήρηση είναι ότι δεν πρέπει να κάνουμε το καλύτερο εχθρό του καλού, πράγμα που σημαίνει ότι υπάρχουν πολλοί εδώ που θα ήθελαν να προωθήσουν το φόρο διοξειδίου του άνθρακα, αλλά αυτό προσέκρουσε στις απαιτήσεις ομοφωνίας του άρθρου 99. Δεν θα πρέπει να αφήσουμε τη συζήτηση αυτή να παρεμποδίσει την υιοθέτηση συνεκτικού πλαισίου χάραξης πολιτικής και πολιτικών στόχων. Αλλά αυτό που είναι σαφές στη φορολογία είναι ότι όλες αυτές οι προτάσεις προσκρούουν στο άρθρο 99.
<P>
Θα ήθελα να ερωτήσω τον Επίτροπο: είναι πρόθυμος να χρησιμοποιήσει το άρθρο 100 για τη θέσπιση ενός συνεκτικού συνόλου υποχρεωτικών στόχων σχετικά με τις εκπομπές, και τη θέσπιση στο πλαίσιο αυτό μιας σειράς φορολογικών επιλογών διαθέσιμων στα κράτη για να επιλέξουν μέσω της επικουρικότητας, συμβατών με την ακεραιότητα της εσωτερικής αγοράς και, κατ' αυτόν τον τρόπο, να βρει στην πραγματικότητα ένα μηχανισμό πολιτικής για την προώθηση αυτού που όλοι λέμε ότι θέλουμε με βάση την παραδοχή ότι η ισχύουσα διαδικασία συνεχούς επιστροφής στο άρθρο 99 μας αφήνει ανίσχυρους;

<SPEAKER ID=38 LANGUAGE="SV" NAME="Holm">
Κύριε Πρόεδρε, ο κ. Scapagnini παρουσίασε μια έκθεση για μια ισχυρή συνεργασία στον τομέα της ενέργειας μεταξύ της ΕΕ και των χωρών της Μεσογείου. Αυτή η έκθεση έγινε πολύ καλή, διότι περιέχει πολλά σημεία για τις ανανεώσιμες πηγές ενέργειας. Στην έκθεση περιέχεται επίσης η τροπολογία μου στην Επιτροπή για την τεχνολογία των ηλιακών κυττάρων και των δυνατοτήτων που έχει αυτή η μορφή ενέργειας. Ταυτόχρονα πρέπει να επισημάνω ότι στην ενεργειακή πολιτική που ασκεί η ΕΕ, ή σωστότερα στην ερευνητική πολιτική που ασκεί η ΕΕ, δυστυχώς δεν προβάλλονται οι ανανεώσιμες πηγές ενέργειας με τον ίδιο τρόπο που κάνει π.χ. η έκθεση Scapagnini. Φαίνεται ότι είναι πολύ εύκολο να κάνεις υποδείξεις στις άλλες χώρες πως θα διαμορφώσουν την ενεργειακή πολιτική τους αλλά όταν πρόκειται για την ενεργειακή και την πολιτική για την έρευνα της ίδιας της ΕΕ, είναι αντίθετα πολύ δυσκολότερο. Η έρευνα επικεντρώνεται κυρίως στην πυρηνική ενέργεια και την ενέργεια σύντηξης και ψίχουλα μόνον δίνονται στις ανανεώσιμες πηγές ενέργειας, παρ'ότι η ΕΕ, κατά την διάρκεια της Διάσκεψης για το περιβάλλον του ΟΗΕ πριν από κανά δυό χρόνια, είπε ότι πρέπει να επιδιωχθεί η βιώσιμη ανάπτυξη.
<P>
Δεν αρκούν τα ωραία λόγια μόνο. Απαιτείται επίσης δράση. Γι'αυτό ελπίζω ότι η Επιτροπή θα συμπεριλάβει στο 5ο πρόγραμμα πλαίσιο για την έρευνα πολύ περισσότερα για τις ανανεώσιμες πηγές ενέργειας. Φυσικά η τεχνολογία των ηλιακών κυττάρων ίσως δεν μπορεί να εφαρμοστεί στα κράτη μέλη της ΕΕ, αλλά υπάρχουν άλλες ανανεώσιμες πηγές ενέργειας. Αφορά π.χ. την εκμετάλλευση της βιομάζας και τα βιολογικά καύσιμα. Οι ειδικοί σ'αυτόν τον τομέα λένε ότι η τεχνολογία υπάρχει - αυτό που λείπει είναι η πολιτική θέληση. Το ερώτημα είναι που είναι η Επιτροπή όταν εξετάζονται αυτά τα ζητήματα.

<SPEAKER ID=39 LANGUAGE="EN" NAME="Adam">
Κύριε Πρόεδρε, θα ήθελα να συγχαρώ το συγγραφέα της έκθεσης για το Λευκό Βιβλίο σχετικά με την ενέργεια και να κάνω μερικά γενικά σχόλια. Από συνολική άποψη, η κατανάλωση ενέργειας συνεχίζει να αυξάνεται κάθε χρόνο. Το μεγαλύτερο μέρος της αφορά τα ορυκτά καύσιμα: περισσότερος άνθρακας, περισσότερο αέριο, περισσότερο πετρέλαιο. Κι όμως, 40 % του σημερινού πληθυσμού της γης δεν έχει πρόσβαση σε εμπορική παροχή ενέργειας.
<P>
Επιπλέον αυτού, ο πληθυσμός της γης συνεχίζει να αυξάνεται. Κατά τη γνώμη μου, δεν υπάρχει καμμιά προφανής ένδειξη ότι η συνολική κατανάλωση ενέργειας θα μειωθεί από τώρα μέχρι τον 22ο αιώνα. Δεν υπάρχει έλλειψη ορυκτών καυσίμων και μόνον μια πολιτική παρέμβαση μπορεί να διακόψει τον εφοδιασμό. Περισσότερος άνθρακας, περισσότερο πετρέλαιο, περισσότερο αέριο, οδηγεί αναπόφευκτα σε περισσότερο διοξείδιο του άνθρακα, όπως ανέφερε ο κ. Linkohr.
<P>
Όλα τα μέτρα εξοικονόμησης ενέργειας και ενεργειακής αποτελεσματικότητας δεν σταμάτησαν, ούτε καν μείωσαν, τη γενική κατανάλωση ενέργειας. Στις περισσότερο ανεπτυγμένες οικονομίες, οι μειώσεις στο βιομηχανικό, εμπορικό και οικιακό τομέα υπερκαλύφθηκαν από τις αυξήσεις στο μεταφορικό τομέα. Έτσι, δεν είναι περίεργο ότι στη σημερινή συζήτηση συμμετέχει ο Επίτροπος μεταφορών.
<P>
Θα ήθελα να τονίσω τρία σημεία που πρέπει να αντιμετωπιστούν αν πρόκειται να σημειώσει κάποια επιτυχία οποιαδήποτε ενεργειακή πολιτική σε κοινοτικό επίπεδο. Πρώτον, πρέπει να εξετάσουμε τους στόχους εκπομπών και να τους ορίσουμε αυστηρά από άποψη ανθρώπινης υγείας και όχι σε σχέση με τη συγκινησιακή και κάπως ανακριβή αναφορά στη βιωσιμότητα και το περιβάλλον. Δεύτερον, το Κοινοβούλιο πρέπει να εξετάσει τη δομή και τις αρμοδιότητες των επιτροπών του, ούτως ώστε να μπορέσει να προκύψει μια συνεκτική προσέγγιση: σχέση της ενέργειας με το περιβάλλον, τις μεταφορές, την περιφερειακή πολιτική, την έρευνα, τα διευρωπαϊκά δίκτυα και τη διεθνή συνεργασία. Η ίδια προσοχή πρέπει να δοθεί από την Επιτροπή. Τα ενεργειακά ζητήματα είναι διασκορπισμένα παντού: ΓΔ XVII, XII, XI, XVI, I. Ξέχασα καμμία; Ποιός συντονίζει όλες αυτές τις ΓΔ στο επίπεδο της Επιτροπής;
<P>
Τρίτον, η ενέργεια γίνεται όλο και περισσότερο βιομηχανία υψηλής τεχνολογίας. Η αποτελεσματικότητα στην παραγωγή, τη διανομή και την κατανάλωση ενέργειας θα εξαρτάται όλο και περισσότερο από την τεχνολογία της πληροφόρησης. Το φτυάρι του ανθρακωρύχου αντικαταστάθηκε από το μικροεπεξεργαστή. Αυτά είναι τα διδάγματα που πρέπει να αντλήσουμε, αν πρόκειται να εξορθολογίσουμε την ενεργειακή στρατηγική μας.

<SPEAKER ID=40 LANGUAGE="IT" NAME="Santini">
Κύριε Πρόεδρε, πολλά έχουν ειπωθεί. Μίλησαν οι επιστήμονες αλλά επιτρέψτε μου τώρα να προσθέσω τα λόγια ενός απλού πολίτη που βλέπει με μεγάλη συμπάθεια αυτές τις καινοτομίες που υπόσχονται εξοικονόμηση ενέργειας και μεγαλύτερη απόδοση. Εγώ θέλω να προσθέσω μία ακόμη πέτρα στο οικοδόμημα που έκτισαν οι συνάδελφοι Jacob και Schierhuber όσον αφορά τις θετικές επιπτώσεις που έχουν αυτές οι πρωτοβουλίες στο αγροτικό πεδίο και στην ύπαιθρο. Βεβαίως οι αγρότες ενδιαφέρονται άμεσα για την επαναχρησιμοποίηση όλων των προϊόντων που μένουν στα χωράφια ως απόβλητα και που όπως ακούσαμε τώρα θα μπορούσαν να μετατραπούν σε ανανεώσιμη ενέργεια, σε κίνητρο, με λίγα λόγια, θα μπορούσαν να συμβάλουν στην εξοικονόμηση ενέργειας.
<P>
Διαβάζουμε στους τεχνικούς πίνακες ότι η βιόμαζα βρίσκεται στην πρώτη θέση μεταξύ των πηγών ανανεώσιμης ενέργειας και σε λιγότερο από τριάντα χρόνια, μέσω των υγρών, εξαεριωμένων ή στερεών μορφών της θα μπορούσε να είναι εξαιρετικά ανταγωνιστική με τις παραδοσιακές μορφές ενέργειας. Μας διαβεβαιώνουν επίσης, σε μία μελέτη, ότι εάν το 10 % της ηλεκτρικής ενέργειας παρήγετο από τη βιόμαζα, το εισόδημα των αγροτών θα αύξανε, θα αύξανε κυρίως ο όγκος των εργασιών των αγροτών περίπου κατά 20 δισεκατ. Ecu ετησίως.
<P>
Πολύ καλά, μας ενθουσιάζουν όλους αυτές οι ιδέες. Πώς μπορούμε τώρα να τις υλοποιήσουμε; Πριν από όλα δίδοντας ένα ουσιαστικότερο περιεχόμενο στην επιστημονική έρευνα, εξηγώντας στους αγρότες, σε όλους τους ευρωπαίους αγρότες πού θέλουμε να φτάσουμε και με ποια μέσα και κυρίως προωθώντας τη διάδοση της επιστημονικής έρευνας. Λέγεται πάντοτε ότι οι ιδέες των ανθρώπων περπατούν στηριζόμενες στα πόδια των ίδιων των ανθρώπων: οι ιδέες της Επιτροπής και των ευρωπαϊκών θεσμικών οργάνων περπατούν κυρίως όταν χρηματοδοτούνται. Χρειάζεται να δοθεί συνεπώς ουσιαστικό περιεχόμενο στα προγράμματα αυτού του τομέα. Εάν το ALTENER II δεν επαρκεί θα πρέπει να δρομολογηθούν άλλα προγράμματα και κυρίως να διατεθούν πιο σημαντικά ποσά.
<P>
Τέλος, θα πρέπει να μετατραπούν οι υπάρχουσες υποδομές, οι σημερινές υπηρεσίες και, κυρίως, να επιδιωχθεί η συμμετοχή και των χωρών που πρόκειται να εισέλθουν στην Ευρώπη, για να μην έχουμε αύριο να αντιμετωπίσουμε τα ίδια προβλήματα.

<SPEAKER ID=41 LANGUAGE="SV" NAME="Lindqvist">
Κύριε Πρόεδρε, η ενεργειακή πολιτική του μέλλοντος πρέπει να στηρίζεται στην αντοχή, την ανακύκλωση και τις ανανεώσιμες πηγές ενέργειας. Η πυρηνική ενέργεια και τα ορυκτά καύσιμα δεν ικανοποιούν αυτούς τους όρους και πρέπει σταδιακά να αχρηστευθούν ως φορείς ενέργειας. Δεν πρέπει επίσης να ρίξουμε δισεκατομμύρια σε ερευνητικούς πόρους για την ενέργεια σύντηξης. Ως εκ τούτου το μεγάλο μέρος των πόρων για την έρευνα της ενέργειας της ΕΕ που πηγαίνουν στην έρευνα για την σύντηξη, στο λεγόμενο πρόγραμμα JΕΤ μπορεί να μειωθεί ή να εκλείψει. Είναι επίσης απαράδεκτο να επενδυθούν περισσότεροι πόροι σε καινούρια πυρηνική ενέργεια. Γι'αυτό πρέπει να απορριφθεί η ανέγερση νέων αντιδραστήρων στην Ουκρανία με κάποιους πόρους της ΕΕ. Η απαρχαιωμένη Συνθήκη Euratom πρέπει να μεταβληθεί σε μία συνθήκη για την εξέλιξη ανανεώσιμων μορφών ενέργειας που εξοικονομούν ενέργεια μέσω περιβαλλοντικών φόρων, έμμεσους φόρους και φορολογική αντιστροφή.
<P>
Αντιθέτως χρειάζονται περισσότεροι πόροι για την έρευνα, την ανάπτυξη και συγκεκριμένα προγράμματα στήριξης ανανεώσιμων πηγών ενεργείας όπως βιοενέργεια, ηλιακά κύτταρα, αιολική ενέργεια, βιολογικά καύσιμα, προϊόντα και διαδικασίες που φείδονται ενέργειας καθώς και νέα καύσιμα που κάνουν αποτελεσματική χρήση της ενέργειας και είναι φιλικά προς το περιβάλλον όπως η αιθανόλη, η μεθανόλη, αέριο υδρογόνο, ραφανιδέλαιο κ.λ.π.. Σ'αυτή την περίσταση, κύριε Πρόεδρε η Λευκή Βίβλος πρέπει να διασκευαστεί σε μεγάλο βαθμό. Η Επιτροπή πρέπει επίσης να φέρει άμεσες προτάσεις για την μείωση των ρύπων του διοξειδίου του άνθρακα. Ως εκ τούτου πρέπει το συντομότερο δυνατόν να επεξεργαστεί μια σύσταση περί φόρου διοξειδίου του άνθρακα.

<SPEAKER ID=42 LANGUAGE="EN" NAME="Hallam">
Κύριε Πρόεδρε, θα ήθελα να πω ότι χαιρετίζω κάθε συζήτηση σχετικά με την πιθανότητα μεγαλύτερης χρησιμοποίησης βιομάζας στην παραγωγή ενέργειας. Πριν μερικούς μήνες, έλαβα μέρος σε μια διάσκεψη στη Σουηδία, την οποία οργάνωσε το Συμβούλιο της Ευρώπης και στην οποία συζητήθηκε η χρησιμοποίηση βιομάζας με χρήση δένδρων, εσοδειών, κάθε είδους φυτών. Πρέπει να παραδεχθώ ότι όσο περισσότερα άκουγα, τόσο επειθόμην ότι η βιομάζα μας προσφέρει μια μεγάλη ευκαιρία για την παραγωγή φιλικής προς το περιβάλλον ενέργειας που να μπορεί να χρησιμοποιηθεί σε ολόκληρη την Ευρώπη για τη βελτίωση του περιβάλλοντός μας και της κοινωνίας μας.
<P>
Θα ήθελα να προσθέσω άλλο ένα σημείο, και συγκεκριμένα ότι η ανάπτυξη της βιομάζας προσφέρει μια εύλογη εναλλακτική μορφή παραγωγής στην ύπαιθρο προϊόντων εκτός των τροφίμων. Γνωρίζω πολλούς αγρότες που είναι πρόθυμοι να παράγουν εσοδείες για χρησιμοποίηση ως βιομάζα και απευθύνω έκκληση προς την Ένωση και προς την Κοινότητα να εργαστούμε όσο το δυνατόν σκληρότερα, όσο το δυνατόν ταχύτερα, για να καταστεί βέβαιο ότι θα χρησιμοποιήσουμε αυτές τις εσοδείες.

<SPEAKER ID=43 LANGUAGE="NL" NAME="Mulder">
Κύριε Πρόεδρε, και εγώ θα ήθελα να περιοριστώ στα βιολογικά καύσιμα. Συμμερίζομαι τον ενθουσιασμό της κ. Schierhuber την οποία ακολουθούν ευτυχώς και πολλά άλλα μέλη του Κοινοβουλίου.
<P>
Εναπομένει να απαντηθούν ορισμένα ερωτήματα. Η απάντηση του Επιτρόπου ήταν κατ'αρχάς ικανοποιητική, θα ήθελα όμως να θέσω ορισμένα πρόσθετα ερωτήματα. Θα ήθελα κατ'αρχάς να αναφερθώ στον τομέα της φορολογίας. Παρατηρούμε ότι τη στιγμή αυτή θα πράγματα έχουν καθηλωθεί στην Ευρώπη επειδή το Συμβούλιο δεν μπορεί να λάβει μία απόφαση. Αντιθέτως, σε ορισμένες χώρες υπάρχει η δυνατότητα να επιβληθούν ορισμένα φορολογικά μέτρα. Πώς μπορεί να γίνει αυτό; Είναι ή δεν είναι δυνατό να γίνει.
<P>
Κατά δεύτερον, θα ήθελα να συστήσω με θέρμη τη χρήση ενός άλλου μέτρου και συγκεκριμένα της νομοθεσίας. Σε πολλά μέρη της Ευρώπης υπάρχουν οικολογικά ευαίσθητες περιοχές. Θα ήταν πάρα πολύ ωφέλιμο αν μπορούσαμε να χρησιμοποιήσουμε στις περιοχές αυτές βιολογικά καύσιμα, όπως για παράδειγμα το βιολογικό ντήζελ. Είναι διατεθειμένη η Επιτροπή να καταρτίσει οδηγία με την οποία θα καθίσταται υποχρεωτική η χρήση βιολογικών καυσίμων σε οικολογικά ευαίσθητες περιοχές; Στην περίπτωση αυτή θα επιτευχθούν ταυτοχρόνως δύο στόχοι, όπως αναφέρθηκε ήδη από πολλούς συναδέλφους: και θα προστατευθεί το περιβάλλον και θα δημιουργηθεί μία νέα αγορά για τα γεωργικά προϊόντα.

<SPEAKER ID=44 LANGUAGE="DE" NAME="Graenitz">
Kύριε Πρόεδρε, θα ήθελα να ξεκινήσω, εκφράζοντας τις ευχαριστίες μου προς την κ. Schierhuber για τις πρωτοβουλίες της στον τομέα της παραγωγής ενέργειας από τη βιομάζα, μια και πιστεύω πως εμείς εδώ σ' αυτό το Σώμα δεν ορκιζόμαστε μόνο στην ανάπτυξη των ανανεώσιμων μορφών ενέργειας, αλλά οφείλουμε να προχωρήσουμε και σε συγκεκριμένες ενέργειες.
<P>
Θεωρώ την παραγωγή ηλεκτρικού ρεύματος ή τηλεθέρμανσης από βιομάζα, ως μια πολύ σημαντική συμβολή στην ανάπτυξη ενός σταθερού ενεργειακού εφοδιασμού των χωρών της Ένωσης. Θα ήθελα μόνον να προσθέσω και κάτι ακόμη σ' αυτά που είπε η κ. Schierhuber: Eίναι ανάγκη - ιδιαίτερα όταν φυτεύονται μεγάλες εκτάσεις με ενεργειακά φυτά - να εξασφαλιστεί η φιλικότητα προς τις τοπικές περιβαλλοντικές συνθήκες, όσον αφορά την επιλογή των φυτών, και τον τρόπο της καλλιέργειάς τους.
<P>
Θα ήθελα, σχετικά, να υπενθυμίσω ακόμη πως κάποτε υπήρχε ένα ερευνητικό πρόγραμμα σε επίπεδο EE, στο οποίο θα έπρεπε να αναπτυχθούν φυτά που θα μπορούσαν, αφενός να απομακρύνουν τα δηλητήρια από το έδαφος, πράγμα που θα ήταν ιδιαίτερα σημαντικό για εδάφη βιομηχανιών και για εδάφη κοντά σε αυτοκινητοδρόμους, και αφετέρου, στη συνέχεια, θα μπορούσαν να προσαχθούν σε ειδικές τουρμπίνες για την παραγωγή ηλεκτρικού ρεύματος.
<P>
H βιομάζα, ωστόσο, είναι μόνον ένα μέρος μιας σταθερής ενεργειακής πολιτικής και δεν θα 'πρεπε, ενασχολούμενοι μ' αυτήν, να ξεχάσουμε άλλες δυνατότητες, και κυρίως τη γεωθερμία και τις θερμές πηγές, που μπορούν να συμβάλουν σημαντικά στην παραγωγή ενέργειας. Στον τομέα αυτό, το θέμα είναι ακριβώς η τοπική αυτάρκεια, επειδή έτσι μπορούν να αποφευχθούν οι ανάγκες σε αγωγούς υψηλής τάσης και οι απώλειες που συνεπάγεται η διανομή της ενέργειας.
<P>
H ανταγωνιστικότητα των ανανεώσιμων μορφών ενέργειας, βεβαίως, μπορεί να υπάρξει σε μια αναπτυσσόμενη αγορά ηλεκτρικού ρεύματος και αργότερα σε μια ενεργειακή εσωτερική αγορά, μόνον αν υπάρχουν πρόσθετα μέσα, όπως ενδεχομένως ένας ενεργειακός φόρος ή και άλλα μέσα, όπως τα παρουσίασε στην έκθεσή της τη Δευτέρα η κ. McNally, κι ελπίζω πως, σε μια δεύτερη ανάγνωση της έκθεσης αυτής, περισσότεροι συνάδελφοι θα μπορέσουν να δώσουν τη συγκατάθεσή τους.

<SPEAKER ID=45 LANGUAGE="NL" NAME="Van Velzen, W.G.">
Κύριε Πρόεδρε, χαίρομαι ιδιαιτέρως με τη συμφωνία που φαίνεται να επικρατεί στο Σώμα όσον αφορά την έκθεση για το Λευκό Βιβλίο. Πρέπει δε να ομολογήσω ότι αισθάνομαι μία κάποια έκπληξη για τις διαφωνίες που ακούστηκαν και που προέρχονται συγκεκριμένα από την παράταξη των Φιλελευθέρων.
<P>
Θα ήθελα να επισημάνω δύο πράγματα: κατ'αρχάς, η έκθεση που εκπόνησα εγκρίθηκε ομόφωνα - συνεπώς και με την υποστήριξη της Ομάδας των Φιλελευθέρων - στην Επιτροπή Έρευνας, Τεχνολογικής Ανάπτυξης και Ενέργειας. Κατά δεύτερον, η Ομάδα των Φιλελευθέρων δεν έχει καταθέσει καμία απολύτως τροπολογία. Για να είμαι ειλικρινής πιστεύω ότι η κριτική που ασκούν δεν έχει και τόσο πολιτικό χαρακτήρα και ότι είναι κατά συνέπεια κάπως ευτελής.
<P>
Στη συνέχεια θα ήθελα να εκφράσω την ελπίδα ότι η σοσιαλιστική παράταξη δεν θα υποστηρίξει τις τροπολογίες των Πρασίνων, επειδή κατ'αυτό τον τρόπο διασπάται η συναίνεση που είχε επιτευχθεί στην Επιτροπή Έρευνας, Τεχνολογικής Ανάπτυξης και Ενέργειας.
<P>
Τέλος, θα ήθελα να ευχαριστήσω ιδιαιτέρως τους συναδέλφους μου για τη συμπαράσταση που μου προσέφεραν.

<SPEAKER ID=46 LANGUAGE="NL" NAME="Plooij-Van Gorsel">
Πρόεδρε, θα ήθελα να αντιδράσω στην παρατήρηση του κ. Van Velzen ο οποίος δήλωσε ότι η Ομάδα των Φιλελευθέρων άσκησε έντονη κριτική. Πιστεύω ότι παρακολούθησε με κάπως περίεργο τρόπο τα σχόλιά μας, δεδομένου ότι δεν ασκήσαμε κριτική σε βάρος του. Το μόνο που είπα ήταν ότι αισθανόμουν κάποια έκπληξη για το γεγονός ότι η έκθεσή του τάσσεται ανεπιφύλακτα υπέρ των ανανεώσιμων πηγών ενέργειας, πράγμα που δεν άκουσα και τόσες πολλές φορές από το στόμα του, αλλά και υπέρ της πυρηνικής ενέργειας. Περαιτέρω θα ήθελα να δηλώσω ότι υποστηρίζουμε πλήρως τόσο το Λευκό Βιβλίο όσο και την έκθεσή του, όπως άλλωστε συνέβη και στην επιτροπή. Αυτές είναι και οι παρατηρήσεις που θα ήθελα να επαναλάβω.
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, βρίσκω τις διαδικασίες του Σώματος συχνά αξιοπερίεργες, ιδίως ως κάποιος που υπήρξε κοινοβουλευτικός επί εικοσιπέντε χρόνια. Ενωρίτερα σήμερα, μου δόθηκαν δέκα λεπτά για να παρέμβω εξ ονόματος της Επιτροπής. Επειδή έπρεπε απλώς να απαντήσω σε μια προφορική ερώτηση, χρησιμοποίησα μόνον πέντε λεπτά. Τώρα, πρέπει να απαντήσω σε τρεις πολύ ουσιαστικές και αξιόλογες εκθέσεις που συνέταξαν τρεις βουλευτές καταβάλοντας μεγάλη προσπάθεια και μου δόθηκαν μόνον πέντε λεπτά. Ελπίζω λοιπόν, κύριε Πρόεδρε, ότι θα μου δώσετε λίγο χρόνο ως «αποζημίωση», παρόλο που ελπίζω ότι δεν θα μακρηγορήσω τόσο πολύ, ώστε να χρειαστεί να κριθεί ο αγώνας στα «πέναλτυ».
<P>
Ο συνάδελφός μου κ. Παπουτσής λυπάται ιδιαίτερα που απουσιάζει από τη συζήτηση, αλλά ήταν υποχρεωμένος να παρευρεθεί στο Συμβούλιο Βιομηχανίας που διεξάγεται σήμερα το πρωί. Θα ήθελα να ευχαριστήσω τα μέλη της επιτροπής ενέργειας, έρευνας και τεχνολογίας, και ιδίως τον εισηγητή κ. van Velzen, για την εργασία που ανέλαβαν σχετικά με το Λευκό Βιβλίο της Επιτροπής για την ενεργειακή πολιτική της Ευρωπαϊκής Ένωσης, κυρίως διότι η εργασία πραγματοποιήθηκε με πνεύμα καρποφόρου συνεργασίας και διαβούλευσης.
<P>
Στο λίγο χρόνο που διαθέτω δεν μπορώ να αναφερθώ σε κάθε σημείο του ψηφίσματος που έχει υποβληθεί στο Σώμα, αλλά η Επιτροπή αξιολογεί προσεκτικά όλα τα ζητήματα που ετέθησαν. Ο εισηγητής έθεσε φυσικά το ερώτημα κατά πόσον μπορούμε να συμφιλιώσουμε τους στόχους της πολιτικής μας με τις προβλέψεις του προϋπολογισμού και η μόνη ρεαλιστική απάντηση σε αυτό είναι ότι δεν θα είναι εύκολο. Θα είναι η πρόκληση της εφαρμογής του Λευκού Βιβλίου. Τα ψηφίσματα θέτουν ορισμένα θέματα σχετικά με την ανταγωνιστικότητα, και ιδίως με την εσωτερική αγορά ηλεκτρισμού και αερίου. Η κοινή θέση της οδηγίας για την εσωτερική αγορά ηλεκτρισμού, η οποία συζητείται αυτή τη στιγμή στο Κοινοβούλιο, έχει περιλάβει τις περισσότερες από τις τροπολογίες που κατέθεσε το Κοινοβούλιο κατά την πρώτη ανάγνωση. Η ιρλανδική προεδρία υπέβαλε πρόσφατα στο Συμβούλιο σχέδιο συμβιβασμού για την εσωτερική αγορά αερίου και η Επιτροπή ελπίζει να σημειωθεί ταχεία πρόοδος σχετικά κατά το Συμβούλιο της 3ης Δεκεμβρίου.
<P>
Όσον αφορά τις περιβαλλοντικές πτυχές, η έκθεση του Σώματος αναγνωρίζει ότι το Λευκό Βιβλίο έχει δώσει πολύ προσοχή στο ζήτημα της αειφόρου ανάπτυξης, παρόλο που επαναλαμβάνεται η επίκριση ότι δεν γίνονται αρκετά. Το Λευκό Βιβλίο για την ενεργειακή πολιτική ασφαλώς δεν μπορεί παρά να δώσει τις γενικές κατευθύνσεις και στόχους της ενεργειακής πολιτικής αφήνοντας την ανάπτυξη των λεπτομερών πτυχών. Ελπίζω ότι το Σώμα θα το λάβει υπόψη - είμαι σίγουρος ότι θα το λάβει.
<P>
Όπως ανακοινώθηκε στο Λευκό Βιβλίο, βρίσκεται πρετοιμάζεται στρατηγική για την προώθηση των ανανεώσιμων πηγών ενέργειας. Στηριζόμενοι στις συστάσεις της έκθεσης Mombaur του Σώματος, συντάξαμε Πράσινο Βιβλίο για το θέμα, το οποίο θα υποβληθεί σύντομα στο Σώμα. Διαβλέπω ήδη την εξημμένη προσδοκία στα πρόσωπα των αξιότιμων βουλευτών! Η Επιτροπή θα προχωρήσει σε νομοθετικά μέτρα, όπου απαιτείται, για άλλα περιβαλλοντικά ζητήματα, όπως οι προδιαγραφές, η επισήμανση ενεργειακής αποτελεσματικότητας, οι εθελούσιες συμφωνίες και η συνδυασμένη παραγωγή ενέργειας. Ωστόσο, θα προσπαθήσουμε επίσης να υλοποιήσουμε τις εθελούσιες συμφωνίες, όπου μπορούν να αποτελέσουν διαχειριστικό εργαλείο για αποτελεσματική παραγωγή. Συμφωνούμε πλήρως ότι η συνδυασμένη παραγωγή συμβάλλει στην εξοικονόμηση ενέργειας και αναγνωρίζουμε επίσης τη σημασία της τεχνολογίας αυτής για να συνδυαστεί η παραγωγή ηλεκτρικής ενέργειας με την αειφόρο ανάπτυξη. Συνεπώς, προετοιμάζουμε ειδική στρατηγική για το θέμα. Η Επιτροπή χαιρετίζει ιδιαίτερα τις περισσότερες εισηγήσεις σχετικά με τη διεθνή συνεργασία, ιδίως για τις χώρες της κεντρικής και ανατολικής Ευρώπης.
<P>
Τέλος, σχετικά με την έκθεση του κ. van Velzen και στο πλαίσιο της ΔΔ, θα επιθυμούσαμε να ευχαριστήσουμε το Κοινοβούλιο για τη διαρκή στήριξη που παρέχει στην ενσωμάτωση κεφαλαίου για την ενέργεια στη Συνθήκη της Ένωσης, μια εξέλιξη την οποία θεωρούμε απαραίτητη για να παρασχεθεί σαφής και άμεση νομική βάση για δράσεις ενεργειακής πολιτικής.
<P>
Σχετικά με την έκθεση του κ. Scapagnini για την ευρωμεσογειακή συνεργασία στον τομέα της ενέργειας, σημειώνω με ευχαρίστηση τη συναίνεση για το θέμα της συνεργασίας για την ενέργεια, όπως προκύπτει από το σχέδιο έκθεσης. Η Επιτροπή συμφωνεί πλήρως με τους στόχους που προσδιορίζονται για τη συνεργασία. Θα ήθελα να κάνω μερικά σύντομα σχόλια για τα μέσα που προτείνει το σχέδιο έκθεσης.
<P>
Το φόρουμ ενέργειας βρίσκεται υπό ίδρυση και θα αποτελέσει ένα ευέλικτο όργανο για την εξασφάλιση της συνεργασίας μεταξύ όλων των εμπλεκομένων χωρών, καθώς και της βιομηχανίας και του τραπεζικού τομέα. Ο Επίτροπος κ. Παπουτσής ζήτησε από τις υπηρεσίες της Επιτροπής να αναλάβουν τη γραμματεία του φόρουμ. Έτσι θα αποφευχθεί η σύσταση νέου οργάνου και αποδεικνύεται προφανώς στη βιομηχανία ότι θέλουμε να αποφύγουμε τη δημιουργία επιπλέον γραφειοκρατίας. Το φόρουμ προβλέπεται να συνεδριάζει κάθε δύο χρόνια σε υπουργικό επίπεδο και το Σώμα θα τηρείται ενήμερο για όλες τις εξελίξεις, ούτως ώστε να μπορούν όλοι να μείνουν ήσυχοι.
<P>
Όσον αφορά τις συγκεκριμένες προτάσεις που περιλαμβάνονται στο σχέδιο έκθεσης, η δημιουργία προγράμματος επίδειξης «ENERMEDVILLAGE» είναι ενδιαφέρουσα ιδέα την οποία θα εξετάσουμε. Ασφαλώς, αυτός ο τύπος δράσης πρέπει να εξεταστεί από κοινού με τις μεσογειακές χώρες κατά την υλοποίηση των ενδεικτικών προγραμμάτων. Το σχέδιο έκθεσης που έχει υποβληθεί στο Σώμα εισηγείται τη σύσταση δύο οργάνων - ενός οργανισμού και ενός Ευρωμεσογειακού ινστιτούτου. Οι στόχοι των οργάνων αυτών είναι αξιόλογοι, αλλά θα θέλαμε, ωστόσο, να εξασφαλίσουμε ότι η σύσταση νέων οργάνων δεν θα προκαλέσει, ει δυνατόν, νέα γραφειοκρατία. Θα πρέπει, συνεπώς, να εξετάσουμε πώς μπορούν να καλυφθούν οι δραστηριότητες ενός οργανισμού και ενός ινστιτούτου από τα υπάρχοντα όργανα.
<P>
Σχετικά με την τελευταία έκθεση του κ. Chichester - μια εξαιρετική έκθεση, αν μπορώ να το πω έτσι, σχετικά με την εξίσου εξαιρετική ανακοίνωση για τον εφοδιασμό με φυσικό αέριο και τις προοπτικές - όπως γνωρίζει το Σώμα, ο στόχος της ανακοίνωσης, η οποία είναι ασφαλώς συμβατή με το Λευκό Βιβλίο για την ενέργεια, είναι διπλός: να παράσχει μια βάση για τη συζήτηση και να εξετάσει το ζήτημα της ασφάλειας του εφοδιασμού. Η ανακοίνωση εξετάζει τις παρούσες και τις προβλεπόμενες προοπτικές της ζήτησης και της προσφοράς εκ μέρους της Ευρωπαϊκής Κοινότητας μέχρι το 2000, τις εξωτερικές σχέσεις και ορισμένες εξελίξεις της αγοράς σε σχέση με τις πιθανές επιπτώσεις επί της ασφάλειας εφοδιασμού και τα μέτρα ασφαλείας που διαθέτει σήμερα η βιομηχανία αερίου. Η εξωτερική διάσταση είναι προφανώς κρίσιμη, εφόσον όλο και μεγαλύτερο μέρος του εφοδιασμού της Κοινότητας σε αέριο, όπως υπογράμμισε ο κ. Chichester, θα προέρχεται από τρίτες χώρες. Στις εξωτερικές σχέσεις, συνεπώς, η κοινοτική αλληλεγγύη μπορεί να αποφέρει σημαντικά κέρδη.
<P>
Η ανακοίνωση εξετάζει επίσης μερικά άλλα θέματα με τα οποία ο κ. Chichester είναι εξοικειωμένος, αλλά για τα οποία δεν θα επεκταθώ ενώπιον του Σώματος, παρά την ακούραστη προσοχή σας. Η ανακοίνωση ισχυρίζεται ότι η ασφάλεια του εφοδιασμού δεν πρέπει να αντιμετωπίζεται αποκλειστικά σε εθνικό πλαίσιο. Οι συνέργειες, η αλληλεξάρτηση και οι συμπληρωματικότητες που μπορούν να επιτύχουν τα συστήματα αερίου των κρατών μελών ούτως ώστε να μειωθεί το συνολικό κοινοτικό κόστος της ασφάλειας εφοδιασμού, πρέπει ασφαλώς να μελετηθούν περαιτέρω. Χρειάζεται ασφαλώς να αναπτυχθούν διαμεθοριακές προσεγγίσεις για την επίτευξη ασφάλειας εφοδιασμού.
<P>
Όπως γνωρίζει το Σώμα, το Συμβούλιο Ενέργειας του προηγουμένου Μαϊου παρέσχε ευρεία υποστήριξη στις ιδέες που σκιαγράφησα προηγουμένως και στα συμπεράσματα της ανακοίνωσης της Επιτροπής, το Συμβούλιο έδωσε ειδική εντολή στην Επιτροπή να εξετάσει εις βάθος τα διάφορα σχετικά θέματα. Η εντολή αυτή του Συμβουλίου θα αποτελέσει προφανώς βάση για την κοινοτική εργασία σχετικά με τον εφοδιασμό σε αέριο και την ασφάλεια κατά τους επόμενους μήνες, ενώ θα αρχίσουμε το συντομότερο δυνατόν μια μεγάλη μελέτη που θα καλύψει τις κύριες πτυχές της ασφάλειας εφοδιασμού στο επίπεδο της Ευρωπαϊκής Κοινότητας.
<P>
Θα αρχίσουμε να συζητάμε τα ζητήματα αυτά με τα κράτη μέλη και τη βιομηχανία αερίου κατά τους προσεχείς επόμενους μήνες και είμαι απολύτως βέβαιος πέραν πάσης αμφιβολίας ότι το Σώμα θα συνεχίσει να ενδιαφέρεται ενεργά για το ζήτημα και θα γεμίσει και πάλι την αίθουσα όταν θα υποβάλω την επόμενη έκθεσή μου.
<P>
(Γέλια)

<SPEAKER ID=47 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα κατά την ώρα των ψηφοφοριών που ακολουθεί αμέσως.

<CHAPTER ID=3>
Ψηφοφορίες
<SPEAKER ID=48 NAME="Dνez de Rivera Icaza">
Κάθε χρόνο, η Ευρωπαϊκή Ένωση παράγει πάνω από 2 εκατομμύρια τόνους αποβλήτων κάθε είδους, εκ των οποίων 30 εκατομμύρια περίπου τόνοι είναι επικίνδυνα απόβλητα, γι'αυτό και είναι ακατανόητο που ακόμα δεν υπάρχει μία σαφής στρατηγική της Ένωσης σχετικά με το θέμα αυτό.
<P>
Η καλύτερη πολιτική για τη διαχείριση των αποβλήτων σύμφωνα με την αρχή της υποστηρίξιμης ανάπτυξης είναι καταρχήν η μείωσή τους στο ελάχιστο. Τούτο ισοδυναμεί με την αρχή της πρόληψης και επιφέρει συγχρόνως την περιορισμένη χρήση υλικών συσκευασίας και κυρίως την επαναχρησιμοποίηση και ανακύκλωσή τους.
<P>
Η διαχείριση των αποβλήτων πρέπει να ανταποκρίνεται σε ολόκληρη την Ευρωπαϊκή Ένωση στις ίδιες απαιτήσεις ώστε να αποφεύγεται ο ενδεχόμενος και ολέθριος «τουρισμός» σε ένα χώρο χωρίς σύνορα. Γι'αυτό είναι απαραίτητο να εφαρμοστεί η αρχή της γειτνίασης.
<P>
Επίσης απαραίτητο είναι να τηρείται και να επιβάλλεται, αν είναι αναγκαίο, η ταξινόμησή τους στον τόπο προέλευσης και η επιλεκτική περισυλλογή, αν και για όλα αυτά θα πρέπει να έχουμε τη συνεργασία των τοπικών και περιφερειακών αρχών, γιατί χωρίς αυτές κανένα σχέδιο διαχείρισης των αποβλήτων δεν θα είναι αποτελεσματικό. Γι'αυτό και πρότεινα αυτές τις τροπολογίες και θεωρώ θετικό το ότι εγκρίθηκαν.
<P>
Δεν μπορώ να μην υπενθυμίσω στην Επιτροπή πόσο επείγει μία νέα πρόταση για χωματερές. Έχουμε την περίπτωση της Γαλικίας σαν δραματικό παράδειγμα.
<P>
έκθεση Kittelmann
<SPEAKER ID=49 NAME="Rovsing">
Η παρούσα έκθεση περιέχει μια σειρά θαυμάσιων παρατηρήσεων, που τονίζουν σαφώς την ανάγκη να ενισχυθούν οι διεθνείς κανόνες ανταγωνισμού στα πλαίσια του Παγκοσμίου Οργανισμού Εμπορίου. Επισημαίνεται ότι τα βήματα προόδου που έχουν ήδη συντελεστεί π.χ. στον ΟΟΣΑ και στη Διάσκεψη του ΟΗΕ για το Εμπόριο και την Ανάπτυξη (UNCTAD), καθώς επίσης και οι διμερείς συμφωνίες συνεργασίας που συνήψε η ΕΕ στον τομέα της πολιτικής ανταγωνισμού, αποτελούν μια πολύτιμη, αν και ανεπαρκέστατη, συμβολή στη σταθεροποίηση του διεθνούς εμπορίου.
<P>
Επισημαίνεται επίσης ορθά ότι η θέσπιση διεθνώς δεσμευτικών κανόνων ανταγωνισμού θα μειώσει βαθμιαία την ανάγκη εφαρμογής μέτρων αντιντάμπινγκ. Πρόκειται για σημαντική παρατήρηση, λαμβάνοντας μεταξύ άλλων υπόψη τις πολύ αρνητικές οικονομικές διαταραχές της αγοράς, που προκαλούνται τόσο από το ντάμπινγκ όσο και από την εφαρμογή μέτρων αντιντάμπινγκ.
<P>
έκθεση Moniz
<SPEAKER ID=50 LANGUAGE="ES" NAME="Novo Belenguer">
Κύριε Πρόεδρε, θα ήθελα εν συντομία να δικαιολογήσω τη θετική ψήφο της ομάδας της Ευρωπαϊκής Ριζοσπαστικής Συμμαχίας στην έκθεση του κ. Moniz, δεδομένου ότι το μέλλον της κλωστοϋφαντουργίας και των ειδών ένδυσης διατρέχει μεγάλο κίνδυνο αν επιτρέψουμε να ισχύσουν οι προβλέψεις του Παγκόσμιου Οργανισμού Εμπορίου περί δημιουργίας νέων συμφωνιών σχετικά με την τελωνειακή ένωση με την Τουρκία, τις ελεύθερες ανταλλαγές με τις χώρες της Κεντρικής και Ανατολικής Ευρώπης και τις διμερείς συμφωνίες με το Πακιστάν, την Ινδία και την Κίνα. Σε αυτή την περίπτωση οι συνέπειες για τη βιομηχανία μας, αν λάβουμε υπόψη την πραγματική απήχηση που θα επιφέρει το ντάμπινγκ χωρών όπως η Ινδία και το Πακιστάν, θα είναι καταστροφικές.
<P>
Η πολιτική της Ευρωπαϊκής Ένωσης πρέπει να κατευθύνεται προς μία σφαιρική και αποτελεσματική απελευθέρωση της αγοράς και από αυτή τη θέση πρέπει να δράσουμε έτσι ώστε οι εμπορικές συμφωνίες με την Ινδία και το Πακιστάν να επιφέρουν άνοιγμα των αγορών τους στον κλωστοϋφαντουργικό τομέα, ανταποκρινόμενες στις κοινοτικές απαιτήσεις σχετικά με το περιβάλλον, την κοινωνική προστασία και την πνευματική ιδιοκτησία.
<P>
Ελπίζουμε, ότι με δράσεις όπως αυτή που εγκρίναμε σήμερα, η Ευρωπαϊκή Ένωση θα λάβει τα απαραίτητα μέτρα ώστε στην προσεχή υπουργική διάσκεψη της Σιγκαπούρης να καθορισθεί ένα αυστηρό και αποτελεσματικό πλαίσιο για τη δημιουργία ενός κώδικα ελάχιστων κοινωνικών προδιαγραφών στο θέμα του διεθνούς εμπορίου.

<SPEAKER ID=51 LANGUAGE="FR" NAME="Antony">
Κύριε Πρόεδρε, αγαπητοί μου συνάδελφοι, δεν είναι σύνηθες σε μας να μπορούμε να υπερψηφίσουμε μία έκθεση που πραγματεύεται το διεθνές εμπόριο. Η έκθεση του κ. Moniz διαθέτει το σπουδαίο προσόν της ενάργειας και για τούτο την ψηφίσαμε.
<P>
Πράγματι, παρότι δεν ειπώθηκε ξεκάθαρα, είναι ο μόνος που έχω δεί στο Κοινοβούλιο αυτό να συσχετίζει τις παγκόσμιες ελεύθερες ανταλλαγές με τη μεταφορά του τόπου δραστηριότητας των επιχειρήσεων και την ανεργία, να καταγγέλλει την αναποτελεσματικότητα της πρόσβασης των αγορών τρίτων χωρών στην ευρωπαϊκή κλωστοϋφαντουργία και να ζητεί τη μεγαλύτερη δυνατή σθεναρότητα στο θέμα της καταπολέμησης της απάτης και της προστασίας ενός πρωταρχικής σημασίας τομέα της Ευρωπαϊκής Ένωσης ο οποίος απασχολεί ακόμη 2 εκατομμύρια εργαζόμενους.
<P>
Καταγγέλλει, είναι αλήθεια, συγκεκαλυμμένα, και διότι το θέμα αφορά μόνο την κλωστοϋφαντουργία, αυτό που εμείς καταγγέλλουμε εδώ ήδη επί πολλά χρόνια, τη θανάσιμη για τις οικονομίες μας ιδεολογία των ελεύθερων παγκόσμιων ανταλλαγών, αυτό το εμπορικό παιχνίδι που η Ευρωπαϊκή Ένωση είναι η μόνη που εφαρμόζει τους κανόνες του στο όνομα ενός δόγματος. Η Επιτροπή δεν σταματά να επεκτείνει και να επιταχύνει τη διαδικασία της παγκοσμιοποίησης υπογράφοντας με τον υπόλοιπο κόσμο, συμφωνίες ελεύθερων ανταλλαγών, σύνδεσης ή άλλου τύπου, χωρίς ποτέ να μελετά πραγματικά τις ολέθριες συνέπειες που αυτές έχουν σε ολόκληρους κλάδους της βιομηχανίας μας.
<P>
Κατ' αυτόν τον τρόπο, θυσιάζει στην «παχειά αγελάδα» του παγκόσμιου εμπορίου τις θέσεις εργασίας εκατοντάδων χιλιάδων ευρωπαίων, τον βιομηχανικό ιστό ολόκληρων περιοχών και ακόμη το οικονομικό και κοινωνικό σύστημα των εθνών μας. Η σωτηρία δεν θα προέλθει από τον ΠΟΕ, αλλά από μια ευφυή προστασία των αγορών μας και από την αυστηρή εφαρμογή της αρχής της κοινοτικής προτίμησης σε όλους τους τομείς. Ο κ. Moniz δεν προχώρησε αρκετά προς αυτή την κατεύθυνση. Δεν μπορούμε παρά να εκφράσουμε τη λύπη μας γι' αυτό.

<SPEAKER ID=52 NAME="Souchet">
Οι συζητήσεις που είχαμε σήμερα το πρωί, όσον αφορά τις επιπτώσεις των παγκόσμιων ελεύθερων ανταλλαγών στον τομέα της κλωστοϋφαντουργίας στην Ευρώπη, ήταν κατά τη γνώμη μου εκτός πραγματικότητας, μακράν δε των πρακτικών συνεπειών των εν λόγω συνεπειών, όπως τις βιώνουν οι συμπολίτες μας.
<P>
Σαν δήμαρχος της Lucon, κοινότητας του Vendιe, όπου κύρια βιομηχανική δραστηριότητα ήταν η κλωστοϋφαντουργία και η κατασκευή ειδών ενδύσεως, δεν μπορώ παρά να εκτιμήσω το υπέρμετρο ανθρώπινο κόστος της εν λόγω πολιτικής. Πώς θα μπορέσω να εξηγήσω στους διαθέτοντες υψηλού επιπέδου εξειδίκευση εργάτες του εργοστασίου New Man της Lucon, που σήμερα είναι άνεργοι, ότι το 1994, η κλωστοϋφαντουργική συμφωνία που συνήψε η Ευρωπαϊκή Ένωση με την Κίνα επέτρεψε την αύξηση του όγκου των εισαγωγών κλωστοϋφαντουργικών προϊόντων κινεζικής προέλευσης στην Ευρώπη χωρίς ωστόσο να υποχρεωθεί η Κίνα να μειώσει τους δασμούς της οι οποίοι, στον τομέα αυτό, κυμαίνονται μεταξύ 70 % και 100 %;
<P>
Με τι τρόπο θα εξηγήσω σε μια οικογένεια της οποίας και οι δύο γονείς είναι άνεργοι εξαιτίας της μετατόπισης της επιχείρησης στην οποία εργάζονταν, ότι ο κύριος Brittan δεν θέλει να επιβάλλει κοινωνική «δικτατορία» στα νέα βιομηχανικά κράτη;
<P>
Φοβούμαι, κύριε Πρόεδρε, ότι αυτές οι οικογένειες, αυτοί οι εργαζόμενοι δεν θα ζητήσουν το λόγο από την Επιτροπή και από όλους εκείνους τους βουλευτές που ενθάρρυναν ή ανέχθηκαν αυτή την προγραμματισμένη διάλυση της βιομηχανίας μας.

<SPEAKER ID=53 NAME="Caudron">
Όλοι γνωρίζουμε σε ποιο βαθμό οι διεθνείς εμπορικές συμφωνίες επηρέασαν πλείστους τομείς της βιομηχανίας. Η βιομηχανία κλωστοϋφαντουργίας - ειδών ένδυσης, αποτελεί τέλειο παράδειγμα, και θα ήταν καλό η Επιτροπή και το Συμβούλιο να ενδιαφερθούν για το θέμα αυτό. Θέλω, στο σημείο αυτό, να εξάρω το έργο που επιτέλεσε ο συνάδελφός μας Moniz και να τον συγχαρώ.
<P>
Συγκρινόμενη με την ανακοίνωση της Επιτροπής, που δεν διστάζει να κάνει επανειλημμένες αναφορές στις μελλοντικές απώλειες θέσεων εργασίας στον εν λόγω τομέα, με το πρόσχημα της προσαρμογής του στη διεθνή διάρθρωση των ανταλλαγών, η έκθεση του συναδέλφου μας είναι κατά τη γνώμη μου εποικοδομητική και εγγυάται την καλύτερη υποστήριξη του κλωστοϋφαντουργικού τομέα και της απασχόλησης.
<P>
Είναι απόλυτα σαφές ότι ο τομέας κλωστοϋφαντουργία - είδη ένδυσης, δεν είχε υποστεί προετοιμασία για τον διεθνή ανταγωνισμό και είναι υποχρεωμένος να στηρίξει την ανάπτυξή του στα τεχνολογικά και ποιοτικά του πλεονεκτήματα, που επί μακρό χρόνο παραμέλεσε, θεωρώντας τα ίσως ανεπαρκή σε σχέση με το χαμηλό κόστος παραγωγής των ανταγωνιστών του.
<P>
Όπως, όμως, υπογραμμίζεται στην έκθεση της Επιτροπής Εξωτερικών Οικονομικών Σχέσεων, ενδείκνυται προς τούτο η εγγύηση, σε διεθνή κλίμακα, δίκαιων και νόμιμων όρων ανταγωνισμού. Ο κλωστοϋφαντουργικός τομέας δεν θα πρέπει κατά συνέπεια να είναι αυτός που θα θυσιαστεί στο βωμό του ελεύθερου ανταγωνισμού και της παγκόσμιας αγοράς.
<P>
Πρέπει να καταπολεμηθεί δραστικά η απάτη, η απομίμηση. Πρέπει να παρακολουθούμε άγρυπνα τις περιπτώσεις καταχρηστικών μετατοπίσεων που στηρίζονται στην κερδοσκοπία ορισμένων επιχειρηματιών οι οποίοι καταστρέφουν με τον τρόπο αυτό ολόκληρους τομείς απασχόλησης στην Ένωση. Η περιοχή μου, το Nord - Pas του Calais, πέφτει συχνά θύμα ανάλογων περιπτώσεων.
<P>
Τέλος, θίγοντας μόνο ορισμένες πτυχές του προβλήματος, θα πρέπει στις διεθνείς συμφωνίες να ορίζονται κοινωνικές ρήτρες. Το επαναλαμβάνω, διότι έχω ήδη υποβάλει σχετική ερώτηση στην Επιτροπή και το Συμβούλιο, ότι είναι δυνατό να παρακαμφθεί η ρήτρα του πλέον ευνοουμένου της ΓΣΔΕ προκειμένου, κατά τις εισαγωγές προϊόντων κλωστοϋφαντουργίας, να επιβάλλεται κοινωνικός και αναπτυξιακός φόρος που θα επιτρέψει την εγγύηση των κοινωνικών κεκτημένων και της απασχόλησης στον αντίστοιχο τομέα της Ένωσης και θα μπορέσει, από την άλλη πλευρά, να χρησιμοποιηθεί στο πλαίσιο της δικής μας πολιτικής συνεργασίας και ανάπτυξης έναντι των χωρών αυτών με χαμηλό κόστος εργατικού δυναμικού.
<P>
Ψήφισμα επί της εφαρμογής της GATT
<SPEAKER ID=54 NAME="Funk">
H σύναψη των συμφωνιών της ΓΣΔE, πριν από 2 χρόνια περίπου, και οι εξ αυτών συνεπαγόμενες επιπτώσεις, είναι τώρα γεγονός. Γι' αυτό και η Eπιτροπή Γεωργίας καλεί την Eπιτροπή να καθορίσει τη θέση της, στο πλαίσιο της νέας τάξης πραγμάτων, όσον αφορά τις εξαγωγικές επιστροφές.
<P>
Ως γνωστόν, η ρύθμιση των εξαγομένων ποσοτήτων, στην Kοινότητα, γίνεται μέσω μιας σταθερής κατανομής αδειών, η οποία, όμως, έχει διαφορετικές επιδράσεις στους διαφόρους τομείς.
<P>
Στον τομέα των σιτηρών, η Eπιτροπή μπορεί να προβεί σε ακριβή ρύθμιση. Για το λόγο αυτό θα έπρεπε η Eπιτροπή να καθορίσει τώρα, πώς θα μπορέσει να μεταφέρει στα επόμενα χρόνια τις μη εξαντληθείσες ποσότητες της ΓΣΔE, μια και από σήμερα κιόλας μπορούμε να δούμε ότι, μελλοντικά, θα χρειάζονται πρόσθετες ποσότητες.
<P>
Στον τομέα του γάλακτος, η κατάσταση είναι ακόμη κρισιμότερη. Στο βούτυρο και στην σκόνη αποκορυφωμένου γάλακτος, δεν εμφανίσθηκε, τους περασμένους μήνες, καμιά διακύμανση των τιμών. Στο τυρί, ωστόσο, η πολιτική τιμών, μέσω της προσαρμογής των επιστροφών, οδήγησε σε συνεχή πτώση των τιμών. Oι ανωμαλίες αυτές, που οφείλονται στη μη κανονική χορήγηση αδειών ή την απόρριψη αιτήσεων εξαγωγής, δυσχεραίνουν μια λογική πορεία της αγοράς. H Eπιτροπή, επειγόντως, θα πρέπει εδώ να αλλάξει τον τρόπο της δράσης της.
<P>
Kαι στον τομέα του βοδινού κρέατος μπορεί να παρατηρηθεί μια ανάλογη κατάσταση. H απρόβλεπτη σχεδόν εξέλιξη στη χορήγηση αδειών, αποσταθεροποιούν την αγορά και ενσπείρουν αβεβαιότητα στους παραγωγούς. H Eπιτροπή θα πρέπει να θεσπίσει εδώ ένα πιο ευέλικτο σύστημα, ώστε να μπορεί να αντιδρά καλύτερα σε μεταβολές της αγοράς. Oι ποσότητες βοδινού κρέατος που αγοράσθηκαν στην παρέμβαση, θα επιβαρύνουν επίσης την αγορά στο αμέσως προσεχές μέλλον. Πώς θα διατεθούν οι ποσότητες αυτές, αξιότιμε κύριε Fischler, και μέσα σε τι χρονικό διάστημα; Mια υψηλή αποθεματοποίηση, ταυτόχρονα, προκαλεί μεγάλη πίεση στην αγορά και συνεπώς και στις τιμές. Θα πρέπει όλοι να γνωρίζουμε πολύ καλά ότι ο τομέας του βοδινού κρέατος υπέφερε ήδη πάρα πολλά και δεν επιτρέπεται να ταρακουνηθεί άλλο. H επόμενη κρίση θα μπορούσε να επιφέρει πλήρη κατάρρευση. Eπεξεργάσθηκε ήδη η Eπιτροπή σχετικές προτάσεις λύσης; Aν ναι, τι εικόνα έχουν;
<P>
έκθεση Colajanni
<SPEAKER ID=55 NAME="Dνez de Rivera Icaza">
Δεν υπάρχει αμφιβολία για την ανησυχία που προκάλεσαν στην Ευρωπαϊκή Ένωση τα τελευταία γεγονότα στο Ισραήλ. Η ειρηνευτική διαδικασία, μετά τις συμφωνίες του Όσλο, άνοιξαν μία πόρτα στην ελπίδα και την αραβοϊσραηλινή ειρήνη. Η δολοφονία του Rabin ήταν μία σκληρή πραγματικότητα που προμηνούσε, κατά κάποιον τρόπο, την μετέπειτα αβεβαιότητα στο πρόσωπο του Netanyahu. Κανείς δεν αμφέβαλε για τη δυσκολία αυτής της διαδικασίας, ούτε για τους πολύπλοκους πολιτικούς, οικονομικούς και θρησκευτικούς παράγοντες, όμως αυτή η διαδικασία πρέπει να συνεχισθεί γιατί αυτή είναι η επιθυμία των κατοίκων της Παλαιστίνης και του Ισραήλ. Δεν θα στολίσω με διάφορους τίτλους αυτή την έκθεση, γιατί δεν νομίζω πως ευνοούν την εν λογω διαδικασία, όμως θεωρώ ότι ο τωρινός πρωθυπουργός θα πρέπει να διασαφηνίσει και να καθορίσει τη θέση του, και αυτός είναι ο λόγος και της ψηφοφορίας.

<SPEAKER ID=56 NAME="Wibe">
Συμμερίζομαι απολύτως την άποψη της έκθεσης να πάρουμε θέση υπέρ της ειρήνης και όχι υπέρ των Ισραηλινών ή των Παλαιστινίων. Η κριτική κατά του τρόπου δράσης της νέας Ισραηλινής κεβέρνησης, μεταξύ άλλων της απόφασής της να επαναλάβει την πολιτική του εποικισμού στις κατεχόμενες περιοχές, είναι επίσης ιδιαίτερα δικαιολογημένη.
<P>
Θέλω όμως να προειδοποιήσω για τις αντιλήψεις της έκθεσης για τον μελλοντικό ρόλο της ΕΕ στην ειρηνευτική διαδικασία. Θεωρώ ότι τα κράτη μέλη της ΕΕ θα πρέπει να ενεργούν μέσω του Συμβουλίου Ασφαλείας του ΟΗΕ για την επίτευξη ειρήνης στην Μέση Ανατολή. Θεωρώ ότι η ιδέα της δημιουργίας ενός μόνιμου «ειδικού απεσταλμένου» της ΕΕ στην περιοχή δεν είναι δικαιολογημένη. Για την επίλυση των συγκρούσεων στον κόσμο θα πρέπει να ενεργούμε μέσω του ΟΗΕ. Η ΕΕ δεν μπορεί να αρχίσει να ασχολείται με την αποστολή «ειδικού απεσταλμένου» σε διάφορες περιοχές συγκρούσεων στον κόσμο. Η πρόθεση είναι πολύ καλή αλλά υπάρχουν άλλα όργανα για να δρούν σ'αυτά τα ζητήματα.

<SPEAKER ID=57 NAME="Πρόεδρος">
Διακόπτονται οι ψηφοφορίες, οι οποίες θα συνεχισθούν στις 6 μ.μ.
<P>
(Η συνεδρίαση, διακοπείσα στις 13.25 επαναλαμβάνεται στις 15.00)

<CHAPTER ID=4>
Ενσωμάτωση της ΕΚΑΧ στον προϋπολογισμό
<SPEAKER ID=58 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0302/96) του κ. Colom i Naval, εξ ονόματος της Επιτροπής Προϋπολογισμών σχετικά με την ενσωμάτωση της ΕΚΑΧ στον προϋπολογισμό της Ευρωπαϊκής Ένωσης.

<SPEAKER ID=59 NAME="Colom i Naval">
Κύριε Πρόεδρε, δεν θέλω να πω μεγαλοστομίες, όμως η Επιτροπή Προϋπολογισμών πιστεύει ομόφωνα ότι η έκθεσή της για το μέλλον του προϋπολογισμού της ΕΚΑΧ πρέπει να ξεκινά αποτίοντας φόρο τιμής στον πρωταρχικό ρόλο της ΕΚΑΧ στην ευρωπαϊκή οικοδόμηση και την αδιαμφισβήτητη συμβολή της στην ειρήνευση της Δυτικής Ευρώπης.
<P>
Κυρίες και κύριοι, η συνθήκη του Παρισιού με την οποία θεσπίστηκε η ΕΚΑΧ, όχι μόνο ήταν χρονικά η πρώτη από τις κοινοτικές συνθήκες, πριν από εκείνες της Ρώμης, που δημιούργησαν την ΕΟΚ και την ΕΚΑΕ αλλά περιελάμβανε επίσης ορισμένα στοιχεία που δυστυχώς δεν περιέλαβαν οι επόμενες συνθήκες.
<P>
Η ΕΚΑΧ επέτυχε ένα υψηλό επίπεδο θεσμικής υπερεθνικότητας. Χρηματοδοτείτο με εισφορά φορολογικού χαρακτήρα, έναν φόρο, που είναι και ο πλέον γνήσιος δικός της πόρος μεταξύ αυτών που εισέρχονται στα ταμεία της Κοινότητας. Είχε προκαθορισμένη προθεσμία λήξης και τέλος, χωρίς να είναι και το λιγότερο σημαντικό, επέτρεψε την ανάπτυξη μιας τομεακής βιομηχανικής πολιτικής σε συνδυασμό με κοινωνικές και περιφερειακές δράσεις.
<P>
Από πολιτική άποψη, ο ρόλος της στη γαλλογερμανική συμφιλίωση όχι μόνο είναι αναμφισβήτητος αλλά αποδεικνύει ότι αποτέλεσε τη βάση της υπεράσπισης μιας ενεργού τομεακής βιομηχανικής πολιτικής. Η ΕΚΑΧ αποτελεί την ακτή απόδειξη της χρησιμότητας της κοινοτικής δράσης στην οποία εντάσσονται οι κοινωνικοί εταίροι, δίνοντας την απάντηση σ'αυτούς που υπερασπίζονται την τυφλή δράση της αγοράς και την απορύθμιση.
<P>
Κυρίες και κύριοι, γνωρίζουμε πολύ καλά ότι η προσαρμογή του ευρωπαϊκού άνθρακα και χάλυβα δεν έγινε χωρίς κόστος, αλλά πιστεύετε ότι η σιδηροβιομηχανία μας θα ήταν σήμερα ανταγωνιστική χωρίς την έρευνα που πραγματοποίησε η ΕΚΑΧ; Φαντάζεστε τί θα σήμαινε κοινωνικά η αναδιοργάνωση του άνθρακα χωρίς τις κοινωνικές δράσεις της ΕΚΑΧ;
<P>
Οι αρμόδιες αρχές αποφάσισαν να μην παραταθεί ούτε να ανανεωθεί η συνθήκη της ΕΚΑΧ κατά τη λήξη της ισχύος της στις 23 Ιουλίου του έτους 2002. Αν και φαίνεται μακρινό είναι επιτακτικό, λόγω της σπουδαιότητας της ΕΚΑΧ, να ενδιαφερθεί από τώρα για την τύχη της η αρμόδια επί του προϋπολογισμού αρχή της Ένωσης. Ο δικός μας προβληματισμός αναπτύχθηκε με βάση δύο στοιχεία: από τη μια, ότι η λήξη ισχύος της συνθήκης δεν σημαίνει απραίτητα ότι όλες οι σημερινές δραστηριότητες που αναπτύσσονται υπό την αιγίδα της ΕΚΑΧ θα πρέπει να σταματήσουν το έτος 2002. Από την άλλη, και κατά κάποιο τρόπο σαν συνέπεια, πρέπει να προβλέψουμε τη δημοσιονομική δομή που θα καλύπτει τις δραστηριότητες οι οποίες θεωρούνται ότι πρέπει να συνεχίσουν και χωρίς την ύπαρξη της ίδιας της ΕΚΑΧ. Αυτό μπορεί να γίνει μέσω της ενσωμάτωσης στον γενικό προϋπολογισμό ή μέσω κάποιας ad hoc δομής.
<P>
Οι συνάδελφοί μου θα εκφράσουν την άποψη ορισμένων επιτροπών που ιδιαίτερα θίγονται απ'αυτό, όμως σαν εισηγητής θα ήθελα να αναφερθώ ήδη στα κυριότερα συμπεράσματά μας: πρώτον, το Ευρωπαϊκό Κοινοβούλιο - σαν νομοθετική και δημοσιονομική αρχή - πρέπει να συμμετέχει σε κάθε είδους διαδικασία ενσωμάτωσης. Δεύτερον, πρέπει να τηρείται η σχέση phasing out και phasing in , δηλαδή η μεταφορά των δραστηριοτήτων ΕΚΑΧ στον γενικό προϋπολογισμό δεν μπορεί να σημαίνει απώλεια χρηματοδότησης των εν λόγω δραστηριοτήτων. Και αυτή είναι μία καταγγελία που λάβαμε τόσο σχετικά με τις περιφερειακές δράσεις όσο, κυρίως, με τις κοινωνικές.
<P>
Η Επιτροπή Προϋπολογισμών πιστεύει πως η ενσωμάτωση θα πρέπει να επιφέρει την ανάπτυξη μιας ειδικής βιομηχανικής πολιτικής με επιβάρυνση της τρίτης κατηγορίας των δημοσιονομικών προοπτικών.
<P>
Αναφέρθηκα στην ανταγωνιστικότητα και γι'αυτό θα πρέπει να εξετάσουμε το θέμα της έρευνας. Η γενική άποψη είναι ότι το 4ο Πρόγραμμα Πλαίσιο - που κατά τα άλλα απορροφά ήδη το 61 % της τρίτης κατηγορίας των δημοσιονομικών προοπτικών - δύσκολα μπορεί να ενσωματώσει το μεγαλύτερο μέρος της σημερινή έρευνας της ΕΚΑΧ, συμπεριλαμβανομένης της κοινωνικής που ήδη υπάρχει. Γι'αυτό θα πρέπει να δούμε ποιες είναι οι κατευθύνσεις που δίνουμε στο 5ο Πρόγραμμα Πλαίσιο.
<P>
Τέλος, η ΕΚΑΧ αναπτύσσει ορισμένες δανειοληπτικές δραστηριότητες που μπορεί να κρατήσουν μέχρι το έτος 2019, πράγμα που θέτει το ζήτημα των περίφημων αποθεμάτων. Η γνώμη μας είναι ότι τα εν λόγω αποθέματα πρέπει να επανέλθουν στην Ένωση και η διαχείρισή τους, όλη ή μερική - αυτό μπορεί να συζητηθεί - θα πρέπει να ανταποκρίνεται σε έναν αυτόνομο αποκεντρωτικό οργανισμό, και η Επιτροπή Προϋπολογισμών δεν θέλησε να εκφέρει άποψη ομόφωνη αυτή τη στιγμή ανάμεσα στη μορφή του ιδρύματος ή του οργανισμού αλλά είναι βέβαιο ότι ο εν λόγω οργανισμός θα πρέπει να υπόκειται στον δημοσιονομικό και νομοθετικό έλεγχο των κοινοτικών οργάνων, και αποστολή του θα πρέπει, κύριε Πρόεδρε - και μ'αυτό τελειώνω -, να είναι η ανάπτυξη της έρευνας στον τομέα του άνθρακα και του χάλυβα καθώς και στον κοινωνικό τομέα, απαραίτητη για την επιβίωσή τους.

<SPEAKER ID=60 NAME="Tappin">
Κύριε Πρόεδρε, θα ήθελα να ευχαριστήσω τον κ. Colom i Naval για την εξαιρετική έκθεσή του, στην οποία συνέβαλαν διάφορες άλλες επιτροπές.
<P>
Η κύρια πίεση που ασκεί η έκθεση Colom i Naval είναι το ερώτημα: πώς μπορεί η ΕΕ να συνεχίσει την εξαιρετική εργασία της ΕΚΑΧ όταν θα λήξει η Συνθήκη το 2002; Η σημαντικότερη ανάγκη για μας στην επιτροπή οικονομικής, νομισματικής και βιομηχανικής πολιτικής είναι να μην χάσουν οι κλάδοι οι οποίοι εξαρτώνται ιδιαίτερα από την παραγωγή άνθρακα και χάλυβα τα πλεονεκτήματα και τα οφέλη που πηγάζουν σήμερα από την ισχύουσα Συνθήκη ΕΚΑΧ και να συνεχίσει η Ευρώπη να βοηθά τους κλάδους αυτούς για την αναδιάρθρωση των τοπικών οικονομιών τους σε μια εποχή όπου κλείνουν ανθρακωρυχεία και υπάρχει πλεονάζον δυναμικό παραγωγής χάλυβα παγκοσμίως.
<P>
Η έκθεση ζητά από την Επιτροπή να αναλάβει διάφορες δραστηριότητες. Η πρώτη, την οποία εμείς στην επιτροπή οικονομικής και νομισματικής πολιτικής υποστηρίζουμε, είναι η σύσταση ενός δορυφορικού οργανισμού. Αυτό που πιστεύουμε είναι, πρώτον, ότι τα κεφάλαια που θα απομείνουν από αυτά τα πλεονάσματα της ΕΚΑΧ όταν θα λήξει η Συνθήκη το 2002 θα πρέπει να δοθούν σε έναν τέτοιο οργανισμό, διότι αποτελούν ίδιους πόρους της Ένωσης. Δεύτερον, ότι όταν συσταθεί ένας τέτοιος οργανισμός, θα πρέπει να εξεταστεί πολύ προσεκτικά από άποψη διαφάνειας και ευθύνης έναντι του Σώματος όσον αφορά τον προϋπολογισμό και τη δομή του και ότι η απαλλαγή από την ευθύνη πρέπει να χορηγείται από την επιτροπή ελέγχου του προϋπολογισμού.
<P>
Ο δεύτερος τομέας δραστηριότητας τον οποίο πρέπει να αναλάβει αυτός ο νέος οργανισμός είναι το ερευνητικό δυναμικό, το οποίο θα είναι πολύ σημαντικό αν πρόκειται να παραμείνουμε ανταγωνιστικοί σε αυτούς τους κλάδους, ενώ πρέπει να διατεθούν πόροι για περιοχές με φθίνουσα βιομηχανία άνθρακα για κατάρτιση και αποκατάσταση.
<P>
Στηρίζουμε τη σύσταση ενός τέτοιου οργανισμού για την αναγέννηση των τοπικών οικονομιών.

<SPEAKER ID=61 NAME="Crampton">
Κύριε Πρόεδρε, η Ευρωπαϊκή Κοινότητα Ανθρακα και Χάλυβα απετέλεσε ορόσημο στην ευρωπαϊκή ολοκλήρωση και αποδείχθηκε από πολλές απόψεις περισσότερο υπερεθνική από πολλές άλλες πρόφατες προσθήκες στις ευρωπαϊκές συνθήκες. Είναι λυπηρό ότι νεώτερες συνθήκες δεν έφθασαν τις προδιαγραφές της κατ' αυτό τον τρόπο. Δυστυχώς, λήγει το 2002 και πρέπει να την ενσωματώσουμε στον κοινοτικό προϋπολογισμό. Η έκθεση αρχίζει τη διαδικασία αυτή τονίζοντας πολλά από τα προβλήματα και θέτοντας πολλά ερωτήματα προς την Επιτροπή. Είναι μια καλή έκθεση. Συγχαρητήρια προς τον εισηγητή.
<P>
Η επιτροπή περιφερειακής πολιτικής εξέτασε την έκθεση και θεωρεί ότι τα περισσότερα από τα συμπεράσματά μας έχουν ενσωματωθεί στο ψήφισμα. Αλλά θα ήθελα να τονίσω ένα-δυο σημεία.
<P>
Πρώτον, ο τομεακός χαρακτήρας της Ευρωπαϊκής Κοινότητας Ανθρακα και Χάλυβα και η άμεση σχέση της με εργοδότες, συνδικάτα και άλλους οργανισμούς είναι μια μεγάλη δύναμη. Θα είναι πολύ δύσκολο να ενσωματωθεί αυτό στα ισχύοντα όργανα, αλλά θα πρέπει να επιτευχθεί κατά κάποιο τρόπο, ίσως με τους τρόπους που αναφέρθηκαν ήδη σήμερα το απόγευμα.
<P>
Δεύτερον, υπάρχει το πρόβλημα ότι η Ευρωπαϊκή Κοινότητα Ανθρακα και Χάλυβα ασκεί άμεση επιρροή στους εργοδότες και στους εργαζομένους, ενώ τα διαρθρωτικά ταμεία είναι πολύ γενικότερα. Το πρόβλημα αυτό πρέπει να αντιμετωπιστεί. Η σταδιακή ενσωμάτωση δεν μπορεί να επιτευχθεί ικανοποιητικά χωρίς προσαρμογή των μέσων των διαρθρωτικών ταμείων και χωρίς αύξηση των πόρων, μεγαλύτερη συμμετοχή των εταίρων στη λήψη αποφάσεων και μέτρα με πολύ σαφέστερο προσανατολισμό.
<P>
Τέλος, σε όλες τις αποφάσεις, πρέπει όλοι να ενθυμούμεθα ότι αυτές οι δύο βιομηχανίες παρουσιάζουν έντονο περιφερειακό προσανατολισμό. Σε πολλές περιοχές υπάρχουν λύσεις εναλλακτικές δυνατότητες απασχόλησης ή επενδύσεων. Στην περίπτωση αυτή, η απάντηση δεν είναι η παροχή πόρων για κατάρτιση χωρίς συγκεκριμένο στόχο και ασαφείς επιχειρηματικές συμβουλές, όπως φοβούμαι ότι συμβαίνει με ορισμένες από τις πληρωμές των διαρθρωτικών ταμείων.

<SPEAKER ID=62 LANGUAGE="FR" NAME="Giansily">
Κύριε Πρόεδρε, αγαπητοί μου συνάδελφοι, η εξαίρετη έκθεση του κ. Colom i Naval για την ενσωμάτωση του προϋπολογισμού του άνθρακα και του χάλυβα στον προϋπολογισμό των Ευρωπαϊκών Κοινοτήτων θα τύχει της υποστήριξης της ομάδας του UPE. Πράγματι, προσδίδοντας στο ίδρυμα που θα διαδεχθεί την ΕΚΑΧ, έπειτα από 50 χρόνια, ζωής έναν χαρακτήρα συγχρόνως ιστορικό και ολοκληρωμένο, ο κ. Colom i Naval διέγραψε προοπτικές που ανταποκρίνονται τόσο στο συμφέρον των Ευρωπαίων όσο και στο συμφέρον των δύο αυτών βασικών τομέων της ευρωπαϊκής οικονομίας.Η σύμβαση του Παρισιού θα έχει συνεπώς το 2002 μία κατάληξη για την οποία μπορούμε να είμαστε ευτυχείς και υπερήφανοι.
<P>
Θα θυμίσω, προς ενημέρωση, ότι κατά την πρώτη ανάγνωση του προϋπολογιμσού, εγκρίναμε πίστωση ύψους 5 εκατ. Ecu για την προετοιμασία αυτού του φορέα για τον οποίο δεν έχουμε ακόμη λάβει θέση ούτε ως προς την ονομασία ούτε ως προς τη νομική μορφή. Πιστεύω ότι το θέμα έχει βασική σημασία και γι' αυτό θα διατυπώσω ευθύς τη θέση της ομάδας UPE, η οποία τάσσεται υπέρ της μορφής του ιδρύματος και όχι του οργανισμού.
<P>
Πράγματι, εάν οι οργανισμοί που συστάθηκαν ήδη πριν από τρία χρόνια με στόχο την εξ ιδίων χρηματοδότηση της ανάπτυξής τους είναι σε θέση να επιτύχουν ένα πολύ καλό αποτέλεσμα στο θέμα αυτό, κυρίως το γραφείο του Alicante, δεν πιστεύω ότι η μορφή του οργανισμού που θα μεριμνά για αποδοτικότητα συμβιβάζεται με αυτό που προσδοκούμε για τον άνθρακα και τον χάλυβα.
<P>
Αντίθετα, το ίδρυμα, που αποκλείει κάθε έννοια αποδοτικότητας, ανταποκρίνεται πολύ καλύτερα στις ανησυχίες των ιδρυτών και στην επιθυμία εξυπηρέτησης του γενικού συμφέροντος.
<P>
Η έρευνα, που παραμένει απαραίτητο εργαλείο για την προαγωγή της προόδου, είναι άρρηκτα συνδεδεμένη με το μέλλον του άνθρακα και του χάλυβα. Γι' αυτό, δεδομένου ότι η εν λόγω έκθεση καλεί την Επιτροπή να εκπονήσει μελέτη ενόψει της σύστασης ιδρύματος ή οργανισμού, η περίπτωση του ιδρύματος πρέπει να εξεταστεί μετά προσοχής παράλληλα με μία αξιολόγηση του προβλεπόμενου κόστους και των πλεονεκτημάτων αμφοτέρων των λύσεων.

<SPEAKER ID=63 LANGUAGE="DE" NAME="Mόller">
Kύριε Πρόεδρε, κυρίες και κύριοι, θα ήθελα να ευχαριστήσω θερμά τον κ. Colom για την έκθεση αυτή, και ιδιαίτερα για το ότι της έκθεσής του προηγείται η απότιση φόρου τιμής στη Συνθήκη της EKAX, του πρώτου θεμέλιου λίθου του ευρωπαϊκού οικοδομήματος, όπως αναφέρει. Ως γερμανός ευρωβουλευτής, θα ήθελα να τον ευχαριστήσω ιδιαίτερα για το ότι έφερε στο προσκήνιο την πτυχή αυτή, μια και αυτό έχει πράγματι εξαιρετική σημασία για τη γερμανο-γαλλική εξέλιξη και την μετέπειτα εξέλιξη της Kοινότητας.
<P>
Eπιπλέον, θα ήθελα να επισημάνω ότι υποστηρίζω ιδιαίτερα την ενσωμάτωση των μετέπειτα δραστηριοτήτων στον ευρωπαϊκό προϋπολογισμό, διότι, κατά τη γνώμη μου, αυτό είναι το μόνο μέσο που θα μας επιτρέψει να σκεφθούμε τι πιστώσεις θα διαθέσουμε, μελλοντικά, στον τομέα του άνθρακα και του χάλυβα, και μάλιστα σε σύγκριση με τα άλλα καθήκοντα προτεραιότητας που έχουμε στην Kοινότητα. Mε την ενσωμάτωση στον προϋπολογισμό, διαθέτουμε μια καλή βάση, ώστε να μπορούμε, επί του θέματος αυτού, να πάρουμε μια κανονική απόφαση.

<SPEAKER ID=64 NAME="Bonino">
Κύριε Πρόεδρε, κύριοι συνάδελφοι, πριν από όλα επιτρέψτε μου να ευχαριστήσω τον κ. Colom i Naval για τη σαφήνεια και, προσθέτω, για την ακρίβεια της έκθεσής του και να εκφράσω την εκτίμησή μου στην Επιτροπή Προϋπολογισμών για την εργασία που έφερε σε πέρας.
<P>
Όπως εξάλλου γνωρίζετε, οι τελευταίες θέσεις της Επιτροπής σχετικά με τη λήξη της Συνθήκης ΕΚΑΧ είναι του 1993: με εκείνη την ευκαιρία η Επιτροπή υιοθέτησε ένα έγγραφο εργασίας που ενημέρωνε τo τελευταίο υπόμνημά της προς το Συμβούλιο όσον αφορά το μέλλον της Συνθήκης ΕΚΑΧ και κυρίως τις οικονομικές δραστηριότητες και στο οποίο λάμβανε υπόψη της την τάση, από τη μία πλευρά μείωσης της εισφοράς και από την άλλη αποδέσμευσης των αποθεμάτων, που οφείλεται στη μειωμένη δανειοληπτική και δανειοδοτική χρηματοπιστωτική δραστηριότητα. Επιπλέον, σε ένα υπόμνημα της ιδίας ημέρας σχετικά με το μέλλον της Συνθήκης ΕΚΑΧ και τις δανειοληπτικές και δανειοδοτικές δραστηριότητες, η Επιτροπή πληροφορούσε το Συμβούλιο ότι ενδεχομένως ορισμένες χρηματοπιστωτικές δραστηριότητας της ΕΚΑΧ θα μπορούσαν να μεταβιβασθούν στην ΕΤΕ.
<P>
Τέλος, τον Ιούνιο του 1994 η Επιτροπή έλαβε υπόψη της τη συμφωνία που σημειώθηκε στα πλαίσια του Συμβουλίου «Βιομηχανία» σχετικά με τη δανειοληπτική και δανειοδοτική πολιτική σύμφωνα με την προοπτική λήξης της Συνθήκης και αποφάσισε να μειώσει τη διάρκεια των νέων δανείων ΕΚΑΧ μέχρι τις 23 Ιουλίου του 2002, με τη συμφωνία ότι θα ήταν δυνατές κάποιες εξαιρέσεις μόνο για τα δάνεια που θα συνάπτονταν με την εγγύηση κάποιου κράτους μέλους.
<P>
Θα ήθελα επίσης να υπενθυμίσω ότι το θέμα της λήξης της Συνθήκης ΕΚΑΧ και των επιπτώσεών της απασχόλησε όχι μόνο την Επιτροπή αλλά και τα άλλα θεσμικά όργανα και in memoriam θα ήθελα να αναφέρω το υπόμνημα της γερμανικής αντιπροσωπείας για την ορυκτολογική και σιδηρουργική έρευνα στην Ευρωπαϊκή Ένωση, το υπόμνημα της συμβουλευτικής επιτροπής της ΕΚΑΧ, του Ιουνίου 1995, και ορισμένες θέσεις του Ευρωπαϊκού Κοινοβουλίου με την ευκαιρία κυρίως της διαδικασίας του προϋπολογισμού, όπως συνέβη πρόσφατα με την έκθεση του κ. Giansily για το σχέδιο λειτουργικού προϋπολογισμού ΕΚΑΧ για το 1997.
<P>
Στην πραγματικότητα, η Επιτροπή νομίζει ότι η διαδοχή της ΕΚΑΧ θέτει στην ουσία δύο προβλήματα: το πρώτο είναι η εγγύηση για ένα αίσιο τέλος των εργασιών του προϋπολογισμού, τόσο όσον αφορά την εκκαθάριση των υποχρεώσεων που έχουν αναληφθεί μέχρι το 2002, όσο και τις δημοσιονομικές ενέργειες, δανειοληπτικές και δανειοδοτικές, που δεν θα έχουν περατωθεί μέχρι το 2002. Αυτή είναι η μία πλευρά του προβλήματος.
<P>
Το δεύτερο πρόβλημα που θα πρέπει να επιλυθεί αφορά την ιδιοκτησία της περιουσίας ΕΚΑΧ, βασικά δηλαδή των αποθεματικών της και την ενδεχόμενη χρησιμοποίησή τους για την περαιτέρω χρηματοδότηση ειδικών ερευνητικών δράσεων. Κατά τη γνώμη της Επιτροπής, οι κληρονόμοι, θα λέγαμε, της ΕΚΑΧ είναι, φυσικά, τα κράτη μέλη: και αυτά θα πρέπει να αποφασίσουν, με κοινή απόφαση, πώς να διαχειρισθούν και σε τι θα χρησιμοποιηθούν τα αποθεματικά ΕΚΑΧ, λαμβανομένων φυσικά υπόψη των δικαιωμάτων των πιστωτών. Με άλλα λόγια, τα κράτη μέλη είναι υποχρεωμένα να εξασφαλίσουν το αίσιο τέλος όλων των οικονομικών επιχειρήσεων που θα συνεχισθούν μέχρι το 2002. Γι αυτό το λόγο η Επιτροπή επιβεβαίωσε πρόσφατα τη βούλησή της να εξασφαλίσει, το 2002, το κατάλληλο επίπεδο αποθεματικών, που θα αντιστοιχούσε στο 100 % των υπαρχόντων δανείων την ημερομηνία εκείνη και για τα οποία δεν παρέχει εγγύηση ένα κράτος μέλος.
<P>
Συνοπτικά, επομένως, η Επιτροπή πρέπει, από τη μία πλευρά, να κάνει μία σειρά προτάσεων στα κράτη μέλη που θα αποσκοπούν στην εξασφάλιση των τρεχουσών επιχειρήσεων και, από την άλλη, να αποφασίσει εάν θα πρέπει ή όχι να διατήρησει τις ιδιαιτερότητες της ΕΚΑΧ στον τομέα της ειδικής έρευνας με μία μορφή που θα αποφασισθεί μελλοντικώς.
<P>
Η Επιτροπή σημείωσε με μεγάλη προσοχή την πρόταση του κ. εισηγητή που καλεί την Επιτροπή να μελετήσει εάν είναι σκόπιμη ή όχι η δημιουργία ενός ιδρύματος ή ενός κοινοτικού οργανισμού άνθρακα και χάλυβα. Στο θέμα αυτό η Επιτροπή αναλαμβάνει τη δέσμευση να ετοιμάσει ένα υπόμνημα για τις προσεχείς συνεδριάσεις του Συμβουλίου «Βιομηχανία» της 22ας Φεβρουαρίου ή της 17ης Απριλίου 1997. Το εν λόγω υπόμνημα θα αντιμετωπίσει, είμαι βέβαιη, το πρόβλημα της χρησιμοποίησης των υπαρχόντων αποθεμάτων των άλλων δραστηριοτήτων.
<P>
Έρχομαι τώρα στη θεσμική μορφή που υπέδειξε ο κ. Colom i Naval και δηλώνω ότι η Επιτροπή είναι πεπεισμένη ότι υπάρχουν και άλλες μορφές που θα πρέπει να ληφθούν υπόψη και είναι διαφορετικές από τη δημιουργία ενός ιδρύματος ή ενός ευρωπαϊκού οργανισμού: θα πρέπει συνεπώς να μελετήσουμε τη φύση αυτών ή άλλων δυνατών λύσεων. Σε κάθε περίπτωση, η δομή που θα επιλεγεί να χρηματοδοτεί και μετά το 2002 τις έρευνες που αποδεικνύονται αξιόλογες θα πρέπει να εξασφαλίζει, κατά την άποψη της Επιτροπής: τον έλεγχο εκ μέρους της αρχής του προϋπολογισμού και τη διαχειριστική αποτελεσματικότητα σύμφωνα με το πνεύμα του άρθρου 55 της Συνθήκης ΕΚΑΧ. Σχετικά με το ζήτημα αυτό η Επιτροπή κατάλαβε πολύ καλά την πρόταση του κ. Hughes, εισηγητή της γνωμοδότησης της Επιτροπής Κοινωνικών Υποθέσεων, που θα ήθελε να ανατεθεί στην Επιτροπή η διαχείριση των εν λόγω κεφαλάιων στα πλαίσια του γενικού προϋπολογισμού της Ευρωπαϊκής Ένωσης. Σε κάθε περίπτωση, οποιαδήποτε και αν είναι η μορφή που θα γίνει τελικώς αποδεκτή, είναι σαφές ότι η Επιτροπή θα υπερασπισθεί την αρχή του ενιαίου χαρακτήρα του προϋπολογισμού και θα εξετάσει με τη μεγαλύτερη προσοχή κατά πόσο θα ήταν δικαιολογημένη μία εξαίρεση όσον αφορά την αρχή της οικουμενικότητας του ίδιου του προϋπολογισμού.
<P>
Κύριε Πρόεδρε, κύριοι βουλευτές, προσπάθησα να εκθέσω με συντομία τις σημερινές σκέψεις της Επιτροπής, αλλά είναι σαφές ότι η συζήτηση δεν έχει περατωθεί και είμαι πεπεισμένη ότι θα παρουσιασθούν και άλλες ευκαιρίες για να συζητήσουμε και πάλι τα υπάρχοντα προβλήματα.
<P>
Καταλήγοντας, επιθυμώ μόνο να εκφράσω, εξ ονόματος της Επιτροπής, την ικανοποίησή μου για το κλίμα συνεργασίας που συνόδευσε την εργασία των δύο Θεσμικών Οργάνων, διότι η παρούσα συζήτηση έχει ακόμη πολύ κοντινές προθεσμίες σύμφωνα με την πρόταση που η Επιτροπή πρέπει να παρουσιάσει στο Συμβούλιο «Βιομηχανία» στις αρχές του 1997.

<SPEAKER ID=65 NAME="Πρόεδρος">
Ευχαριστώ κυρία Bonino.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 9.00 π.μ.

<CHAPTER ID=5>
Προστασία των ζώων κατά τη μεταφορά τους
<SPEAKER ID=66 NAME="Πρόεδρος">
Η ημερήσια διαταξη προβλέπει την κοινή συζήτηση των ακόλουθων προφορικών ερωτήσεων προς την Επιτροπή:
<P>
Β4-1219/96 των βουλευτών Funk, Bφge, Redondo, Jimιnez, Goepeld, Provan, Virgin, Keppelhoff-wiechert, Klaί, McCartin, Schienhuber, Mayer και Sonnevel, εξ ονόματος της Ομάδας του Ευρωπαϊκού Λαϊκού Κόμματος σχετικά με τη μεταφορά της τροποποίησης της οδηγίας 91/628/ΕΟΚ που αφορά την προστασία των ζώων κατά τη μεταφορά τους.-Β4-1221/96 των βουλευτών Fantuzzi και Gφrlach, εξ ονόματος της Ομάδας του Ευρωπαϊκού Σοσιαλιστικού Κόμματος σχετικά με τη μεταφορά της τροποποίησης της οδηγίας 91/628/ΕΟΚ.-Β4-1225/96 των βουλευτών Tamina, Ripa di Meana, von Blottnitz και Mckenna εξ ονόματος της Ομάδας των Πρασίνων στο Ευρωπαϊκό Κοινοβούλιο σχετικά με τις συνθήκες μεταφοράς των ζώων.
<SPEAKER ID=67 LANGUAGE="DE" NAME="Gφrlach">
Κύριε Πρόεδρε, πιστεύω πως αυτό που μας συγκλόνισε όλους εδώ, τις τελευταίες εβδομάδες, ήταν οι φοβερές εικόνες που ήμασταν υποχρεωμένοι να βλέπουμε κατά τη φόρτωση και τη μεταφορά ζώντων ζώων. Δεν είναι η πρώτη φορά που αυτό ανησυχεί τους κατοίκους κι εμάς ως πολιτικούς. Αποδεικνύεται ότι κατά την ψήφιση της οδηγίας είχαμε δίκιο, όταν πιέζαμε χρονικά και κάναμε ακόμη αυστηρότερες προτάσεις απ' αυτές που τελικά συμφωνήθηκαν.
<P>
Όλοι γνωρίζουμε ότι η μεταφορά ζώντων ζώων έχει πολλές πτυχές. Φυσικά υπάρχει κατ' αρχήν η ζωοδεοντολογική πτυχή, ο σεβασμός για το δημιούργημα. Aλλά υπάρχει κι ο σεβασμός για ένα πολύτιμο προϊόν, μια και όλοι εμείς, ως άνθρωποι, είμαστε καταναλωτές τροφίμων. Πιστεύω ότι είναι ταπεινωτικό, ακόμη και για τους παραγωγούς του πολύτιμου βοδινού κρέατος, των ζώων, από τα οποία παρασκευάζεται, όταν βλέπουν τι γίνεται με το προϊόν τους, το οποίο παράγουν με τόση φροντίδα. Είναι, ακόμη, φοβερό και για τους καταναλωτές. Η αγορά βοδινού κρέατος βρίσκεται ήδη σε ύφεση, λόγω του προβλήματος της ΣΕΒ, κι επιπλέον έρχονται τώρα αυτές οι καταστάσεις.
<P>
Υπάρχει όμως και μια άλλη πτυχή, κι αυτή οφείλεται αποδεδειγμένα στη διάρθρωση των μεγάλων και υπερβολικών δυνατοτήτων των σφαγείων μας. Αν, φυσικά, θέλει κανείς να αξιοποιήσει τις υπερβολικές δυνατότητες, θα πρέπει να μεταφέρει ζώα από πολύ μεγάλες αποστάσεις. Αλλά κι αυτή η εμπειρία συνηγορεί, Δόξα τω Θεώ, για την επιτέλους τροποποιηθείσα πολιτική υπέρ των περιφερειακών σφαγείων. Όταν αυτές οι δυνατότητες των σφαγείων ή, καλύτερα, όταν αυτοί οι τόποι σφαγής αξιοποιηθούν, θα μπορούν και οι αποστάσεις μεταφοράς των ζώων να γίνουν μικρότερες.
<P>
Τέταρτον - αυτό δεν θα πρέπει να το αποσιωπούμε - οφείλεται στον τρόπο με τον οποίο γίνονται οι επιδοτήσεις και οι ενισχύσεις. Φυσικά, καλώς εχόντων των πραγμάτων, η μεταφορά ζώντων ζώων είναι ακριβότερη από τη μεταφορά κατεψυγμένου ή νωπού κρέατος. Αλλά όταν γίνεται τέτοια εκμετάλλευση του συστήματος, ούτως ώστε με τις ενισχύσεις να μπορεί κανείς να κερδίζει χρήματα και να συμπεριφέρεται κατ' αυτόν τον τρόπο με το προϊόν κρέας, τότε τα πράγματα είναι άσχημα.
<P>
Τελευταία διαπίστωση: Όλοι μας οφείλουμε να μη δείχνουμε με το δάκτυλο σε μεμονωμένα κράτη μέλη. Οι εικόνες αυτές ήρθαν από την Τεργέστη, αλλά η Τεργέστη, στην προκειμένη περίπτωση, είναι παντού.

<SPEAKER ID=68 LANGUAGE="IT" NAME="Tamino">
Κύριε Πρόεδε, απευθύνομαι και στην επίτροπο, κυρία Bonino, που παρευρίσκεται στη συζήτηση, για να θέσω με μεγάλη λύπη μου το πρόβλημα το οποίο δημιουργείται με αυτή την κατάσταση, που καταγγέλεται εδώ και χρόνια, διότι αντιλαμβάνομαι ότι πολλοί συνάδελφοι, όπως και πολλοί πολίτες της Ένωσης αναστατώνονται όταν μαθαίνουν ορισμένα πράγματα, όταν βλέπουν ορισμένες εικόνες. Δυστυχώς, εδώ και χρόνια καταγγέλλουμε αυτά τα περιστατικά. Η μεταφορά ζώντων ζώων συνεπάγεται απίστευτες ταλαιπωρίες για τα ζώα που παραμένουν ατέλειωτες ώρες ακίνητα στις παραμεθόριες ζώνες. Τις περισσότερες φορές, στις παραμεθόριες αυτές ζώνες δεν υπάρχουν κατάλληλοι τόποι για τη φύλαξη των ζώων, που παραμένουν μέσα στα μεταφορικά οχήματα στον ήλιο ή στον παγετώνα, κατά τη διάρκεια του χειμώνα, ενώ τις περισσότερες φορές δεν τους δίδεται επαρκής ποσότητα νερού και τροφής. Πρόκειται για περιπτώσεις όπου καταφανώς τα ζώα υποφέρουν.
<P>
Ανησυχούμε ιδιαίτερα και από πολύ καιρό έχουμε απευθύνει ερωτήσεις στην Επιτροπή σχετικά με αυτό το πρόβλημα. Ακόμη και πρόσφατα, κατήγγειλα όχι μόνο την περίπτωση, που ήδη αναφέρθηκε, του λιμένα της Τεργέστης, αλλά και την περίπτωση, όχι μακριά από την Τεργέστη, της μεταφοράς μέσω των τελωνείων της Gorizia και του Fernetti Prosecco, όπου έχουν ευρέως διαπιστωθεί με αποδείξεις οι απολύτως απαράδεκτες συνθήκες στις οποίες βρίσκονται τα ζώα.
<P>
Θα ήθελα προσθέσω ένα πράγμα: στη Gorizia υπάρχουν δύο κτηνίατροι έναντι των 14 που προβλέπονται και οι χώροι διαμονής των ζώων, που χρηματοδοτούνται από την Κοινότητα, δεν έχουν αρχίσει να λειτουργούν μέχρι σήμερα. Τα ζώα υφίστανται κακοποιήσεις με ηλεκτρικά κεντριά και μπαστούνια κατά την επιβίβαση και αποβίβασή τους στα μέσα μεταφοράς.
<P>
Πρόκειται για πολύ σοβαρές καταστάσεις. Η Επιτροπή είχε αναλάβει ορισμένες υποχρεώσεις και θα θέλαμε να μάθουμε σε ποιο σημείο βρίσκονται και με ποιο τρόπο θα τηρηθούν.
<P>
Θα ήθελα να κάνω μία επιπλέον παρατήρηση. Θα πρέπει να αναρωτηθούμε τι νόημα έχει, τις περισσότερες φορές, η μεταφορά ζώντων ζώων. Χρειάζεται να καταβληθούν προσπάθειες ώστε τα ζώα να σφάζονται όσο το δυνατό πλησιέστερα στον τόπο εκτροφής τους. Ακόμη και το πρόβλημα της ΣΕΒ θα είχε λιγότερο σοβαρές επιπτώσεις εάν είχε υιοθετηθεί αυτή η επιλογή. Θα είχαν διευκολυνθεί οι έλεγχοι, θα είχε διευκολυνθεί η πρόληψη των γεγονότων.
<P>
Τέλος θα ήθελα να προσθέσω και κάτι άλλο: πόσα είναι τα πρακτικά καταγγελίας από τα κράτη μέλη για παραβίαση της ισχύουσας οδηγίας; Για ποιες παραβιάσεις και ποιες κυρώσεις; Ποιοι και πόσοι εισαγωγείς και εξαγωγείς, από και προς τρίτες χώρες, έχουν δεσμευθεί γραπτώς να σέβονται τις διατάξεις της οδηγίας;
<P>
Γι αυτό το λόγο ζητάμε την επανεξέταση της οδηγίας, τόσο για την κατάργηση του ορίου των οκτώ ορών που θα πρέπει να μειωθούν σε τέσσερις, όσο και την εξασφάλιση καταλλήλων ελέγχων που θα ευνοούν τη σφαγή των ζώων στους τόπους εκτροφής τους.

<SPEAKER ID=69 LANGUAGE="DE" NAME="Funk">
Κύριε Πρόεδρε, αγαπητή κυρία Επίτροπε, αγαπητοί κυρίες και κύριοι συνάδελφοι, θα ήθελα κατ' αρχήν να πω το λόγο για τον οποίο κάνουμε σήμερα αυτή την εκδήλωση εδώ. Οι οργανώσεις προστασίας ζώων, τα μέσα ενημέρωσης και ολόκληρη η κοινή γνώμη, αγανακτούν και ευαισθητοποιούνται σε μεγάλο βαθμό, όταν δείχνονται τέτοιες φοβερές εικόνες μεταφοράς ζώντων ζώων, όπως συνέβη πρόσφατα στην τηλεόραση. Και οι γεωργοί, ως κτηνοτρόφοι και εκτροφείς πολύτιμων ζώων, αισθάνονται να υφίστανται διακρίσεις, όταν μη σοβαροί επιχειρηματίες μεταχειρίζονται τα ζώα σαν αγαθά που δεν αισθάνονται πόνο.
<P>
Λόγω των γεγονότων αυτών, δε χρειάζεται να απορούμε, όταν ολοένα και περισσότεροι, κυρίως νέοι άνθρωποι, αρνούνται την κατανάλωση κρέατος, για να τηρήσουν αποστάσεις από αυτές τις ανυπόφορες καταστάσεις.
<P>
Εδώ και χρόνια αγωνίζομαι υπέρ του να ευνοούνται και να προτιμώνται οι μεταφορές κρέατος έναντι των μεταφορών ζώντων ζώων. Μέχρι τώρα βρήκαμε ελάχιστη υποστήριξη από την Επιτροπή. Επισημαινόταν διαρκώς ότι δεν μπορούμε να παραιτηθούμε από τις μεταφορές ζώντων ζώων, επειδή τα θηλυκά ζώα, στις χώρες προορισμού, συνεχίζουν να χρησιμοποιούνται για την παραγωγή γάλακτος και για περαιτέρω εκτροφή, κι επειδή, σε μερικές περιφέρειες, εφαρμόζονται άλλες διαδικασίες σφαγής απ' ότι συμβαίνει στην Ευρωπαϊκή Ένωση. Ειδικά αυτές οι δικαιολογίες αφήνουν να διαφανούν ότι είναι ανάγκη να μεταχειριζόμαστε και να τα μεταφέρουμε τα ζώντα ζώα με το ίδιο τρόπο που μεταφέρουμε τα χρήσιμα ζώα και τα ζώα εκτροφής. Υπάρχουν αρκετές αποδείξεις ότι είναι εφικτό να μεταφέρουμε τα ζώα κανονικά, σύμφωνα με τους κανόνες προστασίας των ζώων και σύμφωνα με το είδος τους.
<P>
Όλες οι οδηγίες, οι κανονισμοί και τα ψηφίσματα που συζητούμε και ψηφίζουμε, δεν αξίζουν ούτε καν το χαρτί πάνω στο οποίο γράφονται, αν δεν διενεργούνται, επιμελώς, οι αναγκαίοι έλεγχοι. Εδώ θα πρέπει σαφώς να συνεργαστούμε με τα κράτη μέλη. Η Επιτροπή, ωστόσο, εξακολουθεί, ακόμη και σε σοβαρές παραβιάσεις, να δίνει χρήματα για τέτοιες μεταφορές. Αυτό δεν θα 'πρεπε να το κάνει. Δεν θα 'πρεπε να δίνει καθόλου χρήματα σε τέτοιους μεταφορείς που δεν τηρούν την τάξη και τις διατάξεις μεταφοράς ζώων. Από προσωπική εμπειρία γνωρίζω, για παράδειγμα, ότι η Ευρωπαϊκή Ένωση διενεργεί, στο αγρόκτημά μου, αυστηρούς ελέγχους, και ότι και στις παραμικρές παραβάσεις μπλοκάρει επιδοτήσεις ζώων ή περικόπτει ενισχύσεις εκτάσεων. Εκεί, προφανώς, μπορεί να κάνει κανείς ελέγχους, αλλά όχι στις μεταφορές ζώων.
<P>
Kατά τρόπο ακατανόητο για μένα, τίθενται στους μεταφορείς ζώων, άλλα μέτρα και σταθμά, απ' ότι συμβαίνει στους συνήθεις ελέγχους. Θα ήθελα γι' αυτό να παρακαλέσω, κυρία Επίτροπε, να σταματήσει αυτό, και μάλιστα γρηγορότερα και καλύτερα απ' ότι συμβαίνει μέχρι τώρα. Καλούμε την Επιτροπή, σαν κατεπείγον μέτρο, να μην καταβάλει πλέον καμιά εξαγωγική επιστροφή στους μεταφορείς, οι οποίοι στη μεταφορά και στη μεταχείριση των ζώων δεν τηρούν τις διατάξεις προστασίας των ζώων.
<P>
Οι πληρωμές θα πρέπει να εξαρτώνται από το κατά πόσον η μεταφορά γίνεται κανονικά, τηρουμένων των κριτηρίων προστασίας των ζώων. Οι κάτοικοι στις χώρες προορισμού - κι αυτό θα ήθελα να το πω από την άλλη μεριά - έχουν απαίτηση για κρέας ποιότητας. Δεν μπορούν όμως να το αποκτήσουν από ζώα, τα οποία βασανίζονται και φθάνουν ημιθανή στις χώρες αυτές. Αυτό θα πρέπει να το πούμε εδώ κάποτε ρητά και κατηγορηματικά.
<P>
Γι' αυτό δεν υπάρχει κανένα πλέον περιθώριο συγνώμης. Ήδη από το 1995 έχουμε ζητήσει ένα δημοσιονομικό κονδύλιο, κι αυτό εγκρίθηκε. Ωστόσο, παρόλο που υπήρχαν τα χρήματα - 2, 5 εκατ. ECU - δεν έγινε κανένας έλεγχος.

<SPEAKER ID=70 NAME="Bonino">
Κύριε πρόεδρε, κύριοι συνάδελφοι, επιτρέψτε μου να δώσω μία απάντηση γενικού χαρακτήρα, ή καλύτερα, μία ενιαία απάντηση στις τρεις ερωτήσεις που έχουν κατατεθεί και μετά να αναφερθώ στα ειδικά σημεία που προέκυψαν κατά τη συζήτηση.
<P>
Οι συνθήκες των ζώων κατά τη μεταφορά προς τρίτες χώρες, για τις οποίες έγινε λόγος τις τελευταίες εβδομάδες, δημιουργούν ιδιαίτερη ανησυχία, όπως είπαν και οι κκ. βουλευτές, στην κοινή γνώμη. Η Επιτροπή παρακολουθεί με ιδιαίτερη προσοχή την κατάσταση ώστε να εξασφαλίζονται οι κατάλληλες συνθήκες μεταφοράς των ζώων στις τρίτες χώρες. Σχετικά με το ζήτημα αυτό η Επιτροπή έχει εντατικοποιήσει τις επαφές με πολλές από τις τρίτες χώρες για την εξεύρεση μιας λύσης και για να εξετασθεί η δυνατότητα θέσπισης ειδικών ρυθμίσεων για τις μεταφορές εκτός της Ευρωπαϊκής Ένωσης. Πρέπει εντούτοις να υπογραμμίσω τις ειδικές δυσκολίες που χαρακτηρίζουν τις ανταλλαγές με τις τρίτες χώρες εφόσον, φυσικά, οι οδηγίες της Ευρωπαϊκής Ένωσης δεν μπορούν να εφαρμοσθούν άμεσα σε κάθε περίπτωση, η οδηγία 91/628, όπως έχει τροποποιηθεί από την οδηγία 95/29, περιέχει διατάξεις που αποσκοπούν στην εξασφάλιση της τήρησης εκ μέρους των μεταφορέων ζώων από ή προς την επικράτεια της Ευρωπαϊκής Ένωσης των καταλλήλων συνθηκών για την υγεία των ζώων. Όπως γνωρίζουν οι κκ. βουλευτές, η βασική οδηγία τροποποιήθηκε το 1995 χάρη στη σημαντική υποστήριξη του Ευρωπαϊκού Κοινοβουλίου και το μεγαλύτερο μέρος των υιοτεθέντων μέτρων θα πρέπει να ενσωματωθεί στις εθνικές νομοθεσίες το αργότερο μέχρι την 1η Ιανουαρίου 1997.
<P>
Επιπρόσθετα μέτρα που αφορούν τα κριτήρια μεταφοράς των ζώων με οδικά οχήματα, για ταξίδια διαρκείας περισσοτέρων από οκτώ ώρες, και τα ελάχιστα κριτήρια για τα σημεία στάθμευσης θα αρχίσουν να ισχύουν από την 1η Ιανουαρίου 1998. Ελπίζουμε -η Επιτροπή, τουλάχιστον, εύχεται- ότι όλες αυτές οι προτάσεις των μέτρων εφαρμογής θα παρουσιασθούν σύντομα στο Συμβούλιο. Η τροποποιημένη οδηγία, όμως, περιλαμβάνει πιο αυστηρούς κανόνες για την εξασφάλιση του σεβασμού, εκ μέρους των επαγγελματιών του τομέα -στα οποία αναφέρθηκε ειδικότερα ο κ. Funk- των καταλλήλων συνθηκών κατά τη μεταφορά των ζώων. Παραδείγματος χάρη: οι αρχές του κράτους μέλους εξαγωγέα θα πρέπει να εγγυώνται ότι το ζώο είναι σε θέση να αντιμετωπίσει το προβλεπόμενο ταξίδι, ότι έχουν ληφθεί τα κατάλληλα μέτρα για τη φροντίδα του κατά τη μεταφορά και, στην περίπτωση εξαγωγής, και κατά την άφιξη στον τόπο προορισμού. Το κράτος μέλος θα πρέπει να είναι σε θέση να εξασφαλίζει ότι ο μεταφορέας που εργάζεται στον τομέα import-export είναι υποχρεωμένος να τηρεί τις διατάξεις της οδηγίας κατά τη διάρκεια όλης της διαδρομής, που θα πρέπει να διεξάγεται με οχήματα και πλοία ειδικά γι αυτό το σκοπό. Λαμβάνοντας, εντούτοις, υπόψη τις καταγγελίες που έγιναν, η Επιτροπή προτίθεται να παρέμβει για άλλη μία φορά στις αρχές των κρατών μελών που ευθύνονται για τα πρόσφατα ατυχήματα τα οποία αναφέρονται στις ερωτήσεις, ειδικότερα στη Γερμανία και την Ιταλία. Εάν κατά την έρευνα αυτών των περιπτώσεων προκύψει ότι τα ατυχήματα συνέβησαν εξαιτίας της κακής εφαρμογής της οδηγίας εκ μέρους των κρατών μελών, η Επιτροπή θα εξετάσει ενδεχομένως τη δυνατότητα δρομολόγησης της διαδικασίας παράβασης, σύμφωνα με το άρθρο 169 της Συνθήκης.
<P>
Για να αυξηθεί ο βαθμός προστασίας των μεταφερομένων ζώων σε τρίτες χώρες, οι υπηρεσίες της Επιτροπής εξετάζουν τη δυνατότητα να ακυρώσουν τις επιστροφές κατά την εξαγωγή όλων εκείνων των εξαγωγέων που δεν σέβονται πλήρως τις ισχύουσες διατάξεις για την υγεία των ζώων κατά τη μεταφορά, όπως ακριβώς πρότεινε ο κ. Funk κατά τη συζήτηση.
<P>
Η Επιτροπή επιθυμεί να προειδοποιήσει τους κκ. βουλευτές ότι αυτή η διαδικασία είναι πολύπλοκη, όπως εξάλλου, είμαι βέβαιη ότι γνωρίζουν: θα πρέπει να οργανωθούν κτηνιατρικοί έλεγχοι όχι μόνο στους τόπους αναχώρησης εντός της Ευρωπαϊκής Ένωσης αλλά και κατά τη διάρκεια της μεταφοράς, εκτός της κοινοτικής επικράτειας, όπως επίσης και στο σημείο άφιξης στις τρίτες χώρες. Πιστεύω ότι οι κκ. βουλευτές θα έχουν υπόψη τους πόσο σύνθετο είναι το πρόβλημα από οργανωτικής πλευράς διότι η όλη επιχείρηση έχει σημαντικές επιπτώσεις από πρακτικής και νομικής πλευράς. Σε κάθε περίπτωση, δεν νομίζω ότι θα πρέπει να εξηγήσω εδώ στους κκ. βουλευτές ποιο είναι το πρόβλημα. Η Επιτροπή, όμως, με ικανοποίηση σας πληροφορεί ότι στο θέμα αυτό έχει σημειωθεί πρόοδος και ότι η πρόταση κανονισμού του Συμβουλίου έχει πολλές πιθανότητες να παρουσιασθεί σε ένα μήνα. Κύριε Funk, ζητάτε εξηγήσεις για την τήρηση εφαρμογής της οδηγίας. Η Επιτροπή μπορεί μόνο να πει ότι η καθημερινή εφαρμογή της οδηγίας ανήκει, όπως όλοι γνωρίζουν, στις αρμοδιότητες των κρατών μελών. Το Γραφείο Επιθεώρησης και Κτηνιατρικού και Φυτοϋγειονομικού Ελέγχου της Επιτροπής έχει πραγματοποιήσει, κατά το 1995 και 1996, ένα πρόγραμμα αποστολών στα κράτη μέλη με σκοπό την εξέταση της καταλληλότητας των μέτρων εφαρμογής που έχουν υιοθετήσει τα κράτη μέλη και για να επαληθεύσει τις συνθήκες μεταφοράς των ζώων στις αγορές, στα σφαγεία, στους τόπους συγκέντρωσης και στους συνοριακούς χώρους.
<P>
Για να έλθω τώρα στο ζήτημα της διάθεσης των 2, 5 εκατ. Ecu του προϋπολογισμού 1996 -θέμα που εθίγη κατά τη συζήτηση- πρέπει να τονίσω ότι αυτή η πίστωση δεν επιτρέπει -επαναλαμβάνω, δεν επιτρέπειστην Επιτροπή να προσλάβει άλλο προσωπικό για την άσκηση ελέγχων αλλά εξετάζουμε το πρόβλημα για να δούμε πώς μπορούμε να χρησιμοποιήσουμε με τον καλύτερο τρόπο τους διαθέσιμους πόρους. Στον κ. Tamino η Επιτροπή θα ήθελε, απλά, να τονίσει ότι η οδηγία δεν συνεπάγεται την υποχρέωση για τα κράτη μέλη να πληροφορούν την Επιτροπή πόσους ελέγχους έχουν πραγματοποιήσει, πόσες δυσλειτουργίες έχουν διαπιστώσει και ποιές κυρώσεις έχουν επιβάλει. Με αυτή την έννοια και γι αυτό το λόγο η Επιτροπή δεν είναι σε θέση να δώσει τις συνολικές πληροφορίες που ζητάτε.
<P>
Τέλος, όσον αφορά τα ειδικά προγράμματα ελέγχου, η Επιτροπή εξετάζει περισσότερες λύσεις που θα μπορούσαν ίσως να βελτιώσουν τον έλεγχο της μεταφοράς των ζώων. Πρόκειται για συστηματικούς ελέγχους των συνθηκών μεταφοράς για μία ορισμένη περίοδο, που θα πραγματοποιούνται από ανεξάρτητους οργανισμούς. Αυτή θα ήταν μία δυνατή λύση, που θα συμπεριλάμβανε τον έλεγχο της μεταφοράς των ζώων στους χώρους των συνοριακών επιθεωρήσεων ενώ συγχρόνως θα μπορούσε να χρησιμοποιηθεί, παραδείγματος χάρη, υλικό για την ενημέρωση και την κατάρτιση όλων εκείνων που έχουν την άμεση ευθύνη του τομέα, όπως επίσης θα μπορούσε να δημιουργήσει τη δυνατότητα εξακρίβωσης των στοιχείων για τη νομική εφαρμογή των μέτρων εκ μέρους των κρατών μελών, στην περίπτωση που θα διαπιστώνονταν παραβιάσεις των ρυθμίσεων για την αποφυγή κακοποιήσεων σε βάρος των ζώων.
<P>
Όλες αυτές οι πλευρές θα πρέπει να εξετασθούν σε βάθος, αλλά η Επιτροπή θέλει από τώρα να τονίσει ενώπιον του Σώματος ότι παρά τον πολυσύνθετο χαρακτήρα της οργανωτικής, οικονομικής, νομικής πλευράς -που είναι διαφορετική αλλά σημαντική, τόσο στα κράτη μέλη όσο, κυρίως, στις τρίτες χώρεςθα συνεχίσει να παρουσιάζει προτάσεις με στόχο τη βελτίωση των συνθηκών μεταφοράς των ζώων. Ευχόμαστε, όταν θα αντιληφθείτε όλοι σας, κύριοι βουλευτές, τις δυσκολίες του φακέλου, η Επιτροπή και το Κοινοβούλιο να μπορέσουν να συμμαχήσουν για να προωθήσουν αυτές τις ειδικές συμμαχίες.

<SPEAKER ID=71 LANGUAGE="EN" NAME="Spiers">
Κύριε Πρόεδρε, είμαι ιδιαίτερα ικανοποιημένος για το ότι διεξάγεται αυτή η συζήτηση. Όπως όλοι γνωρίζουν, το πρόβλημα της μεταφοράς των ζώων γεννούσε πολλές ανησυχίες σε ολόκληρη την Ευρωπαϊκή Ένωση και όταν συμφωνήθηκαν οι νέοι κανόνες το περασμένο έτος, δημιουργήθηκαν κάποιες ελπίδες ότι μερικές από τις χειρότερες πλευρές αυτού του εμπορίου θα εξαφανίζονταν.
<P>
Όταν το Συμβούλιο ενέκρινε τους νέους κανόνες μεταφοράς τον Ιούνιο 1995, αναφέρθηκε πόσο σημαντικό ήταν να προσλάβει η Επιτροπή επιπλέον κτηνιατρικούς επιθεωρητές για την επιβολή της οδηγίας. Παρά τη μάλλον ενθαρρυντική ανταπόκριση εκ μέρους της κ. Bonino, η ανταπόκριση ήταν πολύ λιγότερο ενθαρρυντική όταν, ένα χρόνο μετά την έγκριση της οδηγίας, ερώτησα τόσο το Συμβούλιο, όσο και την Επιτροπή, με γραπτές ερωτήσεις, τι είχε γίνει γι' αυτό και ειδικότερα αν είχε γίνει κατάλληλη πρόβλεψη στον προϋπολογισμό για επιπλέον επιθεωρητές. Η Επιτροπή απάντησε ότι δεν υπήρχαν διαθέσιμοι πόροι ούτε σχέδια πρόσληψης περισσότερων επιθεωρητών, πράγμα που φαίνεται ότι συνεχίζει να ισχύει. Το Συμβούλιο απλώς μετέθεσε την ευθύνη στην Επιτροπή και η απάντησή του έδειχνε πλήρη αδιαφορία για το πρόβλημα και καμμία ανησυχία να εξασφαλίσει την επιβολή της κοινοτικής νομοθεσίας. Έτσι μέχρι σήμερα, όπως καταλαβαίνω, συνεχίζει να υπάρχει ένας μόνον κτηνιατρικός επιθεωρητής επιφορτισμένος με την παρακολούθηση της υλοποίησης της οδηγίας περί μεταφοράς. Είναι ιδιαίτερα απασχολημένος και δεν είναι περίεργο που συνεχίζει να αντιμετωπίζεται περιφρονητικά.
<P>
Αλλού, η κατάσταση είναι ακόμα χειρότερη. Για παράδειγμα, η οδηγία για τις προδιαγραφές σχετικά με τις όρνιθες σε κλωβοστοιχίες υποχρεώνει την Επιτροπή να διενεργεί ελέγχους στα κράτη μέλη. Η οδηγία αυτή εγκρίθηκε το 1988 και μέχρι σήμερα, δεν έχει διεξαχθεί καμμία επιθεώρηση. Ειλικρινά, αν η Επιτροπή δεν είναι έτοιμη να επιβάλει την κοινοτική νομοθεσία και το Συμβούλιο φαίνεται να αδιαφορεί, χάνουμε τον καιρό μας. H απάντηση της κ. Bonino με ενεθάρρυνε, στην έκταση που η Επιτροπή συνεχίζει να λαμβάνει μέτρα για να προσπαθήσει να εξασφαλίσει την εφαρμογή της οδηγίας, ακόμα και χωρίς επιπλέον κτηνιατρικούς επιθεωρητές. Νομίζω ότι πρέπει να διοριστούν κτηνιατρικοί επιθεωρητές, αν πρόκειται να ασχοληθούμε σοβαρά με το θέμα. Ελπίζω επίσης ότι η Επιτροπή θα αναθέσει σε υπεύθυνους ΜΚΟ στα κράτη μέλη να επιβάλουν τη νομοθεσία, αν δεν μπορεί να το κάνει μόνη της.

<SPEAKER ID=72 LANGUAGE="EN" NAME="Provan">
Κύριε Πρόεδρε, είναι πάντα ευχάριστο να βλέπει κανείς την Επίτροπο στην Αίθουσα και, σήμερα, έχουμε τη μεγάλη τύχη να παρευρίσκεται ως Επίτροπος αρμόδια για τα θέματα των καταναλωτών, αλλά και, αν μπορώ να το πω έτσι, ως Επίτροπος Αλιείας, διότι στο χαρτοφυλάκιό της σχετικά με την αλιεία περιλαμβάνεται μια επιθεώρηση επιφορτισμένη να εξασφαλίζει την προσήκουσα εφαρμογή της κοινοτικής νομοθεσίας. Αυτό είναι ακριβώς το θέμα το οποίο ανέφερε ο κ. Spiers, το οποίο είναι κρίσιμο. Δεν έχει νόημα να θεσπίζεται νομοθεσία και να εγκρίνονται κανονισμοί, αν δεν μπορούμε να τους επιβάλλουμε πράγματι και αυτός είναι ο πυρήνας του προβλήματος.
<P>
Αναγνωρίζω αυτό που λέει, ως Επίτροπος, ότι αρμόδια είναι τα κράτη μέλη. Αλλά η Επιτροπή έχει ευθύνη δυνάμει της Συνθήκης της Ρώμης να εξασφαλίζει ότι η διαχείριση και οι κανονισμοί εφαρμόζονται εξίσου και κατά προσήκοντα τρόπο σε ολόκληρη την Ευρωπαϊκή Κοινότητα. Είναι εκεί, είναι ευθύνη της Επιτροπής. Εισηγούμαι στην Επίτροπο, όπως και οι περισσότεροι συνάδελφοί μου σήμερα, πως αυτή είναι αρμόδια να εξασφαλίσει ότι τα κράτη μέλη το πράττουν. Αν αυτό σημαίνει πρόσληψη επιπλέον ανθρώπων που θα γυρίσουν τις ευρωπαϊκές πρωτεύουσες για να εξασφαλίσουν ότι οι κανόνες εφαρμόζονται όπως πρέπει, έστω.
<P>
Αλλά υπάρχουν άλλοι τρόποι, διότι, όσον αφορά την ευημερία των ζώων γενικά, υπάρχει μεγάλος αριθμός ανθρώπων σε ολόκληρη την Κοινότητα που ενδιαφέρονται έντονα για την ευημερία των ζώων. Θα ήσαν ευτυχείς να ασχοληθούν, με τον ένα ή με τον άλλο τρόπο - είτε με συμμετοχή σε εθελοντικές οργανώσεις, είτε με οποιοδήποτε άλλο τρόπο - με την εξασφάλιση της επιβολής του νόμου.
<P>
Θα νόμιζα ότι η Επιτροπή θα θεωρούσε χρήσιμη τη δυνατότητα να παραχωρήσει συμβατικά σε εθελοντικές οργανώσεις τη δυνατότητα να παρακολουθούν τι συμβαίνει και ίσως να υποβάλλουν εκθέσεις προς την Επιτροπή σχετικά με το πώς έχουν τα πράγματα επί τόπου. Δεν προτείνω να εφαρμόζουν το νόμο, διότι αυτό θα ήταν πέραν των εντολών μιας εθελοντικής οργάνωσης. Ο λόγος για τον οποίο διεξάγεται αυτή η συζήτηση σήμερα είναι ότι μια τηλεοπτική εταιρεία άναψε αυτή τη φωτιά που έχει σήμερα μεταδοθεί σε ολόκληρη τη Γερμανία λόγω του ότι δεν εφαρμόζονται όπως πρέπει οι κανόνες για τη μεταφορά ζώων.
<P>
Συνέβη στη Βρετανία, πριν αρκετά χρόνια. Εργαζόμουν επί πέντε χρόνια για μια εθελοντική οργάνωση, η οποία συγκέντρωσε τις περισσότερες υπογραφές από κάθε άλλη φορά στην Ευρωπαϊκή Κοινότητα σε μια αίτηση σχετικά με τη μεταφορά αλόγων.
<P>
Ελπίζω ότι η Επίτροπος θα βρει κάποιο τρόπο - διότι είναι πολύ πρακτικό, ικανό και κατάλληλο άτομο - να εξασφαλίσει ότι οι κανόνες θα εφαρμόζονται όπως πρέπει.

<SPEAKER ID=73 LANGUAGE="IT" NAME="Santini">
Κύριε Πρόεδρε, κυρία επίτροπε, δεν πίστευα ότι θα έπρεπε να έρθω σήμερα εδώ να υπερασπισθώ κατά κάποιο λόγο ορισμένες ιταλικές ενέργειες, που όπως ακούω τίθενται σε αμφισβήτηση. Δεν θα υπερασπισθώ βεβαίως την κυβέρνηση, πολύ περισσότερο, δεν θα υπερασπισθώ με κοινοτυπίες τον ιταλικό τρόπο αντιμετώπισης των πραγμάτων. Θα ήθελα εντούτοις να υπερασπισθώ ένα σταυροδρόμι πολιτισμού, όπως είναι η Τεργέστη και ολόκληρη η περιοχή της, κλασικό σταυροδρόμι κεντροευρωπαϊκών αξιών, από μία κατηγορία που ορισμένοι της απηύθυναν, δεν θα τολμούσα να έλεγα, με τρόπο απολύτως αδικαιολόγητο, αλλά οπωσδήποτε υπερβολικό. Ένα επεισόδιο, που καθίσταται αντικείμενο συζήτησης στο Ευρωπαϊκό Κοινοβούλιο, έστω κι αν είναι σοβαρό, είναι αναμφίβολα καταδικαστέο, αλλά εδώ πρόκειται για ένα επεισόδιο που αφορά μία μέθοδο εργασίας, τη σχέση μεταξύ κρατών, τη σχέση μεταξύ παραγωγών και καταναλωτών ενός ζωϊκού προϊόντος, και πιστεύω ότι τα πράγματα δεν είναι τόσο διαφορετικά στην Ιταλία από ό, τι στις άλλες χώρες.
<P>
Βεβαίως, όταν γίνεται λόγος για τη μεταφορά ζώντων ζώων παρεμβαίνουν πολλοί παράγοντες. όλα φαίνονται πολύ σκληρά, κάθε άγγιγμα μοιάζει με βασανιστήριο και ίσως να είναι πράγματι έτσι. Συμφωνώ με τον κ. Tamino, όταν λέει, όχι στα ηλεκτρικά κεντριά, όχι σε αυτούς που δεν τηρούν το χρόνο της μεταφοράς, όχι σε αυτούς που δεν τηρούν τα ωράρια παροχής νερού και τροφής στα μεταφερόμενα ζώα.
<P>
Προσοχή όμως στις δημαγωγίες και στις πολιτικές εκμεταλλεύσεις. Δεν είναι όλες οι πράξεις βασανιστήρια και δεν συμβάλουν όλες οι ενέργειες στην εξεύρεση της αλήθειας, όπως συμβαίνει με το προκείμενο επεισόδιο. Είμαι πεπεισμένος ότι το λιμάνι της Τεργέστης δεν διαφέρει πολύ από τα άλλα λιμάνια, από τα άλλα κέντρα συγκέντρωσης και διαλογής του κρέατος των ζώντων ζώων και των σφαγίων. Ας πούμε ότι αυτή τη στιγμή το λιμάνι της Τεργέστης βρίσκεται στο μάτι του κυκλώνα διότι σε μία περίοδο συνωστισμού, σε μία περίοδο συμφόρησης -αυτή η εξήγηση μου δόθηκε τηλεφωνικώςκάποιος που ήταν παρών κινηματογράφησε ορισμένα επεισόδια -γνωρίζουμε ότι αν θέλουμε να τα ψάξουμε υπάρχουν ένα σωρό- και τα μετέτρεψε σε κανόνα.
<P>
Υπήρξε ξαφνικά και στην Ιταλία μία άμεση πρωτοβουλία σχετικά με την επιστολή του υπουργείου Υγείας, που πιστεύω ότι θα έχουν λάβει πολλοί ιταλοί συνάδελφοι, η οποία στάλθηκε στις 12 Νοεμβρίου, πριν από δύο δηλαδή ημέρες. Η απάντηση ήταν άμεση. Έφτασαν στην Τεργέστη κτηνίατροι και υπάλληλοι από τα γερμανικά Lδnder , τους οποίους υποδέχτηκαν οι αρχές και οδήγησαν στα κέντρα διαλογής του λιμένα της Τεργέστης όπου και επιθεώρησαν τις εν λόγω υπηρεσίες. Το αποτέλεσμα ήταν η σύναψη ενός πρωτοκόλου συμφωνίας, βάσει του οποίου επετεύχθησαν ορισμένα πράγματα. Πολλές διαδικασίες θα απλοποιηθούν από γραφειοκρατικής πλευράς, με τη χρήση του τηλέτυπου αντί των γραμματοσήμων, με τη χρήση του τηλεφώνου αντί των εξ αποστάσεως ύβρεων, και κυρίως ο λιμένας της Τεργέστης δεσμεύτηκε να προσλάβει περισσότερο προσωπικό για να διαχειρισθεί αυτές τις υπηρεσίες.
<P>
Αυτά είναι τα γεγονότα και μέχρι να θεωρείται η Τεργέστη το λιμάνι της κακοποίησης των ζώων υπάρχει μεγάλη απόσταση. Εάν κάναμε ανάλογες και όμοιες επιθεωρήσεις και αλλού, πιστεύω ότι, ίσως, θα έπρεπε και την ερχόμενη εβδομάδα να μείνουμε εδώ για να υπερασπίσουμε κάποιον άλλο λιμένα.

<SPEAKER ID=74 LANGUAGE="NL" NAME="Eisma">
Πρόεδρε, κάθε εβδομάδα μεταφέρονται 2000 άλογα από την Ανατολική Ευρώπη στην Ευρωπαϊκή Ένωση. Χάρη στη συγκλονιστική ολλανδική ταινία μπορέσαμε να δούμε τα φρικτά δεινά τα οποία υφίστανται τα ζώα κατά τη μεταφορά τους στα σύνορα της Ιταλίας. Ευτυχώς, Ολλανδοί επιθεωρητές για την προστασία των ζώων κατέδειξαν - δεν λέω ευτυχώς επειδή το κατέδειξαν, αλλά επειδή θεωρώ θετικό το γεγονός ότι μπόρεσαν να το κάνουν, έτσι ώστε να βρεθούμε πρόσωπο με πρόσωπο με τα γεγονότα - ότι από τα 2000 άλογα που περνούν κάθε εβδομάδα τα σύνορα, πολλά από αυτά είναι νεκρά, ή έχουν σπασμένα πόδια ή φέρουν άλλου είδους κακώσεις. Η ταινία αφορούσε ένα μόνο φορτηγό όχημα, αλλά ένας απλός υπολογισμός οδηγεί στο συμπέρασμα ότι κάθε εβδομάδα αυτού του είδους οι μεταφορές οδηγούν στο θάνατο 50 έως 100 αλόγων. Δηλαδή, τη στιγμή που εμείς συζητάμε εδώ πεθαίνει ένα άλογο λόγω αυτής της βάναυσης μεταχείρισης. Έχουμε λοιπόν το θάρρος να χρησιμοποιήσουμε αυτή τη φέτα σαλάμι στο σάντουιτς που τρώμε; Και να σκεφθεί κανείς ότι δεν έχουμε αναφερθεί ακόμη στη μεταφορά άλλων ζώων, στα δεινά που προξενούμε σ'αυτά τα ζώα με αυτού του είδους τις μεταφορές! Ακουσα την απάντηση της Επιτρόπου Bonino. Δεν διαφωνώ με τις προθέσεις της, θα ήθελα όμως να υποβάλω μία ερώτηση. Οι διατάξεις περί εφαρμογής της οδηγίας του 1995 επρόκειτο να δημοσιευθούν κατά τα μέσα του τρέχοντος έτους. Δεν είδα να γίνει αυτό. Θα μπορούσε η Επίτροπος να με πληροφορήσει που μπορώ να βρω τις διατάξεις αυτές και πότε δημοσιεύθηκαν; Εξακολουθεί η Επίτροπος να πιστεύει ότι η οδηγία του 1995 θα τεθεί πραγματικά σε εφαρμογή από την 1η Ιανουαρίου 1997;
<P>
Τέλος, καλώ τους συναδέλφους μου, ιδιαιτέρως τους Ιταλούς και τους Γερμανούς, να επιμείνουν στις αρχές της χώρας τους ώστε να επιτύχουν την άσκηση ουσιαστικών ελέγχων στα σύνορα.

<SPEAKER ID=75 LANGUAGE="FR" NAME="Martinez">
Κύριε Πρόεδρε, κυρία Επίτροπε, κατά τη μεταφορά τους, τα άλογα, το πιο όμορφο απόκτημα του ανθρώπου, φτάνουν από την Πολωνία ή την Αργεντινή, στα λιμάνια του Ατλαντικού, δεν θα σας πω σε ποια κατάσταση. Το μαρτύριό τους, όμως, δεν έχει ακόμη τελειώσει. Θα φορτωθούν ακόμη σε φορτηγά προκειμένου να μεταφερθούν σε ολόκληρη την Ευρώπη. Έπειτα, έχουμε τα πρόβατα, που φτάνουν από τη Νέα Ζηλανδία και την Αυστραλία, μέσα στα αμπάρια των πλοίων, όπου πεθαίνουν ανάμεσα στα άλλα ζώα που επέζησαν της μεταφοράς. Είναι βέβαια γεγονός ότι οι Νεοζηλανδοί την Κυριακή εκτελούσαν, κατά την έξοδό τους από τους ναούς, στους αυτόχθονες Μαορί, οπότε τι να πούμε για το πρόβατα.....
<P>
Να πούμε και για τους χοίρους, τα κοτόπουλα στα κλουβιά και για τις πολύωρες μετακινήσεις τους. Βέβαια, κάθε οκτώ ώρες πρέπει να σταματούν, υπάρχουν όμως οι απεργίες, για παράδειγμα στη Gorizia, κοντά στην Trieste, στον μεθοριακό σταθμό. Τίποτα για να φάνε, ούτε να πιούνε, κάτω απ' τον ήλιο, και επακολουθεί το νυχτερινό ταξίδι. Είναι, είκοσι, εκατό, χίλια, είναι τρομαγμένα, καταπονημένα, βρίσκονται μέσα σε σφραγισμένα βαγόνια, ίσως τα βαγόνια να φέρουν σφραγίδες με το σήμα των κίτρινων αστεριών της ευρωπαϊκής σημαίας.
<P>
Έχουμε, μετά, τους παπαγάλους που τους μεταφέρει η KLM της Ολλανδίας, της πρωτοπόρου στην ελεύθερη διακίνηση ναρκωτικών, στις ελευθερίες. Πενήντα τοις εκατό των παπαγάλων πεθαίνουν κατά τη μεταφορά τους. Έχουμε ακόμη την εντατική κτηνοτροφία, τα κοτόπουλα που τα φωτίζουν μέρα - νύχτα, καθώς και τις κότες για να τους προκαλούν ορμονικές αντιδράσεις ώστε να γεννάνε ασταμάτητα και ξεριζώνουν τα φτερά τους σαν να θέλουν να αυτοκτονήσουν.
<P>
Επίσης, 100 εκατομμύρια αρσενικού νεοσσοί που καίγονται ζωντανοί στους καυστήρες για να θερμαίνονται τα εκτροφεία της ντροπής. Έχουμε ακόμη τους χοίρους, τα ζώα τα πιο προσιτά στους ευρωπαίους επιτρόπους, αλλά και στον άνθρωπο, αυτά που τις καρδιακές τους βαλβίδες τις χρησιμοποιούμε στις μεταμοσχεύσεις. Ρωτήστε τον καθηγητή Cabrol. Αυτά λοιπόν, τρίβονται στο μπετόν μέχρι του σημείου να δημιουργούν πληγές. Τα στουπώνουν με αντιβιοτικά, με ηρεμιστικά, όμως και τα μεν και τα δε είναι τρομαγμένα. Και τα μοσχαράκια στα κλουβιά, χωρίς φως, τρεφόμενα με ορό γάλακτος, αναιμικά, με προβλήματα αιμοσφαιρίνης, και όμως ευτυχισμένα, διότι ενίοτε τα σφάζουν έπειτα από οκτώ ημέρες για να τα κάνουν ζωοτροφές για κατοικίδια, του Canigu, του Ronron. Ζωοτροφή σε οκτώ μέρες!
<P>
Και το επιστέγασμα όλως, οι αγελάδες. Η αγελάδα του Πλούταρχου, η αγελάδα σύμβολο της τρυφερότητας, που την υποχρέωσαν να γίνει ανθρωποφάγος, να τρώει τους συγγενείς της, για να αποκτήσει στο τέλος ο εγκέφαλός της δώδεκα κίτρινες κύστες, σαν τα αστέρια στη σημαία της Paramount ή της ντροπιασμένης σημαίας της Ευρώπης. Να μην ξεχνάμε και τα σφαγεία, με τις αλυσίδες του θανάτου, όπου δεν εφαρμόζεται το ηλεκτρικό σόκ. Φτάνου, λοιπόν, τα κοτόπουλα, οι πάπιες, αφού τα έχουν ζεματίσει ζωντανά, με κομμένο το λαιμό, με το αίμα να πετάγεται από την καρωτίδα και αυτά να είναι ακόμη ζωντανά.
<P>
Τέλος, ακόμη και τα άγρια ζώα δεν γλυτώνουν από τη βαρβαρότητα, με τις παγίδες με σιαγόνες. Τα ζώα που διαθέτουν γούνα, με λιωμένα τα κόκκαλα των ποδιών τους, με σχισμένους τένοντες, κομμένες αρτηρίες, να χρησιμοποιούν τις δυνάμεις που τους απόμειναν για να ελευθερώσουν το πόδι τους με τα δόντια και στη συνέχεια να τα βλέπουμε, ένα μέτρο πιο κει, πάνω στο βαμμένο με αίμα χιόνι. Γιατί αυτή η αγριότητα; Διότι οι εσκιμώνοι πρέπει να συνεχίσουν το παραδοσιακό τους κυνήγι. Από πού όμως προκύπτει ότι οι εσκιμώοι γνωρίζουν, από αιώνες πριν, τις παγίδες με σιαγόνες;
<P>
Η αλήθεια είναι ότι η βαρβαρότητα αυτή έχει το πρόσωπο του παγκόσμιου καπιταλισμού. Είναι το μισητό και αποκρουστικό πρόσωπο που έχει το κυνήγι του κέδρους. Οι Βρυξέλλες, ατάραχες, σκοπεύουν να εκτελέσουν 11, 5 εκατομμύρια βρετανικά βοοειδή, αγελάδες, το σύμβολο της τρυφερότητας, της γλυκύτητας, που μόνο το δικό τους γάλα είναι ισάξιο του μητρικού, αυτό μεταφράζεται σε στοιβαγμένες αγελάδες που φτάνουν το ύψος των 11 χιλιομέτρων, δηλαδή μιάμιση φορά τα Ιμαλάια. Και όλα αυτά σε μια προσπάθεια να εξιλεωθούν οι κ.κ. Legras, Mansito και Hoelgaard, της μόνιμης κτηνιατρικής επιτροπής, από τα σφάλματά τους. Αυτοί που τα ήξεραν όλα και δεν είπαν τίποτα.
<P>
Όταν φτάνουμε σ' αυτό το σημείο, αγαπητοί μου εσείς φίλοι που ζητάτε οδηγίες, τι μπορούμε να περιμένουμε από αυτό το ευρωπαϊκό όργανο; Εδώ, ο ίδιος ο κ. MacSharry, το 1992, μου είχε πεί ότι ήταν θορυβημένος από την κατάσταση των ζώων και τη στιγμή που μου το έλεγε γνώριζε τι γινόταν με τα άλευρα. Η αλήθεια είναι ότι βρισκόμαστε προ ενός οικονομικού ναζισμού, προ μιας εξολόθρευσης των έμψυχων χάριν του κέρδους και της παραγωγικότητας. Είναι η ευρωπαϊκή λογική που έρχεται σε αντίφαση με τη βούληση των αγροτών, που είναι τα πρώτα θύματα με το μεγαλύτερο ποσοστό αυτοκτονιών από όλα τα επαγγέλματα στην Ευρώπη.
<P>
Είναι σίγουρο πως όταν φτάνουμε σ' αυτό το σημείο, τα φυσικά δικαιώματα του προβάτου, του μικρού μοσχαριού, της μικρής φώκιας, του νεοσσού, ελάχιστα απασχολούν τους ευρωπαίους επιτρόπους. Σήμερα είναι τα ζώα, αύριο, εν ονόματι των κριτηρίων του Μάαστριχτ, θα είναι οι γέροι από τους οποίους θα ζητήσουμε την εκούσια διακοπή της γήρανσης.
<P>
Φίλοι μου, κύριε Πρόεδρε, δεν αντιλαμβάνεστε ότι η αλλαγή πρέπει να γίνει στο ηθικό επίπεδο, στο φιλοσοφικό. Αυτό που σκοτώνει είναι η ευρωπαϊκή ιδέα, άρα η ευρωπαϊκή ιδέα είναι αυτή που πρέπει να αφανίσουμε.

<SPEAKER ID=76 LANGUAGE="NL" NAME="Maij-Weggen">
Πρόεδρε, ένα διαδικαστικό σημείο το οποίο με αφορά προσωπικά. Διαπιστώνω ότι ο αξιότιμος κύριος συνάδελφος που μίλησε μόλις πριν λίγο προσέβαλε δύο φορές τη χώρα μου την Ολλανδία. Δεν θέλω να υπεισέλθω σε λεπτομέρειες, θα ήθελα όμως να αντικρούσω με σθένος όλους τους προσβλητικούς όρους που χρησιμοποίησε.

<SPEAKER ID=77 LANGUAGE="EN" NAME="Needle">
Κύριε Πρόεδρε, συμφωνώ με την άποψη της κ. Maij-Weggen ότι ο προηγούμενος αγορητής, όπως σκέπτομαι συχνά, κατοικεί σε ένα μάλλον θλιβερό και σκοτεινό κόσμο. Ασφαλώς, το επιβεβαίωσε με τις απόψεις του σήμερα το απόγευμα. Πίσω στον πραγματικό κόσμο, αν μετρήσουμε την πραγματική ανησυχία του κοινού με τη συχνότητα με την οποία τα προβλήματα εμφανίζονται στο ταχυδρομείο μας, υποψιάζομαι ότι πολλοί βουλευτές θα παραδεχθούν ότι αυτό που προηγείται με μεγάλη διαφορά δεν είναι η ΟΝΕ ή οι ΔΔ, αλλά η ευημερία των ζώων, και ιδίως η μεταφορά τους. Και αυτή η ανησυχία του κοινού δεν εξαλείφθηκε με τις αποφάσεις του προηγουμένου Ιουνίου. Λόγω της πρόσφατης ανησυχητικής κάλυψης από τα μέσα μαζικής ενημέρωσης της αγωνίας και της εθελούσιας σκληρότητας που υπομένουν τα ζώα, είναι απολύτως σκόπιμο να επιμείνει σήμερα το Σώμα να αναληφθεί επείγουσα και αποτελεσματική δράση από την Επιτροπή και από τα κράτη μέλη. Υποψιάζομαι ότι αν το έκαναν, αυτό θα σήμαινε περισσότερα για την Ευρωπαϊκή Ένωση από όλους τους διαφημιστικούς προϋπολογισμούς της μαζί.
<P>
Το γεγονός ότι χρειάζονται μη κυβερνητικοί οργανισμοί, όπως ο RSPCA στο ΗΒ, ή τα μέσα μαζικής ενημέρωσης, για να καταγγελθεί η συνεχιζόμενη κακομεταχείριση των ζώων αποδεικνύει δύο πράγματα: πρώτον, ότι η Επιτροπή και τα κράτη μέλη αποτυγχάνουν έστω και να αρχίσουν να υλοποιούν τις συμφωνίες και, δεύτερον, ότι η πίεση εκ μέρους του κοινού δεν θα σταματήσει. Και ούτε πρέπει να σταματήσει. Υπάρχουν ελάχιστοι προσήκοντες έλεγχοι και δυστυχώς λίγες διώξεις τόσο των απάνθρωπων μεταφορέων, όσο και των Υπουργών που αδρανούν. Υποστηρίζω τους συναδέλφους που ισχυρίζονται ότι ΜΚΟ όπως ο RSPCA μπορούν να βοηθήσουν να υπερνικηθούν οι δημοσιονομικοί περιορισμοί στους οποίους αναφέρθηκε η Επίτροπος.
<P>
Στο μεταξύ, ακούγονται επικρίσεις από όλες τις πλευρές: από τους εκτροφείς χοίρων που ανησυχούν λόγω της σύγχυσης που επικρατεί στους σταθμούς μεταφοράς, από τους αγρότες που αντιμετωπίζουν απαγορευτικούς ορισμούς του ταξειδιού, από ειδικούς στην ευημερία των ζώων που θεωρούν την έλλειψη κατάλληλης εποπτείας και επιθεωρητών ως ζωτικά μειονεκτήματα.
<P>
Η Επιτροπή πρέπει να ασχοληθεί ειδικά με αυτά τα συγκεκριμένα σημεία. Εκτιμώ τις παρατηρήσεις που έκανε σήμερα η Επίτροπος Bonino. Αλλά η μεγαλύτερη ανάγκη παραμένει η επίτευξη προόδου προς εμπόριο σφαγίων, αντί της διατήρησης των εξαγωγών ζώντων ζώων για σφαγή. Εφόσον διατίθενται εξαγωγικές επιδοτήσεις μέχρι 400 ECU κατά κεφαλή, δεν πρέπει να μας εκπλήσσει ότι τόσο οι έντιμοι, όσο και οι αδίστακτοι έμποροι δεν βιάζονται καθόλου να χρησιμοποιήσουν τις εναλλακτικές δυνατότητες. Οι αγρότες και οι μεταφορείς πρέπει να κερδίσουν τα προς το ζην και το φιάσκο της ΣΕΒ δεν βοήθησε.
<P>
Έτσι, το ξεκάθαρο μήνυμα σήμερα πρέπει να είναι ότι η Επιτροπή πρέπει να μεταρρυθμίσει ένα σύστημα το οποίο συντηρεί άθελά του την αγριότητα. Τα ευρωπαϊκά θεσμικά όργανα πρέπει να ενθαρρύνουν σοβαρά από οικονομική άποψη την τοπική σφαγή αίροντας αυτές τις εξαγωγικές επιδοτήσεις.
<P>
Τέλος, το καλύτερο απ' όλα θα ήταν μια ουσιαστική δέσμευση στη Συνθήκη να περιληφθούν τα έμψυχα όντα και υποψιάζομαι ότι μακροπρόθεσμα το κοινό θα ζητήσει αυτό και τίποτα λιγότερο.

<SPEAKER ID=78 LANGUAGE="EN" NAME="Morris">
Kύριε Πρόεδρε, το Σώμα έχει καλές επιδόσεις στο θέμα της ευημερίας των ζώων. Στις 15 Δεκεμβρίου 1993, το Κοινοβούλιο ενέκρινε σχεδόν ομόφωνα την έκθεσή μου για τον περιορισμό του συνολικού χρόνου μεταφοράς των ζώων που προορίζονται για σφαγή σε οκτώ ώρες. Αυτά τα ζώα που προορίζονται για σφαγή είναι εκείνα που υπόκεινται στη χειρότερη παραμέληση και τη χειρότερη αγριότητα: βοοειδή που πηγαίνουν από τη Γερμανία στο Λίβανο, βρετανικά και ιρλανδικά βοοειδή και πρόβατα που πηγαίνουν στη Βόρειο Αφρική και, πιο πρόσφατα, άλογα εισαγόμενα από την Πολωνία στην Ιταλία για το εμπόριο σαλαμιού. Τα ζώα αυτά υπόκεινται σε μακροχρόνια μεταφορά, κακές συνθήκες, λίγες ευκαιρίες για τροφή και ακόμα λιγότερες για νερό. Όταν φθάνουν, είναι πάντα σε οικτρή κατάσταση. Πολύ συχνά, στην πραγματικότητα, οι αγριότητες αυτές δεν καταγγέλλονται από αξιωματούχους των κρατών μελών, αλλά από ιδιώτες και από τα μέσα μαζικής επικοινωνίας που αναζητούν καλές ιστορίες.
<P>
Χαιρετίζω τη δήλωση της κ. Bonino σήμερα το απόγευμα ότι είναι αποφασισμένη να τροποποιήσει την οδηγία, αλλά θα ήθελα να της κάνω μια υπόδειξη. Θα θεωρούσα ακόμα πιο ικανοποιητικό το να αποκτήσει η ίδια η Επιτροπή εξουσίες παρακολούθησης και δίωξης των κρατών μελών που δεν ενδιαφέρονται να ασκήσουν εποπτεία επί των επιθεωρητών τους, και ασφαλώς παρακολούθησης, επιθεώρησης και, αν παρίσταται ανάγκη, δίωξης των εταιρειών που μεταφέρουν ζώντα ζώα και τα υποβάλλουν στην περισσότερο απάνθρωπη μεταχείριση.
<P>
Δεν νομίζω ότι το εμπόριο αυτό είναι απαραίτητο. Με τις σύγχρονες τεχνικές κατάψυξης μπορούμε πλέον να παραδίδουμε ζώα ακόμα και σε όσα κράτη μέλη με μεγάλο πληθυσμό Μουσουλμάνων ή άλλων που απαιτούν τελετουργική μορφή σφαγής. Μπορούμε να παραδώσουμε ό, τι θέλει ο κόσμος και ο στόχος μας πρέπει να είναι αυτό που ζήτησα πριν πολλά χρόνια, δηλαδή η σφαγή των ζώων στο πλησιέστερο σημείο παραγωγής ή εκτροφής.

<SPEAKER ID=79 LANGUAGE="IT" NAME="Marinucci">
Κύριε Πρόεδρε, έχουμε την τύχη να συζητούμε την παρούσα πρόταση ψηφίσματος ενώπιον της επιτρόπου, κ. Bonino, διότι πρόκειται για ένα θέμα που εν μέρει ανήκει στις αρμοδιότητές της, αλλά κυρίως διότι εκτιμούμε ιδιαίτερα τη γνωστή ευαισθησία της και ακρίβεια.
<P>
Η οδηγία 29 έχει με σαφήνεια καθορίσει τα κριτήρια για τη μεταφορά των ζώων χωρίς ταλαιπωρίες αλλά, επίσης, προβλέπει και μέτρα ώστε όταν το κρέας προορίζεται για κατανάλωση να είναι υψηλής ποιότητας. Το πρόβλημα, όπως πάντοτε, είναι η εφαρμογή και βεβαίως, όπως ζητά η πρόταση ψηφίσματος, δεν θα πρέπει να υπερβαίνονται οι προθεσμίες. Περιμένουμε με εμπιστοσύνη ότι, όπως ήδη είπε η επίτροπος κ. Bonino, σύντομα θα δημοσιευθούν οι εκτελεστικοί κανονισμοί.
<P>
Σχετικά με ένα επεισόδιο που ανέφερε πριν από λίγο ένας αγορητής, γνωρίζουμε πολύ καλά ότι συχνά η πληροφόρηση δίδει έμφαση σε γεγονότα έχοντας στόχους διαφορετικούς από εκείνους που δηλώνει και, φυσικά, καταλαβαίνουμε ότι, όχι σε λίγες περιπτώσεις, αυτοί οι στόχοι αποκρύπτουν συμφέροντα λιγότερο ευγενή από εκείνα που διαδηλώνονται. Σχετικά με την Τεργέστη, γνωρίζουμε όλοι ότι σε ανύποπτο, θα λέγαμε, χρόνο, επιθεωρητές επισκέφθηκαν τις κτηνιατρικές υπηρεσίες και τις χαρακτήρισαν ως κατάλληλες. Γνωρίζουμε ότι, όπως υπενθύμισε πριν από λίγο ο κ. Santini, στις 12 Νοεμβρίου πραγματοποιήθηκε μία συνάντηση μεταξύ των ομοσπονδιακών κτηνιάτρων, των κτηνιάτρων των Lδnder και των ιταλικών αρχών που με αυτή την ευκαιρία επισκέφθηκαν τις εγκαταστάσεις, που βρήκαν σε άριστη κατάσταση και ότι συντάχθηκε το σχέδιο ενός πρωτοκόλου στο οποίο η ιταλική πλευρά ζητά ειδικές εγγυήσεις, σωστές εγγυήσεις όσον αφορά την ποιότητα των ζώων τη στιγμή που αφήνουν τη χώρα προέλευσης. Η Ιταλία, κατόπιν τούτου, δεσμεύθηκε να ενισχύσει το προσωπικό των υπηρεσιών της Τεργέστης, όπως ήδη προβλέπει ένας εθνικός νόμος που παρέχει και τα σχετικά μέσα.

<SPEAKER ID=80 NAME="Bonino">
Κύριε Πρόεδρε, κύριοι βουλευτές, προτίθεμαι να κάνω μόνο μία συντομη διευκρίνιση. Δεν βλέπω τον κ. Provan στην Αίθουσα, αλλά άλλοι συνάδελφοι θα τον ενημερώσουν.
<P>
Θα ήθελα να επανέλθω στο πρόβλημα των ελέγχων και στο πρόβλημα των ορίων του προϋπολογισμού. Θέλω μόνο να επισημάνω στην Ολομέλεια ότι η Ολομέλεια αποτελεί αρχή του προϋπολογισμού μαζί με το Συμβούλιο, και συνεπώς η Επιτροπή εύχεται, εάν υπάρξει η δυνατότητα, να αυξηθεί η σχετική δαπάνη. Οι αξιότιμοι βουλευτές γνωρίζουν όμως πολύ καλά το δράμα τουπροϋπολογισμού και της όλης συζήτησης που διεξαγάγατε.
<P>
Το δεύτερο σημείο αφορά την πρόταση για τη χρησιμοποίηση οργανώσεων της κοινωνίας των πολιτών. Κύριοι βουλευτές, αυτή τη στιγμή συζητούμε στα πλαίσια μιας συμφωνίας με αντικείμενο τη σχέση μεταξύ της Επιτροπής, των κρατών μελών και, φυσικά, αυτών των οργανώσεων. Επιπλέον, ανήκει στις αρμοδιότητες της Επιτροπής να επαληθεύσει εάν πράγματι υπάρχει ένα επαρκές πλαίσιο ελέγχων και εάν το πλαίσιο είναι ομοιόμορφο σε όλες τις χώρες μέλη. Για να επαληθευθεί το πλαίσιο, φυσικά, δεν μας χρειάζονται οι μη κυβερνητικές οργανώσεις, που αντίθετα θα μπορούσαν να χρησιμοποιηθούν από τα κράτη μέλη για έναν πιο λεπτομερή έλεγχο στην επικράτειά τους: ακριβώς από τα κράτη μέλη και όχι από την Επιτροπή που, φυσικά, αναθέτει τους ελέγχους στις μη κυβερνητικές οργανώσεις. Μου φαίνεται ότι μία λύση αυτού του είδους θα συνεπαγόταν, από νομικής πλευράς, μία σειρά εμποδίων: πιστεύω εξάλλου ότι ομιλώ σε εξαίρετους νομικούς και συνεπώς δεν χρειάζεται να εμβαθύνω αυτό το σημείο.
<P>
Θα ήθελα τώρα πολύ σύντομα να επισημάνω στον κ. Morris ότι, όπως είπα ήδη στην εισαγωγή μου -ίσως όμως πρέπει να το επαναλάβω- από την 1η Ιανουαρίου 1997, το άρθρο 18 της τροποποιημένης οδηγίας προβλέπει πως στην περίπτωση επανειλημμένων παραβιάσεων της οδηγίας, το κράτος μέλος μπορεί να αναλάβει μία σειρά πρωτοβουλιών, συμπεριλαμβανομένης και της αναστολής ή και της ανάκλησης της αδείας του επαγγελματία ή του μεταφορέα. Εύχομαι, το τμήμα αυτό, με τη βοήθειά σας, να μπορέσει να εφαρμοσθεί αυστηρά εκ μέρους των κρατών μελών.

<SPEAKER ID=81 NAME="Πρόεδρος">
Ευχαριστώ πολύ, κυρία Επίτροπε.
<P>
Σας ανακοινώνω ότι έλαβα τέσσερις προτάσεις ψηφίσματος, οι οποίες υποβλήθηκαν σύμφωνα με το άρθρο 40 παρ. 5 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=6>
Συζήτηση Επικαίρων και Επειγόντων Θεμάτων (Δεύτερο μέρος)
<SPEAKER ID=82 NAME="Πρόεδρος">
Η ημερήσια διάταξη προβλέπει το δεύτερο μέρος της συζήτησης σχετικά με επίκαιρα, επείγοντα και ιδιαίτερα σημαντικά θέματα.

<SPEAKER ID=83 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-1257/96 του κ. Bertens και άλλων, εξ ονόματος της Ευρωπαϊκής Ομάδας των Φιλελευθέρων Δημοκρατών και Μεταρρυθμιστών, σχετικά με το Διεθνές Ποινικό Δικαστήριο για την πρώην Γιουγκοσλαβία·-Β4-1280/96 της κ. Lenz και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την υποστήριξη προς το Διεθνές Ποινικό Δικαστήριο στην πρώην Γιουγκοσλαβία·-Β4-1286/96 του κ. Pasty και άλλων, εξ ονόματος της Ομάδας 'Ενωση για την Ευρώπη, σχετικά με το Διεθνές Δικαστήριο για την πρώην Γιουγκοσλαβία·-Β4-1303/96 του κ. Cohn-Bendit και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την εναέρια μεταφορά πυρηνικών υλών·-Β4-1313/96 του κ. Pettinari και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, σχετικά με το Διεθνές Ποινικό Δικαστήριο για την πρώην Γιουγκοσλαβία·-Β4-1319/96 του κ. Hoff και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με το Διεθνές Ποινικό Δικαστήριο για την πρώην Γιουγκοσλαβία·-Β4-1324/96 του κ. Dupuis, εξ ονόματος της Ομάδας της Ευρωπαϊκής Ριζοσπαστικής Αριστεράς, σχετικά με τη λειτουργία των δικαστηρίων ad hoc .
<SPEAKER ID=84 LANGUAGE="SV" NAME="Cars">
Κύριε Πρόεδρε, τώρα πρέπει να ξεχάσουμε το «ο χρόνος γιατρεύει όλες τις πληγές». εταν διατυπώνονται τέτοιες εκφράσεις παραπέμποντας στην κατάσταση στην πρώην Γιουγκοσλαβία, πολύ περισσότερο βλάπτουν παρά οφελούν. Για να γιατρευτούν οι ουλές των πολλών που υπέστησαν αφόρητη οδύνη με τη μορφή γενοκτονίας και άλλων εγκλημάτων πολέμου, απαιτείται άμεση παρέμβαση.
<P>
Το Διεθνές Δικαστήριο για τα εγκλήματα πολέμου στη Χάγη είναι χρήσιμο. Ασχολείται με βεβαρυμένους εγκληματίες πολέμου. Για να έχει απόλυτη επιτυχία και να μπορεί ως εκ τούτου να λειτουργήσει σαν παράδειγμα για ένα μελλοντικό μόνιμο δικαστήριο για εγκληματίες πολέμου χρειάζεται δύο πράγματα. Χρειάζεται κατ'αρχάς χρήματα ώστε να μπορεί να πραγματοποιεί τις απαιτούμενες ανακρίσεις και έρευνες στον τόπο του εγκλήματος. Δεύτερον χρειάζεται πρόσβαση σ'αυτούς που είναι ύποπτοι ως πρωτίστως υπεύθυνοι των εγκλημάτων πολέμου.
<P>
Είναι ντροπή, κύριε Πρόεδρε, ντροπή για την δικαιοσύνη και την κοινωνία του δικαίου στην Ευρώπη ότι αυτοί οι πρωτίστως ύποπτοι δεν έχει γίνει ακόμη δυνατόν να συληφθούν και να τεθούν ενώπιον του δικαστηρίου. Το Κοινοβούλιο στην πρόταση ψηφίσματός του σήμερα απαιτεί αλλαγές και στις δύο αυτές παραμέτρους. Πρέπει να δοθούν από την ΕΕ και τα κράτη μέλη της οι απαιτούμενοι πόροι στο Διεθνές Δικαστήριο για τα εγκλήματα πολέμου της Χάγης. Πρέπει να κάνουμε τη Σερβία και την Κροατία να τηρήσουν τις υποσχέσεις τους. Προφανώς η ΕΕ πρέπει να αυξήσει την πίεση σ'αυτούς ώστε να αντιληφθούν ότι αυτό είναι και δικό τους συμφέρον επίσης. Πρέπει να δοθούν οδηγίες - πείτε το αν θέλετε εντολές - στις δυνάμεις της Ifor και στους διαδόχους της να συλλάβουν αυτούς που το Δικαστήριο της Χάγης θέλει να δεί κατηγορούμενους.
<P>
Κύριε Πρόεδρε, η απαίτηση του Κοινοβουλίου δεν βασίζεται σε εκδικητική διάθεση. Ο στόχος μας είναι μόνον να διευκολύνουμε την διαδικασία επούλωσης στην πρώην Γιουγκοσλαβία. Αυτό με τη σειρά του απαιτεί να σπάσει αυτό το απόστημα που προέκυψε μετά από τα εγκλήματα πολέμου που διεπράχθησαν.

<SPEAKER ID=85 LANGUAGE="DE" NAME="Lenz">
Κύριε Πρόεδρε, στις 30 και 31 Οκτωβρίου πραγματοποιήθηκε στις Βρυξέλλες μια δημόσια ακρόαση της υποεπιτροπής για τα ανθρώπινα δικαιώματα, σχετικά με το θέμα «Aτιμωρησία - η αναγκαιότητα μιας διεθνούς απάντησης»; ένα πραγματικά δύσκολο θέμα. Ο Antiono Cassese, ο Πρόεδρος του Διεθνούς Δικαστηρίου για τα εγκλήματα στην πρώην Γιουγκοσλαβία, σε μια εντυπωσιακή διάλεξη, παρουσίασε τον προβληματισμό του δικαστηρίου αυτού και ταυτόχρονα εξέθεσε και το ιδιαίτερα ευαίσθητο πρόβλημα της ατιμωρησίας για πολιτικά αδικήματα. Στο μεταξύ, η συζήτηση αυτή γίνεται σε όλες τις ηπείρους. Ο Πρόεδρος Cassese έδειξε σαφώς τη δύναμη και την αδυναμία του Διεθνούς Δικαστηρίου για την πρώην Γιουγκοσλαβία, του οποίου η επιτυχία ή η αποτυχία, όπως είπε, εξαρτάται από το ποια αξία αποδίδουν τα κράτη στη θεμελιώδη αρχή της ηθικής στην εξωτερική πολιτική. Γενοκτονίες, εγκλήματα κατά της ανθρωπότητας και εγκλήματα πολέμου υπάρχουν αυτή τη στιγμή και σ' άλλες περιοχές του κόσμου (βλέπε Ρουάντα), και δεν επιτρέπεται να παραμείνουν ατιμώρητα. Η ατιμωρησία, κατ' αυτήν την έννοια, μπορεί να εξελιχθεί σε απειλή για το δίκαιο και το νόμο, κυρίως σε μη ισχυρές δημοκρατίες. Και το έργο του Διεθνούς Δικαστηρίου για τη Ρουάντα εξαρτάται από το μοντέλο του δικαστηρίου για την πρώην Γιουγκοσλαβία. Αν θέλουμε να βρούμε μια καινούρια διεθνή τάξη δικαίου κατά αυτής της χειρίστης μορφής εγκλημάτων, θα πρέπει το Δικαστήριο της Χάγης να μπορεί να δουλεύει αποτελεσματικά και να εξελιχθεί ακριβώς σ' ένα τέτοιο μοντέλο.
<P>
Δεν υπάρχει καμιά συγνώμη για τα κράτη μας να αποποιηθούν την ευθύνη να του επιτρέψουν ένα επιτυχημένο έργο, ούτε και επιτρέπεται για τα κράτη εκείνων των περιοχών να υπάρξει μια δυνατότητα να αποποιηθούν την ευθύνη για συνεργασία. Αν εμείς, όπως επανειλημμένα ζητήσαμε εδώ στο Ευρωπαϊκό Κοινοβούλιο, θέλουμε να έχουμε ένα διαρκές διεθνές δικαστήριο για εγκλήματα αυτής της μορφής και αν παίρνουμε στα σοβαρά τα αιτήματά μας για τα ανθρώπινα δικαιώματα, θα πρέπει η Ευρωπαϊκή Ένωση και τα κράτη μέλη της, εδώ και τώρα, να πάρουν στα σοβαρά το έργο του δικαστηρίου και να μας υποστηρίξουν ανάλογα.

<SPEAKER ID=86 LANGUAGE="NL" NAME="Van Bladel">
Πρόεδρε, όπως είπε πριν από λίγο και η κ. Lenz, δεν έχει ακόμη περάσει ένας μήνας που το Κοινοβούλιο άκουσε με προσοχή τις ομιλίες ορισμένων διεθνών προσωπικοτήτων οι οποίες αναφέρονταν στις κοινωνικές επιπτώσεις που έχει η μη επιβολή κυρώσεων για εγκλήματα κατά της ανθρωπότητας. Εκ μέρους της χώρας μου είχε προσέλθει ειδικά για να παρευρεθεί στη συνεδρίαση στις Βρυξέλλες ο κ. Kalanosh. Ο κύριος αυτός ζύγισε μόλις 38 κιλά όταν κατόρθωσε να δραπετεύσει από τη φυλακή κατά τη διάρκεια της ουγγρικής εξέγερσης το 1956 και να καταφύγει στην Ολλανδία. Σαράντα χρόνια μετά από την εποχή εκείνη εξακολουθεί να απασχολείται μέρα και νύχτα με την τιμωρία των υπευθύνων. Το γεγονός αυτό αποδεικνύει ότι η ιστορική μνήμη και το υποσυνείδητο αναζητούν πάντα την αποκατάσταση του δικαίου.
<P>
Η μη επιβολή κυρώσεων εμποδίζει την αποκατάσταση της εμπιστοσύνης των πολιτών έναντι του κράτους. Η μη επιβολή κυρώσεων εμποδίζει τη διαρκή ειρήνη. Η μη επιβολή κυρώσεων εμποδίζει την οικοδόμηση ενός δημοκρατικού κράτους. Για το λόγο αυτό και όσον αφορά τη σύλληψη των εγκληματιών πολέμου στην πρώην Γιουγκοσλαβία, δεν μπορώ να καταλάβω με κανέναν τρόπο για ποιο λόγο δεν υλοποιείται η επιθυμία που εκφράστηκε τόσο από το Κοινοβούλιο όσο και από πολλά εθνικά κοινοβούλια. Ας μη λησμονούμε ότι τα ευρωπαϊκά στρατεύματα αποτελούν το μεγαλύτερο μέρος της IFOR. Ή μήπως το πρόβλημα οφείλεται στην έλλειψη μίας κοινής ευρωπαϊκής εξωτερικής πολιτικής, όπως συμβαίνει και με την περίπτωση της Μέσης Ανατολής;
<P>
Η στιγμή είναι κατάλληλη για να κατατεθεί ένα ψήφισμα αυτού του είδους. Εάν δεν προσέξουμε, σύντομα δεν θα έχουμε ούτε κατηγορούμενους ούτε οικονομικούς πόρους για τη διατήρηση του δικαστηρίου. Υποστηρίζω ανεπιφύλακτα το παρόν ψήφισμα και ελπίζω ότι το Κοινοβούλιο θα το αποδεχθεί με θέρμη.

<SPEAKER ID=87 LANGUAGE="IT" NAME="Tamino">
Κύριε Πρόεδρε, πιστεύω ότι τα εγκλήματα όπως η γενοκτονία, τα εγκλήματα κατά της ανθρωπότητας και τα εγκλήματα πολέμου δεν θα πρέπει να μένουν ατιμώρητα. εάν παραμείνουν ατιμώρητα είναι αδιανόητη η προώθηση μιας ειλικρινούς διαδικασίας ειρήνευσης. Αυτό ακριβώς συμβαίνει στην πρώην Γιουγκοσλαβία, αυτό ακριβώς είπε ο καθηγητής Antonio Cassese κατά την ακρόαση, αλλά και αυτό ακριβώς είχε την ευκαιρία να πει ενώπιον της Ολομέλειας και στις επιτροπές η πρώην συνάδελφός μας Elisabeth Rehn στην οποία απευθύνω τους χαιρετισμούς και τις ευχές μου για την ευόδωση της εργασίας της προς αυτή την κατεύθυνση. Εύχομαι να μπορέσουμε να την έχουμε αναμεσά μας, όχι πλέον ως συνάδελφο αλλά ως φιλοξενούμενη του Ευρωπαϊκού Κοινοβουλίου και να πραγματοποιήσουμε μία επωφελή συνεργασία.
<P>
Πολλές φορές έχουμε ενημερωθεί για την κατάσταση και όλοι γνωρίζουμε ότι η απόφαση 827, του Συμβουλίου Ασφαλείας των Ηνωμένων Εθνών, υποχρεώνει τα κράτη να συνεργάζονται πλήρως με το δικαστήριο που, από την άλλη πλευρά, δεν διαθέτει εκτελεστικά όργανα και θα πρέπει εμπιστευθεί στα κράτη την ίδια τη λειτουργία του. Γνωρίζουμε επίσης ότι πολλά άτομα που το δικαστήριο θεωρεί ένοχα και εναντίον των οποίων έχει εκδοθεί ένταλμα σύλληψης, κυκλοφορούν ελεύθερα και τα κράτη στα οποία βρίσκονται δεν κάνουν τίποτε.
<P>
Ειδικότερα για τη Σερβική Δημοκρατία της Βοσνίας Ερζεγοβίνης γνωρίζουμε ότι τα όργανα ενημέρωσης μπόρεσαν να έρθουν σε επαφή με εγκληματίες που έχουν ήδη καταδικασθεί. Γνωρίζουμε ότι η Σερβία δεν έχει υιοθετήσει μία εκτελεστική νομοθεσία που να της επιτρέπει τη συνεργασία με το δικαστήριο και έχει δηλώσει ότι δεν προτίθεται να το κάνει.
<P>
Γνωρίζουμε ότι η Κροατία, μολονότι έχει λάβει τα κατάλληλα μέτρα, αυτή τη στιγμή δεν κινείται με θετικό τρόπο για να παρέμβει στη Βοσνία Ερζεγοβίνη, ώστε όλοι εκείνοι που είναι ένοχοι εγκλημάτων και ανήκουν στην κροατική εθνότητα να παραδοθούν στη δικαιοσύνη.
<P>
Ζητούμε, συνεπώς, κύριε Πρόεδρε, να ληφθούν τα απαιτούμενα μέτρα ώστε να μην δοθεί νέα βοήθεια για την ανοικοδόμηση ούτε να παρασχεθούν εγγυήσεις για την προσχώρηση στους διεθνείς οργανισμούς μέχρις ότου αυτά τα κράτη δεν τηρήσουν όσα προβλέπουν οι αποφάσεις των Ηνωμένων Εθνών.

<SPEAKER ID=88 LANGUAGE="EN" NAME="Titley">
Κύριε Πρόεδρε, η λειτουργία του ποινικού δικαίου είναι διττή. Πρώτον, να τιμωρεί τους ενόχους και, δεύτερον, να αποτρέπει άλλους από την εγκληματική δραστηριότητα. Το Διεθνές Ποινικό Δικαστήριο για την πρώην Γιουγκοσλαβία δεν κάνει τίποτε από τα δύο. Οι ένοχοι όχι μόνον είναι ελεύθεροι, αλλά συνεχίζουν να ασκούν επιρροή στην περιοχή και κανείς, απολύτως κανείς, δεν αποτρέπεται.
<P>
Έχει ζωτική σημασία για τη μελλοντική ασφάλεια του ανθρωπίνου είδους να γίνεται σεβαστό το διεθνές ανθρωπιστικό δίκαιο και οι παραβάτες να γνωρίζουν ότι θα τιμωρηθούν. Δεν έχω καμμία απολύτως αμφιβολία ότι αν οι δράστες εγκλημάτων πολέμου στη Βοσνία εγνώριζαν ότι υπήρχε πιθανότητα να βρεθούν και να τιμωρηθούν, δεν θα είχαμε δει την πτώση σε αυτό το είδος βαρβαρότητας της οποίας υπήρξαμε μάρτυρες.
<P>
Τα δικαστήρια εγκλημάτων πολέμου μετά το Δεύτερο Παγκόσμιο Πόλεμο εκπλήρωσαν και μια άλλη αποστολή. Έφεραν όλη τη φρίκη στο φως και αυτό επέτρεψε να μπει τελεία και παύλα στα γεγονότα, ούτως ώστε η κοινωνία να μπορέσει να προχωρήσει. Αν το Δικαστήριο της Χάγης δεν μπορεί να κάνει το ίδιο, τότε η πρώην Γιουγκοσλαβία και στην ουσία ολόκληρη η περιοχή των Βαλκανίων δεν θα προχωρήσει ποτέ και η ειρήνη δεν θα εξασφαλιστεί ποτέ. Το διεθνές δικαστήριο κινδυνεύει να καταντήσει απλός τρόπος εφησυχασμού της συνείδησης της ίδιας διεθνούς κοινότητας που παραμέρισε αδύναμα όταν συνετελείτο η φρίκη. Στο μεταξύ, θα έχουμε δώσει πράσινο φως στη βαρβαρότητα σε κάθε μια από τις εκατό ταραγμένες περιοχές του κόσμου σήμερα. Στο μέλλον, οι εγκληματίες πολέμου θα μπορούν να παρηγορούνται με την πεποίθηση ότι η realpolitik εγγυάται τη μελλοντική τους ασφάλεια.
<P>
Οι ένοχοι της Βοσνίας - και εννοώ όλους τους ενόχους, όχι μόνον τους Σέρβους - πρέπει να συλληφθούν και να αναγκαστούν να λογοδοτήσουν, όχι μόνον για χάρη των νεκρών και των κατεστραμμένων, αλλά και για χάρη του μέλλοντος του πολιτισμού.

<SPEAKER ID=89 LANGUAGE="FR" NAME="Dupuis">
Κύριε Πρόεδρε, είμαι ιδιαίτερα ευτυχής που λαμβάνω σήμερα το λόγο, παρουσία της επιτρόπου κ. Bonino, της οποίας μας είναι γνωστή η δέσμευση υπέρ του δικαστηρίου για την πρώην Γιουγκοσλαβία όπως επίσης και υπέρ του διαρκούς δικαστηρίου.
<P>
Πιστεύω ότι το ψήφισμα που θα εγκρίνουμε σε λίγο, το ελπίζω αυτό, είναι ένα σωστό ψήφισμα. Δυστυχώς, υπάρχουν πράγματα που είχαμε ζητήσει και θα μπορούσαμε, πιστεύω, να έχουμε κάνει ένα ακόμη βήμα, θα μπορούσαμε να διατυπώσουμε και άλλες προτάσεις, ειδικότερα προς τον πρόεδρο του δικαστηρίου του Χάγης, υποβάλλοντάς του ιδιαιτέρως μία πρόταση η οποία υποστηρίζεται από εμένα προσωπικά και την ομάδα μου: τη θέσπιση της ερήμην διαδικασίας.
<P>
Πράγματι, όσο αυτή η δυνατότητα δεν θα υφίσταται, πιστεύω ότι θα αναγκαστούμε να συνεχίσουμε να περιοριζόμαστε σε ευσεβείς πόθους όπως ήδη επανειλημμένα έχουμε κάνει, χωρίς να μπορούμε με κανένα τρόπο να δικάσουμε τους εγκληματίες πολέμου της πρώην Γιουγκοσλαβίας. Γνωρίζουμε ότι δεν είναι η απόλυτα σωστή λύση, ξέρουμε όμως ότι η συνήθης διαδικασία επιτρέπει επίσης την επανάληψη της δίκης σε περίπτωση σύλληψης του κατηγορουμένου, του καταδικασθέντος. Πιστεύω άρα ότι το Κοινοβούλιο θα πρέπει να κινηθεί προς αυτή την κατεύθυνση και να κάνει ένα βήμα παραπάνω το ταχύτερο δυνατό.

<SPEAKER ID=90 LANGUAGE="NL" NAME="Oostlander">
Πρόεδρε, όταν συστάθηκε το δικαστήριο είχα την εντύπωση ότι ο προορισμός του ήταν να λειτουργήσει ως αντιπερισπασμός προκειμένου να αποφευχθεί η υποχρέωση να αναληφθεί πραγματική δράση για να τερματισθεί ο πόλεμος στην πρώην Γιουγκοσλαβία. Παρ'όλα αυτά, η δράση του δικαστηρίου αυτού με έπεισε ότι πρόκειται για ένα εξαιρετικά χρήσιμο μέσο για την αποκατάσταση της διεθνούς ειρήνης και για την πρόληψη άλλων μαζικών εγκλημάτων. Η αφοσίωση των ανθρώπων που εργάζονται στο δικαστήριο είναι εντυπωσιακή και πιστεύω ότι χρειάζονται κάθε βοήθεια που μπορούμε να τους προσφέρουμε, πράγμα που σημαίνει ότι χρειάζονται και συγκεκριμένη οικονομική ενίσχυση εκ μέρους της Ευρωπαϊκής Ένωσης. Όπως ανέφερε και ο κ. Cassese, είναι σαν το Συμβούλιο να δημιούργησε ένα τέρας του Φρανκενστάιν το οποίο κινείται ελεύθερα προκειμένου να επέμβει όπου μπορεί. Εν τω μεταξύ όμως, οι συλλήψεις έχουν σταματήσει και η ατιμώρητη εγκληματικότητα διαπερνά όλο το κοινωνικό φάσμα, κυρίως στη Δημοκρατία Srpska αλλά και στο κροατικό τμήμα της περιοχής. Γι'αυτό και έχει εξαιρετική σημασία να απευθύνουμε μία έντονη έκκληση για τη σύλληψη των εγκληματιών και την παραπομπή τους στο δικαστήριο, προκειμένου να τεθεί ένα τέλος στην ανησυχία που εξακολουθεί να διακατέχει τόσο τα σημερινά μέλη όσο και τα πρώην μέλη του Συμβουλίου.

<SPEAKER ID=91 LANGUAGE="FR" NAME="Goerens">
Κύριε Πρόεδρε, η διεθνής κοινότητα διακηρύσσει αρχές για να διαπιστώσει στο τέλος ότι αυτές δεν εφαρμόζονται. Το πλέον πρόσφατο παράδειγμα είναι οι απογοητεύσεις που προκαλεί η λειτουργία του διεθνούς δικαστηρίου για την πρώην Γιουγκοσλαβία. Πράγματι, ούτε η Κροατία, ούτε η Βοσνία, ούτε η σερβική πλευρά, συμβάλλουν ουσιαστικά στην ικανοποιητική λειτουργία του οργάνου αυτού.
<P>
Η άρνηση των παγίγνωστων εγκληματιών πολέμου να εμφανισθούν ενώπιον του δικαστηρίου, χάρη, εξάλλου, στην συνενοχή των πολιτικών ιθυνόντων της κάθε πλευράς, αποτελεί μοναδική προσβολή κατά της αρχής. Εάν θέλουμε πράγματι να συμβάλουμε στην πρόοδο του διεθνούς δικαίου και να εγγυηθούμε την τήρησή του, εάν επιθυμούμε διακαώς να μην επαναληφθούν ποτέ ξανά ατιμωρητί τα ακατονόμαστα εγκλήματα που διαπράχθηκαν κατά τον πόλεμο της πρώην Γιουγκοσλαβίας, η διεθνής κοινότητα και ιδιαίτερα η Ευρωπαϊκή Ένωση, θα πρέπει να ασκήσει όλη της την πίεση στο πλαίσιο των οικονομικών και πολιτικών σχέσεων με τα κράτη που διαδέχθηκαν την πρώην Γιουγκοσλαβία.
<P>
Το τίμημα που θα αποδεχτεί να καταβάλει η Ευρώπη για την τήρηση του διεθνούς δικαίου, θα εκφρασθεί εν προκειμένω με τις πιέσεις που θα ασκήσει στα ενδιαφερόμενα μέρη που είναι υπεύθυνα για την επαύξηση των προσκομμάτων στη λειτουργία του δικαστηρίου.

<SPEAKER ID=92 LANGUAGE="NL" NAME="Vanhecke">
Πρόεδρε, με όλο το δέοντα σεβασμό, πιστεύω ότι το Ευρωπαϊκό Κοινοβούλιο δεν είναι σε θέση να αναφέρεται με υψηλούς τόνους στην πρώην Γιουγκοσλαβία. Από τον τεράστιο όγκο χαρτιών που έχουμε παράγει για την υπόθεση αυτή δεν έχουν μείνει παρά ελάχιστα στοιχεία τα οποία να έχουν αντέξει το συσχετισμό με την πραγματικότητα. Η ουσιαστική και άμεση αναγνώριση τότε, πριν από χρόνια, εκ μέρους της Ευρωπαϊκής Ένωσης της αδυναμίας να συνεχισθεί η ύπαρξη του αποκαλούμενου πολυπολιτισμικού ενιαίου κράτους της Γιουγκοσλαβίας θα μπορούσε ενδεχομένως να είχε οδηγήσει στην αποφυγή της αιματοχυσίας και των ανθρώπινων δεινών, ωστόσο, το Κοινοβούλιο δεν κατόρθωσε κάτι τέτοιο.
<P>
Κατά δεύτερον, πιστεύω ότι πρέπει να τολμήσουμε να θέσουμε ορισμένα ερωτήματα όσον αφορά το διεθνές δικαστήριο. Δεν θέλω να αναδράμω στο πρώτο διεθνές δικαστήριο της Νυρεμβέργης, όπου στυγνοί εγκληματίες πολέμου - και σκέφτομαι ιδιαιτέρως τους εγκληματίες που δολοφόνησαν, εκτός άλλων, 10.000 Πολωνούς αξιωματικούς στο Katin - έπρεπε να κρίνουν άλλους στυγνούς εγκληματίες πολέμου. Ποια είναι όμως σήμερα η ανθρώπινη ή ακόμη και η νομική αξία ενός διεθνούς δικαστηρίου που εκπροσωπεί την παγκόσμια συνείδηση στην περίπτωση που η συνείδηση αυτή περιορίζεται στην πρώην Γιουγκοσλαβία. Για ποιο λόγο δεν συστάθηκε ένα διεθνές δικαστήριο για τη γενοκτονία στο Θιβέτ, ή για τη βάναυση εφαρμογή των βάρβαρων ισλαμικών νόμων σε χώρες όπως η Σαουδική Αραβία ή για τα εγκλήματα των κόκκινων Khmer; Παρεμπιπτόντως, στη χώρα μου, το Βέλγιο, δεν έχουμε ακόμη κατορθώσει να άρουμε το διχασμό που δημιούργησε ο δεύτερος παγκόσμιος πόλεμος με την έκδοση αμνηστείας. Ακόμη και μέχρι σήμερα, 51 χρόνια μετά το τέλος του πολέμου, φαίνεται ότι το μίσος πρέπει να εξακολουθεί να υπάρχει στη χώρα μου. Όπως και να έχουν τα πράγματα, το γεγονός αυτό δεν επιτρέπει στους βουλευτές της χώρας μου να παριστάνουν το δάσκαλο στη πρώην Γιουγκοσλαβία με ή χωρίς δικαστήρια.
<P>
Κατά συνέπεια, θα απόσχω από την ψηφοφορία για το ψήφισμα που έχει κατατεθεί.

<SPEAKER ID=93 NAME="Bonino">
Κύριε Πρόεδρε, κύριοι βουλευτές, πρόκειται για ένα θέμα, μία συζήτηση που με συναρπάζει και για το οποίο είχα εργασθεί και πριν να διορισθώ επίτροπος. Συνεπώς συμμερίζομαι με μεγάλο πάθος την απογοήτευσή σας όσον αφορά το ζήτημα του ad hoc Δικαστηρίου για την πρώην Γιουγκοσλαβία, αλλά το ίδιο θα μπορούσαμε να πούμε και για το ad hoc Δικαστήριο για τη Ρουάντα.
<P>
Δεν θα ήθελα όμως να μην δούμε και τις θετικές πλευρές, παρ' όλες τις δυσκολίες, διότι έχει χωρίς αμφιβολία δημιουργηθεί μία δυναμική, κατά την άποψη μου, που δεν θα πρέπει να υποτιμηθεί. Πριν από όλα πιστεύω ότι η κοινή γνώμη και, σιγά σιγά, και τα θεσμικά όργανα παραδέχονται ότι η ατιμωρησία δεν μπορεί να γίνεται ανεκτή. Πιστεύω επίσης ότι η ιδέα ενός μονίμου συστήματος δικαιοσύνης αρχίζει να κερδίζει τη συναίνεση και, μάλιστα, ελπίζω ότι η Γενική Συνέλευση των Ηνωμένων Εθνών, σύντομα, θα δεχθεί να ορισθεί εντός του 1998 η Πληρεξούσια Διάσκεψη για τη θέσπιση του μονίμου δικαστηρίου. Παρ' όλα αυτά συμμερίζομαι την απογοήτευσή σας για τη βραδύτητα των ενεργειών, για τα εμπόδια που τίθενται στην πορεία του ad hoc Δικαστηρίου όσον αφορά, παραδείγματος χάρη, τη μη σύλληψη των καταζητουμένων, ενώ θα πρέπει να υπενθυμίσουμε ότι μία ολόκληρη σειρά εμποδίων, ακόμη και οικονομικών, σηματοδότησαν την αρχή της λειτουργίας του εν λόγω δικαστηρίου. Η Επιτροπή συνέβαλε στη χρηματοδότηση του ad hoc Δικαστηρίου για την πρώην Γιουγκοσλαβία με 3 εκατ. Ecu και το Ευρωπαϊκό Κοινοβούλιο, στο νέο οικονομικό έτος, έχει αποφασίσει για το 1997, νομίζω, την εγγραφή ενός ειδικού κονδυλίου άλλων 3 εκατ. Ecu. Νομίζω ότι και πολλά κράτη μέλη μέλη έχουν συμβάλει επίσης με διμερείς συμφωνίες.
<P>
Το κύριο πρόβλημα είναι ότι υπάρχει ένα βασικό ελάττωμα και ένας βασικός περιορισμός, ότι δηλαδή σύμφωνα με το Κεφάλαιο VII του Χάρτη των Ηνωμένων Εθνών το υπό την αιγίδα του Συμβουλίου Ασφαλείας ad hoc Δικαστήριο θα έπρεπε να χρηματοδοτηθεί από ένα ειδικό ταμείο. Όλοι έχουν υπερψηφίσει τη σχετική απόφαση, το πρόβλημα όμως είναι πως το ειδικό ταμείο δεν αντλεί από τους πόρους του τακτικού προϋπολογισμού των Ηνωμένων Εθνών αλλά θα πρέπει, κάθε φορά που χρειάζεται, να χρηματοδοτείται με ειδικές προσφορές από τα κράτη. Προφανώς, μεταξύ της πολιτικής βούλησης και της οικονομικής βούλησης επήλθε ένα είδος ρήξης, δυστοκίας, που από την αρχή προκάλεσε δυσκολίες στη λειτουργία του δικαστηρίου. Σε κάθε περίπτωση, η Επιτροπή θα συνεχίσει να υποστηρίζει το θεσμό, όπως επίσης και το ad hoc Δικαστήριο για τη Ρουάντα και ελπίζουμε, σύντομα, το Μόνιμο Δικαστήριο. Και εγώ, όπως και εσείς, είμαι όντως πεπεισμένη πως δεν υπάρχει ειρήνη χωρίς δικαιοσύνη και ότι αυτά είναι τα μέσα που μπορούν να διευκολύνουν τη συμφιλίωση. Πιθανόν, ακολούθως, ένα μόνιμο δικαστήριο θα μπορούσε να ασκήσει και έναν προληπτικό ρόλο που βεβαίως δεν μπορούν να ασκήσουν τα ad hoc δικαστήρια.

<SPEAKER ID=94 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=95 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-1264/96 της κ. Dury και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την αποτυχία των διαπραγματεύσεων για την αλιεία με τη Σενεγάλη·-Β4-1279/96 του κ. Pasty και άλλων, εξ ονόματος της Ομάδας 'Ενωση για την Ευρώπη, σχετικά με την αποτυχία των διαπραγματεύσεων για την ανανέωση της αλιευτικής συμφωνίας μεταξύ Ευρωπαϊκής 'Ενωσης και Σενεγάλης·-Β4-1283/96 του κ. Bertens και άλλων, εξ ονόματος της Ευρωπαϊκής Ομάδας των Φιλελευθέρων Δημοκρατών και Μεταρρυθμιστών, σχετικά με την αποτυχία των διαπραγματεύσεων για την αλιεία μεταξύ Ευρωπαϊκής 'Ενωσης και Σενεγάλης·-Β4-1290/96 του κ. Langenhagen και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την αποτυχία των διαπραγματεύσεων για την αλιεία με τη Σενεγάλη·-Β4-1291/96 του κ. Pettinari, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, σχετικά με την αλιευτική συμφωνία ΕΕ/Σενεγάλης·-Β4-1300/96 του κ. Aelvoet και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη διακοπή των διαπραγματεύσεων για την αλιευτική συμφωνία με τη Σενεγάλη.
<SPEAKER ID=96 LANGUAGE="FR" NAME="Pιry">
Κύριε Πρόεδρε, η αποτυχία των διαπραγματεύσεων μεταξύ Ευρωπαϊκής Ένωσης και Σενεγάλης κατά τον τέταρτο γύρο, οφείλεται, κατά τη γνώμη μου, τόσο στο περιεχόμενο των συζητήσεων όσο και στο γενικότερο πλαίσιο. Διεξαγωγή εκλογών στην Σενεγάλη στις 28 Νοεμβρίου, προϋπολογισμός στην Ευρωπαϊκή Ένωση. Για το λόγο αυτό επιθυμώ να διατηρήσω την αισιοδοξία μου όσον αφορά την επανάληψη των συζητήσεων σε δύο ή τρείς μήνες ή ακόμη και σε μερικές βδομάδες.
<P>
Τα συμφέροντα και των δύο πλευρών είναι αλληλένδετα. Η κοινοτική αγορά απορροφά αλιευτικούς πόρους από τη Σενεγάλη, όμως οι μεταποιητικές επιχειρήσεις της Σενεγάλης, και αναφέρομαι κυρίως σε αυτές που ασχολούνται με τον τόνο, έχουν ανάγκη από αναλήψεις φορτίων ευρωπαϊκών πλοίων, και αναφέρομαι επίσης στις εκατοντάδες χιλιάδες θέσεις εργασίας, ειδικότερα στις γυναίκες της Σενεγάλης που κατέχουν αυτές τις θέσεις και οι οποίες είναι βέβαιο ότι θα επωμισθούν τις συνέπειες της μη ανανέωσης των εν λόγω συμφωνιών.
<P>
Μία από τις δυσκολίες των διαπραγματεύσεων αυτών - το γνωρίζουμε - αφορά τη δυσχερή συνύπαρξη αλιείας μικρής κλίμακας και βιομηχανικής αλιείας. Οι διενέξεις ήταν βέβαια πολύ περισσότερες τη δεκαετία του '80, είναι γνωστό αυτό, όμως δεν εμποδίζει τις τοπικές οργανώσεις αλιείας μικρής κλίμακας να τελούν σε δυσπιστία κάτι που μας υποχρεώνει να λάβουμε πλήρως υπόψη τα αιτήματά τους κατά τις διαπραγματεύσεις.
<P>
Θα ήθελα να υπενθυμίσω ότι η εξέλιξη της αλιείας μικρής κλίμακας στη Σενεγάλη οφείλεται ωστόσο στον εξοπλισμό των αλιευτικών σκαφών με κινητήρα, στο γεγονός ότι διαθέτουν καταψύκτες που τους επιτρέπουν να απομακρύνονται στα ανοιχτά. Λόγω των νέων αυτών δραστηριοτήτων συμβαίνει πολύ συχνά να έρχονται σε σύγκρουση, να προκαλούν τους βιομηχανικούς στολίσκους. Θα ήθελα εξάλλου να προσθέσω ότι οι εν λόγω βιομηχανικοί στολίσκοι δεν ανήκουν αποκλειστικά στην Ένωση, προέρχονται και από άλλες τρίτες χώρες, είτε ανήκουν σε μικτές εφοπλιστικές εταιρείες ή ακόμη και στη βιομηχανική αλιεία της Σενεγάλης.
<P>
Ωστόσο, κυρία Επίτροπε, επιθυμία δική μου και της ομάδας μου είναι, στη μελλοντική συμφωνία, να ληφθούν υπόψη οι πόροι αλλά και τα συμφέροντα της αλιείας μικρής κλίμακας. Παρά το γεγονός ότι δεν υφίσταται νομική υποχρέωση, θα επιθυμούσαμε, αφενός, να μπορέσει η κυβέρνηση της Σενεγάλης να χρησιμοποιήσει ένα μέρος του ποσού της κοινοτικής χρηματοδότησης σε προγράμματα εκσυγχρονισμού της αλιείας μικρής κλίμακας και αφετέρου, να γίνει σωστότερη αξιοποίηση του ΕΤΑ μέσω της Σύμβασης Λομέ και των ενδεικτικών περιφερειακών και εθνικών προγραμμάτων, προκειμένου να ευνοηθούν οι αυτόχθονες αλιείς των χωρών ΑΚΕ.

<SPEAKER ID=97 LANGUAGE="NL" NAME="Bertens">
Κύριε Πρόεδρε, για άλλη μία φορά αποδείχθηκε ότι η εξωτερική αλιευτική πολιτική της Ένωσης είναι αποτυχημένη. Η Ένωση χρησιμοποιεί αδικαιολόγητα τις διεθνείς επαφές της προκειμένου να επιλύσει τα εσωτερικά προβλήματα που υφίστανται στο χώρο της αλιείας. Αυτό βεβαίως δεν μπορεί να συνεχισθεί. Αυτό που επίσης δεν μπορεί να συνεχισθεί είναι να συνεχίσουμε την υπεραλιεία σε ξένα ύδατα, ιδιαιτέρως στα ύδατα των αναπτυσσόμενων χωρών, χωρίς να προσφέρουμε την κατάλληλη, ούτε ακόμη και μία ελάχιστη, οικονομική αποζημίωση.
<P>
Ελπίζω να μάθαμε επιτέλους το μάθημά μας με την εμπλοκή των διαπραγματεύσεων με τη Σενεγάλη, οι λόγοι της οποίας προβάλλονται, ορθώς, εκ μέρους της κ. Pery. Πρόκειται για μία κατ'εξοχήν αλιευτική χώρα που διαθέτει μία ανθηρή τοπική και βιοτεχνική κοινότητα αλιέων. Περισσότεροι από 110.000 άνθρωποι απασχολούνται άμεσα με την αλιεία. Τα σύγχρονα σκάφη που διαθέτουμε εξαφανίζουν με ραγδαίο ρυθμό τα ψάρια από τη θάλασσα και υποχρεώνουν τις μικρές τοπικές βαρκούλες να απομακρύνονται ολοένα και περισσότερο στα ανοιχτά προκειμένου να μπορέσουν να βρουν τροφή. Η κατάσταση αυτή πρέπει να σταματήσει. Κατά πρώτον, πρέπει να λύσουμε τα εσωτερικά μας προβλήματα και να σταματήσουμε να τα μεταθέτουμε στις χώρες αυτές. Στη συνέχεια πρέπει να λάβουμε περισσότερο υπόψη τις ανάγκες του τοπικού πληθυσμού κατά τη σύναψη των συμφωνιών. Θα μπορούσε κανείς να σκεφθεί τη σύσταση κοινοπραξιών και τη βελτίωση της εκπαίδευσης και της κατάρτισης των τοπικών αλιέων.
<P>
Τέλος, πρέπει να υπάρξει καλύτερη μέριμνα για το περιβάλλον και για τα αλιευτικά αποθέματα, γιατί διαφορετικά θα εξαφανισθεί τόσο ο ευρωπαϊκός όσο και ο τοπικός, στην προκειμένη περίπτωση ο σενεγαλέζικος, αλιευτικός κλάδος. Πρόκειται για ένα ενδεχόμενο το οποίο δεν επιτρέπεται να επιβαρύνει τη συνείδησή μας. Είναι απαραίτητο να εφαρμοστεί ένα βιώσιμο σύστημα αλιείας. Με βάση αυτές τις αρχές πρέπει να επαναληφθούν όσο το δυνατό συντομότερα οι διαπραγματεύσεις και από την άποψη αυτή συμμερίζομαι την αισιοδοξία της κ. Pery ότι σε μερικούς μήνες όλοι θα είναι έτοιμοι να ξαναρχίσουν τις συνομιλίες. Δεν πρέπει να βιαστούμε και δεν πρέπει να περιοριστούμε στα ωραία λόγια αλλά να προχωρήσουμε σε έργα. Αυτό που παρουσιάζει ενδιαφέρον είναι ότι η κατάσταση στη Σενεγάλη έφθασε στο σημείο να επιστήσουν οι τοπικοί μικροί ψαράδες την προσοχή της κυβέρνησης στο γεγονός ότι στο παρελθόν είχε συνάψει μία ακατάλληλη αλιευτική συμφωνία με την Ευρωπαϊκή Ένωση, η οποία δεν προοριζόταν για την κάλυψη των αναγκών του τοπικού κλάδου, αλλά για την οικονομική ενίσχυση της κυβέρνησης του κ. Diouf, ο οποίος κέρδιζε κατ'αυτό τον τρόπο με το μέρος του διάφορους δυσαρεστημένους εκλογείς. Χαίρομαι που τα πράγματα έφθασαν στο σημείο να επιχειρεί η ίδια κυβέρνηση να προωθήσει τη συμμετοχή των τοπικών αλιέων στις διαπραγματεύσεις.

<SPEAKER ID=98 LANGUAGE="ES" NAME="Arias Caρete">
Κύριε Πρόεδρε, η διαπραγμάτευση μιας διεθνούς αλιευτικής συμφωνίας πρέπει να λαμβάνει απαραίτητα υπόψη της την αναζήτηση αλιευτικών δυνατοτήτων εκ μέρους των κοινοτικών στόλων και την εμπειρία που αποκτήθηκε βάσει προηγούμενων συμφωνιών.
<P>
Στην περίπτωση της Σενεγάλης, η συμφωνία 1994-96 επέφερε σημαντικές μειώσεις των αλιευτικών δυνατοτήτων σε σχέση με την προηγούμενη συμφωνία, λόγω των πιέσεων της αλιείας μικρής κλίμακς της Σενεγάλης αλλά και της λιγοστής χρησιμοποίησης που προϋποθέτουν ορισμένες δυνατότητες. Η ανάλυση της εκτέλεσης της εν λόγω συμφωνίας, λαμβάνοντας υπόψη την λεπτομερή ενημέρωση που παρέσχε η Επιτροπή, μας επιτρέπει να διαπιστώσουμε ότι έγινε σωστή χρησιμοποίηση των δυνατοτήτων από τα τοναλιευτικά, από τα παραγαδιάρικα που διαθέτουν συστήματα κατάψυξης και επιδίδονται στην αλιεία ανοιχτής θαλάσσης καθώς και από τις τράτες βυθού. Υπήρξε δηλαδή, υψηλός βαθμός χρησιμοποίησης ειδών κοινοτικού ενδιαφέροντος που δεν αντιμάχονται με καμία έννοια την αλιεία μικρής κλίμακας της Σενεγάλης.
<P>
Γι'αυτό, δεν κατανοώ την ανησυχία πολλών συναδέλφων γι'αυτή τη διαμάχη με την αλιεία μικρής κλίμακας τη στιγμή που η Ευρωπαϊκή Ένωση έκανε χρήση αλιευτικών δυνατοτήτων οι οποίες δεν προκαλούν κανενός είδους διαμάχη με την εν λόγω αλιεία.
<P>
Αντιλαμβάνομαι τη δύναμη του σενεγαλέζικου λόμπυ, πρόκειται όμως για μία συμφωνία στην οποία η Επιτροπή - η οποία και κατά τη διαπραγμάτευση της προηγούμενης συμφωνίας έλαβε υπόψη της τις ανησυχίες της παράκτιας αλιείας μικρής κλίμακας, διαπραγματεύτηκε ακόμη πιο μειωμένες αλιευτικές δυνατότητες και τούτο συστηματικά σε όλες τις συμφωνίες και επιπλέον περιλαμβάνονται σε αυτές στοιχεία ελέγχου, γνώσεις των stock και ανάπτυξης της επαγγελματικής κατάρτισης των ναυτικών της Σενεγάλης.
<P>
Οι συνάδελφοι που παρουσίασαν τα ψηφίσματα παραγνωρίζουν εξάλλου τη ζωτική σημασία που ενέχει η συνέχιση της δραστηριότητας του κοινοτικού στόλου, για τη διατήρηση της βιομηχανίας κονσερβοποιίας, για τη διατήρηση των θέσεων απασχόλησης, τόσο επί των πλοίων όσο και στην στεριά αλλά και για την αμοιβαία επίδραση των οικονομικών σχέσεων που προϋποθέτει μία ισόρροπη συμφωνία. Δεν είναι δυνατόν μία αλιευτική συμφωνία να υποκαθιστά την αναπτυξιακή πολιτική ούτε μπορεί μία αλιευτική συμφωνία να στερείται της προοπτικής συμβολής στη διατήρηση της δραστηριότητας του κοινοτικού στόλου. Οι αλιευτικές συμφωνίες μπορούν να είναι συμπληρωματικές της πολιτικής ανάπτυξης αλλά με κανέναν τρόπο δεν είναι δυνατόν να θέλουμε να ασκούμε πολιτική ανάπτυξης αποκλειστικά βάσει των αλιευτικών συμφωνιών.
<P>
Η Ευρωπαϊκή Ένωση διαθέτει μέσα περισσότερο κατάλληλα για την εν λόγω πολιτική ανάπτυξης. Και θα ήθελα να πω στην Επίτροπο ότι διαφωνώ με πολλούς από τους ισχυρισμούς που περιέχονται στα ψηφίσματα των συναδέλφων και ειδικότερα με αυτούς που αναφέρονται στη μη παροχή ενημέρωσης εκ μέρους της Επιτροπής. Η Επιτροπή παρέσχε πολλή και καλή ενημέρωση.

<SPEAKER ID=99 LANGUAGE="NL" NAME="d'Ancona">
Πρόεδρε, χαιρόμαστε πάρα πολύ με το ψήφισμα που κατατέθηκε. Προσωπικά αισθάνομαι μία ιδιαίτερη ικανοποίηση και μία έξαρση για το γεγονός ότι είναι η πρώτη φορά που η κυβέρνηση της Σενεγάλης λέει: »ώς εδώ και μη παρέκει». Είναι η πρώτη φορά που η κυβέρνηση της χώρας αυτής καθιστά σαφές ότι για το μέλλον τόσο αυτής όσο και όλων των κατοίκων της, που είναι 269.000, και που εξαρτώνται άμεσα ή έμμεσα από την αλιεία έφθασε ο καιρός να συναφθούν συμφωνίες οι οποίες θα αποβούν λειτουργικές και στο μέλλον και δεν θα αντιστοιχούν στην εξαγορά μίας μικρής ομάδας.
<P>
Όταν ο συνάδελφός μου λέει ότι οι αλιευτικές συμφωνίες δεν μπορούν να αντικαταστήσουν την αναπτυξιακή συνεργασία έχει βεβαίως δίκιο. Αυτό όμως που είναι πολύ πιο δύσκολο να εξηγηθεί είναι το ότι οι αλιευτικές συμφωνίες έχουν σε ορισμένες περιπτώσεις μία αντιφατική σχέση με την αναπτυξιακή συνεργασία. Γιατί πώς μπορεί να εξηγήσει ότι στερείται από τους αγρότες ο άρτος ο επιούσιος, ότι εμποδίζεται το μέλλον όλων των ανθρώπων που απασχολούνται στους συγγενείς με την αλιεία κλάδους, πώς μπορεί να το κάνει κανείς αυτό τη στιγμή που προσπαθεί ταυτόχρονα να αποκαταστήσει κάποια σφάλματα.
<P>
Ευθύνες φέρουν επίσης τόσο η κυβέρνηση της Σενεγάλης όσο και όλες οι άλλες κυβερνήσεις. Πρέπει σήμερα να προσέξουμε ώστε τα κονδύλια να επενδυθούν προς όφελος των ανθρώπων, προς όφελος εκείνων που τα χρειάζονται περισσότερο, για τον εκσυγχρονισμό των αφρικανικών αλιευτικών στόλων. Αυτά είναι πράγματα που πρέπει επίσης να γίνουν.
<P>
Θεωρώ όμως πάρα πολύ άδικο το γεγονός ότι αποπειραθήκαμε να μεταθέσουμε στο Νότο το πρόβλημα της υπεραλιείας που υπάρχει στη δική μας επικράτεια. Όταν είμαστε υποχρεωμένοι να θέσουμε ορισμένους περιορισμούς στον εαυτό μας, οι περιορισμοί αυτοί πρέπει να ισχύουν και για ορισμένες αφρικανικές χώρες. Δεν μπορούμε να μεταθέτουμε τα προβλήματά μας σε χώρες οι οποίες αντιμετωπίζουν κατά πολύ σοβαρότερες δυσκολίες από εμάς, σε χώρες που αντιμετωπίζουν πολύ περισσότερα προβλήματα από ό, τι οι αλιείς και ο αλιευτικός κλάδος στη Γαλλία, ή στην Ισπανία, ή στην Πορτογαλία. Είναι σαφές σε όλους μας ότι πρέπει να σταθμιστούν τα πράγματα με σώφρονα τρόπο, πράγμα που είναι πάρα πολύ δύσκολο όπως γνωρίζει και η κ. Επίτροπος.
<P>
Πιστεύω όμως, ότι στο ψήφισμα που καταρτίσαμε έχει γίνει μία τέτοια στάθμιση της κατάστασης.

<SPEAKER ID=100 LANGUAGE="FR" NAME="Hory">
Κύριε Πρόεδρε, όσοι από μας, όπως η κ. Rιry, για παράδειγμα, γνωρίζουν καλά τη δραστηριότητα και την τοπική αγορά αλιείας στη Σενεγάλη, θα μπόρεσαν, τελευταία, να διαπιστώσουν μία ανησυχητική εξέλιξη.
<P>
Πρώτον, οι ντόπιοι αλιείες προχωρούν όλο και πιο πολύ προς τα ανοιχτά, για να αναπτύξουν στις δραστηριότητές τους. Δεύτερον, λόγω του γεγονότος αυτού, το μερίδιο των πελαγικών ειδών σε σχέση με τα επιδημητικά ψάρια είναι όλο και μεγαλύτερο στο προϊόν της αλίευσής τους και τρίτον, ένα μέρος όλο και πιο σημαντικό της εν λόγω εγχώριας παραγωγής διοχετεύεται στις αγορές της εγχώριας κατανάλωσης προκειμένου αμέσως να συσκευασθεί και να αποσταλεί στις δυτικές αγορές.
<P>
Πρό αυτής της εξέλιξης, η Σενεγάλη οργανώνεται, αντιδρά και ζητεί μείωση των ποσοστώσεων αλιείας της Ένωσης και αύξηση των χρηματοδοτικών αντισταθμίσεων που της παρέχουμε και αυτό μας προκαλεί κατάπληξη. Προς τι, όμως, η κατάπληξη; Είναι δυνατό να κάνουμε μία συζήτηση για την υποστήριξη της πολιτικής μας ανάπτυξης και συνεργασίας για να την αναιρέσουμε στη συνέχεια με μία άλλη συζήτηση για την υποστήριξη των εμπορικών μας συμφερόντων;
<P>
Αυτό που ζητεί η Σενεγάλη, η διατήρηση των αλιευτικών πόρων στο σύνολό τους, η διατήρηση της βιολογικής πολυμορφίας και μία χρηματοδοτική αντιστάθμιση που θα της επιτρέπει να χρηματοδοτεί δράσεις ντόπιας ανάπτυξης, είναι αυτό ακριβώς που διακηρύσσουμε και παραπέμπω τους συναδέφλους στις δηλώσεις των ευρωπαϊκών μελών της Συνέλευσης Ίσης Εκπροσώπησης Ευρωπαϊκής Ένωσης - ΑΚΕ, για παράδειγμα. Κατά συνέπεια, αυτό που εγώ επιθυμώ προσωπικά, και η ομάδα μου και εξ ονόματος της ομάδας μου, είναι να ζητήσουμε από την Επιτροπή να επαναλάβει τις διαπραγματεύσεις όπου οι διαφωνίες τελικά είναι σχετικά περιορισμένες, να επαναλάβει τις εν λόγω διαπραγματεύσεις με τρόπο που να πιστοποιεί τόσο τη μεγαλοψυχία της Ευρωπαϊκής Ένωσης όσο και την προσπάθειά μας να είμαστε συνεπείς με όσα λέμε για το θέμα της ανάπτυξης.

<SPEAKER ID=101 LANGUAGE="EN" NAME="Crampton">
Κύριε Πρόεδρε, είμαι ο εισηγητής της επιτροπής αλιείας για τις συμφωνίες με τρίτες χώρες και συνεπώς ενδιαφέρομαι ιδιαίτερα γι' αυτό το συγκεκριμένο ψήφισμα και συνυπογράφω όλα όσα ελέχθησαν από τους βουλευτές που αγόρευσαν υπέρ του ψηφίσματος των Ομάδων του Ευρωπαϊκού Σοσιαλιστικού Κόμματος, του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών, της Συνομοσπονδιακής Ομάδας της Ευρωπαϊκής Ενωτικής Αριστεράς - Βορειοευρωπαϊκής Πράσινης Αριστεράς, των Πρασίνων και της Ευρωπαϊκής Ριζοσπαστικής Συμμαχίας. Θα ήθελα επίσης να επισημάνω στον πρόεδρο της επιτροπής αλιείας ότι το δικό του ψήφισμα παραπονείται για την Επιτροπή, και όχι το δικό μας. Συνεπώς, θα έπρεπε ίσως να υπερψηφίσει το δικό μας ψήφισμα.
<P>
Το ψήφισμα αυτό είναι πολύ σημαντικό, όχι μόνον για τη Σενεγάλη, αλλά διότι θέτει ένα ορόσημο. Στο ψήφισμα εξετάσαμε όλα τα σημεία που είναι σημαντικά για το μέλλον. Μιλώντας για προηγούμενες συμφωνίες φέτος στη Ρώμη, η ίδια η Επίτροπος είπε: »Συμμερίζομαι τη θέση όσων λέγουν ότι οι συμφωνίες πρώτης γενεάς απλώς εξαφάνισαν τα ψάρια, όπως συνέβη στη Σενεγάλη». Είναι σαφές ότι αυτό συνέβη. Δεν θα έπρεπε να συμβεί και πρέπει να θυμώμαστε ότι αυτή την εβδομάδα διεξάγεται στη Ρώμη η Παγκόσμια Διάσκεψη για τα Τρόφιμα. Πρέπει να κάνουμε κάτι σχετικά με αυτή τη μεταφορά βασικών επισιτιστικών πόρων. Γνωρίζουμε την εξάρτηση ορισμένων κοινοτήτων της Ευρωπαϊκής Ένωσης από την αλιεία. Πόσο σημαντικότερη πρέπει να είναι στις χώρες εκείνες οι οποίες, όπως ελέχθη, έχουν τόσο χαμηλότερο επίπεδο ζωής. Πρέπει κατά κάποιο τρόπο να σταματήσουμε αυτή τη μεταφορά πολύτιμων πρωτεϊνών. Στο τέλος, θα πρέπει να αναγνωρίσουμε ότι θα πρέπει να λύσουμε τα αλιευτικά μας προβλήματα μόνοι μας και όχι απλώς να τα εξαγάγουμε.

<SPEAKER ID=102 NAME="Bonino">
Κύριε Πρόεδρε, κυρίες και κύριοι βουλευτές, η συζήτηση αυτή είναι ίσως μια καλή ευκαιρία να διευκρινιστούν πολλά θέματα, διότι έχω την εντύπωση, ότι τόσο η μία όσο και η άλλη πλευρά, παρότι αναγνωρίζω ότι είναι μερικές φορές πολύπλοκο και δύσκολο να καθιερωθούν ισόρροπες σχέσεις μεταξύ εταίρων, δεν πρέπει ωστόσο να ξεχνάμε ορισμένες αλήθειες. Αντιλαμβάνομαι και εγώ ότι ενδέχεται να υπάρχουν όμιλοι σε ορισμένους τομείς δραστηριότητας στη Σενεγάλη.
<P>
Θα ήθελα κυρίως να επανέλθω σ' αυτά που είπε ο κ. Bertens και η κ. d'Ancona. Δεν πρόκειται για τη συμφωνία την οποία πρόκειται να διαπραγματευθούμε και η οποία απέτυχε μόνο όσον αφορά τα οικονομικά θέματα, επί των οποίων θα επανέλθω αργότερα. Η εν λόγω συμφωνία προβλέπει 10.000 ΚΟΧ είδών που αλιεύονται στα βαθειά ύδατα, στα 400 και τα 600 μέτρα, εκτός συνεπώς των ορίων πρόσβασης της παράκτιας αλιείας της Σενεγάλης. Υποθέτω ότι συμφωνείτε μαζί μου. Τα εν λόγω είδη που αριθμούν στο σύνολό τους 10.000 ΚΟΧ προκαλούν ανταγωνισμό με τους στόλους της Ιαπωνίας και της Κορέας, κύριοι βουλευτές! Δεν πρόκειται για ανταγωνισμό με την παράκτια αλιεία μικρής κλίμακας της Σενεγάλης.
<P>
Πρέπει να γίνει απόλυτα κατανοητό το εξής: πρόκειται να διαπραγματευθούμε μία συμφωνία διαφορετική από την πρώτη συμφωνία με τη Σενεγάλη, που πραγματεύεται ακριβώς το πρόβλημα της παράκτιας αλιείας. Δεχτήκαμε να γίνει επέκταση πέραν των 12 μιλίων, με εξαίρεση ορισμένα πλοιάρια, πολύ λίγα, οκτώ με δέκα σκάφη της Ευρωπαϊκής Ένωσης, που μόνο αυτά θα επιτρέπεται να αλιεύουν εντός των 12 μιλίων, απλούστατα διότι δεν διαθέτουν την αναγκαία αυτονομία για να αλιεύουν μακρύτερα και να εκφορτώνουν. Πρέπει αυτό να γίνει σαφές, διαφορετικά επανερχόμαστε στα ίδια και εμμένουμε σε θέσεις που αδυνατώ να κατανοήσω.
<P>
Τα περισσότερα από τα είδη που προβλέπονται στην εν λόγω συμφωνία, που είναι - επαναλαμβάνω - ο μαύρος μπακαλιάρος και η γαρίδα ανοικτής θαλάσσης, αλιεύονται σε βάθος 600 μέτρων. Αρα, οι συνεγαλέζοι δεν διαθέτουν, προς το παρόν, ούτε τα μέσα ούτε την απαιτούμενη τεχνική για την αλίευσή τους. Αυτοί που αλιεύουν τα εν λόγω είδη είναι οι γιαπωνέζοι και οι κορεάτες. Φέρτε μου άλλα επιχειρήματα αν θέλετε, μη διατείνεστε όμως ότι ανταγωνιζόμαστε την παράκτια αλιεία μικρής κλίμακας της Σενεγάλης. Δεν είναι αλήθεια, δεν είναι επιτέλους αλήθεια.
<P>
Δεύτερον - και απευθύνομαι κυρίως σ' εσάς κυρία d'Ancona - λέτε: »ευτυχώς, η Σενεγάλη αποφάσισε επιτέλους να πει «basta»..., και στη συνέχεια ζητάτε από εμένα να παρέμβω στο θέμα της Σενεγάλης προκειμένου οι χρηματοδοτήσεις να χορηγούνται κυρίως στην ανάπτυξη και όχι στην παράκτια αλιεία.
<P>
Οι συμφωνίες αλιείας προβλέπουν ότι εναπόκειται στο εκάστοτε κράτος, στην προκειμένη περίπτωση στη Σενεγάλη, να αποφασίσει πώς θα χρησιμοποιήσει αυτά που χορηγεί η Κοινότητα στο κράτος αυτό. Όλα αυτά μου φαίνονται λίγο περίεργα. Στην εν λόγω συμφωνία υπάρχουν ήδη πολλές παράμετροι που άπτονται του θέματος της αλιείας. Σε ό, τι αφορά την εκπαίδευση, πιστεύω ότι παραθέσατε όλα τα στοιχεία. Πρόκειται όμως για συμφωνία την οποία διαπραγματευόμαστε και με την κυβέρνηση της Σενεγάλης.
<P>
Εάν η κυβέρνηση της Σενεγάλης έχει δημοσιονομικές προτεραιότητες που την υποχρεώνουν να χορηγεί το φρέσκο χρήμα της Ευρώπης σε άλλους τομείς, θεωρώ πως θα ήταν λίγο παράδοξο να της καθορίσουμε εμείς άλλες οικονομικές προτεραιότητες. Αυτό είναι ένα θέμα που μπορεί να σηζητηθεί σε επίπεδο διαλόγου, όμως, ειλικρινά, οφείλουμε να σεβόμαστε τις οικονομικές επιλογές που ανήκουν στην κυβέρνηση και οι οποίες δεν μας αφορούν.
<P>
Ακόμα λίγα λόγια πριν ολοκληρώσω. Οι διαπραγματεύσεις διεκόπησαν για οικονομικούς λόγους. Η νέα συμφωνία προβλέπει μείωση κατά 23 % των μη αλιεύσιμων ειδών σε σχέση με την προηγούμενη συμφωνία. Εξάλλου, η χρηματοδοτική αντιστάθμιση αυξάνεται κατά 22 %. Έχω προτείνει ανώτατο ποσό 11, 5 εκατομμύρια; δεν είναι δυνατό να το υπερβούμε, όχι μόνο διότι δεν υπάρχουν χρήματα, αλλά και διότι πρόκειται για εμπορικές συμφωνίες. Κάθε είδος θα έχει συνεπώς εμπορική αξία. Δεν μπορώ να πληρώσω τον μαύρο γάδο - το καταλαβαίνετε πολύ καλά - την ίδια τιμή με τα κεφαλόποδα! Μία συμφωνία για έναν τόνο αλιεύματος αφορά αποκλειστικά αυτό: άλλο πράγμα είναι η αλίευση τόνων κεφαλόποδων που στην ευρωπαϊκή αγορά έχουν μια ορισμένη εμπορική αξία και άλλο η αλίευση μαύρου γάδου που σχεδόν κανείς δεν τον θέλει.
<P>
Ας είμαστε, λοιπόν, λιγάκι λογικοί. Είναι αλήθεια, ότι στο παρελθόν, προβλέφθηκε η χορήγηση πολύ σημαντικών ποσών για τη Σενεγάλη που συνδέονταν περισσότερο με τις πολιτικές σχέσεις παρά με τα αλιεύματα και τους πόρους. Και ήταν πολύ ωραία που ήταν έτσι τα πράγματα. Στο εξής, όμως, η ελάσχιστη συνέπεια απέναντι σε άλλες συμφωνίες και σε άλλα είδη δεν επιτρέπει, κύριε Hory και αγαπητοί μου συνάδελφοι να προχωρήσουμε πέραν του εμπορικού πεδίου με κίνδυνο να επέλθουν συνέπειες «domino» στις άλλες συμφωνίες που θα πρέπει να ανανεώσουμε το 1997. Δεν ξέρω τι ύψους προϋπολογισμός θα απαιτηθεί εάν, για πολιτικούς λόγους, δεν επιδείξουμε ελάχιστη σωφροσύνη. Ούτε ξέρω τι επιπτώσεις «domino» θα προκαλέσουμε στις άλλες συμφωνίες που θα πρέπει να επαναδιαπραγματευθούμε το 1997.
<P>
Κύριε Πρόεδρε, αγαπητοί συνάδελφοι, να είστε βέβαιοι ότι σε ένα τόσο πολύπλοκο θέμα, η Επιτροπή και ιδιαίτερα ο επίτροπος, δεν έχουν καμία ενδόμυχη σκέψη εκμετάλλευσης Βορρά-Νότου. Η ιστορία μου, η παράδοσή μου, η δέσμευσή μου με κάνουν να πιστεύω ότι στην αλιεία όπως και σε άλλους τομείς υπάρχει η δυνατότητα εδραίωσης σχέσεων ισότιμων και ωφέλιμων για αμφότερα τα μέρη.
<P>
(Χειροκροτήματα)

<SPEAKER ID=103 LANGUAGE="NL" NAME="d'Ancona">
Πρόεδρε, θα ήθελα να ευχαριστήσω θερμά την κ. Επίτροπο για τη σαφή απάντηση που έδωσε. Θα ήθελα επίσης να πω ένα μόνο πράγμα, επειδή δεν μπορούμε να αρχίσουμε μία νέα συζήτηση. Δυστυχώς, αυτή είναι η ανόητη μορφή που έχει ένα τέτοιο μεσημέρι. Ίσως όμως να μπορούσαμε ενδεχομένως να εξετάσουμε, όπως κάνουν οι ΜΚΟ και η ολλανδική κυβέρνηση και όπως σκέφτεται ο αρμόδιος Υπουργός για την ανάπτυξη και τη συνεργασία, εάν στις συμφωνίες δεν θα πρέπει να αναφέρεται κάποιος συγκεκριμένος προορισμός όσον αφορά τον τρόπο διάθεσης των κονδυλίων. Ίσως να μπορούσαμε απλώς να σκεφτούμε από κοινού το θέμα. Περαιτέρω, θα ήθελα να σας ευχαριστήσω θερμά για την απάντηση που δώσατε.

<SPEAKER ID=104 NAME="Bonino">
Κύριε Πρόεδρε, για να τελειώνουμε, θα ήθελα να σας διαβεβαιώσω ότι σας κατανοώ, όσον αφορά την πολιτική πλευρά του θέματος. Πρέπει όμως να λαμβάνουμε υπόψη μας τον έλεγχο του προϋπολογισμού που επιτάσσει συγκεκριμένους κανόνες.
<P>
Καταβάλλω κάθε δυνατή προσπάθεια προκειμένου να αποφευχθεί η αντίφαση μεταξύ αλιευτικών συμφωνιών και ανάπτυξης. Ειλικρινά, όμως, προς το παρόν, είτε μας αρέσει αυτό είτε όχι, για τα δύο αυτά είδη που έχουν διαφορετικό νομικό καθεστώς, το περισσότερο που μπορώ να κάνω είναι να υποστηρίξω τις συμφωνίες που δεν αντιβαίνουν στην πολιτική ανάπτυξης.

<SPEAKER ID=105 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=106 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος, σχετικά με τα δικαιώματα του ανθρώπου:
<P>
Νιγηρία
<P>
Β4-1256/96 του κ. Fassa και Bertens, εξ ονόματος της Ευρωπαϊκής Ομάδας των Φιλελευθέρων Δημοκρατών και Μεταρρυθμιστών, για τη Νιγηρία·-Β4-1282/96 του κ. Moorhouse και άλλων, εξ ονόματος της Ομάδας του Ευρωπαϊκού Λαϊκού Κόμματος, για την κατάσταση στη Νιγηρία·-Β4-1302/96 του κ. Mόller και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, για τη Νιγηρία·-Β4-1312/96 του κ. Pettinari και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, για τα δικαιώματα του Ανθρώπου στη Νιγηρία·-Β4-1323/96 του κ. Castagnθde, εξ ονόματος της Ομάδας της Ευρωπαϊκής Ριζοσπαστικής Συμμαχίας, για την παραβίαση των δικαιωμάτων του Ανθρώπου στη Νιγηρία.Κίνα
<P>
Β4-1258/96 της κ. Larive και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για τη φυλάκιση του Wang Dang και την κατάσταση των δικαιωμάτων του Ανθρώπου στην Κίνα·-Β4-1268/96 του κ. Moorhouse, εξ ονόματος της Ομάδας του Ευρωπαϊκού Λαϊκού Κόμματος, για την κατάσταση του Wang Dang, κρατούμενου συνείδησης στην Κίνα·-Β4-1301/96 της κ. Aglietta και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, για την καταδίκη του Wang Dan και την κατάσταση των δικαιωμάτων του Ανθρώπου στην Κίνα·-Β4-1311/96 του κ. Pailler και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, για την καταδίκη του Κινέζου διαφωνούντος Wang Dan·-B4-1321/96 των κ. Colajanni και Malone, εξ ονόματος της Ομάδας του Ευρωπαϊκού Σοσιαλιστικού Κόμματος, για την καταδίκη του Wang Dan στην Κίνα·-Β4-1326/96 του κ. Dupuis και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, για την καταδίκη του Wang Dan·Γεωργία
<P>
Β4-1269/96 του κ. Von Habsburg και άλλων, εξ ονόματος της Ομάδας του Ευρωπαϊκού Λαϊκού Κόμματος, για τις θανατικές ποινές ή τις βαρειές ποινές που ζητήθηκαν για βουλευτές και δημοκρατικές προσωπικότητες της Γεωργίας·-Β4-1278/96 του κ. Τρακατέλλη και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με την εξαγγελία «εκλογών» στην Αμπχαζία·-Β4-1320/96 του κ. Jφns και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στην Αμπχαζία·-Β4-1327/96 του κ. Schroedter, εξ ονόματος της Ομάδας των Πρασίνων στο Ευρωπαϊκό Κοινοβούλιο, για την κατάσταση στη Γεωργία όσον αφορά τις εκλογές στην Αμπχαζία.Ελ Σαλβαδόρ
<P>
Β4-1294/96 του κ. Gonzalez Alvarez και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, για τις δολοφονίες στο Ελ Σαλβαδόρ.Αρμενία
<P>
Β4-1255/96 του κ. La Malfa, εξ ονόματος της Ευρωπαϊκής Ομάδας των Φιλελευθέρων Δημοκρατών και Μεταρρυθμιστών, για τις πρόσφατες εκλογές στην Αρμενία.
<SPEAKER ID=107 LANGUAGE="NL" NAME="Bertens">
Κύριε Πρόεδρε, συνάδελφοι, αναφέρομαι στη Νιγηρία: πριν από ένα χρόνο δολοφονήθηκε ο ακτινιστής Ken Saro Wiwa από το καθεστώς του Abacha και μετά από ένα χρόνο ο Abacha και το καθεστώς του εξακολουθούν να έχουν την εξουσία στα χέρια τους, ενώ έχουν μεσολαβήσει χιλιάδες δολοφονίες και επίκεινται νέες. Η Ένωση πρέπει να εξακολουθήσει να ασκεί πίεση επί του στρατιωτικού καθεστώτος και για το σκοπό αυτό το Συμβούλιο πρέπει στις 25 Νοεμβρίου να αποφασίσει την παράταση των κυρώσεων που είχαν επιβληθεί τότε, γιατί σε διαφορετική περίπτωση θα λήξουν στις 4 Δεκεμβρίου και η κατάσταση θα επανέλθει στο αρχικό της σημείο. Εκτός αυτού, πρέπει να εξετασθεί και πάλι η αποτελεσματικότητα των κυρώσεων, η οποία τη στιγμή αυτή φαίνεται να είναι ανεπαρκής.
<P>
Καλώ το Συμβούλιο να εξετάσει την επιβολή νέων κυρώσεων όπως για παράδειγμα την πλήρη απαγόρευση των εξαγωγών όπλων στη Νιγηρία. Πρέπει να εξακολουθήσουμε να ασκούμε πίεση για να τερματιστεί η βίαιη καταπίεση που υφίσταται ο πληθυσμός της Νιγηρίας και πρέπει να καταβάλουμε κάθε δυνατή προσπάθεια για να προσφέρουμε στις δημοκρατικές δυνάμεις αυτής της μεγάλης αφρικανικής χώρας τη δυνατότητα να επιχειρήσουν την ανασυγκρότησή της.

<SPEAKER ID=108 LANGUAGE="EN" NAME="Moorhouse">
Κύριε Πρόεδρε, οι κυρώσεις που πρόκειται να ανανεώσει το Συμβούλιο Γενικών Υποθέσεων στις 4 Δεκεμβρίου πρόκειται, όπως καταλαβαίνω, να εγκριθούν απλώς με έγγραφη διαδικασία. Ασφαλώς, αυτή η πράξη, η οποία καταδικάστηκε τόσο έντονα - αναφέρομαι στη δολοφονία του Ken Saro Wiwa και άλλων οκτώ μελών της φυλής των Ογκόνι - αξίζει να συζητηθεί πραγματικά στο Συμβούλιο Υπουργών.
<P>
Ζητώ από την Επιτροπή να υποβάλει έκθεση προς το Κοινοβούλιο - ίσως η κ. Bonino να το κάνει σύντομα - σχετικά με την κατάσταση στη Νιγηρία κατά το προηγούμενο έτος και τις προοπτικές της δημοκρατίας. Το ιδανικό θα ήταν να είναι έτοιμη μια τέτοια δήλωση για το Συμβούλιο Γενικών Υποθέσεων στις 4 Δεκεμβρίου.
<P>
Ας θεωρήσουμε τις κυρώσεις δυναμικό εργαλείο και ας τις χρησιμοποιησουμε ως τέτοιο. Το γεγονός είναι ότι μοιάζουν σχετικά αδύναμες για την περίσταση στην περίπτωση του εμπάργκο όπλων που εφαρμόστηκε. Πόσο επιτυχές υπήρξε το εμπάργκο; Δεν θα ήταν καλύτερα, όπως αναφέρεται στο ψήφισμα, να καταστεί μέρος του εμπάργκο όπλων αναδρομικό σε κάποια έκταση;

<SPEAKER ID=109 LANGUAGE="DE" NAME="Mόller">
Κύριε Πρόεδρε, κυρίες και κύριοι, ένα χρόνο μετά το θάνατο του Ken Saro-Wiwa και των συναγωνιστών του, ένα χρόνο μετά από κυρώσεις που δεν έφεραν κανένα αποτέλεσμα, ένα χρόνο κατά τον οποίο η Shell στη Νιγηρία συνεχίζει να εκμεταλλεύεται τα κοιτάσματα του πετρελαίου, ένα χρόνο μετά από απελπισμένες εκκλήσεις προς μια διεφθαρμένη στρατιωτική δικτατορία, η οποία δεν είναι διατεθειμένη να κάνει καμιά παραχώρηση, μπορούμε να θέσουμε την εξής ερώτηση: Ποιο ήταν το λάθος μας; Γιατί δεν πετύχαμε τίποτα μέχρι τώρα;
<P>
Η απάντησή μου στο ερώτημα αυτό είναι σαφής. Δεν κάναμε αυτό που θα έτσουζε τους στρατιωτικούς, δεν επιβάλαμε, δηλαδή, ένα εμπάργκο πετρελαίου. Το πετρέλαιο - αυτή είναι η πηγή της διαφθοράς, η πηγή της καταστροφής των φυσικών πόρων ζωής των Ogoni και των άλλων λαών στη Νιγηρία, η πηγή της αδιάκριτης εκμετάλλευσης από τη Shell. Αυτή η απάντηση δεν είναι μόνον η δική μου προσωπική πεποίθηση, αλλά ανταποκρίνεται και σ' αυτό που ζητούσαν ανέκαθεν από εμάς οι εκπρόσωποι της αντιπολίτευσης στη Νιγηρία. Τη Δευτέρα είχα την ευκαιρία να μιλήσω μ' έναν εκπρόσωπο της αντιπολίτευσης. Τον ρώτησα και πάλι ξεκάθαρα: Θα πρέπει η Ευρωπαϊκή Ένωση να επιβάλει ένα εμπάργκο πετρελαίου; Κι αυτός είπε: Ναι, είναι το μόνο πράγμα που θα έτσουζε τους στρατιωτικούς. Γι' αυτό καλώ το Συμβούλιο να μην αφήσει πάλι να περάσει ένας χρόνος για να σώσει ανθρώπινες ζωές, όπως αυτές των 19 Ogoni. Κάντε επιτέλους τα αναγκαία διαβήματα και αποφασίστε το εμπάργκο πετρελαίου. Είναι ντροπή ο τρόπος με τον οποίο τα διάφορα κράτη μέλη, παραπέμποντας στην αρχή της ομοφωνίας στο Συμβούλιο, ζητούν συγνώμη και δικαιολογούν το ότι μέχρι τώρα δεν μπόρεσε να παρθεί στο Συμβούλιο καμιά αποτελεσματική απόφαση.
<P>
Κυρία Bonino, προς την Επιτροπή θα ήθελα να απευθύνω της εξής ερώτηση: Τι κάνουμε αυτή τη στιγμή με τα 220 εκατ. Ecu, τα οποία έχουν παγώσει; Αντί να τα διαθέσουμε στη στρατιωτική χούντα, στο μέλλον, πράγμα που δεν μπορούμε να το κάνουμε, ίσως θα ήταν επιβεβλημένο να προβληματιστούμε για το πώς μπορεί να δοθούν αυτά τα χρήματα για να υποστηρίξουμε την αντιπολίτευση και τις δημοκρατικές δυνάμεις στη Νιγηρία.

<SPEAKER ID=110 LANGUAGE="EN" NAME="Macartney">
Κύριε Πρόεδρε, πρώτον θα ήθελα να πω στην Επίτροπο Bonino πόσο εκτιμούμε τον τρόπο με τον οποίο μίλησε πρόσφατα σχετικά με την τραγωδία που εκτυλίσσεται στο Ζαϊρ. Ελπίζω ότι η ίδια ορθή θέση μπορεί να ακολουθηθεί για τη Νιγηρία. Ακριβώς όπως μίλησε ως συνείδηση της Ευρώπης - και το εκτιμούμε ιδιαίτερα - το Σώμα πρέπει να μιλήσει ως συνείδηση της Ευρώπης σχετικά με το αίσχος του να ανέχεται η διεθνής κοινότητα το καθεστώς Abacha. Χωρίς αυτή την ανοχή, είμαι απολύτως πεπεισμένος ότι το καθεστώς θα είχε πέσει μέχρι σήμερα.
<P>
Δεν είναι μόνον οι Νιγηριανοί, οι οποίοι είναι εντελώς αδύναμοι και αναρωτιούνται γιατί δεν κάνουμε κάτι. Είναι και οι ίδιοι οι πολίτες μας που ερωτούν: ποιός ελέγχει την κατάσταση; Οι εταιρείες πετρελαίου; Οι κατασκευαστές όπλων; Ποιός πιέζει τις κυβερνήσεις του κόσμου να μην ρίξουν αυτό το καθεστώς που δεν έχει δημοκρατική νομιμοποίηση και είναι βαμμένο με αίμα;
<P>
Νομίζω ότι το Συμβούλιο έχει μια μεγάλη ευκαιρία, όπως είπε ο κ. Moorhouse, να αντιμετωπίσει αυτή την πρόκληση στην επόμενη συνεδρίασή του και να εξασφαλίσει ότι η Ευρώπη μπορεί να αντιπροσωπεύει στον κόσμο τη δημοκρατία και την αγάπη για την ελευθερία.

<SPEAKER ID=111 LANGUAGE="ES" NAME="Pons Grau">
Κύριε Πρόεδρε, πιστεύω πως όλοι διατρέχουμε τον κίνδυνο οι λαοί μας να σχηματίσουν την εντύπωση ότι χρησιμοποιούμε δύο γλώσσες ακόμη και το ότι τηρούμε μία στάση υποκρισίας απέναντι στα προβλήματα που πλήττουν τον κόσμο. Χτες, με απογοήτευση διαπιστώσαμε στην αίθουσα αυτή πως, έπειτα από τόσα ωραία λόγια, σταθήκαμε ανίκανοι να αφιερώσουμε δέκα λεπτά ακόμη προκειμένου να συζητήσουμε το πρόβλημα των Μεγάλων Λιμών και επιπλέον δεν δώσαμε την ευκαιρία στην Επίτροπο Bonino ουτε στον αρμόδιο Επίτροπο να απαντήσουν στις ανησυχίες των βουλευτών.
<P>
Πιστεύω ότι δίκαια ο κόσμος έχει την εντύπωση ότι εφαρμόζουμε δύο μέτρα και δύο σταθμά στις διεθνείς μας σχέσεις. Είμαστε απόλυτα ικανοί να καταδικάζουμε και να επιβάλλουμε αρνητικές κυρώσεις σε μικρές χώρες, αντίθετα, όταν πρόκειται για μία μεγάλη χώρα, για την οποία γνωρίζουμε, είπα ήδη αυτό εδώ, ότι απλά και μόνο η δημιουργία προβλήματος στο εμπόριο πετρελαίου της χώρας αυτής θα μπορούσε να επιλύσει το θέμα, δεν τολμούμε να το κάνουμε. Κατά συνέπεια, υπάρχουν δύο σταθμά, δύο γλώσσες και υποκρισία στην Κοινότητά μας.

<SPEAKER ID=112 LANGUAGE="NL" NAME="Maij-Weggen">
Πρόεδρε, τα όσα συνέβησαν στη Νιγηρία είναι πάρα πολύ σοβαρά. Κατά συνέπεια, υποστηρίζω απόλυτα το ψήφισμα με το οποίο ζητείται να ληφθούν περισσότερα και αυστηρότερα μέτρα από ό, τι μέχρι σήμερα. Η επιβολή ενός εμπάργκο όπλων είναι βεβαίως ένα θετικό μέτρο, αλλά δεν βοηθάει και πολύ. Το πάγωμα των κεφαλαίων της στρατιωτικής κυβέρνησης είναι επίσης ένα θετικό μέτρο αλλά δεν βοηθάει και πολύ. Το μόνο πράγμα που μπορεί να βοηθήσει πραγματικά, όπως είπε και ο Πρόεδρος Mandela πριν από καιρό, είναι η επιβολή ενός πετρελαϊκού εμπάργκο κατά της Νιγηρίας. Αυτό βεβαίως πρέπει να γίνει με τη συμμετοχή μεγάλου αριθμού χωρών, για παράδειγμα με τη συμμετοχή των αφρικανικών χωρών, και πρόκειται κατά τη γνώμη μου για το μοναδικό μέτρο το οποίο θα μπορέσει να επαναφέρει τη Νιγηρία στη δημοκρατία.
<P>
Η πολιτική μου παράταξη υποστηρίζει απόλυτα το ψήφισμα που έχει κατατεθεί. Θα ήθελα μόνο να αναφερθώ σε ένα ακόμη σημεία. Στο ψήφισμα αναφέρεται ότι η πολυεθνική Shell εξακολουθεί να παραμένει στη Νιγηρία. Αυτό δεν αληθεύει. Από ό, τι γνωρίζω, η Shell έχει αποσυρθεί από τη χώρα αυτή. Η Shell δήλωσε δημοσίως στην τηλεόραση και στα μέσα ενημέρωσης ότι έσφαλε στην περίπτωση της Νιγηρίας. Πρόεδρε, στην περίπτωση που μία πολυεθνική επιχείρηση φθάνει στο σημείο να ενστερνιστεί τις δράσεις που αναλαμβάνονται, πιστεύω ότι η πράξη αυτή πρέπει να γίνει σεβαστή και να επαινεθεί. Γι'αυτό το λόγο θα ήθελα να διαγραφεί από το ψήφισμα αυτή η μικρή παράγραφος. Στο παρελθόν μπορούσαμε να επικρίνουμε τη Shell, όχι όμως πλέον. Σήμερα ακολουθούν το σωστό δρόμο. Στην ουσία θα πρέπει να είμαστε ευγνώμονες για το γεγονός ότι υπάρχει μία πολυεθνική επιχείρηση η οποία συγκινείται από τις δράσεις που έχουν αναληφθεί.

<SPEAKER ID=113 LANGUAGE="IT" NAME="Amadeo">
Κύριε Πρόεδρε, πέρυσι, με μία σκανδαλώδη δικαστική απόφαση, ο Ken Saro Wiwa εκτελέσθηκε μετά από ένα είδος δίκης φάρσας, μαζί με οκτώ μέλη του κινήματος για την επιβίωση του λαού των Ογκόνι. Η διεθνής κοινότητα είχε από καιρό κινηθεί για να καταγγείλει το σύνολο των παραβιάσεων των ανθρωπίνων δικαιωμάτων που διέπραττε ένα καθεστώς, το οποίο ακόμη φυλακίζει πολιτικούς και συστηματικά εφαρμόζει βασανιστήρια και κακοποιήσεις.
<P>
Έχουμε τη γνώμη ότι μόνο με την επιβολή ενός πλήρους εμπάργκο των εξαγωγών όπλων και το πάγωμα των οικονομικών αγαθών του προέδρου Sani Abasha και του Ομοσπονδιακού Εκτελεστικού Συμβουλίου της Νιγερίας, θα κατορθώσει η διεθνής κοινότητα να ασκήσει τις αναγκαίες πιέσεις υπέρ της επιστροφής της δημοκρατίας.
<P>
Οι αποφάσεις μας για άλλη μία φορά θα παραμείνουν νεκρό γράμμα μέχρις ότου δεν αναγκασθούν οι μεγάλες αμερικανικές και ευρωπαϊκές εταιρείες πετρελαίου να διακόψουν τις δραστηριότητές τους στη Νιγερία και εφόσον θα συνεχίζουν να προκαλούν περιβαλλοντικές καταστροφές που ερημώνουν σήμερα τη χώρα των Ογκόνι και να γεμίζουν τα ταμεία της νιγεριανής κυβέρνησης με την καταβολή των δικαιωμάτων της εκμετάλλευσης.
<P>
Κίνα

<SPEAKER ID=114 LANGUAGE="SV" NAME="Cars">
Κύριε Πρόεδρε, θέλω να χρησιμοποιήσω τα 60 δευτερόλεπτά μου για δύο επισημάνσεις. Κατ'αρχάς, κε Πρόεδρε, αυτή η Κίνα η οποία τόσο βάναυσα καταπιέζει επικριτές της κυβέρνησης όπως ο Wang Dan δεν μπορεί πλέον να χαρακτηριστεί σαν μια αριστερή κυβέρνηση. Η κυβέρνηση έχει απεμπολήσει τελείως σοσιαλιστικές αρχές όπως αυτές της κρατικής ιδιοκτησίας των παραγωγικών μέσων. Αυτό που έχει μείνει είναι η θέληση να καταβληθεί προσπάθεια διατήρησης της κρατικής εξουσίας μέσω της εκμετάλλευσης μιας ταχέως αναπτυσσόμενης οικονομίας της αγοράς, στα χέριας μιας γηρασμένης και διεφθαρμένης κομματικής ελίτ σ'ένα μονοκομματικό κράτος. Η αντίθεση με την δημοκρατική εξέλιξη στην Ταϊβάν προβάλλει όλο και πιο σαφής.
<P>
Κατά δεύτερον, κύριε Πρόεδρε, δεν πρέπει ποτέ να χαρακτηριστεί η κρατική ηγεσία στην Κίνα, μια κρατική ηγεσία που στερείται της εντολής του λαού και στηρίζει την εξουσία της στις λόγχες, ως σταθερή. Είναι ένας χλευασμός προς αυτούς που αγωνίζονται για ελευθερία και δημοκρατία. επως γνωρίζουμε οι λόγχες μπορούν να χρησιμοποιηθούν σε πολλά πράγματα. Αυτό για το οποίο ωστόσο δεν είναι χρήσιμες είναι να κάθεται κανείς επάνω τους.

<SPEAKER ID=115 LANGUAGE="EN" NAME="Moorhouse">
Κύριε Πρόεδρε, λυπούμαι πράγματι διότι θα μιλήσω για άλλη μια φορά σχετικά με παραβιάσεις των ανθρωπίνων δικαιωμάτων και απάνθρωπη συμπεριφορά στην Κίνα.
<P>
Η καταδίκη του κ. Wang Dan δεν είναι παρά άλλη μια περίπτωση και παράδειγμα του χάσματος μεταξύ των δημοκρατικών κοινωνιών μας και του κατασταλτικού και καταπιεστικού καθεστώτος που υπάρχει στην Κίνα. Καταλαβαίνουμε ότι αύριο που πρόκειται να εκδικασθεί μια έφεση, αλλά αμφιβάλλω αν θα ανατραπεί η σκληρή καταδίκη. Στην πραγματικότητα, τείνω να αντιμετωπίζω μάλλον κυνικά το χρόνο αυτής της έφεσης. Χαίρω για τη δήλωση του Συμβουλίου Υπουργών - αρκετά έντονη - με την οποία καταδικάστηκε η πράξη αυτή στις 5 Νοεμβρίου, μόλις πριν μερικές ημέρες.
<P>
Κατά τα λοιπά, η σκληρή πραγματικότητα είναι ότι οι Κινέζοι μας εξαπατούν. Πάρτε, για παράδειγμα, τους λεγόμενους Κινέζους διπλωμάτες τους. Έχουν ελεύθερη πρόσβαση στο Σώμα, κι όμως εμείς οι βουλευτές δεν τυγχάνουμε κανενός απολύτως σεβασμού σε ανταπόδοση. Αντιθέτως, οι Κινέζοι απευθύνονται προς εμάς με περιφρονητικό και υβριστικό τρόπο, χωρίς καμμιά προσπάθεια εκ μέρους τους να λάβουν υπόψη κάποιο από τα πολύ ουσιαστικά σημεία που υπογράμμισαν τα μέλη του Κοινοβουλίου.
<P>
Ανεξαρτήτως αυτών, είμαι βέβαιος ότι όλοι έχουμε αποφασίσει ότι η απομόνωση της Κίνας δεν αποτελεί λύση. Αλλά οι εκπρόσωποι της ΕΕ και οι αρχηγοί κρατών, κατά τη γνώμη μου, δεν καθιστούν αρκετά σαφές στους Κινέζους ότι αληθινά δεν μπορούμε να ανεχθούμε αυτό το είδος συμπεριφοράς. Συνεχίζουν να παρακάμπτουν τα ζητήματα των ανθρωπίνων δικαιωμάτων και της δημοκρατίας. Αυτό είναι βαθύτατα λυπηρό.
<P>
Συμπερασματικά, αν η Κίνα επιθυμεί να λάβει τη θέση της στη διεθνή κοινότητα, πρέπει πρώτα να αρχίσει να ενεργεί σύμφωνα με τις βασικές αρχές αυτής της κοινότητας δημιουργώντας κράτος τάξης, δημοκρατίας και σεβασμού προς τα ανθρώπινα δικαιώματα. Είναι καιρός οι ηγέτες μας στην Ευρωπαϊκή Ένωση να το καταστήσουν σαφές με κάθε ευκαιρία.

<SPEAKER ID=116 LANGUAGE="DE" NAME="Schroedter">
Προσωπικά με συνδέουν πάρα πολλά με την τύχη του Wang Dan. Ενώ το κίνημα υπέρ των δημοκρατικών πολιτικών ελευθεριών πνιγόταν στο αίμα στην πλατεία της Ουράνιας Γαλήνης, τον Ιούνιο του 1989, λίγους μήνες αργότερα, μπορέσαμε να γιορτάσουμε στην πρώην ΛΔΓ την αναίμακτη αλλαγή. Ενώ εγώ στο μεταξύ μπορώ να δουλεύω εδώ ως ευρωβουλευτής ελεύθερα, για τους πολιτικούς μου στόχους, ο Wang Dan καταδικάζεται και πάλι για δραστηριότητες, οι οποίες, σε μια δημοκρατική κοινωνία, εμπίπτουν στο αναφαίρετο δικαίωμα της ελευθερίας της έκφρασης.
<P>
Το απομονωμένο, στο μεταξύ, κινεζικό καθεστώς γίνεται ολοένα και πιο βίαιο. Προς τα έξω βεβαίως φοράει μια γούνα από πρόβατο, ως αναδυόμενη βιομηχανική δύναμη στην Ασία, με την υποστήριξη, κυρίως, των ευρωπαϊκών σχέσεων, των ευρωπαϊκών οικονομικών δυνάμεων, των πολλών επισκέψεων πολιτικών και την έντονη ανάπτυξη των οικονομικών σχέσεων. Αυτές στηρίζουν το καθεστώς, κι έχω τη γνώμη ότι μόνον οι οικονομικές κυρώσεις μπορούν να αναγκάσουν το καθεστώς αυτό να δεχθεί ένα ελάχιστο ανθρωπίνων δικαιωμάτων.

<SPEAKER ID=117 LANGUAGE="EN" NAME="Malone">
Κύριε Πρόεδρε, επέστρεψα πρόσφατα, μαζί με μερικούς συναδέλφους από την Ομάδα του Ευρωπαϊκού Σοσιαλιστικού Κόμματος, από ένα ταξίδι στην Κίνα, συμπεριλαμβανομένου και του Θιβέτ. Πρέπει να πω ότι είχαμε έναν πολύ εποικοδομητικό και προοδευτικό διάλογο και βλέπω το παρόν ψήφισμα ως προέκταση αυτού του προοδευτικού διαλόγου.
<P>
Ιδιαίτερα, στην παράγραφο 6, ζητούμε ανοικτό και ειλικρινή διάλογο. Το περασμένο έτος, η Ευρωπαϊκή Ένωση εγκαινίασε διάλογο με την Κίνα σχετικά με τα ανθρώπινα δικαιώματα. Και οι δύο πλευρές συμφώνησαν να πραγματοποιούνται συναντήσεις δυο φορές το χρόνο. Η τελευταία πραγματοποιήθηκε στο Πεκίνο τον Ιανουάριο και θα ήθελα να ερωτήσω τους εκπροσώπους της Επιτροπής που είναι σήμερα παρόντες εδώ, πότε πρόκειται να πραγματοποιηθεί η επόμενη τέτοια συνάντηση; Θα με ενδιέφερε πολύ η απάντηση.
<P>
Μεγάλο μέρος του ψηφίσματος αφιερώνεται, όπως είπαν άλλοι αγορητές, στην υπόθεση του κ. Wang Dan. Είμασταν εκεί όταν καταδικάστηκε σε κάθειρξη για άλλα 11 χρόνια. Δεν επετράπη η παρουσία διεθνών παρατηρητών στη δίκη. Νομίζω, όσον αφορά την έφεση, ότι θα αποτελούσε μια σπουδαία χειρονομία αν η κινεζική κυβέρνηση, σε μια προσπάθεια αποκατάστασης της ζημιάς που έχει γίνει μέχρι σήμερα, επέτρεπε την παρουσία παρατηρητών σε αυτή την έφεση. Οι παρατηρητές αυτοί θα μπορούσαν κάλλιστα να είναι οι πρέσβεις της ΕΕ στο Πεκίνο, συμπεριλαμβανομένου ασφαλώς του πρέσβυ της Ένωσης, κ. Wilkinson, και αυτοί οι πρέσβεις θα μπορούσαν στη συνέχεια να κάνουν αυτό που ζητούμε στο ψήφισμα, να παρακολουθήσουν την έφεση και η φυσική παρουσία τους θα τους επιτρέψει να το κάνουν - αυτό είναι το σημαντικό.
<P>
Τέλος, θα ήθελα να ζητήσω να διαβιβαστεί ένα μήνυμα από το Κοινοβούλιο στο Sir Leon Brittan, ο οποίος επισκέπτεται την Κίνα με ομάδα επιχειρηματιών. Συμφωνώ ότι πρέπει να οικοδομήσουμε τις σχέσεις μας με την Κίνα, τόσο τις οικονομικές, όσο και τις πολιτικές, αλλά η πολιτική πλευρά δεν πρέπει να παραμεληθεί. Το ταξίδι του δεν πρέπει να είναι απλώς επιχειρηματικό. Η ανάπτυξη των επιχειρήσεων και τα ανθρώπινα δικαιώματα πρέπει να προχωρούν χέρι με χέρι. Αναμένουμε από τον Επίτροπο να προβεί σε έντονες παραστάσεις προς την κινεζική κυβέρνηση σχετικά με τις συγκεκριμένες ανησυχίες που εκφράζονται στο παρόν ψήφισμα, καθώς και σε προηγούμενες συστάσεις του Κοινοβουλίου, ιδίως σε σχέση με το σχέδιο της Pan Am και την άποψη του Κοινοβουλίου σχετικά με τη χρηματοδότησή του.

<SPEAKER ID=118 LANGUAGE="FR" NAME="Dupuis">
Κύριε Πρόεδρε, οι αρχές της Κίνας μας αναγκάζουν για μία ακόμη φορά να πάρουμε θέση σε μία σοβαρή περίπτωση παραβίασης των δικαιωμάτων του ανθρώπου, μία ανάμεσα σε χιλιάδες άλλες.
<P>
Δεν συμμερίζομαι την αισιοδοξία της συναδέλφου μου Malone. Πιστεύω πως οι Κινέζοι δεν επιδεικνύουν διάθεση διαλόγου, όμως πιστεύω ότι η Επιτροπή θα μπορέσει να προβεί σε ορισμένες διευκρινίσεις. Κατά τη γνώμη μου, η σοβαρότητα του προβλήματος έγκειται στην απουσία ευρωπαϊκής πολιτικής έναντι της Κίνας. Δεν διαθέτουμε πολιτική. Έχουμε τον Sir Leon που ταξιδεύει πολύ, που εκφωνεί λόγους κατά τη λήξη γευμάτων ή κατά την έναρξη, δεν ξέρουμε πολλά πράγματα, ένα ή δύο θέματα ανθρωπίνων δικαιωμάτων, ευρωπαϊκή πολιτική όμως έναντι της Κίνας δεν υπάρχει. Κατά συνέπεια, ούτε δυτική πολιτική υπάρχει, ούτε συνεργασία με τους Αμερικανούς ή τους Ιάπωνες για τον από κοινού καθορισμό ορισμένων ελάχιστων - πλην ασφαλών - κριτηρίων σεβασμού των δικαιωμάτων του ανθρώπου και μεταρρύθμισης υπό την έννοια του εκδημοκρατισμού της Λαϊκής Δημοκρατίας της Κίνας.
<P>
Αυτή, άρα, είναι η κατεύθυνση προς την οποία πρέπει να κινηθούμε.

<SPEAKER ID=119 LANGUAGE="EN" NAME="McMillan-Scott">
Κύριε Πρόεδρε, αυτή η επείγουσα συζήτηση πραγματοποιείται την παραμονή της επίσκεψης του Sir Leon Brittan στο Πεκίνο μαζί με επιχειρηματίες και την παραμονή της έφεσης κατά της ποινής που επεβλήθη στον Wang Dan. Έτσι νομιμοποιείται η συζήτηση αυτή.
<P>
Θα ήθελα απλώς να αναφέρω ότι στις 31 Οκτωβρίου, σε μια συνάντηση με τον Κινέζο πρέσβυ στις Βρυξέλλες, έθεσα το θεμα του κ. Wang Dan. Ο πρέσβης μου είπε: »Δεν έχετε το δικαίωμα να μας θέτετε αυτά τα θέματα. Είναι επέμβαση στις εσωτερικές υποθέσεις της Κίνας. Απορρίπτω ολοσχερώς τις απόψεις που εκφράζετε.» Του είπα ότι η δουλειά μου ως εισηγητής για τις σχέσεις ΕΕ-Κίνας μακροπρόθεσμα είναι να προσπαθώ να βρω κάποιο τρόπο επίτευξης προόδου και μέρος αυτής είναι ο διάλογος για τα ανθρώπινα δικαιώματα, στον οποίον αναφέρθηκε η κ. Malone.
<P>
Δεν αναζητούμε απλώς επιχειρηματικές σχέσεις, αλλά και πολιτικό διάλογο, όπως υπογράμμισε η ίδια. Δεν πρόκειται μόνον για τις συνηθισμένες δουλειές, αλλά και για τη συνηθισμένη πολιτική.
<P>
Ολοκλήρωσα λέγοντας ότι η Τελική Πράξη του Ελσίνκι υπεγράφη το 1975 με τη Σοβιετική Ένωση. Μέσα σε 15 χρόνια, το σύστημα εκείνο εξελίχθηκε σε δημοκρατία. Είπα ότι προσδοκούσα να υλοποιηθεί η ίδια διαδικασία, με τη βοήθειά μας, στη Λαϊκή Δημοκρατία της Κίνας και ότι η καταδίκη του κ. Wang Dan δεν βοηθά αυτή τη διαδικασία.
<P>
Γεωργία

<SPEAKER ID=120 LANGUAGE="DE" NAME="Habsburg-Lothringen">
Κύριε Πρόεδρε, το παρόν θέμα στη συζήτηση επί επειγόντων, επικαίρων και σημαντικών θεμάτων, σχετικά με την τελική απόφαση για τους πολιτικούς της αντιπολίτευσης στη Δημοκρατία της Γεωργίας, οφείλει να μας επιστήσει την προσοχή όχι μόνον στις εξαγγελθείσες αποφάσεις της 19ης Νοεμβρίου, αλλά να επισημάνει, κατά βάσιν, και την κατάσταση στις φυλακές της Γεωργίας. Μεταξύ των πολλών κρατουμένων της αντιπολίτευσης, τα φυσικά και ψυχικά βασανιστήρια, οι απειλές θανάτου και ο υποσιτισμός, είναι κανόνας. Πολλοί από τους φυλακισμένους υποφέρουν από φυματίωση, η θανατική ποινή υφίσταται και εφαρμόζεται σε πάρα πολλές περιπτώσεις.
<P>
Η γεωργιανή εισαγγελία ανήγγειλε τώρα ότι θα ζητήσει, για παράδειγμα, για τους ελεύθερα εκλεγμένους βουλευτές Zviad Dzidziguri και άλλους, στις 19 Νοεμβρίου, τη θανατική ποινή, ή, και για άλλους βουλευτές και πολιτικούς της αντιπολίτευσης, την καταδίκη τους σε υψηλές ποινές φυλάκισης. Εμείς τώρα σ' αυτό το Κοινοβούλιο, έχουμε μακρά παράδοση στο να τασσόμαστε κατά της θανατικής ποινής. Ιδιαίτερα στην προκειμένη περίπτωση, επειδή πρόκειται σχεδόν για συναδέλφους, πρέπει να ανταποκριθούμε σ' αυτές τις αυτονόητες ειδικές υποχρεώσεις. Νομίζω ότι είναι πολύ σημαντικό να μη δούμε την κατάσταση στη Γεωργία ιδανικά, αλλά να αναγνωρίσουμε τον ιδιαίτερο προβληματισμό.
<P>
Μετά την κατάρρευση της Σοβιετικής Ένωσης, η Γεωργία ήταν ένα από τα πρώτα διάδοχα κράτη, το οποίο ανακήρυξε την αυτονομία του κι έκανε με δημοκρατικές εκλογές Πρόεδρο τον Swiad Gamsachurdia.
<P>
Επειδή αυτό δεν ταίριαζε στο πλαίσιο των πολιτικών ισχυρών της Ρωσίας, υποστήριξαν έντονα τη δικτατορία του πρώην σοβιετικού Υπουργού Εξωτερικών Schewardnaze, ο οποίος ήδη και προηγουμένως, ως πασίγνωστος αρχηγός της KGB της Γεωργίας, άφησε όνομα με τις ιδιαίτερα φριχτές διώξεις των Εβραίων. Ενόψει του γεγονότος αυτού, είναι για μας ιδιαίτερα σημαντικό να λάβουμε υπόψη τι λένε διάφορες οργανώσεις ανθρωπίνων δικαιωμάτων για την κατάσταση στη Γεωργία, και να αντιμετωπίσουμε με κάποια προσοχή τις ενδεχόμενες επίσημες πληροφορίες του κράτους. Εν πάση περιπτώσει, θα πρέπει, στην προκειμένη περίπτωση, να εκδώσουμε ένα σαφές πιστοποιητικό κατά της θανατικής ποινής και κατά των αδικαιολόγητων υψηλών ποινών.
<P>
(Χειροκροτήματα)

<SPEAKER ID=121 NAME="Πρόεδρος">
Ευχαριστώ πολύ, κύριε βουλευτή. Υποθέτω ότι ήταν η πρώτη σας παρέμβαση στην ολομέλεια αυτή. Θα ήθελα να σας συγχαρώ γι'αυτό και να σας ευχηθώ καλή επιτυχία.

<SPEAKER ID=122 NAME="Τρακατέλλης">
Κύριε Πρόεδρε, είναι γνωστό ότι ο εμφύλιος πόλεμος, οι αιματηρές συγκρούσεις και η εθνοτική κάθαρση που έγιναν σε μια περιοχή της Γεωργίας, την Αμπχαζία, δημιούργησαν πολλές χιλιάδες πρόσφυγες που ζουν σήμερα μακρυά από τα σπίτια τους και τη γη τους κάτω από άθλιες συνθήκες, όπως σε ορισμένες περιπτώσεις διαπίστωσα ιδίοις όμμασι.
<P>
Δίκαιη λύση του προβλήματος της Αμπχαζίας προϋποθέτει μεταξύ άλλων τον σεβασμό της εδαφικής ακεραιότητας της Γεωργίας και ταυτοχρόνως την προάσπιση των δικαιωμάτων των διαφόρων εθνοτήτων που την συναποτελούσαν πριν από τις εμφύλιες συγκρούσεις.
<P>
Κάτω από αυτές τις συνθήκες, οι εκλογές που αποφάσισε να διεξαγάγει η πλευρά των Αμπχαζίων στις 23 Νοεμβρίου όχι μόνο δεν θα επιλύσουν κανένα πρόβλημα αλλά αντίθετα θα περιπλέξουν ακόμα περισσότερο τις υπάρχουσες διαφορές. Θα ήθελα να τονίσω ότι οι εκλογές στην Αμπχαζία πρέπει να γίνουν αφού καθορισθεί με διαπραγματεύσεις με την κυβέρνηση της Γεωργίας το πολιτικό στάτους της Αμπχαζίας και, βεβαίως, αφού επέλθη σταθερότητα στην περιοχή και επιστρέψουν όλα τα εκτοπισθέντα άτομα και οι πρόσφυγες στις εστίες τους. Θέλω να ελπίζω ότι αυτοί που θέλουν να κάνουν τις εκλογές θα αντιληφθούν ότι με τις εκλογές αυτές περιπλέκουν την κατάσταση και ότι θα τις αναβάλουν, δείχνοντας έτσι ότι είναι έτοιμοι να προχωρήσουν σε ειλικρινείς, σοβαρές διαπραγματεύσεις με την κυβέρνηση της Γεωργίας για να επέλθη ειρήνη στην πολύπαθη αυτή περιοχή.

<SPEAKER ID=123 LANGUAGE="DE" NAME="Jφns">
Κύριε Πρόεδρε, αγαπητοί κυρίες και κύριοι συνάδελφοι, οι αποκαλούμενες προεδρικές εκλογές - όπως είπε ήδη και ο συνάδελφός μου Τρακατέλλης - που προσδιορίσθηκαν για το Νοέμβριο από την πλευρά των Αμπχαζιών, κάθε άλλο παρά συμβάλλουν στην προώθηση της ειρηνευτικής διαδικασίας που ήδη άρχισε. Λόγω του ότι μεγάλα τμήματα της Γεωργίας υπέφεραν, επί σειρά ετών, από εμφύλιο πόλεμο και εθνικές εκκαθαρίσεις, πράγμα το οποίο ισχύει κυρίως για την Αμπχαζία, είναι διπλά σημαντικό το να βρούμε εδώ μια πολιτική λύση για το μέλλον της Αμπχαζίας, και μάλιστα κατόπιν συμφωνίας μεταξύ όλων των εμπλεκομένων μερών. Μόνον όταν συμβεί αυτό, θα μπορέσουν να γίνουν πράγματι εκλογές. Εδώ, όμως, οι αυτοανακηρυχθέντες αμπχαζιανοί ηγέτες θα διενεργήσουν δημοκρατικές δήθεν εκλογές και τελικά το μόνο που θα δημιουργήσουν δεν θα είναι παρά τετελεσμένα γεγονότα, και μάλιστα με εκλογές στις οποίες δεν επιτρέπεται να συμμετέχουν παρά μόνο 200.000 άνθρωποι, αφού πάρα πολλές εθνικότητες έχουν αποκλειστεί από τις εκλογές, για να μην αναφέρουμε καθόλου το ότι το 50 % του πληθυσμού της Αμπχαζίας έχει φύγει ή έχει εκδιωχθεί.
<P>
Θα πρέπει να βρεθεί μια λύση, η οποία θα σέβεται την κυριαρχία και την εδαφική ακεραιότητα της Γεωργίας, μέσα στα διεθνώς αναγνωρισμένα σύνορά της. Παράλληλα θα πρέπει να αντιμετωπιστεί το σοβαρό πρόβλημα των προσφύγων. Εκλογές οποιασδήποτε μορφής, οι οποίες θα αποκλείουν τη συμμετοχή του μισού περίπου των αρχικά εγκατεστημένων κατοίκων, θα πρέπει να καταδικαστούν, κι όχι μόνον από άποψη διεθνούς δικαίου. Γι' αυτό και η ομάδα μου κριτικάρει τις εξαγγελθείσες εκλογές δριμύτατα.
<P>
Καλούμε την αμπχαζιανή πλευρά να σεβαστεί επιτέλους τα ανθρώπινα δικαιώματα και να αφήσει να ζήσουν στην περιοχή αυτή ειρηνικά μεταξύ τους οι πρόσφυγες και οι εκδιωχθέντες. Στο πλαίσιο αυτό, καλώ και την Επιτροπή και το Συμβούλιο να υποστηρίξουν την ειρηνευτική διαδικασία με μέτρα οικοδόμησης εμπιστοσύνης, με όλα τα μέσα που έχουν στη διάθεσή τους, συμπεριλαμβανομένων όλων των πλευρών.

<SPEAKER ID=124 LANGUAGE="DE" NAME="Schroedter">
Κύριε Πρόεδρε, η διαμάχη απειλεί να πάρει εκρηκτικές διαστάσεις πάλι, αφού η διαδικασία επίλυσης έχει περιέλθει σε στασιμότητα, πράγμα που έχει σχέση με το ότι έχει παρθεί τώρα η απόφαση για τον πετρελαιαγωγό, μέσω του οποίου θα έρθει το πρώτο πετρέλαιο από την Κασπία Θάλασσα στον Εύξεινο Πόντο.
<P>
Βεβαίως είναι αλήθεια ότι το Aνώτατο Δικαστήριο εξαίρεσε το πρόβλημα του καθεστώτος για τη Νότια Οσσετία και την Αμπχαζία. Τώρα είναι αλήθεια ότι οι δραστηριότητες υποχωρούν, πράγμα πάλι που ενθαρρύνει τους αυτονομιστές. Αυτοί που υποφέρουν κυρίως είναι οι κάτοικοι, οι χιλιάδες των προσφύγων, οι οποίοι δεν έχουν την ιδιότητα των προσφύγων, επειδή δεν είναι παρά displaced people μέσα σε μια διεθνώς αναγνωρισμένη χώρα. Κι αυτό είναι το πρόβλημα: Εδώ και χρόνια αποκλείονται από την κανονική ζωή, και τα παιδιά, εδώ και χρόνια, δεν έχουν καμιά δυνατότητα για κανονική ανάπτυξη. Γι' αυτό και σας παρακαλώ, κυρία Bonino, να δεχθείτε ιδιαίτερα το άρθρο 8 του ψηφίσματός μας και να του δώσετε ιδιαίτερη προσοχή. Αποτελεί δηλαδή και δικό μας πρόβλημα η επίλυση τέτοιων θεμάτων, κι έτσι να δουλέψουμε για την πρόληψη διενέξεων. Λείπει δηλαδή, όπως και παλιά, η γέφυρα μεταξύ ECHO και TACIS, κι αυτό θα γίνει μόνο με μια διεύρυνση της εντολής για το ECHO, το οποίο περιλαμβάνει μέτρα για την ανασυγκρότηση των περιφερειακών περιοχών.

<SPEAKER ID=125 LANGUAGE="FR" NAME="Dupuis">
Κύριε Πρόεδρε, πιστεύω πως η Γεωργία, σε αντίθεση με την αμπχαζιανή πλευρά, έχει τη διάθεση να αντιμετωπίσει το θέμα. Πιστεύω πως θάπρεπε - και η Επιτροπή με την έντονη παρουσία της στη Γεωργία, διαθέτει τα μέσα - να απευθύνουμε ένα σαφές μήνυμα στην αμπχαζιανή πλευρά, λέγοντάς της ότι όταν τα θέλουμε όλα στο τέλος δεν παίρνουμε τίποτα. Θα ήθελα να σας θυμίσω το προηγούμενο της περιοχής της Κράινα, που απολάμβανε ενός ιδιαίτερα προωθημένου καθεστώτος αυτονομίας. Μπορέσαμε ιδίοι όμμασι να διαπιστώσουμε ποια ήταν η κατάληξη αυτής της κατάστασης.
<P>
Πιστεύω ότι οι αμπχαζιανοί θα πρέπει να καταλάβουν, ότι εφόσον δεν αποτελούν παρά μόνο το 30 % του πληθυσμού της εν λόγω περιοχής, δεν μπορούν να απαιτούν να ζούν εις βάρος του 70 % των Γεωργιανών, οι οποίοι όπως προαναφέραμε αναγκάστηκαν να εγκαταλείψουν τα σπίτια τους και εξακολουθούν να είναι πρόσφυγες. Πιστεύω, συνεπώς, ότι η Επιτροπή θα πρέπει να παρέμβει αποφασιστικά εφόσον διαθέτει τα μέσα. Ελπίζουμε ότι θα μπορέσει να το πράξει σύντομα.
<P>
Ελ Σαλβαδόρ

<SPEAKER ID=126 LANGUAGE="ES" NAME="Gonzαlez Αlvarez">
Κύριε Πρόεδρε, κυρία Επίτροπε, παραυσιάσαμε το ψήφισμα αυτό διότι κατά τις τελευταίες δύο εβδομάδες δολοφονήθηκαν στο Σαλβαδόρ 13 άτομα. Μας ανησυχεί η πιθανότητα κλιμάκωσης της βίας, ιδιαίτερα μετά την υπογραφή των συμφωνιών. Ο κ. Butros Gali δήλωσε ότι η νέα αστυνομία δεν εκπλήρωσε τις προσδοκίες μας. Επιπλέον, τον Ιούλιο, είχαμε την ευκαιρία να συναντήσουμε την Επίτροπο για τα ανθρώπινα δικαιώματα, την doρa Marina Victoria de Avilιs, μαζί με τη βοηθό της doρa Araceli Zamora, η οποία μας εξέφρασε την ανησυχία της καθότι δεν διαθέτει ούτε οικονομικά ούτε ανθρώπινα μέσα για να φέρει σε πέρας το έργο της σε μία χώρα με 70 % φτώχεια και 50 % ανεργία καθώς και την ανησυχία της ότι μετά τις συμφωνίες αυτές η νεοσύστατη δημοκρατία ενδέχεται να ανατραπεί δεδομένου ότι ορισμένοι αγρότες θεωρούν ότι δεν προβλέπεται στις συμφωνίες το θέμα της κατανομής των γαιών.
<P>
Καθώς συνήθως διαθέτω ένα λεπτό για να μιλήσω και σήμερα έχω λίγο παραπάνω χρόνο, θα ήθελα να σας πως ότι την εβδομάδα αυτή με εντυπωσίασε η επίσκεψη ενός αγρότη, και συγκεκριμένα του κολομβιανού Raϊl Ramos, που πιστεύω ότι εκφράζει τα αισθήματα πολλών λατινοαμερικανών αγροτών όταν οι συμφωνίες τις οποίες έχουν κάνει με τις κυβερνήσεις τους δεν τηρούνται. Και η δική μου εντύπωση είναι ότι δεν επιδεικνύουμε ευαισθησία στις εκκλήσεις αυτών των ανθρώπων.
<P>
Δεδομένου ότι στις συναντήσεις που διοργανώνουμε δυστυχώς δεν υπάρχει η δυνατότητα να παραστούν πολλοί συνάδελφοι, διάλεξα δύο παραγράφους από μία μαρτυρία 17 σελίδων οι οποίες εκφράζουν πολύ εύστοχα τα παραπάνω. Πρόκειται για μαρτυρία που όλοι θα πρέπει να έχουμε στο νου μας όταν συνάπτουμε συμφωνίες με χώρες της Λατινικής Αμερικής που δεν σέβονται τα δικαιώματα του ανθρώπου. Επιπλέον, το απόσπασμα είναι ιδιαίτερα ποιητικό. Και γιατί να μην φέρουμε λίγη ποίηση σ'αυτό το Κοινοβούλιο που τόσο του λείπει!
<P>
Σας διαβάζω επί λέξει τις παραγράφους: »Έκλεψαν τις αγελάδες, τους γαϊδάρους, κατέστρεψαν τις καλλιέργειες, τις έκαναν bull-dozers , κατέστρεψαν τους ορυζώνες και τα σπίτια μας. Στο δικό μου χωράφι ευδοκιμούσαν μεγάλα οπωροφόρα δένδρα που είχα ο ίδιος φυτέψει: λεμονιές που έφταναν μέχρι 35 οργυιές ύψος, 40 δένδρα γεμάτα υπέροχο μάνγκο, απόνες που καρποφορούσαν συνεχώς, ψίδια, ανόνες, ρίζες, πεπόνια.
<P>
Εγώ δούλευα εκεί όπως όταν είμουνα παιδί. Διότι για μένα, το να μεγαλώνεις ένα δένδρο είναι σαν να μεγαλώνεις ένα παιδί. Μετά τη σπορά, φρόντιζα να φυτρώσει καλά ο σπόρος, πότιζα, ξεχορτάριαζα, προστάτευα τα φυτά από τον πολύ ήλιο ή την πολύ βροχή, τους μιλούσα για να τα κάνω φίλους μου. Το χωράφι πρόκοβε γρήγορα, όλοι είχαν να κάνουν με αυτό. Και εγώ δούλευα από την αυγή μέχρι το σούρουπο, με τέτοιο ενθουσιασμό που δεν ένοιωθα την κούραση και ευτυχώς οι αρρώστιες με είχαν ξεχάσει.
<P>
Είχα χτίσει την καλύβα μου, με στέρεους τοίχους από λάσπη ώστε έμοιαζαν σαν τείχη από σχιστόλιθο. Το σπίτι μου ήταν φιλόξενο, όμορφο, του είχα φτιάξει τσιμεντένιο πάτωμα. Απ'όλα αυτά δεν απέμεινε τίτοτα. Τίποτα. Τίποτα. Εκεί που κάποτε ήταν το σπίτι μου υπάρχουν μόνο τα ερείπιά του. Και εκεί που ήταν τα χωράφια μας υπάρχει η καμμένη γη και ξανάρχισαν να φυτρώνουν τ'αγριόχορτα. Γιατί μας τό 'καναν αυτό; »
<P>
Εξήντλησα τα τρία λεπτά που μου παραχωρήθηκαν και λυπάμαι πολύ που δεν μπορώ να ολοκληρώσω τη δέσμευση που ανέλαβα απέναντι στον αγρότη αυτό, ο οποίος παρότι απειλείται με θάνατο θέλει να επιστρέψει στη χώρα του και λέει ότι δεν τον νοιάζει αν πεθάνει. Εγώ όμως θα δώσω αυτή τη μαρτυρία σε όσους θέλουν να την έχουν γιατί έχω την εντύπωση ότι είμαι η φωνή των αγροτών της Λατινικής Αμερικής που ελάχιστε φορές ακούγεται στο Κοινοβούλιό μας.

<SPEAKER ID=127 LANGUAGE="EN" NAME="Newens">
Κύριε Πρόεδρε, κατά τη διάρκεια του εμφυλίου πολέμου στο Σαλβαδόρ από το 1980 μέχρι το 1992, 40.000 από τους 70.000 νεκρούς σκοτώθηκαν από τάγματα θανάτου της δεξιάς. Όταν το Εθνικό Απελευθερωτικό Μέτωπο Farabundo Marti και η κυβέρνηση Arena υπέγραψαν συμφωνία ειρήνης το 1992, η οποία προέβλεπε μείωση του στρατού, διάλυση των παλαιών δυνάμεων ασφαλείας και αφοπλισμό του FMLN, ελπίσαμε όλοι ότι οι δολοφονίες και οι κατάφωρες παραβιάσεις των ανθρωπίνων δικαιωμάτων θα ανήκαν στο παρελθόν. Η πρόσφατη μείωση του αριθμού των παρατηρητών των Ηνωμένων Εθνών από μερικές εκατοντάδες σε τέσσερις αντικατόπτριζε την ελπίδα ότι αυτό ήταν αλήθεια.
<P>
Δυστυχώς, η πρόσφατη κλιμάκωση των δολοφονιών υποδεικνύει ότι η βία για άλλη μια φορά εισέρχεται στο προσκήνιο και απειλεί την ειρήνη. Ορισμένες πηγές ισχυρίζονται ότι υπάρχουν τουλάχιστον έξι ένοπλες ομάδες με εκτεταμένα δίκτυα, κυρίως στην άκρα δεξιά, αλλά και μία στην άκρα αριστερά. Ο στόχος δεν είναι μόνον τα στελέχη του FMLN. Κινδυνεύουν ίσως και οι ηγέτες της μετριοπαθούς πτέρυγας του Arena, διότι ορισμένες πλευρές τους μισούν επειδή συμμετέχουν στην ειρηνευτική διαδικασία. Παράδειγμα, η απαγωγή του 14χρονου γιού ενός φίλου του πρώην Προέδρου Alfredo Cristiani, ο οποίος αφέθηκε ελεύθερος πρόσφατα.
<P>
Το Ευρωπαϊκό Κοινοβούλιο και η Ευρωπαϊκή Ένωση ως σύνολο πρέπει να στείλουν σαφές μήνυμα καταδίκης των δολοφονιών και όλων όσων συμμετέχουν στην διάπραξη τέτοιων εγκλημάτων. Δεν πιστεύουμε στην επαναφορά της θανατικής ποινής, αλλά πιστεύουμε ότι πρέπει να διερευνηθούν συστηματικά όλα τα εγκλήματα και να καταβληθεί η μεγαλύτερη δυνατή προσπάθεια για να επισημανθούν και να τιμωρηθούν οι υπεύθυνοι. Πρέπει να καταβληθούν οι μεγαλύτερες δυνατές προσπάθειες για την προστασία όλων όσων απειλούνται και την πρόληψη της επιστροφής της βίας και των κινδύνων ενός νέου εμφυλίου πολέμου.

<SPEAKER ID=128 LANGUAGE="NL" NAME="Bertens">
Κύριε Πρόεδρε, δεν έχει περάσει πολύς καιρός που ο Πρόεδρος του Σαλβαντόρ, κ. Caldaron, δήλωσε ότι η ειρηνευτική προσπάθεια συνεχίζεται με επιτυχία πράγμα που αποτέλεσε και το λόγο να μειωθεί σημαντικά η παρουσία των Ηνωμένων Εθνών. Στο διάστημα που έχει μεσολαβήσει το Σαλβαντόρ ευρίσκεται στο σωστό δρόμο, η οικονομία αναπτύσσεται με ρυθμό 6, 5 %, ταυτόχρονα όμως αυξάνει η φτώχεια και ιδιαιτέρως δε η εγκληματικότητα. Οι επιθέσεις αποτελούν πλέον καθημερινό γεγονός και, όπως είπε και ο κ. Newens, η κατάσταση θυμίζει τα εκτελεστικά αποσπάσματα που δρούσαν πριν από μερικά χρόνια. Διενεργείται βεβαίως έρευνα, έχω όμως την εντύπωση ότι αυτή δεν επαρκεί προκειμένου να προληφθεί η κλιμάκωση της βίας. Από όσα γνωρίζω προσωπικά σχετικά με την αστυνομία του Σαλβαντόρ, πιστεύω ότι η αναποτελεσματικότητά της θα δημιουργήσει μεγάλα προβλήματα στην κοινωνία. Πρέπει να τηρηθεί στάση επαγρύπνησης. Γι'αυτό και θεωρώ σκόπιμο να υπενθυμίσω ότι το στρατηγικό έγγραφο της Επιτροπής σχετικά με τη συνεργασία της Ένωσης με τη Λατινική Αμερική για τα επόμενα τέσσερα χρόνια θα πρέπει να αναφερθεί και σ'αυτό το θέμα. Επίσης, θα πρέπει να υποστηρίξουμε τις δημοκρατικές και τις ανθρωπιστικές οργανώσεις. Η έκθεση που καταρτίζω σε σχέση με τη μελλοντική στρατηγική έναντι της Λατινικής Αμερικής θα περιλαμβάνει και αναφορά στη χώρα αυτή όπου άρχισε επιτέλους να επικρατεί ειρήνη, με την ελπίδα ότι η ειρήνη αυτή θα είναι διαρκής.

<SPEAKER ID=129 LANGUAGE="DE" NAME="Mόller">
Κύριε Πρόεδρε, το Ελ Σαλβαδόρ βρίσκεται σε προεκλογικό αγώνα. Όπως ήδη και κατά τις τελευταίες εκλογές, το κλίμα βίας φορτίζεται φρικτά. Μέχρι τις εκλογές του Μαρτίου του επόμενου έτους, και πάλι εκατοντάδες, αν όχι χιλιάδες κάτοικοι του Σαλβαδόρ θα χάσουν τη ζωή τους. Από τώρα κιόλας, καθημερινά, 24 άνθρωποι πέφτουν θύματα της βίας. Οι αίτιοι της βίας στο Ελ Σαλβαδόρ μπορούν να κατονομαστούν, όπως επίσης και οι υποστηρικτές τους. Αυτό κάνουμε με την πρόταση ψηφίσματός μας. Η προσπάθεια των Χριστιανοδημοκρατών, με τις τροπολογίες τους, να επιρρίψουν τις αιτίες για τις δολοφονίες και τα θανάσιμα χτυπήματα σε μια ακαθόριστη κι αμφισβητούμενη βία, αντί να κατονομάσουν το άλογο και τον αναβάτη, είναι κυνική και αποτελεί χλευασμό των θυμάτων. Οι πρόσφατες αιματοχυσίες και οι φόνοι, που είναι αξεπέραστοι ως προς τη βιαιότητά τους, εναντίον ενός γνωστού και αγαπημένου μουσικού, μεταξύ άλλων, καταλογίζονται στο τάγμα θανάτου, του οποίου οι πνευματικοί και φυσικοί δημιουργοί θα πρέπει να αναζητηθούν στους κύκλους της κυβέρνησης Arena, όπως επίσης καταλογίζονται και στην καινούρια πολιτική, εθνική αστυνομία PNC, της οποίας τη δημιουργία και τη διατήρηση υποστήριξε ευρέως και η Ευρωπαϊκή Ένωση. Εδώ υπάρχει μόνο μια λύση, η άμεση δηλαδή αναστολή της βοήθειας προς την αστυνομία και μια ταχεία ανακατανομή των χρημάτων σε απειλούμενες οργανώσεις ανθρωπίνων δικαιωμάτων, κι όλους εκείνους οι οποίοι συνεχίζουν να αγωνίζονται για τη δημοκρατία στο Ελ Σαλβαδόρ.
<P>
Αρμενία

<SPEAKER ID=130 LANGUAGE="NL" NAME="Bertens">
Πρόεδρε, ο Πρόεδρος Petrosian επανεξελέγη, ωστόσο, κάτω από συνθήκες που μπορούν να χαρακτηρισθούν τουλάχιστον ως αμφιλεγόμενες. Οι διεθνείς παρατηρητές διαπίστωσαν παραβάσεις και, δεδομένου ότι ο πρόεδρος εξελέγη με πάρα πολύ μικρή πλειοψηφία, η εκλογική επιτροπή θα έκανε καλά να επαναλάβει τις εκλογές. Υπάρχουν και άλλοι λόγοι που πρέπει να γίνει αυτό, δεδομένου ότι ο Petrosian δεν τήρησε πραγματικά δημοκρατική στάση τον τελευταίο χρόνο. Η καταπίεση της ελευθερίας των μέσων ενημέρωσης και η απαγόρευση των κομμάτων της αντιπολίτευσης αποτελούν δύο σημεία αυταρχικών τάσεων τα οποία πρέπει να επικριθούν. Η Ένωση πρέπει να παραμείνει άγρυπνη και να φροντίσει ώστε να διορθωθεί η κατάσταση. Για το λόγο αυτό, η Ομάδα των Φιλελευθέρων είναι της γνώμης ότι η συμφωνία συνεργασίας μπορεί να εγκριθεί μόνο εφόσον το Ευρωπαϊκό Κοινοβούλιο έχει διαπιστώσει ότι έχει σημειωθεί επαρκής πρόοδος όσον αφορά το σεβασμό των θεμελιωδών ελευθεριών και των δημοκρατικών αρχών. Είμαστε υποχρεωμένοι να το κάνουμε αυτό προκειμένου να παραμείνουμε πιστοί στις αρχές μας.

<SPEAKER ID=131 NAME="Τρακατέλλης">
Κύριε Πρόεδρε, ένα από τα βασικά συστατικά στοιχεία του δημοκρατικού πολιτεύματος μιας χώρας είναι οι αληθινά ελεύθερες και δίκαιες εκλογές με τις οποίες εκλέγονται τα άτομα εκείνα τα οποία ασκούν τη διακυβέρνησή της. Δυστυχώς, στις εκλογές για τον Πρόεδρο της Αρμενίας που έγιναν στις 22 Σεπτεμβρίου του 1996 παρατηρήθηκαν από τους διεθνείς παρατηρητές πολλές ανωμαλίες και αρκετές σοβαρές παραβιάσεις του εκλογικού νόμου. Είναι δε γνωστό ότι μετά τις εκλογές δημιουργήθηκαν ταραχές που οδήγησαν την κυβέρνηση στο να στείλει στρατό και τάνκς στους δρόμους του Ερεβάν για να ελέγξει τις διαμαρτυρίες των πολιτών. Νομίζω ότι σύμφωνα και με τις προτάσεις διαφόρων οργανισμών πρέπει να γίνει επανάληψη της εκλογικής διαδικασίας σε εκείνες τις περιοχές όπου αναφέρθηκαν σοβαρές παραβάσεις του εκλογικού νόμου. Πιστεύω ότι η Αρμενία πρέπει να βοηθηθεί για να βρει τον δρόμο προς την πραγματική δημοκρατία για την οποία δεν υπάρχει κανένα υποκατάστατο. Η συμπάθειά μας προς την χώρα αυτή και τον λαό της δεν πρέπει να μας οδηγεί στο να διστάζουμε να καταδικάζουμε καταστάσεις που αποτελούν παρέκκλιση από τη δημοκρατική διαδικασία διότι μόνον έτσι μπορούμε να βοηθήσουμε την Αρμενία να μείνει προσανατολισμένη στην πραγματική κοινοβουλευτική δημοκρατία.

<SPEAKER ID=132 LANGUAGE="DE" NAME="Schroedter">
Κύριε Πρόεδρε, θα πρέπει να σας πω, τελείως έντιμα, ότι το ΕΚ είναι το ίδιο υπεύθυνο, Δεν κατάφερε να στείλει παρατηρητές για τις εκλογές. Δεν έχει το θάρρος να αναπτύξει, μακροπρόθεσμα, στρατηγικές, σαν αυτοτελές καθήκον της κοινής εξωτερικής πολιτικής και πολιτικής ασφαλείας, και τώρα το ψήφισμα αυτό έρχεται φυσικά πολύ αργά. Γινόμαστε κατά βάσιν αναξιόπιστοι, όταν ζητάμε την επανάληψη των εκλογών τώρα . Αυτό δε σημαίνει ότι κρίνω τις εκλογές σαν ελεύθερες κι έντιμες, αλλά θεωρώ πολύ εξυπνότερη στρατηγική να επισημάνω μια ευκαιρία ανασύνταξης της διχασμένης αντιπολίτευσης. Αυτό θα σήμαινε να ακολουθήσω το αίτημα του Συμβουλίου της Ευρώπης, τη διενέργεια δηλαδή πολύ σύντομα κοινοβουλευτικών εκλογών, διότι η ανασυγκρότηση της κοινωνίας για μια δημοκρατική εξέλιξη μπορεί να παρακινηθεί κυρίως από το Κοινοβούλιο, πολύ λίγο όμως από τον Πρόεδρο. Γι' αυτό και παρακαλώ το Σώμα να συμφωνήσει με την τροπολογία μας.

<SPEAKER ID=133 NAME="Bonino">
Κύριε Πρόεδρε, κύριοι βουλευτές, φθάσαμε, και κατά την τρέχουσα σύνοδο, σε εκείνο το σημείο της ημερήσιας διάταξης κατά το οποίο αντιμετωπίζεται σφαιρικά το πρόβλημα των ανθρωπίνων δικαιωμάτων σε όλα τα μέρη του κόσμου όπου παραβιάζονται: ακούσαμε συζητήσεις που αφορούν την Αρμενία, το Σαν Σαλβαδόρ, την Κίνα και άλλες περιοχές. Επιθυμώ να τονίσω ότι η Επιτροπή με τις ελάχιστες, ακόμη και οικονομικές, δυνάμεις της, συνεχίζει να παρακολουθεί την εξέλιξη του προβλήματος σε ολόκληρο τον κόσμο: γενικά θα μπορούσαμε να πούμε ότι, εάν σε ορισμένες περιοχές διαπιστώνονται δειλές βελτιώσεις, στο σύνολό της η κατάσταση μας επαναφέρει στην πραγματικότητα όπου συνεχίζουν να υπάρχουν άλυτα προβλήματα και να εκδηλώνονται νέες απόπειρες κατά των θεμελιωδών ανθρωπίνων δικαιωμάτων.
<P>
Η κατάσταση όπως κατορθώσαμε να τη φωτογραφίσουμε από τη σκοπιά του παρατηρητηρίου της Επιτροπής και με πολύ περιορισμένα μέσα, δεν είναι καθόλου θετική, αλλά το χειρότερο είναι πώς δεν είναι θετικό ούτε το trend : εάν κοιτάξουμε τα πράγματα από τη σκοπιά ενός απλού trend , έχω την εντύπωση ότι σε πολλά σημεία του κόσμου η τάση είναι μάλλον αρνητική και οι βελτιώσεις είναι ελάχιστες.
<P>
Θα αναφερθώ με συντομία σε κάθε ένα από τα διάφορα ζητήματα. Σχετικά με τη Νιγηρία, η Επιτροπή συμμερίζεται τη μεγάλη ανησυχία που εξέφρασε το Ευρωπαϊκό Κοινοβούλιο. Δεν αποτελεί έκπληξη για κανένα ότι σε αυτή τη χώρα, ειδικότερα εδώ και δύο χρόνια, δεν εφαρμόζονται αποδεκτές ή διεθνώς ανεκτές προδιαγραφές όσον αφορά τα ανθρώπινα δικαιώματα. Επιπλέον, και η καθημερινή ζωή καθίσταται όλο και περισσότερο δραματική από οικονομικής πλευράς. Όπως γνωρίζετε, το Νοέμβριο του 1995 η Επιτροπή ανέστειλε τη συνεργασία με τη Νιγηρία και ετοιμάζει μόνο μία σειρά μέτρων για την ενίσχυση της διαδικασίας εκδημοκρατισμού και τη προώθηση των ανθρωπίνων δικαιωμάτων. Στόχος αυτών των μέτρων είναι η επιτάχυνση της απόσυρσης των στρατιωτικών, η εκλογή μιας πολιτικής κυβέρνησης, η αποκατάσταση της ανεξαρτησίας της δικαιοσύνης. Γνωρίζω πολύ καλά ότι στό σχέδιο ψηφίσματος του Ευρωπαϊκού Κοινοβουλίου προτείνεται το εμπάργκο. Είμαι φυσικά υποχρεωμένη να υπενθυμίσω στο Κοινοβούλιο ότι πρόκειται για ένα θέμα που δεν ανήκει στις αρμοδιότητες της Επιτροπής, αλλά σε εκείνες των κρατών μελών της Ένωσης. Όσον αφορά την Επιτροπή, επιβεβαιώνοντας την αναστολή της παροχής βοήθειας για την ανάπτυξη, τα μοναδικά άλλα προγράμματα που συνεχίζουμε είναι όσα προανέφερα.
<P>
Σχετικά με την Κίνα και την καταδίκη του κ. Wang, θα ήθελα να υπενθυμίσω ότι η Ευρωπαϊκή Ένωση έχει επιλέξει την πολιτική του κριτικού διαλόγου με τους κινέζους εταίρους. Αυτή η πολιτική, λίγο ή πολύ ικανοποιητική, έχει επίσης επιλεγεί από όλες τις χώρες μέλη για τις διμερείς σχέσεις τους. Αντίθετα, πρέπει να πω ότι, ορισμένες φορές, διαπιστώνουμε πως είναι ελάχιστος ο κριτικός διάλογος και περισσότερος ο οικονομικός διάλογος. Η Ευρωπαϊκή Ένωση και η Επιτροπή αποδίδουν μεγάλη σημασία στην εμβάθυνση του διμερούς διαλόγου, ιδιαίτερα όσον αφορά τα ανθρώπινα δικαιώματα, που έχει αρχίσει εδώ και δύο χρόνια. Έχουμε ετοιμάσει ένα πρόγραμμα σχεδίων συνεργασίας με στόχο την προώθηση αυτής της ανθρώπινης διάστασης στην Κίνα για να αναπτυχθεί μία κοινωνία των πολιτών που να βασίζεται σε κανόνες δικαίου. Στην ειδική ερώτηση, που μου έθεσε ένας βουλευτής, σχετικά με την ημερομηνία του δευτέρου γύρου συναντήσεων, θα πρέπει να πληροφορήσω το Κοινοβούλιο ότι, μετά την τελευταία συνάντηση του Ιανουαρίου, η δεύτερη συνάντηση δεν έχει ακόμη ορισθεί ούτε προβλεφθεί, διότι οι ημερομηνίες καθορίζονται με τη συμμετοχή και των δύο πλευρών. Πρέπει να πληροφορήσω το Κοινοβούλιο ότι η Κίνα δεν έχει ακόμη απαντήσει όσον αφορά την ημερομηνία του δευτέρου γύρου συνομιλιών. Αντιθέτως, είμαι σε θέση να σας πω ότι ο εκπρόσωπος της Ευρωπαϊκής Ένωσης θα παρακολουθήσει τη δεύτερη έφεση, παρευρισκόμενος ο ίδιος, επί τόπου, στη δίκη του κ. Wang.
<P>
Σχετικά με την Αμπχαζία, τις σχέσεις με τη Γεωργία και ειδικότερα την αναγγελία εκλογών, η Επιτροπή υπενθυμίζει ότι η συμφωνία εταιρικής σχέσης και συνεργασίας με τη Γεωργία, που υπογράφτηκε στις 22 Απριλίου 1996, υποστηρίζει την ανεξαρτησία, την κυριαρχία και την εδαφική ακεραιότητα της Γεωργίας. Το Συμβούλιο «Γενικές Υποθέσεις» του Ιουλίου 1995 υπογράμμισε τη σημασία μιας ειρηνικής λύσης των συγκρούσεων στην περιοχή και της επιστροφής των προσφύγων και των εκτοπισμένων στην Αμπχαζία στα πλαίσια του πλήρους σεβασμού των ανθρωπίνων δικαιωμάτων. Η Ευρωπαϊκή Ένωση έχει υιοθετήσει τη θέση της εδαφικής ακεραιότητας της Γεωργίας.
<P>
Σχετικά με τη θανατική ποινή, η Ευρωπαϊκή Ένωση έχει πολλές φορές εκδηλώσει την ανησυχία της για την επιβολή αυτής της ποινής στη Γεωργία και στα άλλα ανεξάρτητα κράτη. Έχουμε θίξει το πρόβλημα και με τον πρόεδρο Σεβαρνάτζε, ειδικότερα όσον αφορά την περίπτωση των μελών του κοινοβουλίου που υποστηρίζουν τον πρώην πρόεδρο Γκαμσακούρντια, στην οποία αναφέρεται το σχέδιο ψηφίσματος της Ομάδας του ΕΛΚ. Η αντιπροσωπεία της Ένωσης στην Τυφλίδα θα συνεχίσει να παρακολουθεί με προσοχή την κατάσταση και η δίκη προβλέπεται να διεξαχθεί στις 19 Νοεμβρίου.
<P>
Σχετικά με το Σαν Σαλβαδόρ, η Επιτροπή με έκπληξη έμαθε αυτές τις νέες πράξεις βίας που συνέβησαν στην κοινότητα του Valle Nuevo, και εκφράζει την αλληλεγγύη της στις οικογένειες των θυμάτων. Συμμερίζομαι τις ανησυχίες σας και μάλιστα θέλω να προσθέσω ότι παράλληλα με την εκ του πλησίον παρακολούθηση της κατάστασης που διαρκώς χειροτεεύει και την υποστήριξη των πρωτοβουλιών που οργανώνονται στη χώρα για την προάσπιση των ανθρωπίνων δικαιωμάτων, εκείνο που μπορεί να γίνει από την Επιτροπή είναι να τονίσει την παρουσία της κατά τη στήριξη των σχεδίων, διότι πρόκειται για μία προεκλογική περίοδο και όπως συμβαίνει πάντοτε πριν από τις εκλογές σημειώνονται εκρήξεις βιαιοπραγιών. Με συγκίνησε ιδιαίτερα το ποίημα που μας διαβάσατε, κύριε βουλευτή. Θεωρώ ότι είναι μία μαρτυρία που πρέπει να μας ωθήσει να είμαστε όχι μόνο περισσότερο παρόντες αλλά και ίσως περισσότερο γενναιόδωροι και στις οικονομικές ενισχύσεις μας προς την κοινωνία αυτής της χώρας.
<P>
Σχετικά με την Αρμενία, μετά τις προεδρικές εκλογές του Σεπτεμβρίου, με τις σχετικές εκτιμήσεις που έχουν γίνει -θα ήταν δύσκολο βεβαίως να ζητηθούν σήμερα από την Ευρωπαϊκή Ένωση νέες εκλογές- η Επιτροπή παρακολουθεί εκ του σύνεγγυς την κατάσταση και αναμένει το αποτέλεσμα των τοπικών εκλογών της 10ης Νοεμβρίου. Θα εξακολουθήσουμε να εξετάζουμε με ποιο τρόπο η Αρμενία έλαβε υπόψη της τις κριτικές των εταίρων της του ΟΟΣΑ, ειδικότερα όσον αφορά τις εκλογικές διαδικασίες και την πλήρη συμμετοχή όλων των κομμάτων της αντιπολίτευσης, συμπεριλαμβανομένης και της πρόσβασης στα μέσα ενημέρωσης.
<P>
Επιθυμώ να τονίσω στο συνάδελφο που έθιξε το θέμα ότι, ενώ ευχόμαστε την επιτυχή συνεργασία μεταξύ των προγραμμάτων ECHO και TACIS κατά το πέρασμα από την κατεπείγουσα ανθρωπιστική βοήθεια στα περισσότερο μακροπρόθεσμα προγράμματα ανάπτυξης, η νομική βάση του ECHO αποκλείει τη χρηματοδότηση προγραμμάτων αποκατάστασης, και ακριβώς επειδή προβλέπει μόνο κατεπείγοντα ανθρωπιστικά προγράμματα θα πρέπει να δίδει τη δυνατότητα να μεταβιβάζεται αυτή η δράση σε άλλους φορείς, όπως το TACIS ειδικότερα, χωρίς να συνεχίζει να παρεμβαίνει σε καταστάσεις που δεν έχουν πλέον κατεπείγοντα χαρακτήρα. Η παρουσία, εξάλλου, του ECHO, όπως και εσείς διαπιστώσατε αυτές τις ημέρες, ζητείται σε πολλές περιοχές σε ολόκληρο τον κόσμο.

<SPEAKER ID=134 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=135 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-1276/96 του κ. Miranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών για την πυρκαγιά που κατέστρεψε εν μέρει το ιστορικό κτίριο του Δημαρχείου της Λισσαβώνας.-Β4-1322/96 του κ. Marinho, εξ ονόματος της Ομάδας του Ευρωπαϊκού Σοσιαλιστικού Κόμματος, για την πυρκαγιά στο Δημαρχείο της Λισσαβώνας.
<SPEAKER ID=136 LANGUAGE="PT" NAME="Novo">
Κύριε Πρόεδρε, κύριοι βουλευτές, η πυρκαγιά που κατάστρεψε πριν από μία εβδομάδα σημαντικό τμήμα του ιστορικού κτηρίου του Δημαρχείου της Λισσαβώνας απαιτεί από το Κοινοβούλιο αυτό μία σαφή επίδειξη αλληλεγγύης και εκτίμησης προς όλες τις δημόσιες υπηρεσίες, προς όλους τους αιρετούς δημοτικούς άρχοντες, προς το λαό της πόλης της Λισαβώνας. Αλληλεγγύη για την απώλεια της κληρονομιάς, εκτίμηση για την αποτελεσματική και την ταχεία επέμβαση όλων, η οποία ήταν ασφαλώς καθοριστική για να περιορίσει την πυρκαγιά και να εμποδίσει να πληγούν βασικά στοιχεία της ιστορίας της πόλης και του ευρωπαϊκού εθνικού πολιτισμού.
<P>
Πιστεύω, όμως, ότι θα πρέπει να προχωρήσουμε πέρα από τα απλά λόγια αλληλεγγύης.
<P>
Κάποιος, βαθειά συνδεδεμένος με το εθνικό ιστορικό υποσυνείδητο και, επίσης, με την ίδια την αστική και πολιτιστική εικόνα της Λισαβώνας, δήλωσε, πριν από δύο και πλέον αιώνες, ότι είναι απαραίτητο «να θάβουμε τους νεκρούς και να φροντίζουμε τους ζωντανούς». Mutatis mutandi , σήμερα, μία φορά που ευτυχώς δεν υπήρχαν θύματα, πρέπει, αφού μεταφέρουμε τα χαλάσματα, να ανοικοδομήσουμε το κτήριο γρήγορα και ορθά ώστε να παραμείνει ζωντανό στην υπηρεσία των δημοκρατικών τοπικών αρχών.
<P>
Γι'αυτό είναι βασικά τα χρηματοδοτικά μέσα του δήμου και της πορτογαλικής κυβέρνησης, τα οποία εξάλλου έχουν ήδη εν μέρει και ταχέως διατεθεί.
<P>
Αλλά για αυτά τα αποτελέσματα και σε αυτές τις περιπτώσεις πρέπει επίσης, και κυρίως, να υπάρχει και πρέπει να εκδηλώνεται η Ευρωπαϊκή 'Ενωση στο σοφό υποσυνείδητο των λαών. Γι'αυτό αποτελεί αυστηρή υποχρέωση του Κοινοβουλίου αυτού η σύσταση προς την Ευρωπαϊκή Επιτροπή να συνεργαστεί με το Δημαρχείο της Λισσαβώνας για την ανοικοδόμηση του κτηρίου. Και, σε συνεργασία με τις δημοτικές και κυβερνητικές αρχές, να διαθέσει οικονομικά και άλλα μέσα τα οποία θα κριθούν σκόπιμα και κατάλληλα.
<P>
Και για τον σκοπό αυτό υποβάλαμε κυρίως την πρόταση ψηφίσματος την οποία είμαι σίγουρος ότι θα εγκρίνει το Κοινοβούλιό μας.

<SPEAKER ID=137 LANGUAGE="PT" NAME="Marinho">
Κυρία Πρόεδρε, καταρχή να ευχαριστήσω την ολομέλεια για το γεγονός ότι αποδέχθηκε να συμπεριλάβει το θέμα της πυρκαγιάς του Δημαρχείου της Λισσαβώνας στη διάταξη των εργασιών, παρά το γεγονός ότι είχε ήδη καθορίσει τις προτεραιότητές της την περασμένη εβδομάδα. Πρόκειται για μία στάση η οποία προσδίδει κύρος στο Ευρωπαϊκό Κοινοβούλιο απέναντι στην πορτογαλική κοινή γνώμη η οποία φυσικά θα σημειώσει την πολιτιστική και ανθρώπινη αλληλεγγύη την οποία αντιπροσωπεύει αυτό το ψήφισμα. Για αυτά τα θέματα καταστροφών τα οποία επηρεάζουν βαθειά τα αισθήματα των ευρωπαίων πολιτών που ζουν από κοντά και με μεγάλη συγκινησιακή ένταση τις ανεπανόρθωτες απώλειες ιστορικών συμβόλων - πολιτιστική αναφορά γενεών -, πιστεύω ότι όλα τα λόγια είναι περιττά, μένει η θλίψη, μένει η συγκίνηση και μένει ο πόνος. Επομένως, χωρίς να βλέπουμε το παρελθόν αλλά βλέποντας το μέλλον, και πέρα από το φόρο τιμής που το Κοινοβούλιο αυτό αποτίει στο λαό της Λισαβώνας, δείχνοντας την αλληλεγγύη του προς το δράμα του λαού της Λισαβώνας με την έγκριση του ψηφίσματος αυτού, όπως ασφαλώς θα πράξει, αυτό που έχει σημασία είναι να καταστεί σαφές ότι μέσα από την πράξη αυτή η Ευρωπαϊκή 'Ενωση δικαιολογείται πλήρως, στο πλαίσιο των παραδοσιακών βοηθειών, να προτρέψει την Εκτελεστική Επιτροπή να στηρίξει χρηματοδοτικά, ίσως μόνο συμβολικά, αλλά χρηματοδοτικά, την ανοικοδόμηση αυτής της κοινής και ευρωπαϊκής κληρονομιάς. Ελπίζω ότι ο Επίτροπος κ. Oreja, ο οποίος δεν είναι εδώ σήμερα παρών, και η Επίτροπος κ. Bonino, που βρίσκεται σήμερα ανάμεσά μας, που είναι και οι δύο άτομα που ενδιαφέρονται για τον πολιτισμό, θα αντιληφθούν καλά περί τίνος πρόκειται και εξ ονόματος της Επιτροπής θα κινητοποιήσουν τους απαραίτητους μηχανισμούς ώστε ο λαός της Λισαβώνας και το Δημοτικό Συμβούλιό του και ακόμη ο φίλος μας και πρώην βουλευτής, ο Πρόεδρος Joao Soares, να μπορέσουν να διαπιστώσουν ότι, την ώρα της ανοικοδόμησης, η Ευρώπη θα είναι επίσης στο πλευρό της Πορτογαλίας.

<SPEAKER ID=138 LANGUAGE="PT" NAME="Capucho">
Κυρία Πρόεδρε, θα ήθελα, εξ ονόματος του Ευρωπαϊκού Λαϊκού Κόμματος, να εκφράσω την ανεπιφύλακτη υποστήριξή μας προς το κοινό ψήφισμα το οποίο έχει ως στόχο να εκφράσει την αλληλεγγύη μας για την πυρκαγιά η οποία κατέστρεψε ένα σημαντικό κτήριο από άποψη κληρονομιάς και ιστορίας, το Δημαρχείο της Λισαβώνας, και να απευθύνω, εκκληση πρκειμένου η Εκτελεστική Επιτροπή να βοηθήσει την ανοικοδόμηση στο μέτρο των δυνατοτήτων της.

<SPEAKER ID=139 LANGUAGE="PT" NAME="Girγo Pereira">
Κυρία Πρόεδρε, αγαπητοί συνάδελφοι, θα είμαι πολύ σύντομoς, μόνο για να πω ότι η πυρκαγιά που έπληξε το κτήριο του Δημαρχείου στην ιστορική ζώνη της Λισαβώνας, στην οποία προστέθηκε πρόσφατα, πριν λίγες ώρες, μία παρόμοια καταστροφή στο Δικαστικό Μέγαρο της Ρουέν, από σύμπτωση δύο αξιοσημείωτες πόλεις στην ιστορία της Ευρώπης, μας προειδοποιεί για άλλη μία φορά για την επιτακτική ανάγκη ύπαρξης μίας προληπτικής, ολοκληρωμένης και αποτελεσματικής πολιτικής όσον αφορά την προστασία της πολιτιστικής και ιστορικής κληρονομιάς, κυρίως αυτής που βρίσκεται στα ιστορικά κέντρα των πόλεων. Θα ήθελα επίσης, για να μην μακρηγορώ περισσότερο, και δεδομένων όσων έχουν αναφερθεί από τους συναδέλφους μου, να εκφράσω εξ ονόματος της Ομάδας μας την υποστήριξή μας προς αυτή την πρόταση ψηφίσματος, πεπεισμένος ότι η Ευρωπαϊκή 'Ενωση και η Επιτροπή θα είναι επίσης, για άλλη μία φορά, αλληλέγγυες, στη συγκεκριμένη αυτή περίπτωση, με το Δήμο της Λισσαβώνας και με την Πορτογαλία.

<SPEAKER ID=140 NAME="Bonino">
Κυρίες, κύριοι βουλευτές, όπως γνωρίζετε, κατά τη διάρκεια των τελευταίων ετών, η Ευρωπαϊκή Επιτροπή, λόγω περιστολών στον προϋπολογισμό, χορήγησε συμβολικές επείγουσες ενισχύσεις σε περιπτώσεις πρόκλησης ζημιών σε άκρως σημαντικά μνημεία της Ευρωπαϊκής Ένωσης εξ αιτίας φυσικών καταστροφών ή εγκληματικών ενεργειών. Αναφέρω για παράδειγμα το θέατρο Fenice στη Βενετία, την καταστροφή της Φλωρεντίας, που υπέστησαν ζημίες από εγκληματική επίθεση, το θέατρο Liceo της Βαρκελώνης και το κοινοβούλιο της Βρετάνης στη Rennes.
<P>
Η Επιτροπή επιδεικνύει ιδιαίτερο ενδιαφέρον. Σύμφωνα με την καθιερωμένη πρακτική, θα αναλύσει, με την απαιτούμενη προσοχή, τον φάκελο που αφορά την πυρκαγιά που προκάλεσε σοβαρές ζημιές στο δημαρχείο της Λισαβόνας. Πράγματι, η Επιτροπή έχει επίγνωση της σπουδαιότητας του εν λόγω κτιρίου για το ιστορικό κέντρο της πόλης. Η χρηματοδοτική μας παρέμβαση θα είναι συμβολική, η Επιτροπή όμως μπορεί να διαβεβαιώσει το Κοινοβούλιο ότι θα βρίσκεται στο πλευρό των κατοίκων της Λισαβόνας και θα στηρίξει όλες τις προσπάθειες που θα αναπτύξουν για την αποκατάσταση ενός μνημείου τόσο μεγάλης ιστορικής και πολιτισμικής αξίας για τη Λισαβόνα.
<P>
(Χειροκροτήματα)

<SPEAKER ID=141 NAME="Πρόεδρος">
Η κοινή συζήτηση έληξε.
<P>
Προχωρούμε στην ψηφοφορία.

<SPEAKER ID=142 LANGUAGE="NL" NAME="Oomen-Ruijten">
Κυρία Πρόεδρε, θα ήθελα παρά πολύ να αναφερθεί το γεγονός ότι ορισμένοι συνάδελφοι της πολιτικής μας ομάδας προσήλθαν μόλις στις 6.00 το απόγευμα και, για το λόγο αυτό, δεν συμμετείχαν στην ψηφοφορία, κατάσταση η οποία δημιουργήθηκε επειδή στις οθόνες αναγραφόταν ότι στις 6.00 το απόγευμα θα διεξαχθεί η ψηφοφορία. Οι συνάδελφοι νόμιζαν ότι η ψηφοφορία θα αρχίσει στις 6.00 το απόγευμα. Θα ήθελα λοιπόν να σας παρακαλέσω να αναφερθεί αυτό στα πρακτικά, έτσι ώστε να είναι σαφές για ποιο λόγο το αποτέλεσμα της ψηφοφορίας σχετικά με την αλιευτική συμφωνία ήταν ενδεχομένως διαφορετικό από το αναμενόμενο.

<SPEAKER ID=143 NAME="Πρόεδρος">
Λαμβάνω υπόψη μου την παρατήρησή σας κυρία Oomen-Ruijten. Θα προσπαθήσουμε την επόμενη φορά να έχουμε μία ακόμη πιο σαφή ανακοίνωση. Παρόλ' αυτά κατά τη γνώμη μου ήταν αρκετά σαφής.

<CHAPTER ID=7>
Ψηφοφορίες
<SPEAKER ID=144 NAME="Πρόεδρος">
Προχωρούμε στην ψηφοφορία των ψηφισμάτων για την βιοασφάλεια.
<P>
Η κ. Bonino θέλει να κάνει μία δήλωση επί του θέματος.

<SPEAKER ID=145 NAME="Bonino">
Kυρία Πρόεδρε, εξ ονόματος της Επιτροπής, θα ήθελα να κάνω την ακόλουθη δήλωση για το σημείο 8 του ψηφίσματος. Όσον αφορά το σημείο 8 σχετικά με τον προτεινόμενο κανονισμό περί πρωτοεμφανιζομένων τροφίμων, η εν λόγω παράγραφος προχωρεί περισσότερο από ό, τι επιθυμούσε το Ευρωπαϊκό Κοινοβούλιο με τις έξι τροπολογίες του που εγκρίθηκαν το Μάρτιο του τρέχοντος έτους. Επιπλέον, η έγκριση του ψηφίσματος στο σημείο αυτό δεν θα βοηθούσε την παρούσα συζήτηση, η οποία διεξάγεται σε μια ήδη δύσκολη διαδικασία συνδιαλλαγής για την έγκριση του κανονισμού περί πρωτοεμφανιζομένων τροφίμων και θα αποτελούσε ιδιόρρυθμο διαδικαστικό μέτρο.

<SPEAKER ID=146 LANGUAGE="NL" NAME="Oomen-Ruijten">
Πρόεδρε, η δήλωση αυτή με εκπλήσσει. Και γιατί με εκπλήσσει; Επειδή εκείνος που ήταν διαρκώς αντίθετος στην τροπολογία που είχε καταθέσει το Κοινοβούλιο ήταν ο ίδιος ο Επίτροπος Bangemann εκ μέρους της Ευρωπαϊκής Επιτροπής. Αφού συνεννοηθήκαμε με όλα τα μέλη του Σώματος, καταθέσαμε μία προφορική τροπολογία η οποία εκφράζει ακριβώς τα ίδια πράγματα με αυτά που ανέφερε μόλις πριν από λίγο ο Επίτροπος, τα οποία όμως δεν έγιναν ποτέ αποδεκτά από την Ευρωπαϊκή Επιτροπή και από τον Επίτροπο Bangemann. Σε περίπτωση λοιπόν που από τα λόγια του Επίτροπου μπορώ να συμπεράνω ότι ο κ. Bangemann θα εγκρίνει στην επόμενη συνεδρίαση την τροπολογία που κατέθεσε το Κοινοβούλιο δεν μπορώ παρά να εκφράσω την ικανοποίησή μου.

<SPEAKER ID=147 LANGUAGE="EN" NAME="Collins, Kenneth">
Κυρία Πρόεδρε, πρέπει να πω ότι καμμιά φορά, ακόμα κι εγώ χάνω τα λόγια μου. Νομίζω ότι σε μια ευαίσθητη στιγμή όπως αυτή, η διπλωματία και η λογική επιβάλλουν στην Επιτροπή, αν θέλει πράγματι να διευκολύνει την επίτευξη συμφωνίας, να σωπάσει. Ελπίζω ότι κανένα από τα 20 μέλη της Επιτροπής δεν πιστεύει ότι το μέλλον του βρίσκεται στη διπλωματία, διότι, ειλικρινά, η δήλωση που μόλις ακούσαμε βλάπτει μάλλον, παρά βοηθά την επίτευξη συμφωνίας.
<P>
Από ότι καταλαβαίνω, όταν φθάνουμε στη συνδιαλλαγή, ο ρόλος της Επιτροπής είναι να διευκολύνει τη συμφωνία μεταξύ των δύο πλευρών, του Συμβουλίου και του Κοινοβουλίου. Πρέπει να πω ότι αυτή η παρέμβαση δεν έκανε απολύτως τίποτε για να ελαφρύνει το βάρος που έπεσε ασφαλώς στους ώμους μου κατά τις λίγες προηγούμενες εβδομάδες, όταν περνούσα τη μια ώρα μετά την άλλη με την ευχάριστη συντροφιά του κ. Bangemann και άλλων ανθρώπων από την Επιτροπή προσπαθώντας να βρούμε μια λύση για το θέμα. Η δήλωση αυτή δεν βοηθά καθόλου! Αν η Επιτροπή απλώς την ανακαλέσει τώρα, πράγμα που θα είναι το καλύτερο που θα μπορούσε να κάνει, και στη συνέχεια καθήσει και παρακολουθήσει την ψηφοφορία, θα δει ότι οι πολιτικές ομάδες έχουν καταλήξει σε συμφωνία η οποία δεν είναι καθόλου βλαπτική, διότι είμαστε πολύ περισσότερο λογικοί από μερικά από τα άτομα που έβαλαν τη δήλωση αυτή στο στόμα της καϋμένης της κ. Bonino. Ασφαλώς δεν την κατηγορώ, δεν την εφηύρε αυτή.
<P>
(Χειροκροτήματα) Κοινή πρόταση ψηφίσματος σχετικά με τη βιοασφάλεια και την ασφάλεια τροφίμων
<P>
(Το Σώμα εγκρίνει το ψήφισμα

<SPEAKER ID=148 NAME="Ahlqvist, Theorin και Wibe">
Καλοσωρίζουμε την πρόταση περί διαδικασίας αυξημένου εκδημοκρατισμού της διαδικασίας λήψης αποφάσεων στην ΕΕ. Ακολουθούμε όμως τον απολύτως λάθος δρόμο με το να δώσουμε στο Ευρωκοινοβούλιο περισσότερη εξουσία μέσω μιας διαδικασίας αυξημένης συναπόφασης για να ενισχύσουμε τον δημοκρατικό έλεγχο. Αυτός ο έλεγχος πρέπει κατά την άποψή μας να ασκείται από τα εθνικά κοινοβούλια.
<P>
Η δομή της λήψης αποφάσεων εντός της ΕΕ προκαλεί σήμερα πολύ σύγχυση. Είναι πολύ ασαφές το ποιός είναι υπεύθυνος για τις πολιτικές αποφάσεις. Το Συμβούλιο, με την τυπική εξουσία στη λήψη αποφάσεων, εξαρτάται από τις προτάσεις πρωτοβουλίας που υποβάλλει η Επιτροπή. Αυτά τα θεσμικά όργανα πρέπει φυσικά να ελέγχονται δημοκρατικά.
<P>
Ο δημοκρατικός διάλογος στα κράτη μέλη είναι απολύτως επικεντρωμένος στις εθνικές κοινοβουλευτικές εκλογές. Αυτές έχουν επίσης μια σημαντικά αυξημένη εκλογική συμμετοχή απ'ότι έχουν οι εκλογές για το Ευρωκοινοβούλιο. Η ΕΕ είναι, και πρέπει να παραμείνει μια συνεργασία μεταξύ ελεύθερων κρατών. Αυτό αιτιολογεί το ότι ο δημοκρατικός έλεγχος των θεσμικών οργάνων της ΕΕ πρέπει να γίνεται σε εθνικό επίπεδο.
<P>
Σύμφωνα με την άποψή μας η αύξηση της διαδικασίας συναπόφασης είναι ένα βήμα προς λάθος κατεύθυνση. Γι'αυτό δεν μπορούμε να ψηφίσουμε υπέρ της έκθεσης.

<SPEAKER ID=149 NAME="Eriksson και Svensson">
Θεωρούμε ότι η έκθεση Bourlanges / De Giovanni είναι απαράδεκτη. Είναι μια άμεση πρόκληση κατά της ισχυρής και επιφυλακτικής κοινής γνώμης στην Ευρώπη που στρέφεται κατά μιας Ευρώπης των ενωμένων κρατών. Η έκθεση επιδιώκει την επέκταση της διαδικασίας συναπόφασης σε όλες τις νομοθετικές πράξεις καθώς επίσης την κατάργηση της διαδικασίας συνεργασίας. Εκτός αυτού απαιτεί να επεκταθεί η συναπόφαση σε νέους τομείς, π.χ. την αγροτική πολιτική, τα φορολογικά ζητήματα και την πολιτική για το εμπόριο. Αυτό θα οδηγούσε σε μια σημαντική μετατόπιση εξουσίας από τα εθνικά και από τον λαό κυρίαρχα κοινοβούλια σε ομοσπόνδως δρώντα και αντιδημοκρατικά διευθυνόμενα όργανα. Ιδιαίτερα ενισχύεται η εξουσία του Ευρωκοινοβουλίου, του Ευρωδικαστηρίου και της Επιτροπής.
<P>
Το Ευρωκοινοβούλιο δεν είναι ένα κανονικό κοινοβούλιο. Δεν έχει αναπτυχθεί, όπως τα εθνικά κοινοβούλια, από τους αγώνες των λαών για δημοκρατικές ελευθερίες και δικαιώματα. δχει θεσμοθετηθεί άνωθεν σαν κάποιο εξάρτημα των υπολοίπων οργάνων της ΕΕ. Το Κοινοβούλιο στερείται λαϊκής και δημοκρατικής νομιμότητας. Η εκλογική συμμετοχή έχει μάλιστα μειωθεί με τον ίδοι ρυθμό που η εξουσία του Κοινοβουλίου έχει αυξηθεί. Το Ευρωκοινοβούλιο είναι ένα βήμα συζήτησης που λειτουργεί άσχημα. Οι συνεδριάσεις της Βουλής είναι κυρίως ένας στίβος όπου διάφοροι βουλευτές αναγγέλουν προκηρύξεις. Ο κανονισμός της λήψης αποφάσεων είναι ελλιπής και οι παρουσίες λίγες.
<P>
Λόγω της έλλειψης κοινής γλώσσας και κοινών μέσων εντός της ΕΕ δεν υπάρχει κανένας πολιτικός διάλογος πριν την λήψη αποφάσεων. Το Ευρωκοινοβούλιο διευθύνεται σε πολύ μεγαλύτερο βαθμό από ομάδες ειδικών συμφερόντων απ'ότι συνηθίζεται στα εθνικά κοινοβούλια.
<P>
Μια ΕΕ με ενισχυμένα ομόσπονδα και υπερεθνικά όργανα θα ήταν ένα είδος αμετάκλητου βήματος προς ένα υπερκράτος με μεγάλες αποστάσεις και έντονες διαφοροποιήσεις μεταξύ εκλεγόντων και εκλεγομένων.
<P>
Γι'αυτό, για τους προαναφερθέντες λόγους καταψηφίσαμε την έκθεση.

<SPEAKER ID=150 NAME="Lindqvist, Olsson Ryynδnen και Virrankoski">
Στην έκθεση προτείνεται η επέκταση της διαδικασίας συναπόφασης σε όλες τις νομοθετικές πράξεις και η κατάργηση της διαδικασίας συνεργασίας. Προτείνεται επίσης η επέκταση της συναπόφασης του Ευρωκοινοβουλίου σε νέους τομείς όπως η αγροτική πολιτική, τα φορολογικά ζητήματα και η πολιτική για το εμπόριο. Αυτό θα οδηγούσε σε μια σημαντική μετατόπιση εξουσίας από τα εθνικά Κοινοβούλια στα θεσμικά όργανα της ΕΕ Κοινοβούλιο, Δικαστήριο και Επιτροπή. Η έκθεση θα ενίσχυε τις ομόσπονδες και υπερεθνικές παραμέτρους στην ΕΕ. Μια τέτοια εξέλιξη στερείται λαϊκής στήριξης. Μ'αυτό το σκεπτικό κατα ψηφίσαμε την έκθεση.

<SPEAKER ID=151 NAME="Ullmann">
H έκθεση αυτή είναι μάλλον μια αναγγελία του προβλήματος, παρά ένα με ακρίβεια διατυπωμένο πρόγραμμα δράσης. Aλλά και σαν αναγγελία του προβλήματος, διευκρινίζει αυτό που η κοινή γνώμη των κρατών μελών γνωρίζει σε περιορισμένη μόνο έκταση: Δεν υπάρχει μόνο νομοθεσία της Ένωσης, αλλά και μια νομοθετική διαδικασία, η οποία μπορεί να ακολουθείται και ακολουθείται, μόνο σε επίπεδο Ένωσης, και γι' αυτό μπορεί να θεωρηθεί ως πυρήνας και κέντρο ολόκληρης της κοινοτικής νομοθεσίας. Aυτή είναι διαδικασία της συναπόφασης, στην οποία η Eπιτροπή, το Συμβούλιο και το Kοινοβούλιο ενεργούν από κοινού. Έτσι πραγματοποιείται ταυτόχρονα μια σαφής διάκριση των επιπέδων αρμοδιότητας της Ένωσης και των κρατών μελών - μια σημαντική διευκρίνιση για το πώς πρέπει να εννοείται και να εφαρμόζεται η αρχή της επικουρικότητας.
<P>
Δικαιολογημένα οι δύο εισηγητές θεωρούν πως δεν θα ήταν σωστό να συνεχίζουμε να εξαιρούμε από την εφαρμογή της διαδικασίας της συναπόφασης τόσο σημαντικούς τομείς όπως η φορολογική, η γεωργική και η περιβαλλοντική πολιτική. H συγκατάθεση του Kοινοβουλίου σ' αυτή την έκθεση θα πρέπει να εκληφθεί και σαν εκτίμηση του θάρρους και της ενέργειας με την οποία η Eπιτροπή ξεχώρισε αυτό το βασικό θέμα της ευρωπαϊκής δημοκρατίας.

<SPEAKER ID=152 NAME="Van der Waal">
Η διαδικασία συναπόφασης καθιερώθηκε στη Συνθήκη του Μάαστριχτ προκειμένου να καταστεί περισσότερο δημοκρατικός ο χαρακτήρας της διαδικασίας λήψης αποφάσεων στην Ευρωπαϊκή Ένωση. Στην ανακοίνωση της Επιτροπής, η οποία υποβάλλεται στο Συμβούλιο και το Κοινοβούλιο, αξιολογείται η λειτουργία της διαδικασίας αυτής και προτείνεται η επέκταση του πεδίου εφαρμογής της «σε όλες τις κοινοτικές δραστηριότητες που έχουν νομοθετικό χαρακτήρα».
<P>
Συμφωνούμε με την άποψη της Επιτροπής ότι η προσέγγιση με βάση την οποία καθορίζεται σε ποιους πολιτικούς τομείς θα πρέπει να εφαρμόζεται η διαδικασία συναπόφασης με βάση την αξιολόγηση κάθε επιμέρους περίπτωσης δημιούργησε μία συγκεχυμένη κατάσταση η οποία δεν προξενεί ικανοποίηση. Δεν μπορούμε όμως να συμφωνήσουμε σήμερα με την προσπάθεια της Επιτροπής να τροποποιήσει την κατάσταση αυτή μέσω της γενικής επέκτασης του δικαιώματος συναπόφασης.
<P>
Κατά τη γνώμη μας, το δημοκρατικό έλλειμμα που παρουσιάζεται στην ευρωπαϊκή διαδικασία λήψης αποφάσεων πρέπει κατά κύριο λόγο να καλυφθεί με το σημαντικό περιορισμό των καθηκόντων και των αρμοδιοτήτων της Ένωσης. Αναθέτοντας στον ευρωπαϊκό διοικητικό μηχανισμό μόνο τα καθήκοντα τα οποία είναι απαραίτητο να υλοποιούνται σε επίπεδο Ευρωπαϊκής Ένωσης δημιουργείται ένα διοικητικό πρότυπο το οποίο προσφέρει και τα κατάλληλα περιθώρια για την ανάπτυξη της εθνικής πολιτικής. Όντως, πρέπει να ομολογήσουμε ότι οι εθνικοί διοικητικοί μηχανισμοί ευρίσκονται πλησιέστερα προς τον πολίτη και, κατ'αυτό τον τρόπο, μπορούν πιο εύκολα να ελεγχθούν από πρακτική άποψη. Έτσι, η ενίσχυση της δημοκρατίας θα πρέπει να προωθηθεί με την αναβάθμιση του ρόλου των εθνικών κοινοβουλίων.
<P>
Ο περιορισμός των φιλοδοξιών της Ευρωπαϊκής Ένωσης θα απαλύνει τα διοικητικά βάρη που φέρουν τα θεσμικά όργανα της Ευρωπαϊκής Ένωσης και θα βοηθήσει το Ευρωπαϊκό Κοινοβούλιο να περιορισθεί σε ένα συγκεκριμένο αριθμό νομοθετικών καθηκόντων. Στην περίπτωση αυτή, οι διαδικασίες λήψης αποφάσεων θα μπορούσαν να περιοριστούν σε τρεις που είναι συγκεκριμένα η διαδικασία συναπόφασης, σε περίπτωση που το Συμβούλιο αποφασίζει κατά πλειοψηφία στον τομέα της ενιαίας αγοράς, η διαδικασία σύμφωνης γνώμης, για την περίπτωση σύναψης διεθνών συμφωνιών και η διαδικασία διαβούλευσης, για την περίπτωση που ισχύει ο κανόνας της ομοφωνίας και για όλες τις άλλες περιπτώσεις.
<P>
Δεδομένου ότι η συζήτηση σχετικά με την ευρωπαϊκή ολοκλήρωση εξακολουθεί να κυριαρχείται από την προσπάθεια της περαιτέρω συγκέντρωσης της διαδικασίας λήψης αποφάσεων και δεδομένου ότι το Ευρωπαϊκό Κοινοβούλιο δεν επιχειρεί κατά κανένα τρόπο να περιορίσει τον αριθμό των καθηκόντων του, πιστεύουμε ότι δεν ήταν σκόπιμο να διεξαχθεί σήμερα μία συζήτηση σχετικά με την επέκταση του δικαιώματος συναπόφασης. Θα πρέπει να φοβόμαστε ότι κάτω από αυτές τις συνθήκες θα υποστεί πλήγμα η νομιμότητα του Κοινοβουλίου έναντι των πολιτών και, κατ'αυτό τον τρόπο, θα αυξηθεί το δημοκρατικό έλλειμα. Για το λόγο αυτό καταψηφίσαμε και την έκθεση Bourlanges/De Giovanni, η οποία σε ορισμένα σημεία προχωράει ακόμη περισσότερο απ'ό, τι η πρόταση της Επιτροπής.
<P>
Επί της έκθεσης d'Ancona

<SPEAKER ID=153 LANGUAGE="EN" NAME="Howitt">
Κυρία Πρόεδρε, υποστηρίζοντας την έκθεση d' Ancona, επιθυμώ να επιστήσω την προσοχή στο συνεχιζόμενο σκάνδαλο να εξαναγκάζονται πρόσφυγες νομίμως αναγνωρισμένοι δυνάμει του διεθνούς δικαίου να ζούν χωριστά στα διάφορα κράτη μέλη.
<P>
Φέρνω ως παράδειγμα το Βόσνιο πρόσφυγα Ekrem Bajramovic, ο οποίος ζει στο Rochford στην εκλογική μου περιφέρεια και χωρίστηκε λόγω του πολέμου από τον αδελφό του Ahmo, ο οποίος ζει στη Γαλλία. Οι άνθρωποι αυτοί, όπως και άλλοι, είδαν τους αγαπημένους τους να σκοτώνονται στον πόλεμο, και όμως δεν μπορούν να επανασυνδεθούν με τα επιζώντα μέλη της οικογενείας τους, λόγω της άρνησης ορισμένων κυβερνήσεων να χορηγήσουν βίζα. Μαθαίνω ότι υπάρχουν ειδικά προβλήματα σε σχέση με τη Γαλλία και την Αυστρία.
<P>
Οι πρόσφυγες της Συνθήκης της Γενεύης εξαιρούνται σήμερα από το ψήφισμα του Συμβουλίου του 1993 σχετικά με την επανένωση οικογενειών και ζητώ να επανεξεταστεί επειγόντως αυτή η νομοθεσία, για να κάνουμε το ελάχιστο που μπορούμε για οικογένειες που έχουν χάσει τόσα πολλά.

<SPEAKER ID=154 LANGUAGE="DE" NAME="Posselt">
Kυρία Πρόεδρε, Δόξα τω Θεώ, το Σεβαστό Σώμα τροποποίησε την έκθεση d' Ancona σε τρία σημεία-κλειδιά κι έτσι μπορούμε να την υπερψηφίσουμε, παρόλο που περιέχονται σ' αυτήν και μερικά ακόμη που δεν τυγχάνουν της συγκατάθεσής μου. Έχω όμως την άποψη πως θα 'πρεπε να υπογραμμίσουμε κάτι που, κατά τη συζήτηση, δεν τονίσθηκε όσο έπρεπε. Παρά τις τάσεις που παρουσιάσθηκαν κατά τη συζήτηση, είναι αλήθεια ότι ο αριθμός των αιτήσεων ασύλου που κατατέθηκαν στη Γερμανία, αυξήθηκε δυσανάλογα, σε σχέση με τον αριθμό των αιτήσεων που κατατέθηκαν στα υπόλοιπα κράτη της Eυρωπαϊκής Ένωσης. Aυτό σημαίνει ότι το ποσοστό των αιτήσεων που κατατίθενται στη Γερμανία, γίνεται διαρκώς μεγαλύτερο. Aυτό δείχνουν και οι στατιστικές του EUROSTAT. Aν αληθεύουν οι τάσεις που εκφράστηκαν εδώ, τότε αυτό δεν μπορεί να είναι αλήθεια. Γι' αυτό και συνηγορώ δυναμικά υπέρ μιας καλύτερης κατανομής των βαρών μέσα στην Eυρωπαϊκή Ένωση. Mια τέτοια κατανομή βαρών θα ήταν μια κατάλληλη πολιτική ασύλου, και όχι μερικά που ακούσθηκαν κατά τη διάρκεια της συζήτησης.

<SPEAKER ID=155 NAME="Eriksson και Svensson">
Οι υπογράφοντες ψηφίζουμε υπέρ της έκθεσης d'Ancona, αλλά θέλουμε εν τούτοις να δώσουμε έμφαση σε κάποιες από τις θέσεις μας.
<P>
Η έκθεση ισχυρίζεται ότι οι περισσότεροι πρόσφυγες προέρχονται από χώρες εκτός Ευρώπης και ότι πρέπει να τους αναλαμβάνουν στην δική τους περιοχή. Θεωρούμε ότι αυτός ο ισχυρισμός είναι πολύ άσχημα τεκμηριωμένος και δεν αποσαφηνίζεται τι εννοείται με την ίδια την περιοχή τους, κάτι που θεωρούμε ότι είναι αρκετά ατυχές.
<P>
Θεωρούμε επίσης ότι η Συνθήκη της Γενεύης δεν «μπορεί» μόνον να εφαρμοστεί, αλλά ότι θα πρέπει να εφαρμοστεί.
<P>
Δυστυχώς η σουηδική κυβέρνηση δεν ενεργεί, είτε σε εθνικό επίπεδο είτε σε επίπεδο ΕΕ, ώστε να αναγνωριστεί η προσφυγική ιδιότητα για τις γυναίκες που καταδιώκονται, κάτι που θεωρούμε ότι έπρεπε να κάνει. Ούτε αυτή η έκθεση, η οποία μιλά μόνο για δικαιώματα παροχής ασύλου σε γυναίκες οι οποίες υπόκεινται σε διακρίσεις λόγω του φύλου τους, το κάνει.
<P>
Λυπούμαστε βαθύτατα που το Ευρωκοινοβούλιο δεν ενήργησε πιο αυστηρά.

<SPEAKER ID=156 NAME="Gahrton, Holm και Schφrling">
Το Κόμμα του Περιβάλλοντος, οι Πράσινοι στηρίζει φυσικά την Συνθήκη της Γενεύης, και θεωρούμε ότι η προσπάθεια ανύψωσης του επιπέδου της στάθμης παροχής ασύλου στις χώρες της ΕΕ είναι μια θαυμάσια πρωτοβουλία. Αλλά δεν θεωρούμε ότι είναι η ΕΕ που θα ρυθμίσει τα ζητήματα του ασύλου, αλλά αυτό θα πρέπει απολύτως να συμβεί σε εθνικό επίπεδο.
<P>
Ακριβώς, όπως γράφει ο εισηγητής, η πρόταση του Συμβουλίου είναι μία επιδείνωση των κανόνων, καθώς ως αφετηρία, κατά την διαμόρφωση της πρότασης, ήταν το χαμηλότερο επίπεδο. Δεν μπορούμε να το δεχτούμε αυτό.
<P>
Η έκθεση d'Ancona προϋποθέτει εναρμόνιση των κανόνων για την παροχή ασύλου στην ΕΕ. Θεωρούμε ότι αυτή η εναρμόνιση είναι περιττή. Κάθε χώρα ξεχωριστά θα πρέπει να προσεγγίζει τη στάθμη της Συνθήκης της Γενεύης και να στοχεύει μάλιστα ψηλότερα από τον στόχο της Συνθήκης!
<P>
Εάν παρά την θέλησή μας η ΕΕ δημιουργήσει κοινούς κανόνες για την παροχή ασύλου τότε ψηφίσαμε στα μεμονωμένα τμήματα και τροπολογίες της έκθεσης υπέρ των προτάσεων που είναι ευννοϊκότερες για τους αιτούντες παροχή ασύλου.

<SPEAKER ID=157 NAME="Lindqvist">
Η πρόταση του Συμβουλίου είναι απαράδεκτη και θα σήμαινε μια εναρμόνιση της νομοθεσίας για την παροχή ασύλου έχοντας ως βάση τη χώρα που έχει τους χειρότερους κανόνες και ένα είδος ελάχιστου κοινού παρανομαστή.
<P>
Η τροπολογία της Επιτροπής είναι πολύ καλή για την ενίσχυση των δικαιωμάτων των αιτούντων παροχή ασύλου. Μου λείπει όμως μία επιχειρηματολογία για τις συνέπειες που θα είχε μία ένταξη στην Schengen ή μία μεταφορά των κανόνων της Schengen στην ΕΕ για τους αιτούντες; asylo στις χώρες της ΕΕ.
<P>
Υπερψήφισα, εν τούτοις παρά την έλλειψη αυτή την έκθεση.

<SPEAKER ID=158 NAME="Reding">
Mε την κατάργηση των εσωτερικών συνόρων της Eυρώπης, άλλαξε ριζικά και η πολιτική ασύλου. Eπειδή υπήκοοι τρίτων χωρών, εφόσον κάποτε εγκατασταθούν στην EE, απολαμβάνουν, όπως και οι πολίτες της EE, την ελεύθερη κυκλοφορία των προσώπων και συνεπώς μπορούν ανεμπόδιστα να μετακινούνται από το ένα κράτος στο άλλο, δεν επιτρέπεται πλέον οι διατάξεις ασύλου των 15 κρατών της EE να είναι αμοιβαία αντίθετες. Συνεπώς, είναι απαραίτητη μια ενιαία εναρμονισμένη πολιτική ασύλου.
<P>
Σύμφωνα με το πνεύμα αυτό, είχα καταθέσει μια τροπολογία που είχε εγκριθεί από την Eπιτροπή Πολιτικών Eλευθεριών και Eσωτερικών Yποθέσεων και ζητούσε βραχυπρόθεσμα την εξέταση, σε κοινοτικό επίπεδο, της ευρωπαϊκής πολιτικής ασύλου.
<P>
H διατήρηση των σημερινών δομών λήψης αποφάσεων (διαφορετικοί εθνικοί νόμοι, μη δεσμευτικές ευρωπαϊκές «συστάσεις» με πολυάριθμες δυνατότητες εξαιρέσεων), θα οδηγούσε κατ' ανάγκην σε «ντάμπινγκ του ασύλου» στην EE και θα ήταν συνεπώς ανεύθυνο.
<P>
Σε μια εναρμονισμένη διαδικασία, για την αναγνώριση του καθεστώτος του πρόσφυγα θα πρέπει οπωσδήποτε να προσεχθούν, μεταξύ άλλων, και τα ακόλουθα βασικά σημεία. Aν αυτά δεν συμπεριληφθούν στο κείμενο, τότε δε θα μπορέσω να υπερψηφίσω την πρόταση.
<P>
Στην περίπτωση μιας προδήλως αβάσιμης αίτησης ασύλου, δεν θα πρέπει να ισχύει το δικαίωμα αναβολής της δίκης και θα επιτρέπεται η άμεση απέλαση του αιτούντα.-Aιτήσεις ασύλου που υποβάλλονται από πολίτες της EE, θα χαρακτηρίζονται, σε όλες τις περιπτώσεις, ως προδήλως αβάσιμες.-Aιτούντες άσυλο, που προσπαθούν να εισέλθουν σε μια χώρα μέσω μιας «ασφαλούς τρίτης χώρας», θα πρέπει να υποβάλουν την αίτησή τους σ' αυτήν την ασφαλή τρίτη χώρα.-O διωγμός λόγω φύλου ή σεξουαλικής βίας, θα πρέπει να γίνεται δεκτός ως λόγος χορήγησης ασύλου.-Kαι ο διωγμός από μη κρατικούς φορείς (μεταξύ άλλων σε καταστάσεις εμφυλίων πολέμων), θα πρέπει να θεωρείται ως λόγος χορήγησης ασύλου.H βασική αρχή του πολιτικού ασύλου δεν τίθεται υπό αμφισβήτηση. Γι' αυτό και θα πρέπει να καταρτιστεί μια ευρωπαϊκή νομοθεσία, η οποία θα εγγυάται την αξιοπρεπή αντιμετώπιση των αιτούντων άσυλο, παράλληλα όμως θα αντιτίθεται και στην κατάχρηση των διατάξεων ασύλου.
<P>
Επί της διοασφάλειας
<SPEAKER ID=159 LANGUAGE="NL" NAME="Pex">
Κυρία Πρόεδρε, παρ'ότι θεωρώ πάρα πολύ σημαντικά τα θέματα που αφορούν την ασφάλεια και την ποιότητα των τροφίμων, δεν ψήφισα υπέρ του ψηφίσματος επειδή πιστεύω ότι με την υπόθεση αυτή διασυνδέονται τόσο γενικά όσο και πρακτικά προβλήματα εμπορικής πολιτικής και επειδή κρίνω ότι, πριν το θέμα παραπεμφθεί στο Κοινοβούλιο, θα έπρεπε πρώτα να έχει εξετασθεί εκτενώς στην Επιτροπή Εξωτερικών Οικονομικών Σχέσεων. Καλώ λοιπόν τώρα την Επιτροπή, και θα διαβιβάσω το αίτημα αυτό και στον πρόεδρο της Επιτροπής Εξωτερικών Οικονομικών Σχέσεων, να προτείνει να εξετασθεί η υπόθεση στην επιτροπή αυτή την επόμενη ή τη μεθεπόμενη εβδομάδα, ώστε να μπορέσουμε να συζητήσουμε τις επιπτώσεις που μπορεί να έχει η έγκριση του ψηφίσματος αυτού για το εμπόριο σόγιας και αραβόσιτου.

<SPEAKER ID=160 NAME="Carlotti">
Οι αυξανόμενες ανισορροπίες μεταξύ των δύο πλευρών της λεκάνης της Μεσογείου, απαιτούν την ανάπτυξη όλων των αναγκαίων πολιτικών συνεργασίας για την δημιουργία ζώνης ειρήνης και σταθερότητας.
<P>
Προ των εν λόγω κοινών σε όλες τις τρίτες μεσογειακές χώρες προβλημάτων, όπως η σταθερή δημογραφική αύξηση, το μόνιμα χαμηλό επίπεδο διαφοροποίησης της παραγωγής και των βιομηχανικών ανταλλαγών, η ανεπάρκεια πόσιμου νερού, παρίσταται θεμελιώδης η ανάληψη πρωτοβουλίας που θα αποσκοπεί στην ενίσχυση της ευρωμεοσογειακής εταιρικής σχέσης στον τομέα των ανανεώσιμων πηγών ενέργειας.
<P>
Εάν δεν μεριμνήσουμε, τα προβλήματα που συνδέονται με την έλλειψη πόσιμου νερού και τη διανομή του ή και με την αύξηση του κόστους του, κινδυνεύουν να αποσταθεροποιήσουν ορισμένες περιοχές της περιοχής της Μεσογείου.
<P>
Η συνεδρίαση που θα πραγματοποιηθεί στη Μασσαλία στις 25 και 26 Νοεμβρίου 1996 όσον αφορά την τοπική διαχείριση του νερού θα πρέπει να λάβει υπόψη της τα συμπεράσματα της έκθεσης του Ευρωπαϊκού Κοινοβουλίου και να προβλέψει τα αναγκαία μέσα για την ανταλλαγή τεχνογνωσίας και την ανάληψη αποκεντρωμένων δράσεων στον τομέα της διαχείρισης του νερού.
<P>
Εξάλλου, η κατάρτιση ολοκληρωμένης ενεργειακής πολιτικής απαιτεί ειδικούς δημοσιονομικούς πόρους, που δεν προβλέπονται στη Διάσκεψη της Βαρκελόνης.
<P>
Όπως επισημαίνει ο εισηγητής, θα πρέπει, αφενός, να προσδιοριστεί στον κανονισμό MEDA κονδύλι του προϋπολογισμού που να προορίζεται για χρηματοδότηση έργων υποδομής στον ενεργειακό τομέα και, αφετέρου, να αναληφθούν δράσεις αποκεντρωμένης συνεργασίας στον εν λόγω τομέα.
<P>
Η απουσία ευρωμεσογειακής διάρθρωσης στον τομέα της ενέργειας θα πρέπει να αντισταθμιστεί με την καθιέρωση μέτρων όπως το ευρωμεσογειακό φόρουμ ενέργειας, και τούτο, με σκοπό την ανάπτυξη ουσιαστικής συνεργασίας με όλα τα ενδιαφερόμενα όργανα.

<SPEAKER ID=161 NAME="Wibe">
Σε πολλές από τις εκθέσεις που επεξεργαζόμαστε εδώ στο Κοινοβούλιο υπάρχουν επιχειρήματα υπέρ της δημιουργίας νέων θεσμικών οργάνων και οργανισμών. Το ίδιο ισχύει και γι'αυτή την έκθεση. Δεν συναντά κανείς σχεδόν ποτέ μια έκθεση που προτείνει την κατάργηση ενός θεσμικού οργάνου ή οργανισμού.
<P>
Αμφιβάλλω ότι το γραφείο για την Μεσόγειο και το νέο εκπαιδευτικό ίδρυμα υπέρ του οποίου επιχειρηματολογεί η έκθεση είναι μια καλή ιδέα. Ο σκοπός μπορεί να είναι θεμιτός αλλά βλέπω πολλές άλλες κοινωνικές δαπάνες ως έχουσες περισσότερη προτεραιότητα στον αγώνα κατά της ανεργίας και φτώχειας στην Ευρώπη.
<P>
Ακόμη και αν ψηφίζω υπέρ της έκθεσης, θέλω να εκφράσω, βάσει των ανωτέρω, τις έντονες επιφυλάξεις μου.
<P>
Επί της έκθεσης Chichester
<SPEAKER ID=162 NAME="Fitzsimons">
Ο αρμόδιος πρόεδρος του Ευρωπαϊκού Συμβουλίου Ενέργειας, Michael Lowry, πρέπει να εξηγήσει ποιές είναι οι πιθανές επιπτώσεις της επικείμενης απελευθέρωσης των αγορών αερίου στην Ευρώπη.
<P>
Το τελικό σχέδιο για την απελευθέρωση των αγορών αερίου στην Ευρώπη θα ολοκληρωθεί πριν τη λήξη της ιρλανδικής προεδρίας της ΕΕ το τρέχον έτος. Το νέο σχέδιο ενδέχεται να επιτρέψει σε περισσότερες βιομηχανικές εταιρείες να αναζητήσουν ελεύθερα ανταγωνιστικές πηγές αερίου.
<P>
Η μεταβαλλόμενη φύση της αγοράς με τη χρησιμοποίηση από τις περισσότερες γεννήτριες ενέργειας αερίου αντί άνθρακα για την παραγωγή ηλεκτρισμού αύξησε την πίεση επί των κυβερνήσεων για μείωση του κατωφλίου χρήστη.
<P>
Ο Υπουργός κ. Lowry πρέπει να εξηγήσει ποιές είναι οι πιθανές επιπτώσεις της απελευθέρωσης των αγορών αερίου επί των τιμών καταναλωτή. Το αέριο γίνεται όλο και περισσότερο δημοφιλής μορφή ενέργειας και χρησιμοποιείται τόσο στα οικιακά, όσο και στα εμπορικά συστήματα. Η απελευθέρωση των αγορών αερίου στην Ευρώπη δεν πρέπει να σημάνει υψηλότερες τιμές για τον καταναλωτή, όπως φοβούνται πολλές ενώσεις καταναλωτών. Η ανησυχία ότι οι αγορές τηλεπικοινωνιών στην Ευρώπη θα επιφέρουν υψηλότερες τιμές τηλεφώνου δεν πρέπει να επαναληφθεί κατά το άνοιγμα των αγορών αερίου.
<P>
Τυχόν συμβιβαστικές προτάσεις που έχει συντάξει η ιρλανδική προεδρία δεν καθορίζουν προθεσμία για την έναρξη ισχύος της οδηγίας περί αερίου, ούτε παρέχουν κάποια ένδειξη του αν θα υπάρξουν επόμενα μέτρα.
<P>
Το ζήτημα του ποιός θα ρυθμίζει τυχόν νέο απελευθερωμένο δίκτυο αερίου σε κάθε κράτος μέλος της ΕΕ φαίνεται ότι παραμένει άλυτο.

<CHAPTER ID=8>
Διατήρηση των αλιευτικών πόρων στη Μεσόγειο
<SPEAKER ID=163 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0330/96) της κ. Fraga Estιvez εξ ονόματος της Επιτροπής Αλιείας, επί της πρότασης κανονισμού του Συμβουλίου που αφορά τη θέσπιση μεταβατικών διατάξεων στον κανονισμό (ΕΚ) αριθ. 1626/94 για την πρόβλεψη ορισμένων τεχνικών μέτρων διατήρησης των αλιευτικών πόρων στη Μεσόγειο (COM(96) 0128 - C4-0316/96-96/0091(CNS)).

<SPEAKER ID=164 NAME="Fraga Estιvez">
Κυρία Επίτροπε, ως εισηγήτρια θα ήθελα να σας ζητήσω να υποστηρίξετε την Επιτροπή Αλιείας που ζητεί να αποσυρθεί η πρόταση σχετικά με τη θέσπιση μεταβατικών διατάξεων για τη Μεσόγειο, μία από τις πλέον παράδοξες προτάσεις που μας έχουν παρουσιαστεί.
<P>
Με την εν λόγω πρόταση, η Επιτροπή επιδιώκει μείωση του ελάχιστου νόμιμου μεγέθους του μερλούκιου και της κουτσομούρας προς όφελος των αλιέων της Αδριατικής. Ενώ ζητείται από τους αλιείς της Μεσογείου να καταβάλλουν προσπάθειες συμμόρφωσης προς τον κανονισμό περί τεχνικών μέτρων αποκλείοντάς τους την αλίευση μερλούκιων μεγέθους μικρότερου των 20 εκατοστών και κουτσομούρων μεγέθους μικρότερου των 11 εκατοστών, οι αλιείς της Αδριατικής, με αυτή την προτίμηση που θέλει να τους παράσχει η Επιτροπή θα μπορούν να αλιεύουν, να εκφορτώνουν και να θέτουν προς πώληση μερλούκιους 14 εκατοστών.
<P>
Θα ήταν καλό να αντιληφθεί η Επιτροπή πόσο άστοχο βιολογικά και οικολογικά είναι ένα τέτοιο μέτρο και τον κλυδωνισμό που θα επιφέρει στις αλιευτικές αγορές. Δεν υπάρχει αμφιβολία, ότι η Επιτροπή επιχειρεί να λύσει μ'αυτόν τον τρόπο ένα πρόβλημα που μέχρι στιγμής δεν το έχει καταφέρει: την άρνηση των αλιέων της εν λόγω περιοχής να συμμορφωθούν με τους κοινοτικούς κανόνες. Επιλέγει όμως τον χειρότερο τρόπο και αντί να λάβει τεχνικά μέτρα και μέτρα ελέγχου που θα βάλουν τάξη, για να το πω έτσι, σε μία από τις πλέον πολυσύχναστες περιοχές αλίευσης και διανομής νεογνών ιχθύων της Ευρώπης, παρέχει απόκλιση από την εφαρμογή του κανονισμού και νομιμοποιεί την ανισότητα.
<P>
Υπάρχουν πολλοί βασικοί λόγοι για τους οποίους ζητούμε από την Επιτροπή να αποσύρει την πρότασή της. Καταρχήν, βιολογικοί λόγοι. Μπορώ να σας διαβεβαιώσω ότι για τη σύνταξη της έκθεσής μου συμβουλεύτηκα τεράστιο όγκο εγγράφων από διάφορες πηγές, συμπεριλαμβανομένης και της Επιτροπής. Συζήτησα με αλιείς, βιολόγους, ειδικούς επιστήμονες του κλάδου καθώς και με διοικήσεις διαφόρων κρατών μελών και παράκτιων περιοχών της Μεσογείου. Κανένας δεν μπόρεσε να δικαιολογήσει αυτή την πρόταση ούτε και η Επιτροπή η οποία παρότι φυσικά την υποστηρίζει δεν κατάφερε να τη δικαιολογήσει κατά τρόπο στοιχειωδώς πειστικό.
<P>
Μπορώ να σας διαβεβαιώσω ότι η θέση αυτή λήφθηκε στην ουσία ομόφωνα. Το να επιτραπεί η αλίευση μερλούκιων μήκους 14 εκατοστών είναι ένα μέτρο τελείως άστοχο και συγχρόνως συνιστά βιολογικό έγκλημα. Από την άλλη μεριά, υπάρχουν σοβαροί λόγοι αγοράς. Σε μία «κοινοτικοποιημένη» αγορά, τα αλιεύματα με προέλευση διάφορες χώρες συγκεντρώνονται στα ίδια σημεία πώλησης. Οι ιχθυοπώλες και οι καταναλωτές θα διαπιστώσουν ότι μπορούν να συνεχίσουν να καταναλώνουν νεογνούς μερλούκιους ιταλικής προέλευσης ενώ στα υπόλοιπα κράτη μέλη το είδος αυτό θεωρητικά θα είναι παράνομο. Τις συνέπειες θα μπορέσουμε να τις δούμε αμέσως. Τελικά, κυρία Επίτροπε, όλοι οι αλιείς της Μεσογείου θα αλιεύουν παράνομα και, βάσει ποιας νομιμότητας, βάσει ποιας ηθικής αρχής οι διοικήσεις των άλλων κρατών μελών και η ίδια η Επιτροπή θα μπορέσουν να επιβάλουν κυρώσεις στους αλιείς της Μεσογείου για πράξη που η εν λόγω πρόταση επιτρέπει στους αλιείς της Αδριατικής;
<P>
Επιπλέον, η πρόταση της Επιτροπής αντιβαίνει κατάφωρα τις αρχές και τα μέτρα που περιέχονται στη νέα πρόταση κανονισμού περί τεχνικών μέτρων καθώς και στην πρόταση για την τέταρτη γενεά των πολυετών προγραμμάτων προσανατολισμού. Σύμφωνα με την Επιτροπή, οι ευρωπαϊκές αλιεύσεις, χωρίς να λαμβάνεται υπόψη η Μεσόγειος, είναι σε τέτοιο βαθμό υπερβολικές ώστε απαιτείται η λήψη μέτρων μείωσης της αλιευτικής προσπάθειας μέχρι 40 % προκειμένου να διαφυλαχθούν οι πόροι.
<P>
Στα τεχνικά μέτρα που προτείνει, και για τους ίδιους λόγους, η Επιτροπή προβαίνει σε γενική αύξηση του διάκενου των διχτυών επιτρέποντας όσον αφορά τον μερλούκο διάκενο μέχρι 110 χιλιοστά. Αντίθετα, στην παρούσα πρόταση που αφορά την Αδριατική, προκειμένου οι αλιείς να μπορούν να συνεχίσουν να αλιεύουν μερλούκιο 14 εκατοστών, τα διάκενα διατηρούνται στα 40 χιλιοστά. Η αντίφαση είναι σε τέτοιο βαθμό σκανδαλώδης που προτιμώ να σας αφήσω να την κρίνετε μόνοι σας.
<P>
Γνωρίζουμε ότι υπάρχουν τρόποι σταδιακής μεταβολής του μοντέλου εκμετάλλευσης της Αδριατικής, ότι είναι δυνατό να αλιεύονται μεγαλύτεροι μερλούκιοι και να καταστούν αποδοτικές αυτού του είδους οι αλιεύσεις. Τούτο το γνωρίζουν καλά οι γάλλοι συνάδελφοί μας της περιοχής του Κόλπου του Leσn οι οποίοι, με δική τους πρωτοβουλία, άλλαξαν, υφιστάμενοι τις συνέπειες, τα συστήματα αλίευσης που εφάρμοζαν προκειμένου να διατηρήσουν τις αλιεύσεις μερλούκιου και τούτο πολύ πριν εκδοθεί οιοσδήποτε κανονισμός περί τεχνικών μέτρων για τη Μεσόγειο. Με την εν λόγω πρόταση θα συμβεί να τιμωρείται ο υπεύθυνος αλιέας και να επιβραβεύεται αυτός που επιμένει να μην συμμορφώνεται. Ένα σπουδαίο μάθημα από το οοποίο ένας τομέας που διέρχεται κρίση δεν θα αργήσει να βγάλει τα συμπεράσματά του.
<P>
Κυρία Επίτροπε, επικαλούμενη όλους αυτούς τους λόγους που εγείρουν σοβαρές ανησυχίες στον τομέα και στα κράτη μέλη σας ζητώ να αποσύρετε την πρόταση. Γνωρίζουμε ότι ο κανονισμός για τη Μεσόγειο παρουσιάζει προβλήματα, όμως, το να κλείνουμε τα μάτια στα προβλήματα δεν είναι ο τρόπος για να τα επιλύσουμε. Η επικείμενη διάσκεψη της Βενετίας προσφέρει την κατάλληλη ευκαιρία προβληματισμού πάνω στα θέματα αυτά. Μία άλλη ευκαιρία θα μας δοθεί με τη μελέτη που εκπονεί η Επιτροπή. Γι'αυτό, πριν φτάσουμε στην πρόταση τροποποίησης του κανονισμού περί τεχνικών μέτρων νομίζω ότι αξίζει τον κόπο να περιμένουμε τα παραπάνω συμπεράσματα.
<P>
Για όλους αυτούς τους λόγους, κυρία Επίτροπε, σας ζητώ ένθερμα να ξανασκεφθεί η Επιτροπή το θέμα και να αποσύρει την πρόταση περί θέσπισης μεταβατικών μέτρων στον κανονισμό για τη Μεσόγειο.

<SPEAKER ID=165 LANGUAGE="ES" NAME="Izquierdo Rojo">
Κύριε Προέδρε, η θέση της Σοσιαλιστικής Ομάδας είναι κατά τη γνώμη μου διαφορετική - μάλλον λιγότερη ηχηρή - και θα προτιμούσα να περιοριστώ σε πέντε βασικά σημεία.
<P>
Καταρχήν, κατά τη γνώμη μας δεν χωρά αμφιβολία ότι η Μεσόγειος αποτελεί περιφερειακή ενότητα και στον τομέα της αλιείας και το στοιχείο αυτό απαιτεί μία ειδική μεταχείριση ιδιαίτερα όσον αφορά τη διατήρηση και τη διαχείριση των αλιευτικών πόρων. Σύμφωνα με τη δική μας οπτική υπάρχει μία βασική ιδιαιτερότητα στη Μεσόγειο σε ό, τι αφορά τις αλιεύσεις και τις βιολογικές συνθήκες και τούτο δικαιολογεί προφανώς συγκεκριμένα τεχνικά μέτρα διατήρησης στην εν λόγω περιοχή.
<P>
Τώρα βέβαια, το να ξεχωρίζουμε τη Μεσόγειο και στο πλαίσιο αυτής της ιδιαιτερότητας να αναγνωρίζουμε παρεκκλίσεις στην Αδριατική, τούτο κατά τη γνώμη μας αποτελεί ένα θέμα, αρκετά αμφισβητήσιμο, τουλάχιστον επί του παρόντος, και πιστεύουμε ότι η πρόταση που μας παρουσιάζει σήμερα η Επιτροπή δεν είνα αρκούντως αιτιολογημένη ούτε τεκμηριωμένη.
<P>
Από την άλλη μεριά, κυρία Επίτροπε, η κατεύθυνση που θέλουμε να δώσουμε στις σχέσεις μας με άλλους μεσογειακούς μη κοινοτικούς στόλους - συνδεδεμένων ή τρίτων χωρών - πιστεύουμε ότι τείνει προς την εναρμόνιση και γι'αυτό πιστεύουμε ότι η παρέκταση μιας εξαίρεσης που αναγνωρίζεται στην Αδριατική κινείται ακριβώς στην αντίθετη από την επιδιωκόμενη κατεύθυνση.
<P>
Για όλους τους παραπάνω λόγους, φρονούμε ότι πριν εγκριθεί η εν λόγω πρόταση, η Επιτροπή θα έπρεπε να μας εξηγήσει τους λόγους και τα αίτια ώστε να έχουμε μια σαφέστερη εικόνα και να εντάξει την πρόταση για την Αδριατική στο πλαίσιο μιας γενικότερης αντιμετώπισης του θέματος της Μεσογείου.
<P>
Τελειώνοντας, κύριε Πρόεδρε, θα ήθελα να πω στην Επίτροπο ότι μας προκαλούν σοβαρές ανησυχίες όσα διατυπώονται αναφορικά με την Επιτροπή στην αιτιολογική έκθεση. Πιστεύουμε ότι η Επίτροπος θα έπρεπε να δώσει εξηγήσεις και στη συγκεκριμένη περίπτωση να διαψεύσει τους ισχυρισμούς.

<SPEAKER ID=166 LANGUAGE="ES" NAME="Varela Suanzez-Carpegna">
Κύριε Πρόεδρε, κυρία Επίτροπε, κυρίες και κύριοι βουλευτές, εάν υπάρχει ένας ακρογωνιαίος λίθος πάνω στον οποίο στηρίζεται ολόκληρο το οικοδόμημα της Κοινής Αλιευτικής Πολιτικής, είναι αναμφίβολα η διατήρηση των αλιευτικών πόρων. Από το θέμα της υποστήριξης της βασικής αυτής αρχής και της συνεπαγόμενης άσκησης υπεύθυνης αλιευτικής δραστηριότητας εξαρτώνται πολλές άλλες πτυχές που συνθέτουν την Κοινή Αλιευτική Πολιτική. Κατά συνέπεια η προστασία της διατήρησης των πόρων αποτελεί μόνιμη ανησυχία της Επιτροπής καθώς και της Επιτροπής Αλιείας του παρόντος Κοινοβουλίου.
<P>
Νομιζω ότι είναι αρκετό να λεχθεί ότι ο βασικός αυτός στόχος αποτέλεσε κοινό κυρίαρχο στοιχείο στις εκθέσεις των συναδέλφων Gallagherκαι McKenna που συζητήθηκαν κατά την προηγούμενη ολομέλεια, οι οποίες, μεταξύ άλλων, πρότειναν τη λήψη τεχνικών μέτρων και μέτρων ελέγχου.
<P>
Για όλους αυτούς τους λόγους θέλω να επισημάνω την έντονη αντίφαση που δημιουργείται με την υπό συζήτηση πρόταση της Επιτροπής, δεδομένου ότι η τελευταία επιχειρεί να θεσπίσει ειδικές αποκλίσεις από τα γενικά μέτρα που προβλέπονται στον κανονισμό αριθ. 1626/94 όσον αφορά το μέγεθος ορισμένων ειδών και για ορισμένες περιοχές της Μεσογείου, αποκλίσεις οι οποίες δεν δικαιολογούνται και καταγγέλλονται με έξοχο τρόπο στην εξαίρετη έκθεση της συναδέλφου μας Carmen Fraga.
<P>
Στην έκθεση Gallagher, που ψηφίστηκε - όπως ανέφερα προηγουμένως - κατά την προηγούμενη ολομέλεια, τονιζόταν, μεταξύ άλλων, η ανάγκη θέσπισης ειδικών μέτρων προστασίας των νεογνών ιχθύων και ιδιαίτερα του μερλούκιου. Για το λόγο αυτό είναι φυσικό να υποστηρίζουμε τώρα την έκθεση Fraga που, μεταξύ άλλων, απορρίπτει την ιδέα καθιέρωσης ειδικών αποκλίσεων όσον αφορά το μέγεθος σε ευαίσθητες περιοχές συγκέντρωσης νεογνών ιχθυδίων αυτού του είδους, διότι εάν εγκριθούν τέτοια μέτρα θα δημιουργηθούν επιπλέον διακρίσεις, κυρία Επίτροπε, χωρίς να επιλύνεται τελικά το μεγάλο βασικό πρόβλημα που υπάρχει και θα εξακολουθεί να υπάρχει.
<P>
Για το λόγο αυτό θα κλείσω την ομιλία μου επισημαίνοντας αυτή την αντίφαση και τις διακρίσεις που ενδέχεται να δημιουργηθούν επαναλαμβάνοντας την υποστήριξή του και τα συγχαρητήριά μου στην εισηγήτρια, ζητώντας από τη Συνέλευση να παράσχει την υποστήριξή της στην έκθεση για τη μεγάλη της τεχνική ακρίβεια και για την πολιτική της συνέπεια.

<SPEAKER ID=167 LANGUAGE="IT" NAME="Tamino">
Κύριε Πρόεδρε, η επίτροπος Bonino γνωρίζει πολύ καλά ότι οι ισορροπίες στην Αδριατική κινδυνεύουν από τη μόλυνση, τον ευτροφισμό, τον υπερβολικό τουρισμό, τη τσιμεντοποίηση των ακτών και, επίσης, από την υπερβολική αλιευτική δραστηριότητα.
<P>
Το σύνολο αυτών των στοιχείων απιλεί τα αλιευτικά αποθέματα της Αδριατικής και γι αυτούς τους λόγους η πρόταση της Επιτροπής, να επιτραπεί η αλιεία του μερλουκίου και της κουτσομούρας κάτω από το ελάχιστο νόμιμο μέγεθος, είναι πράγματι απίστευτη και απαράδεκτη.
<P>
Συμφωνώ, συνεπώς, απολύτως με το περιεχόμενο της έκθεσης της συναδέλφου Fraga και με την πρότασή της να απορριφθεί η τροποποίηση του κανονισμού 1626 του 1994. Και αυτό, διότι δεν υπάρχει πρόβλημα ιδιαιτερότητας της Αδριατικής από πλευράς στόλων με σημαία τρίτων χωρών. το πρόβλημα δημιουργείται κυρίως με το στόλο της άλλης όχθης, δηλαδή από κροατικής πλευράς, με την οποία είναι καλύτερο να συναφθεί μία συμφωνία, με γνώμονα τις συμφωνίες που συζητήθηκαν στις συναντήσεις της Κρήτης και που θα συζητηθούν κατά τις συναντήσεις του τρέχοντος μηνός.
<P>
Τέλος, θέλω να τονίσω ότι, από πρακτικής πλευράς, μία υπόθεση αυτού του είδους όχι μόνο είναι απαράδεκτη, για περιβαλλοντικόύς λόγους αλλά αποτελεί και καθαρή αυτοκτονία για τους αλιείς που, πιθανόν, την υπέδειξαν. Και μόνη η σκέψη αλιείας των νεογνών ιχθύων και των αποθεμάτων σημαίνει, αναπόφευκτα ότι στο μέλλον δεν θα υπάρχουν ψάρια για κανένα. Πιστεύω ότι, ακριβώς γι αυτούς τους λόγους, θα πρέπει να απορρίψουμε την πρόταση.

<SPEAKER ID=168 LANGUAGE="ES" NAME="Novo Belenguer">
Κύριε Πρόεδρε, κυρία Επίτροπε, θα ήθελα ξεκινώντας την παρέμβασή μου να δηλώσω την αντίθεσή μας στην πρόταση της Επιτροπής να χορηγήσει προσωρινές παρεκκλίσεις από τον κανονισμό του Συμβουλίου που αφορά τα εθνικά μέτρα διατήρησης των αλιευτικών πόρων της Μεσογείου, όπως αυτά συνοψίζονται στην έκθεση της κ. Fraga, η οποία, πράγματι, έκανε σωστή τοποθέτηση ενός τόσο λεπτού θέματος και το χειρίστηκε με εξαιρετική οξύνοια.
<P>
Η αντίθεσή μας αυτή βασίζεται σε δύο λόγους. Καταρχήν, η εν λόγω παρέκκλιση ενέχει μεγάλους κινδύνους για τους νεογνούς ιχθύες της Μεσογείου. Πρέπει να θυμίσουμε ότι η ίδια η Επιτροπή, για λόγους που αδυνατούμε να κατανοήσουμε, επιτρέπει την αλίευση στην Αδριατική, μέχρι ποσοστού 30 % μερλούκιου και κουτσομούρας μεγέθους κατώτερου του ελάχιστου νομίμου και ότι, αντίθετα, οι ίδιοι οι εκπρόσωποι των κρατών ζήτησαν επανειλημμένα να τεθούν σε εφαρμογή τα μέτρα που περιέχονται στην πρόταση ώστε να τηρούνται από όλους τους κοινοτικούς στόλους που αλιεύουν στη Μεσόγειο.
<P>
Εξάλλου, το δεύτερο επιχείρημα που προβάλει τη Επιτροπή ότι στην Αδριατική αλιεύουν τρίτες χώρες που δεν υπέχουν την υποχρέωση τήρησης του ελάχιστου επιτρεπόμενου μεγέθους καταπίπτει από μόνη της, δεδομένου ότι η ίδια η Επιτροπή βεβαιώνει ότι το 70-80 % των αλιευμάτων στην περιοχή αντιστοιχεί στα ιταλικά σκάφη, όπως ακριβώς αναφέρεται στο έγγραφο προβληματισμού που συνέταξε η Επιτροπή. Για το λόγο αυτό, κύριε Πρόεδρε, η αναγνώριση της δυνατότητας σε συγκεκριμένο κοινοτικό στόλο να αλιεύει με δίχτυα διακένου 60 χιλιοστών δεν κάνει τίποτε άλλο παρά να επιτείνει την αλίευση ενός είδους που είναι βασικό για την επιβίωση και το μέλλον της θαλάσσιας πανίδας στην Αδριατική, όπως είναι τα ιχθύδια του μερλούκιου, επιπλέον δε δημιουργεί μία άκρως επικίνδυνη κατάσταση για τα άλλα είδη της Μεσογείου.
<P>
Στην έκθεση επισημαίνονται επίσης παράνομες καταστάσεις που διαπιστώθηκαν κατόπιν ερεύνης και, υπ'αυτή την έννοια, κύριε Πρόεδρε, το παρόν Κοινοβούλιο, η Επιτροπή και πολύ πιο ενεργητικά, το Συμβούλιο, οφείλουν να καταβάλλουν προσπάθειες αποφυγής τέτοιων καταστάσεων. Είναι επίσης βέβαιο ότι στη θάλασσα της Μεσογείου υπάρχουν περιοχές όπου η αλίευση με παραγάδια αποβαίνει πρακτικά αδύνατη δεδομένου ότι ο βυθός είναι κυριολεκτικά καλυμένος από δίχτυα.
<P>
Για όλους αυτούς τους λόγους, κύριε Πρόεδρε, κυρία επίτροπε, πιστεύουμε πως είναι απόλυτα αναγκαίο να αναμείνουμε την έκθεση που εκπονεί η Επιτροπή ώστε να μπορέσουμε να έχουμε μία αντικειμενική ανάλυση χωρίς την πίεση που ασκείται από τα κράτη μέλη και κατά συνέπεια να εγκρίνουμε και να εκτελέσουμε τους εφαρμοστέους κανόνες στη βάση της νόμιμης κατάστασης της θάλασσας της Μεσογείου.

<SPEAKER ID=169 LANGUAGE="FR" NAME="Antony">
Κύριε Πρόεδρε, αγαπητοί μου συνάδελφοι, »το μικρό ψάρι θα γίνει μεγάλο εφόσον ο Θεός του χαρίζει ζωή», γράφει ο Jean de la Fontaine, και εν αναμονή λύσεων, παρότι το θεωρώ τελείως παρανοϊκό, θα μπορούσαμε να συνεχίσουμε να δανειζόμαστε ρήσεις του. Αλλοίμονο, τούτο όλο και λιγότερο ανταποκρίνεται στην αλήθεια και σε λίγο θα καταστεί αδύνατο, εάν αφήσουμε να εφαρμόζονται οι προτάσεις της Επιτροπής σχετικά με την αλιεία στην Αδριατική.
<P>
Η εν λόγω αλιεία συνίσταται σήμερα στην αλίευση ψαριών μεγέθους κατά πολύ κατώτερου του μεγέθους ωριμότητας, είτε πρόκειται για κουτσομούρες ή μερλούκιους, που σε λίγο θα καταναλώνονται ως ψάρια για γρήγορο τηγάνισμα, μέχρι τα είδη να εξαφανισθούν τελείως.
<P>
Διότι, οι θαλάσσιοι πόροι εξαντλούνται σε όλους τους ωκεανούς του κόσμου και πληροφορούμαστε, για παράδειγμα, ότι για λόγους ανεξιχνίαστους ακόμη, οι καναδικοί γάδοι όχι μόνο είναι όλο και πιο λίγοι, αλλά και οι επιζώντες, θα μπορούσα να πω ότι, φθίνουν για ποικίλους λόγους.
<P>
Επίσης, είναι προφανές ότι η περαιτέρω μείωση του μεγέθους των αλιευομένων ψαριών στην Αδριατική δεν είναι βέβαιο ότι θα συμβάλει τελικά στη διατήρηση της αλιευτικής δραστηριότητας. Όπως οι πολλοί φόροι βλάπτουν τη φορολογία, σύμφωνα με προσφιλή άλλοτε στον Jaques Chirac διατύπωση, κατά την προεκλογική περίοδο, είναι αλήθεια, ότι η πολύ αλίευση θα καταστρέψει την αλιεία και με τη μανία που έχουμε να μικραίνουμε ακόμη πιο πολύ το διάκενο των διχτυών, στο τέλος θα ψαρεύουμε μόνο πλαγκτόν.
<P>
Επίσης, δεν μπορούμε παρά να εγκρίνουμε εξ ολοκλήρου την εξαίρετη έκθεση της κ. Fraga Estιvez, της οποίας η βαθειά γνώση του θέματος μπορεί να εξομοιωθεί μόνο με τη σαφήνεια των νοημάτων.

<SPEAKER ID=170 NAME="Bonino">
Κύριε Πρόεδρε, κύριοι βουλευτές, πριν από όλα η Επιτροπή εκφράζει την ικανοποίησή της διότι μία σειρά συνθημάτων, μία σειρά βασικών προβλημάτων, ή θα έλεγα βασικών ιδεών, άρχισε να γίνεται δεκτή και από το Ευρωπαϊκό Κοινοβούλιο, από ορισμένους εξαίρετους ηγέτες του, κυρίως όταν εφαρμόζονται σε άλλες χώρες. Με τιμά ιδιαίτερα, κύριε Antony, το ότι υιοθετήσατε το σύνθημά μου «η υπερβολική αλιεία σκοτώνει την αλιεία». Εύχομαι να μιλήσετε την ίδια γλώσσα και όταν θα συζητηθούν τα προσεχή ΠΠΠ IV σχετικά με τη Γαλλία.
<P>
Το αναφέρω κυρίως για να διευκρινίσω δύο θέσεις: πρώτο, μία απόκλιση αποτελεί πάντοτε μία αντίφαση σε σχέση με το βασικό κανονισμό. Νομίζω ότι οι ισπανοί συνάδελφοι το γνωρίζουν πολύ καλά. Γι αυτό το λόγο μία απόκλιση έχει κατά κανόνα προσωρινή ισχύ, όπως προβλέπει η πρόταση της Επιτροπής, η οποία κινήθηκε, κύριοι συνάδελφοι, βασιζόμενη αποκλειστικά σε ένα κριτήριο που θεωρούσα ότι σας ενδιέφερε ιδιαίτερα, τις κοινωνικές δηλαδή επιπτώσεις σε σχέση με την έναρξη ισχύος, από την 1η Ιανουαρίου 1995, της νέας οδηγίας.
<P>
Πιστεύω ότι υπάρχουν στοιχεία που καθένας σας γνωρίζει επαρκώς και ότι καθένας σας έχει υποστηρίξει κατά τη συζήτηση στο Κοινοβούλιο ειδικών φακέλων και που αφορούσαν ενδιαφέροντα στοιχεία για τόν ένα ή τον άλλο στόλο. Μετά από αυτή την παρατήρηση, επαναλαμβάνω με μεγάλη σαφήνεια ότι την Επιτροπή την απασχόλησε ένα μόνο θέμα: να υπάρξει μία μεταβατική περίοδος που θα επιτρέψει στους αλιείς της Αδριατικής ένα phasing , λαμβάνοντας υπόψη τις κοινωνικές επιπτώσεις που θα προκαλούσε η έναρξη ισχύος της οδηγίας.
<P>
Δεν έχω να παρουσιάσω άλλους λόγους, σεβόμενη το πνεύμα ακριβώς που έχει χαρακτηρίσει τις σχέσεις μας. Στο μεταξύ, θέλω να τονίσω ότι η Επιτροπή δεν πρότεινε μόνο την απόκλιση χωρίς να προβεί και σε άλλες ενέργειες. Όπως γνωρίζετε, ακριβώς με βάση τη Διάσκεψη της Βενετίας και στο πλαίσιο της, η Επιτροπή προτίθεται να προτείνει δύο προγράμματα πιλότους, ένα που θα επικεντρώνεται στην Αδριατική και το άλλο στη ζώνη που βρίσκεται μεταξύ Ισπανίας, Γαλλίας, Κορσικής και Σαρδηνίας. Εύχομαι το τμήμα του προγράμματος πιλότος που προβλέπει τη σύναψη σχέσεων μεταξύ των αλιέων της Αδριατικής και των αλιέων της Κροατίας να κατορθώσει να εξεύρει λύσεις πριν από την προσεχή τριετία.
<P>
Θέλω επίσης να είμαι απολύτως σαφής και να τονίσω ότι πρότεινα την απόκλιση, που αποτελεί χωρίς αμφιβολία μία αντίφαση με τον βασικό κανονισμό -διαφορετικά τι είδους απόκλιση θα ήταν; - με μοναδικό κίνητρο τα κοινωνικά προβλήματα και έχοντας ως στόχο να προσφέρω στον ιταλικό στόλο και στους αλιείς της Αδριατικής τη δυνατότητα να επωφεληθούν του κανονισμού σε συνθήκες βιωσιμότητας.
<P>
Μετά από αυτή την παρατήρηση και αφού εκφράσω την ευχή και άλλοι συνάδελφοι να μπορέσουν να υποστηρίξουν τις ίδιες ιδέες και όταν επιστρέψουν εντός των συνόρων των χωρών τους, θέλω να υπογραμμίσω ότι η Επιτροπή δεν έχει κανένα ιδιαίτερο συμφέρον. Ακουσα το Κοινοβούλιο, θα σημειώσω το αποτέλεσμα της ψηφοφορίας σας, θα ζητήσω να διεξαχθεί μία συζήτηση, τουλάχιστον μία, στο Συμβούλιο, μεταξύ των χωρών μελών του Συμβουλίου, και τέλος θα εξαγάγω τα δέοντα συμπεράσματα.

<SPEAKER ID=171 NAME="Πρόεδρος">
Ευχαριστώ πολύ, κυρία Bonino.
<P>
Επιθυμεί η κ. Fraga να παρέμβει με την ιδιότητα της εισηγήτριας;

<SPEAKER ID=172 NAME="Fraga Estιvez">
Κυρία Επίτροπε, κατανοώ την άποψή σας. Αντιλαμβάνομαι φυσικά τις εξαιρέσεις, όμως εννοώ επίσης οι εξαιρέσεις αυτές να είναι δικαιολογημένες και αυτό ήταν το πρώτο μου ερώτημα. Είναι δικαιολογημένη αυτή η εξαίρεση; Πιστεύω πως η έκθεση αποδεικνύει ότι δεν είναι δικαιολογημένη διότι, λαμβάνοντας υπόψη τα στοιχεία που προσκόμισε η ίδια η Επιτροπή όσον αφορά την αλίευση στην Αδριατική, τα στοιχεία που βρήκα στην FAO, κλπ., κλπ., αποδεικνύω στην έκθεσή μου ότι, ακόμη και αν εγκριθεί η εν λόγω πρόταση κανονισμού, εάν οι ιταλοί αλιείς εξακολουθήσουν να αλιεύουν όπως μέχρι τώρα, το μεγαλύτερο μέρος των αλιευμάτων τους, ακόμη και με τον κανονισμό αυτό, θα εξακολουθεί να είναι παράνομο. Και το μοναδικό πρόβλημα είναι ότι η πρόταση αυτή, που εισάγει διακρίσεις σε σχέση με τους λοιπούς αλιείς, θα δημιουργήσει σειρά προβλημάτων στο θέμα της εμπορίας, κλπ., κλπ. Εάν, επιπλέον, δεν πρόκειται να επιλύσει το πρόβλημα των ιταλών 100 %, κυρία Επίτροπε, τί τη θέλουμε αυτή την πρόταση; Για να αποκτήσουν και άλλα προβλήματα οι υπόλοιποι αλιείς και να έχουν ακόμα περισσότερα προβλήματα ελέγχου τα άλλα κράτη μέλη;
<P>
Αντιλαμβάνομαι τις εξαιρέσεις όταν αυτές είναι δικαιολογημένες και όταν είναι βάσιμες, όμως, στην περίπτωση αυτή, κυρία Επίτροπε, πιστεύω ειλικρινά - και αληθινά μελέτησα με ιδιαίτερη προσοχή το θέμα, γιατί όταν υπάρχουν προβλήματα που μπορούν να επιλυθούν πρέπει να βοηθούμε - ότι η εν λόγω πρόταση δεν θα καταφέρει να επιλύσει το πρόβλημα των ιταλών αλιέων στην Αδριατική και θα δυσκολέψει τη ζωή των άλλων αλιέων και των άλλων κρατών μελών.

<SPEAKER ID=173 NAME="Bonino">
Κυρία Fraga, δεν πιστεύω ότι η πρόταση περί παρεκκλίσεων θα επιλύσει το πρόβλημα των ιταλών αλιέων. Το επαναλαμβάνω άλλη μία φορά. Πρόκειται απλά για μία προσπάθεια να δοθεί η δυνατότητα του phasing in στους αλιείς. Πρότεινα μία παρέκκλιση τριών ετών, από την άποψη του κοινωνικού αντίκτυπου, ώστε να δοθεί η δυνατότητα στο στόλο να συμμορφωθεί με τους κανόνες, μέσω της χορήγηση μιας τριετούς προθεσμίας προκειμένου να μπορέσει να συμμορφωθεί μ'αυτούς. Επιπλέον, είναι αρκετά φυσικό, μερικές φορές, όταν τίθενται σε ισχύ οι κανονισμοί, να υπάρχει μία μεταβατική περίοδος. Εν πάση περιπτώσει, επειδή δεν έχω κανένα ειδικό συμφέρον γι'αυτό, και δεδομένου ότι εξήγησα τους λόγους για τους οποίους έκανα αυτή την πρόταση, θα περιμένω τη ψηφοφορία του Κοινοβουλίου. Θα ήθελα να λάβει χώρα μία συζήτηση - το λιγότερο μία - περί των γενικών κατευθύνσεων στο Συμβούλιο και στη συνέχεια θα βγάλω φυσικά τα συμπεράσματά μου από τη θέση των δύο οργάνων.

<SPEAKER ID=174 NAME="Πρόεδρος">
Ευχαριστώ πολύ κυρία Bonino.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 9.00 π.μ.

<CHAPTER ID=9>
Συμφωνία αλιείας με τη Λετονία, την Εσθονία και τη Λιθουανία
<SPEAKER ID=175 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0363/96) του κ. Kindermann, εξ ονόματος της Επιτροπής Αλιείας,
<P>
Ι.Σχετικά με την πρόταση κανονισμού (ΕΚ) του Συμβουλίου που αφορά τη σύναψη συμφωνίας για τις αλιευτικές σχέσεις μεταξύ της Ευρωπαϊκής Κοινότητας και της Δημοκρατίας της Λετονίας (COM(96) 0343 - C4-0478/96-96/0178(CNS))ΙΙ.Σχετικά με την πρόταση κανονισμού (ΕΚ) του Συμβουλίου που αφορά τη σύναψη συμφωνίας για τις αλιευτικές σχέσεις μεταξύ της Ευρωπαϊκής Κοινότητας και της Δημοκρατίας της Εσθονίας (COM(96) 0355 - C4-0479/96-96/0187(CNS))ΙΙΙ.Σχετικά με την πρόταση κανονισμού (ΕΚ) του Συμβουλίου που αφορά τη σύναψη συμφωνίας για τις αλιευτικές σχέσεις μεταξύ της Ευρωπαϊκής Κοινότητας και της Δημοκρατίας της Λιθουανίας (COM(96) 0356 - C4-0480/96-96/0201(CNS)).
<SPEAKER ID=176 NAME="Kindermann">
Kύριε Πρόεδρε, αξιότιμη κυρία Επίτροπε, η παρούσα έκθεση της Eπιτροπής Aλιείας ασχολείται με τις τρεις προτάσεις κανονισμών, που αφορούν τη σύναψη συμφωνιών με τις τρεις δημοκρατίες της Bαλτικής, τη Λετονία, την Eσθονία και τη Λιθουανία.
<P>
Πριν από τη διεύρυνση τη Ένωσης, την 1.1.1995, η Kοινότητα των Δώδεκα, καθώς και η Σουηδία κι η Φιλανδία, είχαν συνάψει, το 1993, με τις προαναφερθείσες χώρες, αλιευτικές συμφωνίες που προβλέπουν τη διαπραγμάτευση ετησίων πρωτοκόλλων. Mετά την ένταξη της Φιλανδίας και της Σουηδίας, η Eπιτροπή διαχειρίζεται και τις διμερείς συμφωνίες τους. Για να υπάρξει καλύτερη εποπτικότητα και απλοποίηση των αλιευτικών σχέσεων, η Eπιτροπή έλαβε, το Δεκέμβριο του 1995, την εντολή να διαπραγματευθεί με τις δημοκρατίες της Bαλτικής καινούριες συμφωνίες πλαίσιο, που θα αντικαθιστούσαν όλες τις υφιστάμενες αλιευτικές συμφωνίες.
<P>
Oι νέες συμφωνίες είναι έτοιμες. Διαφέρουν ελάχιστα από τις ισχύουσες επί του παρόντος και είναι σχεδόν ταυτόσημες. Bεβαίως, η διάρκεια ισχύος τους είναι διαφορετική και η συμφωνία με τη Λιθουανία συμπληρώνεται και μ' ένα πρωτόκολλο για προσωρινές κοινές και μικτές επιχειρήσεις, όπου τα συμβαλλόμενα μέρη αναλαμβάνουν την υποχρέωση να προωθούν την ίδρυση μικτών επιχειρήσεων, στις οποίες η Kοινότητα θα παρέχει οικονομική υποστήριξη.
<P>
Mια μικτή επιτροπή, που θα συσταθεί από τα συμβαλλόμενα μέρη, θα επιλέγει τα σχέδια, εφαρμόζοντας τα βοηθητικά μέσα που προβλέπονται στο πρωτόκολλο. Έχω την άποψη πως το σημαντικότερο στοιχείο των νέων συμφωνιών δεύτερης γενιάς είναι το ότι δίνεται η δυνατότητα ίδρυσης κοινών και μικτών επιχειρήσεων, όπως αναπτύσσεται τώρα σε πλήρη έκταση στην περίπτωση της Λιθουανίας. Eκφράζουμε ωστόσο τη λύπη μας για το ότι, μέχρι τώρα, δεν ήταν δυνατόν να συνάψουμε παρόμοια πρωτόκολλα με τη Λετονία και την Eσθονία. H Eπιτροπή παρακαλείται ευγενικά να συνεχίσει να δουλεύει προς την κατεύθυνση αυτή.
<P>
Oι προβλεπόμενες συμφωνίες είναι συμφωνίες πλαίσιο, δηλαδή δεν περιλαμβάνουν διατάξεις για συγκεκριμένες αλιευτικές δραστηριότητες, και δικαιώματα ή οικονομικές αποζημιώσεις. Kαθορίζουν μάλλον τις θεμελιώδεις αρχές για τις σχέσεις μεταξύ των συμβαλλομένων μερών στον τομέα της αλιείας, ορίζουν κοινούς στόχους και προβλέπουν ένα καταμερισμό αρμοδιοτήτων, καθώς και την αμοιβαία πρόσβαση σε ζώνες αλιείας και τη δυνατότητα παραχώρησης πρόσθετων δικαιωμάτων αλιείας στους αλιείς της Ένωσης, εκ μέρους των βαλτικών χωρών, έναντι οικονομικών αντισταθμίσεων.
<P>
Kαινούρια είναι: το δικαίωμα των συμβαλλομένων μερών να ελέγχουν τα πλοία του εκάστοτε άλλου μέρους, η διαδικασία συμβιβασμού σε περίπτωση που τεθεί σε λειτουργία ένα νέο πλοίο, καθώς και η υποχρέωση της συνεργασίας στους διεθνείς οργανισμούς.
<P>
Στις συμφωνίες, τέλος, περιλαμβάνονται και διατάξεις για την τήρηση των ισχυουσών διατάξεων και τη διατήρηση των αλιευτικών πόρων, καθώς και για την αμοιβαία ανταλλαγή πληροφοριών και αποτελεσμάτων έρευνας. Eπιδοκιμάζουμε τις νέες συμφωνίες πλαίσιο με τις τρεις δημοκρατίες της Bαλτικής. Aπλοποιούν, σε μεγάλο βαθμό, τις ετήσιες διαβουλεύσεις. Περιέχουν τα βασικά παραδοσιακά στοιχεία των προηγούμενων συμφωνιών και περιλαμβάνουν και μερικές βασικές πρόσθετες διατάξεις. Tονίζεται τώρα πολύ σαφέστερα, απ' ότι προηγουμένως, η σημασία της διεθνούς συνεργασίας. Γίνεται μνεία στη Σύμβαση των Hνωμένων Eθνών, του 1982, για το δίκαιο της θάλασσας, στα αποτελέσματα της διάσκεψης του OHE για τα διασυνοριακά αποθέματα ευρύτερων περιοχών και τα συνεχώς μεταναστεύοντα είδη, στον κώδικα δεοντολογίας για υπεύθυνη αλιεία, καθώς και στο ρόλο της Διεθνούς Aλιευτικής Eπιτροπής της Bαλτικής Eπιτροπής.
<P>
Ένας βασικός κοινός στόχος, για τη συνεργασία στο τελευταία αναφερθέν όργανο, θα πρέπει να είναι η διατήρηση των αλιευτικών πόρων στη Βαλτική θάλασσα. Ωστόσο η Κοινότητα, στα πλαίσια της Διεθνούς Aλιευτικής Eπιτροπής της Βαλτικής Θάλασσας, δεν κατάφερε δυστυχώς μέχρι τώρα να πείσει όλα τα άλλα συμβαλλόμενα μέλη για την αναγκαιότητα των δραστικών περικοπών των αλιευομένων ποσοτήτων - αναφέρω για παράδειγμα μόνο τον άγριο σολομό. Εδώ μπορεί ασφαλώς η συνεργασία με τα τρία βαλτικά κράτη να βελτιωθεί ακόμη περισσότερο, και η Επιτροπή καλείται να δουλέψει προς την κατεύθυνση μιας ενιαίας στάσης σε τέτοια σημαντικά θέματα αλιείας.
<P>
Οι καινούριες συμφωνίες κομίζουν οφέλη όχι μόνον για τα βαλτικά κράτη, λ. χ. με τις οικονομικές εισφορές της Κοινότητας και τη δυνατότητα εκσυγχρονισμού της αλιευτικής τους βιομηχανίας. Και η αλιευτική βιομηχανία της Κοινότητας επωφελείται απ' αυτές. Αφενός βελτιώνουν τον εφοδιασμό με ιχθύες της κοινοτικής αγοράς, και αφετέρου μπορούν να βοηθήσουν στη μείωση του υπερβολικού δυναμικού του αλιευτικού στόλου.
<P>
Τέλος, θα 'πρεπε, στην αξιολόγηση της ωφέλειας των συμφωνιών, να ληφθεί υπόψη το ευρύτερο πλαίσιο των ευρωπαϊκών συμφωνιών μεταξύ της ΕΕ και των βαλτικών κρατών, καθώς και ο στόχος της προετοιμασίας τους για μια ένταξη στην ΕΕ. Κατά την άποψή μου, οι παρούσες αλιευτικές συμφωνίες μπορούν να συμβάλουν περιορισμένα στην πολιτική και οικονομική συνεργασία μεταξύ των βαλτικών χωρών και της ΕΕ. Δεν μπορούν ωστόσο να αντικαταστήσουν μια στρατηγική ένταξης της Ένωσης στον τομέα της αλιείας, η οποία περιλαμβάνει και βοήθειες για την αναδιάρθρωση του στόλου της Bαλτικής.

<SPEAKER ID=177 NAME="Bonino">
Κύριε Πρόεδρε, κύριοι βουλευτές, δεν θα επαναλάβω τα βασικά στοιχεία των συμφωνιών που περιέγραψε ο κ. Kindermann, ο οποίος σωστά τόνισε ότι μόνο ένα από τα τρία κράτη, δηλαδή η Λιθουανία έχει, μέχρι σήμερα, δεχθεί και τη συνισταμένη της «δεύτερης γενιάς». Θεωρώ ότι πρόκειται για ένα πολύ σημαντικό στοιχείο, κυρίως από τη σκοπιά της στρατηγικής της προένταξης: διότι, όντως, με αυτή την προοπτική και λαμβάνοντας υπόψη τη στρατηγική της προένταξης, είναι πολύ σημαντική η συνισταμένη της «δεύτερης γενιάς», η οποία επιτρέπει μικτές υποδομές που θα μπορούσαν να καταστήσουν πιο οικονομικό τον ίδιο τον τομέα των τριών χωρών. Όπως είπα, μόνο η Λιθουανία υπήρξε διαθέσιμη σε αυτό το ζήτημα και προέβη σε έναν αντισταθμιστικό συμψηφισμό ύψους 2, 5 εκατ. Ecu. Επειδή, ακριβώς, η Επιτροπή είναι πεπεισμένη για τη σημασία του μέτρου, δεν θα παραλείψει καμία προσπάθεια για να πείσει και τις άλλες δύο χώρες να δεχθούν αυτή τη συνισταμένη στις διάφορες συμφωνίες.
<P>
Με την προοπτική της επικύρωσης, η Κοινότητα και οι τρεις Δημοκρατίες της Βαλτικής έχουν ήδη αποφασίσει να προχωρήσουν σε μία σειρά συναντήσεων ήδη εντός του 1996 και κατόπιν σε μία σειρά ετησίων διαβουλεύσεων βάσει των νέων συμφωνιών, ώστε το καθεστώς που θα καθορίσει τις δυνατότητες αλιείας το 1997 να σέβεται τις συμφωνίες που θα υπογραφούν εξ ονόματος της διευρημένης Κοινότητας. Θα υπάρξει συνεπώς μία έντονη διαδικασία διαλόγου με τις τρεις χώρες που βρίσκεται πολύ πλησίον. Η Επιτροπή, αλλά πιστεύω και οι τρείς χώρες, θεωρεί πως θα αποκτούσε ιδιαίτερη σημασία οι συμφωνίες να αρχίσουν να ισχύουν την 1η Ιανουαρίου 1997.
<P>
Θα σταθώ με συντομία σε δύο μόνο σημεία και στις τροπολογίες. Το πρώτο σημείο αφορά την ταξινόμηση των θέσεων του προϋπολογισμού, επειδή η Επιτροπή το θεωρεί αντίθετο με το δόγμα που έχει καθορισθεί σχετικά με τη φύση των αλιευτικών συμφωνιών. το δεύτερο αφορά τις προκαταρκτικές διαβουλεύσεις με το Κοινοβούλιο πριν από την έναρξη των διαπραγματεύσεων. Πιστεύω, κύριε Kindermann, ότι θα πρέπει να ληφθεί υπόψη το γεγονός ότι το Συμβούλιο δίδει μία μόνο φορά τις κατευθύνσεις των διαπραγματεύσεων για κάθε συμφωνία. Σε κάθε περίπτωση, η Επιτροπή αποδέχεται τις άλλες τροπολογίες, όσον αφορά την ουσία, ενδεχομένως με ορισμένες αλλαγές στη διατύπωση και επιθυμώ να υπογραμμίσω ότι η Επιτροπή προσπάθησε, πραγματικά και πέρα από τους προϋπάρχοντες κανόνες, να ενημερώσει τακτικά το Κοινοβούλιο και όσον αφορά τη χρησιμοποίηση των αλιευτικών συμφωνιών, μέσω απολογισμών, σεμιναρίων και εκθέσεων. Πιστεύω ότι έχουμε καταβάλει μία σημαντική προσπάθεια.
<P>
Σχετικά με το ρόλο του Κοινοβουλίου κατά την οικονομική εκτέλεση των αλιευτικών συμφωνιών, επιθυμώ μόνο να υπενθυμίσω ότι τα τρία Θεσμικά Όργανα προσπαθούν αυτή την περίοδο, με κόπο, όπως γνωρίζει ο εισηγητής, να δρομολογήσουν έναν κώδικα καλής διαγωγής όσον αφορά τη διαδικασία του προϋπολογισμού για τις συμφωνίες αλιείας, με στόχο τη βελτίωση της οργάνωσης των σχέσεων μεταξύ Επιτροπής και Κοινοβουλίου.
<P>
Μετά από αυτές τις παρατηρήσεις εύχομαι ο φάκελος όχι μόνο να αρχίσει να ισχύει εντός των προβλεπομένων συμφωνιών αλλά να μπορέσει στον αμέσως προσεχή διάλογο με τις τρεις χώρες να αναπτυχθεί ως προς την ουσία και τη φύση των συμφωνιών, διότι πρόκειται για ένα βασικό στοιχείο της στρατηγικής της προένταξης.
<P>
Τελευταία παρατήρηση, που δεν έχει καμία σχέση με το φάκελο που εξετάζουμε. Όπως ίσως γνωρίζετε, αυτή η περίοδος είναι κάπως δύσκολη για μένα, και είναι μία πολύ έντονη περίοδος όσον αφορά άλλους φακέλους, όπως των ανθρωπιστικών υποθέσεων. Γι αυτό το λόγο, ζητώ συγνώμη που δεν θα παρακολουθήσω όλη τη συζήτηση και θέλω μάλιστα να ευχαριστήσω το συνάδελφο Kinnock, που θα παρευρεθεί και θα με ενημερώσει κατόπιν. Είμαι αναγκασμένη να πάρω το αεροπλάνο στις 8.30 και, συνεπώς, ζητώ συγνώμη, αλλά δεν έχω άλλη επιλογή. Είμαι βέβαιη, και τον ευχαριστώ, ότι ο συνάδελφος Kinnock θα με ενημερώσει λεπτομερώς για τις παρεμβάσεις σας.

<SPEAKER ID=178 NAME="Sindal">
Κύριε Πρόεδρε, θα ήθελα καταρχάς να αναφέρω ότι αντιλαμβάνομαι τη σπουδή της κας Bonino· άλλωστε, δεν είναι και τόσο άσχημο που αντικαθίσταται από ένα νέο παππού, τον κ. Kinnock, τον οποίο συγχαίρουμε απόψε για το ευχάριστο αυτό γεγονός.
<P>
Ως Πρόεδρος της Αντιπροσωπείας για τις Σχέσεις με την Εσθονία, τη Λετονία και τη Λιθουανία επιβεβαιώνω ότι οι τρεις αυτές χώρες ενδιαφέρονται να προωθηθούν οι εν λόγω συμφωνίες. Το θέμα παρουσιάζει ιδιαίτερο ενδιαφέρον και το συζητήσαμε στις επισκέψεις της αντιπροσωπείας μας. Ζήτησα σήμερα το λόγο επειδή επιθυμώ να αναφερθώ στα πλαίσια της κοινής αλιείας στη Βαλτική Θάλασσα. Το θέμα δεν είναι μόνο οικονομικής φύσεως. Είναι επίσης η συμμετοχή των χωρών της Βαλτικής σε μια κοινή αλιευτική πολιτική, όπως ανέφερε ο συνάδελφός μου κ. Kindermann. Οι τρεις αυτές χώρες πρέπει να έχουν τη δυνατότητα να δημιουργήσουν μια βιομηχανία, αλλά είναι επίσης υποχρεωμένες να προβαίνουν σε αξιολόγηση των πόρων, προστασία των αποθεμάτων και εκτίμηση της δυναμικότητας και της ασφάλειας στα αλιευτικά σκάφη.
<P>
Ο Επίτροπος έχει ήδη απαντήσει όσον αφορά το κατά πόσο ενδείκνυται να συζητήσει το Κοινοβούλιο την οικονομική εποπτεία. Θα αντιπαρέλθω το θέμα αυτό. Εκείνο που με απασχολεί ιδιαίτερα, και το οποίο πιθανόν να αφορά εν μέρει την προηγούμενη συζήτηση για τη Μεσόγειο, είναι ότι, μέσω της Διεθνούς Επιτροπής για τη Βαλτική, οι χώρες της περιοχής έχουν αυτονομία διαχείρισης όσον αφορά τις κοινές αλιευτικές ζώνες. Μπορώ να σας αναφέρω ότι τα αποθέματα βακαλάου αυξάνονται συνεχώς. Οι ποσοστώσεις είναι φέτος μεγαλύτερες από ό, τι παλαιότερα, λόγω των κοινών προσπαθειών στον τομέα αυτό. Μια παρόμοια ρύθμιση θα μπορούσε να καθιερωθεί π.χ. στη Μεσόγειο. Κατά τη γνώμη μου, είναι ιδιαίτερα σημαντικό να επιτευχθεί η συμμετοχή των αλιέων στον προγραμματισμό μέσω της αυτόνομης διαχείρισης.
<P>
Θα ήθελα να κάνω μία διόρθωση.Ο συνάδελφός μου, κ. Kindermann, αναφέρθηκε στα αποθέματα άγριου σολομού. Για την αποφυγή κάθε παρεξήγησης, θα ήθελα να αναφέρω ότι το γεγονός ότι τα αποθέματα άγριου σολομού μειώνονται στη Βαλτική οφείλεται στην ασθένεια Μ74 και όχι στην υπερβολική αλιεία.

<SPEAKER ID=179 LANGUAGE="DE" NAME="von Habsburg">
Aξιότιμε κύριε Πρόεδρε, αξιότιμα κενά έδρανα, θα ήθελα να επισημάνω κυρίως αυτό που ήδη αναφέρθηκε και το οποίο, κατά τη γνώμη μου, είναι πολύ σημαντικό στην όλη συμφωνία. Όταν πρωτοήρθα εδώ στο Ευρωπαϊκό Κοινοβούλιο - εδώ και πάρα πολλά χρόνια - και γινόταν συζήτηση, κατά καιρούς, για την αλιεία, τότε όσα λέγονταν ακουγόταν σαν να υπήρχαν απεριόριστες δυνατότητες στην αλιεία, σαν να ήταν ο τελευταίος μεγάλος ελεύθερος χώρος σ' αυτόν τον κόσμο. Σήμερα, θα πρέπει να ασχοληθούμε στα σοβαρά με τη διατήρηση του χώρου αυτού, δηλαδή θα πρέπει να καταλάβουμε σαφώς το εξής: Φθάσαμε στο τέλος του θαύματος, γι' αυτό και θα πρέπει να κάνουμε πολύ περισσότερα απ' ότι κάναμε στο παρελθόν, για να διαχειρισθούμε τη θάλασσα κατά τέτοιο τρόπο, ώστε και οι γενιές μετά από εμάς να μπορούν να αποκομίσουν κάτι απ' αυτή.
<P>
Σχετικά με το θέμα αυτό θα ήθελα να συγχαρώ θερμά για τη συμφωνία με τα βαλτικά κράτη. Διότι η ιδέα, ακριβώς, των μικτών επιχειρήσεων, ιδιαίτερα η ιδέα αυτής της συνεργασίας στον τομέα της αλιείας, μας δείχνει σαφώς ότι σε ορισμένα επίπεδα καταλάβαμε περί τίνος πρόκειται: Θα πρέπει πράγματι να κάνουμε το παν για να διατηρήσουμε, αφενός τα αποθέματα για μας, ώστε να μπορεί να συνεχιστεί η εμπορία των ψαριών, αλλά και δεν θα πρέπει να ξεχνάμε, αφετέρου, ότι θα πρέπει να συνεργασθούμε, προκειμένου να μειώσουμε κι άλλο το υπερβολικό δυναμικό των αλιευτικών στόλων και ταυτόχρονα να φτιάξουμε ένα λογικό σύστημα. Εδώ τα βαλτικά κράτη μάς έδωσαν ένα παράδειγμα - όπως και σε πολλά άλλα πράγματα επίσης.
<P>
Θα ήθελα να πω και κάτι άλλο επ' αυτού. Χάρηκα που ο κύριος εισηγητής, όπως και ο προλαλήσας, ανέφερε την προετοιμασία και άλλων σταδίων προσέγγισης προς τα βαλτικά κράτη. Αυτό είναι πολύ σημαντικό, κατά τη γνώμη μου. Δεν πρέπει να ξεχνάμε ένα πράγμα: Για τα βαλτικά κράτη ήταν ένα τραυματικό γεγονός το ότι χάσανε την ανεξαρτησία τους από το σύμφωνο Χίτλερ-Στάλιν. Θα πρέπει σ' αυτούς τους λαούς της Βαλτικής να δώσουμε την εσωτερική ασφάλεια. Θα πρέπει να τους δώσουμε την ασφάλεια ότι τους υποστηρίζουμε, ότι τους συμπαραστεκόμαστε, ότι η Ευρωπαϊκή Ένωση αισθάνεται υπεύθυνη για το μέλλον τους, δηλαδή καλούμαστε, όσο το δυνατόν πιο σύντομα, να μεριμνήσουμε για την εξωτερική ασφάλεια, αλλά και να ανοίξουμε τις πύλες της οικονομικής συνεργασίας με τα βαλτικά κράτη. Αυτό είναι ένα μετριοπαθές πρώτο βήμα. Ωστόσο, χαιρόμαστε για το βήμα αυτό και αποφασίζουμε, ταυτόχρονα, ότι απαιτούνται κι άλλα περαιτέρω.

<SPEAKER ID=180 LANGUAGE="EN" NAME="Macartney">
Κύριε Πρόεδρε, μόλις επέστρεψα από την Κοπεγχάγη, όπου είχα τη δυνατότητα να συνομιλήσω με μερικούς Λεττονούς. Ένα από τα θέματα που συζητήσαμε ήταν η ανάγκη να επιτευχθεί σωστή ισορροπία στο μέλλον.
<P>
Αυτά που λέγει ο κ. von Habsburg είναι απολύτως ορθά. Αλλά η άλλη πλευρά είναι ακριβώς όσα είπε ο κ. Sindal: πρέπει να μπορέσουμε να καθησυχάσουμε τους Λεττονούς, αλλά και τους υπόλοιπους λαούς της Βαλτικής, ότι αν ενταχθούν στην Ευρωπαϊκή Ένωση, δεν θα δουν όλους τους αλιευτικούς τους πόρους να εξαφανίζονται, ούτε θα χάσουν τον έλεγχό τους.
<P>
Έτσι, αν βλέπουμε αυτόν τον κίνδυνο, πρέπει να δούμε και την εμπειρία της Βαλτικής ως υπόδειγμα για την μελλοντική ανάπτυξη κοινής αλιευτικής πολιτικής. Όπως είπε ο κ. von Habsburg και ο κ. Sindal, το κλειδί είναι η αυτοδιαχείριση και η αποκεντρωμένη διαχείριση με λήψη υπόψη της διατήρησης. Δεν πρέπει να επιβάλουμε κάποιο μεγαλεπήβολο πρόγραμμα στους ανθρώπους προσπαθώντας δήθεν να επιβάλουμε κάτι το ευρωπαϊκό σε ανθρώπους που δεν το θέλουν. Ας συνεργαστούμε και ας εντάξουμε πλήρως στην επιχείρηση αυτή τις αλιευτικές κοινότητες.

<SPEAKER ID=181 NAME="Πρόεδρος">
Ευχαριστώ πολύ, κύριε Macartney.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 9.00 π.μ.
<P>
(Η συνεδρίαση λήγει στις 19.55)

