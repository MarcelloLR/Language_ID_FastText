<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της προηγούμενης συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Pex">
Κύριε Πρόεδρε, επιτρέψτε μου να θέσω ένα ερώτημα στο Προεδρείο με αφορμή τα πρακτικά. Χθες το μεσημέρι διεξήχθη υπό την προεδρία σας ψηφοφορία επί της έκθεσής μου, κι ευχαριστώ τους 225 βουλευτές που ψήφισαν, από τους οποίους 168 υπέρ. Βλέπετε ότι στην πρωινή συνεδρίαση υπήρχαν περισσότεροι από 400 παρόντες κατά την ψηφοφορία. Θυμάμαι ότι έχω ψηφίσει συχνά στις μιάμιση, ακόμα και στις δύο παρά τέταρτο. Χθες, πριν από την έναρξη της ψηφοφορίας, αναφέρθηκε ότι θα έληγε στη μία και τέταρτο. Θα ήθελα να ρωτήσω κατά πόσο το Προεδρείο προτίθεται να καθιερώσει διαφορετικές ώρες ψηφοφορίας. Τη μια φορά ψηφίζουμε έως τη μία, την άλλη έως τη μία και τέταρτο και κάποιες άλλες φορές έως τη μία και μισή, κατάσταση κάπως αυθαίρετη. Αισθάνομαι θύμα της διακοπής των ψηφοφορίων στη μία και τέταρτο και θα ήθελα να καλέσω το Προεδρείο να υποβάλει συγκεκριμένη πρόταση, ούτως ώστε να καθιερωθούν σταθερές ώρες ψηφοφορίας, προκειμένου να αποκλεισθεί η πιθανότητα να επαναληφθεί κάτι τέτοιο.

<SPEAKER ID=3 NAME="Πρόεδρος">
Καθορίσαμε ώρες ψηφοφοριών, αλλά δεν προσδιορίσαμε τα θέματα κατά τη διάρκειά τους. Κατά τη διάρκεια της ψηφοφορίας, λοιπόν, καλύπτουμε όσο το δυνατόν περισσότερα θέματα μπορούμε, αλλά, σε περίπτωση που εξαντλήσουμε τον χρόνο, οι μη ψηφισθείσες εκθέσεις μεταφέρονται στην ώρα της ψηφοφορίας της επόμενης συνεδρίασης.

<SPEAKER ID=4 LANGUAGE="FR" NAME="Fontaine">
Kύριε Πρόεδρε, θα ήθελα απλά να διευκρινίσω κάτι που ίσως διέφυγε από την προσοχή του κ. Pex. Ήδη εδώ και ώρα μπορούμε να δούμε ότι στην ημερήσια διάταξη της Πέμπτης προβλέπονται στις 17.30 ψηφοφορίες επί επικαίρων, επειγόντων και σημαντικών θεμάτων και συνέχεια των πρωινών ψηφοφοριών. Κατανοώ ότι μπορεί να σας διέφυγε το γεγονός αυτό, αγαπητέ συνάδελφε, αλλά νομίζω ότι είναι πολύ σημαντικό και ότι πρέπει στο εξής να προγραμματίζουμε τις εργασίες μας σε συνάρτηση με αυτό.
<P>
Ο Πρόεδρος της πρωινής συνεδρίασης της Πέμπτης, που θεωρητικά θα μπορούσε να διακόψει τις εργασίες ακριβώς στις 13.00, αλλά που χάρη σε κάποια ελαστικότητα του Σώματος κατάφερε να τις παρατείνει έως τις 13.15, ήλπιζε ειλικρινά ότι θα μπορούσε να διεξαχθεί η ψηφοφορία επί της έκθεσης Pex, πράγμα που, εντούτοις, δεν συνέβη. Ωστόσο, όλοι γνώριζαν ότι, εάν η ψηφοφορία δεν διεξαγόταν πριν τις 13.15, θα διεξαγόταν το απόγευμα της ίδιας ημέρας.
<P>
(Εγκρίνονται τα συνοπτικά πρακτικά)

<SPEAKER ID=5 LANGUAGE="NL" NAME="Oomen-Ruijten">
Κύριε Πρόεδρε, δεν έχω καμία παρατήρηση για τα πρακτικά, αλλά θα ήθελα να επιστήσω την προσοχή σας, καθώς και την προσοχή των συναδέλφων βουλευτών, στο γεγονός ότι σήμερα βρίσκεται μαζί μας μια συνάδελφος που εορτάζει μια πάρα πολύ σημαντική επέτειο γενεθλίων. Πρόκειται για την κυρία Ursula Schleicher, η οποία προεδρεύει πάρα πολύ συχνά των συνεδριάσεων της Παρασκευής. Πιστεύω ότι θα ήταν σκόπιμο, κύριε Πρόεδρε, να δώσουμε σε αυτήν την συμπαθή και ικανότατη συνάδελφό μας τη δυνατότητα να αρχίσει εδώ τον εορτασμό των γενεθλίων της με ένα θερμό χειροκρότημα.

<SPEAKER ID=6 NAME="Πρόεδρος">
Σας ευχαριστώ πολύ κ. Oomen-Ruijten. Nα τα εκατοστήσετε, κ. Schleicher.

<CHAPTER ID=2>
Ψηφοφορίες
<SPEAKER ID=7 LANGUAGE="DE" NAME="Graefe zu Baringdorf">
Η τροπολογία αριθ. 1, που έγινε δεκτή και υπεβλήθη από την Επιτροπή Γεωργίας και Ανάπτυξης της Υπαίθρου, και η τροπολογία αριθ. 5, του κ. Fantuzz, i αντιφάσκουν και δεν είναι συμβατές. Προτιμώ την τροπολογία αριθ. 1, που έγινε δεκτή από την Επιτροπή Γεωργίας και Ανάπτυξης της Υπαίθρου. Η Επιτροπή άφησε να εννοηθεί, αν κατάλαβα καλά, ότι ναι μεν θα μπορούσε να αποδεχθεί τις δύο, αλλά ότι δεν είναι συμβατές, ούτε αλληλοσυμπληρώνονται. Πρέπει επομένως να επιλέξουμε, κι εγώ τάσσομαι υπέρ της τροπολογίας αριθ.1.
<P>
Μετά από την ψηφοφορία για τις τροπολογίες

<SPEAKER ID=8 LANGUAGE="DE" NAME="Graefe zu Baringdorf">
Κύριε Πρόεδρε, πριν από την ψηφοφορία για το ψήφισμα νομοθετικού περιεχομένου θα ήθελα να βεβαιωθώ για άλλη μια φορά ότι οι αλλαγές που έκανε η Επιτροπή στις τροπολογίες αριθ. 2 και 3 δεν είναι ουσιαστικές, αλλά έχουν σχέση με τη σύνταξη των τροπολογιών - όπου η μία τροπολογία συνιστά ένα συμπλήρωμα του υφιστάμενου νομικού κειμένου - ότι δηλαδή οι τροπολογίες συμφωνούν με όσα ψηφίζουμε εδώ, έτσι ώστε να έχουμε κατόπιν μία κοινή θέση Κοινοβουλίου και Επιτροπής. Εάν νεύσετε τώρα θετικά, μπορούμε να ψηφίσουμε!
<P>
(Γέλια)

<SPEAKER ID=9 NAME="Πρόεδρος">
Η Επιτροπή επιβεβαίωσε τη συμφωνία της.
<P>
(Το Σώμα εγκρίνει το ψήφισμα νομοθετικού περιεχομένου) Έκθεση (Α4-0129/98) του κ. Graefe zu Baringdorf, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την έκθεση της Επιτροπής προς το Συμβούλιο και το Ευρωπαϊκό Κοινοβούλιο όσον αφορά την εφαρμογή του κανονισμού (ΕΚ) αριθ. 1467/94 που εξέδωσε το Συμβούλιο στις 20 Ιουνίου 1994 (COM(97)0327 - C4-0492/97)
<P>
(Το Σώμα εγκρίνει το ψήφισμα νομοθετικού περιεχομένου)
<SPEAKER ID=10 LANGUAGE="NL" NAME="Van Dam">
Κύριε Πρόεδρε, η Ευρωπαϊκή Επιτροπή επιθυμεί να επεκτείνει το πεδίο εφαρμογής των κανόνων για τον ανταγωνισμό και στις διεθνείς αεροπορικές διασυνδέσεις. Σε περίπτωση που το Συμβούλιο λάβει σχετική απόφαση, η Επιτροπή θα αποκτήσει την αποκλειστική αρμοδιότητα να αξιολογεί τις συμφωνίες συνεργασίας ευρωπαϊκών και ξένων αερομεταφορέων. Πρόκειται για μια αρμοδιότητα την οποία η Επιτροπή μοιράζεται σήμερα με τα κράτη μέλη. Σύμφωνα με την Επιτροπή, η σημερινή κατάσταση προξενεί νομική αβεβαιότητα στους αερομεταφορείς.
<P>
Οι ευρωπαϊκοί κανόνες περί ανταγωνισμού που ισχύουν για τις αερομεταφορές έχουν ως στόχο να προλάβουν ενδεχόμενο αθέμιτο ανταγωνισμό μεταξύ των αερομεταφορέων στους κόλπους της απελευθερωμένης ενιαίας αγοράς. Έτσι, στην αγορά της Ευρωπαϊκής Ενωσης απαγορεύεται, για παράδειγμα, να συνάπτονται συμφωνίες για τις τιμές.
<P>
Αντιθέτως, σε παγκόσμια κλίμακα δεν μπορεί να γίνεται λόγος για την ύπαρξη μιας απελευθερωμένης αγοράς. Οι διεθνείς αερομεταφορές διεξάγονται κατά κανόνα σύμφωνα με λεπτομερείς διμερείς συμβάσεις. Σε μια τέτοια αγορά δεν μπορεί σε καμία περίπτωση να γίνεται λόγος για την εφαρμογή κανόνων ανταγωνισμού. Επιπλέον, στην περίπτωση διμερών διαπραγματεύσεων, ο τομέας των αερομεταφορών δεν αποτελεί παρά ένα μέρος του συνόλου. Κατά κανόνα συνάπτονται συμφωνίες-πακέτα.
<P>
Κατά τη γνώμη μου, είναι προτιμότερη η σημερινή κατάσταση, όπου η αρμοδιότητα κατανέμεται μεταξύ Επιτροπής και κρατών μελών. Στην περίπτωση αυτή τα κράτη μέλη θα διατηρήσουν μέσα σε ορισμένα πλαίσια τη δυνατότητα να συνάπτουν συμφωνίες αερομεταφορών με τρίτες χώρες. Η Επιτροπή μπορεί να παρεμβαίνει, σύμφωνα με το άρθρο 89 της Συνθήκης και μετά από διαβουλεύσεις με το ενδιαφερόμενο κράτος μέλος, σε περίπτωση που η συμφωνία περιορίζει σημαντικά τον ανταγωνισμό.
<P>
Η νομική αβεβαιότητα που αντιμετωπίζουν οι αερομεταφορείς μπορεί να περιορισθεί σημαντικά σε περίπτωση που βελτιωθεί η συνεργασία κρατών μελών και Επιτροπής. Παραδέχομαι ότι η συνεργασία αυτή δεν είναι σήμερα αυτή που θα έπρεπε. Ωστόσο, αυτό οφείλεται στο γεγονός ότι, ενόψει της νέας κατάστασης που έχει δημιουργηθεί με τις κοινοπραξίες αερομεταφορέων, η Επιτροπή και τα κράτη μέλη επιχειρούν να προσδιορίσουν τις αρμοδιότητές τους. Πιστεύω ότι στο μέλλον θα βελτιωθεί η συνεργασία της Επιτροπής με τα κράτη μέλη. Για τους λόγους αυτούς καταψήφισα την πρόταση της Επιτροπής.

<SPEAKER ID=11 NAME="Donnay">
Γνωρίζετε πόσο μεγάλη σημασία αποδίδουμε στην αρχή της επικουρικότητας, σύμφωνα με την οποία επαφίεται στα κράτη μέλη να ρυθμίζουν αφ'εαυτών τις υποθέσεις που τα αφορούν, από τη στιγμή που η δράση τους θα είναι κατά πάσα πιθανότητα αποτελεσματικότερη από μία παρέμβαση των ευρωπαϊκών θεσμικών οργάνων.
<P>
Κατά τη γνώμη μου και με αυτό το πνεύμα, το ζήτημα των συμφωνιών μεταξύ των κρατών μελών και των τρίτων χωρών στον τομέα των αερομεταφορών δεν απαιτεί καμία τόσο σημαντική διεύρυνση των εξουσιών της Επιτροπής.
<P>
Ωστόσο, με τις δύο αυτές προτάσεις κανονισμού η Επιτροπή επιθυμεί ενδεχομένως συμπληρωματικές εξουσίες, προκειμένου να εφαρμόσει τους κοινοτικούς κανονισμούς για τον ανταγωνισμό στις αερομεταφορές μεταξύ της Κοινότητας και των τρίτων χωρών.
<P>
Υπενθυμίζω ότι επί του παρόντος η Επιτροπή είναι εξουσιοδοτημένη από το Συμβούλιο μόνο για την εξέταση των φακέλων που αφορούν τις αεροπορικές υπηρεσίες εντός του Ευρωπαϊκού Οικονομικού Χώρου.
<P>
Εάν εγκριθούν οι προτάσεις της Επιτροπής ως έχουν, το αποτέλεσμα θα είναι να ενισχυθούν οι εξουσίες της ως προς τις σχέσεις μεταξύ των κρατών μελών και των τρίτων χωρών.
<P>
Από την πλευρά μου, αγαπητοί συνάδελφοι, θεωρώ ότι μια τέτοιου είδους διεύρυνση των εξουσιών της Επιτροπής θα ήταν τουλάχιστον πρόωρη. Πράγματι, δεν υπάρχει σήμερα κοινή εξωτερική πολιτική στον τομέα των αερομεταφορών. Επιπλέον, η συζήτηση ουσίας επί του θέματος αυτού δεν κατέληξε παρά σε περιορισμένο αριθμό εντολών για τη διεξαγωγή διαπραγματεύσεων.
<P>
Θα ήθελα επιπλέον να προσθέσω ότι δεν έχει ακόμα συναφθεί καμία συμφωνία με χώρα που δεν ανήκει στον Ευρωπαϊκό Οικονομικό Χώρο.
<P>
Συμπερασματικά, είναι μάλλον λυπηρό το γεγονός ότι η Επιτροπή προσπαθεί μέσω των προτάσεων κανονισμού που υπέβαλε να επεκτείνει τις εξουσίες της με τρόπο που θα χαρακτήριζα "πλάγιο», προκειμένου να καταφέρει να επέμβει σε έναν τομέα που εμπίπτει προς το παρόν στην κυρίαρχη αρμοδιότητα των κρατών μελών, εξαιρουμένων των περιπτώσεων όπου η Επιτροπή έχει λάβει εντολή για τη διεξαγωγή διαπραγματεύσεων.
<P>
Κατά συνέπεια, σε πρώτη φάση θα μου φαινόταν πιο ενδεδειγμένο να περιορισθούν οι εξουσίες της Επιτροπής μόνο στις χώρες για τις οποίες το Συμβούλιο της ανέθεσε εντολή διεξαγωγής διαπραγματεύσεων.
<P>
Έκθεση Graefe zu Baringdorf (A4-0128/98)
<SPEAKER ID=12 NAME="Souchet">
H πρόταση της Επιτροπής που μας υπεβλήθη επιτρέπει απλοποίηση της διαδικασίας πιστοποίησης των σπόρων που προορίζονται για πολλαπλασιασμό. Οι λεπτομέρειες εφαρμογής που εξετάζονται προβλέπουν ενισχυμένη συμμετοχή των παραγωγών στις διαδικασίες ελέγχου. Οι επίσημες επιθεωρήσεις που πραγματοποιούνται από τις υπηρεσίες πιστοποίησης θα αντικατασταθούν εν μέρει από ελέγχους για τους οποίους θα είναι υπεύθυνοι οι ίδιοι οι παραγωγοί.
<P>
Δεν μπορούμε παρά να εκφράσουμε την ικανοποίησή μας γι'αυτή καθαυτή την αρχή της εν λόγω απλοποίησης. Ωστόσο, θα είναι απαραίτητο να εξακριβωθεί η ορθή εφαρμογή του εν λόγω αυτοελέγχου, προκειμένου να αποφευχθούν ενδεχόμενες διακρίσεις μεταξύ των παραγωγών των διαφόρων κρατών μελών. Είναι, επομένως, απαραίτητο να μεριμνήσουμε ούτως ώστε οι αγρότες που είναι επιφορτισμένοι με την εφαρμογή αυτών των αυτοελέγχων να ακολουθούν ενιαία διαδικασία σε όλα τα κράτη μέλη. Επιπλέον, θα χρειασθεί να προβλεφθούν αυστηρές κυρώσεις για περιπτώσεις που διαπιστώνονται απάτες ή δόλιοι χειρισμοί. Πρέπει να φροντίσουμε παράλληλα να εξασφαλίσουμε ενίσχυση της προσωπικής ευθύνης των ελεγκτών και να αποφεύγουμε την υπερβολική άσκηση πίεση προς αυτούς από τις επιχειρήσεις ή τους ίδιους τους αγρότες.
<P>
Η πολιτική ομάδα μας υποστηρίζει όλες τις προτεινόμενες τροπολογίες, ιδιαίτερα δε την τροπολογία, που επιτρέπει χρησιμοποίηση στους ελέγχους ορκωτού τεχνικού προσωπικού. Πράγματι, λόγω του εποχιακού χαρακτήρα των αγροτικών προϊόντων και της υποχρέωσης να χρησιμοποιείται έκτακτο εργατικό δυναμικό για τη διενέργεια των αυτοελέγχων, είναι απαραίτητο να εξασφαλίζεται η χρησιμοποίηση στους εν λόγω ελέγχους ορκωτού τεχνικού προσωπικού. Πρόκειται στην πραγματικότητα για τον μοναδικό τρόπο ενίσχυσης της προσωπικής ευθύνης του χρησιμοποιούμενου προσωπικού, σε περίπτωση απάτης ή δολίου χειρισμού των ελέγχων.
<P>
Θα ήθελα επίσης να τονίσω μια ασυνέπεια. Στην πραγματικότητα, αφού στην έκθεση Rothley σχετικά με την έννομη προστασία των βιοτεχνολογικών εφευρέσεων υιοθετήσαμε την αρχή της δυνατότητας κατοχύρωσης των σπόρων προς σπορά μέσω διπλωμάτων ευρεσιτεχνίας, περιορίζοντας παράλληλα το "προνόμιο του αγρότη», το Ευρωπαϊκό Κοινοβούλιο οδηγείται σήμερα στην ψήφιση μιας έκθεσης για την προώθηση σε κοινοτικό επίπεδο των δραστηριοτήτων συντήρησης, χαρακτηρισμού, συλλογής και χρησιμοποίησης των αγροτικών γενετικών πόρων. Η έκθεση που εξετάζουμε σήμερα στοχεύει στην προώθηση των κέντρων διατήρησης των γενετικών πόρων και στη διευκόλυνση της ενημέρωσης σε ευρωπαϊκό επίπεδο. Διερωτώμαι μήπως κατ'αυτόν τον τρόπο, αφενός εμποδίζουμε και μειώνουμε την παραγωγή των σπόρων του αγροτικού τομέα και, αφετέρου χρηματοδοτούμε και προωθούμε τα κέντρα διατήρησης γενετικών πόρων, προς το συμφέρον και μόνο των πολυεθνικών του εν λόγω τομέα.

<CHAPTER ID=3>
Eγκλήματα σχετικά με τις κάρτες πληρωμής
<SPEAKER ID=13 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0164/98) του κ. Schmid, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με το σχέδιο κοινής δράσης που εγκρίθηκε από το Συμβούλιο με βάση το άρθρο Κ3 της Συνθήκης για την Ευρωπαϊκή Ένωση αναφορικά με ορισμένες ρυθμίσεις για τη βελτίωση της ανταλλαγής πληροφοριών για εγκλήματα σχετικά με τις κάρτες πληρωμής μεταξύ των διωκτικών αρχών των κρατών μελών, αλλά και μεταξύ αυτών των αρχών και του κλάδου των καρτών πληρωμής, οσάκις οι εν λόγω πληροφορίες είναι απαραίτητες για τη διερεύνηση των εγκλημάτων (5683/98 - C4-0136/98-98/0906(CSN)).

<SPEAKER ID=14 NAME="Schmid">
Κύριε Πρόεδρε, αξιότιμοι συνάδελφοι, ο φόβος λόγω της εγκληματικότητας ανήκει πλέον, μαζί με την ανεργία, στα μείζονα προβλήματα που αντιμετωπίζουν πολλοί άνθρωποι. Σε αυτό το πλαίσιο το οργανωμένο έγκλημα γίνεται όλο και περισσότερο αισθητό ως πρόβλημα. Ωστόσο, είναι πολύ διαδεδομένη η όχι απόλυτα σωστή υπόθεση ότι το οργανωμένο έγκλημα εκφράζεται κυρίως με κραυγαλέα σοβαρά εγκλήματα. Εξίσου διαδεδομένη είναι η πλάνη ότι στο οργανωμένο έγκλημα εμπλέκονται κυρίως οργανώσεις που δεν ανήκουν στο δικό μας έθνος, παρά έρχονται από το εξωτερικό. Πρόκειται για δύο εσφαλμένες αντιλήψεις!
<P>
Το οργανωμένο έγκλημα δεν είναι κατά βάση τίποτε άλλο παρά η συστηματικά οργανωμένη επαναλαμβανόμενη διάπραξη ακόμα και μικρών αξιόποινων πράξεων με σκοπό το κέρδος. Ακούγοντας αυτά οι περισσότεροι σκέφτονται την εμπορία ναρκωτικών. Ασφαλώς η εμπορία ναρκωτικών ανήκει στο οργανωμένο έγκλημα, αποτελεί όμως μόνο ένα μέρος του. Εδώ ανήκουν επίσης, για παράδειγμα, οι συστηματικές κλοπές ή οι συστηματικές πλαστογραφίες πιστωτικών καρτών, και θα αποσαφηνίσω το εν λόγω θέμα με ένα παράδειγμα. Ας υποθέσουμε ότι γίνεται π.χ. στις Βρυξέλλες μια κλοπή πορτοφολιού: μπορεί να πρόκειται βέβαια για έναν ναρκομανή που θέλει να βρει χρήματα για να αγοράσει ναρκωτικά. Μπορεί όμως η κλοπή να διαπράχθηκε και από ειδικούς στις κλοπές πορτοφολιών, οι οποίοι αποστέλλονται αεροπορικά στην εν λόγω πόλη, όπου εργάζονται συστηματικά μία ημέρα, ενώ τη νύχτα βρίσκονται ξανά στο αεροπλάνο κατευθυνόμενοι προς μια άλλη ήπειρο. Οι κλεμμένες κάρτες πάλι μεταφέρονται αεροπορικώς κάπου στην Ασία. Εκεί κάποιοι ψωνίζουν με αυτές και τα προϊόντα εξαργυρώνονται μέσω οργανώσεων κλεπταποδόχων. Στη συγκεκριμένη περίπτωση, πρόκειται για οργανωμένο έγκλημα.
<P>
Αυτό συμβαίνει τώρα όλο και πιο συχνά στον τομέα των πιστωτικών καρτών. Σύμφωνα με εκτιμήσεις των αστυνομικών αρχών, η ζημία ανέρχεται σε περίπου ένα δις δολλάρια ΗΠΑ ετησίως, ποσό αρκετά μεγάλο! Οι τεχνικές που εφαρμόζονται εκτείνονται από την αθέμιτη χρήση - με την πλαστογράφηση υπογραφών - μέσω της αλλαγής στοιχείων πιστωτικών καρτών, έως την πλήρη πλαστογράφησή τους.
<P>
Αυτό το ένα δις δολλάρια ΗΠΑ που ανέφερα επαναδιοχετεύεται εν συνεχεία στο παρόνομο κύκλωμα διακίνησης του χρήματος και μετά από ξέπλυμα καταλήγει κάποτε σε επιχειρήσεις που υποτίθεται ότι είναι απόλυτα σοβαρές.
<P>
Τώρα η βρετανική κυβέρνηση υπέβαλε πρόταση για κοινή δράση, προκειμένου να διευκολυνθεί η εργασία της αστυνομίας στον συγκεκριμένο τομέα. Η πρόταση στοχεύει στη δυνατότητα ταχύτερης ανταλλαγής πληροφοριών σχετικά με τα εγκλήματα που αφορούν τις πιστωτικές κάρτες, π.χ. για νέους τρόπους δράσης και άλλα συναφή. Σκοπός δεν είναι μόνο η επίσπευση αυτής της ανταλλαγής πληροφοριών μεταξύ των αστυνομικών αρχών, αλλά και η ύπαρξη καλύτερης αλληλοπληροφόρησης μεταξύ της βιομηχανίας που κατασκευάζει πιστωτικές κάρτες και της αστυνομίας. Πρόκειται για δύο σωστές προσεγγίσεις. Γι'αυτό η επιτροπή μας αποφάνθηκε θετικά για τη συγκεκριμένη κοινή δράση. Συγχρόνως, όμως, υποστηρίζουμε ότι δεν έχει και πολύ νόημα να δημιουργηθεί ιδιαίτερο δίκτυο πληροφόρησης για κάθε κατηγορία εγκλήματος του τομέα του οργανωμένου εγκλήματος. Θα ήταν λογικότερο - και ο συνάδελφος Schulz θα αναφερθεί αργότερα σε αυτό - αντί να κατασκευάζουμε παράλληλες δομές, γεγονός που μόνο σύγχυση θα προκαλούσε, να ανατεθεί το συγκεκριμένο ζήτημα το συντομότερο στην Europol.
<P>
Κατά δεύτερον, η πρόταση είναι καλή αλλά δεν επαρκεί. Για να μπορέσουμε να αντιμετωπίσουμε αποτελεσματικά τα εγκλήματα σχετικά με τις πιστωτικές κάρτες, χρειαζόμαστε τουλάχιστον δύο ακόμα μέτρα. Το πρώτο είναι η ενοποίηση των χαρακτηριστικών γνωρισμάτων ασφαλείας των πιστωτικών καρτών: κάτι που ίσως δεν γνωρίζουν οι περισσότεροι από εσάς είναι ότι κάθε πιστωτική κάρτα έχει ιδιαίτερα χαρακτηριστικά ασφαλείας, βάσει των οποίων μπορεί να διαπιστωθεί εάν είναι γνήσια ή όχι. Τα εν λόγω χαρακτηριστικά δεν είναι ορατά μερικές φορές, καμιά φορά φαίνονται στο υπεριώδες φως, και εν μέρει είναι γνωστά μόνο στους μυημένους. Το πρόβλημα έγκειται στο ότι κάθε φορέας έκδοσης πιστωτικών καρτών χρησιμοποιεί διαφορετικά χαρακτηριστικά. Αυτό σημαίνει ότι στα καταστήματα που δέχονται κάρτες οι υπεύθυνοι θα έπρεπε να μάθουν να αναγνωρίζουν 8, 10 ή και περισσότερα διαφορετικά χαρακτηριστικά ασφαλείας, πράγμα μη εφικτό. Αυτό που χρειαζόμαστε είναι μια ενοποίηση παρόμοια με εκείνη των χαρτονομισμάτων, όπου υπάρχουν δύο ή τρία χαρακτηριστικά γνωστά σε κάθε ταμία. Για τον σκοπό αυτό χρειαζόμαστε, τουλάχιστον στην ΕΕ, προτάσεις της Επιτροπής, δεδομένου ότι το θέμα πρέπει να ρυθμιστεί νομικά.
<P>
Επίσης, συχνά πιστεύεται ότι η βιομηχανία πιστωτικών καρτών κάνει με δική της πρωτοβουλία ο, τιδήποτε είναι δυνατόν προκειμένου να αποτρέψει την αθέμιτη χρήση των πιστωτικών καρτών. Στην πραγματικότητα, όμως, διενεργείται ένας υπολογισμός κόστους-ωφέλειας σαν εκείνον που ίσως κάνετε κι εσείς οι ίδιοι όταν σκέφτεστε εάν αξίζει τον κόπο να κάνετε μία ασφάλεια ή μήπως είναι καλύτερα να δεχθείτε το ενδεχόμενο της ζημίας, γιατί μακροπρόθεσμα αυτό είναι πιο φθηνό από το να πληρώνετε την ασφάλεια. Παρόμοια ενεργούν και οι οργανισμοί πιστωτικών καρτών.Γι'αυτό δεν έχει εφαρμοσθεί ακόμα το σύστημα που θα παρείχε τη μέγιστη ασφάλεια, να μην πληρώνει δηλαδή κανείς με την υπογραφή του, αλλά να ακολουθείται μία διαδικασία παρόμοια με των αυτόματων μηχανημάτων: να υπάρχει σε αυτές τις πλαστικές κάρτες ένα τσιπ και να υπογράφετε με μία ακολουθία τεσσάρων αριθμών που μόνο εσείς γνωρίζετε, συνδυασμός δηλαδή τσιπ και προσωπικού κωδικού.
<P>
Τούτο, όμως, προϋποθέτει να διαθέτουν τα εστιατόρια και τα καταστήματα τέτοιου είδους μηχανήματα, τα οποία να δέχονται τον κωδικό. Στη Γαλλία αυτό συνηθίζεται από καιρό με τη χρήση της carte bleue , σε αντίθεση με άλλες χώρες. Αλλωστε, και στη Γαλλία το εν λόγω σύστημα δεν εφαρμόσθηκε για λόγους ασφαλείας, παρά για λόγους συνδεδεμένους με την αγορά, γεγονός, ωστόσο, που δεν έχει σημασία γιατί το αποτέλεσμα είναι που μετράει. Η βιομηχανία πιστωτικών καρτών αντιδρά σε αυτό εν μέρει με το επιχείρημα ότι ένα κατάστημα με ασημικά στην Ινδία δεν θα είχε αρκετά χρήματα για να αγοράσει ένα παρόμοιο μηχάνημα. Υποστηρίζεται δε ότι, εάν πραγματοποιηθεί κάτι τέτοιο, θα παρεμποδισθεί η περαιτέρω διάδοση των πιστωτικών καρτών.
<P>
Επομένως, δεν υπάρχει αυθόρμητο ενδιαφέρον εκ μέρους της εν λόγω βιομηχανίας για τις μέγιστες προδιαγραφές ασφαλείας. Υπάρχει, όμως, ενδιαφέρον από κοινωνική σκοπιά. Πρέπει πάντα να δείχνουμε εξαιρετικό ενδιαφέρον για την καταπολέμηση του οργανωμένου εγκλήματος, όπου αυτό είναι δυνατόν, γιατί σε τελευταία ανάλυση το οργανωμένο έγκλημα αποτελεί κίνδυνο για την κοινωνία. Αυτός είναι ένας επιπλέον λόγος που χρειαζόμαστε στον εν λόγω τομέα νομικές προτάσεις.
<P>
Τελειώνοντας, επαναλαμβάνω ότι όσα πρότεινε η βρετανική κυβέρνηση αποτελούν ένα βήμα προς τη σωστή κατεύθυνση, που όμως δεν επαρκεί. Η Επιτροπή καλείται να υλοποιήσει τα αιτήματά μας, τα οποία καλύπτουν πολλές κατευθύνσεις.
<P>
(Χειροκροτήματα)

<SPEAKER ID=15 LANGUAGE="DE" NAME="Schulz">
Κύριε Πρόεδρε, κυρίες και κύριοι, ευχαριστώ θερμά τον συνάδελφο Schmid για την υποβολή της παρούσας έκθεσης. Η ανάλυσή του δείχνει ότι έχουμε να κάνουμε με κάποιον που γνωρίζει σε βάθος το αντικείμενο. Επιτρέψτε μου στην αρχή της ανάλυσής μου να πω χαριτολογώντας ότι, μετά από την ανάγνωση της έκθεσης του Gerhard Schmid, θα ήμουν άνετα σε θέση να στραφώ σε άλλα πράγματα από το να είμαι μέλος του Ευρωπαϊκού Κοινοβουλίου, γιατί, εάν αυτά δεν ήταν παράνομα, θα μπορούσε κανείς να κερδίσει πολλά χρήματα!
<P>
Ο κ. Schmid ανέλυσε με μεγάλη ακρίβεια τις τεχνικές προϋποθέσεις του συγκεκριμένου είδους εγκληματικότητας. Η έκθεσή του επισημαίνει έναν πολύ ουσιαστικό κίνδυνο: ότι εξαιτίας της τεχνολογικής προόδου, ειδικά δε όσον αφορά τα ηλεκτρονικά μέσα πληρωμής, αλλά και παντού όπου φαίνεται να επιτυγχάνονται απλουστεύσεις χάρη στην τεχνολογία, αναφύονται συγχρόνως νέοι κίνδυνοι αθέμιτης χρήσης, εάν δεν ορίζονται σαφώς τα όρια και τα πλαίσια εντός των οποίων θα αναπτυχθούν συγκρίσιμες προδιαγραφές που θα καταστήσουν εφικτό τον έλεγχο της δυνατότητας χρησιμοποίησης της συγκεκριμένης νέας τεχνολογίας όχι μόνο για τον χρήστη, αλλά και για τον κατασκευαστή των τεχνικών προϋποθέσεων. Κατ'αυτόν τον τρόπο ο κ. Schmid επέστησε την προσοχή στο ουσιαστικό σημείο.
<P>
Η βιομηχανία πιστωτικών καρτών - ας πάρουμε το παράδειγμα της Γαλλίας - έχει συμφέρον από την απλούστευση της κατανάλωσης χάρη σε αυτές, καθώς και από το να παρακινούνται όσο το δυνατόν περισσότεροι άνθρωποι - αυτό άλλωστε είναι και το νόημα της πιστωτικής κάρτας - να μπορούν να καταναλώνουν με όλο και μεγαλύτερη ευκολία, στο πλαίσιο μιας οικονομίας με διαρκώς αυξανόμενες διεθνείς διασυνδέσεις, παρασυρόμενοι κατ'αυτόν τον τρόπο στην κατανάλωση. Στην περίπτωση αυτή, όμως, η πλευρά που αποκομίζει το μέγιστο κέρδος οφείλει να φροντίζει και για τη μέγιστη προστασία του καταναλωτή. Ο κ. Schulz μόλις απέδειξε πώς ο διαχωρισμός της αγοράς ενός κράτους μέλους μέσα στην ενιαία αγορά ωφελεί αφενός το ίδιο το κράτος μέλος και τους καταναλωτές του, αφετέρου, όμως, αντιβαίνει ουσιαστικά στους κανόνες ανταγωνισμού της κοινότητάς μας. Απ'αυτό μπορεί κανείς να συμπεράνει ότι η ανάπτυξη μιας νέας, ολοκληρωμένης οικονομίας στην Ευρωπαϊκή Ένωση συνεπάγεται πλήθος κινδύνων.
<P>
Ένας από τους κινδύνους στους οποίους θέλω να αναφερθώ είναι το γεγονός ότι μέχρι τώρα δεν έχουμε δομήσει στην Ευρωπαϊκή Ένωση ένα συνεκτικό σύστημα ασφαλείας. Εάν οι συλλεγόμενες πληροφορίες που είναι αναγκαίες για τη δημιουργία συγκρίσιμων προτύπων πρόκειται να ενταχθούν και πάλι σε ένα νέο, ιδιαίτερο σύστημα, θα έχουμε ένα ακόμα από τα πολλά συστήματα που κατασκευάζουμε στην ΕΕ. Γιατί στον τομέα των πιστωτικών καρτών δεν υπάρχει μόνο ένα σύστημα ασφαλείας για την προστασία από το οργανωμένο έγκλημα, υπάρχει επίσης π.χ. το σύστημα πληροφοριών Σένγκεν, ή το σύστημα τελωνειακών πληροφοριών. Υπάρχει επιπλέον και το ευρωπαϊκό σύστημα πληροφοριών, που περιλαμβάνει μια σειρά δεδομένων από τα άλλα συστήματα.
<P>
Υφίσταται, επομένως, ο κίνδυνος - γεγονός που απετέλεσε ήδη πολλές φορές αντικείμενο κριτικής στην Επιτροπή Πολιτικών Ελευθεριών και Εσωτερικών Υποθέσεων - να δημιουργηθούν περισσότερα του ενός διαφορετικά συστήματα συλλογής πληροφοριών, που όμως τα δεδομένα τους ταυτίζονται εν μέρει. Στη συγκεκριμένη περίπτωση θα ήταν πιο σκόπιμο να αναθέσουμε την προστασία και την ανάπτυξη στρατηγικών προστασίας έναντι αθέμιτης χρήσης στο όργανο που είναι ουσιαστικά αρμόδιο γι'αυτό, δηλαδή στην Europol. Εάν σκοπεύουμε να καταστεί πραγματικά η Europol μία αρχή συλλογής πληροφοριών, καθώς και ο φορέας της ΕΕ που θα διεκπεραιώνει την ανταλλαγή πληροφοριών, ελέγχοντας παράλληλα την τήρηση της προστασίας των δεδομένων, είναι ανοήτο να μην ασχολείται η Europol ειδικά με τις απάτες σχετικά με τις πιστωτικές κάρτες, που αποτελούν έναν αναπτυσσόμενο τομέα του οργανωμένου εγκλήματος. Επομένως, ως σημαντικό συμπλήρωμα όσων είπε ο συνάδελφος Schmid, διατυπώνω τα ακόλουθα αιτήματα: αντί να υπερφορτώνουμε συχνά την Europol με πολιτικά θέματα όπως π.χ. το λαθρεμπόριο πυρηνικών όπλων, με τα οποία στην πραγματικότητα δεν έχει καμία σχέση, επειδή είναι λιγότερο σημαντικά από ότι πιστεύεται, θα ήταν καλύτερα να μεταβιβάσουμε στην αρχή αυτή την αρμοδιότητα, για παράδειγμα, του τομέα που παρουσίασε ο κ. Schmid.
<P>
(Χειροκροτήματα)

<SPEAKER ID=16 LANGUAGE="DE" NAME="von Habsburg">
Κύριε Πρόεδρε, πρωτίστως θα ήθελα να ευχαριστήσω θερμά τον κύριο Schmid για την εξαιρετική του έκθεση. Δεν είναι βεβαίως περίεργο που η έκθεση είναι τόσο καλή, γιατί ο κ. Schmid κατάγεται από τη Βαυαρία, από όπου πάντα έρχονται καλά πράγματα.
<P>
(Γέλια) Η παρούσα έκθεση καθιστά για άλλη μια φορά σαφές, σε έναν ιδιαίτερο τομέα, το συνολικό πρόβλημα του παγκόσμιου οργανωμένου εγκλήματος, το οποίο διαθέτει ένα σημαντικό πλεονέκτημα. Σε μια εποχή όπου σημειώνεται μια πραγματική έκρηξη γνώσης, όπου ουσιαστικά εμφανίζονται καθημερινά νέες τεχνικές, εξακολουθούν να υπάρχουν κυβερνήσεις που σε ορισμένες περιπτώσεις φθάνουν πάντα πολύ αργά. Είναι πια πολύ αργά όταν αρχίζουν να λαμβάνουν μέτρα: μέχρι να κλειδώσουν την πόρτα τους έχουν ήδη κλέψει το άλογο. Αυτό είναι το βασικό πρόβλημα, και είναι καλό που επισημαίνεται ειδικά σε έναν τομέα που αφορά άμεσα τον πολίτη, στον τομέα δηλαδή των πιστωτικών καρτών.
<P>
Σήμερα εμφανίζεται μια εντελώς νέα διάσταση με τον παγκόσμιο αγώνα κατά ενός παγκόσμιου οργανωμένου εγκλήματος, στον οποίο όμως αντιτίθενται οι πολιτικές συνθήκες. Πριν από τον δεύτερο Παγκόσμιο Πόλεμο υπήρχαν το πολύ είκοσι κράτη που ήταν πραγματικά σημαντικά.
<P>
Σήμερα έχουμε 190 μόνο στον ΟΗΕ. Επειδή ήμουν παλαιότερα στην Επιτροπή Ανάπτυξης και Συνεργασίας, γνωρίζω ότι πολλοί από εμας δεν ξέρουν καν το όνομά τους. Τα εν λόγω κράτη βρίσκονται σήμερα όλο και πιο συχνά, και πιο συνειδητά, στο στόχαστρο του διεθνούς εγκλήματος και ορισμένων επικίνδυνων αιρέσεων, κι έτσι δημιουργείται μία νέα κατάσταση στο σύνολο των διεθνών σχέσεων.
<P>
Εκτός αυτού, αντιμετωπίζουμε επίσης το πρόβλημα του σημαντικού διεθνούς κερδοσκοπικού καπιταλισμού. Σύμφωνα με μία έκθεση της Παγκόσμιας Τράπεζας, οι ομάδες αυτές διαθέτουν σήμερα ένα ποσό που κυμαίνεται μεταξύ 800 δισεκατομμυρίων και ενός τρισεκατομμυρίου δολλαρίων. Εάν πιστέψει κανείς τις ειδήσεις, προσεχώς θα προκληθεί και πάλι μια μεγάλη διεθνή κρίση, όπως το 1992. Γι'αυτό πρέπει να ενεργήσουμε σύσσωμοι. Σήμερα το θέμα μας είναι να δημιουργήσουμε ασφάλεια στον τομέα των πιστωτικών καρτών.
<P>
Ωστόσο, δεν πρέπει να σταματήσουμε εκεί, αλλά να προχωρήσουμε γιατί μας πλησιάζουν ακόμα μεγαλύτεροι κίνδυνοι. Πλησιάζει ένας πολύ μεγάλος διεθνής αγώνας ενάντια σε διεθνείς δυνάμεις οργανωμένου εγκλήματος που δεν τηρούν κανένα νόμο, αφού είναι πάντα πιο γρήγορες από τους υπερασπιστές της ηθικής. Ευχαριστώ τον κ. Schmid που επεσήμανε αυτό το γεγονός.
<P>
(Χειροκροτήματα)
<SPEAKER ID=17 LANGUAGE="DE" NAME="Rόbig">
Κύριε Πρόεδρε, αξιότιμοι συνάδελφοι, μετά από τη δράση "σύνθημα κατά του εγκλήματος», όπου ασχοληθήκαμε με την εγκληματικότητα στις Βρυξέλλες, φθάνουμε σήμερα στην "ψήφο κατά του εγκλήματος». Θέλουμε να υποστηρίξουμε πλήρως την έκθεση του κ. Schmid. Πιστεύω ότι είναι επείγουσα ανάγκη να δράσουμε με συνέπεια εναντίον του οργανωμένου εγκλήματος. Αυτήν την εβδομάδα, άλλωστε, είχαμε προγραμματίσει και μια συζήτηση που αναβλήθηκε εξαιτίας ενός άλλου επείγοντος ζητήματος. Αισιοδοξώ, όμως, ότι θα μπορέσουμε να την πραγματοποιήσουμε κατά την επόμενη συνεδρίαση στο Στρασβούργο, μαζί με το Συμβούλιο και την Επιτροπή.
<P>
Μάθαμε ότι είχαν μεταφερθεί στη Γερμανία συμμορίες παιδιών από τη Ρουμανία που είχαν την εντολή να κλέβουν πορτοφόλια. Εάν μέχρι το βράδυ δεν είχαν κλέψει συγκεκριμένο αριθμό πορτοφολιών, τους έκαιγαν τα χείλη με τσιγάρα ή τους χάραζαν τους μηρούς με ξυράφια. Στην περίπτωση αυτή οι οργανωτές συνελήφθησαν. Διαπιστώνουμε ότι στον τομέα της εγκληματικότητας πρωτόγνωροι κίνδυνοι απειλούν τις πόλεις μας. Σε αυτές τις κλοπές προτοφολιών συμπεριλαμβάνονται φυσικά και κλοπές πιστωτικών καρτών, με τις οποίες γίνονται ύστερα απάτες και χάνονται τεράστια ποσά, πράγμα που δεν μπορούμε σε καμία περίπτωση να αποδεχθούμε.
<P>
Εκεί βασίζεται και η πρότασή μου - και όποιος ταξιδεύει πολύ το βλέπει π.χ. στα κράτη της ΣΚΝΑΑ - να φέρουν οι πιστωτικές κάρτες τις φωτογραφίες των κατόχων τους, όπως συμβαίνει με τις κάρτες των γερμανικών σιδηροδρόμων, όπου μπορεί κάποιος να δει αμέσως εάν αυτός που στέκεται μπροστά του είναι πραγματικά ο κάτοχος της κάρτας. Επιπλέον, ίσως θα έπρεπε οι κάρτες να φέρουν και δακτυλικό αποτύπωμα, ώστε ειδικευμένο προσωπικό να μπορεί να βασισθεί και σε αυτό, εκτός από την υπογραφή, για να διαπιστώσει γρήγορα εάν αυτός που δείχνει την κάρτα είναι ο νόμιμος κάτοχός της.

<SPEAKER ID=18 NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, η Επιτροπή χαιρετίζει τη σημερινή συζήτηση για την έκθεση του κ. Schmid για δύο λόγους: Πρώτον, είναι σημαντικό να μπορεί το Ευρωπαϊκό Κοινοβούλιο να εκφέρει γνώμη για θέματα συνεργασίας στον τομέα της δικαιοσύνης και των εσωτερικών υποθέσεων πριν ακόμα τεθεί σε ισχύ η Συνθήκη του Αμστερνταμ.
<P>
Δεύτερον, η έκθεση του κ. Schmid και οι τροπολογίες που περιέχει θα δώσουν προφανώς, εξαιτίας της ποιότητάς τους, αφορμή για μία προσεκτική εξέταση εκ μέρους του Συμβουλίου. Με δυο λόγια, η Επιτροπή επικροτεί αυτό το σχέδιο κοινής δράσης, η οποία θα πρέπει να αντιμετωπισθεί σαν ένα πρακτικό μέσο που θα διευκολύνει την εργασία όλων εκείνων που ασχολούνται στα κράτη μέλη με έρευνες για τις απάτες που αφορούν τις πιστωτικές κάρτες, με παράλληλο βέβαια σεβασμό της ιδιωτικής πρωτοβουλίας και των ανθρωπίνων δικαιωμάτων.
<P>
Είμαστε ιδιαιτέρως ικανοποιημένοι που αυτή η πρωτοβουλία στηρίζεται σε ένα σχέδιο που χρηματοδοτήθηκε με κονδύλια του προϋπολογισμού της ΕΕ, και μάλιστα, για να ακριβολογούμε, με κονδύλια που παρασχέθηκαν από το Κοινοβούλιο και το Συμβούλιο για τη στήριξη των πρωτοβουλιών στους τομείς της δικαιοσύνης και των εσωτερικών υποθέσεων. Πέρα από αυτό, θέλω επίσης να επισημάνω ότι η εν λόγω πρωτοβουλία πρέπει να θεωρηθεί ως συγκεκριμένο μέτρο για την υλοποίηση του σχεδίου δράσης της ΕΕ σχετικά με την καταπολέμηση του οργανωμένου εγκλήματος, που συζητήθηκε διεξοδικά στο πλαίσιο του Σώματος. Στην παρούσα φάση η Επιτροπή ολοκληρώνει την εξέταση που πραγματοποίησε σχετικά με την εντολή που της δόθηκε στο πλαίσιο του σχεδίου δράσης να προτείνει μέτρα εναντίον της απάτης και της πλαστογράφησης κάθε είδους μέσων πληρωμής, επομένως και των πιστωτικών καρτών, ελέγχοντας παράλληλα, μεταξύ άλλων, και τη θέσπιση ενιαίων όρων για τον χαρακτηρισμό ορισμένων πράξεων ως αξιόποινων.
<P>
Όλες αυτές οι πρωτοβουλίες, στις οποίες πρέπει να συμπεριληφθεί και η έναρξη ισχύος της συμφωνίας για την Europol, η οποία αναμένεται εντός του έτους και που χάρη σε αυτήν η Europol θα αποκτήσει επιτέλους πλήρη ελευθερία δράσης, δείχνουν τη βούληση της ΕΕ να δράσει αποφασιστικά εναντίον των εγκληματικών ενεργειών στην επικράτειά της.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=19 NAME="Gahrton, Holm, και Schφrling">
Φυσικά θεωρούμε ότι είναι σημαντικό να προβούμε σε ενέργειες για την καταπολέμηση της εγκληματικότητας στον κλάδο των καρτών πληρωμής. Από το αιτιολογικό σκέλος της έκθεσης προκύπτει σαφέστατα ότι η πρόταση θα επικεντρωθεί, μεταξύ άλλων, στους τομείς που αφορούν την παραγωγή καρτών πληρωμής, τη διανομή τους, την παραγωγή τεχνικού εξοπλισμού για την ανάγνωση των κωδικών των καρτών και άλλες υπηρεσίες που συνδέονται με τις κάρτες πληρωμής, τομείς που είναι όλοι σημαντικοί.
<P>
Διερωτώμεθα, όμως, εάν πρόκειται για συγκεκριμένο πρόβλημα που σχετίζεται με την ΕΕ. Θεωρούμε, λοιπόν, ότι δεν είναι έτσι: όλα τα μέτρα που αναφέρονται εδώ είναι διεθνή, αφού κάρτες πληρωμής δεν χρησιμοποιούνται μόνο στις χώρες της ΕΕ.
<P>
Γι' αυτόν τον λόγο θεωρούμε ότι αυτά τα θέματα δεν θα πρέπει να ανατεθούν στην Europol, αλλά θα πρέπει, αντίθετα, να τα αναλάβει η διεθνής διακρατική αστυνομική συνεργασία, η Interpol. Οι απάτες σχετικά με τις κάρτες πληρωμής είναι διεθνείς και, επομένως, αποτελούν υπόθεση της Interpol. Ως εκ τούτου, καταψηφίσαμε το νομοθετικό ψήφισμα.

<CHAPTER ID=4>
Χρήση αντιβιοτικών στις ζωοτροφές
<SPEAKER ID=20 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προφορικών ερωτήσεων:
<P>
Β4-0286/98-0075/98 του κ. Olsson, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών, προς την Επιτροπή σχετικά με τις ρυθμίσεις για τη χρήση των αντιβιοτικών στις ζωοτροφές, -Β4-0287/98-0082/98 των βουλευτών Aelvoet, Roth, Schφrling, Gahrton, Hautala, Graefe zu Baringdorf, Lindholm, Holm, Lannoye και Tamino, εξ ονόματος της Ομάδας των Πρασίνων στο Ευρωπαϊκό Κοινοβούλιο, προς την Επιτροπή σχετικά με τη χρήση αντιβιοτικών στη διατροφή των ζώων, -Β4-0289/98-0084/98 των βουλευτών Barthet-Μayer και Vandemeulebroucke, εξ ονόματος της Ομάδας της Ευρωπαϊκής Ριζοσπαστικής Συμμαχίας, προς την Επιτροπή σχετικά με τα αντιβιοτικά φάρμακα στις ζωοτροφές, -Β4-0388/98-0098/98 των βουλευτών Cabrol, Pasty, Azzolini και Santini, εξ ονόματος της Ομάδας Ένωση για την Ευρώπη, προς την Επιτροπή σχετικά με τη χρήση αντιβιοτικών στις ζωοτροφές, -Β4-0463/98-0102/98 των βουλευτών Sonneveld, Goepel, Bφge, Funk και Schierhuber, εξ ονόματος της Ομάδας του Ευρωπαϊκού Λαϊκού Κόμματος, προς την Επιτροπή σχετικά με τις ρυθμίσεις για τη χρήση των αντιβιοτικών στις ζωοτροφές, -Β4-0468/98-0113/98 του κ. Souchet, εξ ονόματος της Ομάδας των Ανεξάρτητων για την Ευρώπη Εθνών, προς την Επιτροπή σχετικά με τις ρυθμίσεις για τη χρήση των αντιβιοτικών στις ζωοτροφές, -Β4-0470/98-0115/98 των βουλευτών Roth-Behrendt, Fantuzzi, Iversen και Hulthen, εξ ονόματος της Ομάδας του Ευρωπαϊκού Σοσιαλιστικού Κόμματος, προς την Επιτροπή σχετικά με τη χρήση αντιβιοτικών στη διατροφή των ζώων.
<SPEAKER ID=21 LANGUAGE="SV" NAME="Olsson">
Κύριε Πρόεδρε, κύριε Επίτροπε, γνωρίζουμε ότι oξύνεται διαρκώς το πρόβλημα των ανθεκτικών στα αντιβιοτικά βακτηρίων. Πρόκειται για πρόβλημα που αφορά την ιατρική περίθαλψη ανθρώπων, κυρίως όταν ασθένειες αρκετά ακίνδυνες, παλαιότερα, τείνουν σήμερα να θεραπεύονται ενίοτε αρκετά δύσκολα με την βοήθεια συνηθισμένων αντιβιοτικών.
<P>
Ένας λόγος είναι ότι γίνεται ευρύτατη χρήση αντιβιοτικών τόσο στην ιατρική όσο και στην κτηνιατρική. Το πρόβλημα οφείλεται όμως και στο γεγονός ότι συχνά χρησιμοποιούμε συστηματικά αντιβιοτικά για την πρόληψη ασθενειών ή για τη θεραπεία "ελαφράς μορφής» ασθενειών, αναμιγνύοντας αντιβιοτικά στις ζωοτροφές τις οποίες χορηγούμε καθημερινά στα ζώα. Αντ' αυτού, μπορούμε να δημιουργήσουμε μία καλή μέριμνα και ένα καλό περιβάλλον για τα ζώα. Τότε θα μπορούμε να αποκλείσουμε τη χρήση αντιβιοτικών στις ζωοτροφές. Επίσης, είναι πολύ πιθανόν ότι δεν θα μπορούμε να αποκρύπτουμε ένα άσχημο περιβάλλον για τα ζώα χορηγώντας τους καθημερινά μια δόση αντιβιοτικών. Αυτός είναι ένας ανορθόδοξος τρόπος αξιοποίησης των δυνατοτήτων μας.
<P>
Εκτός του ότι είναι αιτιολογημένη για λόγους προστασίας των ζώων, η κατάργηση των αντιβιοτικών, πρέπει επίσης να περιορίσουμε όσο το δυνατόν περισσότερο τη χρήση τους, ώστε να μπορούμε μελλοντικά να χρησιμοποιούμε αντιβιοτικά για την καταπολέμηση ασθενειών βακτηριακής προέλευσης στους ανθρώπους. Συνεπώς, πρέπει να επιδιώξουμε την απαγόρευση της συστηματικής χρήσης αντιβιοτικών, καθώς και άλλων ιατρικών παρασκευασμάτων, στις ζωοτροφές για αυξητικούς λόγους, ή για την πρόληψη ασθενειών.
<P>
Πιστεύω ότι είναι σημαντικό να διενεργούμε περισσότερη έρευνα και να έχουμε αποδείξεις σε αυτόν τον τομέα. Ήδη σήμερα γνωρίζουμε αρκετά, αλλά ποτέ δεν μπορούμε να είμαστε αρκετά βέβαιοι. Ένα επιχείρημα που ακούω συχνά είναι ακριβώς ότι δεν υπάρχουν σαφείς αποδείξεις. Ωστόσο, ακόμα κι αν κάποιοι νομίζουν ότι δεν γνωρίζουμε αρκετά, θα έπρεπε να ισχύει εν προκειμένω η αρχή της πρόληψης, δηλαδή, η απλή υποψία και μόνο ότι αυτό οδηγεί μακροπρόθεσμα σε δύσκολα προβλήματα για την ανθρώπινη υγεία, θα έπρεπε να συνεπάγεται την κατάργηση της χρήσης των αντιβιοτικών στις ζωοτροφές τώρα.
<P>
Κάποιες χώρες έχουν εφαρμόσει εδώ και πολύ καιρό αυτό το είδος της απαγόρευσης και από πείρα γνωρίζουμε ότι είχε καλά αποτελέσματα. Μπορούμε να έχουμε μια εξίσου αποτελεσματική παραγωγή, ακόμα κι αν είμαστε περισσότερο προσεκτικοί όσον αφορά το περιβάλλον για τα ζώα.
<P>
Θα ήθελα να ρωτήσω και πάλι την Επιτροπή και τον Επίτροπο κ. Fischler τι σκοπεύει να κάνει η Επιτροπή για να αποκτήσουμε περισσότερες γνώσεις ως προς την υφιστάμενη σχέση μεταξύ των αντιβιοτικών στις ζωοτροφές και των ανθεκτικών στα αντιβιοτικά βακτηρίων; Σκοπεύει η Επιτροπή να προγραμματίσει μέτρα για τη μείωση, ή απαγόρευση, της χρήσης αντιβιοτικών στις ζωοτροφές στην Ένωση;

<SPEAKER ID=22 LANGUAGE="DE" NAME="Graefe zu Baringdorf">
Κύριε Πρόεδρε, Επίτροπε Fischler, κυρίες και κύριοι, τα αντιβιοτικά αποτελούν ένα καλό παράδειγμα για το πώς μια ευεργετική εφεύρεση μπορεί να μετατραπεί σε γενετική ωρολογιακή βόμβα. Εφευρέθηκαν και χρησιμοποιήθηκαν κατά τον δεύτερο Παγκόσμιο Πόλεμο πρώτα από τους Συμμάχους ως ευεργετική βοήθεια για τους τραυματίες, κατόπιν χρησιμοποιήθηκαν σε βαριές ασθένειες και εγχειρήσεις, όπου η χρησιμοποίηση ενός φαρμάκου "κατά της ζωής» - αντιβιοτικό = εναντίον της ζωής - διασφάλιζε τη ζωή του ασθενούς, στη συνέχεια πέρασαν στον τομέα της θεραπείας των ζώων, για να καταλήξουν, όμως, να δίνονται κατά τρόπο τόσο υπερβολικό που οι γιατροί καταφεύγουν σε αυτά για κάθε συνάχι. Το ενδιαφέρον είναι ότι με τα αντιβιοτικά δεν υποχωρούν, ούτε εξολοθρεύονται μια για πάντα τα επικίνδυνα βακτήρια. Αντίθετα, αντιδρούν, αντιδρούν με μεταλλάξεις προβάλλοντας αντίσταση, δράση στην οποία η αντίδραση υπήρξε πάντοτε η δημιουργία νέων αντιβιοτικών, δημιουργώντας έναν φαύλο κύκλο που επαναλαμβάνεται όλο και πιο γρήγορα.
<P>
Σήμερα η κατάσταση είναι εντελώς παρανοϊκή. Τώρα άρχισαν να προσθέτουν αυτό το τόσο σημαντικό για τη ζωή των τραυματιών και των ασθενών μέσο προληπτικά στις ζωοτροφές, επειδή καταπολεμά λανθάνουσες νόσους των κοπαδιών, ιδιαίτερα όσων ζουν κατά τρόπο ανάρμοστο για το είδος τους και αντιοικολογικό και όπου γίνονται πασιφανή λάθη στον τρόπο εκτροφής τους. Εδώ το αντιβιοτικό αναπτύσσει τη μέγιστη επίδρασή του ως προς την αύξηση της απόδοσης, επειδή καταστέλλει ασθένειες που διαφορετικά θα εμφανίζονταν. Τώρα ο κύκλος γίνεται ακόμα πιο γρήγορος: μπορούμε να καταγράψουμε και στην περίπτωση των ζώων τη δημιουργία αντίστασης στον τομέα της πρόληψης.
<P>
Νέα αντιβιοτικά παράγονται όλο και πιο γρήγορα, όλο και συχνότερα. Διαθέτουμε σήμερα μια τεράστια ποικιλία αντιβιοτικών που δεν βοηθούν πλέον στις περισσότερες ασθένειες των ζώων. Εδώ λειτουργεί μια ωρολογιακή βόμβα, επειδή μεταξύ των αντιβιοτικών για ζώα και όσων προορίζονται για τους ανθρώπους δεν υπάρχει μεν άμεση σχέση, υπάρχει όμως έμμεση. Κατ'αυτόν τον τρόπο, δηλαδή, η "ζωή» γίνεται ανθεκτική εναντίον των χρησιμοποιούμενων φαρμάκων και κατόπιν μας απειλεί με τη μορφή νοσογόνων παραγόντων.
<P>
Κύριε Επίτροπε, αυτό θα μπορούσε να λάβει έκταση παρόμοια με τη ΣΕΒ. Πιστεύω ότι είναι επείγουσα ανάγκη να αρχίσει η Επιτροπή επιστημονική εργασία, κάνοντας κατ'αρχάς προληπτικά αυτό που έκανε ήδη η Σουηδία, απαγορεύοντας δηλαδή τη χρήση αντιβιοτικών στις ζωοτροφές για προληπτικούς λόγους, και να επεξεργαστούμε επιστημονικές βάσεις για να μπορέσουμε να υπερισχύσουμε και στις διαπραγματεύσεις στο πλαίσιο του ΠΟΕ.

<SPEAKER ID=23 LANGUAGE="FR" NAME="Βarthet-Mayer">
Κύριε Πρόεδρε, κύριε Επίτροπε, αγαπητοί συνάδελφοι, 80 % περίπου των αντιβιοτικών που παράγονται παγκοσμίως και προορίζονται για τα ζώα θα χορηγηθούν μέσω των ζωοτροφών. Σε αυτό το πόρισμα κατέληξε μία έκθεση της γαλλικής διεπιστημονικής και διυπουργικής επιτροπής για τη διατροφή των ζώων. Με άλλα λόγια, σχεδόν όλες οι πλήρεις τροφές για ζώα αναπαραγωγής συμπληρώνονται με αντιβιοτικά.
<P>
Μετά από την κρίση της ΣΕΒ οι καταναλωτές δεν κατανούν πλέον γιατί τα ζώα εκτρέφονται συστηματικά με ζωοτροφές που περιέχουν αδιακρίτως αντιβιοτικά, τη στιγμή, ωστόσο, που οι κίνδυνοι είναι εμφανείς, σύμφωνα με τις πρόσφατες έρευνες της ΠΟΥ, οι οποίες αποδεικνύουν ότι η συστηματική χρησιμοποίηση αντιβιοτικών στις φάσεις της πάχυνσης - όπως ήδη αναφέρθηκε - μπορεί να έχει αρνητικές συνέπειες, όπως η εμφάνιση βακτηριακών στελεχών τα οποία αποκτούν αντοχή στα αντιβιοτικά με αποτέλεσμα να είναι πολύ δύσκολη η εξάλειψή τους.
<P>
Το κοινό ψήφισμα καλεί, επομένως, την Επιτροπή να αξιοποιήσει την εμπειρία των κρατών μελών που απαγόρευσαν ορισμένα αντιβιοτικά με στόχο την εξακρίβωση του αβλαβούς χαρακτήρα όλων των αντιβιοτικών που χρησιμοποιούνται στις ζωοτροφές. Ζητείται επίσης από την Επιτροπή να καθορίσει ταυτόχρονα αυστηρούς επιστημονικούς κανόνες για να απαγορευθεί ενδεχομένως η χρήση των προϊόντων αυτών ως πρόσθετα διατροφής, ίσως και ως φάρμακα, αλλά και για να εφαρμοσθεί αυτή η απαγόρευση στις εισαγωγές από τις τρίτες χώρες. Όλα τα παραπάνω βασίζονται στην αρχή της πρόληψης, που αποτελεί επιταγή και ο σεβασμός της οποίας πρέπει να προβλεφθεί σαφώς κατά την αναθεώρηση της οδηγίας, προκειμένου να εξασφαλισθεί ταυτόχρονα η υγεία και η ασφάλεια των καταναλωτών, καθώς και τα συμφέροντα των παραγωγών.
<P>
Τα προαναφερθέντα αφορούν το περιεχόμενο αυτού του ψηφίσματος. Ωστόσο, για να είμαστε απολύτως λογικοί, θα ήθελα να προσθέσω ότι για την εξασφάλιση της υγείας και της ασφάλειας των καταναλωτών δεν αρκεί να μη χρησιμοποιούμε πλέον σε μόνιμη βάση τα αντιβιοτικά στις ζωοτροφές, παρά χρειάζεται επιπλέον να εφαρμόζουμε την οδηγία ως προς τη μέγιστη περιεκτικότητα καταλοίπων στα κρέατα. Μπορούμε κάλλιστα να μην εκτρέφουμε συστηματικά τα ζώα με ζωοτροφές που περιέχουν αντιοβιοτικά και να υπερβαίνουμε, εντούτοις, τις μέγιστες επιτρεπόμενες δόσεις όταν πρόκειται για τη θεραπεία των ζώων.
<P>
Είναι, επομένως, απαραίτητο να ενισχυθούν και οι έλεγχοι για κατάλοιπα αντιβιοτικών στα κρέατα και τα σφάγια στο εσωτερικό της Ευρωπαϊκής Ένωσης και κατά τις εισαγωγές από τις τρίτες χώρες. Το πρόβλημα αυτό εντάσσεται στην ίδια λογική με αυτή που μας αντιστρατεύει στις χώρες που συνεχίζουν να επιτρέπουν, επί παραδείγματι, τη χρήση των ορμονών ως μόνιμο αυξητικό παράγοντα στην κτηνοτροφία, γεγονός που δεν είναι επιθυμητό από τον Ευρωπαίο καταναλωτή. Θεωρώ, συνεπώς, ότι θα ήταν πολύ συνετό εκ μέρους μας να υποστηρίξουμε τις τροπολογίες που θα συμπληρώσουν το ψήφισμα προς αυτή την κατεύθυνση.
<P>
Ολοκληρώνοντας, θα ήθελα να θέσω ένα αίτημα στον Επίτροπο Fischler. Νομίζω, κύριε Επίτροπε, ότι η Επιτροπή φρόντισε για την εκπόνηση μελετών όσον αφορά την αντοχή των μικροοργανισμών στα αντιβιοτικά και τα κατάλοιπα αντιβιοτικών στα κρέατα και μάλιστα, εάν είναι ακριβείς οι πληροφορίες μου, στο πλαίσιο των υποσχέσεων για διαφάνεια στον κτηνιατρικό τομέα, που διατυπώθηκαν κατά τη διάρκεια των εργασιών της εξεταστικής επιτροπής για τη ΣΕΒ. Θα ήθελα, εάν είναι δυνατόν, κύριε Επίτροπε, να μας κοινοποιήσετε αυτές τις εκθέσεις.

<SPEAKER ID=24 LANGUAGE="FR" NAME="Pasty">
Kύριε Πρόεδρε, αγαπητοί συνάδελφοι, μετά από τις καταστροφές που προκλήθηκαν από την επιδημία των τρελλών αγελάδων, η οποία συντάραξε βαθιά, όπως είναι εύλογο, τους Ευρωπαίους συμπολίτες μας, δεν μπορούμε πλέον να κάνουμε συμβιβασμούς με αυτό που αποκαλούμε αρχή της πρόληψης. Είναι απολύτως απαραίτητο στο πλαίσιο σοβαρών μελετών να καθορίζεται επιμελώς κατά πόσον ευθύνονται τα αντιβιοτικά που χρησιμοποιούνται στη διατροφή των ζώων, καθώς και οι νοσοκομειακές και ιατρικές πρακτικές, για τα φαινόμενα αντοχής στα αντιβιοτικά τα οποία παρουσιάζονται και μας προκαλούν ανησυχίες. Δυστυχώς διαπιστώνουμε, πράγματι, σε ολόκληρη την Ευρώπη έξαρση της φυματίωσης και δημιουργούνται ανησυχίες σε επιστημονικό επίπεδο. Εάν ξεσπάσει αύριο μια σοβαρή επιδημία βακτηριακής προέλευσης, ίσως να μη διαθέτουμε πλέον τα όπλα για την καταπολέμηση αυτής της μάστιγας και των κινδύνων που συνεπάγεται.
<P>
Είναι, συνεπώς, απαραίτητο να επισπεύσουμε τις μελέτες που εκπονούνται σήμερα στο πλαίσιο της επιστημονικής επιτροπής για τη διατροφή των ζώων. Επίσης, πριν ακόμα υπάρξει μια ευρωπαϊκή νομοθεσία, θα πρέπει κάθε χώρα να εισαγάγει μια επιδημιολογική παρακολούθηση της αντοχής στα αντιβιοτικά, βάσει της χρησιμοποίησης αντιβιοτικών στην κτηνοτροφία, ούτως ώστε, εν αναμονή μίας αυστηρότερης νομοθεσίας, να προαχθεί μία λογική χρησιμοποίηση των αντιβιοτικών, να περιορισθούν οι συνολικές ποσότητες που χρησιμοποιούνται, όπως εισηγήθηκε η Παγκόσμια Οργάνωση Υγείας, και κυρίως να βελτιωθούν οι προσπάθειες υγιεινής στην κτηνοτροφία, όπως με εξαιρετικό τρόπο ανέφερε προ ολίγου ο συνάδελφος κ. Olsson. Η χρήση των αντιβιοτικών δεν πρέπει να αποτελεί απλά το μέσο αντιστάθμισης κακών μεθόδων κτηνοτροφίας.
<P>
Είναι επιπλέον εξίσου απαραίτητη η καλύτερη διαχείριση της χρήσης των αντιβιοτικών από τους ιατρούς στα νοσοκομεία, επειδή όλοι γνωρίζουμε ότι η συνολική ποσότητα αντιβιοτικών που χρησιμοποιείται στην ιατρική για τους ανθρώπους υπερβαίνει κατά πολύ τις ποσότητες αντιβιοτικών που χρησιμοποιούνται ως πρόσθετα στις ζωοτροφές.
<P>
Πρέπει επίσης να φροντίσουμε ούτως ώστε οι κανονιστικές ρυθμίσεις που εξετάζονται να θέτουν τέλος στις στρεβλώσεις του ανταγωνισμού που είναι δυνατόν να υπάρχουν σήμερα στα πλαίσια της εσωτερικής αγοράς. Η κ. Barthet-Mayer υπενθύμισε πολύ εύστοχα και την ανάγκη γενίκευσης σε ευρωπαϊκό επίπεδο του ελέγχου των ποσοτήτων καταλοίπων στα κρέατα. Επιπλέον, πρέπει φυσικά να αγωνισθούμε στα πλαίσια του Παγκόσμιου Οργανισμού Εμπορίου ούτως ώστε οι κανόνες που επιβάλλουμε εμείς προς όφελος της ανθρώπινης υγείας να μην εφαρμόζονται μόνο στην Ευρώπη παρά και στις τρίτες χώρες από τις οποίες προμηθευόμαστε κρέας και ζωοτροφές.
<P>
Υπό τις παρούσες συνθήκες και δεδομένου ότι τις επιλογές αυτές συμμερίζονται σε μεγάλο βαθμό όλοι οι συνάδελφοι που μίλησαν, η πολιτική ομάδα μας, η οποία προσυπογράφει το κοινό ψήφισμα, θα το υποστηρίξει, όπως θα υποστηρίξει και τις τροπολογίες που υπεβλήθησαν από την Ομάδα των Ανεξαρτήτων για την Ευρώπη των Εθνών και τις οποίες υποστήριξε προ ολίγου η κ. Barthet-Mayer.

<SPEAKER ID=25 LANGUAGE="EN" NAME="Gillis">
Κύριε Πρόεδρε, συμμετείχα πλήρως στη σύνταξη αυτής της κοινής πρότασης ψηφίσματος σχετικά με τη χρήση αντιβιοτικών σε ζωοτροφές, η οποία ελπίζω ότι μετά από την παρούσα συζήτηση θα τύχει της αμέριστης υποστήριξης του Σώματος.
<P>
Οι φαρμακούχες ζωοτροφές ή αυτές που περιέχουν προπαρασκευασμένο μίγμα αντιβιοτικών προσθέτων χρησιμοποιούνται σε μεγάλες μονάδες με τον πολύ συγκεκριμένο στόχο της θεραπείας άρρωστων ζώων. Τέτοιου είδους τροφές θα πρέπει να χρησιμοποιούνται μόνο για τον θεραπευτικό αυτό σκοπό και μόνο κατόπιν αυστηρής άδειας και υπό αυστηρή επίβλεψη. Πρόκειται για τον μοναδικό πρακτικό τρόπο χορήγησης θεραπείας σε περίπτωση που εκδηλωθεί κάποια ασθένεια σε μεγάλες μονάδες. Θα ήταν, επί παραδείγματι, σχεδόν αδύνατον να εφαρμοσθεί θεραπεία σε ένα κοπάδι 5.0-10.000, ας πούμε, χοίρων εκτροφής και κρεατοπαραγωγής με άλλον τρόπο παρά μέσω της τροφής και του πόσιμου νερού. Δεν θα ήταν δυνατόν να πιάνονται καθημερινά επί μία ίσως εβδομάδα χιλιάδες χοίροι και να τους γίνονται ενέσεις. Επομένως, η εφαρμογή της θεραπείας μέσω της ζωοτροφής αποτελεί τον μοναδικό πρακτικό τρόπο. Ωστόσο, σε κάθε τέτοιου είδους χρήση πρέπει να εφαρμόζονται αυστηροί κανόνες και κώδικες πρακτικής. Πράγματι, με χαρά μου διαπιστώνω ότι στα περισσότερα κράτη μέλη για τα οποία διαθέτω στοιχεία ήδη εφαρμόζεται το σύστημα αυτό.
<P>
Αντιλαμβάνομαι ότι ένας τέτοιου είδους κώδικας δεοντολογίας περιλαμβάνει πολλά στοιχεία, μερικά από τα οποία υπογραμμίζονται παρακάτω. Τα φαρμακούχα προπαρασκευασμένα μίγματα και ενώσεις μπορούν να παράγονται μόνο από επίσημα καταχωρημένους παρασκευαστές κατόπιν κτηνιατρικής συνταγής από τις κρατικές κτηνιατρικές υπηρεσίες, με πλήρεις λεπτομέρειες για τους αριθμούς των ζώων που πρόκειται να υποβληθούν σε θεραπεία, τις περιόδους διακοπής και τα μεγέθη της παρτίδας. Θα πρέπει να παράγεται μόνο η ποσότητα που καθορίζεται στην επίσημη συνταγή. Οι αριθμοί παρτίδας αυτών των τροφών πρέπει να καταγράφονται προσεκτικά από τον παραγωγό έως την οριστική παράδοση και χρήση από την αγροτική εκμετάλλευση, προκειμένου να εξασφαλίζεται η μέγιστη δυνατότητα ανίχνευσης. Τα φάρμακα δεν πρέπει να αναμιγνύονται με τις ζωοτροφές για διάστημα ενός μηνός πριν από τη σφαγή. Ο παραγωγός και η αγροτική εκμετάλλευση πρέπει να χρησιμοποιούν κιβώτια και σύστημα αποθήκευσης ασφαλούς κλειδώματος όπου αποθηκεύονται και χρησιμοποιούνται οι ζωοτροφές. Όλα τα οχήματα μεταφοράς, τα φορτηγά και τα δοχεία αποθήκευσης πρέπει να ξεπλένονται καλά πριν επαναχρησιμοποιηθούν για μη φαρμακούχες ζωοτροφές. Προκειμένου να εξασφαλισθεί η μέγιστη ασφάλεια των τροφίμων, οι αρμόδιες κτηνιατρικές αρχές πρέπει να προβαίνουν σε εξετάσεις για κατάλοιπα φαρμάκων μέσω δειγματοληψίας ούρων και αίματος προ της σφαγής και λαμβάνοντας δείγματα νεφρών και κρέατος μετά από τη σφαγή.
<P>
Δεν μπορεί να συνεχισθεί στην αγροτική διαχείριση η χρήση φαρμακούχων ζωοτροφών για λόγους προφύλαξης και προώθησης της ανάπτυξης, όπως συμβαίνει σήμερα σε ορισμένα συστήματα διατροφής και σε ορισμένα κράτη μέλη. Θα πρέπει να δοθεί σε αυτές τις αγροτικές εκμεταλλεύσεις συγκεκριμένο χρονικό περιθώριο για να τροποποιήσουν αυτή την πρακτική και να εξεύρουν εναλλακτικές μεθόδους. Οι φαρμακούχες ζωοτροφές δεν πρέπει να χρησιμοποιούνται προς υποστήριξη ή ενίσχυση της διαχείρισης των αγροτικών εκμεταλλεύσεων ή της υγείας των ζώων και του επιπέδου προστασίας τους.
<P>
Θα πρέπει να σημειωθεί ότι η κατάχρηση αντιβιοτικών δεν περιορίζεται στους αγρότες και στον αγροτικό τομέα: υπάρχουν πολλές ενδείξεις ότι ούτε οι ιατροί είναι άμεμπτοι όσον αφορά τις συνταγές για υπερβολικές δόσεις. Ωστόσο, η χρήση αντιβιοτικών στην κτηνοτροφία δεν θα πρέπει ποτέ να θέτει σε κίνδυνο την ανθρώπινη υγεία. Η κατάχρηση αντιβιοτικών για λόγους προφύλαξης ή θεραπείας δεν μπορεί ποτέ να αντικαταστήσει την καλή διαχείριση.

<SPEAKER ID=26 LANGUAGE="FR" NAME="Souchet">
Κύριε Πρόεδρε, Επίτροπε Fischler, τα αντιβιοτικά μπορούν να χρησιμοποιούνται στην κτηνοτροφία με δύο τρόπους: με την ανάμιξή τους στις ζωοτροφές και με τη χρησιμοποίησή τους για θεραπευτικούς σκοπούς, στα πλαίσια της κτηνιατρικής.
<P>
Σε επίπεδο νομοθεσίας υπάρχει μία οδηγία που καθορίζει τον κατάλογο των προϊόντων που επιτρέπεται να χρησιμοποιούνται ως πρόσθετα στις ζωοτροφές, καθώς και ένας κανονισμός όπου καθορίζεται μία κοινοτική διαδικασία η οποία επιτρέπει τον προσδιορισμό μέγιστων ορίων καταλοίπων κτηνιατρικών φαρμάκων στα προϊόντα διατροφής ζωικής προέλευσης.
<P>
Είναι πλήρως κατανοητό ότι η κατάχρηση αντιβιοτικών μπορεί να αναπτύξει την αντοχή διαφόρων μικροβίων τόσο στα ζώα όσο και στον άνθρωπο, και είναι, επομένως, ανάγκη να εφαρμοσθεί μια πολιτική η οποία να επιτρέπει τον περιορισμό της χρήσης τους όσο είναι απολύτως απαραίτητο. Για τον σκοπό αυτό πρέπει να ελέγχεται, συνεπώς, όχι μόνο η χρησιμοποίηση αντιβιοτικών στη διατροφή, αλλά και η χρησιμοποίησή τους για θεραπευτικούς σκοπούς. Είναι, επομένως, απαραίτητο να λαμβάνονται υπόψη τα μέγιστα όρια καταλοίπων ενεργών φαρμακευτικών ουσιών στα προϊόντα διατροφής ζωικής προέλευσης, στα οποία περιλαμβάνεται το κρέας, το ψάρι, το γάλα, τα αυγά και το μέλι. Τα μέγιστα αυτά όρια καταλοίπων πρέπει να καθορίζονται σε συνάρτηση με την αρχή της πρόληψης, προκειμένου να προστατεύεται η δημόσια υγεία.
<P>
Στο σημείο αυτό θα ήθελα να καταγγείλλω τη διφορούμενη στάση που επικρατεί σήμερα στην Ευρωπαϊκή Ένωση. Κατ'αυτόν τον τρόπο, για παράδειγμα, ορισμένα αντιβιοτικά που επιτρέπονται από την κοινοτική νομοθεσία ως αντικοκκιδιακά απαγορεύονται στη Σουηδία ως πρόσθετα ζωοτροφών, αλλά επιτρέπονται ως κτηνιατρικά φάρμακα, χωρίς να τηρούνται οι κοινοτικοί κανόνες αξιολόγησης των μέγιστων ορίων καταλοίπων. Εντούτοις, τα μέγιστα αυτά όρια είναι απαραίτητα προκειμένου να υπάρχει δυνατότητα ελέγχου της ορθής χρησιμοποίησης των κτηνιατρικών φαρμάκων, σε συνάρτηση με τη διαμόρφωση της κτηνιατρικής συνταγής, ενώ η χρησιμοποίηση προσθέτων περιορίζεται στενά από τη νομοθεσία και ελέγχεται σε επίπεδο προϊόντων διατροφής.
<P>
Κατά συνέπεια, ζητούμε επίμονα από την Επιτροπή να απαιτήσει την εφαρμογή των μέγιστων αυτών ορίων καταλοίπων από όλα τα κράτη μέλη. Είναι επίσης απαραίτητο να απαιτηθεί η εφαρμογή αυτών των κανόνων για όλες τις εισαγωγές προϊόντων διατροφής ζωικής προέλευσης από τρίτες χώρες, προϊόντα στα οποία περιλαμβάνονται το κρέας, το ψάρι, το γάλα, τα αυγά και το μέλι. Αυτοί οι κανόνες για τα κατάλοιπα πρέπει να καθορίζονται σαφώς στο πλαίσιο των διεθνών συμφωνιών, και ιδιαίτερα στο πλαίσιο του ΠΟΕ. Υπενθυμίζω ότι η ζωική παραγωγή κατέχει μια σημαντικότατη θέση στην ευρωπαϊκή γεωργία και ότι δεν θα πρέπει να επιβάλλουμε στους κτηνοτρόφους μας συνθήκες παραγωγής που δεν θα μπορούν πλέον να είναι ανταγωνιστικές έναντι προϊόντων που εισάγονται από τρίτες χώρες, όπου δεν θα τηρούνται κατά πάσα πιθανότητα οι ίδιες συνθήκες, ούτε οι ίδιοι περιορισμοί με αυτούς που τους επιβάλλουμε εμείς.
<P>
Ως προς το θέμα αυτό, είναι, κατά συνέπεια, απαραίτητο να μη λάβουμε μόνον υπόψη τη χρησιμοποίηση αντιβιοτικών στη διατροφή των ζώων, αλλά και να καταστήσουμε συνολικότερη την προσέγγισή μας, ενσωματώνοντας στην ανάλυση τα αντιβιοτικά που χρησιμοποιούνται στην κτηνιατρική. Εάν οι επιστημονικές έρευνες δείχνουν κάποια ανάπτυξη της αντοχής των διαφόρων μικροβίων ως επακόλουθο της χρησιμοποίησης των αντιοβιοτικών στην κτηνοτροφία, θα είναι απαραίτητο, κύριε Πρόεδρε, να επιτευχθεί από όλους ο σεβασμός των κανόνων ως προς την εν λόγω αντοχή. Αυτό ισχύει όχι μόνον για τους παραγωγούς όλων των κρατών μελών της Ευρωπαϊκής Ένωσης, αλλά και για το σύνολο των εισαγωγών που προέρχονται από τρίτες χώρες, προκειμένου να προστατευθούν τα συμφέροντα των Ευρωπαίων αγροτών και οι Ευρωπαίοι καταναλωτές.

<SPEAKER ID=27 LANGUAGE="DA" NAME="Iversen">
Κύριε Πρόεδρε, κατά τη σύνοδο του Φεβρουαρίου στο Στρασβούργο σημειώθηκε ένα σημαντικό βήμα στον τομέα των υγιεινότερων τροφίμων. Το βήμα αυτό εξασφαλίσθηκε με την ψήφιση από το Ευρωπαϊκό Κοινοβούλιο μιας τροπολογίας - της οποίας συντάκτης ήμουν εγώ - επί της έκθεσης Poisson για την απαγόρευση, μεταξύ άλλων, της χρήσης αντιβιοτικών σε ζωοτροφές με ιδιαίτερους διατροφικούς σκοπούς. Οι επανειλημμένες εκθέσεις για τις πιθανές επιπτώσεις στην υγεία είναι πολύ σοβαρές για να τις αγνοήσουμε. Με τη χρήση αντιβιοτικών - όπως ειπώθηκε και νωρίτερα κατά τη συζήτηση - ελλοχεύει ο κίνδυνος ανάπτυξης αντίστασης από τα βακτήρια, τα οποία αποκτούν αντίσταση έναντι των ιατρικών μέσων που χρησιμοποιούνται για τη θεραπεία ασθενών. Κινδυνεύουμε να καταλήξουμε σε μια κατάσταση όπου πολλοί άνθρωποι θα πεθαίνουν από αρρώστιες που θα μπορούσαμε να είχαμε θεραπεύσει με αντιβιοτικά. Επιπροσθέτως, είναι παραδεκτό ότι, εάν ένας αγρότης φροντίζει για τη σωστή υγιεινή του στάβλου του, είναι εντελώς περιττή η χρήση αντιβιοτικών.
<P>
Ένα σημαντικό σημείο για τη μελλοντική μεταρρύθμιση της αγροτικής πολιτικής είναι, επομένως, η μέριμνα για την προαγωγή του επιπέδου σταβλισμού σε βαθμό ώστε η χρήση αντιβιοτικών να καταστεί εντελώς περιττή. Σήμερα πολλά κράτη μέλη έχουν ήδη απαγορεύσει τη χρήση αντιβιοτικών στις ζωοτροφές, λόγω και των αποτελεσμάτων των αναλύσεων που έχουν διεξαχθεί από τον ΠΟΕ. Οι εν λόγω αναλύσεις επισημαίνουν ότι η χρήση αντιβιοτικών μπορεί να επιφέρει μεγάλο κόστος στην αντιμετώπιση ανθρώπινων ασθενειών. Ο ΠΟΕ συστήνει, συνεπώς, να πάψει η χρήση αντιβιοτικών.
<P>
Ένα από τα βασικά ζητήματα της ΕΕ είναι η ελεύθερη διακίνηση αγαθών. Όλα τα κράτη μέλη πρέπει να μπορούν να διαθέτουν ελεύθερα τα προϊόντα τους εντός της ΕΕ. Αυτό σημαίνει ότι έχουμε ευθύνη και καθήκον να εξασφαλίσουμε στους καταναλωτές ότι τα προϊόντα παράγονται κατά τρόπο υπεύθυνο. Οι καταναλωτές πρέπει να μπορούν να επιλέγουν με ασφάλεια κοινοτικά προϊόντα, χωρίς να αναγκάζονται να ανησυχούν μήπως παράγονται κατά τρόπο που επιφέρει ενδεχομένως βλάβες στην υγεία των πολιτών, βλάβες που φαίνεται να συνδέονται με πολύ περισσότερους θανάτους και να έχουν πολύ μεγαλύτερες επιπτώσεις από ό, τι η κρίση της ΣΕΒ. Επί τη ευκαιρία δεν πρέπει να ξεχνάμε ότι η ΕΕ ανήκει και στην παγκόσμια αγορά. Είναι ανησυχητικό ότι σε πολλά μέρη του κόσμου χρησιμοποιούνται στις ζωοτροφές μεγάλες δόσεις αντιβιοτικών ως αυξητικές ουσίες για τα ζώα. Είναι φυσικά σημαντικό να γίνουν πιο αυστηροί οι κανόνες της ΕΕ. Πρέπει επίσης να εργασθούμε με προσήλωση στον στόχο μας για τη βελτίωση των κανόνων της παγκόσμιας αγοράς.
<P>
Θα ήθελα να επισημάνω τρεις επιθυμίες μου. Πρώτον, θα παρακαλέσω το Συμβούλιο να λάβει υπόψη του τη σύσταση του Ευρωπαϊκού Κοινοβουλίου για την απαγόρευση της χρήσης αντιβιοτικών κ.ά. σε ζωοτροφές με ιδιαίτερους διατροφικούς στόχους. Το δεύτερο σημαντικό σημείο είναι να επεξεργασθεί η Επιτροπή το συντομότερο δυνατόν έναν κατάλογο με τους πλέον επιβλαβείς τύπους αντιβιοτικών αυξητικών ουσιών και να τους απαγορεύσει. Σε τελική ανάλυση καλό θα ήταν όλοι αυτοί οι τύποι αντιβιοτικών να καταλήξουν στον κατάλογο απαγορευμένων ουσιών, ούτως ώστε να παύσει η χρήση αυτών των επιβλαβών για την υγεία ουσιών. Θα ήθελα να καλέσω τον Επίτροπο και την Επιτροπή να αρχίσει με μεγάλη προσήλωση την επεξεργασία εναλλακτικών μεθόδων κτηνοτροφίας που θα μπορούν να αντικαταστήσουν και να καταστήσουν περιττή τη σημερινή κατανάλωση αντιβιοτικών αυξητικών ουσιών. Τα βήματα αυτά πρέπει να γίνουν, εάν θέλουμε να αντικρίζουμε κατάματα τους Ευρωπαίους καταναλωτές. Το Ευρωπαϊκό Κοινοβούλιο πρέπει να συμμετέχει κι αυτό, ώστε να εξασφαλίσουμε ότι τα υγιεινά τρόφιμα δεν αποτελούν λέξη άνευ σημασίας.
<P>
Τελειώνοντας, επιτρέψτε μου να παρακαλέσω καταρχάς τον Επίτροπο να μας αναφέρει τι προτίθεται να πράξει η Επιτροπή για την προώθηση της αειφόρου και πιο ανθρώπινης κτηνοτροφικής εκμετάλλευσης. Δεύτερον, πότε να περιμένουμε απτά αποτελέσματα από την έρευνα για τη χρήση αντιβιοτικών στις ζωοτροφές; . Ποιές μορφές ελέγχου και προληπτικών μέτρων έχει θεσπίσει εντωμεταξύ η Επιτροπή; Τρίτον, βρίσκεται αυτή τη στιγμή η Επιτροπή σε φάση αναθεώρησης της ισχύουσας οδηγίας για τη χρήση αντιβιοτικών στις ζωοτροφές; Τέταρτον, σκέφτεται αυτή τη στιγμή η Επιτροπή, ως αποτέλεσμα όλων αυτών, να προτείνει την απαγόρευση της χρήσης αντιβιοτικών στις ζωοτροφές;
<P>
Αυτό που πρόκειται σήμερα να ψηφίσουμε αποτελεί μια κοινή πρόταση ψηφίσματος, την οποία θέλω να παροτρύνω ένθερμα όλους να ψηφίσουν. Είναι μεν προσεκτικά τα βήματα που κάνουμε, αλλά είναι βήματα προς τη σωστή κατεύθυνση με απώτερο στόχο τα καλύτερα και υγιεινότερα τρόφιμα. Το πλέον ουσιαστικό είναι, ωστόσο, να καταλάβει η Επιτροπή σε τι πρόκειται να δώσει θετική απάντηση.

<SPEAKER ID=28 NAME="Fischler">
Κύριε Πρόεδρε, αξιότιμοι κυρίες και κύριοι, σας ευχαριστώ που μου δίνετε σήμερα την ευκαιρία να παρουσιάσω τη θέση της Επιτροπής ως προς το θέμα των καταλοίπων φαρμάκων στα ζωϊκά τρόφιμα, καθώς και της χρησιμοποίησης αντιμικροβιακών ουσιών στη διατροφή των ζώων - αναφέρομαι, λοιπόν, εδώ σε μία σχετικά μεγάλη ομάδα και όχι μόνο στα αντιβιοτικά. Στις ερωτήσεις αναφέρθηκε η τελευταία έκθεση του Εθνικού Συμβουλίου Καταναλωτών με τίτλο "Farm policies and our food - the needs for a change» (Αγροτικές πολιτικές και ανθρώπινη διατροφή - ανάγκη για αλλαγή), την οποία έχουμε υπόψη μας και στην παρούσα φάση μελετούν διεξοδικά οι διάφορες υπηρεσίες της Επιτροπής.
<P>
Τα μέτρα παρακολούθησης ορισμένων ουσιών και καταλοίπων στα ζωντανά ζώα και τα προϊόντα τους ρυθμίζονται, όπως γνωρίζετε, από την οδηγία 23/96 του Συμβουλίου. Σύμφωνα με αυτή, τα κράτη μέλη πρέπει να εκπονούν ετησίως προγράμματα παρακολούθησης καταλοίπων για την ανίχνευση κτηνιατρικών φαρμάκων, όπου συμπεριλαμβάνονται και οι αντιβακτηριακές ουσίες, τα παρασιτοκτόνα και οι ουσίες που μολύνουν το περιβάλλον. Στο πλαίσιο αυτών των προγραμμάτων παρακολούθησης πρέπει να ελέγχεται η τήρηση κοινοτικά καθορισμένων ανώτατων τιμών για τις προαναφερθείσες ουσίες.
<P>
Ειδικά για τη χρησιμοποίηση αντιβιοτικών στις ζωοτροφές, η οδηγία προβλέπει κατευθυνόμενους ελέγχους. Το άρθρο 8 της οδηγίας προβλέπει ότι από το 1998, δηλαδή από εφέτος, τα κράτη μέλη υποχρεούνται να δημοσιεύουν τα αποτελέσματα των εξετάσεων των καταλοίπων. Η Επιτροπή θα υποβάλλει τον επόμενο χρόνο στο Κοινοβούλιο και στο Συμβούλιο έκθεση που θα βασίζεται στα αποτελέσματα που θα διαβιβάσουν τα κράτη μέλη. Εάν, συνεπώς, στα ζωϊκά τρόφιμα που εισάγονται από τρίτες χώρες γίνεται υπέρβαση των προβλεπομένων τιμών, η οδηγία 675/90 καθορίζει ότι πρέπει να ακολουθήσει πιο εκτεταμένος και συγκεκριμένος έλεγχος πολλών διαδοχικών φορτίων της ίδιας προέλευσης στα εξωτερικά σύνορα της Κοινότητας.
<P>
Ας αναφερούμε τώρα στα αντιμικροβιακά που περιέχονται στις ζωοτροφές. Η απαγόρευση των αντιβιοτικών που ζήτησε το Κοινοβούλιο έχει ήδη περιληφθεί σαφώς στη σύσταση για οδηγία σχετικά με ζωοτροφές που έχουν ιδιαίτερους διατροφικούς σκοπούς, έτσι ώστε σήμερα η χρήση αντιβιοτικών ρυθμίζεται αποκλειστικά από την οδηγία 524/70 για τις πρόσθετες ουσίες, η οποία έχει τροποποιηθεί εν τω μεταξύ πέντε φορές με κατεύθυνση τη μεγαλύτερη ασφάλεια των καταναλωτών. Δεν θέλω να αναφερθώ στις πολυάριθμες και συχνά πολύπλοκες διατάξεις που καθορίσθηκαν για την παραγωγή, τη διακίνηση και τη χρήση των προσθέτων ουσιών.
<P>
Για το ζήτημα που συζητούμε σήμερα ισχύει σαφώς το εξής: οι παραγωγοί πρέπει να παρέχουν στις αιτήσεις τους, παράλληλα με τεχνικές πληροφορίες, και πληροφορίες για τα κατάλοιπα, καθώς και για το εάν θα μπορούσαν να προκύψουν κίνδυνοι για την ανθρώπινη υγεία από τη χρησιμοποίηση των αντιβιοτικών. Πριν η Μόνιμη Επιτροπή Ζωοτροφών δώσει τη συναίνεσή της για τη χρησιμοποίηση, οι αιτήσεις των παραγωγών ελέγχονται και από την Επιστημονική Επιτροπή Ζωοτροφών.
<P>
Σήμερα σε ολόκληρη την Κοινότητα επιτρέπονται για ορισμένες κατηγορίες ζώων οι ακόλουθες ουσίες: πασιτρασίνη, σπιραμυκίνη, βιργινιαμυκίνη, φλαβοφωσφολιπόλη, θυλοσίνη, μονενσίνη, σαλινομυκίνη και αβιλαμυκίνη. Η βιργινιαμυκίνη για τα χοιρίδια, η πασιτρασίνη για τα κοτόπουλα και τα χοιρίδια και η αβιλαμυκίνη για τις γαλοπούλες μπορούν να εγκριθούν από τα κράτη μέλη, χωρίς να είναι όμως υποχρεωτικό.
<P>
Βέβαια, αυτές οι τρεις ουσίες δεν πληρούν ακόμα όλα τα κριτήρια για τη χρησιμοποίησή τους στα συγκεκριμένα είδη ζώων, όμως μέχρι σήμερα τίποτα δεν δείχνει ότι οι προαναφερθείσες ουσίες συνιστούν κίνδυνο για την υγεία ζώων ή ανθρώπων. Η Επιτροπή έχει ήδη αποδείξει μέχρι τώρα ότι απαγορεύει τις πρόσθετες ουσίες, όταν υπάρχει επιστημονικά θεμελιωμένη υποψία ύπαρξης κινδύνου για τους ανθρώπους ή τα ζώα. Αυτό φαίνεται μεταξύ άλλων από το ότι από το 1970 έχουμε απαγορεύσει συνολικά 16 αντιβιοτικά. Τα τελευταία ήταν, όπως ξέρετε, η αβοπαρσίνη και η αρτασίνη.
<P>
Η Επιτροπή θα εξετάζει και στο μέλλον με προσοχή όλα τα σημεία, για το εάν μπορεί να αναπτυχθεί αντοχή κι εάν αυτή μπορεί να μεταβιβασθεί από ζώο σε ζώο ή από ζώο σε άνθρωπο. Η τελευταία τροποποίηση της οδηγίας για τις πρόσθετες ουσίες υπαγορεύει ότι όλες οι ουσίες που έχουν εγκριθεί πριν από το 1988 πρέπει να περάσουν από τον Σεπτέμβριο του 2000 κι εξής από νέο, συστηματικό έλεγχο. Αυτό ισχύει για έξι από τις οκτώ ουσίες που αναφέρθηκαν. Επίσης, από την 1η Οκτωβρίου 1999 θα υπάρχουν μόνο άδειες για ολόκληρη την Κοινότητα και με μέγιστη δυνατή ισχύ δέκα ετών. Τότε δεν θα υπάρχουν πια εθνικές άδειες, όπως είναι σήμερα δυνατόν στην περίπτωση της βιργινιαμυκίνης και της αβιλαμυκίνης.
<P>
Στο πλαίσιο της συνθήκης προσχώρησης της Φινλανδίας της είχε επιτραπεί να διατηρήσει μέχρι το 1997 την απαγόρευση της σπιραμυκίνης και της τυλοσίνης. Η Σουηδία μπορεί βάσει της συνθήκης προσχώρησης να διατηρήσει την καθολική απαγόρευση αντιβιοτικών και άλλων αντιμικροβιακών ουσιών στις ζωοτροφές μέχρι το τέλος του χρόνου. Μέχρι την λήξη των προθεσμιών η Επιτροπή θα αποφασίσει σχετικά με μία ενδεχόμενη απαγόρευση σε ολόκληρη την Κοινότητα, βάσει των επιστημονικών αιτιολογήσεων που πρέπει να προσκομίσουν η Φινλανδία και η Σουηδία. Δυστυχώς, πρέπει να σας ανακοινώσω ότι τα στοιχεία που έχει προσκομίσει μέχρι τώρα η Φινλανδία δεν έπεισαν την Επιστημονική Επιτροπή Ζωοτροφών.Τα στοιχεία που υπέβαλε η Σουηδία για την ολοκληρωτική απαγόρευση προσθέτων στις ζωοτροφές εξετάζονται τώρα από τη διεπιστημονική ομάδα εργασίας "αντιμικροβιακές ουσίες».
<P>
Βάσει της ρήτρας διασφάλισης του άρθρου 11 της οδηγίας για τις πρόσθετες ουσίες, η βιργινιαμυκίνη απαγορεύθηκε τον Ιανουάριο του τρέχοντος έτους στη Δανία. Ωστόσο, το άρθρο 11 προβλέπει ότι τα κράτη μέλη πρέπει να παρουσιάσουν αντίστοιχες διεξοδικές αιτιολογήσεις για τις εν λόγω απαγορεύσεις, για τις οποίες θα αποφασίσει στη συνέχεια η Μόνιμη Επιτροπή Ζωοτροφών της Επιτροπής.
<P>
Για την Επιτροπή είναι σαφές ότι ούτε οι εκτροφείς μας, ούτε οι παραγωγοί των πρόσθετων ουσιών θα αποδέχονταν μία απαγόρευση χωρίς την ανάλογη επιστημονική θεμελίωση. Οι εκτροφείς θα αισθάνονταν μειονεκτικά απέναντι στους εκτός Ευρώπης ανταγωνιστές τους και οι παραγωγοί θα ξεκινούσαν εναντίον μας πλήθος δικαστικών αγωγών, εάν δεν μπορούσε να αποδειχθεί το βάσιμο των ενεργειών μας. Το διεθνές δίκαιο μας υποχρεώνει, επίσης, να εφαρμόζουμε επιστημονικά κριτήρια.
<P>
Πρέπει, επίσης, να λάβουμε υπόψη τις ανησυχίες των καταναλωτών. Γι'αυτό χρειαζόμαστε μια επιστημονικά σωστή βάση για τις αποφάσεις μας. Ασφαλώς η Επιτροπή μπορεί σε περιπτώσεις βάσιμων αμφιβολιών να εφαρμόσει την αρχή της προφύλαξης, όπως ήδη έκανε στην περίπτωση της αβοπαρκίνης. Η Επιτροπή στο πλαίσιο των ερευνητικών της προγραμμάτων ενθαρρύνει την επιστήμη στην ανάπτυξη εναλλακτικών λύσεων που θα μπορούσαν μελλοντικά να αντικαταστήσουν τα συγκεκριμένα αντιβιοτικά στις ζωοτροφές. Αναφέρω εδώ ως παράδειγμα τα προβιοτικά. Αυτόν τον καιρό οι αρμόδιοι ειδικοί εξετάζουν μία πρώτη αίτηση σχεδίου.
<P>
Περιμένω επιπλέον πολλά από τη βελτίωση των συνθηκών διαβίωσης των ζώων. Γιατί, εάν αυτές βελτιστοποιηθούν, η εκ των προτέρων χρησιμοποίηση αντιβιοτικών στις ζωοτροφές δεν θα παρουσίαζε πλέον κανένα οικονομικό ενδιαφέρον. Από την πλευρά της η βιομηχανία ζωοτροφών δήλωσε ότι, προκειμένου να ανταποκριθεί στους αυξανόμενους ενδοιασμούς των καταναλωτών, είναι διατεθειμένη να εκτελέσει ένα πρόγραμμα παρακολούθησης της ανάπτυξης της αντοχής των βακτηρίων. Αυτή η παρακολούθηση, που αρχίζει αυτές τις μέρες, εξετάζει αν και σε ποιο μέτρο υπάρχει στα ζώα εκμετάλλευσης αύξηση της αντοχής των βακτηρίων σε ουσίες που χρησιμοποιούνται επίσης μερικώς από την κτηνιατρική και από τις οποίες μερικές ανήκουν στην ίδια οικογένεια με τα αντιβιοτικά που επιτρέπονται στην ιατρική για τους ανθρώπους Για τον σκοπό αυτόν θα διατεθούν αυτόν τον χρόνο περίπου 900.000 Ecu.
<P>
Ως προς το θέμα της ανάπτυξης αντοχής, η συντονιστική επιτροπή της Ευρωπαϊκής Επιτροπής αποφάσισε τον Απρίλιο του 1998 τη δημιουργία μιας διεπιστημονικής ομάδας εργασίας που αναμένεται ότι θα υποβάλει στο τέλος του χρόνου τα αντίστοιχα πορίσματα. Η ομάδα θα ασχοληθεί ιδιαίτερα με το πρόβλημα της αύξησης της αντοχής από μία γενική σκοπιά: θα υποβάλει σε κριτική εξέταση όλους τους τομείς όπου χρησιμοποιούνται ουσίες με αντιβιοτική δράση, τόσο στην ιατρική και στην κτηνιατρική, όσο και στην διατροφή των ζώων.
<P>
Η ομάδα εργασίας θα εξετάσει μεταξύ άλλων αναλυτικά τα εξής: πρώτον τη χρήση και κατάχρηση αντιμικροβιακών ουσιών στην ιατρική και κτηνιατρική, δεύτερον τη χρήση και κατάχρηση αντιμικροβιακών ουσιών ως προσθέτων ουσιών, κατόπιν το ζήτημα των ανθεκτικών και πολλαπλά ανθεκτικών μικροβίων και, τέλος, τους παράγοντες που ευθύνονται για την αύξηση της αντοχής.
<P>
Η συντονιστική επιτροπή ακολουθεί με τη συγκεκριμένη πρωτοβουλία τον προσανατολισμό που διατύπωσε ο ΠΟΥ στη διάσκεψή του τον Οκτώβριο του 1997 στο Βερολίνο για το εν λόγω θέμα. Η επακόλουθη επιστημονική αξιολόγηση από την ομάδα θα δώσει εν συνεχεία στην Επιτροπή τη δυνατότητα να κρίνει τις αιτήσεις των διαφόρων κρατών μελών για την απαγόρευση των αντιβιοτικών στις ζωοτροφές βάσει σταθερής επιστημονικής θεμελίωσης. Επίσης, πρόκειται να εξετασθούν οι ενδοιασμοί των εκπροσώπων των επαγγελμάτων του τομέα της υγείας, καθώς και οι ενδοιασμοί των καταναλωτών αναφορικά με την ανάπτυξη βακτηριακής αντοχής. Στις περιπτώσεις όπου η επιστημονική εκτίμηση του κινδύνου είναι επισφαλής ή ελλιπής, η Επιτροπή θα κινηθεί οπωσδήποτε βάσει της αρχής της προφύλαξης.
<P>
(Χειροκροτήματα)

<SPEAKER ID=29 NAME="Πρόεδρος">
Πρέπει να προειδοποιήσω τους επισκέπτες ότι ο Κανονισμός του Κοινοβουλίου είναι ενάντια σε οποιαδήποτε εκδήλωση από τα έδρανα. Επομένως, πρέπει να σας παρακαλέσω να κάνετε ησυχία και να μην προβαίνετε σε καμία εκδήλωση, ούτε επιδοκιμασίας, ούτε αποδοκιμασίας. Σε αντίθετη περίπτωση, θα υποχρεωθώ να εκκενώσω τα έδρανα. Είμαι σίγουρος πως ήταν μια πολύ αυθόρμητη αντίδραση και πως θα κάνετε ησυχία κατά τη διάρκεια της παρουσίας σας εδώ.
<P>
Έχω λάβει 8 προτάσεις ψηφίσματος για τη λήξη της παρούσας συζήτησης.
<P>
Η ψηφοφορία θα διεξαχθεί μετά το τέλος της συζήτησης.

<SPEAKER ID=30 LANGUAGE="EN" NAME="Hardstaff">
Κύριε Πρόεδρε, θα ήθελα κατ'αρχάς να ευχαριστήσω τον Επίτροπο για τη δήλωσή του. Ωστόσο, εξακολουθούν να υπάρχουν πολλά που πρέπει να γίνουν προκειμένου να μετριασθούν οι αυξανόμενες ανησυχίες μεταξύ των πολιτών της Ευρωπαϊκής Ένωσης όσον αφορά την εμφάνιση ποικίλων βακτηρίων ανθεκτικών στα περισσότερα αντιβιοτικά λόγω της κατάχρησης των εν λόγω ουσιών τόσο στα ζώα όσο και στους ανθρώπους.
<P>
Όταν συνέτασσα τη γνωμοδότηση της Επιτροπής Γεωργίας και Ανάπτυξης της Υπαίθρου όσον αφορά την Πράσινη Βίβλο της Επιτροπής για τη νομοθεσία στον τομέα των τροφίμων, η ανησυχία αυτή εκφράσθηκε από το γεγονός ότι, όχι μόνο δεν υπήρξε αντίθεση στην πρότασή μου για την ανάγκη να χρησιμοποιούνται τα αντιβιοτικά μόνο για τη θεραπεία ασθενειών των ζώων, και όχι ως συνήθη μέσα προφύλαξης, αλλά και από το ότι υπήρξε ουσιαστική ενίσχυση της διατύπωσης από την κοινοβουλευτική επιτροπή. Συμφωνήθηκε ότι οποιαδήποτε ανάγκη για χρήση των αντιβιοτικών ως μέσων προφύλαξης πρέπει να εκλείψει με την επίτευξη υψηλού επιπέδου όσον αφορά την προστασία των ζώων και την κτηνοτροφία.
<P>
Η Ομάδα του Ευρωπαϊκού Σοσιαλιστικού Κόμματος θεωρεί ότι το βασικό ζήτημα είναι στην προκειμένη περίπτωση η ανθρώπινη υγεία, παρά οι πιθανές επιπτώσεις στην αγορά κρέατος. Όλοι είμαστε μάρτυρες του τι μπορεί να συμβεί στην αγορά κρέατος όταν παραβλέπεται η ασφάλεια των καταναλωτών με το πρόσχημα της προστασίας της αγοράς.
<P>
Η πολιτική ομάδα μου ήταν, ωστόσο, έτοιμη να αποδεχθεί το κοινό ψήφισμα στο σύνολό του, περιλαμβανομένης της παραγράφου 5, μολονότι δεν ήταν πλήρως ικανοποιημένη από την εν λόγω παράγραφο, προκειμένου να επιτευχθεί η μεγαλύτερη δυνατή συναίνεση. Ωστόσο, εφόσον η Ομάδα των Ανεξαρτήτων για την Ευρώπη των Εθνών διέσπασε τη συναίνεση υποβάλλοντας ορισμένες τροπολογίες, η ομάδα του ΕΣΚ θεωρεί δικαιολογημένο να καταψηφίσει την παράγραφο 5, ούτως ώστε το κοινό ψήφισμα να επικεντρωθεί στο ουσιαστικό ζήτημα που αφορά το Κοινοβούλιο: την ανάγκη να μειωθεί η χρήση αντιβιοτικών στη διατροφή των ζώων, και συνεπώς στην ανθρώπινη τροφική αλυσίδα, στο απόλυτο ελάχιστο που απαιτείται για τη θεραπεία συγκεκριμένων περιπτώσεων ασθενειών σε μεμονωμένα ζώα και κοπάδια ζώων, με ταυτόχρονη διεξαγωγή περαιτέρω έρευνας και ανταλλαγή στοιχείων.

<SPEAKER ID=31 LANGUAGE="FI" NAME="Piha">
Αξιότιμε κύριε Πρόεδρε, θα ήθελα να ευχαριστήσω και τον Επίτροπο Fischler.Τίποτα δεν πείθει τον άνθρωπο περισσότερo από τις σοβαρές επιστημονικές τεκμηριώσεις - παρ'όλα αυτά, οι ενδοιασμοί παραμένουν.
<P>
Είναι αλήθεια πως τα αντιβιοτικά χρησιμοποιούνται ευρέως στην ΕΕ για κτηνιατρικούς σκοπούς και προκειμένου να επιταχυνθεί η ανάπτυξη των ζώων. Όπως έχει διαπιστωθεί, τα βακτήρια εθίζονται στα αντιβιοτικά μετά από μακρόχρονη χρήση και αποκτούν ανοσία σε αυτά. Τα τελευταία χρόνια έχει υποστηριχθεί η υπόθεση σύμφωνα με την οποία αυτά τα βακτήρια ενδέχεται να περάσουν στον οργανισμό του ανθρώπου που καταναλώνει κρέας μειώνοντας και την ικανότητα του ανθρώπου να αντιμετωπίζει τα λοιμώδη νοσήματα.
<P>
Παρ'όλο που υφίσταται μια διαμάχη σε επιστημονικό επίπεδο για το σύνθετο αυτό θέμα, εμείς οφείλουμε να το αντιμετωπίσουμε από τώρα. Μερικοί κτηνίατροι πιστεύουν ότι η χρήση των αντιβιοτικών ως αυξητικών ουσιών επιβάλλεται να απαγορευθεί πάση θυσία. Βέβαια, δεν υπάρχουν ακόμα απολύτως αξιόπιστες αποδείξεις. Όμως, αυτό που είναι σίγουρο είναι ότι ο άνθρωπος, ο οποίος σκοινοβατεί στην κορυφή της τροφικής αλυσίδας, δεν γνωρίζει στην πραγματικότητα πόσα κουτιά αντιβιοτικά τρώει με το φιλέτο Chateaubriand ή με το μπιφτέκι McDonald's, που έχει παραγγείλει.
<P>
Κατά τις διαπραγματεύσεις προσχώρησης αναγνωρίσθηκε στη Φινλανδία και στη Σουηδία ειδικό καθεστώς σχετικά με την απαγόρευση της χρήσης συγκεκριμένων αντιβιοτικών στις ζωοτροφές. Σε πολλές άλλες χώρες όμως, χρησιμοποιούνται τα λεγόμενα ασφαλή ανιβιοτικά που η Επιτροπή έχει συμπεριλάβει σε κατάλογο. Η Επιτροπή θεωρεί, όπως είπε και ο Επίτροπος, ότι δεν μπορεί να απαγορεύσει τη χρήση όλων των αντιβιοτικών χωρίς επαρκείς αποδείξεις για σοβαρές αρνητικές επιπτώσεις στην υγεία. Ποιός όμως είναι σε θέση να ορίσει ποιες επιπτώσεις είναι αρκετά σοβαρές για την ανθρώπινη υγεία; Μήπως και μόνο η υποψία περί κινδύνου δεν είναι αρκετή;
<P>
Οι πολίτες της Ένωσης κινούνται ελεύθερα από μια χώρα στην άλλη και ταξιδεύουν επαγγελματικά ή και για λόγους αναψυχής. Είναι δύσκολο να πιστέψουμε ότι μόνο οι Φινλανδοί και οι Σουηδοί θέτουν υψηλές προδιαγραφές σχετικά με την ποιότητα των τροφίμων. Δεν θα πρέπει να υπάρχει ανισότητα μεταξύ των καταναλωτών από διάφορες χώρες. Κατά τη γνώμη μου, η ΕΕ θα πρέπει οπωσδήποτε να ενεργήσει προνοητικά, ειδικά εφόσον το θέμα αφορά την προστασία της υγείας των πολιτών, και να εφαρμόσει μια σκληρή γραμμή σχετικά με τη χρήση των αντιβιοτικών στις ζωοτροφές.

<SPEAKER ID=32 LANGUAGE="FI" NAME="Virrankoski">
Αξιότιμε κύριε Πρόεδρε, κύριε Επίτροπε, η υπό συζήτηση ερώτηση του κύριου Olsson και των άλλων βουλευτών σχετικά με τη χρήση των αντιβιοτικών στις ζωοτροφές έγινε την κατάλληλη χρονική στιγμή. Το ειδικό καθεστώς που ισχύει στη Φινλανδία και στη Σουηδία, σχετικά με το θέμα, λήγει προσεχώς και σε όλη την επικράτεια της ΕΕ θα πρέπει να αναθεωρηθεί η αντιμετώπιση του σχετικού προβλήματος. Θέλω να ευχαριστήσω τον Επίτροπο Fishler για την εμπεριστατωμένη και αξιόλογη απάντησή του.
<P>
Τα αντιβιοτικά είναι φαρμακευτικές ουσίες που αποτελούν μία από τις καλύτερες εφευρέσεις του αιώνα όσον αφορά την αντιμετώπηση των ασθενειών. Έχουν προσφέρει τεράστια οφέλη σε όλη την ανθρωπότητα. Όμως, τα μικρόβια έχουν την ικανότητα να αναπτύσσουν σε γρήγορο χρονικό διάστημα νέα υποείδη τα οποία αποκτούν ανοσία σε συγκεκριμένα αντιβιοτικά. Προκειμένου να αντιμετωπισθεί το προβλημα των εν λόγω μικροβίων, οι φαρμακευτικές ουσίες πρέπει να εξελίσσονται συνεχώς.
<P>
Παρ'όλα αυτά, στη σημερινή εποχή της εντατικής γεωργίας, οι συνθήκες διαβίωσης των ζώων είναι δύσκολες. Οι μονάδες εκτροφής των ζώων είναι πολύ συχνά μεγάλης κλίμακας, υποφέρουν από στενότητα χώρου και οι συνθήκες τους προωθούν την εξάπλωση ασθενειών. Γι'αυτόν τον λόγο, σαν ένα από τα μέτρα πρόληψης, προκειμένου να αποφευχθεί η ανάπτυξη και η εξάπλωση των ασθενειών, προστίθενται αντιβιοτικά στις ζωοτροφές πριν καν εμφανιστεί κάποια ασθένεια. Μια τέτοια αλόγιστη χρήση των αντιβιοτικών αποτελεί συνήθη πρακτική στην ΕΕ, ειδικά στις μεγάλες χώρες της βιομηχανικής γεωργίας, όπως και στις Ηνωμένες Πολιτείες. Κατά συνέπεια, τα αντιβιοτικά χρησιμοποιούνται τόσο ευρέως ώστε προκαλούν με συνεχώς αυξανόμενο ρυθμό την εμφάνιση μικροβίων που έχουν αναπτύξει ανοσία σε αυτά. Η εν λόγω εξέλιξη από την πλευρά της έχει σημαντικές αρνητικές επιπτώσεις στη δημόσια υγεία. Γι'αυτόν τον λόγο είναι εξαιρετικά σημαντικό να εξετασθεί το εν λόγω θέμα χωρίς καθυστέρηση.
<P>
Κατά βάση, το θέμα αυτό εμπεριέχει μια τοποθέτηση σχετικά με την ανανέωση της γεωργικής πολιτικής όλης της ΕΕ και σε σχέση με τη δημιουργία ευρωπαϊκής πολιτικής στον τομέα της γεωργίας. Το θέμα που προκύπτει είναι εάν θέλουμε να μιμηθούμε την αμερικανική γεωργική παραγωγή, η οποία συμπεριλαμβάνει μεταξύ άλλων την ευρεία χρήση αντιβιοτικών και ορμονών. Σε αυτήν την περίπτωση θα δοθεί αναγκαστικά λιγότερη σημασία στα θέματα που άπτονται της δημόσιας υγείας. Ή μήπως θέλουμε να αναπτύξουμε μια ευρωπαϊκή γεωργία βασισμένη σε βιώσιμα οικολογικά και ηθικά θεμέλια, η οποία να παράγει υγιεινά τρόφιμα υψηλής ποιότητας και βασισμένα σε ευρέως αναγνωρισμένες μεθόδους; Αυτές οι εναλλακτικές λύσεις θα εκτιμηθούν στις διαπραγματεύσεις σχετικά με την AGENDA 2000.
<P>
Η χρήση των αντιβιοτικών στις ζωοτροφές είναι ένα μεγάλο πρόβλημα που έχει σχέση με την αειφόρο ανάπτυξη. Αποτελεί δε ενδεικτικό παράδειγμα για το πώς η απληστία της εποχής μας και, στην προκειμένη περίπτωση, η αναζήτηση φθηνότερων τροφίμων, οδηγεί στο να θέτουμε σε σοβαρό κίνδυνο τις δυνατότητες των μελλοντικών γενεών να μπορούν να καταπολεμήσουν τις ασθένειες που προκαλούνται από τα μικρόβια. Ως εκ τούτου, υποστηρίζω την κοινή πρόταση ψηφίσματος.

<SPEAKER ID=33 LANGUAGE="FI" NAME="Seppδnen">
Αξιότιμε κύριε Πρόεδρε, το πρόβλημα αφορά την εντατική εκβιομηχανισμένη γεωργία. Όταν η παραγωγή γίνεται σε μεγάλες μονάδες, οι οικονομικές αξίες αποδεικνύονται συχνά πιο σημαντικές από την ανθρώπινη υγεία. Στην επικράτεια της ΕΕ παρουσιάζεται ιδιαίτερο πρόβλημα στον παραγωγικό κλάδο των χοίρων και των πτηνών της Ολλανδίας. Σήμερα συζητάμε για τη χρήση των φυτικών αντιβιοτικών με σκοπό την ταχύτερη πάχυνση των ζώων. Υπάρχουν ενδείξεις ότι στην εξέταση της χρήσης των αυξητικών ορμονών τα επιστημονικά κριτήρια έχουν παραγκωνισθεί μπροστά στην πάχυνση των ζώων. Στην επικράτεια της ΕΕ έχει απαγορευθεί η χρήση των αυξητικών ορμονών, οι οποίες πωλούνται εντούτοις με τζίρο ενάμισι δισεκαττομυρίου Εcu. Σε αυτά τα θέματα η στρατηγική των βορείων χωρών είναι καλύτερη από την κοινή στρατηγική της ΕΕ. Η εσωτερική αγορά δεν εξασφαλίζει την υγεία των ανθρώπων. Πρέπει να παραδεχθούμε ότι η Επιτροπή δεν διαθέτει τα μέσα για την επίλυση του προβλήματος. Ο έλεγχος του σχετικού θέματος βρίσκεται κυρίως στα χέρια των κρατών μελών και η Επιτροπή δεν θα πρέπει να σταθεί εμπόδιο σε αυτό.

<SPEAKER ID=34 LANGUAGE="SV" NAME="Schφrling">
Κύριε Πρόεδρε, γνωρίζουμε βέβαια ότι τα αντιβιοτικά είναι τα σημαντικότερα φάρμακα και συχνά τα μοναδικά, που έχουμε για τη θεραπεία ασθενειών βακτηριακής προέλευσης. Σήμερα μία από τις μεγαλύτερες απειλές κατά της δημόσιας υγείας παγκοσμίως, όπως και στην ΕΕ, είναι τα βακτήρια που έχουν αναπτύξει αντοχή στα αντιβιοτικά, η οποία οφείλεται σε εσφαλμένη και ευρύτατη χρήση αντιβιοτικών, κυρίως όσον αφορά την αντιμετώπιση των ζώων, αλλά φυσικά και όσον αφορά τους ανθρώπους. Τα βακτήρια αναπτύσσουν αντοχή στα αντιβιοτικά και μεταδίδονται από τα ζώα στους ανθρώπους, καθώς και μέσω των τροφίμων.
<P>
Δεν καταλαβαίνω ακριβώς γιατί, όταν πρόκειται για τα αντιβιοτικά στις ζωοτροφές, δεν μπορεί η Επιτροπή να χρησιμοποιήσει το ίδιο επιχείρημα που χρησιμοποιεί ως προς το θέμα των ορμονών στις συζητήσεις με την ΠΟΥ, ότι δηλαδή θα πρέπει να ισχύει η αρχή της πρόληψης. Όλοι γνωρίζουμε ότι είναι υπερβολικά δύσκολο να αποδειχθεί κάτι με την έρευνα, δηλαδή να υπάρχουν αδιάσειστες αποδείξεις, όπως είπε ο Επίτροπος. Εντούτοις υπάρχουν εκθέσεις, μεταξύ άλλων από την ΠΟΥ το φθινόπωρο του 1997, στις οποίες επισημαίνονται τέσσερα ανθεκτικά βακτήρια, μεταξύ άλλων τα βακτήρια της σαλμονέλας, καθώς και κολοβακτηρίδια, τα οποία προκαλούν μεγάλα προβλήματα στη δημόσια υγεία. Αναφέρεται ότι αυτά λοιπόν τα βακτήρια έχουν δεχθεί πάρα πολλά αντιβιοτικά και ανέπτυξαν κάποια άμυνα, καθώς και ότι μετάλλαξαν τα γονίδιά τους. Έχουμε, επομένως, τέσσερα πάρα πολύ σοβαρά βακτήρια που ευδοκιμούν στην Ευρώπη.
<P>
Γνωρίζουμε περαιτέρω ότι η σουηδική κυβέρνηση και Σουηδοί ερευνητές κατέδειξαν, με την βοήθεια ξένων συναδέλφων τους, ότι τουλάχιστον ένα από αυτά τα βακτήρια, ο εντερόκοκκος, ανέπτυξε αποδεδειγμένα αντοχή εξαιτίας των αντιβιοτικών στις ζωοτροφές. Διάβασα επίσης ότι η επιτροπή γεωργίας του βρετανικού Κοινοβουλίου παρουσίασε πολύ πρόσφατα μια έκθεση, όπου συνιστάται η πλήρης απαγόρευση των αντιβιοτικών στις ζωοτροφές. Αναφέρουν ότι έχουν σχεδόν πλήρεις αποδείξεις ότι ανθεκτικά βακτήρια μπορούν να μεταδοθούν στον άνθρωπο. Θεωρώ ότι εδώ δίνεται στην Επιτροπή η ευκαιρία να κάνει χρήση της αρχής της πρόληψης, κάτι που νομίζω ότι έπρεπε να έχει γίνει. Δεν έχουμε κανέναν λόγο, έπειτα από τη ΣΕΒ κ.λπ., να δεχθούμε τους μεγάλους κινδύνους που συνεπάγονται τα αντιβιοτικά στις ζωοτροφές.
<P>
Η χρήση αντιβιοτικών έχει απαγορευθεί στη Σουηδία πρίν από δέκα χρόνια. Οι αγρότες εκεί, λοιπόν, αναγκάστηκαν να επενδύσουν και να εργάζονται μακροπρόθεσμα για να βελτιώσουν το περιβάλλον και την φροντίδα των ζώων. Ο Επίτροπος δεν αναφέρθηκε απευθείας στην αντιμετώπιση των ζώων στην Ευρώπη. Εκεί, βεβαίως, έγκειται το όλο πρόβλημα: στη βιομηχανική άποψη της αντιμετώπισης των ζώων, στο άσχημο περιβάλλον, στα μεγάλα κοπάδια. Οι εργασίες πρέπει φυσικά να αρχίσουν σε αυτόν τον τομέα. Προκειμένου να έχουμε εμπιστοσύνη στην αγροτική πολιτική σας για τους καταναλωτές και γι'αυτούς που θα καταναλώνουν τα αγροτικά προϊόντα, θεωρώ ότι ο Επίτροπος θα πρέπει να υπεραμυνθεί αυτής της οπτικής.

<SPEAKER ID=35 LANGUAGE="NL" NAME="Blokland">
Κύριε Πρόεδρε, η μαζική χρήση αντιβιοτικών στην κτηνοτροφία προκαλεί ανησυχίες. Οι μικροβιολόγοι προειδοποιούν εδώ και πολύ καιρό για τη δημιουργία ανθεκτικών βακτηρίων τα οποία διεισδύουν στον ανθρώπινο οργανισμό με την κατανάλωση κρέατος. Κατά συνέπεια, υπάρχει περίπτωση να μην αντιδρούν οι άνθρωποι στα αντιβιοτικά. Η εξέλιξη αυτή προξενεί πάρα πολλές ανησυχίες, ιδιαιτέρως σε περιπτώσεις ασθενειών οι οποίες μπορούν να θεραπευθούν μόνο με τη χρήση μιας ομάδας αντιβιοτικών.
<P>
Για τον λόγο αυτό έχει ιδιαίτερη σημασία να περιορισθεί η χρήση αντιβιοτικών στην κτηνοτροφία. Γνωρίζω ότι δεν διαθέτουμε πολλές πληροφορίες σχετικά με τους πιθανούς κινδύνους που συνεπάγεται η χρήση ορισμένων φαρμάκων. Ωστόσο, οι σημαντικές πληροφορίες που διαθέτουμε σχετικά με τον κίνδυνο της αντίστασης όσον αφορά τη χρήση ενός φαρμάκου, όπως η αβοπαρσίνη, αποτελούν λόγο για να τηρήσουμε ιδιαιτέρως επιφυλακτική στάση και έναντι άλλων φαρμάκων. Οπωσδήποτε τα αντιβιοτικά πρέπει να διατίθενται για την καταπολέμηση ασθενειών. Ωστόσο, η συνεχής χορήγηση των φαρμάκων αυτών μέσω των ζωοτροφών πρέπει να τεθεί υπό αμφισβήτηση. Αυτό ισχύει βεβαίως και για τα μέσα που παρουσιάζουν σημαντική συγγένεια με τα αντιβιοτικά που προορίζονται για ανθρώπινη χρήση.
<P>
Ο περιορισμός της χρήσης αντιβιοτικών στην κτηνοτροφία πρέπει να συμβαδίζει με την προαγωγή της έρευνας για την αναζήτηση εναλλακτικών μεθόδων εξοικονόμησης ζωοτροφών, για τις οποίες δεν πρέπει να λησμονούμε ότι διαδραματίζουν χρήσιμο ρόλο. Από μελέτες που έχουν διεξαχθεί προκύπτει ότι, χωρίς τη χρήση μεθόδων για την εξοικονόμηση ζωοτροφών, η ολλανδική κτηνοτροφία παράγει κατά 6, 5 % περισσότερο μονοξείδιο του άνθρακα και φωσφορικά άλατα. Επιπλέον, ζημιώνονται η ανάπτυξη και η μετατροπή τροφών κατά 4 έως 8 %. Ο κλάδος άρχισε εν τω μεταξύ να αναπτύσσει εναλλακτικές λύσεις, όπως είναι τα οργανικά οξέα και τα ολιγοζαχαρώδη. Η Ευρωπαϊκή Ενωση πρέπει να υποστηρίξει με θέρμη τις μελέτες αυτού του είδους. Επιπλέον, έχει μεγάλη σημασία να προωθηθεί η μετάβαση σε μια λιγότερο εντατική κτηνοτροφία, η οποία θα είναι λιγότερο εξαρτημένη από τη συνεχή χρήση φαρμάκων.
<P>
Επίσης, είναι απαραίτητο να θεσπισθούν αυστηρότερες διαδικασίες έγκρισης για τη χρήση αντιβιοτικών. Ενόψει της συζήτησης που διεξάγεται, είναι αξιοπερίεργο το γεγονός ότι εξακολουθεί να υφίσταται η δυνατότητα χρήσης αντιβιοτικών για προληπτικούς λόγους, χωρίς να εξετάζεται ο κίνδυνος της αντίστασης. Είτε πρόκειται για προληπτική είτε για θεραπευτική χρήση, τα φάρμακα αυτά είναι και θα παραμείνουν αντιβιοτικά τα οποία συνεπάγονται κινδύνους ανάπτυξης αντίστασης. Σε περίπτωση που οι αντιμικροβιακές αναπτυξιακές ουσίες είναι απαραίτητες για την καταπολέμηση λοιμώξεων, θα ήθελα να προτείνω να καταχωρούνται ως κτηνιατρικά φάρμακα, έτσι ώστε να εξετάζονται και ως προς την ανάπτυξης αντίστασης.
<P>
Τέλος, θα ήθελα να πω ότι η καταπολέμηση των ανθεκτικών βακτηρίων δεν είναι μάταιος αγώνας. Από έρευνες προκύπτει ότι ο περιορισμός της χρήσης αντιβιοτικών οδηγεί στη μείωση του αριθμού των ανθεκτικών βακτηρίων. Ας ενεργήσουμε, όμως, με σπουδή. Αυτό είναι κάτι που επιβάλλεται από την άποψη της δημόσιας υγείας.

<SPEAKER ID=36 LANGUAGE="SV" NAME="Wibe">
Κύριε Πρόεδρε, εμείς οι βουλευτές της ομάδας του Ευρωπαϊκού Σοσιαλιστικού Κόμματος χαιρετίζουμε αυτό το ψήφισμα με ικανοποίηση, έστω και αν θεωρούμε ότι μπορούσε να γίνει λίγο πιό αυστηρό και πιο λιτό. Σε αυτήν τη συζήτηση έγινε περισσότερο λόγος για τους κινδύνους που αφορούν τον άνθρωπο, ότι μεταφέρονται κατάλοιπα από τα αντιβιοτικά στον άνθρωπο, αλλά το μεγαλύτερο πρόβλημα εδώ είναι βέβαια η υγεία των ζώων .
<P>
Υπάρχουν τρεις, τουλάχιστον, λόγοι για τον περιορισμό των αντιβιοτικών. Τον πρώτο έθιξαν όλοι ουσιαστικά οι ομιλητές εδώ: ότι δηλαδή από την υπερβολική χρήση αντιβιοτικών μπορούν να αναπτυχθούν ανθεκτικά βακτήρια, γεγονός πλήρως αποδεδειγμένο ιατρικώς.
<P>
Υπάρχει, ωστόσο, και ένας άλλος λόγος που πρέπει να επισημανθεί. Πρόκειται για την επίδραση στο ανοσοποιητικό σύστημα τόσο των ζώων όσο και των ανθρώπων. Έχει, επί παραδείγματι, διαπιστωθεί μια αυξανόμενη συχνότητα αλλεργιών κατά τις τελευταίες δεκαετίες στους ανθρώπους. Δεν είναι γνωστές ακριβώς οι αιτίες, αλλά μια πιθανή θεωρία είναι ότι το πρόβλημα οφείλεται στην αυξημένη χρήση αντιβιοτικών όταν τα παιδιά είναι μικρά. Αυτό συνεπάγεται ότι η καταπολέμηση των ασθενειών που παλαιότερα αφήνονταν στο ανοσοποιητικό σύστημα του σώματος, ανατίθεται τώρα στα αντιβιοτικά. Κατ'αυτόν τον τρόπο εξασθενεί το ανοσοποιητικό σύστημα. Είναι σαφές ότι οι μακροπρόθεσμες επιπτώσεις από αυτό είναι τελείως άγνωστες.
<P>
Ο τρίτος λόγος κατά της χρήσης αντιβιοτικών είναι περισσότερο υποθετικός, αλλά έχουν πράγματι αρχίσει να δημιουργούνται ερωτηματικά μήπως επηρεασθούν μακροπρόθεσμα και τα γονίδια από αυτό. Δεν υπάρχει φυσικά κάποια άμεση επίδραση των αντιβιοτικών στα γονίδια, αλλά υπάρχει μια έμμεση σύνδεση μέσω της δυνατότητας επηρεασμού από τα αντιβιοτικά της φυσικής επιλογής, δηλαδή της εξελικτικής διαδικασίας της ίδιας της φύσης. Οι μακροπρόθεσμες επιπτώσεις από το γεγονός αυτό είναι απολύτως άγνωστες.
<P>
Όπως πολλοί ομιλητές ανέφεραν εδώ, στη Σουηδία και τη Φινλανδία έχει απαγορευθεί εδώ και πολλά χρόνια η χρησιμοποίηση αντιβιοτικών στις ζωοτροφές, τακτική πολύ συνετή. Σε αυτό το ψήφισμα δεν βρίσκω όντως κάποια λόγια αναγνώρισης αυτής της συνετής πολιτικής. Το μοναδικό σε σχέση με αυτό που περιλαμβάνεται σε αυτό το ψήφισμα βρίσκεται στην παράγραφο 5, όπου υπάρχει μια πρόταση της Ομάδας Ένωση για την Ευρώπη να διερευνήσει η Επιτροπή κατά πόσο η δική μας απαγόρευση έχει βλάψει την αγορά κρέατος. Πρέπει να πω, βέβαια, ότι αυτή η παράγραφος, την οποία εμείς ως μέλη της Ομάδας του ΕΣΚ θα καταψηφίσουμε, συνεπάγεται σαφέστατα ότι φροντίζουμε πρωτίστως για το συμφέρον της αγοράς, μετά από το οποίο έπεται η δημόσια υγεία. Φυσικά, τόσο οι πολίτες μας, όσο και όλοι εδώ θεωρούμε ότι η δημόσια υγεία θα πρέπει να έχει προτεραιότητα.
<P>
Θέλω να τελειώσω επισημαίνοντας ότι υπάρχει μια σαφώς ενισχυόμενη άποψη στην ιατρική επιστήμη εναντίον της χρήσης αντιβιοτικών. Το καλύτερο θα ήταν μια γενικευμένη απαγόρευση αυτής της χρήσης. Η αμέσως επόμενη καλύτερη επιλογή είναι να επιτραπεί τουλάχιστον στις χώρες που έχουν αυτήν την απαγόρευση να τη διατηρήσουν και στο μέλλον.

<SPEAKER ID=37 LANGUAGE="SV" NAME="Thors">
Κύριε Πρόεδρε, κύριε Επίτροπε, όπως είπαν πολλοί, πιστεύω ότι συζητάμε ένα θέμα που επιφέρει μεγαλύτερους κινδύνους για την υγεία από την ΣΕΒ. Εκτός του ότι αναφερόμαστε στην αντοχή των βακτηρίων, μπορούμε επίσης να παρατηρήσουμε ότι σε ορισμένες περιπτώσεις έχουν γίνει πιο επιθετικά, όπως π.χ. τα βακτήρια των νοσοκομείων. Η οικονομία δεν θα πρέπει να προηγείται της υγείας.
<P>
Ο Επίτροπος περιέλαβε στην ομιλία του και καλά και άσχημα νέα. Τα καλά ήταν ότι ακούσαμε άλλη μια φορά ότι θα ισχύει η αρχή της πρόληψης. Το ερώτημα είναι, όμως, συγκεκριμένα πότε και πώς θα ισχύει. Θεωρώ ότι είναι σημαντικό να ανανεώσουμε την οδηγία για τα πρόσθετα στις ζωοτροφές βάσει αυτού που ζητάμε στο ψήφισμα.
<P>
Δεύτερον, θετική ήταν η διεπιστημονική επιτροπή που θα εργασθεί έως το τέλος του τρέχοντος έτους και θα παρακολουθήσει την κατάχρηση των αντιβιοτικών. Ελπίζω μόνο να μη σταματήσει το θέμα εκεί και να προκληθεί έτσι μια καθυστέρηση της αναθεώρησης της οδηγίας για τα πρόσθετα.
<P>
Τα άσχημα νέα ήταν ότι ο Επίτροπος Fischler επανέλαβε ότι η Φινλανδία δεν παρείχε δυστυχώς αρκετές αποδείξεις. Αγαπητέ Επίτροπε, δεν μπορούμε όσον αφορά τη συνέχιση της απαγόρευσης της Φινλανδίας και της Σουηδίας να εφαρμόσουμε και σε αυτόν τον τομέα την αρχή της πρόληψης;
<P>
Ασχημο ήταν επίσης ότι δεν έγινε λόγος για το καλό περιβάλλον για τα ζώα κάτι που ανέφερε πριν από λίγο και ο προηγούμενος ομιλητής. Δεν είναι η ύπαρξη καλού περιβάλλοντος για τα ζώα μια αξία καθεαυτή; Πρόκειται για μια πολιτική απόφαση που θα πρέπει να λάβουμε. Η ιστορία επαναλαμβάνεται: σε ένα γενικό, λεκτικό επίπεδο μιλάμε για μια καλή υγεία για τα ζώα και για την αρχή της πρόληψης, αλλά όταν φθάνουμε στα χρήματα και τους νόμους, τότε δεν ισχύουν πλέον.
<P>
Ακούσαμε μια πολύ εκτεταμένη απαρίθμηση διαφόρων βακτηρίων. Δεν πρέπει, όμως, να ξεχνάμε ότι υπάρχει και κίνδυνος ανθεκτικότητας λόγω διασταύρωσης. Δεν μπορούμε να πιστέψουμε σε έναν τέτοιο τεχνικό διαχωρισμό, όπου άλλα θα απαγορεύονται και άλλα θα επιτρέπονται.
<P>
Τέλος, θέλω να ευχαριστήσω όλες τις υπόλοιπες πολιτικές ομάδες για τη μεγάλη υποστήριξη της πρωτοβουλίας του συναδέλφου μου κ. Olsson και της ομάδας ΦΙΛ σε αυτήν την συζήτηση, ώστε να πιέσουμε από κοινού την Επιτροπή σε αυτή την υπόθεση.

<SPEAKER ID=38 NAME="Fischler">
Κύριε Πρόεδρε, αξιότιμοι κυρίες και κύριοι, θα ήθελα κατ'αρχάς να σας ευχαριστήσω θερμά για το ότι η θέση που εξέφρασα εκ μέρους της Επιτροπής έτυχε τόσο πολλών θετικών αντιδράσεων. Νομίζω ότι η Επιτροπή απέδειξε με την πολιτική της κατά τα τελευταία χρόνια ότι είναι διατεθειμένη να λάβει υπόψη της την αρχή της προφύλαξης, και, φυσικά, θα εξακολουθήσει να το πράττει.
<P>
Θέλω να αναφερθώ απλά εν συντομία σε ορισμένα σημεία. Πρώτον, αρκετοί ομιλητές έθιξαν το θέμα της πολλαπλής και της διασταυρούμενης αντοχής. Θέλω να επισημάνω σχετικά ότι ειδικά αυτά τα φαινόμενα έχουν μεγάλη σχέση με τον τρόπο που συχνά χρησιμοποιεί η ιατρική τα αντιβιοτικά στους ανθρώπους, όπως π.χ. σωστά επεσήμανε ο βουλευτής Graefe zu Baringdorf. Θα πρέπει να αποσαφηνίσουμε ότι το ζητούμενο είναι να αποφύγουμε τη δημιουργία ενός πρόσθετου κινδύνου από τη χρησιμοποίηση τέτοιων ουσιών στις ζωοτροφές. Δεν θα πρέπει, ωστόσο, να δημιουργηθεί η εντύπωση ότι η χρησιμοποίηση αντιβιοτικών στις ζωοτροφές είναι η μόνη αιτία των συγκεκριμένων προβλημάτων που αντιμετωπίζουμε σήμερα.
<P>
Δεύτερον, θα ήθελα να υπενθυμίσω - όπως ήδη ανέλυσα στη γνωμοδότησή μου - ότι βρίσκονται ήδη υπό αξιολόγηση τα όσα επετράπησαν στις συνθήκες προσχώρησης στη Φινλανδία και στη Σουηδία, και στη διάρκεια του έτους θα επακολουθήσει η τελική εκτίμηση.
<P>
Τρίτον, θέλω επίσης να υπενθυμίσω ότι η συντονιστική επιτροπή συγκρότησε μια διεπιστημονική ομάδα εργασίας που θα ανακοινώσει μέχρι το τέλος του έτους επιστημονικά πορίσματα. Η Επιτροπή θα υποβάλει φυσικά εν συνεχεία στο Κοινοβούλιο το συντομότερο δυνατόν μια συνολική εκτίμηση της γνωμοδότησης των επιστημονικών επιτροπών. Είναι επίσης αυτονόητο ότι θα έχετε πρόσβαση σε όλα τα επιστημονικά πορίσματα. Θέλουμε διαφάνεια και επομένως δεν υπάρχει πρόβλημα για όλα αυτά.
<P>
Πιστεύω, όμως, ότι δεν θα πρέπει σε καμία περίπτωση να δώσουμε την εντύπωση ότι θέλουμε τώρα να ασκήσουμε πίεση στους επιστήμονες. Αντίθετα, οι επιστήμονες χρειάζονται κάποιο χρόνο για να μπορέσουν να προβούν στη συγκεκριμένη εκτίμηση, κι εμείς πρέπει να τους δώσουμε τον χρόνο αυτό.
<P>
Τέλος, θα ήθελα να επισημάνω ακόμα ότι αποδείξαμε, ιδιαίτερα με παράδειγμα την αβοπαρσίνη, ότι είμαστε διατεθειμένοι να δράσουμε ανάλογα μόλις εμφανισθούν οποιεσδήποτε υποψίες που υπαγορεύουν μια τέτοια δράση. Πραγματικά, θα ήταν μεγάλο λάθος να ενεργούμε χωρίς επιστημονική βάση, γιατί ασφαλώς θα οδηγούμασταν σε αποτυχίες και θα βλάπταμε έτσι σοβαρά την αγροτική οικονομία καθώς και τη βιομηχανία τροφίμων.
<P>
Τελειώνοντας, θα ήθελα να επισημάνω επιπλέον ότι στους συλλογισμούς μας για τον βαθμό στον οποίο μπορεί να επιτραπεί η χρήση τέτοιων πρόσθετων ουσιών δεν θα πρέπει να αγνοήσουμε τη βασική αιτία του προβλήματος που συνίσταται εν μέρει στη μαζική εκτροφή. Γι'αυτό κατά την κατάρτιση και επεξεργασία των προγραμμάτων για την ανάπτυξη της υπαίθρου θα δώσουμε ιδιαίτερη σημασία στην αρχή της μεγαλύτερης προώθησης ενός τρόπου διαβίωσης φιλικότερου προς τα ζώα και σύμφωνου προς τη φύση τους, σε συνάρτηση με τις προτάσεις που υποβάλαμε στην Ατζέντα 2000 για τον τομέα προώθησης των επενδύσεων για αγροτικές επιχειρήσεις, όπου θεμελιώνεται η αρχή αυτή. Πρέπει να ανταποκριθούμε κατά το δυνατόν από κοινού στην προσέγγιση αυτή, γιατί τότε η χρησιμοποίηση τέτοιου είδους αντιμικροβιακών ουσιών θα παρουσιάζει όλο και μικρότερο ενδιαφέρον από επιστημονική άποψη.

<SPEAKER ID=39 LANGUAGE="DE" NAME="Graefe zu Baringdorf">
Κύριε Πρόεδρε, επιτρέψτε μου μια ακόμα σύντομη ερώτηση προς τον Επίτροπο κ. Fischler. Θα ήθελα να μάθω εάν αυτή η διεπιστημονική ομάδα εργασίας που συγκροτήθηκε από τη συντονιστική επιτροπή θα ασχοληθεί και με το πρόβλημα της εκούσιας ή ακούσιας ανάπτυξης, ως συνέπεια γενετικών παρεμβάσεων και ως δευτερεύον αποτέλεσμα, κάποιας αντοχής έναντι των αντιβιοτικών. Υπάρχουν έρευνες που αποδεικνύουν ότι κατά την επεξεργασία γάλακτος αναπτύσσεται σκόπιμα η αντοχή των βακτηρίων στα αντιβιοτικά, ώστε να μην μπορούν να δραστηριοποιηθούν κατάλοιπα που ενδέχεται να υπάρχουν στο γάλα. Αναρωτιέμαι, λοιπόν, εάν θα εξετασθούν και τα εν λόγω προβλήματα από τη συγκεκριμένη ομάδα εργασίας.

<SPEAKER ID=40 LANGUAGE="SV" NAME="Olsson">
Κύριε Πρόεδρε, κύριε Επίτροπε, θέλω κατ'αρχάς να ευχαριστήσω τον Επίτροπο Fischler για τις απαντήσεις. Νομίζω ότι ήταν αρκετά εκτενείς και, σε ορισμένα σημεία, αρκετά ικανοποιητικές. Όσον αφορά το πρόβλημα των καταλοίπων πιστεύω ότι βασικά είμαστε σύμφωνοι. Θέλω επίσης να ευχαριστήσω όλους τους συναδέλφους για την πολύ θετική στήριξη τους σε αυτή τη συζήτηση. Έχω την αίσθηση ότι υπάρχει μεγάλη κατανόηση στο Κοινοβούλιο ως προς το θέμα που μας απασχολεί.
<P>
Ταυτόχρονα, όμως, είμαι λίγο ανήσυχος. Γι'αυτό θέλω να θέσω μια ερώτηση στον Επίτροπο, ο οποίος ανέφερε ότι ένα καλό περιβάλλον για τα ζώα μπορεί να έχει ως αποτέλεσμα την αποφυγή της ανάγκης χρήσης αντιβιοτικών. Τρέφω μεγάλο σεβασμό για την επιστημονική έρευνα και συμμερίζομαι την άποψη του Επιτρόπου ότι πρέπει να υφίσταται, αλλά η επιλογή μεταξύ ενός καλού περιβάλλοντος για τα ζώα ή της χρησιμοποίησης της έρευνας είναι όντως πολιτική επιλογή. Πρέπει να προωθηθεί αυτό το θέμα εκ μέρους του Κοινοβουλίου και εκ μέρους της Επιτροπής. Δεν συμφωνεί ο Επίτροπος με αυτό;

<SPEAKER ID=41 LANGUAGE="DA" NAME="Iversen">
Κύριε Πρόεδρε, θα ήθελα να παρακαλέσω τον Επίτροπο να απαντήσει στα εξής ερωτήματα: εάν η Σουηδία και η Φινλανδία - καθώς και η Δανία, όπου κι εμείς έχουμε κάνει ανάλογους συλλογισμούς - απαγορεύσουν τα αντιβιοτικά, θα αφήσει η Επιτροπή το Ευρωπαϊκό Δικαστήριο να αποφασίσει επ'αυτών των θεμάτων ή τί άλλο προτίθεται να κάνει; Έχω την εντύπωση ότι δεν είναι τόσο πρόθυμοι ως προς το ενδεχόμενο να χρησιμοποιήσουν την αρχή της προφύλαξης.

<SPEAKER ID=42 LANGUAGE="DE" NAME="Fischler">
Κύριε Πρόεδρε, θα αναφερθώ πρώτα στο ερώτημα του βουλευτή Graefe zu Baringdorf. Αυτές τις μέρες θα καθορισθεί τελεσίδικα στη διεπιστημονική ομάδα εργασίας ποια θέματα πρέπει και μπορούν να εξετασθούν συνολικά. Υπάρχει ήδη ένας εκτεταμένος κατάλογος θεμάτων. Ένα από τα θέματα που πρέπει να διασαφηνισθούν είναι ο προσδιορισμός των παραγόντων που συνδέονται με την αύξηση της αντοχής ως προς τα αντιμικροβιακά. Το ερώτημά σας θα μπορούσε να περιληφθεί στο συγκεκριμένο θέμα και θα το μεταβιβάσω στις αρμόδιες υπηρεσίες της ΓΔ XXIV.
<P>
Δεύτερον, στόχος μας δεν είναι να αναθέσουμε την απόφαση στο Ευρωπαϊκό Δικαστήριο, αλλά, αντίθετα, θα αναθέσουμε πρώτα στους επιστήμονες να αξιολογήσουν τη σουηδική και τη φινλανδική αίτηση. Δεν θα πρέπει να προεξοφλούμε παρά να αναμένουμε το αποτέλεσμα αυτής της επιστημονικής αξιολόγησης.
<P>
Όσον αφορά τώρα την ερώτηση του βουλευτή Olsson, νομίζω ότι δεν πρόκειται τόσο για τις απαραίτητες έρευνες. Πιστεύω ότι κατά βάση υπάρχουν ήδη πολλά πορίσματα αναφορικά με τις συνθήκες διαβίωσης των ζώων. Το θέμα είναι μάλλον να δημιουργήσουμε ένα οικονομικό πεδίο που θα δίδει στους κτηνοτρόφους τη δυνατότητα να εφαρμόσουν στην πράξη αυτές τις μεθόδους εκτροφής που είναι φιλικές προς τα ζώα. Κατά τη γνώμη μου, όσο πιο προσαρμοσμένο στο είδος των ζώων είναι το σύστημα εκτροφής τους, τόσο χαμηλότερα είναι τα έξοδα για τον κτηνοτρόφο. Βέβαια, στην περίπτωση αυτή είναι αυξημένα τα επενδυτικά έξοδα. Εάν προβλέψουμε, επομένως, στο πλαίσιο της νέας μας ατζέντας ενισχυμένη στήριξη τέτοιων συστημάτων εκτροφής συγκριτικά με τις υπόλοιπες, τότε ενισχύεται και το κίνητρο μετάβασης σε αυτές. Στο μέτρο, όμως, που θα είναι αναγκαία μια επιπλέον έρευνα στο πλαίσιο των ερευνητικών προγραμμάτων που διεξάγονται, εάν δηλαδή υποβληθούν σχετικά προγράμματα από τα κράτη μέλη και τα διάφορα ερευνητικά ιδρύματα, δεν υπάρχει φυσικά καμία αντίρρηση να διεξαχθούν κι άλλες έρευνες.

<SPEAKER ID=43 NAME="Πρόεδρος">
Ευχαριστώ πολύ, κύριε Fischler.
<P>
Η συζήτηση έληξε.
<P>
Προχωρούμε στην ψηφοφορία.
<P>
Κοινή πρόταση ψηφίσματος σχετικά με τα αντιβιοτικά στις ζωοτροφές
<P>
(Το Σώμα εγκρίνει το κοινό ψήφισμα)

<CHAPTER ID=5>
Έλεγχος μέτρων για τη γερμανική ενοποίηση (ειδική έκθεση 4/97 του Ελεγκτικού  Συνεδρίου)
<SPEAKER ID=44 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0144/98) του κ. Garriga Polledo, εξ ονόματος της Επιτροπής Ελέγχου του Προϋπολογισμού, σχετικά με την ειδική έκθεση αριθ. 4/97 του Ελεγκτικού Συνεδρίου για τον έλεγχο ορισμένων απόψεων των μέτρων που έχουν ληφθεί στα πλαίσια της γερμανικής ενοποίησης και που αφορούν αντισταθμιστικές πληρωμές και επιστροφές κατά τις εξαγωγές στα πλαίσια του ΕΓΤΠΕ, συνοδευόμενη από τις απαντήσεις της Επιτροπής (C4-0348/97).

<SPEAKER ID=45 NAME="Fabra Vallιs">
Κύριε Πρόεδρε, ο κ. Garriga δεν μπορεί να παραστεί σήμερα για λόγους υγείας, και, κατά συνέπεια, με την έγκρισή του θα παρουσιάσω εγώ την έκθεσή του σχετικά με την ειδική έκθεση του Ελεγκτικού Συνεδρίου, που έλεγξε κάποιες πτυχές της γερμανικής ενοποίησης σχετικά με αντισταθμιστικές πληρωμές και επιστροφές κατά τις εξαγωγές του 1992.
<P>
Η ειδική έκθεση του Ελεγκτικού Συνεδρίου αναλύει τα μέτρα που εφαρμόσθηκαν για την ενσωμάτωση της γεωργίας της πρώην Λαοκρατικής Δημοκρατίας της Γερμανίας στην Κοινή Γεωργική Πολιτική σε τρεις τομείς: την εξάλειψη της λεύκωσης, των επιστροφών κατά τις εξαγωγές - τομέας βοοειδών - και τη μείωση της γαλακτοπαραγωγής.
<P>
Το Ελεγκτικό Συνέδριο καταλήγει στο συμπέρασμα ότι, πρώτον, έχει σημειωθεί μια συσσώρευση επιδοτήσεων και στους τρεις τομείς, αν και δεν αναφέρει επακριβώς το ποσό αυτής της συσσώρευσης. Ένα εύκολο παράδειγμα αυτής της συσσώρευσης επιδοτήσεων δίδεται εάν αναλύσουμε και συσχετίσουμε τα μέτρα που υιοθετήθηκαν για την εξάλειψη της λεύκωσης (EΛΒ).
<P>
Ας εξετάσουμε τις επιστροφές που παραχωρήθηκαν κατά την εξαγωγή βοοειδών και τις αντισταθμιστικές πληρωμές που δόθηκαν για τη μείωση της γαλακτοπαραγωγής, ως συνέπεια της εφαρμογής του συστήματος των ποσοστώσεων. Όταν θανατώνεται η αγελάδα που πάσχει από τη νόσο καταβάλλεται αντισταθμιστική πληρωμή. Η θανάτωση του ζώου υπολογίζεται επίσης ως μείωση της γαλακτοπαραγωγής κι έτσι καταβάλλεται και νέα πληρωμή γι'αυτόν τον λόγο. Τέλος, εφόσον η αγελάδα δεν έχει νοσήσει και θεωρείται κατάλληλη προς πώληση εκτός Ευρωπαϊκής Ένωσης - για να αποφευχθεί η πτώση των τιμών στην κοινοτική αγορά - το ζώο εξάγεται και νέα πληρωμή καταβάλλεται για την εξαγωγή.
<P>
Επιπλέον, αναφέρονται παρατυπίες στο πρόγραμμα εξάλειψης της λεύκωσης. Στους οικονομικούς ελέγχους σχετικά με το πρόγραμμα εξάλειψης της ΕΛΒ στα νέα ομόσπονδα κρατίδια ανακαλύφθηκε ότι τοποθετούνται στο πρόγραμμα ζώα τα οποία είχαν θανατωθεί πριν από το 1991, ότι υποβάλλονται αιτήσεις επιχορήγησης για ζώα που δεν έχουν θανατωθεί, υποβάλλονται διπλές αιτήσεις για το ίδιο ζώο καθώς και αιτήσεις για ζώα που έχουν θανατωθεί εκπρόθεσμα. Τονίζω ότι η Επιτροπή καθορίζει γι'αυτό τις δέουσες δημοσιονομικές διορθώσεις.
<P>
Για να αναλύσουμε την κατάσταση είναι απαραίτητο να έχουμε υπόψη το ψήφισμα του Κοινοβουλίου της 4ης Απριλίου 1990, στο οποίο υπογραμμίζεται ο ρόλος που πρέπει να διαδραματίσει η Επιτροπή για τη διευκόλυνση της ενοποίησης, καθώς και η συμμετοχή της στις δαπάνες της οικονομικής ανοικοδόμησης της Ομοσπονδιακής Δημοκρατίας της Γερμανίας, ως ένδειξη αλληλεγγύης προς αυτόν τον λαό.
<P>
Το Ελεγκτικό Συνέδριο ξεχνά τον πολιτικό στόχο που έχει αποφασισθεί για τη Γερμανία και που έχει γίνει αποδεκτός από την Επιτροπή και το Συμβούλιο: την ενσωμάτωση των πέντε νέων ομόσπονδων κρατιδίων στην Κοινότητα. Αυτό σημαίνει την εφαρμογή της Κοινής Γεωργικής Πολιτικής σε όλο της το εύρος, χωρίς μετάβαση ούτε με αναδρομική ισχύ, και όλα αυτά με το μικρότερο δυνατό κόστος για την Κοινότητα και χωρίς να δημιουργηθούν προβλήματα στην κοινοτική αγορά.
<P>
Η κατάσταση της αγοράς στην Ομοσπονδιακή Δημοκρατία της Γερμανίας ήταν κρίσιμη, ιδιαίτερα στον τομέα των βοοειδών. Επρόκειτο για μια καθόλου εύκολη εργασία αλλά προκύπτει ένα και μοναδικό συμπέρασμα: το αποτέλεσμα της επιχείρησης υπήρξε επιτυχές. Ερευνήθηκαν τα προγράμματα εξάλειψης της λεύκωσης, έχουν επιβληθεί τα αντίστοιχα πρόστιμα καθώς και δημοσιονομικές διορθώσεις για τις εξαγωγές και άλλες διορθώσεις για συγκεκριμένες παρατυπίες.
<P>
Όσον αφορά τη συσσώρευση επιδοτήσεων, δεν υπάρχει αντίρρηση χορήγησης αποζημίωσης για τη θανάτωση ενός ζώου και την επακόλουθη εξαγωγή του κρέατός του. Στην πρώτη περίπτωση η ενίσχυση χορηγείται στον ιδιοκτήτη, στη δεύτερη στον εξαγωγέα. Επιπλέον, η θανάτωση ενός ζώου πρέπει να υπολογισθεί ως μείωση της γαλακτοπαραγωγής. Και στις τρεις περιπτώσεις καταβάλλονται ενισχύσεις για διαφορετικούς λόγους. Κατά τύχει συμπίπτουν, αλλά είναι σαφές ότι κάθε ενίσχυση έχει τη νομική της βάση και τον στόχο της.
<P>
Τέλος, σε όλη την έκθεση του Ελεγκτικού Συνεδρίου παρατηρείται μια υπερβολικά στενή αντίληψη. Παρακάμφθηκαν πολλές ειδικές απόψεις, όπως η απουσία μιας μεταβατικής περιόδου και η αναδρομική ισχύ συγκεκριμένων μέτρων. Για όλα αυτά, κύριε Πρόεδρε, κι εφόσον έχει επιτευχθεί ο πολιτικός στόχος, πρέπει να συγχαρούμε τη Γερμανία και τα κοινοτικά θεσμικά όργανα.

<SPEAKER ID=46 LANGUAGE="DE" NAME="Wemheuer">
Κύριε Πρόεδρε, αγαπητοί συνάδελφοι, σήμερα, στις 15 Μαϊου 1998, ασχολούμαστε με ένα ιστορικό γεγονός που έγινε πριν από οκτώ περίπου χρόνια, τη γερμανική ενοποίηση. Αυτό είναι και παραμένει ένα ιστορικό γεγονός. Ας ασχοληθούμε με μία πολύ μικρή δευτερεύουσα πτυχή που αποκαλύφθηκε μόνο εξαιτίας της εν λόγω κατάστασης. Πολλές φορές έχουμε ασχοληθεί με πράγματα του μακρινού παρελθόντος. Αυτό, όμως, έχει βασικά νόημα μόνο εάν υπάρχει κίνδυνος να επαναληφθεί υπό παρόμοια μορφή το γεγονός που μας απασχολεί, επειδή πρόκειται για ένα σφάλμα του συστήματος.
<P>
Στην προκειμένη περίπτωση, σύμφωνα με τις πληροφορίες της Ευρωπαϊκής Επιτροπής και του Ελεγκτικού Συνεδρίου, δεν υπάρχει ο κίνδυνος αυτός, για τον οποίο συζητήσαμε διεξοδικά και επί μακρόν στην επιτροπή. Το ίδιο το Ελεγκτικό Συνέδριο ανακοίνωσε μετά από ερώτηση του προέδρου της κοινοβουλευτικής μας επιτροπής ότι είναι απίθανο να εμφανισθεί και πάλι παρόμοια κατάσταση. Επομένως, το όλο θέμα έχει ιστορική σημασία, ακόμα κι αν, χωρίς βέβαια να θέλω να θίξω τον εισηγητή, η παρούσα έκθεση δεν αγγίζει εντελώς την ιστορική σημασία της γερμανικής ενοποίησης: ασχολούμαστε με κάτι που αποτελεί παρελθόν.
<P>
Θέλω, ωστόσο, να διατυπώσω μερικές παρατηρήσεις, περισσότερο βέβαια προς το Ελεγκτικό Συνέδριο παρά προς την Επιτροπή. Όταν κανείς ασχολείται με ένα παρόμοιο γεγονός - δεν μπορούμε βέβαια να αγνοήσουμε τα πάντα, μόνο και μόνο επειδή υπήρξε μια ιδιαίτερη ιστορική κατάσταση - θα πρέπει ίσως να τελειώνει τις εκθέσεις λίγο πιο σύντομα. Είναι χαρακτηριστικό το γεγονός ότι μόλις τώρα ασχολούμαστε με αυτό όχι επειδή ήμασταν τόσο αργοί, αλλά επειδή μεσολάβησε πάρα πολύ μεγάλο χρονικό διάστημα από την πρώτη κριτική των συμβάντων, που είναι αδιάψευστα σε μια έκθεση του Ελεγκτικού Συνεδρίου, μέχρι δηλαδή να τελειώσει και να φθάσει σε μας η συγκεκριμένη έκθεση. Αυτό συμβαίνει αρκετά συχνά, γι'αυτό βασικά θέλω να ασκήσω κριτική μόνο στο συγκεκριμένο σημείο.
<P>
Αν το Ελεγκτικό Συνέδριο θέλει να συμβάλει ουσιαστικά στην εργασία μας, πρέπει να φροντίζει, όπως το Κοινοβούλιο, ώστε η συζήτηση να πραγματοποιείται όσο το δυνατόν πιο σύντομα σε σχέση με τα γεγονότα, ώστε να μην μπορεί να απορρίπτεται η δικαιολογημένη κριτική με το επιχείρημα ότι αυτό είχε μεν συμβεί κάποτε, αλλά στο μεταξύ όλα έχουν αλλάξει. Δεν μπορεί πάντα να ελεγχθεί τόσο εύκολα, όσο στην προκειμένη περίπτωση, εάν στο μεταξύ έχουν όντως αλλάξει όλα ή όχι.
<P>
Ευχαριστώ τον εισηγητή, ακόμα κι αν δεν παρίσταται σήμερα, για τον κόπο που έκανε. Τώρα μπορούμε να εξάγουμε όλοι μαζί τα ίδια συμπεράσματα: αν είχαμε λάβει την έκθεση λίγο ενωρίτερα, θα την είχαμε επεξεργασθεί ενωρίτερα και τότε ίσως το ενδιαφέρον να ήταν κάπως μεγαλύτερο από ό, τι είναι σήμερα. Η έκθεση έγινε ομόφωνα δεκτή στην επιτροπή. Δεν υπάρχουν σχετικές τροπολογίες. Θα έλεγα ότι ο κ. Fabra Vallιs παρουσίασε τα πράγματα διεξοδικά και δεν μπορούμε παρά να συμφωνήσουμε μαζί του.

<SPEAKER ID=47 LANGUAGE="FI" NAME="Seppδnen">
Αξιότιμε κύριε Πρόεδρε, κατανοώ ότι η Γερμανία αποτελεί χώρα με μεγάλο ποσοστό καθαρών εισφορών προς την ΕΕ. Κατανοώ απολύτως ότι οι Γερμανοί θέλουν να εισπράξουν από την ΕΕ περισσότερες επιστροφές εισφορών. Εάν τα χρήματα των Γερμανών που μεταφέρονται σε τρίτους ανέρχονται στο ποσό των 11 εκατομμυρίων Ecu, είναι φυσικό να θέλουν να συνεισφέρουν λιγότερα στον προϋπολογισμό της ΕΕ.
<P>
Αυτό που δεν κατανοώ, όμως, είναι πώς η Γερμανία εξαπατά οικονομικά την ΕΕ με πλαστά παραστατικά. Ο βασικός ισχυρισμός του Ελεγκτικού Συνεδρίου είναι ότι υπήρξαν αλληλοκαλυπτόμενες επιδοτήσεις για τις ίδιες αγελάδες. Κατά τη γνώμη μου, ο εισηγητής της έκθεσης, ο κύριος Garriga Polledo, μασσάει τα λόγια του στο εν λόγω θέμα. Λέει πως οι κάτοχοι των αλληλοκαλυπτόμενων επιδοτήσεων δεν ήταν απαραίτητα τα ίδια άτομα. Το βασικό πρόβλημα είναι πώς έχουν χορηγηθεί αλληλοκαλυπτόμενες ενισχύσεις για τις ίδιες αγελάδες. Σύμφωνα με τους κανονισμούς της ΕΕ, θα πρέπει να υπάρξει λογοδοσία ακόμα και σε πολιτικό επίπεδο.
<P>
Νομίζω ότι δεν έχει επίσης διευκρινισθεί εάν στη Ρωσία ή σε άλλους εμπορικούς εταίρους της πρώην ΛΔΓ έχει πωληθεί κρέας προερχόμενο από βοοειδή που είχαν προσβληθεί από την ενζωοτική λεύκωση των βοοειδών. Το θέμα δεν έχει αποσαφηνισθεί στην έκθεση του Ελεγκτικού Συνεδρίου, ούτε στην υπό συζήτηση έκθεση. Εάν αυτό έχει συμβεί, όπως υποπτεύομαι, το γεγονός είναι άκρως καταδικαστέο ηθικά. Θα ήθελα να αποσαφηνισθεί το θέμα αυτό στην έκθεση.
<P>
Γνωρίζουμε ότι έχει εξαχθεί από την Αγγλία κρέας προερχόμενο από σφαγμένα ζώα λόγω της ΣΕΒ, για την οποία η ΕΕ έχει καταβάλει πολλαπλές αποζημιώσεις. Λόγω του χοιρείου πυρετού έχουν θανατωθεί στην Ολλανδία δέκα εκατομύρια χοίροι και πολλά εκατομμύρια χοίροι ακόμα και στη Γερμανία. Διερωτώμαι τί έχει απογίνει το κρέας μετά από τη σφαγή λόγω του χοιρείου πυρετού. Η Επιτροπή έχει παρακολουθήσει όπως έπρεπε τη χρήση αυτού του κρέατος; Εκτιμώ πολύ τη συμβολή του Επιτρόπου Fischler και του αναθέτω να διερευνήσει τί έχει απογίνει το κρέας μετά την σφαγή των ζώων λόγω του χοιρείου πυρετού.
<P>
Δεν κατανοώ γιατί προτείνεται να εγκριθεί η έκθεση σε ελλιπή μορφή. Στην πραγματικότητα, ο εισηγητής δεν γνωρίζει γιατί η Γερμανία δεν χρειάζεται να επιστρέψει το απαιτούμενο από την Επιτροπή ποσό των 11 εκατομμυρίων Ecu, παρά μόνον ένα εκατομμύριο Ecu. Αυτό το θέμα θα έπρεπε να είχε αποσαφηνισθεί πριν από την έγκριση της έκθεσης.

<SPEAKER ID=48 LANGUAGE="DE" NAME="Lukas">
Κύριε Πρόεδρε, πρέπει να εκτιμηθεί αναμφίβολα το γεγονός ότι ορισμένοι στόχοι που απαριθμούνται στην ισόρροπη αυτή έκθεση επιτεύχθηκαν χωρίς μεγάλα πρόσθετα έξοδα σε βάρος της Κοινότητας. Θέλω να τονίσω ότι η Κοινότητα συνέβαλε ευχαρίστως ως προς την ενσωμάτωση της αγροτικής οικονομίας των νέων χωρών στις δομές της κοινής αγροτικής πολιτικής. Πρέπει να επικροτήσουμε ιδιαίτερα το γεγονός ότι η Κοινότητα συμμετείχε κατ'αυτόν τον τρόπο στις δαπάνες για την αναδιάρθρωση της οικονομίας της Λαϊκής Δημοκρατίας της Γερμανίας και απέδειξε την αλληλεγγύη της προς τον λαό αυτής της χώρας.
<P>
Αυτό καθιστά ακόμα πιο λυπηρό το γεγονός ότι η έκθεση του Ελεγκτικού Συνεδρίου καταγράφει ακόμα και στον εξαιρετικά αυτό λεπτό τομέα κάποιες τάσεις κακοδιαχείρισης από πλευράς της Επιτροπής. Παράλληλα με σημαντικές καθυστερήσεις των ελέγχων και των αθεμίτως καταβεβλημένων επιχορηγήσεων, ούτε καν τα μεμονωμένα ενισχυτικά προγράμματα δεν εναρμονίσθηκαν μεταξύ τους. Για τον λόγο αυτό, στην έκθεσή του το Ελεγκτικό Συνέδριο προσάπτει στην Επιτροπή ότι οι αγρότες θα μπορούσαν να έχουν λάβει τρεις διαφορετικές επιχορηγήσεις για τη σφαγή ενός από τα ζώα τους, πράγμα που φυσικά θα έκανε δυνατή την πολλαπλή είσπραξη.
<P>
Ειδικά εν όψει των τεράστιων οργανωτικών προκλήσεων που θα αντιμετωπίσει η Ένωση στο εγγύς μέλλον, πρέπει οπωσδήποτε να σταματήσουν μελλοντικά οι παρόμοιες σωρεύσεις παροχών. Πώς μπορούν οι πολίτες των κρατών μελών να αποκτήσουν εμπιστοσύνη στην Ευρωπαϊκή Ένωση, όταν εμφανίζονται επανειλημμένα τέτοιες κακές καταστάσεις;

<SPEAKER ID=49 NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, θα ήθελα να ευχαριστήσω θερμά τον κ. Garriga Polledo για την έκθεσή του σχετικά με την ειδική έκθεση αριθ. 4/97 του Ελεγκτικού Συνεδρίου σχετικά με τον έλεγχο ορισμένων πτυχών των μέτρων που ελήφθησαν κατά το 1990 και το 1991 στο πλαίσιο της γερμανικής ενοποίησης.
<P>
Δεν είναι ανάγκη να τονίσω πόσο δύσκολη και πολύπλοκη ήταν στο σύνολό της η γερμανική ενοποίηση. Επίσης, ασφαλώς δεν είναι ανάγκη να τονίσω ότι η ενοποίηση ήταν η μοναδική σωστή απόφαση σ'εκείνη τη μοναδική από ιστορική άποψη κατάσταση. Ήμασταν αναγκασμένοι να ενσωματώσουμε τα νέα γερμανικά ομοσπονδιακά κρατίδια στο κοινοτικό δίκαιο χωρίς μεταβατική περίοδο. Αυτό κάθε άλλο παρά εύκολο ήταν, ιδιαίτερα μάλιστα σε σχέση με την Κοινή Γεωργική Πολιτική, όπως εύκολα μπορείτε να φανταστείτε. Ευχαριστώ τον κ. Garriga Polledo που αναγνωρίζει σαφώς το γεγονός αυτό στην έκθεσή του.
<P>
Για την ενσωμάτωση της πρώην ΛΔΓ αποφασίσθηκαν συνολικά τρία μέτρα. Πρώτον, η χρηματοδότηση του προγράμματος για τη σφαγή βοοειδών που έπασχαν από ενζωοτική λεύκωση. Δεύτερον, η θέσπιση ρύθμισης για τη χρησιμοποίηση του κρέατος μέσω μίας κατ'εξαίρεση άδειας εξαγωγής, αφού το κρέας αυτό είναι απόλυτα κατάλληλο για να καταναλωθεί από ανθρώπους. Τρίτον, οι αντισταθμιστικές πληρωμές για την σφαγή των ζώων, προκειμένου να διατηρηθεί η ποσόστωση του γάλακτος. Τα συγκεκριμένα μέτρα βρίσκονταν σε πλήρη συμφωνία με το ψήφισμα του Κοινοβουλίου για την επανένωση τον Απρίλιο του 1990.
<P>
Τώρα το Ελεγκτικό Συνέδριο εκφράζει στην έκθεσή του τη θέση ότι, ως συνέπεια της αλληλοεπικάλυψης των μέτρων, προκλήθηκε μια σώρευση παροχών και η αντικανονική εφαρμογή των προγραμμάτων. Επιπλέον, επικρίνει το γεγονός ότι κατά την έκδοση άδειας εξαγωγής δεν έγιναν ποιοτικές διακρίσεις. Ωστόσο, ως προς αυτό πρέπει να ληφθεί υπόψη ότι η Ανατολική Γερμανία είχε υπερβολικά μεγάλο αριθμό βοοειδών, πράγμα που καθιστούσε αδύνατη την εξ αρχής τήρηση της ποσόστωσης για το γάλα. Επιπλέον, μέρος των κοπαδιών είχε προσβληθεί από ενζωοτική λεύκωση των βοοειδών. Η Επιτροπή έπρεπε να χειρισθεί γρήγορα τη δύσκολη αυτή κατάσταση και εφάρμοσε τα τρία μέτρα που ανέφερα. Για κάθε μέτρο ίσχυσαν διαφορετικοί όροι ενίσχυσης. Είναι προφανές ότι εξαιτίας αυτού ο αριθμός των εν λόγω ζώων δεν ήταν πάντα ο ίδιος, ούτε και οι ευνοούμενοι από το κάθε μέτρο ήταν οι ίδιοι.
<P>
Το γεγονός ότι για ορισμένα ζώα ίσχυσαν και τα τρία μέτρα δεν συνιστά παράβαση των κοινοτικών νομικών διατάξεων. Σύμφωνα με την άποψη της Επιτροπής, για τον λόγο αυτό είναι απολύτως αβάσιμο το πόρισμα του Ελεγκτικού Συνεδρίου ότι υπήρξε αθέμιτη σώρευση παροχών. Όσον αφορά την αντικανονικότητα - αυτό ισχύει και για το εδάφιο 5 της πρότασης ψηφίσματος - η Επιτροπή προέβλεψε, λαμβάνοντας υπόψη σε όλα τα διαθέσιμα στοιχεία ένα διορθωτικό ποσό ύψους 6, 9 εκατομμυρίων γερμανικών μάρκων. Σήμερα το εν λόγω ποσό επιστρέφεται στην Επιτροπή από την κυβέρνηση της Ομοσπονδιακής Δημοκρατίας της Γερμανίας και τον Δεκέμβριο του 1997 είχε ήδη επιστραφεί το 50 % του ποσού - συγκεκριμένα 3, 4 εκατομμύρια γερμανικά μάρκα από τις πληρωμές για τα προγράμματα εξόφλησης του 1996. Το υπόλοιπο θα κρατηθεί με τον ίδιο τρόπο στο δεύτερο εξάμηνο του 1998 από τις πληρωμές των προγραμμάτων εξόφλησης για το 1997.
<P>
Όσον αφορά την απουσία διαφοροποίησης των αδειών εξαγωγής σύμφωνα με ποιοτικά κριτήρια, η Επιτροπή επισημαίνει ότι - σας παραθέτω το σχετικό απόσπασμα: "το μόνο κριτήριο που υπάρχει για την έκδοση άδειας εξαγωγής είναι η υγιής και συνήθης στο εμπόριο ποιότητα, και, συνεπώς, δεν υπήρχε ανάγκη για περαιτέρω διαφοροποίηση.» Χαίρομαι που ο εισηγητής συμφωνεί και υποστηρίζει σε μεγάλο βαθμό τα περισσότερα από τα επιχειρήματα της Επιτροπής, ιδιαίτερα σε σχέση με τη σώρευση που αναφέρει το Ελεγκτικό Συνέδριο.
<P>
Η Επιτροπή, μόλις ενημερώθηκε για ενδεχόμενες αντικανονικότητες στον συγκεκριμένο τομέα, εισήγαγε ειδικούς ελέγχους για την παύση των καθυστερήσεων των επί τόπου οικονομικών ελέγχων στο πλαίσιο των εξοφλητικών προγραμμάτων για την ενζωοτική λεύκωση των βοοειδών. Δυστυχώς, η Επιτροπή δεν έχει στη διάθεσή της παρά περιορισμένα κονδύλια για τη διενέργεια επί τόπου ελέγχων από συγχρηματοδοτούμενα προγράμματα.. Έθεσε, εντούτοις, φιλόδοξους στόχους για τον συγκεκριμένο τομέα. Θέλω επιπλέον να προσθέσω ότι διεξάγονται διαρκώς συστηματικοί διοικητικοί έλεγχοι, ιδιαίτερα μέσω της σύγκρισης των τεχνικών εκθέσεων των κρατών μελών με τις τελικές οικονομικές εκθέσεις.
<P>
Τελειώνοντας, θα ήθελα να ευχαριστήσω θερμά τον εισηγητή που εκτίμησε τα προβλήματα τα οποία έπρεπε να ξεπεράσει η Επιτροπή στη δύσκολη αυτή κατάσταση σχετικά με την ενσωμάτωση της πρώην ΛΔΓ στην Κοινή Γεωργική Πολιτική.

<SPEAKER ID=50 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα)

<CHAPTER ID=6>
Συνδυασμένη παραγωγή θερμότητας και ηλεκτρισμού
<SPEAKER ID=51 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0145/98) της κυρίας Estevan Bolea, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών, που αφορά την κοινοτική στρατηγική για την προώθηση της συνδυασμένης παραγωγής θερμότητας και ηλεκτρισμού (CHP) και την άρση των εμποδίων στην ανάπτυξή της (COM(97)0514 - C4-0596/97).

<SPEAKER ID=52 NAME="Estevan Bolea">
Κύριε Πρόεδρε, κυρίες και κύριοι, η συνδυασμένη παραγωγή είναι η παράλληλη παραγωγή ηλεκτρισμού και θερμότητας ή ηλεκτρισμού και ατμού, για την οποία πιστεύω προσωπικά ότι είναι πολύ σημαντική για προβλήματα που μας απασχολούν συνεχώς στο Ευρωπαϊκό Κοινοβούλιο, όπως είναι η ρύπανση της ατμόσφαιρας, η οποία αποτελεί το πιο ευαίσθητο από τα οικοσυστήματα του πλανήτη Γη που καθορίζουν τη ζωή μας σε αυτόν.
<P>
Η συνδυασμένη παραγωγή επιτρέπει μεγάλη εξοικονόμηση ενέργειας, και θέλω να σας πω, κυρίες και κύριοι, ότι η καθαρότερη μορφή ενέργειας είναι αυτή που δεν καταναλώνεται. Επομένως, η Ευρώπη πρέπει να προχωρήσει σε μεγαλύτερη εφαρμογή της συνδυασμένης παραγωγής.
<P>
Η τεχνική αυτή χρησιμοποιείται εδώ και πολλά χρόνια. Η χαρτοβιομηχανία χρησιμοποιεί τη συνδυασμένη παραγωγή εδώ και περισσότερο από 50 χρόνια. Αλλά αυτό που έχει αλλάξει σήμερα είναι η τεχνολογία. Διαθέτουμε πολύ πιο προχωρημένες τεχνολογίες, με υψηλότερη απόδοση, και αυτό μας επιτρέπει να πούμε ότι θα έπρεπε να ενθαρρύνουμε πολύ τη συνδυασμένη παραγωγή.
<P>
Από την άλλη, στην Ευρωπαϊκή Ένωση προσπαθούμε να προωθήσουμε την κατανάλωση αερίου για πάρα πολλούς λόγους: επειδή είναι, για παράδειγμα, μια καθαρότερη τεχνολογία συγκριτικά με τον άνθρακα ή το πετρέλαιο, επειδή οφείλουμε να αγοράσουμε αέριο από τους νέους παραγωγούς - όπως, για παράδειγμα, τη Ρωσία, το Ατζερμπαϊτζάν ή τα Αραβικά Εμιράτα - δεδομένου ότι υπάρχουν παγκοσμίως μεγάλα αποθέματα, και επειδή η απόδοσή του είναι υψηλότερη.
<P>
Αυτή τη στιγμή η συνδυασμένη παραγωγή αντιπροσωπεύει στην Ευρωπαϊκή Ένωση το 9 %. Η Επιτροπή θέτει ως στόχο στην ανακοίνωσή της να φθάσει το ποσοστό αυτό σε μερικά χρόνια, έως το 2005, στο 18 %, στόχος που δεν είναι εύκολο να επιτευχθεί, κυρίες και κύριοι, χωρίς την υπέρβαση των εμποδίων. Αναρωτιέται κανείς, εάν η εν λόγω παραγωγή έχει τόσα πλεονεκτήματα, δεδομένου ότι η ενεργειακή της απόδοση είναι υψηλή και εξοικονομούμε ενέργεια αποφεύγοντας παράλληλα τη ρύπανση, γιατί δεν έχει μεγαλύτερη ανάπτυξη. Διότι τίποτα δεν είναι εύκολο στον σημερινό περίπλοκο κόσμο της παγκοσμιοποίησης, με την οικονομική ανάπτυξη, την ελευθέρωση των αγορών ενέργειας και ηλεκτρισμού και, συνεπώς, θα πρέπει να δούμε πώς μπορεί αυτή να ενθαρρυνθεί.
<P>
Υπάρχουν πολλοί αυτόνομοι παραγωγοί, αλλά οι ηλεκτρικές εταιρίες έχουν επίσης την ισχύ τους και, συνεπώς, το κλειδί της όλης υπόθεσης βρίσκεται, ως συνήθως, κυρίες και κύριοι, στις τιμές. Στο παρελθόν, προκειμένου να προωθηθούν αυτές οι τεχνολογίες - οι οποίες, όπως σας λέω, έχουν μόνο πλεονεκτήματα και σχεδόν κανένα μειονέκτημα - αυτές οι κιλοβατώρες πληρωνόταν πολύ καλά, πάνω από τον μέσο όρο των τιμών. Αλλά, προφανώς, οι ηλεκτρικές εταιρίες έχουν τα εργοστάσιά τους τα οποία δεν μπορούν να θέσουν εκτός λειτουργίας ώστε να χρησιμοποιείται μόνο η ενέργεια των αυτόνομων παραγωγών.
<P>
Συνεπώς, θέλω να επιστήσω την προσοχή στην παράγραφο 8 του ψηφίσματος της έκθεσής μου, όπου αναφέρονται δύο πράγματα τα οποία θεωρώ πολύ σημαντικά. Το πρώτο, κύριε Πρόεδρε, είναι ότι στις ελευθερωμένες αγορές ηλεκτρικής ενέργειας πρέπει να προτιμάται η ενέργεια που παράγεται σε αυτές τις βιομηχανικές εγκαταστάσεις, αλλά, παράλληλα, αναφέρεται επίσης ότι οι τιμές πρέπει να είναι τιμές αγοράς, και όχι επιδοτούμενες, γιατί ήδη επιδοτούμε τον εθνικό άνθρακα, επιδοτούμε τις ανανεώσιμες πηγές ενέργειας, επιδοτούμε άλλες πτυχές των συντελεστών των τιμών της ηλεκτρικής ενέργειας. Επομένως, οι αυτόνομοι παραγωγοί, αυτοί που χρησιμοποιούν τη συνδυασμένη παραγωγή, θα πρέπει να ανταγωνισθούν στο πλαίσιο των αγορών.
<P>
Μόλις εγκρίναμε στις Βρυξέλλες, κατά την τελευταία συνεδρίαση, την οδηγία σχετικά με την ελευθέρωση του αερίου. Ελευθερώθηκε επίσης η αγορά της ηλεκτρικής ενέργειας, κι είναι σε αυτήν ακριβώς την αγορά που πρέπει να δραστηριοποιηθούν οι αυτόνομοι παραγωγοί.
<P>
Η ενέργεια που προέρχεται από το αέριο είναι καθαρή - όχι βέβαια τόσο όσο, για παράδειγμα, η υδροηλεκτρική ή αλλες ανανεώσιμες πηγές ενέργειας, όπως η αιολική - και χρειαζόμαστε μια ώθηση από την Επιτροπή. Την ώθηση αυτή τη χρειαζόμαστε επίσης για τις ανανεώσιμες πηγές ενέργειας. Όλες οι τροπολογίες που υπεβλήθησαν, κύριε Πρόεδρε, εγκρίθηκαν στην Επιτροπή Ενέργειας, εκτός από μια, την οποία η κυρία Ahern υπέβαλε εκ νέου κι εγώ δεν θα την υποστηρίξω γιατί δεν είναι ρεαλιστική. Μπορούμε να λέμε ότι θέλουμε, αλλά, εάν δεν υπάρχει μια απτή πραγματικότητα, όλα αυτά δεν θα έχουν πολύ νόημα. Επομένως, προσωπικά δεν θα υποστηρίξω την τροπολογία που υπέβαλε ο Ομάδα των Πρασίνων στην παράγραφο 11, ενώ θα υποστηρίξω τις υπόλοιπες.
<P>
Θέλω επίσης να αναφέρω ότι μεταξύ των πλεονεκτημάτων της συνδυασμένης παραγωγής υπάρχει ένα πολύ σημαντικό: πρόκειται για την αφαλάτωση του θαλάσσιου ύδατος. Οι ηλεκτρικές εταιρίες έχουν ήδη υψηλές αποδόσεις στο αέριο χρησιμοποιώντας κύκλους συνδυασμένης παραγωγής, που αποτελούν το δεύτερο μέρος της συνδυασμένης παραγωγής, αλλά θα έπρεπε να επωφεληθούμε από το αέριο και αυτές τις τεχνικές για την αφαλάτωση του θαλάσσιου ύδατος. Εδώ υπάρχει μια μεγάλη αγορά για την Ευρωπαϊκή Ένωση, καθώς η Μεσόγειος και όλος ο κόσμος θα χρειαστεί νερό, γεγονός που θα αποτελέσει το μεγάλο πρόβλημα του 21ου αιώνα.

<SPEAKER ID=53 LANGUAGE="DE" NAME="Elchlepp">
Κύριε Πρόεδρε, και η δική μου πολιτική ομάδα επικροτεί την πρόθεση της Επιτροπής να ενισχύσει περισσότερο τη συνδυασμένη παραγωγή θερμότητας-ηλεκτρισμού. Η τεχνική αυτή είναι γνωστή από καιρό. Βέβαια, για μεγάλο χρονικό διάστημα αποτελούσε μόνο εναλλακτική λύση σε νοσοκομεία κ.λπ., άλλωστε δεν ήταν αρκετά διαδεδομένη στον τομέα των πολεοδομικών και οικοδομικών σχεδίων των κοινοτήτων, κι εδώ εξακολουθεί να συναντά εμπόδια εξαιτίας ορισμένων ελαχίστων προθεσμιών.
<P>
Ωστόσο, τα πλεονεκτήματα είναι προφανή. Παράλληλα με το απαραίτητο αίτημα για ανανεώσιμες μορφές ενέργειας, αποτελεί σημαντική συμβολή στην καλύτερη επίτευξη των πολιτικών στόχων του Κιότο στον τομέα της ενέργειας. Δικαίως ελέχθη ότι το αίτημα είναι λογικό επειδή οδηγεί σε καλύτερη αξιοποίηση της πρωτογενούς ενέργειας και σε μείωση των ατμοσφαιρικών ρύπων. Πρώτα απ'όλα προσφέρει ενδιαφέρουσες νέες δυνατότητες για την αξιοποίηση της βιομάζα. στην αγροτική οικονομία, στη βιομηχανία και ιδιαίτερα στις ΜΜΕ. Αυτό αποτελεί μία πολύ ενδιαφέρουσα προοπτική για να μειωθεί και η επιβάρυνση των ΜΜΕ με ενεργειακά έξοδα, ενώ συμβάλλει παράλληλα στην αυτάρκεια του εφοδιασμού τρίτων χωρών με ενέργεια.
<P>
Θέλω επίσης να τονίσω ότι υπάρχουν πολύ ενδιαφέροντα πρότυπα για την καλύτερη αξιοποίηση γεωργικών απορριμμάτων, κυρίως από την αμπελουργία, με μία συνδυαστική τεχνολογία αξιοποίησης της βιομάζας και της συνδυασμένης παραγωγής θερμότητας και ηλεκτρισμού (CHP).
<P>
Χαίρομαι που επετεύχθη σήμερα συμφωνία για την αναγνώριση των χρηστών εγκαταστάσεων CHP ως ειδικευμένων παραγωγών ενεργείας. Αγαπητοί συνάδελφοι του Ευρωπαϊκού Σοσιαλιστικού Κόμματος, λυπάμαι που πρόσφατα, όταν συζητούσαμε για την οδηγία σχετικά με το φυσικό αέριο, δεν εγκρίνατε τον ορισμό του δια νόμου.

<SPEAKER ID=54 LANGUAGE="FI" NAME="Matikainen-Kallstrom">
Αξιότιμε κύριε Πρόεδρε, η ανακοίνωση της Επιτροπής σχετικά με την προώθηση της συνδυασμένης παραγωγής θερμότητας και ηλεκτρισμού στην περιφέρεια της ΕΕ αποτελεί σημαντική πρωτοβουλία στον τομέα της ενεργειακής πολιτικής. Θέλω να ευχαριστήσω και την εισηγήτρια της έκθεσης του Κοινοβουλίου, κυρία Estevan Bolea, για την εργασία της προκειμένου να συνταχθεί αυτή η έκθεση. Η μεγαλύτερη αξιοποίηση της συμπαραγωγής αποτελεί έναν αποτελεσματικό τρόπο μεγαλύτερης προσέγγισης των στόχων που καθορίσθηκαν στο Κυότο. Έφθασε επιτέλους η ώρα να αναβαθμίσουμε αυτόν τον παραγωγικό κλάδο ως προς ένα στρατηγικό ζήτημα στο επίπεδο της ΕΕ, ειδικά επειδή δεν έχουμε τα περιθώρια να χάσουμε κανένα διαθέσιμο μέσο προκειμένου να μειώσουμε και να καταπολεμήσουμε τις αρνητικές επιπτώσεις από το φαινόμενο του θερμοκηπίου.
<P>
Το άνοιγμα της αγοράς στον τομέα της ηλεκτρικής ενέργειας δεν έχει ακόμα πραγματοποιηθεί πλήρως, γεγονός που έχει σταθεί εμπόδιο στην αύξηση της χρήσης της συμπαραγωγής. Τα κέντρα παραγωγής ηλεκτρικής ενέργειας μπορούν ακόμα και σήμερα να παρεμποδίζουν την εισοδο νέων φορέων στην αγορά. Αυτό καθιστά ασύμφορα πολλά εμπορικά προσοδοφόρα, κατά τα άλλα, έργα. Επίσης, οι μονάδες συνδυασμένης παραγωγής θερμότητας και ηλεκτρισμού όλων των μεγεθών επιβάλλεται να μπορούν να έχουν πρόσβαση στο φυσικό αέριο από την ελεύθερη αγορά. Η ελεύθερη πρόσβαση στο φυσικό αέριο αποτελεί καθοριστικό παράγοντα οικονομικής βιωσιμότητας στην κατασκευή ιδιωτικών και μικρού μεγέθους μονάδων παραγωγής ενέργειας.
<P>
Για τη συνδυασμένη παραγωγή μπορεί να χρησιμοποιηθεί ως καύσιμο η βιομάζα, ο άνθρακας και το φυσικό αέριο. Εντούτοις, η Ένωση θα έπρεπε να στοχεύσει στη συνολική προώθηση της συνδυασμένης παραγωγής και να αφήσει τις αγορές να καθορίσουν ποιο καύσιμο είναι περισσότερο ανταγωνιστικό. Υποστηρίζεται ότι η συνδυασμένη παραγωγή μειώνει τις εκπομπές αερίων του θερμοκηπίου με την αύξηση της συνολικής σχέσης κόστους - οφέλους. Πρέπει να υπενθυμίσουμε ότι αυτό θα πραγματοποιηθεί συγκεκριμένα όταν ή εάν γίνει χρήση των ανανεώσιμων βιομαζών, ουδέτερων από την άποψη του διοξείδιου του άνθρακα. Η προώθηση με λόμπυ για το φυσικό αερίο δεν επαρκεί από μόνη της, ειδικά εφόσον και στην οδηγία σχετικά με το φυσικό αέριο υπάρχει η πρόθεση να παρεμποδισθεί η είσοδος των μικρών μονάδων παραγωγής ενέργειας στην αγορά.
<P>
Η συνδυασμένη παραγωγή θερμότητας και ηλεκτρισμού έχει χρησιμοποιηθεί ήδη στη βιομηχανία για περισσότερα από 50 χρόνια. Σήμερα χρησιμοποιείται, τουλάχιστον σε κάποιο βαθμό, σε όλη την επικράτεια της Ευρώπης. Παρ'όλα αυτά, μόνο στη Φινλανδία, στις Κάτω Χώρες και στη Δανία παράγεται πάνω από το 30 % του ηλεκτρισμού μέσω συνδυασμένης παραγωγής. Η προώθηση της συμπαραγωγής συνδέεται άμεσα με τους εθνικούς στόχους των διαφόρων κρατών μελών. Εν τούτοις, χρειαζόμαστε την κοινοτική συμβολή, όπως και τη συμβολή της βιομηχανίας. Όπως διαπιστώνεται και στην έκθεση, στον τομέα της παραγωγής ηλεκτρισμού, η συνδυασμένη παραγωγή θερμότητας και ηλεκτρισμού συνιστά βραχυπρόθεσμα και μεσοπρόθεσμα μια τακτική μέσω της οποίας είναι δυνατόν να προωθηθεί σημαντικά και αποδοτικά, όσον αφορά τις δαπάνες, η αποτελεσματική χρήση της ενέργειας στην Ευρωπαϊκή Ένωση, καθώς και να επηρεασθεί θετικά η πολιτική περιβάλλοντος στην ΕΕ.

<SPEAKER ID=55 LANGUAGE="FI" NAME="Seppδnen">
Αξιότιμε κύριε Πρόεδρε, στην επικράτεια της ΕΕ μπορούμε να διακρίνουμε κάποιες κυρίαρχες τάσεις στον ενεργειακό τομέα. Πρώτον, η ζήτηση της ενέργειας θα αυξηθεί κατά μέσον όρο περίπου 1 % ετησίως. Αυτό σημαίνει ότι, εάν δεν ληφθούν μέτρα, οι διάφορες εκπομπές ρύπων θα αυξηθούν. Δεύτερον, η αυτονομία της ΕΕ στον τομέα της ενέργειας θα μειωθεί από το σημερινό 70 % σε περίπου 30 %, μέχρι το έτος 2020. Τρίτον, θα αυξηθεί η αναλογία του ηλεκτρισμού επί της συνολικής ακαθάριστης κατανάλωσης ενέργειας, η οποία έχει ήδη φθάσει στο 40 %. Τέταρτον, είναι ρεαλιστικό να υποθέσουμε ότι η χρήση του φυσικού αερίου, και ειδικά του φυσικού αερίου εισαγωγής, θα αυξηθεί με ταχύ ρυθμό.
<P>
Όλες αυτές οι κυρίαρχες τάσεις μπορούν να επηρεασθούν θετικά με την αύξηση της συνδυασμένης παραγωγής θερμότητας και ηλεκτρισμού, γεγονός που θα βελτιώσει την αποτελεσματική χρήση της ενέργειας και την εξοικονόμηση των ενεργειακών πόρων στις χώρες της ΕΕ και θα μειώσει τις εκπομπές ρύπων και την αυξανόμενη εξάρτηση από την εισαγωγή ενέργειας.
<P>
Εντούτοις, η παραγωγή της ενέργειας δεν συμπεριλαμβάνεται στους τομείς δράσης της ΕΕ. Σε θέσεις κλειδιά βρίσκονται τα κράτη μέλη, τις δραστηριότητες των οποίων η Επιτροπή μπορεί να ενισχύσει. Η μέχρι τώρα ενίσχυση ήταν μικρή και περιορίζεται κυρίως στις προκηρύξεις και στις ομιλίες. Το πρόγραμμα CARNOT, που στοχεύει στη βελτίωση της αποτελεσματικότητας της καύσης, δεν διαθέτει σχεδόν καθόλου πόρους και το εγχείρημα της πρόωθησης της συνδυασμένης παραγωγής θερμότητας και ηλεκτρισμού ακόμα λιγότερους. Η ΕΕ λειτουργεί σε αυτά τα θέματα σαν χάρτινος τίγρης, ενώ η πραγματική ευθύνη ανήκει στα κράτη μέλη.

<SPEAKER ID=56 LANGUAGE="FR" NAME="Weber">
Κύριε Πρόεδρε, αγαπητοί συνάδελφοι, είμαι αρκετά απογοητευμένος από την πρόταση ψηφίσματος που μας υπεβλήθη όσον αφορά τη συνδυασμένη παραγωγή θερμότητας και ηλεκτρισμού και τα εμπόδια που ανακύπτουν ακόμα και τώρα.
<P>
Τί θα χρειασθεί για την προώθηση της συνδυασμένης παραγωγής θερμότητας και ηλεκτρισμού; Θα χρειασθεί κατ'αρχάς μια εγγύηση πρόσβασης στο δίκτυο ηλεκτρικής ενέργειας προερχόμενης από τη συνδυασμένη παραγωγή θερμότητας και ηλεκτρισμού και, κατά δεύτερον, μια εγγύηση ελάχιστης τιμής. Το ψήφισμά μας προτείνει μόνο μία εγγύηση πρόσβασης στο δίκτυο, με την ανταγωνιστική τιμή.
<P>
Βρίσκομαι στην ευχάριστη θέση να σας ενημερώσω ότι η πατρίδα μου, το Λουξεμβούργο, διαθέτει ήδη μια πολύ προοδευτική νομοθεσία στον εν λόγω τομέα, αφού το 1994 θεσπίσαμε έναν νόμο που καθιστά δυνατή την πρόσβαση στο δίκτυο του Cogedel, της επιχείρησης ηλεκτρισμού του Λουξεμβούργου, των εναλλακτικών ενεργειών, δηλαδή της φωτοβολταϊκής, της αιολικής, κ.λπ. και της συνδυασμένης παραγωγής θερμότητας και ηλεκτρισμού, με μια εγγύηση ελάχιστης τιμής που διασφαλίζεται από την εν λόγω επιχείρηση. Επιπλέον, το Λουξεμβούργο προσθέτει ως κράτος 1 φράγκο ανά κιλοβατώρα.
<P>
Θεωρώ ότι πρόκειται για ένα πάρα πολύ καλό παράδειγμα του τρόπου με τον οποίο θα μπορούσαμε να προωθήσουμε στην Ευρωπαϊκή Ένωση τη συνδυασμένη παραγωγή θερμότητας και ηλεκτρισμού, και δεν μπορώ παρά να παροτρύνω την Επιτροπή να αντιδράσει κατά του πετρελαϊκού λόμπυ που είναι φυσικό να μη συμπαθεί και πάρα πολύ τη συνδυασμένη παραγωγή θερμότητας και ηλεκτρισμού, επειδή δεν θα πωλεί πλέον την ίδια ποσότητα καυσίμων. Δεν μπορώ, κύριε Πρόεδρε, παρά να ενθαρρύνω την Επιτροπή να μας υποστηρίξει, ούτως ώστε οι παραγωγοί που εμπλέκονται στη συνδυασμένη παραγωγή θερμότητας και ηλεκτρισμού να διαθέτουν επίσης μια εγγύηση ως προς την τιμή.

<SPEAKER ID=57 LANGUAGE="DE" NAME="Kronberger">
Κύριε Πρόεδρε, βρισκόμαστε στο τέλος ενός αιώνα κατά τον οποίο σπαταλήσαμε περισσότερους ενεργειακούς πόρους από ό, τι σε ολόκληρη την προηγούμενη ιστορία της ανθρωπότητας, πόροι για τους οποίους έγιναν και συνεχίζουν να γίνονται πόλεμοι. Οι συνέπειες για το περιβάλλον είναι ήδη σήμερα αναμφισβήτητες. Είναι καιρός να μεταδομήσουμε ριζικά το ενεργειακό μας σύστημα στο σύνολό του. Η επιτυχία είναι βέβαιο ότι θα αποτελέσει ένα από τα κεντρικά ζητήματα του επόμενου αιώνα. Η Ευρώπη εξαρτάται σήμερα κατά 50 % από ξένη ενέργεια, κατάσταση που αποτελεί πρόβλημα όχι μόνο από οικολογική και κοινωνική άποψη, αλλά και από την άποψη της πολιτικής για την ειρήνη.
<P>
Η επέκταση συστημάτων συνδυασμού παραγωγής θερμότητας και ηλεκτρισμού αποτελεί, συνεπώς, ένα σημαντικό βήμα προς τη σωστή κατεύθυνση για την ενεργειακή αυτάρκεια της ΕΕ. Ωστόσο, η επάρκεια των μέτρων από άποψη ενεργειακής πολιτικής θα αποδώσει πραγματικά, μόνο εάν κατά την επέκταση αυτή δοθεί προσοχή στην προτεραιότητα των ανανεώσιμων ενεργειακών φορέων έναντι των φυσικών καυσίμων, με απώτερο στόχο την πλήρη αντικατάσταση. Αυτό πρέπει να επιτελεσθεί κυρίως με φορολογικά κίνητρα και με μία δίκαια πρόσβαση στην αγορά ηλεκτρισμού.

<SPEAKER ID=58 LANGUAGE="DE" NAME="Rόbig">
Κύριε Πρόεδρε, Επίτροπε Fischler, αξιότιμοι κυρίες και κύριοι, χθες ασχοληθήκαμε εδώ με ένα επείγον θέμα της ενεργειακής πολιτικής και αντιμετωπίσαμε τα ζητήματα της ασφαλείας στον τομέα της πυρηνικής ενέργειας. Ξέρουμε όλοι ότι φυσικά πρέπει να εφαρμόζεται στην ενιαία αγορά το κοινοτικό κεκτημένο και, συνεπώς, κάθε κράτος μέλος αποφασίζει το ίδιο για το εάν θα διαθέτει σταθμούς παραγωγής ατομικής ενεργείας.
<P>
Θεωρώ, όμως, σημαντικό το ότι το Ευρωπαϊκό Κοινοβούλιο παραπέμπει διαρκώς στην ασφάλεια και θέτει στο επίκεντρο των επιδιώξεών του, κυρίως ως προς την παραγωγή ενεργείας, τις εναλλακτικές μορφές ενέργειας. Πιστεύουμε ότι η μελλοντική παραγωγή ενέργειας είναι ένα εντελώς ιδιαίτερο θέμα που πρέπει να το προσέξουμε πολύ περισσότερο από ό, τι μέχρι τώρα. Εδώ ανήκει και ο συνδυασμός παραγωγής θερμότητας και ηλεκτρισμού. Θα ήθελα να ευχαριστήσω θερμά την κ. Estevan Bolea για την έκθεσή της, η οποία τονίζει πολύ εύστοχα πόσο σημαντική είναι η παραγωγή στον εν λόγω τομέα, καθώς και η χρησιμοποίησή της σε μονάδες παραγωγής θέρμανσης. Νομίζω ότι στον συγκεκριμένο τομέα υπάρχει η δυνατότητα για εντελώς νέες διαστάσεις.
<P>
Οι προοπτικές να φθάσει το σημερινό ποσοστό του 9 % της CHP επί της συνολικής μεικτής παραγωγής ρεύματος της Κοινότητας στο 18 %, δηλαδή να διπλασιασθεί, με κάνουν να αισιοδοξώ αναφορικά με την οικονομική και ενδεδειγμένη χρησιμοποίηση των πόρων μας. Γι'αυτό δεν μπορώ παρά να υποστηρίξω τον δρόμο που χάραξε η Επιτροπή στη Λευκή Βίβλο "Ενεργειακή πολιτική της Ευρωπαϊκής Ένωσης».
<P>
Εδώ και αρκετό καιρό υπάρχει επίσης μια πολύ εντατική ελευθέρωση της ενιαίας αγοράς ηλεκτρισμού. Εδώ και μερικές ημέρες δεν υπάρχει μόνο η ενιαία αγορά ηλεκτρισμού, αλλά και μια ελευθερωμένη αγορά φυσικού αερίου. Ο συνδυασμός αυτών των δύο τομέων ανοίγει φυσικά εντελώς νέες δυνατότητες. Το εν λόγω πλαίσιο δημιουργεί μία, κατά μεγάλο μέρος, ελεύθερη πρόσβαση στην αγορά και έναν ανταγωνισμό που πρέπει να επικροτήσουμε. Ο ανταγωνισμός αυτός παρουσιάζει πολλά πλεονεκτήματα για την οικονομία. Πιστεύω ότι η Ευρώπη θα μπορέσει κατ'αυτόν τον τρόπο να γίνει πολύ πιο ανταγωνιστική σε διεθνές επίπεδο και επίσης ότι έτσι παρέχεται η δυνατότητα δημιουργίας πολλών νέων θέσεων εργασίας. Σε όλα αυτά πρέπει, ωστόσο, να διαδραματίσει ιδιαίτερο ρόλο η συνδυασμένη παραγωγή θερμότητας και ηλεκτρισμού.
<P>
Ειδικά ο συνδυασμός ηλεκτρικής ενέργειας και θερμότητας, που άλλωστε παράγεται κατά την καύση στους κινητήρες, έχει το πλεονέκτημα της διπλής αξιοποίησης και γι'αυτό παρουσιάζει μεγάλο βαθμό εκμετάλλευσης της ενέργειας. Γι'αυτό και οι επιχειρήσεις εφοδιασμού πρέπει να προτιμούν αυτή τη μορφή ενεργείας, και θεωρώ το συγκεκριμένο απόσπασμα της έκθεσης ιδιαίτερα σημαντικό. Ο συνδυασμός θερμότητας και ηλεκτρισμού εγγυάται μια παραγωγή ενέργειας αποτελεσματική και οικολογική. Πρέπει να απομακρυνθούν το ταχύτερο δυνατόν όλα τα οικονομικά, νομικά και διοικητικά εμπόδια στην ανάπτυξή της, προκειμένου να διασφαλισθεί η θέση που της αξίζει, καθώς και μια επαρκής αναλογία στην ενιαία αγορά.
<P>
Δεν θα ήθελα, ωστόσο, να παραλείψω να επισημάνω ότι οι ανανεώσιμες μορφές ενέργειας στο σύνολό τους, καθώς και η εξοικονόμηση ενεργείας, αποτελούν βασικότατο ζήτημα και μια εντελώς νέα ευκαιρία για την Ευρώπη.

<SPEAKER ID=59 NAME="Fischler">
Κύριε Πρόεδρε, αξιότιμοι κυρίες και κύριοι, θέλω κατ'αρχάς να ευχαριστήσω την εισηγήτρια κυρία Estevan Bolea για τη σημαντική συμβολή της στη συζήτηση επί της παρούσας ανακοίνωσης της Επιτροπής.
<P>
Οι παγκόσμιες κλιματικές μεταβολές μας θέτουν ενώπιον μεγάλων πολιτικών προκλήσεων. Στο Κιότο, όπως δίκαια επισημάνθηκε από πολλούς ομιλητές, επιτεύχθηκε τον Δεκέμβριο του 1997 συμφωνία για εντατικοποίηση της δέσμευσης στον εν λόγω τομέα μέσω του καθορισμού ποσοτικοποιημένων στόχων μείωσης των εκπομπών. Η Ευρωπαϊκή Ένωση δεσμεύθηκε να μειώσει τις εκπομπές αερίων θερμοκηπίου μέχρι το 20082012 κατά 8 %, έναντι του επιπέδου του 1990. Για να επιτύχει αυτόν τον στόχο, η Κοινότητα πρέπει να εξαντλήσει όλες τις δυνατότητες που διαθέτει. Η συνδυασμένη παραγωγή θερμότητας και ηλεκτρισμού αποτελεί μία από τις δυνατότητες βελτίωσης της ενεργειακής επάρκειας και της μείωσης των εκπομπών.
<P>
Ωστόσο, μέχρι τώρα το δυναμικό της CHP για την παραγωγή ηλεκτρισμού αξιοποιείται στην Ευρώπη μόνο σε μικρή έκταση. Η αναλογία της CHP επί της συνολικής μεικτής παραγωγή ηλεκτρισμού είναι σήμερα μόνον 9 %. Η Επιτροπή πρότεινε τον διπλασιασμό της μέχρι το 2010. Αν η Κοινότητα θέλει πραγματικά να επιτύχει τον συγκεκριμένο στόχο, η στρατηγική που παρουσιάζει η Επιτροπή στην ανακοίνωσή της είναι υψίστης σημασίας. Τόσο η ενιαία αγορά ηλεκτρισμού, όσο και η ενιαία αγορά φυσικού αερίου, βρίσκονται προ της πλήρους υλοποίησης, και το Ευρωπαϊκό Κοινοβούλιο συνεισέφερε σημαντικά σε αυτό.
<P>
Πρέπει να υπολογίζουμε ότι η ελευθέρωση θα έχει συνολικά θετικά αποτελέσματα στην CHP. Όμως, ενδεχομένως να παρουσιασθούν κάποια προβλήματα για τις εγκαταστάσεις που λειτουργούν βάσει της αρχής της CHP, εξαιτίας της ενίσχυσης του ανταγωνισμού και των παράλληλων με αυτήν χαμηλότερων τιμών του ηλεκτρικού ρεύματος. Γι'αυτό, τα επόμενα χρόνια θα είναι απολύτως απαραίτητο να παρακολουθούνται συστηματικά οι συνέπειες των νέων κανόνων ανταγωνισμού που θα ισχύσουν στις ενεργειακές αγορές και να ληφθούν, εν ανάγκη, ανάλογα μέτρα.
<P>
Η Επιτροπή χαίρεται που η εισηγήτρια συμφωνεί με την πρόταση καθορισμού ενός προσωρινού στόχου. Αυτό είναι ένα από τα κύρια στοιχεία της στρατηγικής για την CHP. Για την ακριβή τιμή μπορούμε να συζητήσουμε αργότερα. Το σημαντικό για την Επιτροπή είναι να έχει έναν στόχο που να είναι ταυτόχρονα φιλόδοξος και ρεαλιστικός. Γι'αυτό, η ιδέα να μη διπλασιασθεί ο στόχος φθάνοντας το 18 % μέχρι το 2010, όπως προτείνει η Επιτροπή, παρά να φθάσει το 25 %, μας φαίνεται ότι είναι υπερβολικά φιλόδοξη.
<P>
Διαπιστώνω επίσης με ικανοποίηση ότι η εισηγήτρια συμφωνεί με την Επιτροπή ως προς το ότι η προώθηση της CHP πρέπει να γίνει με παράλληλη απόλυτη τήρηση των αρχών της ενιαίας αγοράς. Σχετικά με αυτό υπάρχει μία σειρά διαφορετικών μέσων και διαδικασιών, με την βοήθεια των οποίων μπορεί να προωθηθεί η CHP χωρίς να σημειωθούν στρεβλώσεις του ανταγωνισμού.
<P>
Ως προς την τροπολογία που υπεβλήθη, επιτρέψτε μου να παρατηρήσω ότι στην προτεινόμενη διάταξη για περιφερειακά ταμεία η ενεργειακή επάρκεια και η ενίσχυση των ανανεώσιμων μορφών ενέργειας αποτελούν προτεραιότητες. Ωστόσο, αποτελεί καθήκον των κρατών μελών να ορίσουν τις εν λόγω προτεραιότητες για τις περιοχές του στόχου 1 και για τα μέτρα που πρέπει να εφαρμοσθούν εκεί, τα δε κράτη μέλη είναι που πρέπει να υποβάλουν τις συγκεκριμένες προτάσεις τους στην Επιτροπή και όχι αντίστροφα.

<SPEAKER ID=60 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα)

<SPEAKER ID=61 NAME="Πρόεδρος">
Κυρίες και κύριοι, το Κοινοβούλιο ενέκρινε την ημερήσια διάταξη.Τα συνοπτικά πρακτικά της συνεδρίασης θα υποβληθούν στο Κοινοβούλιο προς έγκριση στην αρχή της επόμενης συνεδρίασης.
<P>
Πριν κηρύξω τη λήξη των εργασιών μας, επιτρέψτε μου να τηρήσω αυτήν την ευχάριστη υποχρέωση να ευχαριστήσω τις υπηρεσίες του Σώματος - τις υπηρεσίες διερμηνείας, μετάφρασης και εκδόσεων, που είναι πιο απομακρυσμένες, καθώς και τη γραμματεία του Κοινοβουλίου - για τη συνεργασία και το έργο τους.
<P>
Δεν χωρά αμφιβολία, κυρίες και κύριοι, πως μπορούμε να πούμε, χωρίς αυτό να θεωρηθεί υπερβολή, ότι οι δύο σύνοδοι της Ολομέλειας που συγκλήθηκαν αυτόν τον μήνα, στις Βρυξέλλες και εδώ, υπήρξαν ιστορικές. Ανοίξαμε με πλειοψηφία την πόρτα στο ενιαίο νόμισμα και επίσης μια μεγάλη πλειοψηφία ενέκρινε τη Διεύθυνση της Ευρωπαϊκής Κεντρικής Τράπεζας. Από κανέναν δεν διαφεύγει η μεγάλη σημασία αυτού του γεγονότος. Ωστόσο, όπως πολύ απλά και σαφώς είπε ο Πρόεδρός μας, ο κ. Josι Maria Gil-Robles, από αυτή τη στιγμή οι Ευρωπαίοι πολίτες θα έχουν την Ευρώπη στην τσέπη τους, και όλοι γνωρίζουμε πόσο σημαντικό να έχουμε την Ευρώπη στην τσέπη μας. Εμείς, όμως, κυρίες και κύριοι, πιστεύουμε ότι αυτό, αν και είναι σημαντικό, δεν αρκεί. Πρέπει να καταφέρουμε να έχουν επίσης οι Ευρωπαίοι την Ευρώπη στην καρδιά τους, και γι'αυτό, κυρίες και κύριοι, πρέπει να συνεχίσουμε να εργαζόμαστε από κοινού με μεγάλες πλειοψηφίες, ώστε να μην τους απογοητεύσουμε όσον αφορά τις φιλοδοξίες τους για δημοκρατική συμμετοχή και κοινωνική δικαιοσύνη.
<P>
Κυρίες και κύριοι, είμαι σίγουρος ότι θα συνεχίσουμε να εργαζόμαστε προς αυτή την κατεύθυνση και, επομένως, σας αποχαιρετώ και σας εύχομαι ένα καλό σαββατοκύριακο το οποίο και δικαιούσθε.

<CHAPTER ID=7>
Διακοπή της συνόδου
<SPEAKER ID=62 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 12.00)

