<CHAPTER ID=1>
Συζήτηση επί επικαίρων θεμάτων (ενστάσεις)
<SPEAKER ID=1 NAME="Πρόεδρος">
H ημερήσια διάταξη προβλέπει την ψηφοφορία επί των ενστάσεων για τη συζήτηση επί επικαίρων, επειγόντων και σημαντικών θεμάτων. (άρθρο 47 του Kανονισμού)
<P>
Eπί του θέματος II, Πυρηνικά απόβλητα:

<SPEAKER ID=2 LANGUAGE="DE" NAME="Roth">
Kύριε Πρόεδρε, απορώ που, βάσει του άρθρου 47 του Kανονισμού, στη συζήτηση επί επικαίρων, επειγόντων και σημαντικών θεμάτων, εγκρίνατε την ένσταση για αντικατάσταση του θέματος της μεταφοράς πυρηνικών αποβλήτων με το θέμα «Eκλογές στη Bοσνία». Aναφέρομαι στο άρθρο 47 του Kανονισμού, το οποίο λέει ότι πρόταση ψηφίσματος που κατατίθεται σύμφωνα με την παράγραφο 1, δεν μπορεί να εγγραφεί στην ημερήσια διάταξη για συζήτηση επί επικαίρων, επειγόντων και σημαντικών θεμάτων, εάν το θέμα στο οποίο αναφέρεται η πρόταση αυτή, υπάρχει ήδη στην ημερήσια διάταξη της περιόδου συνόδου.
<P>
Aναμφισβήτητα λοιπόν, κύριε Hδnsch, είναι αλήθεια ότι θέματα της πρώην Γιουγκοσλαβίας, Bοσνία και εκλογές, που συζητούνται σήμερα το απόγευμα, βρίσκονται ήδη εγγεγραμμένα στην ημερήσια διάταξη. Oι εκθέσεις του κ. Aλαβάνου, του κ. Mendiluce Perreiro, του κ. Giansily, του κ. Titley και του Pex, αναφέρονται φυσικά στο θέμα αυτό. Aπορώ πάρα πολύ που επιτρέψατε καν την αίτηση του EΛK. Έτσι έχει δημιουργηθεί προηγούμενο. Παρακαλώ, λοιπόν, να συζητηθεί το θέμα και πάλι σήμερα το απόγευμα, στη Διάσκεψη των Προέδρων των πολιτικών ομάδων, επειδή μέχρι τώρα προβαλλόταν ανέκαθεν στην πράξη το επιχείρημα ότι δεν επιτρέπεται η εγγραφή θεμάτων στη συζήτηση επί επικαίρων, επειγόντων και σημαντικών θεμάτων, εφόσον το θέμα πραγματεύεται ήδη σε άλλες συζητήσεις.
<P>
(Xειροκροτήματα)

<SPEAKER ID=3 NAME="Πρόεδρος">
Kυρία Roth, σύμφωνα με την επιθυμία σας, θα πραγματευθούμε το θέμα σήμερα το απόγευμα στη Διάσκεψη των Προέδρων των πολιτικών ομάδων. Για σήμερα όμως το πρωί, και για τη συζήτηση επί επικαίρων, επειγόντων και σημαντικών θεμάτων, το Kοινοβούλιο πήρε την απόφασή του, κι αυτή η απόφαση ισχύει.

<CHAPTER ID=2>
Eυρωπαϊκό Συμβούλιο στις 21 και 22 Iουνίου στη Φλωρεντία - ΔΔ
<SPEAKER ID=4 NAME="Πρόεδρος">
H ημερήσια διάταξη προβλέπει την κοινή συζήτηση
<P>
επί των δηλώσεων του Συμβουλίου και της Eπιτροπής, σχετικά με την προετοιμασία της συνόδου του Eυρωπαϊκού Συμβουλίου στις 21 και 22 Iουνίου στη Φλωρεντία, -και των προφορικών ερωτήσεων του κ. Lσpez, εξ ονόματος της Eπιτροπής Θεσμικών Θεμάτων, προς το Συμβούλιο (B4-0444/96 - O-0115/96) και προς την Eπιτροπή (B4-0445/96 - O-0116/96), σχετικά με την πορεία της Διακυβερνητικής Διάσκεψης.Mόλις πληροφορήθηκα ότι ο Iταλός Yπουργός των Eξωτερικών και Πρόεδρος του Συμβουλίου κ. Dini, βρίσκεται καθ' οδόν. Δεν έχει φτάσει ακόμη. Γι' αυτό και σας προτείνω να προχωρήσουμε κάπως διαφορετικά απ' ότι συνήθως, να αρχίσουμε δηλαδή τη συζήτηση με τη δήλωση της Eπιτροπής και να μην χάσουμε έτσι καθόλου χρόνο. Θα ενημερώσω επ' αυτού και τον Iταλό Yπουργό των Eξωτερικών. O. Πρόεδρος της Eπιτροπής κ. Σαντέρ είναι έτοιμος να αρχίσει τη συζήτηση σήμερα με τη δήλωσή του. Kύριε Σαντέρ, έχετε το λόγο.

<SPEAKER ID=5 NAME="Santer">
Κύριε Πρόεδρε, κυρίες και κύριοι βουλευτές, το Ευρωπαϊκό Συμβούλιο που θα γίνει στη Φλωρεντία, σε δυο μέρες, έχει ιδιαίτερη σημασία για το μέλλον της Ένωσής μας.
<P>
Είμαι λοιπόν ευτυχής που μου δίνεται αυτή η ευκαιρία να σας παρουσιάσω τη θέση της Επιτροπής στα σημεία εκείνα της ημερήσιας διάταξης αυτού του Ευρωπαϊκού Συμβουλίου, στα οποία αποδίδει προτεραιότητα. Αλλά πριν το κάνω, θα ήθελα να συγχαρώ από τώρα την Ιταλική Προεδρία για το έργο το οποίο επιτέλεσε κατά το διάστημα των τελευταίων έξι μηνών και του οποίου η Φλωρεντία θα αποτελέσει άξιο επιστέγασμα.
<P>
Το έργο δεν ήταν εύκολο. Τα προβλήματα τα οποία αντιμετώπιζε η Ένωση ήταν δύσκολα και πολλαπλά, και η εσωτερική πολιτική κατάσταση της Ιταλίας δημιουργούσε πρόσθετες ανησυχίες στον κ. Dini και στους συναδέλφους του. Ωστόσο, κατάφεραν να οδηγήσουν μπροστά το σκάφος της Ευρώπης, κρατώντας την Ένωση μεταξύ των πρώτων προτεραιοτήτων τους. Διατήρησαν την κατεύθυνση που καθορίστηκε από το Συμβούλιο της Μαδρίτης, παρόλες τις Κασσάνδρες και τις σειρήνες που θα μπορούσαν να το οδηγήσουν σε εκτροπή από την ευθεία οδό, και από την πραγματοποίηση των στόχων μας. Θα ήθελα γιαυτό να ευχαριστήσω ειλικρινά τις ιταλικές αρχές, και ιδιαίτερα τον κ. Dini, για τη δυναμική και ενθουσιώδη συμβολή του ως Προέδρου του Ευρωπαϊκού Συμβουλίου και του Συμβουλίου Γενικών Υποθέσεων.
<P>
Σε λίγο, ο κ. Dini θα σας δώσει μια πλήρη εικόνα της ημερήσιας διάταξης του Ευρωπαϊκού Συμβουλίου της Φλωρεντίας. Η αρμοδιότητα για τον καθορισμό αυτής της ημερήσιας διάταξης ανήκει πάντοτε στην Προεδρία. Μπορώ επομένως να περιοριστώ στις κύριες προτεραιότητες της Επιτροπής.
<P>
Η Επιτροπή επιθυμεί ένα νέο παλμό στη μάχη για την καταπολέμηση της ανεργίας και στις εργασίες της Διακυβερνητικής Διάσκεψης, και επιθυμεί το Ευρωπαϊκό Συμβούλιο να αποκαταστήσει τη σοβαρότητα των θεσμών μας, που έχουν διαταραχθεί επικίνδυνα από την κρίση που αποκαλείται των «τρελών αγελάδων».
<P>
Το έχουμε πει πολλές φορές, η απασχόληση αποτελεί την πρώτη μας προτεραιότητα. Αυτή ακριβώς η πεποίθηση με οδήγησε να προτείνω ένα σύμφωνο εμπιστοσύνης για την απασχόληση και η ίδια αυτή πεποίθηση απετέλεσε τη βάση για την ανακοίνωση της Επιτροπής που σας παρουσίασα στις 5 Ιουνίου στις Βρυξέλλες, με τον τίτλο «Δράση για την απασχόληση - Ένα σύμφωνο εμπιστοσύνης». Δεν θα σας επαναλάβω τις λεπτομέρειες της ανακοίνωσης αυτής, αλλά σας υπενθυμίζω ότι σκοπός μας είναι να ξεκινήσουμε μια συλλογική κίνηση, στην οποία να συμμετέχουν οι δημόσιες αρχές και οι κοινωνικοί εταίροι, προσδιορίζοντας τις αμοιβαίες υποχρεώσεις τους, σε μια συλλογική και συντονισμένη στρατηγική. Πρέπει ο καθένας να αναλάβει τις ευθύνες του και, στο επίπεδό του, να δεσμευτεί κατά τρόπο συγκεκριμένο.
<P>
Οι βάσεις για τη στρατηγική της απασχόλησης υπάρχουν και είναι γερές. Τα δεκαπέντε κράτη μέλη, από την εποχή της υιοθέτησης της Λευκής Βίβλου «Ανάπτυξη, ανταγωνιστικότητα και απασχόληση» το 1993, συσπειρώθηκαν σε μια κοινή βασική επιλογή μακροοικονομικών και διαρθρωτικών πολιτικών. Τις μελέτησαν σε βάθος κατά τη διάρκεια των διαδοχικών Ευρωπαϊκών Συμβουλίων. Επιπλέον, ο γύρος των πρωτευουσών που πραγματοποίησα μου επιβεβαίωσε ότι όλες οι κυβερνήσεις και όλοι οι κοινωνικοί εταίροι έχουν περισσότερο από ποτέ συνείδηση της υψηλής προτεραιότητας που απαιτεί η καταπολέμηση της ανεργίας.
<P>
Η προσέγγιση που χαράχθηκε στην πρόταση μου για ένα σύμφωνο εμπιστοσύνης χαιρετίστηκε από τη μεγάλη πλειοψηφία των πρωτευουσών. Το στρογγυλό τραπέζι των κοινωνικών εταίρων υπογράμμισε τη σημασία και το επείγον του, και η τριμερής διάσκεψη που έγινε στη Ρώμη το τελευταίο αυτό Σαββατοκύριακο, του παρέσχε την ευρεία υποστήριξή του. Το συμπέρασμα της διάσκεψης αυτής ανταποκρίνεται πλήρως στην ανακοίνωση της Επιτροπής και αντικατοπτρίζει ακριβώς το πνεύμα της πρότασής μου, επιδιώκοντας μια κινητοποίηση όλων των φορέων, μια υπευθυνοποίηση σε όλα τα επίπεδα. Εύχομαι το Ευρωπαϊκό Συμβούλιο της Φλωρεντίας να ακολουθήσει το ίδιο αυτό πνεύμα και την πορεία που διαμορφώθηκε από τις προγενέστερες κινήσεις του, και η υποστήριξη της οποίας έτυχε το σύμφωνο να αποτελέσει τη βάση πάνω στην οποία θα οικοδομήσουν οι αρχηγοί κρατών και κυβερνήσεων.
<P>
Έτσι, η Φλωρεντία μπορεί να είναι για την απασχόληση αυτό που ήταν η Μαδρίτη για το ενιαίο νόμισμα, δηλαδή η επιβεβαίωση της πολιτικής θέλησης και η εντολή, για το Συμβούλιο Υπουργών, να πάρει τις αποφάσεις για το άμεσο μέλλον και να δρομολογήσει τις εργασίες που θα οδηγήσουν σε μεταγενέστερες αποφάσεις.
<P>
Η υλοποίηση του συμφώνου εμπιστοσύνης δεν γίνεται από τη μια μέρα στην άλλη. Χρειάζεται, το είπα μόλις τώρα, να θεσπίσουμε τις αρμοδιότητες, να κινητοποιήσουμε τους φορείς, να δημιουργήσουμε τις συνέργιες, να ενεργοποιήσουμε όλα τα στοιχεία που μπορούν να συμβάλουν στη δημιουργία απασχόλησης, είτε πρόκειται για την εσωτερική αγορά, την μακρο-οικονομική πολιτική, κλπ. Πρέπει να το κάνουμε επειγόντως και όσο περισσότερο γίνεται. Πρέπει να επιτύχουμε συγκεκριμένο έργο και σύντομα.
<P>
Αυτή είναι η προσέγγιση που ακολούθησε η Επιτροπή στην ανακοίνωσή της για το σύμφωνο εμπιστοσύνης, και εύχομαι να μας ακολουθήσει το Ευρωπαϊκό Συμβούλιο παίρνοντας θέση υπέρ του συμφώνου και επιβεβαιώνοντας τους βασικούς άξονες που προσδιορίζονται στην ανακοίνωσή μας, δηλαδή, πρώτον, τη δημιουργία ενός ευνοϊκού μακροοικονομικού πλαισίου, με βιώσιμη ανάπτυξη, θεμελιωμένου σε νομισματική σταθερότητα και σε υγιή οικονομική πολιτική. Δεύτερον, την πλήρη εκμετάλλευση του δυναμικού της εσωτερικής αγοράς. Πρέπει να προχωρήσουμε με συγκεκριμένο τρόπο πριν από το τέλος του χρόνου για να τη συμπληρώσουμε και να τη βελτιώσουμε. Πρέπει να ενισχύσουμε την ανταγωνιστικότητά μας, να βοηθήσουμε τις μικρομεσαίες επιχειρήσεις και να διευρύνουμε την πρόσβασή μας στη διεθνή αγορά.
<P>
Ένα θέμα που μου είναι ιδιαίτερα προσφιλές είναι η υλοποίηση των διευρωπαϊκών δικτύων. Αποτελούν ένα βασικό στοιχείο υποδομής, χωρίς το οποίο το δυναμικό της εσωτερικής αγοράς δεν μπορεί να αξιοποιηθεί πλήρως. Το Ευρωπαϊκό Συμβούλιο έχει επικροτήσει ολόψυχα τα διευρωπαϊκά δίκτυα. Πρέπει τώρα, και μάλιστα μια για πάντα, να αποφασίσει τα μέσα που θα χρησιμοποιηθούν για την υλοποίησή τους. Η Επιτροπή έκανε την πρότασή της με αυτή την λογική, και ζητώ από το Ευρωπαϊκό Συμβούλιο να φανεί συνεπές προς την ίδια αυτή λογική, την οποία άλλωστε υπαγορεύουν οι προηγούμενες αποφάσεις του.
<P>
Τρίτος άξονας που πρέπει να ακολουθηθεί: η επιτάχυνση της μεταρρύθμισης του συστήματος της απασχόλησης μέσω μιας ενισχυμένης επίβλεψης της υλοποίησης των προτεραιοτήτων του Έσσεν, με τη δραστηριοποίηση των εθνικών πολιτικών απασχόλησης και τη δημιουργία των μεγάλων εργοταξίων του μέλλοντος για την απασχόληση. Τέταρτο, απόδοση προτεραιότητας στις ευρωπαϊκές διαρθρωτικές πολιτικές που εξυπηρετούν την απασχόληση κατά την κατανομή των δισεκατομμυρίων Ecu που δεν έχουν ακόμη δεσμευτεί και είναι διαθέσιμα μέχρι το 1999.
<P>
Αυτή, κύριε Πρόεδρε, κυρίες, κύριοι βουλευτές, είναι η πρώτη μας προτεραιότητα για το Ευρωπαϊκό Συμβούλιο.
<P>
Το μήνυμα των αρχηγών κρατών και κυβερνήσεων πρέπει να είναι μήνυμα εμπιστοσύνης. Μπορούν με τον τρόπο αυτό να αποδείξουν στους πολίτες ότι η Ευρώπη είναι μια δύναμη, μια δύναμη μεγάλης κινητοποίησης στην καταπολέμηση της ανεργίας, μια δύναμη που θα οδηγήσει σε σύγκλιση τις εθνικές πολιτικές και θα δημιουργήσει την προστιθέμενη αξία εκείνη που είναι καθοριστική για να μας βγάλει από την κρίση της απασχόλησης. Μήνυμα εμπιστοσύνης, το εύχομαι επίσης, για το δεύτερο μεγάλο θέμα της ημερήσιας διάταξης της Φλωρεντίας, τη Διακυβερνητική Διάσκεψη.
<P>
Κυρίες, κύριοι, ας είμαστε ειλικρινείς, ο μέχρι τώρα απολογισμός δεν προκαλεί ενθουσιασμό. Η Ιταλική Προεδρία άρχισε τις εργασίες με πολύ προσήλωση, και δεν είναι λάθος δικό της εάν οι εργασίες στερούνται δυναμισμού. Είμαστε υποχρεωμένοι να κάνουμε τη διαπίστωση ότι οι διαπραγματεύσεις δεν έχουν κατΑουσία αρχίσει. Ας μην κάνουμε το λάθος να πιστέψουμε ότι έχουμε πολύ καιρό η ότι μπορούμε ήρεμα να περιμένουμε την αποσαφήνιση της πολιτικής κατάστασης στο ένα ή το άλλο κράτος μέλος. Τα προβλήματα που έχουμε να λύσουμε είναι πολλαπλά και σύνθετα. Η λύση τους είναι επείγουσα, εάν θέλουμε σοβαρά να προετοιμάσουμε την Ένωση για τις διευρύνσεις, οι οποίες έχουν αποφασιστεί ως προς την αρχή, εάν θέλουμε να πείσουμε τους πολίτες ότι η Ένωση είναι ένα σχέδιο με το οποίο μπορούν να ταυτιστούν, και εάν θέλουμε να αποφύγουμε τα σφάλματα του παρελθόντος δημιουργώντας τα απαραίτητα περιθώρια για τη δημοκρατική συζήτηση κατά τη διάρκεια των διαπραγματεύσεων και όχι ύστερα από αυτές.
<P>
Έχουν άραγε οι διαπραγματευτές επαρκή συνείδηση του επείγοντος αυτού; Έχουν μια σαφή θεώρηση των στόχων της διακυβερνητικής διάσκεψης; Δεν είμαι ο μόνος που τα αναρωτιέται αυτά. Τα έχω ακούσει από το στόμα πολλών αντιπροσωπειών κατά τη διάρκεια του κονκλαβίου που μόλις έγινε στη Ρώμη. Έβγαλα από αυτό το συμπέρασμα ότι τα κράτη μέλη, αρχίζουν εδώ να συνειδητοποιούν ότι κάτι πρέπει να αλλάξει. Πρέπει η συνειδητοποίηση αυτή να μετατραπεί σε μια νέα ώθηση που θα όφειλε να δώσει στις εργασίες το Ευρωπαϊκό Συμβούλιο. Πρέπει να επιβεβαιωθεί η πολιτική θέληση που ανακοινώθηκε κατά την έναρξη της Διακυβερνητικής Διάσκεψης στις 29 του περασμένου Μαρτίου στο Τουρίνο.
<P>
Πρέπει να περάσουμε σε μια μεγαλύτερη ταχύτητα. Πρέπει να προχωρήσουμε πράγματι στη διαπραγμάτευση και μάλιστα με τις υψηλότερες φιλοδοξίες που απαιτεί το μέλλον μιας Ένωσης που διευρύνεται, εμβαθύνεται και γίνεται πιο αποτελεσματική.
<P>
Κύριε Πρόεδρε, κύριε Προεδρεύοντα του Συμβουλίου, κυρίες και κύριοι βουλευτές, τρίτο σημαντικό θέμα για το Ευρωπαϊκό Συμβούλιο της Φλωρεντίας, η κρίση που αποκαλείται της «τρελής αγελάδας» και που έχει συγκλονίσει την Ένωση τους τελευταίους αυτούς μήνες.
<P>
Οι γεωργοί μας, παντού στην Ένωση, έχουν υποστεί σοβαρές οικονομικές απώλειες, οι καταναλωτές μας έχουν χάσει την εμπιστοσύνη τους, τα όργανά μας έχουν παραλύσει και η ζημία που προκλήθηκε από την κρίση αυτή είναι σοβαρή. Το Ευρωπαϊκό Συμβούλιο προσφέρει τη δυνατότητα για μια στροφή, πρέπει να το εκμεταλλευτούμε.
<P>
Η Ευρωπαϊκή Επιτροπή, χθες βράδυ, καθόρισε τη θέση της, την οποία θα διατυπώσει σε ένα έγγραφο για τη Φλωρεντία, κι αυτό ύστερα από αίτημα του Συμβουλίου Γενικών Υποθέσεων. Για την Επιτροπή μια αρχή είναι ουσιαστική. Όλες οι δράσεις μας πρέπει να βασίζονται σε, και να εμπνέονται από μια μόνη και αδιαφιλονίκητη επιταγή, δηλαδή την προστασία της υγείας των πολιτών μας.
<P>
(Χειροκροτήματα) Η άρση του εμπάργκο των βρετανικών εξαγωγών προϋποθέτει λοιπόν αναγκαστικά την εκρίζωση της ασθένειας SBE. Αφού η εστία της ασθένειας αυτής είναι στο Ηνωμένο Βασίλειο, εναπόκειται στις βρετανικές αρχές να πάρουν τα μέτρα εξάλειψης που είναι αναγκαία για το σκοπό αυτό. Αυτή ήταν η σταθερή θέση της Επιτροπής από την αρχή της κρίσης από τις 21 του περασμένου Μαρτίου. Θα την κρατήσει μέχρι το τέλος. Θα φανεί αδιάφορη στις πολιτικές πιέσεις, στο μπλοκάρισμα, και μάλιστα στο βέτο. Το σοβαρότερο λάθος που θα μπορούσαμε να κάνουμε είναι να μετατρέψουμε την κρίση σε μια υπόθεση πολιτικών. Δεν παίζουν με την υγεία!
<P>
(Χειροκροτήματα) Και με σεβασμό στην αρχή αυτή, θα έπρεπε να μπορέσουμε να συμφωνήσουμε στη Φλωρεντία για τις προϋποθέσεις, τα στάδια και τις διαδικασίες που θα επέτρεπαν να δούμε, βήμα βήμα, την ομαλοποίηση των ανταλλαγών με το Ηνωμένο Βασίλειο στον τομέα των βοοειδών, αλλά κάθε απόφαση οφείλει να βασίζεται στις πιο έγκυρες και πιο πρόσφατες επιστημονικές γνώσεις που διαθέτουμε. Κάθε απόφαση οφείλει υποχρεωτικά να περάσει από τις κανονικές διαδικασίες, με την πλήρη συμμετοχή των εμπειρογνωμόνων κτηνιάτρων και επιστημόνων των κρατών μελών, και κάθε απόφαση οφείλει να αποτελέσει αντικείμενο αυστηρών ελέγχων, πριν από την εφαρμογή της, πριν να αρθεί το εμπάργκο στην πράξη. Δεν θα υπάρξει επιταγή εν λευκώ!
<P>
Η Επιτροπή, από την πλευρά της, θα συμβάλει πλήρως στην εξεύρεση λύσης της κρίσης. Περιμένει ότι και το Ηνωμένο Βασίλειο θα κάνει το ίδιο, όχι μόνο παίρνοντας όλα τα μέτρα που είναι αναγκαία για να αποκατασταθεί η εμπιστοσύνη των καταναλωτών και να σταθεροποιηθεί η αγορά, αλλά και για να επιτρέψει στα όργανα να λειτουργήσουν κανονικά. Για να είμαστε σαφείς, η Επιτροπή περιμένει να παύσει η πολιτική της μη συνεργασίας. Χωρίς τη δέσμευση αυτή, δεν θα υπάρξει συμφωνία στη Φλωρεντία!
<P>
(Χειροκροτήματα) Κύριε Πρόεδρε, κυρίες, κύριοι βουλευτές, περιορίστηκα στους τρεις φακέλους που θεωρώ ότι έχουν προτεραιότητα για τη Φλωρεντία, αλλά διατυπώνω επίσης την ευχή ότι το Ευρωπαϊκό Συμβούλιο θα εξασφαλίσει ότι τα πάντα θα είναι στη θέση τους ώστε, στην επόμενη σύνοδό του, να μπορέσει να πάρει τις αποφάσεις που απαιτούνται προκειμένου να σημειώσει πρόοδο, σύμφωνα με το πρόγραμμα που συμφωνήθηκε, για την εισαγωγή του ενιαίου νομίσματος.
<P>
Εύχομαι επίσης το Ευρωπαϊκό Συμβούλιο, με βάση τις δεσμεύσεις που ανέλαβε κατά τη συνάντησή του στις Κάνες, να μπορέσει να ξεμπλοκάρει οριστικά την Europol, γεγονός που θα επιτρέψει την εντατικοποίηση μιας συνεργασίας η οποία είναι ουσιαστική για την ενίσχυση της εσωτερικής ασφάλειας της Ένωσης.
<P>
Ιδού, κύριε Πρόεδρε, κυρίες, κύριοι βουλευτές, οι ελπίδες και οι προσδοκίες που διατυπώνω την παραμονή του Ευρωπαϊκού Συμβουλίου της Φλωρεντίας και που ξέρω, από τώρα, ότι είναι και δικές σας.
<P>
(Ζωηρά χειροκροτήματα)
<SPEAKER ID=6 NAME="Πρόεδρος">
Eυχαριστώ πολύ, κύριε Πρόεδρε της Eπιτροπής. Tώρα έχει έλθει και ο Iταλός Yπουργός των Eξωτερικών κ. Dini, Πρόεδρος του Συμβουλίου της Eυρωπαϊκής Ένωσης. Kαλώς ήλθατε. Σας δίνω αμέσως το λόγο. Παρακαλώ, κύριε Πρόεδρε του Συμβουλίου.

<SPEAKER ID=7 NAME="Dini">
Κύριε Πρόεδρε, κύριοι βουλευτές, το Ευρωπαϊκό Συμβούλιο της Φλωρεντίας θα αποτελέσει την αποφασιστική καμπή του εξαμήνου της Ιταλικής Προεδρίας και η κυβέρνησή της χώρας μου προετοιμάζεται για τη σημαντική αυτή συνάντηση κατανοώντας τις ευθύνες που την βαρύνουν, καθώς και τη σημασία αλλά και την αξία του έργου το οποίο έχει πραγματοποιηθεί από τον περασμένο Ιανουάριο.
<P>
Το Ευρωπαϊκό Συμβούλιο οφείλει να θέσει έναν διπλό στόχο: αφενός τον απολογισμό των αποτελεσμάτων αυτού του εξαμήνου, αφετέρου την παροχή ενδείξεων, κατευθύνσεων και κινήτρων, στο Συμβούλιο και την Επιτροπή, όσον αφορά τα πιο επείγοντα και αμφιλεγόμενα ζητήματα. Οι συνεδριάσεις του Ευρωπαϊκού Συμβουλίου, παραδοσιακά, αντιπροσωπεύουν ένα είδος κληροδοτήματος για τις επερχόμενες Προεδρίες και στο σημείο αυτό θα ήθελα να επισημάνω ότι οι δραστηριότητές μας βασίστηκαν στις κατευθύνσεις που δόθηκαν στις Κάννες και στη Μαδρίτη, χάρη στην προσπάθεια των χωρών που προηγήθηκαν, υπό την καθοδήγηση του Συμβουλίου των Υπουργών.
<P>
Το Συμβούλιο της Φλωρεντίας θα σηματοδοτήσει ένα σημαντικό σταθμό στην διαδικασία προσέγγισης και προετοιμασίας για τις μεγάλες προθεσμίες της Ευρωπαϊκής Ενωσης. Οι χρονικές αυτές υποχρεώσεις είναι ευρέως γνωστές: αφορούν στην αναθεώρηση των Συνθηκών, στην τήρηση των κριτηρίων και των προθεσμιών που θα πρέπει να οδηγήσουν στην Οικονομική και Νομισματική Ενωση, στην προδιάθεση και προσαρμογή των πολιτικών και των χρηματοδοτικών μέσων, στο πλαίσιο της προοπτικής να συμπεριληφθούν στην Ευρωπαϊκή Ενωση οι χώρες που έχουν θέσει υποψηφιότητα προσχώρησης. Οι πρωταρχικές αυτές προθεσμίες μπορούν να τηρηθούν μόνο εφόσον η Ενωση μπορέσει να ανταποκριθεί σε ορισμένες επιτακτικές προτεραιότητες: την ανάμιξη και συμμετοχή των πολιτών στο ευρωπαϊκό πρόγραμμα, το οποίο δεν πρέπει να δίνει την εικόνα ενός τεχνητού θεσμικού οικοδομήματος, αλλά να μπορεί να παρέχει επαρκείς και κατανοητές απαντήσεις στις κοινωνικές μας ανησυχίες, οι οποίες εμφανίζονται όλο και πιο πολύπλοκες, πιο σύνθετες και χαρακτηρίζονται από στοιχεία αγωνίας και άγχους.
<P>
Πιστεύω ότι το Ευρωπαϊκό Κοινοβούλιο μπορεί, καλύτερα από κάθε άλλο όργανο της Ευρωπαϊκής Ενωσης, να ερμηνεύσει την ανάγκη των πολιτών να κατανοήσουν, με πιο συγκεκριμένο τρόπο, τις ευκαιρίες και τους περιορισμούς της διαδικασίας ολοκλήρωσης, υποκινώντας την απαραίτητη συναίνεση για την επιδίωξη αυτής της προόδου και της εμβάθυνσης που θα επιτρέψουν στις χώρες μας να εξασφαλίσουν τα κεκτημένα οφέλη σε όρους δημοκρατίας, ειρήνης, σταθερότητας και ευρείας ευημερίας.
<P>
Από αυτήν την άποψη, η αναθέωρηση της Συνθήκης έχει τεράστια σημασία. Το Ευρωπαϊκό Συμβούλιο του Τορίνο, το οποίο στάθηκε μια κρίσιμη καμπή στο εξάμηνο της Ιταλικής Προεδρίας, καθόρισε ένα πρόγραμμα εργασιών για την Διακυβερνητική Διάσκεψη. Στη Φλωρεντία θα πρέπει αφενός να προβούμε σε μια εκτίμηση της έναρξης των συνομιλιών, αφετέρου και κυρίως, να ορίσουμε πιο συγκεκριμένα το κατάλληλο σκεπτικό για την αναζήτηση των αναγκαίων συμβιβασμών στα πιο αμφιλεγόμενα ζητήματα: τον καθορισμό των θεμελιωδών δικαιωμάτων και των δικαιωμάτων ιθαγένειας, την πορεία του θεσμικού συστήματος εν όψει των μελλοντικών διευρύνσεων, την δυνατότητα καθιέρωσης μορφών ενισχυμένης συνεργασίας στη Συνθήκη της Ευρωπαϊκής Ενωσης, την εισαγωγή ενός ειδικού κειμένου για την απασχόληση, μια ριζική βελτίωση της ευρωπαϊκής δράσης στον τομέα της δικαιοσύνης και των εσωτερικών υποθέσεων, τη διάρθρωση μιας πιο στέρεας και αποτελεσματικής εξωτερικής πολιτικής και πολιτικής ασφαλείας, μια απλοποίηση της ίδιας της Συνθήκης έτσι ώστε να είναι περισσότερο κατανοητή και όλα αυτά αποδίδοντας την πρέπουσα βαρύτητα στις αρχές της αλληλεγγύης και της διαφάνειας.
<P>
Τα πρώτα στάδια των εργασιών της Διάσκεψης επαλήθευσαν την ύπαρξη διαφορετικών ακόμα προτεραιοτήτων και θεωρήσεων μεταξύ των κρατών μελών, αλλά και την ανάγκη υιοθέτησης μιας εποικοδομητικής συμπεριφοράς, με στόχο την τήρηση των δεσμεύσεων που ελήφθησαν στο Τορίνο για την ολοκλήρωση των συνομιλιών εντός ενός έτους. Αυτό είχα την ευκαιρία να το διαπιστώσω και την περασμένη Δευτέρα στη Ρώμη κατά την ανεπίσημη συνάντηση των Υπουργών Εξωτερικών, η οποία πραγματοποιήθηκε προκειμένου να γίνει μια συνολική αποτίμηση της Διακυβερνητικής Διάσκεψης και της πορείας των εργασιών. Δράττομαι της ευκαιρίας για να ευχαριστήσω ακόμα μια φορά τον Πρόεδρο Haensch για την συμμετοχή του, τόσο σε αυτήν όσο και σε άλλες συναντήσεις που πραγματοποιήθηκαν στα πλαίσια της Διάσκεψης.
<P>
Στη Ρώμη διαπιστώσαμε από κοινού ότι μια φάση της Διάσκεψης ολοκληρώθηκε, ενώ μια άλλη, η ουσιαστική φάση των συνομιλιών, πρέπει τώρα να ξεκινήσει. Από αυτήν την άποψη, όλα τα θέματα της ημερήσιας διάταξης της Διάσκεψης είναι εξίσου σημαντικά, ωστόσο είναι γεγονός ότι όσον αφορά ορισμένα από αυτά, μπορούμε με κάθε αισιοδοξία να ελπίζουμε σε συγκεκριμένα αποτελέσματα. Αναφέρομαι κυρίως στον τρίτο πυλώνα, όπου πρέπει να υπάρξει συγκεκριμένη ανταπόκριση στις προσδοκίες των πολιτών της Ευρωπαϊκής Ενωσης, σε όρους εγγύησης της ασφάλειάς τους και σεβασμού των δικαιωμάτων τους. Αναφέρομαι επίσης στο κεφάλαιο της κοινής εξωτερικής πολιτικής και πολιτικής ασφαλείας, όπου οι αναγκαίες εξελίξεις εισάγονται στα πλαίσια των νέων προοπτικών που ανοίγονται από την ευρωπαϊκή διάσταση της άμυνας, από την συνάντηση Υπουργών του ΝΑΤΟ στο Βερολίνο. Η συμφωνία η οποία επιτεύχθηκε σε αυτήν την τόσο σημαντική συνάντηση σχετικά με την δυνατότητα χρησιμοποίησης, εκ μέρους της δυτικής Ευρωπαϊκής Ενωσης, νατοϊκών μέσων σε επιχειρήσεις διατήρησης της ειρήνης, επιβεβαιώνει ακόμα περισσότερο ότι η έννοια της ευρωπαϊκής ταυτότητας, της ασφάλειας και της άμυνας είναι αλληλένδετη με τον αναπόφευκτο υπερατλαντικό δεσμό, ο οποίος πρέπει να αντιμετωπίζεται ως μέρος ενός συγκροτημένου σχεδίου σταθερότητας και ασφάλειας στην Ευρώπη.
<P>
Εναπόκειται τώρα στην Διάσκεψη να εξετάσει, βάσει όλων αυτών, τις συνέπειες για την Ευρωπαϊκή Ενωση, οι οποίες προκύπτουν από τις σχέσεις της τελευταίας με το δυτικό μέρος της Ευρωπαϊκής Ενωσης.
<P>
Στις αποφάσεις του Ευρωπαϊκού Συμβουλίου του Τορίνο συμπεριλαμβάνονται οι τρόποι με τους οποίους το Ευρωπαϊκό Κοινοβούλιο συνδέεται με τις εργασίες της Διάσκεψης, οι οποίοι βέβαια δεν ανταποκρίνονται απόλυτα στις προσδοκίες της Προεδρίας, αποτελούν ωστόσο σημαντική πρόοδο σε σχέση με ό, τι προβλεπόταν στο πλαίσιο των προηγούμενων συνομιλιών για την αναθεώρηση της Συνθήκης. Από την πλευρά της Ιταλίας, έγινε προσπάθεια για εκτεταμένη ερμηνεία του συσχετισμού του Ευρωπαϊκού Κοινοβουλίου με την Διακυβερνητική Διάσκεψη και προβλέφθηκε να σας παραχθούν όλα τα έγγραφα της Διάσκεψης. Θα ήθελα στο σημείο να αυτό να εκφράσω τις προσωπικές μου ευχαριστίες στους κ.κ. Guigou και Brok για την πολύτιμη συμβολή τους στη συζήτηση, τόσο σε επίπεδο Υπουργών όσο και σε επίπεδο εκπροσώπων, καθώς και για την αναμφισβήτητη ορθότητά τους στην αναζήτηση των βέλτιστων λύσεων, προκειμένου να εφαρμοστεί με συγκεκριμένο και επωφελή τρόπο η συμφωνία του Τορίνο.
<P>
Σκοπεύουμε να προμηθεύσουμε, υπ'ευθύνη μας, στην μελλοντική Ιρλανδική Προεδρία μια αναφορά προσωρινού χαρακτήρα, η οποία θα συνθέτει τις εργασίες που έχουν πραγματοποιηθεί μέχρι τώρα, καθώς επίσης θα περιέχει κάθε πρόοδο και προσέγγιση που έχει επιτευχθεί. Από τις συζητήσεις της Φλωρεντίας πρέπει κυρίως να προκύψει ένα ένα σταθερό και σαφές πολιτικό μήνυμα, προκειμένου να επιταχυνθεί ο ρυθμός των εργασιών και να ξεπεραστεί η φάση της απλής επανάληψης των εθνικών θέσεων, δεδομένου ότι ορισμένες αντιπροσωπείες εμφανίζονται δυστυχώς ακόμα συγκαταβατικές.
<P>
Η επιβράδυνση της οικονομικής ανάπτυξης προς το τέλος του 1995 και την αρχή αυτής της χρονιάς επιδείνωσε ακόμα περισσότερο το ζήτημα της καταπολέμησης της ανεργίας. Η Ιταλική Προεδρία κατάφερε να επωφεληθεί της ποσότητας και της ποιότητας του έργου της Επιτροπής και κυρίως της πρότασης του Προέδρου κ. Santer σχετικά με μια συμφωνία εμπιστοσύνης για την ανεργία, η οποία στοχεύει στο να δώσει την μεγαλύτερη προτεραιότητα στο θέμα αυτό, κατά τη συνεδρίαση του Ευρωπαϊκού Συμβουλίου στη Φλωρεντία. Δεν χρειάζονται πολλά λόγια για να επισημανθεί το μέγεθος του προβλήματος της απασχόλησης, το οποίο δεν ερμηνεύεται μόνο σε οικονομικούς όρους αλλά αποτελεί αυτή τη στιγμή το χαρακτηριστικό μιας συλλογικής τραγωδίας, εφόσον συνεπάγεται βαθειά θλίψη για τις χώρες μας, προκαλεί φαινόμενα κοινωνικής περιθωριοποίησης και δημιουργεί σε ένα μέρος του πληθυσμού την αμείλικτη αίσθηση του πλεονάσματος, πράγμα που είναι ουσιαστικά αντίθετο προς αυτή καθ'αυτή την έννοια της ευρωπαϊκής ιθαγένειας.
<P>
Απέναντι σε αυτήν την ανησυχητική κατάσταση αντιπαραθέτεται η καθαρή συνείδηση του ότι δεν υπάρχουν λύσεις-θαύματα και ότι το εθνικό επίπεδο εξακολουθεί να έχει την αμεσότερη αρμοδιότητα αντιμετώπισης του προβλήματος. Αυτό ωστόσο δεν δικαιολογεί την αδράνεια ή την έλλειψη πρωτοβουλίας στο πλαίσιο της Ενωσης. Το σχετικό μήνυμα στο Ευρωπαϊκό Συμβούλιο είναι απόλυτα συγκεκριμένο. Στην τριμερή συνάντηση της Ρώμης, την οποίαν θεωρούμε, με κάποια υπεροψία ίσως, σαν μια από τις πιο χαρακτηριστικές στιγμές της Προεδρίας μας, οι κοινωνικοί εταίροι επεσήμαναν, στο πλαίσιο μιας φυσιολογικής διαλεκτικής, ορισμένους κοινούς στόχους τους οποίους θα πρέπει σαφώς να λάβουν υπόψη το Ευρωπαϊκό Συμβούλιο και τα θεσμικά όργανα της Ευρωπαϊκής Ενωσης.
<P>
Οι απαραίτητες προσπάθειες χρηματοοικονομικής εξυγίανσης που καταβάλλουν όλα τα κράτη μέλη, είτε εν όψει της Οικονομικής και Νομισματικής Ενωσης είτε για την αποφυγή του αποκλεισμού τους από αγορές και διεθνείς επενδυτές, πρέπει τώρα να συνοδεύονται από μια αυστηρή δημοσιονομική πειθαρχία και σε ευρωπαϊκό επίπεδο. Ωστόσο, η χορήγηση διαθέσιμων πόρων πρέπει να λαμβάνει υπόψη τις πολιτικές προτεραιότητες και σε αυτό ακριβώς το πνεύμα πρέπει να διεξαχθούν οι συνομιλίες στη Φλωρεντία, σχετικά με το πώς θα γίνει αντιληπτή η βούληση απόδοσης σημασίας στους τομείς με το υψηλότερο δυναμικό απασχόλησης, δηλαδή στην υλοποίηση των μεγάλων διευρωπαϊκών δικτύων, στην ανάπτυξη ερευνητικών προγραμμάτων, στην υποστήριξη των μικρομεσαίων επιχειρήσεων.
<P>
Ο εξορθολογισμός των δαπανών πρέπει να λάβει χώρα σε ένα γενικότερο πλαίσιο προώθησης της έρευνας της ανταγωνιστικότητας, διαμέσου της ολοκλήρωσης και της εδραίωσης της εσωτερικής αγοράς, της ελευθέρωσης των υπηρεσιών, της μισθολογικής ευελιξίας και συγκράτησης, της εξέλιξης των ενεργών πολιτικών εργασίας και κατάρτισης, της πλήρους αξιοποίησης της συμφωνίας μεταξύ των κοινωνικών εταίρων.
<P>
Το Ευρωπαϊκό Συμβούλιο της Μαδρίτης καθόρισε την πορεία για την υλοποίηση της Οικονομικής και Νομισματικής Ενωσης, βάσει καθορισμένων από την Συνθήκη κριτηρίων και προθεσμιών. Κατά τη διάρκεια της Προεδρίας μας, έγινε προσπάθεια προετοιμασίας για το ενιαίο νόμισμα, είτε μέσω δοκιμαστικών διαδικασιών μακροοικονομικού προσανατολισμού και πολυμερούς επιτήρησης, είτε εμβαθύνοντας στην εξέταση ευαίσθητων θεμάτων, σχετικά με την ενίσχυση της δημοσιονομικής πειθαρχίας κατά την τρίτη φάση της ΟΝΕ, καθώς και των σχέσεων μεταξύ του Euro και των νομισμάτων των κρατών μελών τα οποία δεν θα είναι σε θέση να συμμετέχουν στην τρίτη φάση της ΟΝΕ από την 1η Ιανουαρίου 1999. Πιστεύω ότι, από αυτήν την άποψη, έχουν σημειωθεί σημαντικές πρόοδοι και ότι το Ευρωπαϊκό Συμβούλιο θα είναι σε θέση να καθορίσει τις κατευθύνσεις που ενισχύουν την ανάγκη για διαφύλαξη της ενιαίας αγοράς, αποτρέποντας υπερβολικές νομισματικές διακυμάνσεις, με στόχο την διατήρηση της νομισματικής σταθερότητας, την πλήρη τήρηση των διαδικασιών και των θεσμικών μηχανισμών σε περίπτωση υιοθέτησης αυστηρότερων κριτηρίων, προκειμένου να εξασφαλιστεί ο απαραίτητος αριθμός κρατών στο μελλοντικό καθεστώς του ενιαίου νομίσματος.
<P>
Θεωρώ επίσης πολύ σημαντικό να υπάρχει πλήρης ομοφωνία μεταξύ μας, όσον αφορά τη συνέχιση των προσπαθειών μας για την εξυγίανση των εθνικών οικονομιών και την αξιοποίηση των προνομίων και ευκαιριών που το ενιαίο νόμισμα θα προσφέρει σε κάθε κράτος μέλος. Δεν είναι τυχαίο το γεγονός ότι κανένα κράτος μέλος δεν ζήτησε τη διεξαγωγή νέας συζήτησης σχετικά με την Οικονομική και Νομισματική Ενωση στο πλαίσιο της διαδικασίας αναθεώρησης της Συνθήκης.
<P>
Δεν χρειάζεται να πω πολλά για να υπενθυμίσω πως η συνεργασία στον τομέα της δικαιοσύνης και των εσωτερικών υποθέσεων αποτελεί στρατηγικό στοιχείο για το μέλλον της πορείας της ολοκλήρωσης. Είναι άλλωστε γνωστό ότι οι φιλοδοξίες της πλειοψηφίας των κρατών μελών και η βαρύτητα των διεθνικών γεγονότων που καλούμαστε να αντιμετωπίσουμε έρχονται όλο και πιο έντονα σε αντίθεση με το σύνολο των θεσμικών οργάνων που διαθέτουμε. Το Ευρωπαϊκό Συμβούλιο θα κληθεί να συζητήσει επί της ουσίας για τα εκκρεμή ζητήματα της δικαστικής έκδοσης και της EUROPOL. Η Ιταλική Προεδρία κατέβαλε κάθε προσπάθεια προκειμένου να τηρήσει τον όρο της 30ης Ιουνίου, ο οποίος ορίστηκε στις Κάννες για την επίλυση του προβλήματος σχετικά με την αρμοδιότητα του Ευρωπαϊκού Δικαστηρίου, στο πλαίσιο της Σύμβασης EUROPOL.
<P>
Η συνεχής αντιπαράθεση μιας αντιπροσωπείας σε όλες τις προτάσεις συμβιβασμού που διατυπώθηκαν δεν επέτρεψε στο Συμβούλιο Δικαιοσύνης και Εσωτερικών Υποθέσεων να καταλήξει σε συμφωνία. Το θέμα θα πρέπει λοιπόν να συζητηθεί στο Ευρωπαϊκό Συμβούλιο, κατά τη συνεδρίαση του οποίου η Προεδρία προτείνει να δοθεί ακόμα μια φορά έμφαση στη σοβαρή πολιτική ζημία που συνεπάγεται για την Ευρωπαϊκή Ενωση στο σύνολό της, μια αδυναμία λήψης απόφασης.
<P>
Στη Φλωρεντία θα συζητηθεί επίσης η πρόταση καθιέρωσης ενός ευρωπαϊκού παρατηρητηρίου για τον ρατσισμό και την ξενοφοβία. Πρόκειται για μια πρωτοβουλία στην οποία αποδίδουμε μεγάλη σημασία, στο πλαίσιο της καταπολέμησης κάθε μορφής αδιαλλαξίας η οποία θέτει σε κίνδυνο τα θεμελιώδη χαρακτηριστικά γνωρίσματα των δημοκρατικών μας κοινωνιών.
<P>
Συζητώντας τη δημιουργία μιας συμβουλευτικής επιτροπής για τον ρατσισμό και την ξενοφοβία, το Ευρωπαϊκό Συμβούλιο υπογράμμισε ξεκάθαρα τη βούλησή του να δράσει ενεργά σε αυτόν τον τομέα, εμποδίζοντας τη διάδοση συμπεριφορών και προκαταλήψεων ρατσιστικού περιεχομένου που διεισδύουν, συχνά με δόλιο τρόπο, κυρίως στις λιγότερο ευνοούμενες ομάδες του νεανικού πληθυσμού σε πολλές από τις χώρες μας.
<P>
Η αναθεώρηση των ισχυόντων μηχανισμών του τρίτου πυλώνα θα αποτελέσει ένα από τα πιο αξιόπιστα κριτήρια αξιολόγησης των αποτελεσμάτων της Διάσκεψης για την αναθεώρηση της Συνθήκης. Ορισμένοι επιμέρους τομείς, οι οποίοι ακόμα αναφέρονται σε μια συνεργασία ως επί το πλείστον διακυβερνητικού και δεσμευτικού χαρακτήρα και άρα στην ανάγκη ομοφωνίας, θα πρέπει να επανέλθουν στον κοινοτικό τομέα δράσης. Με αυτόν τον τρόπο, θα είναι εύκολη η επίλυση ορισμένων σοβαρών και άλυτων μέχρι τώρα προβλημάτων, όπως για παράδειγμα το πρόβλημα της ελεύθερης κυκλοφορίας των προσώπων. Παρά τις προσπάθειες της Ιταλικής Προεδρίας, το πακέτο των τριών οδηγιών για την ελεύθερη κυκλοφορία, το οποίο παρουσίασε ο Επίτροπος κ. Monti, παραμένει το αντικείμενο πολλών επιφυλάξεων, οι περισσότερες από τις οποίες οφείλονται στην αβεβαιότητα των νομικών βάσεων και της ανακατάταξης των αρμοδιοτήτων μεταξύ κοινοτικού και διακυβερνητικού πλαισίου.
<P>
Η άσκηση των δραστηριοτήτων του Συμβουλίου παρεμποδίστηκε εντονότατα τις τελευταίες εβδομάδες από τη στάση την οποία υιοθέτησε η βρετανική κυβέρνηση, σχετικά με την εξέλιξη του θέματος των «τρελών αγελάδων» στο οποίο αναφέρθηκε ο Πρόεδρος κ. Santer. Για τη διαχείριση αυτής της κρίσης η Προεδρία θέλησε να κινηθεί με γνώμονα τα τρία ακόλουθα σημεία: πρώτον, την αλληλεγγύη προς την βρετανική κυβέρνηση, η οποία βρέθηκε αντιμέτωπη με μια πολύ ευαίσθητη κατάσταση που αφορά όλα τα υπόλοιπα κράτη μέλη της Ευρωπαϊκής Ενωσης και η οποία παρουσιάζει σύνθετες επιπλοκές πολιτικού, χρηματοικονομικού και κτηνιατρικού χαρακτήρα. Εφαρμόσαμε αυτό το πνεύμα αλληλεγγύης, τόσο κατά τη διάρκεια του Συμβουλίου του Τορίνο όσο και στα πλαίσια των διαφόρων συνεδριάσεων του Συμβουλίου Γεωργίας σχετικά με το συγκεκριμένο θέμα.
<P>
Το δεύτερο σημείο αφορά στην έννοια της ευθύνης που πρέπει να συνοδεύει την διεκπεραίωση ζητημάτων τα οποία συνδέονται με την προστασία των καταναλωτών και της δημόσιας υγείας. Για το λόγο αυτό, η απόφαση επιβολής απαγορεύσεων στις εξαγωγές βοδινού κρέατος και παραγώγων προϊόντων από το Ηνωμένο Βασίλειο, η οποία ελήφθη με απόλυτο σεβασμό στους ελεγκτικούς μηχανισμούς και στις διαδικασίες της Κοινότητας, είχε σαν μοναδικό της στόχο την πρόληψη του κινδύνου διάδοσης της επιδημίας, επιτρέποντας παράλληλα την πραγματοποίηση όλων των απαραίτητων επιστημονικών εκτιμήσεων, καθώς και τον καθορισμό, την ενεργοποίηση και τον έλεγχο των πεδίων δράσης για την εξάλειψη της ασθένειας. Η απόφαση που υιοθέτησε η Επιτροπή πριν από λίγες μέρες για περιορισμό της απαγόρευσης σε ορισμένα παράγωγα προϊόντα, αποδεικνύει ότι, κατά την αντιμετώπιση αυτής της κατάστασης, δεν υπήρξε η παραμικρή πρόθεση κατηγορίας ή υπερβάλλοντος ζήλου. Οι αρμόδιες αρχές του Ηνωμένου Βασιλείου και της Επιτροπής εργάζονται τώρα έντονα για την εφαρμογή μιας διαδικασίας, η οποία πρόκειται να υποβληθεί στο Συμβούλιο της Φλωρεντίας και θα επιτρέψει τη δραστική εξάλειψη της επιδημίας καθώς και τη σταδιακή άρση της απαγόρευσης στις εξαγωγές των εν λόγω προϊόντων. Ολα αυτά θα πρεπει να πραγματοποιηθούν στα πλαίσια δύο πολύ συγκεκριμένων και απαράβατων όρων: τον αυστηρό έλεγχο της Επιτροπής επί της συνολικής συμπεφωνημένης διαδικασίας και την επιστημονική αξιολόγηση όλων των αναγκαίων μέτρων από τις αρμόδιες επιτροπές. Η τήρηση των δύο αυτών όρων είναι βασική για την αποκατάσταση της τάξης και της ασφάλειας στις αγορές βοδινού κρέατος.
<P>
Το τρίτο σημείο έγκειται στο ότι η στάση μη συνεργασίας, την οποία υιοθέτησε το Ηνωμένο Βασίλειο, προκαλεί μεγάλη απογοήτευση, εφόσον αποτελεί διάσπαση των υποχρεώσεων νομιμοφροσύνης στις οποίες αναφέρεται το άρθρο 5 της Συνθήκης και σύμφωνα με το οποίο: »τα κράτη μέλη οφείλουν να απέχουν από οποιοδήποτε μέτρο το οποίο θέτει σε κίνδυνο την υλοποίηση των στόχων της ίδιας της Συνθήκης».
<P>
(Χειροκροτήματα) Επιπλέον, η απόφαση του Ηνωμένου Βασιλείου να παρεμποδίσει την έγκριση προληπτικών ενεργειών, χωρίς κανένα συσχετισμό με τη νόσο BSE, κατέληξε να έχει το αντίθετο ακριβώς αποτέλεσμα, δημιουργώντας σε ορισμένα κράτη μέλη και σε ένα μέρος της κοινής γνώμης την εντύπωση ότι επιδιώκει, μέσω πολιτικών πιέσεων, να επιλύσει θέματα τα οποία όμως απαιτούν μέτρα που πρέπει να βασίζονται σε ακριβείς τεχνικές και επιστημονικές εκτιμήσεις, οι οποίες είναι άλλωστε οι μόνες αξιόπιστες και αποτελεσματικές. Ελπίζουμε ότι το Συμβούλιο της Φλωρεντίας θα μπορέσει να συμβάλλει σε μια γενική εκτόνωση της κατάστασης και ότι η βρετανική κυβέρνηση θα θέσει ένα τέλος στην πολιτική μη συνεργασίας που ακολουθεί, εν όψει μάλιστα των μέτρων μετριασμού που έχουν ήδη ληφθεί και των ενδείξεων για μια διαδικασία σταδιακής άρσης της απαγόρευσης, στο χρόνο που θα αποδειχθεί ως ο κατάλληλος, βάσει των εκτιμήσεων των τεχνικών επιτροπών.
<P>
Θα ήθελα να επισημάνω τους προβληματισμούς που δημιουργήθηκαν την επομένη του Ευρωπαϊκού Συμβουλίου του Τορίνο, σχετικά με ορισμένα χρήσιμα διδάγματα τα οποία αποκομίσαμε από το συμβάν της νόσου BSE. Αλληλεγγύη, αποσυντονισμός, απλοποίηση των κανονισμών αντιπροσωπεύουν σημεία-κλειδιά για την ισόρροπη ανάπτυξη της Ευρωπαϊκής Ενωσης, η οποία προβάλλει την αξία των τοπικών και ατομικών πρωτοβουλιών, ενώ παράλληλα εξαλείφει τις περιττές επιβαρύνσεις για τις επιχειρήσεις και τους πολίτες.
<P>
Το Συμβούλιο της Φλωρεντίας θα κληθεί επίσης να σχολιάσει τις προόδους που έχει σημειώσει η Ευρωπαϊκή Ενωση στους τομείς των τηλεπικοινωνιών, της ενέργειας -το αρμόδιο Συμβούλιο θα προσπαθήσει αύριο να καταλήξει σε συμφωνία επί της σημαντικότατης οδηγίας για την εσωτερική αγορά ηλεκτρικής ενέργειας- της κοινωνικής, περιβαλλοντικής και γεωργικής πολιτικής. Επίσης, ιδιαίτερης σημασίας κρίνεται η απόφαση του Συμβουλίου Μεταφορών της 17ης Ιουνίου για τα μεγάλα δίκτυα.
<P>
Ενα σημαντικό μέρος των εργασιών του Ευρωπαϊκού Συμβουλίου θα είναι αφιερωμένο στις εξωτερικές σχέσεις της Ευρωπαϊκής Ενωσης. Πολλές φορές -συχνά δικαιολογημένα- έχουν επιρριφθεί ευθύνες στην Ενωση για οργανωτική ανικανότητα να δράσει κατάλληλα στη διεθνή σκηνή. Οριστική υπέρβαση των αντικειμενικών ορίων της έννοιας της ευρωπαϊκής ταυτότητας μπορεί να υπάρξει μόνο μεσοπρόθεσμα ή μακροπρόθεσμα, μέσω ενθαρρυντικών νεωτερισμών τους οποίους θα εισάγει η Διακυβερνητική Διάσκεψη και της αναθεώρησης της ισχύουσας θεσμικής οργάνωσης. Ο τελικός σκοπός έγκειται στην προβολή, εκτός και εντός της Ενωσης, μιας αξιόπιστης και συγκροτημένης εικόνας της Ευρώπης, αποδίδοντας πραγματική ουσία και περιεχόμενο στο διεθνή της ρόλο.
<P>
Οι εξελίξεις στην πρώην Γιουγκοσλαβία θα αποτελέσουν πρωτεύον ζήτημα στη Φλωρεντία. Η Ιταλική Προεδρία προσπάθησε να επιδείξει το καλύτερο ευρωπαϊκό της πρόσωπο στην εφαρμογή των συμφωνιών ειρήνης, στηρίζοντας σε μια περιφερειακή προσέγγιση τις βάσεις για την εδραίωση αυτής της ειρήνης και της μελλοντικής σταθερότητας σε ολόκληρη την περιοχή. Η Υπουργική Διάσκεψη, η οποία έλαβε χώρα στη Φλωρεντία στις 13 και 14 Ιουνίου, αποτέλεσε μια χαρακτηριστική στιγμή της δράσης της διεθνούς κοινότητας για τη Βοσνία, τόσο από πλευράς ενίσχυσης των μέχρι τώρα πρωτοβουλιών, όσο και στο επίπεδο αυτής καθ'αυτής της δράσης για τους επόμενους κρίσιμους μήνες. Αποτέλεσε επιπλέον μια ευκαιρία διεκδίκησης της μέγιστης δυνατής προσπάθειας από την πλευρά των μερών, στο πλαίσιο της ενεργοποίησης των συμφωνιών του Ντέιτον. Επιτύχαμε κυρίως την ολοκλήρωση της συμφωνίας για τον έλεγχο και τη μείωση των όπλων σε υπο-περιφερειακό επίπεδο, η οποία είχε σταθεί αδύνατη κατά τις προηγούμενες εβδομάδες, ενώ υπογράφηκε στη συνέχεια από τα μέρη της Βοσνίας, της Κροατίας και της Ομοσπονδιακής Δημοκρατίας της Γιουγκοσλαβίας, καθώς και από έξι χώρες «μάρτυρες». Επίσης, μεταξύ των θετικών αποτελεσμάτων μπορούμε να συμπεριλάβουμε τον καθορισμό μιας συγκεκριμένης ημερομηνίας για τις εκλογικές διαβουλεύσεις στη Βοσνία, στα πλαίσια που προβλέπει η Συνθήκη του Ντέιτον, τη διεθνή δέσμευση για την ανασυγκρότηση, την ανάδειξη της σημασίας του κεφαλαίου των ανθρωπίνων δικαιωμάτων και των μειονοτήτων, συμπεριλαμβανομένων των προβλημάτων του Κοσσυφοπεδίου και της ανατολικής Σλαβονίας.
<P>
Το Ευρωπαϊκό Συμβούλιο θα κληθεί επίσης να αναγνωρίσει τη σημασία αφενός της έγκρισης του πεδίου δράσης για τη Ρωσία και αφετέρου της συμβολής στην ανάπτυξη της στρατηγικής για την αρχική προσχώρηση των ΧΚΑΕ, το οποίο αποτελεί την εμφανέστερη, αλλά συγχρόνως δομημένη και ευέλικτη ένδειξη, ενός οργανωμένου διαλόγου.
<P>
Κατά συνέπεια, η παρουσία των Σλοβένιων εκπροσώπων στη Φλωρεντία, η υπογραφή της συμφωνίας συνένωσης Ευρώπης-Σλοβενίας, η οποία έλαβε χώρα στις 10 Ιουνίου στο Λουξεμβούργο και η σχετική υποβολή της αίτησης προσχώρησης της Λιουμπιάνα στην Ευρωπαϊκή Ενωση αντιπροσωπεύουν εξαιρετικής σημασίας επιτεύγματα του εξαμήνου της Ιταλικής Προεδρίας. Θεωρείται ένα σημαντικό βήμα για την περαιτέρω πορεία της διαδικασίας ένταξης της Σλοβενίας, η οποία συμβαδίζει με τις εντάξεις της Κύπρου, της Μάλτας και των άλλων εννέα ΧΚΑΕ, ως αποδέκτης της στρατηγικής αρχικής προσχώρησης και σοβαρός υποψήφιος για την προσχώρηση.
<P>
Μεταξύ των συναντήσεων που έχουν προγραμματιστεί στη Φλωρεντία, πρέπει να υπογραμμιστεί η σημασία των τελετών υπογραφής της συμφωνίας μεταξύ Ευρωπαϊκής Ενωσης και Χιλής και της συμφωνίας συνεργασίας μεταξύ Ευρωπαϊκής Ενωσης και Ουζμπεκιστάν, για τις οποίες έχει προβλεφθεί η παρουσία του Χιλιανού Προέδρου κ. Frei και του Προέδρου του Ουζμπεκιστάν κ. Karimov, αντίστοιχα.
<P>
Στη Φλωρεντία θα πραγματοποιηθεί επίσης ένας απολογισμός της ευρωπαϊκής συμβολής στην ειρηνευτική διαδικασία για τη Μέση Ανατολή, με ιδιαίτερη έμφαση: στο ρόλο της Ευρωπαϊκής Ενωσης όσον αφορά τον έλεγχο και συντονισμό των παλαιστινιακών εκλογών της 20ης Ιανουαρίου, στη σημασία της ανεπίσημης συνάντησης των Υπουργών Εξωτερικών της Ενωσης στο Παλέρμο, στην αποστολή πολιτικών τριανδριών στις κυριότερες πρωτεύουσες της Μέσης Ανατολής. Η πολιτική τριανδρία της Ευρωπαϊκής Ενωσης συμμετείχε εξάλλου ενεργά στις συνάντησεις του Sharm el Sheikh, στοχεύοντας σε μια ισόρροπη και σφαιρική προσέγγιση του προβλήματος αντιμετώπισης της τρομοκρατίας, στο πλαίσιο υποστήριξης της ειρηνευτικής διαδικασίας. Στη Φλωρεντία θα πρέπει επίσης να επισημάνουμε τη βαρύτητα που αποδίδει η Ευρώπη στη συνέχιση της ειρηνευτικής διαδικασίας, καθώς και να απευθύνουμε μια σχετική άμεση έκκληση σε όλα τα εν λόγω μέρη.
<P>
Ιδιαίτερη έμφαση πρόκειται να δοθεί στις σημαντικές προόδους που έχουν σημειωθεί κατά τη διάρκεια αυτών των έξι μηνών, σχετικά με τη δημιουργία της ευρω-μεσογειακής συνεργασίας η οποία επικυρώθηκε στη Βαρκελώνη. Οι εξελίξεις αυτές αντανακλούν την πεποίθησή μας ότι κανένα σχέδιο πολιτικο-οικονομικής συνεργασίας μεταξύ των δύο άκρων της Μεσογείου δεν μπορεί να αναπτυχθεί επωφελώς, χωρίς την παράλληλη δημιουργία στενών σχέσεων και κοινών συμφερόντων μεταξύ των δύο κοινωνιών.
<P>
Στο πλαίσιο αυτό, δεν είναι δυνατόν να υποτιμήσουμε τις επιζήμιες συνέπειες που επιφέρει σε αυτή τη διαδικασία και στη διεθνή αξιοπιστία της Ενωσης, η απουσία έγκρισης του κανονισμού MEDA, από τον οποίον εξαρτάται η τεχνικο-οικονομική υποστήριξη της Ενωσης στις μεσογειακές τρίτες χώρες. Η Ιταλική Προεδρία αγωνίστηκε με κάθε μέσο να ανακαλύψει τη μέση οδό και να εξετάσει το ενδεχόμενο παρέμβασης, τα οποία θα μπορούσαν να απεμπλέξουν την κατάσταση αστάθειας στην οποία βρίσκεται επί του παρόντος η πορεία του κανονισμού. Με σεβασμό στην κοινοτική αλληλεγγύη και κατανοώντας τις εξαιρετικά ευαίσθητες επιρροές που παρουσιάζει αυτό το ζήτημα, ιδιαίτερα για ένα κράτος μέλος, βαίνουμε με μεγάλη αποφασιστικότητα προς τη δράση αυτή.
<P>
Στενά συνδεδεμένο μα τα παραπάνω επισημαίνεται το θέμα των σχέσεων με την Τουρκία, το οποίο αποτελεί ένα από τα πιο ευαίσθητα εμπόδια που είχε να αντιμετωπίσει η Ενωση κατά τη διάρκεια αυτού του εξαμήνου: εκτός από τον γενικό αποκλεισμό της χρηματοοικονομικής συνεργασίας, δεν στάθηκε δυνατό να προβούμε στην οργάνωση της προβλεπόμενης συνάντησης του Συμβουλίου για την ένταξη της Τουρκίας στην Ευρώπη. Ελπίζοντας ότι μέσα στις επόμενες μέρες μπορούμε να έχουμε θετικές εξελίξεις, η πρόσκληση της Πρωθυπουργού της Τουρκίας σε μια συνάντηση στη Φλωρεντία αποδεικνύει την προσπάθεια που κατέβαλε η Προεδρία, παρόλες τις τεράστιες δυσκολίες, για την ενδυνάμωση των ευρω-τουρκικών σχέσεων.
<P>
Οσον αφορά τις υπερατλαντικές σχέσεις, έχει αποφασιστεί να εφαρμοστεί το νέο υπεραταλαντικό πρόγραμμα, το οποίο ψηφίστηκε στις 3 Δεκεμβρίου στη Μαδρίτη. Κατά τη συνάντηση κορυφής Ευρώπης-Ηνωμένων Πολιτειών στην Ουάσινγκτον την 12η Ιουνίου, εκτιμήσαμε τις θετικές εξελίξεις, θέτοντας τις βάσεις για την υλοποίηση των άλλων στόχων του πεδίου δράσης και καθορίζοντας τις προτεραιότητες για το επόμενο εξάμηνο. Ωστόσο, το εξαιρετικά θετικό πλαίσιο διεξαγωγής αυτού του διαλόγου ατονεί εξαιτίας των πιέσεων που συσσωρεύονται αυτές τις μέρες σχετικά με την Helms-Burton Act και το αντίστοιχο σύνολο κανόνων για τη Λιβύη και το Ιράν, τα οποία συζητούνται αυτή τη στιγμή στο Κονγκρέσσο των Ηνωμένων Πολιτειών. Οι συνέπειες αυτών των ενεργειών στις κοινοτικές οικονομικές σχέσεις, καθώς και ο διασπαστικός χαρακτήρας που μπορεί αυτές να έχουν, ως προς το πολύπλευρο σύστημα συναλλαγών, προκαλούν έντονη ανησυχία στο εσωτερικό τηας Ευρωπαϊκής Ενωσης. Το Συμβούλιο της Φλωρεντίας θα προσπαθήσει να ερμηνεύσει αυτές τις ανησυχίες, αποστέλλοντας στην Ουάσινγκτον ένα σαφές πολιτικό μήνυμα, όσον αφορά την αποφασιστικότητα με την οποία η Ενωση σκοπεύει να αντιμετωπίσει τις εξελίξεις που σχετίζονται με το θέμα αυτό.
<P>
Στη Φλωρεντία θα πρέπει να δοθεί, τέλος, η κατάλληλη βαρύτητα στα αποτελέσματα της συνάντησης Ευρώπης-Ασίας στη Μπανγκόγκ, η οποία εισήγε σημαντικές αλλαγές στις ευρωασιατικές σχέσεις.
<P>
Με αυτήν την παρατήρηση ολοκληρώνω την παρέμβασή μου και σας ευχαριστώ για την προσοχή σας.
<P>
(Χειροκροτήματα)
<SPEAKER ID=8 NAME="Πρόεδρος">
Eυχαριστώ πολύ, κύριε Dini. Tο λόγο έχει τώρα ο συντάκτης των προφορικών ερωτήσεων, κ. Mοrαn Lσpez.

<SPEAKER ID=9 NAME="Morαn Lσpez">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, καταρχάς θέλω να ευχαριστήσω τον Πρόεδρο της Επιτροπής καθώς και τον Πρόεδρο του Συμβουλίου για τις καλά συγκροτημένες πληροφορίες που μου παραχώρησαν έγκαιρα.
<P>
Η ιταλική Προεδρία, κύριε Πρόεδρε, είχε την ευθύνη να οργανώσει την έναρξη των εργασιών της Διακυβερνητικής Διάσκεψης. Η αποστολή αυτής της διάσκεψης - και δεν είναι απαραίτητο να το υπογραμμίσω εγώ - είναι αποφασιστική για την ευρωπαϊκή οικοδόμηση σήμερα. Από τη μια εμβαθύνει και εδραιώνει τους θεσμούς, από την άλλη τους ετοιμάζει με σκοπό τη διεύρυνση της Ένωσης.
<P>
Είναι αναγκαίο να υπενθυμίσουμε πως η ιταλική Προεδρία όταν τέθηκε το ζήτημα της συμμετοχής του Κοινοβουλίου στη Διακυβερνητική Διάσκεψη, υιοθέτησε μια θετική στάση, και την ευχαριστούμε γι'αυτό. Αντίθετα μερικές άλλες χώρες προσπάθησαν με τη στάση τους να εμποδίσουν η δική μας συμμετοχή να έχει το επίπεδο που είχε, και νομίζω με καλά αποτελέσματα στην Ομάδα Προβληματισμού. Παρόλα αυτά θα πρέπει να αναγνωριστεί ότι η συμμετοχή μας - καθώς και η επαφή με τις κοινές γνώμες - κατά τη διάρκεια της Διακυβερνητικής Διάσκεψης υπερβαίνει κατά πολύ εκείνη που είχαμε - και είχε η δημόσια κοινή γνώμη - την εποχή του Μάαστριχτ.
<P>
Θα πρέπει λοιπόν να αναγνωριστεί αυτό και να καταπιαστούμε με τα σημαντικά κατά την άποψη του Κοινοβουλίου και της Επιτροπής Θεσμικών Θεμάτων θέματα της Διάσκεψης.
<P>
Γνωρίζουμε ότι η Διάσκεψη, υπό την ιταλική Προεδρία και κατά το προηγούμενο στάδιο, ταύτισε τις θέσεις των κρατών με τα ζητήματα της τροποποίησης των Συνθηκών και δεν μπορούμε παρά να έχουμε κάποια ανησυχία, όταν βλέπουμε ότι πολλά κράτη μέλη αντιδρούν τόσο στην επέκταση της συναπόφασης σε όλες τις νομοθετικές πράξεις όσο και στην εισαγωγή της αρχής της πλειοψηφίας όπως και στον καθορισμό της όσον αφορά τις ψηφοφορίες στο Συμβούλιο.
<P>
Η Διάσκεψη κινδυνεύει αυτή τη στιγμή να αδρανίσει ή να γίνει μία Διάσκεψη των ελάχιστων που θα καθορίζει την Ένωση ανεπαρκώς όσον αφορά τις προκλήσεις που πρότεινε και τις απαιτήσεις που μοιάζουν να προέρχονται αναμφίβολα από την ευρωπαϊκή κοινή γνώμη, η οποία σε τελική ανάλυση αποτελεί τη διαδικασία νομιμοποίησης της ζωής της Ένωσης.
<P>
Η κοινή γνώμη, το Κοινοβούλιο και ο εκπρόσωπός του, οι επαφές που είχαμε με τους διακυβερνητικούς και τους μη κυβερνητικους οργανισμούς επισημαίνουν μία σειρά επιπέδων ευρωπαϊκής απαίτησης στα οποία οι θεσμοί θα πρέπει να αντιστοιχούν ώστε να δημιουργηθεί μία νέα κοινωνιολογική νομιμοποίηση.
<P>
Κατά πρώτο λόγο την ενίσχυση της ευρωπαϊκής ταυτότητας των πολιτών, καθώς και μία αποτελεσματική συνεργασία στα πλαίσια της δικαιοσύνης και των εσωτερικών υποθέσεων, ειδικότερα όσον αφορά την «κοινοτικοποίηση» ορισμένων θεμάτων του τρίτου πυλώνα, και την αυξημένη συνεργασία σε άλλα. Ανάμεσά τους την αύξηση της εσωτερικής ασφάλειας και μια αποτελεσματική καταπολέμηση της τρομοκρατίας και του οργανωμένου εγκλήματος με όλες τις συνέπειές τους, ακόμα και στα πλαίσια των Συνθηκών.
<P>
Σχετικά με την απασχόληση και τη κοινωνική προστασία, η κοινή γνώμη επιθυμεί να αντιμετωπισθούν σε ειδικό κεφάλαιο στη Συνθήκη. Εδώ θέλω να ευχαριστήσω τον Πρόεδρο Santer για τα λόγια του και για τις πρωτοβουλίες του. Είμαστε βέβαιοι πως η ιταλική Προεδρία, απ'ότι είπε ο Πρόεδρος Dini, θα δεχτεί αυτές τις προτάσεις και παρακαλούμε την Προεδρία και την Επιτροπή να συνεχίσουν στο πλαίσιο αυτό, γιατί δίχως αυτόν το βαθμό κοινωνικής ολοκλήρωσης, που είναι η πλήρης απασχόληση και η κοινωνική περίθαλψη, η Ένωση δεν θα ήταν γνήσια.
<P>
Θεσμούς πιο αποτελεσματικούς, πιο δημοκρατικούς και πιο διαφανείς. Ξέρουμε ότι στην παρούσα φάση της Διακυβερνητικής Διάσκεψης θέματα όπως η στάθμιση διαδικασιών δεν επέφεραν ακόμη την παραμικρή συναίνεση. Αυτό μας κάνει και ανησυχούμε αλλά και να ελπίζουμε; ελπίζουμε στις προσπάθεις της ιταλικής Προεδρίας; η ανησυχία μας πηγάζει από τις υπάρχουσες δυσκολίες και από το μπλοκάρισμα του Ηνωμένου Βασιλείου στην κοινοτική διαδικασία. Γι'αυτό η επιτροπή της οποίας προεδρεύω παρακαλεί την ιταλική Προεδρία να κάνει μία προσπάθεια και ρωτά τον Πρόεδρο τι μέτρα, τι πρωτοβουλίες προτίθεται να λάβει η Προεδρία ώστε το Συμβούλιο της Φλωρεντίας να έχει την επιτυχία που ελπίζουμε.

<SPEAKER ID=10 LANGUAGE="EN" NAME="Green">
Κύριε Πρόεδρε, θα ήθελα να αρχίσω ευχαριστώντας τόσο τον κ. Santer όσο και τον κ. Ντίνι για τις σημερινές τους ομιλίες. Οι λεπτομέρειες επί των όσων είπαν θα εξεταστούν από τους συναδέλφους της ομάδας μου οι οποίοι θα μιλήσουν αργότερα κατά τη διάρκεια της συζητήσεως. Ως ηγέτης της Σοσιαλιστικής Ομάδας θα ήθελα να συγκεντρώσω την προσοχή μου στο κύριο πολιτικό θέμα που αντιμετωπίζει αυτή τη στιγμή η Ευρωπαϊκή Ένωση. Η ομάδα μου θέλει να δηλώσει σήμερα με απόλυτη σαφήνεια ότι καταδικάζει ολοκληρωτικά την έντονα επιθετική εκστρατεία που εξαπέλυσαν οι Συντηρητικοί πολιτικοί καθώς και ορισμένα από τα μέσα μαζικής ενημέρωσης του Ηνωμένου Βασιλείου κατά των εταίρων μας στην υπόλοιπη Ευρώπη.
<P>
Θα θέλαμε να εκφράσουμε την κοινή μας αποστροφή για την προφανή ευκολία με την οποία τα πολεμικά υπονοούμενα, η γλώσσα του μίσους και τα σύμβολα της δυσανεξίας ήρθαν αμέσως στην επιφάνεια στο ΗΒ. Η βρετανική κυβέρνηση έχει επιλέξει μια πολιτική μη συνεργασίας με τους εταίρους μας στην Ευρώπη. Επέλεξε να ασκεί βέτο σε ένα ολόκληρο φάσμα θεμάτων. Είναι υπεύθυνη για την αποτυχία ανάληψης δράσης, π.χ., για την αντιμετώπιση της απάτης στην Ευρώπη καθώς και για την αντιμετώπιση της χρεωκοπίας από την οποία απειλείται πλήθος ευρωπαϊκών εταιρειών. Είναι απίστευτο, αλλά αρνήθηκε τη συμβολή της για την ανακήρυξη του 1997 ως Ευρωπαϊκού Έτους κατά του Ρατσισμού. Για όλες αυτές τις ευρωπαϊκές δράσεις, μεταξύ άλλων εβδομήντα περίπου, έχει ασκηθεί βέτο.
<P>
Διερωτώμαι εάν είναι άραγε αυτός ο κατάλληλος, λογικός και συνεπής τρόπος για να κάνει κανείς φίλους και να ασκήσει επίδραση στους πολίτες. Είναι άραγε αυτός ο τρόπος για την επίλυση μιας κρίσεως εμπιστοσύνης των καταναλωτών; Μπορεί άραγε να αντιμετωπίσει τους πραγματικούς φόβους των ευρωπαίων σχετικά με τη δημόσια υγεία; Η απάντηση πρέπει να είναι ένα μεγάλο Όχι. Η βρετανική κυβέρνηση έχει προκαλέσει τη μεγαλύτερη ίσως, μέχρι τώρα, κρίση στις διαδικασίες λήψεως αποφάσεων στην Ευρωπαϊκή Ένωση. Μήπως άραγε μου ξέφυγε τίποτα που δεν το κατάλαβα; Μήπως η σπογγώδης εγκεφαλοπάθεια των βοοειδών εξήχθη στο Ηνωμένο Βασίλειο από κάποιο άλλο κράτος μέλος της Ευρωπαϊκής Ένωσης; Βεβαίως όχι! Η αναποτελεσματική διαχείριση της, βρετανικής προελεύσεως, κρίσης της ΣΕΒ οδήγησε στην κατάρρευση των αγορών βοείου κρέατος σε ολόκληρη την Ευρώπη. Ολόκληρη η βιομηχανία της Ευρωπαϊκής Ένωσης πληρώνει το τίμημα της ανικανότητας μιας κυβερνήσεως. Αυτήν την Παρασκευή και το Σάββατο στη Φλωρεντία οι δεκαπέντε πρωθυπουργοί μας έχουν να κάνουν μια δουλειά. Θα πρέπει να αναλάβουν πραγματική δράση για να καταπολεμήσουν τη μάστιγα της ανεργίας στην Ευρώπη την οποία τόσο εύγλωττα παρουσίασε ο Πρόεδρος Santer.
<P>
Για τη δική μου ομάδα είναι εντελώς απαράδεκτο και ασυγχώρητο το γεγονός ότι μία κυβέρνηση παρεμποδίζει ενέργειες που αποσκοπούν στη λήψη μέτρων για τη δημιουργία θέσεων εργασίας όταν αυτή η ίδια κυβέρνηση κρατάει στα χέρια της τη λύση αυτής της θεσμικής κρίσεως. Το κάθε Μέλος του Σώματος θέλει να δει την άρση του εμπάργκο στο βρετανικό βόειο κρέας, αλλά το κάθε Μέλος αναγνωρίζει την πραγματική αναγκαιότητα ουσιαστικών επιστημονικών στοιχείων για την επίλυση της κρίσεως και το κάθε Μέλος αναγνωρίζει τις πραγματικές ανησυχίες των συμπατριωτών του. Η εγκατάλειψη του κρατικού ελέγχου στη Μ. Βρετανία άφησε ανεξέλεγκτη μια βιομηχανία υπεύθυνη για την προσβολή σημαντικότατων τμημάτων των γαλακτοπαραγωγών και κρεατοπαραγωγών αγελών της ίδιας της χώρας της. Όταν επιτέλους ανελήφθη δράση για την απαγόρευση της χρήσεως αυτών των ζωοτροφών στην εσωτερική αγορά, αυτή η ίδια βιομηχανία δεν είχε απολύτως κανένα συνειδησιακό πρόβλημα για να πουλήσει δυνητικά μολυσμένες ζωοτροφές προς διατροφή των ζώων στην υπόλοιπη Ευρώπη. Υπάρχει άραγε κάποιο στοιχείο ηθικής εδώ; Υπάρχει η έννοια της αξιοπρέπειας και υπάρχει έστω και ένα ψήγμα αποδεκτής επιχειρηματικής συμπεριφοράς; Κατά την άποψη της ομάδας μου τα παραπάνω αντιπροσωπεύουν την πολιτική πραγματικότητα της εντελώς εσφαλμένης και ιδεολογικά υποκινούμενης θατσερικής απορρύθμισης.
<P>
Χθες η Επιτροπή ενέκρινε ένα πλαίσιο συμφωνίας για την αντιμετώπιση της ΣΕΒ το οποίο έχει σχεδιαστεί ούτως ώστε να ισχύσει ταυτόχρονα με την εκ μέρους της βρετανικής κυβερνήσεως εγκατάλειψης της πολιτικής περί μη συνεργασίας. Δεχόμαστε με ικανοποίηση αυτό το θετικό μήνυμα από την Επιτροπή αλλά δεν μπορούμε να δεχθούμε ημίμετρα. Η Συντηρητική κυβέρνηση της Μ. Βρετανίας πρέπει να εγκαταλείψει αμέσως και ολοκληρωτικά την πολιτική της περί μη συνεργασίας ενώ το πλαίσιο συμφωνίας πρέπει να στηριχθεί επάνω σε τεκμηριωμένα επιστημονικά στοιχεία. Είμαι λονδρέζα, είμαι βρετανίδα και είμαι ευρωπαία. Είμαι υπερήφανη που είμαι όλα αυτά. Καλώ τη βρετανική κυβέρνηση να ανταποκριθεί στο πνεύμα της Συνθήκης και να επιτρέψει στην Ευρώπη να λειτουργήσει προς όφελος του συνόλου των πολιτών της.
<P>
(Χειροκροτήματα)

<SPEAKER ID=11 LANGUAGE="NL" NAME="Martens">
Κύριε Πρόεδρε, αξιότιμοι συνάδελφοι, κ. Προεδρεύοντα του Συμβουλίου και κ. Πρόεδρε της Επιτροπής, νομίζω ότι όλοι συμφωνούμε ότι η Ευρωπαϊκή Ένωση διέρχεται μια σοβαρή κρίση για δύο λόγους. Ο πρώτος είναι ο κίνδυνος απώλειας της εμπιστοσύνης εκ μέρους των πολιτών σχετικά με την ικανότητα της Ευρώπης να αντιμετωπίσει ουσιώδη προβλήματα όπως είναι εκείνα της ασφάλειας και της δημόσιας υγείας. Θα ήταν παράδοξο εάν το ευρωπαϊκό ιδεώδες ναυαγούσε εξ αιτίας μιας κρίσης εμπιστοσύνης σχετικά με μολυσμένες ζωοτροφές και τον κίνδυνος μετάδοσης της ασθένειας στον άνθρωπο. Για αυτό το λόγο η Επιτροπή πρέπει να καταρτίσει ένα σχέδιο με τη βοήθεια ανεξάρτητων εμπειρογνωμόνων για τη ριζική εξαφάνιση της εν λόγω ασθένειας. Νομίζω ότι η σημαντικότερη αποστολή είναι τώρα η αποκατάσταση της εμπιστοσύνης. Ορισμένα κράτη μέλη τήρησαν ιδιαίτερα θαρραλέα στάση επ' αυτού του θέματος κατά το παρελθόν. Μεταξύ άλλων, στη δική μου χώρα μπορέσαμε να εξαφανίσουμε οριστικά την πανώλη των χοίρων με τη βοήθεια της Ευρωπαϊκής Επιτροπής. Η κρίση είναι επίσης σοβαρή διότι σχετίζεται με τους θεμελιώδεις κανόνες της Ευρωπαίκής Ένωσης. Ζούμε και εργαζόμαστε σε μια κοινότητα δικαίου η οποία υποστηρίζει τους θεμελιώδεις κανόνες δικαίου. Σε αυτούς ανήκει επίσης π.χ. το άρθρο 5 της Συνθήκης το οποίο αναφέρει κατά λέξη «τα κράτη μέλη απέχουν από κάθε μέτρο που δύναται να θέσει σε κίνδυνο την πραγματοποίηση των σκοπών της παρούσας Συνθήκης». Ο σεβασμός του κοινοτικού δικαίου, ο σεβασμός των διατάξεων του άρθρου 5 της Συνθήκης, σημαίνει ότι τα κράτη μέλη δεν μπορούν να θέσουν τον ευατό τους εκτός του ευρωπαϊκού συστήματος δικαίου, εμποδίζοντας συνειδητά την ομαλή λειτουργία της Ευρωπαϊκής Ένωσης. Η πολιτική της θέσεως εμποδίων που ακολουθεί η βρετανική κυβέρνηση έχει συνέπειες τόσο στην κοινή γνώμη όσο και σε εμας. Η πολιτική αυτή κατέστησε περισσότερο παρά ποτέ επιτακτική την ανάγκη της καθιέρωσης, ως γενικού κανόνα, της λήψης αποφάσεων στο Συμβούλιο με την αρχή της πλειοψηφίας. Συνεπώς, αυτά είναι τα δύο σημαντικότερα προβλήματα τα οποία θα αντιμετωπίσει το Ευρωπαϊκό Συμβούλιο της Φλωρεντίας. Αναμφισβήτητα, κ. Προεδρεύοντα του Συμβουλίου η συνάντηση αυτή θα ασχοληθεί κυρίως με αυτά τα δυο θεμελιώδη προβλήματα. Εκφράζουμε την ελπίδα ότι θα μπορέσει να εξευρεθεί λύση εν προκειμένω.
<P>
Τους τελευταίους μήνες εκφράσθηκαν κατηγορίες και διατυπώθηκε κριτική εις βάρος του Κοινοβουλίου για έλλειψη θάρρους. Μετά από συμφωνία μεταξύ των μεγάλων Ομάδων, διαθέσαμε όντως αρκετό χρόνο για διαπραγματεύσεις για την εξεύρεση λύσης. Δυστυχώς όμως δεν μπορέσαμε να το επιτύχουμε. Για αυτό το λόγο το ψήφισμα των διαφόρων Ομάδων είναι ιδιαίτερα σαφές και ασκεί δριμύα κριτική. Ελπίζω ότι το Ευρωπαϊκό Συμβούλιο θα λάβει σοβαρά υπόψη αυτό το ψήφισμα.
<P>
Είχαμε την ελπίδα ότι το Ευρωπαϊκό Συμβούλιο της Φλωρεντίας θα ήταν το Συμβούλιο της απασχόλησης. Φυσικά πρέπει να συζητήσουμε για τη Διακυβερνητική Διάσκεψη, για την εξωτερική πολιτική, αλλά ο μεγαλύτερος στόχος ήταν η απασχόληση. Το σημαντικότερο μέρος της παρούσης συζητήσης ήταν η ομιλία σας κ. Πρόεδρε της Επιτροπής, σχετικά με την απασχόληση. Υπενθυμίσατε ορισμένα θεμελιώδη πράγματα. Το γεγονός π.χ. της υλοποίησης της εσωτερικής αγοράς και του ενιαίου νομίσματος, τα οποία αποτελούν χαρακτηριστικά της αμερικανικής οικονομίας, κάτι δηλαδή που θα μπορούσε να βοηθήσει την οικονομία μας να δημιουργήσει νέες δραστηριότητες και νέες θέσεις εργασίας. Παρ' όλα αυτά η επέμβασή σας, η φιλοδοξία σας για τη δρομολόγηση του κοινωνικού διαλόγου, η φιλοδοξία σας για την ανακάλυψη νέων οδών και μέσων προκειμένου να επιλυθεί αυτό το τεράστιο κοινωνικό πρόβλημα της ανεργίας, είναι πρωτότυπη και ελπιδοφόρα. Είναι ένα ελπιδοφόρο σημείο. Ελπίζω ότι το Ευρωπαϊκό Συμβούλιο της Φλωρεντίας δεν θα αποτύχει εξ αιτίας της αντιδικίας σχετικά με την ασθένεια των τρελών αγελάδων αλλά θα αποτελέσει ένα σημείο ελπίδας ότι ο κοινωνικός διάλογος, ότι η πρότασή σας, το σύμφωνο εμπιστοσύνη σας, θα τεθούν υπεράνω των αντιδικιών οι οποίες απειλούν να καταστρέψουν στην κοινή γνώμη το ευρωπαϊκό ιδεώδες.
<P>
(Χειροκροτήματα)

<SPEAKER ID=12 LANGUAGE="IT" NAME="Tajani">
Κύριε Πρόεδρε, το Ευρωπαϊκό Συμβούλιο της Φλωρεντίας αποτελεί μια ευκαιρία που δεν πρέπει να χάσουμε αν θέλουμε να χαρακτηρίσουμε θετικά αυτό το εξάμηνο το οποίο, για να είμαστε ειλικρινείς, μέχρι σήμερα δεν είχε τα αναμενόμενα αποτελέσματα. Βέβαια, η υποχρέωση των εθνικών εκλογών κατέστησε δυσκολότερο το έργο της Προεδρίας, όπως επίσης το περιέπλεξε και η κρίση των σχέσεων μεταξύ Μεγάλης Βρετανίας και Ευρωπαϊκής Ενωσης. Ας ελπίσουμε όμως ότι η Ιταλική Προεδρία, συνεχίζοντας στο σωστό δρόμο που ακολουθεί, θα καταφέρει να εξορκίσει την αποτυχία της Διάσκεψης Κορυφής της Φλωρεντίας, την οποία έθεσε σε κίνδυνο η βρετανική αδιαλλαξία: μια Διάσκεψη Κορυφής η οποία, ελπίζουμε ότι, θα έχει θετικό αποτέλεσμα όσον αφορά το θεμελιώδες ζήτημα της ανεργίας το οποίο εσείς Πρόεδρε Dini, εγκαινιάζοντας την έναρξη του εξαμήνου της Ιταλικής Προεδρίας, είχατε χαρακτηρίσει ως το πιο επείγον πρόβλημα που απαιτούσε διευθέτηση, θέση την οποία επιβεβαιώσατε και σήμερα σε αυτήν την αίθουσα. Γι' αυτό σας ζητάμε να επιταχύνετε λίγο τους ρυθμούς, με στόχο την έναρξη μιας πολιτικής κατά της ανεργίας, δεσμεύοντας τον διάδοχό σας να συνεχίσει στον ίδιο δρόμο καταπολέμησης αυτής της ευρωπαϊκής μάστιγας: 18 εκατ. άνεργοι είναι ντροπή για την Ευρωπαϊκή Ενωση.
<P>
Στο σημείο αυτό, χρειάζεται να διευκρινίσουμε το ζήτημα του ενιαίου νομίσματος. Εμείς είμαστε απόλυτα πεπεισμένοι ότι για να γίνει το Euro το νόμισμα όλων μας, θα πρέπει να γίνει με την ταυτόχρονη συμμετοχή όλων των κρατών μελών. Ενα νόμισμα το οποίο κάνει διακρίσεις δεν μπορεί να αποτελέσει τη γέφυρα προς μια πολιτική Ενωση με κοινή εξωτερική αμυντική πολιτική και πολιτική ασφαλείας, οι βάσεις των οποίων πρέπει να ενισχυθούν στη Φλωρεντία. Συνεπώς, ζητάμε από την Ιταλική Προεδρία να κληροδοτήσει στην Ιρλανδική Προεδρία γερές βάσεις, αν και μέχρι σήμερα η παρουσία αυτή που διεκδικούμε δεν έγινε όσο έπρεπε αντιληπτή στις κρίσεις που συγκλόνισαν την πρώην Γιουγκοσλαβία, το Ισραήλ, τον Λίβανο και πολύ περισσότερο δεν έγινε αντιληπτή στη Μεσόγειο. Η Ευρώπη δεν πρέπει να κοιτάει μόνο προς την Ανατολή, αλλά να στοχεύει και προς το Νότο.
<P>
Μετανάστευση, μεταφορές, γεωργία, αλιεία είναι ορισμένα άλλα μεσογειακά θέματα τα οποία, προς το τέλος αυτού του εξαμήνου, πρέπει να εξεταστούν με πολύ μεγαλύτερη προσοχή από αυτή που τους δόθηκε μέχρι σήμερα.
<P>
Τέλος, ως Ιταλός, ζητώ πραγματικές εγγυήσεις και προστασία των πολιτών που υπέστησαν οικονομικές ζημίες από την πρώην Γιουγκοσλαβία. Αυτή τη στιγμή -και τελειώνω εδώη Ιταλική Προεδρία έχει ένα καλό χαρτί που μπορεί να χρησιμοποιήσει στο τραπέζι του Συμβουλίου για να κερδίσει τον χαμένο χρόνο. Εναπόκειται σε σας, κύριε Πρόεδρε του Συμβουλίου, ο οποίος ευνοείστε λόγω του ότι παίζετε στην έδρα σας, τη Φλωρεντία, να αποδείξετε ότι διαθέτετε την αναγκαία αποφασιστικότητα και την πολιτική πρωτοβουλία, ώστε να δώσετε θετική χροιά στην κριτική για το εξάμηνο της Ιταλικής Προεδρίας.

<SPEAKER ID=13 LANGUAGE="IT" NAME="La Malfa">
Κύριε Πρόεδρε, υπάρχει παραδόξως μια θετική πλευρά στο κατά τα άλλα αδικαιολόγητο μπλοκάρισμα των αποφάσεων της Ευρωπαϊκής Ενωσης από τη Μεγάλη Βρετανία. Αποδείχθηκε ότι ο ισχύον θεσμικός μηχανισμός της Ενωσης είναι πραγματικά εύθραστος. Η διακυβερνητική συνεργασία αποτελεί ένα πολύπλοκο και ανεπαρκές μέσο: αυτό φάνηκε και φαίνεται στην αδυναμία της Ευρωπαϊκής Ενωσης να λειτουργήσει ως όργανο εξωτερικής πολιτικής, όπως συνέβη στην περίπτωση της Γιουγκοσλαβίας. Το να υπάρχει κοινό νόμισμα αλλά όχι και κοινή οικονομική και δημοσιονομική πολιτική ή πολιτική για την απασχόληση, το να μην υπάρχει κοινή εξωτερική πολιτική ή κοινή πολιτική στον τομέα της δικαιοσύνης αποτελεί μια αληθινή και σαφή αντίφαση.
<P>
Η Φιλελεύθερη ομάδα, ελπίζει να αποδειχθεί θετική αυτή η αντίφαση και να ξαναπάρει η Ευρώπη τον δρόμο προς το ομοσπονδιακό κράτος. Η Διακυβερνητική Διάσκεψη δεν αποτελεί βέβαια βήμα προς αυτήν την κατεύθυνση -τουλάχιστον όχι μέχρι τώρα- και πολύ καλά έπραξε ο Πρόεδρος κ. Santer που το δήλωσε ξεκάθαρα. Η δική μου ευχή είναι, με την έναρξη του Συμβουλίου στη Φλωρεντία, να το παραδεχθεί αυτό η ιταλική κυβέρνηση με κάθε ειλικρίνεια, έτσι ώστε αυτή η Διάσκεψη να μην είναι μια απλή συνάντηση ρουτίνας, αλλά ένα σταθερό σημείο στην πολιτική ιστορία της ευρωπαϊκής ολοκλήρωσης.

<SPEAKER ID=14 LANGUAGE="ES" NAME="Puerta">
Κύριε Πρόεδρε, θα ήθελα να επισημάνω, εξ ονόματος της Ομάδας μου, της Ευρωπαϊκής Ενωτικής Αριστεράς τρεις γενικές ανησυχίες. Είναι τρεις σκέψεις, που όμως αποτελούν τρεις μεγάλες ανησυχίες:
<P>
Η πρώτη: η εικόνα διάλυσης και αδράνειας της Διακυβερνητικής Διάσκεψης, με το επιπρόσθετο πρόβλημα των «τρελών αγελάδων». Θα λέγαμε ότι άρχισε σαν μια Διάσκεψη χαμηλών τόνων και τώρα είναι σε εκρηκτική κατάσταση. Θέλουμε να αποκρυσταλλωθεί η παρούσα Διάσκεψη, να υπάρξουν ωθήσεις και αποφάσεις στη Φλωρεντία που να δείχνουν ότι υπάρχει Διάσκεψη κι ότι έχει απήχηση στην κοινή γνώμη.
<P>
Η δεύτερη: η λειτουργία του Ευρωπαϊκού Κοινοβουλίου. Παρόλες τις προσπάθειες των εκπροσώπων μας - αρχίζοντας από τον Πρόεδρο του Κοινοβουλίου - οφείλουμε να πούμε ότι το Ευρωπαϊκό Κοινοβούλιο δεν έχει την απαραίτητη βαρύτητα στον δημοκρατικό ιστό της Ένωσης τη στιγμή που υπάρχει αίτημα για περισσότερη δημοκρατία, μεγαλύτερη διαφάνεια και λειτουργικότητα της αντιπροσωπευτικής δημοκρατίας σε αυτόν τον ευρωπαϊκό δημοκρατικό ιστό. Καμία φορά - κύριε Πρόεδρε Dini, κύριε Santer - το Κοινοβούλιο μοιάζει να έχει τον ίδιο ρόλο που έχει μια κυβέρνηση των χωρών που ακόμα δεν ανήκουν αλλά επιθυμούν να ενταχθούν στην Ευρωπαϊκή Ένωση: παρίσταται, μπορεί να λαμβάνει το λόγο, αλλά ελάχιστα επηρεάζει τις αποφάσεις. Εμείς ζητάμε να εκδηλωθεί άμεσα και να αναγνωρισθεί στη Συνθήκη η ανάγκη να εκφέρει γνώμη το Κοινοβούλιο για την τροποποίηση των Συνθηκών.
<P>
Και το τρίτο πρόβλημα: η ευρωπαϊκή κοινωνία με την ανεργία. Εσείς, κύριε Dini, δεν μας φανήκατε ποτέ ένας δογματικός πολιτικός ή οικονομολόγος. Γι'αυτό μπορείτε να καταλάβετε ότι για πολλούς ευρωπαίους, ο επείγων χαρακτήρας και οι αυστηρές προϋποθέσεις για την επίτευξη του ενιαίου νομίσματος, σύμφωνα με το γερμανικό συντηρητικό πρότυπο, νομιμοποιεί πολιτικές πολλές φορές αντικοινωνικές και αποκλείει σε μεγάλο βαθμό τις δημόσιες επενδύσεις στις διάφορες χώρες. Και ως εκ τούτου δεν ευνοεί την απασχόληση. Η Ομάδα μας θεωρεί ότι δεν έχει ιδιαίτερη πειστικότητα το Σύμφωνο σταθερότητας - ούτε καν το Σύμφωνο εμπιστοσύνης -. Χρειαζόμαστε μακρο-οικονομικές πολιτικές διαφορετικές, που να δημιουργούν θέσεις εργασίας. Και δεν θέλουμε, κύριοι Πρόεδροι, σε μερικούς μήνες ή χρόνια, να μας πείτε ό, τι έλεγαν οι Γερμανοί διαδηλωτές στη Βόννη στον κ. Kohl, σε ένα πανώ τους: »Εσείς, Ευρωπαϊκή Ένωση, δεν αγωνίζεστε ενάντια στην ανεργία αλλά ενάντια στους άνεργους».

<SPEAKER ID=15 LANGUAGE="IT" NAME="Tamino">
Κύριε Πρόεδρε του Κοινοβουλίου, κύριε Πρόεδρε του Συμβουλίου, κύριε Πρόεδρε της Επιτροπής, εμείς οι Πράσινοι δεν μπορούμε παρά να εκφράσουμε την ανησυχία μας για το μέλλον της Ευρωπαϊκής Ενωσης, γιατί ενώ εμείς συζητάμε για την Διακυβερνητική Διάσκεψη που ξεκίνησε στο Τορίνο, γεγονότα ανεξάρτητα της Διάσκεψης υπονομεύουν το μέλλον της Ευρωπαϊκής Ενωσης. Τα γεγονότα των «τρελλών αγελάδων» και η απόφαση αποκλεισμού της Αγγλίας αποδεικνύουν, σε αθέτηση του άρθρου 5 της Συνθήκης, ότι η παρούσα Συνθήκη δεν είναι πλέον βάσιμη, πόσο μάλλον όσον αφορά τη διεύρυνση. Αυτός είναι ο λόγος για τον οποίο πιστεύω ότι για να αντιμετωπίσουμε αυτήν την κατάσταση θα πρέπει να υποστηρίξουμε με σθένος, η Ευρωπαϊκή Ενωση θα πρέπει να υποστηρίξει με σθένος, ότι κατά τη Διακυβερνητική Διάσκεψη είναι απαραίτητο να καταβληθούν προσπάθειες οι οποίες θα στοχεύουν σε μια ανώτερη εσωτερική δημοκρατία, σε μια δημιουργία συνθηκών οι οποίες θα επιτρέψουν την πραγματοποίηση της διεύρυνσης με πιο ασφαλείς όρους. Γι' αυτό θα ήταν σημαντικό -και το λέω αυτό στους εκπροσώπους του Ευρωπαϊκού Σοσιαλιστικού Κόμματος- αντιμετωπίζοντας την επίθεση της Αγγλίας στην Ευρωπαϊκή Ενωση, αντιμετωπίζοντας αυτό το εμπόδιο, να ενεργήσουμε ως δεκατέσσερεις χώρες, εφόσον η Αγγλία με αυτή της την πράξη αποφάσισε να απέχει από τις κοινές αποφάσεις.
<P>
Εμείς οφείλουμε να έχουμε την ικανότητα να προχωρήσουμε παρέχοντας, όσον αφορά το πρόβλημα της νόσου BSE, ασφάλεια στους καταναλωτές, σε όλους τους ευρωπαίους καταναλωτές, ξεκινώντας από τους Αγγλους καταναλωτές, οι οποίοι είναι υποχρεωμένοι να υποστούν τις δυσκολίες των επιλογών της κυβέρνησής τους. Για τους λόγους αυτούς, είναι απαραίτητο να καταβάλλουμε μεγάλη προσπάθεια προς όλες τις κατευθύνσεις, αρχίζοντας από τη Διάσκεψη Κορυφής της Φλωρεντίας.
<P>
Οσον αφορά την απασχόληση, δεν είμαστε βέβαια ικανοποιημένοι, ως Πράσινοι, από τη στιγμή που ακούμε για μια ακόμα φορά ότι η μόνη λύση είναι η αναγκαιότητα ύπαρξης των μεγάλων δημόσιων επιχειρήσεων ή ότι σημαντικό αποτέλεσμα αποτελεί η συμφωνία για τα διευρωπαϊκά δίκτυα μεταφορών. Ακόμα και σε αυτήν περίπτωση, βοηθήσαμε να πραγματοποιηθεί συζήτηση σχετικά με τα προνόμια του Κοινοβουλίου, να αμφισβητηθούν οι συμφωνίες του Μάαστριχτ, στερώντας από το Κοινοβούλιο αφενός τη δυνατότητα να συζητήσει επί των δεκατεσσάρων προγραμμάτων, με τη δικαιολογία ότι είχαν ήδη ληφθεί οι αποφάσεις και αφετέρου να συμμετέχει στις αποφάσεις. Παρόμοιες επιθέσεις αμφισβητούν και υπονομεύουν το μέλλον της Ευρώπης, ενώ παράλληλα δεν εξασφαλίζουν μια ευνοϊκή πορεία για τη Διακυβερνητική Διάσκεψη. Δεν λύνεται με αυτόν τον τρόπο το πρόβλημα της απασχόλησης. Στην καλύτερη περίπτωση, προσφέρονται νέα περιθώρια κέρδους στις επιχειρήσεις, αλλά δεν παρέχεται καμία εγγύηση στην απασχόληση, ενώ επιπλέον βλάπτεται το περιβάλλον και θίγεται η κοινωνική ασφάλεια.
<P>
Αλλά και όσον αφορά την εξωτερική πολιτική, δεν είμαστε ικανοποιημένοι από αυτά που ακούσαμε. Δεν ακούσαμε τίποτα για την Αλβανία. Ακούσαμε ότι η πρωθυπουργός της Τουρκίας θα παραστεί στη Φλωρεντία και παρά τα όσα συμβαίνουν εντός και εκτός Τουρκίας, δεν έχουμε καμία δέσμευση για το πρόγραμμα MEDA. Είμαστε τέλος ικανοποιημένοι για το ότι αυτή η κυβέρνηση κατέληξε τελικά σε συμφωνία με τη Σλοβενία.

<SPEAKER ID=16 LANGUAGE="IT" NAME="Dell'Alba">
Κύριε Πρόεδρε, κύριε Πρόεδρε της Επιτροπής, κύριε Πρόεδρε του Συμβουλίου, είναι πραγματικά κρίμα που εσείς Πρόεδρε Dini καθυστερήσατε σήμερα το πρωί να έρθετε στη συζήτηση σχετικά με την προετοιμασία του Ευρωπαϊκού Συμβουλίου της Φλωρεντίας και χάσατε έτσι την ευκαιρία να ακούσετε την παρέμβαση του Προέδρου κ. Santer, ο οποίος έθεσε αυτή τη συζήτηση σε ελαφρώς πολιτικές βάσεις και όχι μόνο συναρτήσει του πίνακα δαπανών που μας παρουσίασε και ο οποίος, ειλικρινά, θα μπορούσε να είχε διανεμηθεί από τις αρμόδιες υπηρεσίες ως έγγραφο εργασίας.
<P>
Επιτρέψτε μου λοιπόν να σας επισημάνω ορισμένα σημεία τα οποία έθιξε ο Πρόεδρος της Επιτροπής: σχετικά με την Διακυβερνητική Διάσκεψη, ο Πρόεδρος κ. Santer μας δήλωσε μ εν ολίγοις ότι «ο απολογισμός δεν μπορεί να μας ενθουσιάζει». Ολοι μας γνωρίζουμε την παροιμιώδη σύνεση του Προέδρου κ. Santer και νομίζω ότι δεν χρειάζεται να προσθέσουμε τίποτα άλλο. Η Ιταλική Προεδρία και η προηγούμενη κυβέρνηση της οποίας προήδρευε, επέλεξαν να μην δώσουν στην ομάδα των συνομιλητών την απαραίτητη πολιτική υπόσταση, το δε αποτέλεσμα είναι ένα έγγραφο το οποίο δεν μας επέτρεψε να κάνουμε ούτε ένα βήμα μπροστά, στη διάρκεια των έξι μηνών.
<P>
Οσον αφορά την κρίση με την Μεγάλη Βρετανία, ο Πρόεδρος κ. Santer διατύπωσε μια σαφή, πάγια και συγκροτημένη θέση, χωρίς την απαίτηση για μεσολάβηση σε όλα και σε όλους, με σημείο αναφοράς την υγεία των πολιτών και των ευρωπαίων καταναλωτών, όπως άλλωστε φάνηκε από την παρέμβασή του. Η Ιταλική Προεδρία προτίθεται να υποστηρίξει αυτές τις προτεραιότητες, να επιβεβαιώσει ότι το εμπάργκο θα αρθεί μόνο όταν η νόσος θα έχει πλήρως εξαλειφθεί; Η Ιταλική Προεδρία θα κάνει άραγε ό, τι είναι δυνατόν προκειμένου η βρετανική κυβέρνηση να αναλάβει τις ευθύνες της, τόσο όσον αφορά τη νόσο BSE όσο και σχετικά με την απαράδεκτη παράλυση των θεσμών, μια που θεωρεί ότι αυτή αποτελεί το μοναδικό αίτιο απογοήτευσης; Η Ιταλική Προεδρία αναγνωρίζει ότι η οποιαδήποτε σχετική απόφαση πρέπει να βασιστεί καταρχήν σε πιο συγκεκριμένες επιστημονικές εκτιμήσεις; Βέβαια, η Προεδρία κατέστησε δυνατή την συμφωνία με τη Σλοβενία, καταρρίπτοντας τις θέσεις του Προέδρου κ. Dini και πρόκειται να υπογράψει τη συμφωνία για το Ουζμπεκιστάν: δεν μου φαίνεται όμως αρκετό.

<SPEAKER ID=17 LANGUAGE="DA" NAME="Bonde">
Κύριε Πρόεδρε, μου είχε προκαλέσει ορισμένη έκπληξη και ευχαρίστηση το γεγονός ότι ο κ. Santer, κατά την ανάληψη των καθηκόντων του, είχε προβεί στην ακόλουθη δήλωση: »λιγότερα και καλύτερα». Το 1993 υπήρχαν 17.000 κανόνες στην ΕΕ, οπότε χρειαζόταν μια «εκκαθάριση» στο νομικό κυκεώνα που επικρατούσε. Η αρχή της επικουρικότητας έπρεπε τώρα να εφαρμοσθεί. Τα κράτη μέλη έπρεπε να έχουν τη διακριτική ευχέρεια να διαχειρίζονται τις υποθέσεις που δεν είναι δυνατό να διεκπεραιωθούν καλύτερα στις Βρυξέλλες. Επρόκειτο για μια σωστή θέση, αλλά δυστυχώς ο κ. Santer δεν μπόρεσε να εκπληρώσει τις υποσχέσεις του. Υπάρχουν τώρα 21.392 κανονισμοί, οδηγίες και άλλοι νομικοί κανόνες. Ο αριθμός των νόμων έχει ενδεκαπλασιαστεί σε 22 χρόνια. Όμως, αντί να γίνει «εκκαθάριση» προβλέπεται τώρα νέα αύξηση των νόμων με πλειοψηφικές αποφάσεις και, κατά συνέπεια, περισσότερες εντολές από τις Βρυξέλλες.
<P>
Προτείνουμε μια άλλη συνταγή. Να οριοθετηθούν οι εξουσίες της ΕΕ, ώστε να ασχολείται με διασυνοριακά θέματα. Να αρχίζει η νομοθεσία της ΕΕ και να τελειώνει στα εθνικά κοινοβούλια, ώστε να μπορούν οι πολίτες να παρακολουθούν τις εξελίξεις. Να υποβάλει η Επιτροπή προτάσεις μόνο όταν της το ζητούν τα εθνικά κοινοβούλια. Να θεσπίζει η ΕΕ μόνο κοινούς ελάχιστους κανόνες, τα δε πρότυπα να καταστούν εθελοντικά βοηθητικά μέσα, αντί να είναι δείγμα κεντρικά κατευθυνόμενης δικτατορίας. Είναι καλό να μπορεί ένας χονδρέμπορος οπωροκηπευτικών να αναφέρεται στις κοινές προδιαγραφές για το μέγεθος των φραουλών που πωλούνται στις παραμεθόριες ζώνες, αλλά η πεθερά μου δεν χρειάζεται κανόνες της ΕΕ για να πωλήσει τις φράουλες που μόλις μάζεψε από τον κήπο της σε άτομα που τις βλέπουν. Είναι καλό να υπάρχουν κοινοί ελάχιστοι κανόνες για την παιδική εργασία, αλλά η γυναίκα μου και εγώ ο ίδιος δεν χρειαζόμαστε καμία οδηγία της ΕΕ για να αποφασίσουμε κατά πόσο ο γιός μας μπορεί να πουλάει εφημερίδες. Είναι αποδεκτό να υπάρχουν κοινοί κανόνες για την περιεκτικότητα των υπόγειων υδάτων σε τοξικές ουσίες, αλλά ξεπερνάμε ακόμη και τις τρελλές αγελάδες όταν έχουμε μια πλειοψηφία στην Επιτροπή των Βρυξελλών που απαγορεύει σε ένα δημοτικό ή νομαρχιακό συμβούλιο να ορίσει αυστηρότερα όρια για τη ρύπανση υπόγειων υδάτων, που δεν πωλούνται πέραν των εθνικών συνόρων....
<P>
(ο Πρόεδρος διακόπτει τον ομιλητή) ... αλλά θα μπορούσα να προτείνω τελικά στον Πρόεδρο της Επιτροπής να εγκαινιάσει τη Διάσκεψη Κορυφής της Φλωρεντίας υποβάλλοντας ένα μακροσκελή κατάλογο με προτάσεις για την κατάρτιση...
<P>
(Ο Πρόεδρος διακόπτει τον ομιλητή)
<SPEAKER ID=18 LANGUAGE="IT" NAME="Muscardini">
Κύριε Πρόεδρε, σχολιάσατε τους στόχους που επιτεύχθηκαν σε προηγούμενα εξάμηνα, μας εκθέσατε τις υποχρεώσεις που θα πρέπει να εκπληρωθούν κατά το επόμενο εξάμηνο, αλλά για τα αποτελέσματα του εξαμήνου της Ιταλικής Προεδρίας μας είπατε πολύ λίγα. Ισως ήταν στις σελίδες που περικόψατε, αν και δεν μπορώ να πιστέψω ότι υπήρχαν περισσότερες, δεδομένου ότι οι κανονικοί χρόνοι παρέμβασης σε αυτήν την αίθουσα είναι σε όλους μας γνωστοί, πόσο μάλλον σε σας.
<P>
Δεν θεωρώ ότι είναι προς τιμήν της Ιταλίας η επιείκια την οποία επέδειξε στο θέμα της Σλοβενίας, σχετικά με τα οφέλη τα οποία αυτή απέσπασε για τους Ιταλούς και δεν τα έχει ακόμα επιδείξει. Μπορούμε να καταλογίσουμε στην Προεδρία μας το ότι δεν έκανε καμία νύξη για τα ανθρώπινα δικαιώματα στις χώρες από τις οποίες εισάγουμε εμπορεύματα, χώρες στις οποίες παρατηρείται εκμετάλλευση ανηλίκων και η κοινωνική πρόνοια δεν υφίσταται απόλυτα. Υπάρχουν λαοί των οποίων την υγεία -τη σωματική και ηθική υγείαοφείλουμε να διαφυλάξουμε, ακόμα και για να προστατεύσουμε την οικονομία μας.
<P>
Οσο για τη σοβαρή κατάσταση που δημιούργησε η βρετανική κυβέρνηση, ίσως και να είχε αποφευχθεί όπως επίσης και η οικονομική ζημία, αν υπήρχαν οι κατάλληλες παρεμβάσεις στο παρελθόν. Υπενθυμίζω ένα ερώτημα που είχα υποβάλλει στην Επιτροπή πριν από ενάμισυ περίπου χρόνο, στο οποίο πήρα την απάντηση ότι όλα ήταν υπό έλεγχο: τόσο πολύ ήταν υπό έλεγχο, ώστε σήμερα φτάσαμε εδώ που φτάσαμε.
<P>
Είμαστε ικανοποιημένοι από την πρωτοβουλία για τη δημιουργία ενός ευρωπαϊκού παρατηρητηρίου για τον ρατσισμό και την ξενοφοβία και επιτρέψτε μας να υποβάλλουμε ταπεινά μια πρόταση όσον αφορά την έδρα του. Προτείνουμε λοιπόν τη Μάντοβα για έδρα αυτής της υπηρεσίας, λόγω της πρότυπης εμπειρίας που υπάρχει εκεί και για να οριστεί ο τόπος και ο χρόνος του ρατσισμού και της ξενοφοβίας, ακόμα και στο εσωτερικό αυτής της χώρας.
<P>
Διανύοντας τις τελευταίες ημέρες της Ιταλικής Προεδρίας και προετοιμαζόμενοι για την Διάσκεψη Κορυφής της Φλωρεντίας, θα ήθελα να υπενθυμίσω σε σας και σε όλους μας την ανάγκη επιστροφής σε αυτά που αποτελούσαν την ουσία για τους πατέρες ιδρυτές της Ευρωπαϊκής Ενωσης. Σήμερα μιλάμε τόσο πολύ για το νόμισμα, μιλάμε τόσο πολύ για την οικονομία, χωρίς ποτέ να κάνουμε λόγο για την πολιτική ένωση, χωρίς να εμβαθύνουμε στον πολιτικό της χαρακτήρα ο οποίος αποτελεί την απαραίτητη προϋπόθεση για την υλοποίηση της οικονομικής ένωσης, του ενιαίου νομίσματος και μιας στοιχειώδους ευημερίας. Είναι αδύνατο, αδιανόητο, να μειωθεί η ανεργία η οποία πλήττει 20 εκατ. πολίτες στην Ευρώπη, αν δεν επιτύχουμε πρώτα την πολιτική ένωση, η οποία θα δώσει ώθηση και δύναμη στην οικονομική ένωση.
<P>
Βέβαια, θα υπάρξουν και συμφέροντα εκτός της Ευρώπης τα οποία θα θελήσουν να εμποδίσουν την επίτευξη αυτής της ένωσης, ωστόσο εμείς είμαστε αποφασισμένοι να αγωνιστούμε γι' αυτήν την ένωση, γνωρίζοντας ότι, παρά τις αντίθετες πολιτιστικές και πολιτικές προελεύσεις, υπάρχουν άτομα σε αυτό το Κοινοβούλιο που προτίθενται να αγωνιστούν για την πολιτική ένωση, γιατί ξέρουν ότι το μέλλον βρίσκεται εκεί, γιατί διαφορετικά υπάρχει μόνο ο πόλεμος μεταξύ των φτωχών. Αν δεν πραγματοποιηθεί πρώτα η πολιτική ένωση -θα ήθελα να φροντίσει γι'άυτό η Ιταλική Προεδρία- η διεύρυνση δεν θα περιλαμβάνει παρά την αλληλοεξόντωση του φτωχού πληθυσμού, την συνεχή αύξηση της ανεργίας, ενώ οι πλούσιοι και οι ισχυροί θα γίνονται ακόμα πιο πλούσιοι και πιο ισχυροί. Δεν θέλουμε ολιγαρχία, θέλουμε μια δημοκρατία ίση για όλους τους πολίτες και θέλουμε επίσης να επισημάνουμε στην Ιταλική Προεδρία ότι οφείλει να φροντίσει έτσι ώστε να είναι όλοι ίσοι στο εσωτερικό της Ευρωπαϊκής Ενωσης και, κυρίως, τα προβλήματα των ιταλικών επιχειρήσεων να αντιμετωπίζονται με τα ίδια κριτήρια που ισχύουν για τις άλλες χώρες. Αυτή τη στιγμή, είμαστε η μοναδική χώρα η οποία είναι υποχρεωμένη να συμμορφωθεί με επίσημη απόφαση στο πρόβλημα της τηλεφωνίας, ενώ άλλες χώρες με τις ίδιες προϋποθέσεις δεν υπόκεινται ακόμα σε καμία πρόβλεψη.

<SPEAKER ID=19 NAME="Πρόεδρος">
Σας ανακοινώνω ότι έλαβα οκτώ προτάσεις ψηφίσματος, σύμφωνα με το άρθρο 37, παράγραφος 2 του Κανονισμού.

<SPEAKER ID=20 LANGUAGE="IT" NAME="Colajanni">
Κύριε Πρόεδρε, κύριε Πρόεδρε της Επιτροπής, θα ήθελα να εστιάσω το ενδιαφέρον μου στο γεγονός ότι η Φλωρεντία είναι η τελική πράξη της ιταλικής Προεδρίας, από την οποία πρέπει να αποκομιστούν όσο το δυνατόν μεγαλύτερα οφέλη για την κοινή μελλοντική μας πορεία. Μετά από τις ατέλειωτες συζητήσεις των τελευταίων ετών προσδοκούμε, κατά το κλείσιμο του εξαμήνου της ιταλικής Προεδρίας στη Φλωρεντία, συγκεκριμένες προτάσεις και ουσιαστικά μέτρα για τον τομέα της απασχόλησης. Εξάλλου η σαρωτική επιτυχία του κυρίου Dini στη διάρκεια της τελευταίας του επίσκεψης οφείλεται ακριβώς στη δέσμευση που ανέλαβε προς αυτή την κατεύθυνση.
<P>
Επικροτούμε και στηρίζουμε ολόψυχα τη ζωτικής σημασίας απόφαση της ιταλικής κυβέρνησης για τη σύγκληση εθνικής Διάσκεψης γύρω από το ζήτημα της απασχόλησης, σαν έμπρακτη συνέχεια της συμφωνίας αμοιβαίας εμπιστοσύνης ανάμεσα στους κοινωνικούς φορείς. Eλπίζουμε ότι η απόφαση της Φλωρεντίας θα υιοθετηθεί σε όλη την Ευρώπη. Πάντως, το Συμβούλιο της Φλωρεντίας μπορεί να αποφασίσει να επιδοτήσει πάλι το ταμείο για τις μικρομεσαίες επιχειρήσεις, όπως είχε αποφασιστεί στην Κοπεγχάγη. Μπορούν να αναδυθούν υποδείξεις για τις κατευθυντήριες γραμμές της αναθεώρησης των διμερών συμφωνιών σχετικά με την αγορά και τον χρόνο εργασίας, ακριβώς στα πλαίσια της συμφωνίας αμοιβαίας εμπιστοσύνης. Μπορεί, κυρίως, να αποφασίσει να χρηματοδοτήσει τα διευρωπαϊκά δίκτυα και τα πλέον ανανεωτικά μηνύματα της Λευκής Βίβλου, με τη βοήθεια δανείου από τη χρηματιστική αγορά, όπως είχε ζητήσει ο κ. Delors χωρίς ποτέ να εγκριθεί εκ μέρους του Συμβουλίου. Πρόκειται για θεμελιώδες πολιτικό σημείο, που αποδεικνύει την ικανότητα παρέμβασης εκ μέρους της Ευρωπαϊκής Ένωσης στην οικονομία σε μια φάση ύφεσης. Ευχόμαστε την από καιρό προσδοκώμενη υλοποίηση μέτρων, χωρίς την οποία τα προγράμματα για την απασχόληση αναπόφευκτα θα βαλτωθούν.
<P>
Δυστυχώς, κωλυσιεργούν οι συζητήσεις στα πλαίσια της Διακυβερνητικής Διάσκεψης, όπως δήλωσε απερίφραστα ο Πρόεδρος Santer, γεγονός για το οποίο οφείλουν να ενημερωθούν όλοι οι Ευρωπαίοι πολίτες. Εκφράζουμε βαθειά ανησυχία για την καθυστέρηση αυτή, που μπορεί να καταλήξει σε απραξία, σε ξεθώριασμα των νοημάτων και του γενικού ενδιαφέροντος της Ευρώπης και να προκαλέσει παλινδρόμηση σε καθαρά εθνικά οράματα. Απευθύνουμε τις επικρίσεις μας σε όλες εκείνες τις κυβερνήσεις που καθυστερούν την πρόοδο νευραλγικής σημασίας ζητημάτων. Με τον τερματισμό της Προεδρίας και με την ταυτόχρονη άρση της υποχρέωσης διατύπωσης κοινών θέσεων, ζητάμε από την ιταλική κυβέρνηση να διαδραματίσει αποφασιστικό ρόλο προώθησης στα πλαίσια της Διακυβερνητικής Διάσκεψης.

<SPEAKER ID=21 LANGUAGE="IT" NAME="D'Andrea">
Κύριε Πρόεδρε, η συντριπτική πλειοψηφία του Κοινοβουλίου εύχεται ολόψυχα ο απολογισμός του Ευρωπαϊκού Συμβουλίου της Φλωρεντίας να μην εξαντληθεί στην εξέταση του ζητήματος των «τρελών αγελάδων». Η ενιαία πρόταση ψηφίσματος που θα εκπονηθεί στο κλείσιμο της συζήτησης oφείλει να απαριθμήσει τα πιο φλέγοντα προβλήματα: Διακυβερνητική Διάσκεψη, απασχόληση, ΚΕΠΠΑ, τρίτος πυλώνας, εσωτερική αγορά ενέργειας. Οι μεγαλύτερες προσδοκίες αφορούν την πραγματική ικανότητα άμεσης και αξιόπιστης απάντησης στο δράμα της ανεργίας.
<P>
Προσωπικά, διαμένω στη ζώνη εκείνη της Ευρώπης όπου η ανεργία υπερβαίνει το 20 % του πληθυσμού σε εργάσιμη ηλικία. Στους 100 νέους εν αναμονή μιας θέσης εργασίας, οι 55 παραμένουν άνεργοι και όταν η αναμονή είναι μακρόχρονη, αρκετοί υπερβαίνουν κατά πολύ το τριακοστό δεύτερο έτος της ηλικίας τους. Είναι δραματική κατάσταση, που δοκιμάζει τα όρια της αντοχής, με σοβαρότατες συνέπειες οικονομικού, κοινωνικού και πολιτικού χαρακτήρα και ταυτόχρονη όξυνση της εξάπλωσης του οργανωμένου εγκλήματος. Μπροστά σε παρόμοιες συνθήκες, εξευτελίζεται η σημασία κάποιων φιλονικιών βυζαντινού χαρακτήρα επί του δυαδισμού ανάμεσα σε ευρωπαϊκές και εθνικές αρμοδιότητες. Επικαλούμαι επίσης ένθερμα την ουσιαστική και άμεση ευρωπαϊκή πρωτοβουλία, παράλληλα με τις εθνικές περιφερειακές και τοπικές προσπάθειες, που να μην αποδειχτεί βολική πρόφαση για την κάλυψη της αδράνειας και των καθυστερήσεων.
<P>
Για τους λόγους αυτούς, ευχαριστώ τον Πρόεδρο Santer και προτίθεμαι να στηρίξω τη στρατηγική του και τις αξιόλογες προτάσεις του στα πλαίσια της Ευρωπαϊκής Επιτροπής. Ο ίδιος πρότεινε σε κυβερνήσεις και κοινωνικούς φορείς μια συμφωνία αμοιβαίας εμπιστοσύνης, που η Ευρώπη πρέπει να συνάψει κυρίως με τις νέες γενεές, για να τους εμπνεύσει τη βεβαιότητα ότι θα πρωτοστατήσει στην οικοδόμηση καλύτερου μέλλοντος, με την επένδυση ενεργειών και επιλογών και με την αποφασιστική αντιμετώπιση των νέων προκλήσεων της καθολικοποίησης, στηριζόμενη στη δική τους έμπρακτη συνεισφορά, στη δική τους εφευρετικότητα, δημιουργικότητα και οξυδέρκεια.
<P>
Εκτιμάται ιδιαίτερα η επιβεβαίωση εκ μέρους του Προέδρου Dini της διαθεσιμότητας του Συμβουλίου. Kύριε Πρόεδρε, επιθυμούμε να σας ευχαριστήσουμε επίσης για την απόλυτα επoικοδομητική δραστηριότητα των τελευταίων μηνών, παρ'όλο που η εκλογική εκστρατεία στην Ιταλία σας απορρόφησε αρκετά, γεγονός που αντήχησε και σε κάποιες παρεμβάσεις του Κοινοβουλίου. Μας ενέμπνευσε αισιοδοξία η δέσμευσή σας για την άμεση προώθηση των διαπραγματεύσεων της ΔΔ. Είναι διαδεδομένη πεποίθηση ότι, χωρίς να αντιμετωπιστεί και να επιλυθεί το πρόβλημα του δημοκρατικού ελλείμματος της Ένωσης, δεν θα είναι δυνατόν να προχωρήσουμε στις προγραμματισμένες και καθορισμένες διευρύνσεις, με ολέθριες συνέπειες για την τόσο διατυμπανισμένη ανάκαμψη της Ευρωπαϊκής Ένωσης.
<P>
Τελειώνω, κύριε Πρόεδρε, με την ελπίδα ότι πραγματικά εντός του έτους η Ευρώπη θα μπορέσει να σκιαγραφήσει τη δική της εικόνα, τα σύνορά της, τις φιλοδοξίες της, τη δημοκρατία της: θα είναι ο καλύτερος τρόπος εορτασμού της σαραντακοστής επετείου της υπογραφής των Συνθηκών της Ρώμης.

<SPEAKER ID=22 LANGUAGE="EN" NAME="Collins, Gerard">
Κύριε Πρόεδρε, θα ήθελα να αρχίσω εκφράζοντας τις ευχαριστίες μου και την εκτίμησή μου στην ιταλική προεδρία, στον κ. Ντίνι, καθώς και στον Πρόεδρο της Ευρωπαϊκής Επιτροπής, κ. Santer, για την πολύτιμη συμβολή τους σήμερα στη συζήτηση.
<P>
Το Ευρωπαϊκό Συμβούλιο Κορυφής της επόμενης εβδομάδος θα πρέπει να συγκεντρώσει την προσοχή της στην αποκλιμάκωση των εντάσεων οι οποίες αφέθηκαν να δημιουργηθούν κατά τις πρόσφατες εβδομάδες μεταξύ της βρετανικής κυβερνήσεως και των ευρωπαίων εταίρων της. Η πολιτική της μη συνεργασίας την οποία ακολουθεί τώρα η βρετανική κυβέρνηση στις Βρυξέλλες είχε ένα εντελώς αρνητικό αποτέλεσμα και πρέπει να εγκαταληφθεί το ταχύτερον δυνατόν. Ένα μεγάλο μέρος της αντιευρωπαϊκής πολεμικής η οποία απελευθερώθηκε στη Μ. Βρετανία μετά την απόφαση της κυβερνήσεως να υιοθετήσει παρεμποδιστική τακτική στις ευρωπαϊκές διαδικασίες λήψεως αποφάσεων, είναι οφθαλμοφανώς ανησυχητικό. Οι υπεύθυνοι πολιτικοί ηγέτες στο Λονδίνο πρέπει να πάρουν τώρα την πρωτοβουλία και να διαβεβαιώσουν τον βρετανικό λαό ότι δεν έχουν να φοβηθούν τίποτα από τους γείτονές τους της Ευρωπαϊκής Ένωσης. Οι ευρωπαίοι ηγέτες, και ιδιαίτερα η βρετανική κυβέρνηση, μπορούν να βοηθήσουν στην αποκατάσταση κάποιας ισορροπίας στις σχέσεις μεταξύ Μ. Βρετανίας και του υπολοίπου της Ευρώπης με τη συμφωνία τους επί ενός πλαισίου για την επίλυση της κρίσεως της ΣΕΒ κατά τη διάρκεια του Συμβουλίου Κορυφής.
<P>
Η Ευρωπαϊκή Ένωση πρέπει επίσης να πάρει μέτρα για να αποκαταστήσει την εμπιστοσύνη των παραγωγών και των καταναλωτών στο βόειο κρέας ως υγιές, ασφαλές και εμπορεύσιμο προϊόν. Είναι αναγκαίο όπως η υγεία των πολιτών μας αποτελέσει την πρώτη και μόνη προτεραιότητα και ότι όλες οι αποφάσεις θα πρέπει να στηρίζονται στα καλύτερα διαθέσιμα επιστημονικά στοιχεία.
<P>
Επαινώ τον Πρόεδρο Santer για τη συνεπή του θέση επί του θέματος, με την οποία υπεράσπισε τα συμφέροντα των πολιτών της Ευρώπης.
<P>
Η κρίση του βοείου κρέατος έχει ήδη στρέψει την προσοχή μακρυά από το σημαντικό έργο το οποίο εξελίσσεται στη Διακυβερνητική Διάσκεψη. Η κρίση του βοείου κρέατος έχει ήδη στρέψει την προσοχή μακρυά από την καταπολέμηση της ανεργίας και της διεθνούς εγκληματικότητας. Η Διακυβερνητική Διάσκεψη θα πρέπει να προετοιμάσει τη διεύρυνση της Ευρωπαϊκής Ένωσης ούτως ώστε να περιλάβει τις πρώην κομμουνιστικές χώρες της Ανατολικής Ευρώπης. Είναι απαραίτητο όπως οι διαπραγματεύσεις αυτές διενεργηθούν μέσα σ' ένα περιβάλλον ηρεμίας και λογικής. Ατυχώς, η συζήτηση που εξελίσσεται τώρα στα βρετανικά μέσα ενημέρωσης σχετικά με την Ευρώπη χαρακτηρίζεται από την απουσία ήρεμων και λογικών επιχειρημάτων.
<P>
Τέλος, ελλοχεύει τώρα ο κίνδυνος να γίνει πολύ πιο δύσκολη η επίτευξη συμφωνίας στη ΔΔ εξ αιτίας των αντιευρωπαϊκών ανέμων που έσπειρε το Ηνωμένο Βασίλειο.

<SPEAKER ID=23 LANGUAGE="IT" NAME="Moretti">
Κύριε Πρόεδρε, θα ήθελα να επιστήσω την προσοχή σας στο υψίστης σημασίας ζήτημα της αξιοπιστίας της Ένωσής μας, με την ευκαιρία της συνόδου του Ευρωπαϊκού Συμβουλίου της Φλωρεντίας. Εξάλλου, δεν κοινοποίηθηκε η ημερήσια διάταξη της συνεδρίασης του Ευρωπαϊκού Συμβουλίου της Φλωρεντίας στις 21 του επομένου Ιουνίου. Πράγματι, ακόμη και σήμερα δεν γνωρίζουμε αν οι αρχηγοί κρατών και κυβερνήσεων θα αντιμετωπίσουν το πρόβλημα των τρελών αγελάδων ή αν θα καταστρώσουν ουσιαστική στρατηγική για την επίλυση του προβλήματος των 18 εκατομμυρίων ανέργων της Ευρώπης ή αν θα τοποθετηθούν γύρω από την εκλογική αναμέτρηση της Ρωσίας. Το πιο πιθανόν είναι ότι θα ασχοληθούν με όλα αυτά και με άλλα εκατό ακόμη ζητήματα, μέσα από δηλώσεις που οι ακούραστοι υπάλληλοι του Συμβουλίου και της Επιτροπής θα έχουν επιμελώς συντάξει. Αναρωτιέμαι, όμως, ποιός είναι ο ρόλος του Ευρωπαϊκού Κοινοβουλίου πέρα από τις τυπικές διαδικασίες και αν μπόρεσε να επηρεάσει τη σύνταξη της ημερήσιας διάταξης.
<P>
Θα είναι δυνατόν να διεξαχτεί σοβαρός διάλογος με το Ευρωπαϊκό Συμβούλιο και να χαραχτεί κοινή στρατηγική, όταν το επόμενο μήνα θα πρέπει να μας παρουσιάσει την έκθεση, όπως προβλέπεται από το άρθρο Δ της Συνθήκης της Ένωσης;
<P>
Προσωπικά, θεωρώ απίστευτο το γεγονός ότι τρία χρόνια μετά την έναργη ισχύος της Συνθήκης του Μάαστριχτ και ενώ εξετάζεται το ενδεχόμενο να αποφασιστεί η χάραξη της εξωτερικής πολιτικής της Ένωσης στα πλαίσια του Ευρωπαϊκού Συμβουλίου σαν ύστατο όργανο, δεν έγινε ακόμη καμμία προσπάθεια ενδυνάμωσης των σχέσεων ανάμεσα στο Όργανο που αντιπροσωπεύει το ανώτατο επίπεδο και τη δημοκρατική νομιμότητα και στο Όργανο που αντιπροσωπεύει τη νομιμότητα των κρατών. Κατά τη γνώμη μου, ένα αξιοσέβαστο Κοινοβούλιο θα έπρεπε να συντάξει κωδικό συμπεριφοράς των σχέσεων με το Ευρωπαϊκό Συμβούλιο, ώστε να τηρηθούν όχι μόνο οι τυπικές διατυπώσεις αλλά και το πνεύμα των Συνθηκών. Τον περασμένο μήνα Μάρτιο, ζητήσαμε από το Ευρωπαϊκό Συμβούλιο να συμμετάσχει στην ετήσια συζήτηση επί της κατάστασης της Ένωσης με μια έκθεση...
<P>
(Ο Πρόεδρος διακόπτει τον ομιλητή)

<SPEAKER ID=24 LANGUAGE="IT" NAME="Bertinotti">
Κύριε Πρόεδρε, αγαπητοί συνάδελφοι, μολονότι συνειδητοποιούμε ότι η τοποθέτησή μας μπορεί να φαίνεται εκ πρώτης όψεως αντιφατική, καθώς στην Ιταλία στηρίζουμε με τις καθοριστικές μας ψήφους την κεντροαριστερή κυβέρνηση ενώ εδώ αντιτασσόμεθα στον συμβιβασμό, που ευνοείται και από την ιταλική Προεδρία, ωστόσο οι ανησυχίες μας κυριαρχούν πάνω από οποιοδήποτε πολιτικό κίνητρο. Στην Ευρώπη, όπως όλοι γνωρίζουμε, υπάρχουν 18 εκατομμύρια άνεργοι, πέρα από τα εκατομμύρια των ανέργων που δεν απαριθμούνται στις επίσημες στατιστικές, λαμβανομένης υπόψη της διάχυτης τάσης ύφεσης. Σχετικά με την ανεργία, η κατάσταση επιδεινώνεται ραγδαία. Θεωρούμε ανεπαρκείς και λανθασμένες τις ενέργειες της Ευρωπαϊκής Ένωσης, όπως επιβεβαιώνουν σήμερα οι ομιλίες τόσο του Προέδρου Santer όσο και του Υπουργού κ. Dini.
<P>
Η Ευρώπη δηλώνει ουσιαστικά ότι διατηρείται η σύγκλιση του Μάαστριχτ στην κατεύθυνση του ενιαίου νομίσματος, όταν είναι πια αποδεδειγμένες οι τραγικές επιπτώσεις του στον πληθωρισμό και ενώ στην πράξη επιβραδύνεται ο ρυθμός υλοποίησής του και τροποποιούνται οι έμπρακτες διαδικασίες εφαρμογής του. Ωστόσο παραμένει το Μάαστριχτ σαν μαστίγιο στις εθνικές κυβερνήσεις για την επίθεση στο κοινωνικό καθεστώς που, όπως αποδείχτηκε στη Γερμανία, είναι πια στενά συνδεδεμένο με έντονη όξυνση της κοινωνικής σύγκρουσης. Με τις συμφωνίες αμοιβαίας εμπιστοσύνης προωθούνται οι πρωτοβουλίες για τις επενδυτικές πολιτικές αύξησης, αλλά και η Επιτροπή του Ευρωπαϊκού Κοινοβουλίου συνειδητοποιεί πια ότι η αύξηση από μόνη της δεν δημιουργεί απασχόληση, με συνέπεια η πολιτική της Ευρώπης να αμφιταλαντεύεται ανάμεσα στο Μάαστριχτ και κάποια αντικυκλική πολιτική. Το πρώτο οξύνει τα προβλήματα της απασχόλησης, η δεύτερη δεν τα εξαλείφει και το αδιέξοδο μεγαλώνει. Διαγράφεται ο κίνδυνος, που ίσως αρχίζει να γίνεται πραγματικότητα, του κατακερματισμού της κοινωνικής συνοχής της Ευρώπης, του αδιέξοδου του ευρωπαϊκού πολιτισμού και της δημοκρατίας.
<P>
Επισημαίνουμε με βαθειά ανησυχία τον επικείμενο κίνδυνο και πιστεύουμε ότι, χωρίς ριζική αλλαγή κατεύθυνσης, η καθοδική πορεία της Ευρώπης θα είναι αναπόφευκτη.
<P>
(Χειροκροτήματα)

<SPEAKER ID=25 LANGUAGE="DE" NAME="Ullmann">
Kύριε Πρόεδρε, κύριε Πρόεδρε της Eπιτροπής, δικαιολογημένα η πρόταση ψηφίσματος της Eπιτροπής Θεσμικών Θεμάτων παραπονείται για τον status-quo προσανατολισμό των μέχρι τώρα εργασιών της Διακυβερνητικής Διάσκεψης. Έκανε ωστόσο το Kοινοβούλιο αυτό αρκετά για να ξεπεράσει αυτή τη δειλή έλλειψη φαντασίας; Eδώ όμως το καθήκον που έχουμε, βρίσκεται ξεκάθαρα μπροστά στα μάτια όλων μας: Tο θέμα είναι να μετασχηματίσουμε μια Oικονομική Kοινότητα, ένα χώρο χωρίς εσωτερικά σύνορα, σε μια Ένωση των λαών, σε μια Πολιτική Ένωση όπως λέει η Συνθήκη του Mάαστριχτ. Δε υπάρχει καμιά άλλη δημοκρατική οδός για μια τέτοια Ένωση, παρά μόνο μια συνταγματικά δεδομένη διαδικασία για το ξεπέρασμα της διαίρεσης της Eυρώπης σε Aνατολή και Δύση, και για μια πρώτη απάντηση στις φοβερές προκλήσεις της κοινωνίας του σήμερα. Σε τι θα 'πρεπε η πρωτοβουλία για μια τέτοια διαδικασία να...
<P>
(O Πρόεδρος διακόπτει τον ομιλητή)

<SPEAKER ID=26 LANGUAGE="FR" NAME="Saint-Pierre">
Κύριε Προεδρεύοντα του Συμβουλίου, κύριε Πρόεδρε της Επιτροπής, έχουν ήδη περάσει τρεις μήνες από την επίσημη έναρξη των εργασιών της Διακυβερνητικής Διάσκεψης στο Τουρίνο και είμαστε αναγκασμένοι να διαπιστώσουμε ότι βρισκόμαστε σε μια κατάσταση στασιμότητας. Ορισμένοι θα πουν ότι σε τόσο λίγο χρόνο ήταν δύσκολο να επιτύχουμε περισσότερα αποτελέσματα, ξεχνώντας ωστόσο ότι η ομάδα μελέτης, της οποίας προήδρευε ο κ. Westendorp, είχε ήδη προετοιμάσει το έδαφος και ότι αυτή η προκαταρκτική εργασία θα έπρεπε να έχει επιτρέψει στους διαπραγματευτές να περάσουν σε μια φάση αληθινής διαπραγμάτευσης ήδη από το Μάρτιο.
<P>
Πιστεύουμε ότι είναι καιρός να σημάνουμε το κώδωνα του κινδύνου, γιατί το πρόβλημα, όπως το βλέπουμε εμείς, δεν περιορίζεται μόνο στο βρετανικό μπλοκάρισμα, όσο απαράδεκτο κι αν είναι αυτό. Υπάρχει ένας πραγματικός κίνδυνος αποτελμάτωσης, σιωπηλών συμβιβασμών και μιας αναθεώρησης της Συνθήκης με τάσεις υποβάθμισης, και στον κίνδυνο αυτό πρέπει το Κοινοβούλιο να αντισταθεί. Υπάρχει κυρίως μια δραματική απουσία πολιτικού παλμού και συνολικής θεώρησης, μια απουσία σε μια στιγμή που η κοινοτική οικοδόμηση έχει να αντιμετωπίσει κρίσιμες προκλήσεις. Είμαστε έτοιμοι, ως όργανο, να απαντήσουμε στις προκλήσεις απέναντι στους δισταγμούς των κυβερνήσεών μας; Η ομάδα μου είναι πεπεισμένη ότι δεν υπάρχει άλλη εναλλακτική λύση από την συνέχιση της ολοκλήρωσης και ότι αυτή δεν θα είναι βιώσιμη παρά μόνο σε μια βάση τύπου ομοσπονδίας.
<P>
Ακριβώς για το λόγο αυτό θεωρούμε ότι, εάν συνεχιστούν οι δυσκολίες, θα πρέπει να σκεφθούμε σοβαρά ότι αυτοί που θέλουν να προχωρήσουν πρέπει να προχωρήσουν κατά τρόπο που να θέσουν όλα τα κράτη ενώπιον των ευθυνών τους. Γιατί είναι καλύτερα να αναλάβουμε τώρα τον κίνδυνο μιας πολιτικής κρίσης, παρά να προχωρήσουμε στις διαπραγματεύσεις που θα κινδύνευαν να μας οδηγήσουν, την παραμονή της διεύρυνσης, σε ανεπαρκείς και χλιαρές συμβιβαστικές λύσεις οι οποίες θα έθεταν για πάντα σε κίνδυνο το μέλλον της Ένωσης.

<SPEAKER ID=27 LANGUAGE="FR" NAME="Berthu">
Κύριε Πρόεδρε, την παραμονή του Συμβουλίου της Φλωρεντίας, οι κυβερνήσεις των κρατών μελών διστάζουν ακόμη, φαίνεται, να δεχθούν, τις προτάσεις ομοσπονδιακού χαρακτήρα που τους παρουσιάζουν με επιμονή τα ευρωπαϊκά όργανα. Έχουν δίκιο να τις κοιτάζουν δυο φορές, γιατί ακούγοντας τις κακές συμβουλές της Ευρώπης του σήμερα, θα θέσουν σε κίνδυνο την τύχη της Ευρώπης του αύριο.
<P>
Η Ευρώπη του σήμερα έχει αποκοπεί από τους λαούς. Δεν χρειάζεται να αναρωτιόμαστε γιατί: δίνει μεγαλύτερη προτεραιότητα στην κατάργηση των συνόρων από ότι στην ασφάλεια, στις ελεύθερες ανταλλαγές από ότι στην απασχόληση και την υγεία, θέτει το υπερκράτος πριν από την κυριαρχία των λαών. Πως οι πολίτες να ταυτιστούν με μια τέτοια Ευρώπη; Η υπόθεση της τρελής αγελάδας δείχνει ξεκάθαρα, δυστυχώς, τις εκτροπές αυτές και η Διακυβερνητική Διάσκεψη θα έπρεπε να αντλήσει διδάγματα, εάν θέλει πραγματικά να απαντήσει στα προβλήματα που ενδιαφέρουν τους πολίτες.
<P>
Πρώτο δίδαγμα: η γεωργία μας, με όλα τα σύνορα ανοιχτά, κινδυνεύει να κατολισθήσει προς μια ισοπέδωση ενώ, σύμφωνα με το πνεύμα του άρθρου 100Α, οφείλουμε να καθορίσουμε ένα υψηλό επίπεδο ποιότητας. Αλλά για να σταματήσουμε αυτή την ολίσθηση, πρέπει να υιοθετήσουμε αυστηρά πρότυπα και μια αληθινή κοινοτική προτίμηση.
<P>
Δεύτερο δίδαγμα: τα κράτη πρέπει να έχουν το δικαίωμα να εφαρμόζουν το άρθρο 36, κυρίως για να προστατεύσουν την υγεία των πληθυσμών τους, ακόμη και στους τομείς που έχουν ήδη αποτελέσει αντικείμενο εναρμόνισης, γεγονός που άλλωστε προβλέπεται ρητά στο άρθρο 100Α για το περιβάλλον.
<P>
Τρίτο δίδαγμα: η κατάργηση των ελέγχων των εμπορευμάτων στα εσωτερικά σύνορα την 1η Ιανουαρίου 1993 έχει, ταυτόχρονα, διαλύσει τα συστήματα πληροφόρησης και επαλήθευσης και έχει πολλαπλασιάσει τις απάτες. Πρέπει να το διορθώσουμε επειγόντως.
<P>
Τέταρτο δίδαγμα: από την αρχή της κρίσης, η Επιτροπή επεδίωξε να διαφυλάξει την κυκλοφορία των εμπορευμάτων χωρίς έλεγχο - αυτό που αποκαλεί ελεύθερη κυκλοφορία - , φθάνοντας μέχρι να απειλήσει τα κράτη μέλη με το Δικαστήριο εάν προστατευόταν, και αρνούμενη τη διαφάνεια, αφού ο τύπος αποκάλυψε ότι θα πρέπει να είχαν ασκηθεί πιέσεις στους εμπειρογνώμονες.
<P>
Νομίζουμε ότι η ΔΚΔ θα πρέπει να επιτρέψει ένα καλύτερο έλεγχο στις εξουσίες της Επιτροπής και ότι θα πρέπει να της επιβάλει μια καθολική υποχρέωση διαφάνειας.

<SPEAKER ID=28 LANGUAGE="FR" NAME="Antony">
Κύριε Πρόεδρε, αγαπητοί μου συνάδελφοι, πιεζώμενη από τις αβεβαιότητες στα Ανατολικά από τη μια μεριά και την τραγωδία της τρελής αγελάδας από την άλλη, η Διακυβερνητική Διάσκεψη καρκινοβατεί και τίποτε δεν επιτρέπει να πιστεύουμε ότι το Συμβούλιο Κορυφής της Φλωρεντίας θα μπορέσει να ξεμπλοκάρει την κατάσταση στην οποία βρίσκεται μια Ευρώπη που οι μηχανισμοί αρχίζουν να μη λειτουργούν κανονικά για ένα απλό λόγο, ότι αυτό μια μέρα, αναπόφευκτα, θα παρουσιάζονταν.
<P>
Δεν είναι τόσο η αγελάδα που είναι τρελή, όσο είναι ουτοπιστικό το σχέδιο πίσω από το οποίο δε σταματάμε να τρέχουμε εδώ. Η βρετανική κυβέρνηση, όπως οι αγγλοσαξωνικές πολυεθνικές των ολοκληρωτικών βιομηχανιών διατροφής, όπως η Επιτροπή και όπως οι κυβερνήσεις των χωρών μας, φέρει μια συντριπτική ευθύνη στην επιδότηση της διατροφής των ζώων και εκείνης των ανθρώπων. Αλλά είναι σκανδαλώδες να χρησιμοποιείται η κατάσταση αυτή για να επιχειρηθεί να παρακαμφθεί πρακτικά, αν όχι θεσμικά, ο κανόνας της ανθρωπότητας.
<P>
Η βρετανική κυβέρνηση, στο κάτω-κάτω, υπερασπίζεται τα συμφέροντά της. Το να προσπαθεί να συνεχίσει να εξάγει τα λαμπρά ζελατινώδη προϊόντα της είναι δική της υπόθεση. Οι άλλοι είναι εκείνοι που δεν πρέπει να δεχθούν αυτά τα εμπορεύματα. Πρέπει να αναγνωρίσουμε ότι μόνο εξ αιτίας της πίεσης της Επιτροπής η βρετανική κυβέρνηση έφθασε στο ποταπό σημείο, σε αντίποινα, να προσπαθήσει να μπλοκάρει ό, τι ήταν δυνατό για να μπορέσει να περάσει την άποψή της. Έχουμε εδώ λαμπρή απόδειξη του ότι είναι ανόητο να θέλουμε να συντήξουμε τα παλιά έθνη της Ευρώπης. Η πολλή Ευρώπη σκοτώνει την Ευρώπη. Η Ευρώπη που θα θέλαμε και που θέλουμε είναι εκείνη των πολλαπλών συμφωνιών συνεργασίας, βεβαίως μεταξύ των κρατών, αλλά ακόμη περισσότερο μεταξύ των βιομηχανικών, εμπορικών και γεωργικών επιχειρήσεων.
<P>
Με το να θέλουμε να ρυθμίσουμε τα πάντα και να θέλουμε να νομοθετήσουμε σε όλους τους τομείς, καταφέρνουμε ώστε κάθε κρίση σε ένα και μόνο τομέα να συνεπάγεται την απειλή μιας γενικευμένης έκκρηξης. Αυτό και θα συμβεί αργά ή γρήγορα, γιατί καμιά καταπίεση δεν κρατάει μπροστά στην επιθυμία της ελευθερίας των λαών. Λοιπόν, η κατάργηση του κανόνα της ομοφωνίας ισοδυναμεί σίγουρα με αναγνώριση στην Επιτροπή του δικαιώματος άσκησης μιας εξουσίας όλο και περισσότερο δεσμευτικής. Τίποτε δεν μας λέει ότι αύριο, δεν θα μας επιβληθεί έτσι η νομιμοποίηση της ευθανασίας, η απελευθέρωση των ναρκωτικών ή η δημοκρατική νομιμότητα των σατανικών λατρειών.

<SPEAKER ID=29 LANGUAGE="ES" NAME="Medina Ortega">
Κύριε Πρόεδρε, πιστεύω ότι ο Πρόεδρος Santer έθεσε σήμερα το ζήτημα με τους σωστούς όρους. Αυτό που συμβαίνει σήμερα είναι ότι οι πολίτες της Κοινότητας δεν εμπιστεύονται τους κοινοτικούς θεσμούς, και μένα προσωπικά με καθησύχασαν τα λόγια του Προέδρου της Επιτροπής το πρωί, από την άποψη ότι η Ευρωπαϊκή Επιτροπή θα ενεργήσει αποκλειστικά με βάση τις καλύτερες επιστημονικές εκθέσεις στο θέμα των τρελών αγελάδων.
<P>
Μολατάυτα, ο κ. Πρόεδρος της Επιτροπής θα συμφωνήσει μαζί μου ότι η κρίση εμπιστοσύνης των πολιτών ως προς τους κοινοτικούς θεσμούς μπορεί να προκλήθηκε από ορισμένες ενέργειες στο παρελθόν των ίδιων των κοινοτικών θεσμών. Και συγκεκριμένα, από την πλευρά της ισπανικής κοινής γνώμης, κύριε Πρόεδρε, προκαλούν μεγάλη ανησυχία οι διαβεβαιώσεις ορισμένων ισπανικών μέσων επικοινωνίας ότι ένας ανώτερος υπάλληλος της Γενικής Διεύθυνσης Γεωργίας, ο κ. Mansito, απολύθηκε και συγκεκριμένα παύθηκε από τα καθήκοντα του προέδρου της Κτηνιατρικής Επιτροπής, εξαιτίας της σθεναρής του στάσης, υπερασπιζόμενος τα επιστημονικά κριτήρια.
<P>
Και από την άποψη του Συμβουλίου - και στη συνέχεια θα αναφερθώ στην καταπληκτική ομιλία του Προέδρου του Συμβουλίου, του κ. Dini - θέλω να επιστημάνω την ανησυχία των πολιτών, γιατί αυτή τη στιγμή οι αποφάσεις στους κόλπους του Συμβουλίου δεν πάρθηκαν σύμφωνα με την προάσπιση των συμφερόντων της υγείας των πολιτών, αλλά σύμφωνα με κάποια πολιτική σκοπιμότητα. Ελπίζω, ο κ. Πρόεδρος του Συμβουλίου, με την ευθύτητα που τον χαρακτηρίζει, να εμποδίσει να μετατραπούν τα Συμβούλια Υπουργών σε κέντρο πολιτικών σκοπιμοτήτων.
<P>
Θέλω επιπλέον να υποστηρίξω ξεκάθαρα τη στάση του Προέδρου του Συμβουλίου. Τη στιγμή αυτή η βρετανική κυβέρνηση όχι μόνο παραβίασε το πνεύμα της Συνθήκης αλλά - όπως είπε και ο κ. Martens και ο Πρόεδρος του Συμβουλίου - το άρθρο 5 της Συνθήκης της Ευρωπαϊκής Ένωσης κι αυτή είναι μια ολοφάνερη παραβίαση που πρέπει να επιτιμηθεί.

<SPEAKER ID=30 LANGUAGE="DE" NAME="Brok">
Kύριε Πρόεδρε, στην αρχή της δημιουργίας της Eυρώπης πήρε μέρος ένας έλληνας θεός με την μορφή ταύρου. Eίμαι σίγουρος πως το τέλος της δε θα προκληθεί από μια νησιώτικη τρελή αγελάδα. Θα πρέπει να δούμε ένα πράγμα, κι αυτό το κατέστησε σαφές η κρίση της BSE: Aυτή η Διακυβερνητική Διάσκεψη θα πρέπει να προωθήσει μηχανισμούς λήψης αποφάσεων που θα απαγορεύουν σε μια μη συνεργάσιμη κυβέρνηση να μπορεί να μπλοκάρει τη λειτουργικότητα της Eυρωπαϊκής Ένωσης. Για το λόγο αυτό η θέσπιση μιας αρχής της πλειοψηφίας σε όλα τα νομοθετικά θέματα, αποτελεί σαφή συνέπεια της κρίσης της BSE. Aυτό είναι ένα από τα καθήκοντα που έχουμε να επιτελέσουμε σ' αυτή τη Διακυβερνητική Διάσκεψη.
<P>
Πρόεδρε κύριε Dini, είμαι ευγνώμων και σ' εσάς αλλά και στον κ. Faggiolo, για την ευγενική σας στάση έναντι του Kοινοβουλίου. Eίμαι επίσης βέβαιος ότι στην τελική έκδοση της ιταλικής έκθεσης για την μέχρι τώρα πορεία της Διακυβερνητικής Διάσκεψης, θα ληφθούν κατάλληλα υπόψη τα θέματα της λειτουργικότητας, της διαφάνειας και των στόχων του Eυρωπαϊκού Kοινοβουλίου.
<P>
Eπιτρέψτε μου να κάνω και μια δεύτερη παρατήρηση. Tο Συμβούλιο του NATO, στο Bερολίνο, αφήρεσε το άλλοθι από όλους εκείνους που ήταν μέχρι τώρα, λόγω ενός δήθεν σεβασμού προς τις HΠA, αντίθετοι σε μια ταυτότητα αμυντικής πολιτικής της Eυρωπαϊκής Ένωσης. Tο Συμβούλιο του NATO, με τη συναίνεση των HΠA, εξέφρασε σαφώς πως η ταυτότητα αμυντικής πολιτικής είναι προς το κοινό συμφέρον και των δύο μερών και προς το συμφέρον της ανάπτυξης των υπερατλαντικών σχέσεων, και ότι εμείς οι Eυρωπαίοι καλούμαστε γι' αυτό το λόγο να αναπτύξουμε τις ικανότητές μας, για να ανταποκριθούμε στους κοινούς στόχους της εξασφάλισης της ειρήνης και της ελευθερίας. Nομίζω πως κι αυτό το καθήκον θα πρέπει να το λάβουμε υπόψη σ' αυτή τη Διακυβερνητική Διάσκεψη, όπως και άλλα πολλά.
<P>
Eπιτρέψτε μου να κάνω και μια τελευταία παρατήρηση. Πρόεδρε κύριε Σαντέρ, σας ευχαριστώ για τις δηλώσεις σας. Aν αντέξει πράγματι η Eπιτροπή να γίνει η εξάλειψη της κρίσης της BSE, υπό τον όρο να σταματήσει η non cooperation policy και να μπορέσει έτσι, βήμα προς βήμα, λαμβάνοντας υπόψη όλα τα στοιχεία της ιατρικής επιστήμης, τόσο για τα ζώα όσο και για τον άνθρωπο, καθώς και τα σχετικά μέτρα ελέγχου σε ευρωπαϊκό επίπεδο, να ξανακερδηθεί η εμπιστοσύνη των καταναλωτών και να έχουν την αίσθηση πως η υγεία τους δεν κινδυνεύει, τότε θα είμαστε σε θέση να λύσουμε την κρίση της BSE. Aν τηρήσετε ανάλογα τους όρους αυτούς, τότε θα είμαστε κι εμείς σε θέση να το καταστήσουμε αυτό σαφές στους καταναλωτές μας.

<SPEAKER ID=31 LANGUAGE="FR" NAME="Bazin">
Κυρία Πρόεδρε, κύριοι Πρόεδροι, αγαπητοί μου συνάδελφοι, παρεμβαίνω ειδικότερα εξ ονόματος της γαλλικής αντιπροσωπείας της Ομάδας UPE, την οποία αποτελούν, όπως γνωρίζετε, βουλευτές του RPR και του CNI.
<P>
Θα ήθελα να κάνω τρεις παρατηρήσεις. Η πρώτη για να σας πω, κύριε Πρόεδρε της Επιτροπής, ότι τα λόγια σας μας ικανοποίησαν ιδιαίτερα. Επιτύχατε σήμερα το πρωί, με τρόπο αριστοτεχνικό, να καθορίσετε τη σειρά των προτεραιοτήτων: τίποτε δεν έχει μεγαλύτερη αξία από τη δημόσια υγεία. Ήταν απαραίτητο η Ευρώπη να κάνει τη θέση αυτή να ακουστεί, να ακουστεί δυνατά και τώρα.
<P>
Ωστόσο, δεν πρέπει να ξεχνάμε την πραγματικότητα, η οποία σε λίγο θα είναι δραματική, των οικονομικών προβλημάτων που θα μας δημιουργηθούν. Πρέπει να ξέρουμε ότι, αναμφίβολα μέσα σε λίγους μήνες, θα διογκωθεί η αγανάκτηση στις επαρχίες που παράγουν βοδινό κρέας γιατί εάν η κατανάλωση στο εσωτερικό της Ένωσης έχει πέσει σε ποσοστά συχνά σημαντικά, αν και για μερικές χώρες μετρημένα, οι εξαγωγές έχουν τη στιγμή αυτή πέσει στο μηδέν ή περίπου. Πρέπει να πάρουμε τα μέτρα που είναι αναγκαία για να αντιστρέψουμε το ρεύμα στη διεθνή κοινή γνώμη και στους αγοραστές μας στο εξωτερικό της Ένωσης.
<P>
Μια δεύτερη παρατήρηση, για να πω ότι η θέση της Μεγάλης Βρετανίας είναι ηθικά καταδικαστέα και πολιτικά τελείως ανεύθυνη. Η ανάμιξη του προβλήματος αυτού της κρίσης των βοδινών με τη λειτουργία των ευρωπαϊκών οργάνων δεν εξυπηρετεί σε τίποτε και είναι σκανδαλώδες, εκτός και εάν υπήρχε εκεί ένα σκόπιμο προπέτασμα, και τελικά ευκαιριακό, της επιθυμίας μπλοκαρίσματος της Διακυβερνητικής Διάσκεψης.
<P>
Τέλος, τρίτον, η ίδια η Διακυβερνητική Διάσκεψη πρέπει να αναζωπυρωθεί. Η Φλωρεντία πρέπει να αποτελέσει μια νέα αφετηρία: η Ευρώπη δεν έχει την πολυτέλεια να υποστεί μια κρίση. Από την πλευρά μας, είμαστε ευτυχείς για την αποφασιστικότητα των γαλλικών αρχών να δημιουργήσουν στο Συμβούλιο Κορυφής της Φλωρεντίας τις προϋποθέσεις της δυναμικής αυτής.

<SPEAKER ID=32 LANGUAGE="EN" NAME="Watson">
Η Φλωρεντία θα έπρεπε να αποτελέσει την ευκαιρία για να αναλογιστεί ολόκληρη η Ευρώπη τις πάρα πολλές κρίσιμες αποφάσεις που βαραίνουν τους ώμους μας, ιδιαίτερα σχετικά με την ανεργία όπως υπογράμμισε ο Πρόεδρος Santer καθώς και σχετικά με τον εκδημοκρατισμό των θεσμικών μας οργάνων. Αντ' αυτού, η Φλωρεντία έχει γίνει όμηρος της συμπεριφοράς ενός κράτους μέλους. Τα νερά της πλημμύρας της αγγλοσαξωνικής αυταπάτης γλείφουν την είσοδο της Fortezza del Basso.
<P>
Πολλοί άνθρωποι στη Μ. Βρετανία είναι έκπληκτοι, απογοητευμένοι, αγανακτισμένοι και ντροπιασμένοι από τα καμώματα της βρετανικής κυβερνήσεως. Ο Προεδρεύων του Συμβουλίου μίλησε για αλληλεγγύη προς τη βρετανική κυβέρνηση.
<P>
Κύριε συνάδελφε, σας παρακαλώ να συλλογιστείτε μάλλον την αλληλεγγύη με τους λαούς της Μεγάλης Βρετανίας.
<P>
(EN) Οι εκπρόσωποι της βρετανικής κυβερνήσεως θα ισχυρισθούν ότι η πολιτική της μη συνεργασίας δεν αφορά τίποτα άλλο εκτός από την υπεράσπιση ζωτικών εθνικών τους συμφερόντων. Τους προκαλώ λοιπόν να εξηγήσουν ποια μέθοδο περιλαμβάνει η ανοησία τους. Ισχυρίζονται ότι θέλουν μια αποτελεσματική Ευρώπη που να προσφέρει όφελος στους πολίτες της: έτσι, μπλοκάρουν τις ενέργειες για την καταπολέμηση της απάτης. Ισχυρίζονται ότι θέλουν μια Ευρώπη στην οποία να αναπτύσσονται και να ευημερούν οι επιχειρήσεις: έτσι, μπλοκάρουν τις ενέργειες προς υποστήριξη αυτών των ιδίων επιχειρήσεων. Ισχυρίζονται ότι θέλουν μια Ευρώπη που να είναι διαμορφωμένη σύμφωνα με τα συμφέροντα της Μ. Βρετανίας: έτσι, απειλούν να μπλοκάρουν όλες τις συζητήσεις επί των κυρίων προβλημάτων που αντιμετωπίζουμε, από την κοινή εξωτερική πολιτική και πολιτική ασφάλειας μέχρι τη δικαιοσύνη και τις εσωτερικές υποθέσεις. Εάν αυτό μεταφράζεται σε προστασία ζωτικών εθνικών συμφερόντων, τότε είναι σαφές ότι η Μ. Βρετανία πάσχει από την ασθένεια των τρελών υπουργών. Την όλη αυτή προσπάθεια κατευθύνει ο σκληρός πυρήνας των ευρω-σκεπτικιστών εξωθώντας τους Υπουργούς να δείξουν πόσο σκληροί είναι απέναντι στην Ευρώπη με ολοένα και περισσότερο ακραίες πράξεις ανοησίας.
<P>
Έχω να κάνω δύο προτάσεις. Στη βρετανική κυβέρνηση λέγω: ξυπνήστε. Οι Συντηρητικοί υποτίθεται ότι πιστεύουν στην ισχυρή ηγεσία. Εάν εξακολουθούν να το πιστεύουν αυτό, τότε ήρθε η ώρα να το αποδείξουν. Ο βρετανικός λαός θέλει να δει αποδείξεις ότι η ηγεσία του μπορεί να τον καθοδηγήσει προς το συμφέρον ολόκληρου του έθνους και προς το κοινό συμφέρον της κοινότητας των ευρωπαϊκών εθνών και όχι προς το συμφέρον μιας εικοσάδας αντιδραστικών βουλευτών.
<P>
Στην υπόλοιπη Ευρώπη λέγω: μην υποχωρήσετε στον εκβιασμό. Οι εκλογείς μου έχουν υποφέρει περισσότερο από όλους εξ αιτίας της κρίσεως της ΣΕΒ. Αλλά δεν θα ήταν προς όφελος ούτε της Μ. Βρετανίας ούτε της Ένωσης εάν σχηματιζόταν η εντύπωση ότι αυτές οι τακτικές αποδίδουν, ενώ η κατάληξη θα ήταν πιθανότατα κάποια συμφωνία η οποία όμως δεν θα μπορούσε να φέρει αποτελέσματα. Όπως γνωρίζουν πολύ καλά οι βρετανοί Υπουργοί, ποτέ δεν οφελεί να διαπραγματεύεσαι όταν κάποιος σε εκβιάζει. Τώρα θα πρέπει να μάθουν ότι ο κανόνας αυτός δεν έχει εξαιρέσεις.

<SPEAKER ID=33 LANGUAGE="IT" NAME="Pettinari">
Κυρία Πρόεδρε, κύριε Πρόεδρε της Επιτροπής, κύριε Πρόεδρε του Συμβουλίου, που απουσιάζετε σήμερα όπως και πολλοί βουλευτές, θέλω να τονίσω στην παρέμβασή μου ότι συμμερίζομαι την άποψη του Προέδρου Santer για αρνητικό προϋπολογισμό, που δεν οφείλεται πάντως στην ιταλική Προεδρία. Είναι σκόπιμο να θυμηθούμε, λέξη προς λέξη, τη δήλωση του Προέδρου Santer και να ανασταλεί η προεκλογική εκστρατεία που εξάλλου δεν κάρπισε στον τομέα αυτό στην Ιταλία. Πράγματι, αν και υπό δυσμενείς συνθήκες, τα πεπραγμένα της ιταλικής Προεδρίας θεωρούνται θετικά.
<P>
Συνεπώς, πιστεύω ότι η αρνητική γνωμοδότηση του Προέδρου Santer αφορά το αδιέξοδο της συνολικής οικοδόμησης της Ευρώπης. Αρκεί να σκεφτούμε ότι οι προσπάθειες που ακολούθησαν τις προτάσεις του Τορίνου και που εδώ κρίθηκαν θετικές, παρέμειναν απραγματοποίητες, ίσως εξ αιτίας των δυσκολιών που προέρχονται από την Αγγλία. Είμαι πάντως πεπεισμένος ότι οι δυσκολίες πηγάζουν και από το γεγονός ότι ο μοναδικός στόχος μας παρέμεινε η νομισματική Ένωση, χωρίς να προωθηθεί η πολιτική ενότητα της ηπείρου μας, με τον κίνδυνο ανατροπής των ιδίων των νομισματικών και χρηματιστικών στόχων.
<P>
Πιστεύω ότι απαιτούνται περαιτέρω προσπάθειες, ακριβώς σαν ύστατο μήνυμα της ιταλικής Προεδρίας. Αναφέρομαι σε πραγματικό οργανόγραμμα εργασίας, με δυνατότητα υιοθέτησης και εφαρμογής σε κάθε χώρα της Ένωσης. Πρόεδρε Santer, καθώς δεν υπάρχει εμπιστοσύνη οι συμφωνίες εμπιστοσύνης δεν επαρκούν και δεν είναι δυνατόν να εμπιστευτεί κανείς την Ευρώπη των 18 εκατομμυρίων ανέργων.
<P>
Θα ήθελα επίσης να απαιτήσω από το Ευρωπαϊκό Συμβούλιο της Φλωρεντίας να δοθούν δυνατότητες επαναδιαπραγμάτευσης σημαντικών ζητημάτων, όπως το χροδιάγραμμα του ενιαίου νομίσματος και τη διασφάλιση μεγαλύτερης ευκαμψίας για τις παραμέτρους συμβατότητας. Το αίτημα αυτό εμπνέεται από τη θέληση διαφύλαξης και επανόδου της Ευρωπαϊκής Ένωσης, με στόχο την από κοινού αποτροπή του κινδύνου ολοσχερούς ναυαγίου.

<SPEAKER ID=34 LANGUAGE="SV" NAME="Schφrling">
Κυρία Πρόεδρε, ακούσαμε στην έναρξη την ευχή του κ. Santer να γίνει η Διάσκεψη της Φλωρεντίας μιά πραγματική καμπή, μιά κινητοποίηση στην Ευρώπη για να γίνει πραγματική πρόοδος στον χώρο της αγοράς εργασίας και να μπορέσουν να δημιουργηθούν περισσότερες θέσεις εργασίας.
<P>
Εγώ, και σίγουρα εκατομμύρια άνθρωποι εδώ στην Ευρώπη συμμεριζόμαστε αυτήν την ευχή. Αλλά για να γίνει αυτό πιθανό, απαιτείται να συζητηθεί η ΟΝΕ κατά την Διακυβερνητική Διάσκεψη και να επανεξεταστεί η πολιτική σύγκλισης, διότι οι περικοπές που γίνονται παντού στην Ευρώπη για να ικανοποιηθούν οι όροι σύγκλισης αντιθέτως αυξάνουν την ανεργία.
<P>
Πιστεύω ότι όλοι συμφωνούμε ότι όλες οι χώρες πρέπει να έχουν μιά υγεινή οικονομική πολιτική. Μιά υγιής οικονομική πολιτική σημαίνει ωστόσο επίσης ότι ασκείται μιά πολιτική που παρεμποδίζει τον κοινωνικό αποκλεισμό. Είναι ώρα, κυρία Πρόεδρε, να επανεξεταστεί αυτό το υψηλού κινδύνου πρόγραμμα που δημιουργεί κοινωνική αναστάτωση και πολιτική ένταση στην Ευρώπη. Συζητήστε την ΟΝΕ κατά την Διακυβερνητική Διάσκεψη.

<SPEAKER ID=35 LANGUAGE="EN" NAME="Malone">
Κυρία Πρόεδρε, άκουσα με μεγάλο ενδιαφέρον αυτά που μας είπαν σήμερα το πρωί ο κ. Santer και ο κ. Ντίνι. Και οι δύο κύριοι ετόνισαν την μέχρι σήμερα έλλειψη προόδου στη Διακυβερνητική Διάσκεψη. Μολονότι αναγνωρίζουμε ότι τα προβλήματα είναι πολύπλοκα, εν τούτοις μπορούν να λυθούν μόνο εάν αρχίσουν να λαμβάνονται θαρραλέα οι πρώτες αποφάσεις επί των θεμάτων της ημερήσιας διάταξης. Η κρίση εμπιστοσύνης των κρατών μελών θα πρέπει να υπερνικηθεί. Οι διαπραγματευτές θα πρέπει να επιταχύνουν τον ρυθμό τους εάν σκοπεύουν να φθάσουν σε επιτυχή αποτελέσματα. Όπως είπε ο κ. Ντίνι, εμείς στο Ευρωπαϊκό Κοινοβούλιο βρισκόμαστε στην καλύτερη θέση για να διατυπώσουμε τις ανησυχίες των πολιτών μας. Γνωρίζω ότι πάρα πολλά αντικείμενα, τα οποία οι πολίτες επιθυμούν να αντιμετωπιστούν, συμπεριλαμβάνονται σε υψηλή θέση στη δική μας ημερήσια διάταξη αλλά δεν συζητούνται στη ΔΔ. Θέλω να ασκήσω φανερά πίεση υπέρ του ευρωπαϊκού δικτύου κατά της φτώχειας. Η μάχη κατά της ένδειας και του κοινωνικού αποκλεισμού και ιδιαίτερα κατά της απογοήτευσης των 18 εκατομμυρίων ανέργων θα πρέπει να έχει απόλυτη προτεραιότητα.
<P>
Όλοι είμαστε εξαιρετικά ανήσυχοι από τις επιπτώσεις της κρίσεως της σπογγώδους εγκεφαλοπάθειας στην απασχόληση. Αναλογιστείτε όμως για μια στιγμή τη δυστυχία των εκατομμυρίων μακροχρόνια ανέργων και εκείνων που ποτέ δεν είχαν εργασία και πορεύονται στη ζωή μέσα σε εξουθενωτική ένδεια. Η μάχη κατά της ανεργίας θα πρέπει να τεθεί στο ίδιο επίπεδο με την επίτευξη της ΟΝΕ. Θα πρέπει να αποκαταστήσουμε την ισορροπία μεταξύ οικονομικών πολιτικών και κοινωνικών πολιτικών προβλέποντας την παρουσία μιας κοινωνικής πτυχής σε όλες τις πολιτικές της Ευρωπαϊκής Ένωσης.
<P>
Θα πρέπει να περιλάβουμε σε περίοπτη θέση της Συνθήκης τα θεμελιώδη δικαιώματα όλων των πολιτών της Ένωσης: το δικαίωμα σε ένα ευπρεπές εισόδημα, στη φροντίδα υγείας, στη στέγαση, στην εργασία, στην κατάρτιση, στις κοινωνικές υπηρεσίες, στην κοινοτική και οικογενειακή ζωή. Τα παραπάνω θα πρέπει να είναι εγγυημένα σε όλους τους κατοίκους της Ένωσης χωρίς καμία διάκριση.
<P>
Τέλος, η συμπεριφορά της βρετανικής κυβερνήσεως σε σχέση με την κρίση του βοείου κρέατος είναι απαράδεκτη. Πολύ φοβούμαι ότι εάν η κρίση του βοείου κρέατος κυριαρχήσει στη Φλωρεντία αυτό θα αποτελέσει πολύ κακό οιωνό για την επιτυχία του Συμβουλίου Κορυφής του Δουβλίνου.

<SPEAKER ID=36 LANGUAGE="NL" NAME="Maij-Weggen">
Πρόεδρε, παρά τις ορθές προσπάθειες που κατέβαλε η Επιτροπή προκειμένου να επιλύσει το πρόβλημα της σπογγώδους εγγεφαλοπάθειας των βοειδών, τρέφω ιδιαίτερη εκτίμηση για την πρωτοβουλία του Προέδρου Santer, καθίσταται ολοένα και πιο φανερό ότι θα έχουμε ένα από τα πλέον παράδοξα Ευρωπαϊκά Συμβούλια των τελευταίων 15 έως 20 ετών. Μολονότι οι αρχηγοί των κυβερνήσεων της Ευρωπαϊκής Ένωσης θα πρέπει να ασχοληθούν με επιτακτικά προβλήματα όπως εκείνο της ανεργίας, έχει υποβληθεί μια εξαιρετική πρόταση εν προκειμένω, όπως η πρόοδος των εργασιών της Διακυβερνητικής Διάσκεψης, το θέμα της ΟΝΕ, το θέμα της διεύρυνσης, το ρόλο της Ένωσης στη Γιουγκοσλαβία π.χ. μετά από την αποχώρηση των αμερικανικών στρατευμάτων καθώς και πολλά προβλήματα της εξωτερικής πολιτικής όπως οι σχέσεις με τη Ρωσία, το Ισραήλ, την Τουρκία, η οποία δεν μπορεί να σταματήσει να επιβουλεύεται τα ελληνικά νησιά, μολονότι δηλαδή η Ένωση πρέπει να ασχοληθεί με πολλά σοβαρά προβλήματα, η συνάντηση κορυφής απειλείται να καταστεί μια γελοία θεατρική παράσταση με τρελές αγελάδες. Απορώ τι θα σκεφθούν εν προκειμένω οι πολίτες. Οι αρνητικές τάσεις όσον αφορά το ευρωπαϊκό ιδεώδες μπορούν μόνο να αυξηθούν κατ' αυτόν τον τρόπο.
<P>
Θα πραγματοποιήσω τρεις σύντομες παρατηρήσεις. Καταρχάς το θέμα της ΣΕΒ. Συμφωνώ απόλυτα με τον κ. Santer ότι το θέμα της ΣΕΒ είναι ένα θέμα δημόσιας υγείας το οποίο θα πρέπει να επιλυθεί με υπεύθυνο τρόπο. Φρονώ ότι η πρόταση όπως αυτή έχει διατυπωθεί τώρα είναι ικανοποιητική. Ελπίζω ότι το Ηνωμένο Βασίλειο θα συμφωνήσει μαζί της. Όμως, ταυτόχρονα, οφείλω να δηλώσω ότι υπάρχουν πιθανότητες να μην συμβεί αυτό. Τότε θα πρέπει κανείς να λάβει σοβαρά υπόψη το ενδεχόμενο στη συνάντηση κορυφής να ληφθούν αποφάσεις από τις 14 χώρες και να αγνοηθεί το Ηνωμένο Βασίλειο. Το Ηνωμένο Βασίλειο ας προσφύγει τότε στο Ευρωπαϊκό Δικαστήριο για να αποφασίσει σχετικά με την ορθότητα των εν λόγω αποφάσεων.
<P>
Όσον αφορά τη Διακυβερνητική Διάσκεψη οφείλω να διαπιστώσω ότι έχει σημειωθεί μικρή μόνο πρόοδος. Στην έκθεση Westendorp η οποία εκπονήθηκε το Δεκέμβριο δεν υπάρχουν περισσότερα από ότι στην έκθεση σχετικά με την πρόοδο που έχουμε τώρα στα χέρια μας. Φρονώ ότι θα πρέπει να επισημάνουμε ότι είναι ιδιαίτερα σημαντικό να υπάρξει πρόοδος. Αλλωστε επιθυμούμε οι πολίτες να διαδραματίσουν μεγαλύτερο ρόλο. Επιθύμουμε περισσότερη διαφάνεια και δημοσιότητα. Επιθυμούμε περισσότερη δημοκρατία. Επιθυμούμε μια καλύτερη ρύθμιση για την εσωτερική ασφάλεια και μεγαλύτερη εμβέλεια της εξωτερικής πολιτικής. Όλα αυτά πρέπει όμως να υλοποιηθούν. Χρειάζεται πάντοτε η σύμφωνη γνώμη των κοινοβουλίων εν προκειμένω.
<P>
Επιτρέψτε μου να κάνω μια τελευταία ακόμη παρατήρηση. Στο ψήφισμα που βρίσκεται ενώπιόν μας αναφέρεται κάτι σχετικά με τη Γιουγκοσλαβία. Επιθυμούμε διακαώς, και αυτό υπάρχει στο ψήφισμα, μια έρευνα σχετικά με τη Σρεμπρενίτσα. Επιτρέψτε μου να θέσω αυτό το σημείο υπόψη της Ιταλικής Προεδρίας. Θα ήθελε αυτή να λάβει αυτό το σημείο σοβαρά υπόψη;

<SPEAKER ID=37 LANGUAGE="IT" NAME="Garosci">
Πρόεδρε Dini, σας απευθύνω το λόγο, αν και προσωρινά απoυσιάζετε από το Σώμα. Στη διάρκεια του εξαμήνου που σήμανε την έναρξη στο Τορίνο της Διακυβερνητικής Διάσκεψης, η ιταλική κυβέρνηση που ασκούσε την Προεδρία, άλλαξε ριζικά. Μόνο ο Πρόεδρος Dini διατήρησε σηματικό ρόλο παρά των αλλαγών: από Πρωθυπουργό διορίστηκε Υπουργός Εξωτερικών. Αναμφισβήτητα, οι ευθύνες απέναντι στην Ευρώπη δεν μειώθηκαν. Συνεπώς, τόσο ο Πρόεδρος Dini όσο και ο Πρόεδρος Santer αντιπροσωπεύουν εγγυήσεις για τη συνέχιση των εργασιών που ξεκίνησαν στο Τορίνο. Πράγματι, στο Τορίνο εγκαινιάστηκε η φάση καθολικής ανανέωσης της Ευρωπαϊκής Ένωσης, θεμελιωμένης πάνω σε ζητήματα και προβλήματα που εντοπίστηκαν ολοκάθαρα τόσο από το Κοινοβούλιο όσο και από τα άλλα όργανα και που αναφέρθηκαν σήμερα το πρωί: ανεργία, ενιαίο νόμισμα, πολιτικές ειρήνης και οικονομικής αύξησης, ελεύθερη κυκλοφορία στην εσωτερική αγορά, κοινωνική συνοχή, προστασία του καταναλωτή.
<P>
Στο τελευταίο ζήτημα συγκαταλέγεται και η ασθένεια των τρελών αγελάδων, που δεν δημιουργήθηκε αναμφισβήτητα πριν από τρεις μήνες και που έχει ήδη απορροφήσει πολλούς πόρους από τις εργασίες του Τορίνου και κινδυνεύει να μονοπωλήσει και το Συμβούλιο της Φλωρεντίας. Ζητάμε επιτακτικά από τη Μεγάλη Βρεταννία - στην οποία εξάλλου επιβεβαιώνουμε τη συμπαράστασή μας - να αναλαμβάνει τις ευθύνες της, πρώτ'απ'όλα ως προς την υγεία των καταναλωτών και κατά δεύτερο λόγο ως προς τις οικονομικές συνέπειες.
<P>
Από το Τορίνο - το υπενθύμισε ο Πρόεδρος Dini το πρωί - αναδύθηκαν δύο κεφαλιώδους σημασίας υποδείξεις: η διοικητική και φορολογική απορρύθμιση και η γραφειοκρατική απλοποίηση. Αυτές είναι απαραίτητες προϋποθέσεις για την οικονομική ανάκαμψη κυρίως των μικρομεσαίων επιχειρήσεων, που αντιπροσωπεύουν τον πραγματικό ρυθμιστή στην προσπάθεια αυτή.
<P>
Στη Φλωρεντία, η ιταλική Προεδρία, με αρκετές επιτυχίες στο ενεργητικό της, έχει ακόμη μια ευκαιρία να προβληθεί, κυρίως απέναντι στους Ιρλανδούς διαδόχους της, οι οποίοι αναπόφευκτα δεν έχουν αναπτύξει επαρκώς τη μεσογειακή πολιτική της Ευρώπης. Για το επόμενο εξάμηνο, μετά από επτά χρόνια και πλέον, της ιταλικής Προεδρίας, διαγράφονται δύο εκδοχές: εκείνη της ολοκλήρωσης ή της διάλυσης.

<SPEAKER ID=38 LANGUAGE="PT" NAME="Capucho">
Κυρία Πρόεδρε, όσον αφορά το Ευρωπαϊκό Συμβούλιο της Φλωρεντίας, καταρχή πρέπει οπωσδήποτε να καταδικάσουμε την κυβέρνηση του Ηνωμένου Βασιλείου για τη στρατηγική της κωλυσιεργίας που χρησιμοποιεί ως παράνομα αντίποινα για τα μέτρα που έλαβε η 'Ενωση για να καταπολεμήσει τη μάστιγα της ΣΕΒ.
<P>
Η κρίση αυτή έχει ωστόσο το πλεονέκτημα ότι αποκαλύπτει πως είναι αδύνατο να διατηρήσουμε στη Συνθήκη τις ρυθμίσεις που επιτρέπουν σε ένα κράτος μέλος να παρακωλύει την ομαλή λειτουργία των θεσμικών οργάνων και να εμποδίζει τη λήψη αποφάσεων τις οποίες επιθυμούν όλοι οι άλλοι, αποφάσεις που στην περίπτωση αυτή όχι μόνο δεν πλήττουν ζωτικά συμφέροντα, αλλά έχουν επιπλέον ως στόχο την προστασία της δημόσιας υγείας. Ως προτεραιότητες για το Ευρωπαϊκό Συμβούλιο της Φλωρεντίας και σύμφωνα εξάλλου με το κοινό ψήφισμα που εγκρίναμε, επισημαίνω τα ακόλουθα σημεία: έγκριση μίας σαφούς στρατηγικής για την προώθηση της ΔΔ και τον επανακαθορισμό των αντίστοιχων προτεραιοτήτων, αποδέσμευση των μέσων που είναι απαραίτητα για την εφαρμογή των μέτρων που προβλέπονται στη Λευκή Βίβλο για την Ανάπτυξη, την Ανταγωνιστικότητα και την Απασχόληση, βοήθεια στην ειρηνευτική διαδικασία στη Μέση Ανατολή στη βάση της αυστηρής τήρησης από τα μέρη των εν ισχύ συμφωνιών και, τελικά, συνέχιση των δράσεων και προγραμμάτων που βρίσκονται τώρα υπό εξέλιξη στην πρώην Γιουγκοσλαβία, έπειτα από τις συμφωνίες του Ντέιτον, μέχρι την επίτευξη μίας διαρκούς ειρήνης.

<SPEAKER ID=39 LANGUAGE="EN" NAME="David">
Κυρία Πρόεδρε, καθώς συνεχίζεται η κρίση του βοείου κρέατος τόσο περισσότερο αποδεικνύεται αντιπαραγωγική η άνευ διακρίσεων πολιτική μη συνεργασίας της βρετανικής κυβερνήσεως. Απλά και μόνο δεν υπάρχει καμία έννοια στην παρεμπόδιση μέτρων τα οποία, επί παραδείγματι, καταπολεμούν την απάτη, μειώνουν τη γραφειοκρατία, προάγουν τις λιγότερο διαδεδομένες γλώσσες και επιταχύνουν τη μάχη κατά του ρατσισμού.
<P>
Ο, τιδήποτε και να συμβεί με το εμπάργκο για το βόειου κρέας, εάν η βρετανική κυβέρνηση εξαρθρώσει τώρα τη σύνοδο της Φλωρεντίας, αυτό θα αποτελεί μια πράξη ανοησίας και ηλιθιότητας. Στην ημερήσια διάταξη της συνόδου θα περιλαμβάνονται προτάσεις για ένα σύμφωνο σταθερότητας προς προώθηση της δημιουργίας θέσεων εργασίας, μέτρα ενθάρρυνσης των μικρομεσαίων επιχειρήσεων, μέτρα για την προώθηση των επενδύσεων στα διευρωπαϊκά δίκτυα και μέτρα τα οποία θα διασφαλίσουν την πιο αποτελεσματική λειτουργία της εσωτερικής αγοράς. Με 18 εκατομμύρια ανέργους στη Μ. Βρετανία και σε ολόκληρη την Ευρωπαϊκή Ένωση, θα αποτελούσε τρέλα για τη βρετανική κυβέρνηση να προβάλλει εμπόδια σ' αυτές τις προτάσεις. Η απασχόληση θα πρέπει να αποτελέσει απόλυτη προτεραιότητα στη Φλωρεντία και τίποτα - απολύτως τίποτα - δεν πρέπει να απομακρύνει την προσοχή μας από τον στόχο αυτό.
<P>
Επιζητώ την άμεση άρση του εμπάργκο αλλά δέχομαι επίσης ότι η βρετανική κυβέρνηση θα πρέπει να υποβάλει προτάσεις οι οποίες θα έχουν ως αποτέλεσμα γνήσια εμπιστοσύνη των καταναλωτών. Τα γεγονότα των τελευταίων εβδομάδων έχουν αναμφίβολα βλάψει την Ευρωπαϊκή Ένωση, έχουν αποδυναμώσει τη θέση της Μ. Βρετανίας και έχουν υπονομεύσει την επιρροή της. Η διάσκεψη της Φλωρεντίας θα πρέπει να αντιμετωπιστεί ως ευκαιρία για μια νέα αρχή. Το βάρος πέφτει σαφώς επάνω στους ώμους της βρετανικής κυβέρνησης για να αποδείξει ότι έχει σοβαρότητα σχετικά με την εποικοδομητική, την ευρωπαϊκή συνεργασία. Εάν η Συντηρητική κυβέρνηση δεν είναι ικανή να εκτελέσει αυτό το έργο ας παραχωρήσει τη θέση της σε μια Εργατική κυβέρνηση που είναι ικανή.

<SPEAKER ID=40 NAME="Λαμπρίας">
Κυρία Πρόεδρε, η οδυνηρή εμπειρία μας από την τραγωδία της Γιουγκοσλαβίας κατέδειξε την απόλυτη ανάγκη μιας κοινής εξωτερικής πολιτικής και μιας εύστοχης προληπτικής διπλωματίας. Μολονότι όμως πολλά λέγονται, ελάχιστα γίνονται γύρω από την ζωτική αυτή αναγκαιότητα. Το χειρότερο είναι ότι, ακόμη και όταν εκδηλώνονται επικίνδυνες κρίσεις, δεν λειτουργεί ένας μηχανισμός άμεσης αντιμετώπισής τους. Αυτό ακριβώς συμβαίνει σήμερα με το Αιγαίο. Από καιρό, η συμπεριφορά ενός παράκτιου κράτους έχει δημιουργήσει αφόρητη ένταση στην περιοχή. Από καιρό, διάφορες εκθέσεις επισημαίνουν ότι σοβεί ο κίνδυνος να ξεσπάσει εκεί μία θερμή αναμέτρηση. Και είναι ακόμη πιο ανησυχητικό ότι το κράτος αυτό -η Τουρκίααποχαλινώθηκε όταν, με τις ευλογίες όλων των εταίρων, συνδέθηκε στενότερα με την Ευρωπαϊκή 'Ενωση, μέσω της Τελωνειακής 'Ενωσης.
<P>
'Οταν η Τουρκία προκάλεσε το επικίνδυνο επεισόδιο στην 'Ιμια, ήταν οι Αμερικανοί - και όχι οι Ευρωπαίοι- αυτοί που παρενέβησαν πυροσβεστικά, κι'έφθασε ο κ. Χόλμπρουκ, ο αρχιτέκτων του Ντέιτον, στο σημείο να ειρωνευθεί την Ευρωπαϊκή 'Ενωση, λέγοντας ότι κοιμάται.
<P>
Η προκληκτικότητα όμως της Τουρκίας εκδηλώθηκε και μετά την 'Ιμια, με απειλές πολέμου, με εξωφρενικές δηλώσεις υπουργών, με θρασείες διεκδικήσεις ή με αμφισβητήσεις της κυριαρχίας μελών της 'Ενωσης. Είναι η ύστατη ώρα, και το Συμβούλιο στην Φλωρεντία, εάν πράγματι θέλει να προωθήσει την ΚΕΠΠΑ και την προληπτική διπλωματία, πρέπει να επισημάνει απερίφραστα στο ταραχοποιό αυτό κράτος τις υποχρεώσεις του απέναντι στην Ευρωπαϊκή 'Ενωση και την διεθνή νομιμότητα, εάν θέλει να αντλήσει τα ωφελήματα από την ευρωπαϊκή συνεργασία.

<SPEAKER ID=41 LANGUAGE="NL" NAME="Neyts-Uyttebroeck">
Κυρία Πρόεδρε, συνάδελφοι, οι εξελίξεις γύρω από την κρίση που προκάλεσε η ασθένεια των τρελών αγελάδων απέδειξαν πως τα ψέματα, οι αναλήθειες και η μυστικότητα μπορούν να δημιουργήσουν ένα κλίμα μίσους, άγχους, ξενοφοβίας και έλλειψης εμπιστοσύνης. Αναμφίβολα, αυτό το γεγονός μπορεί τελικά να θέσει σε κίνδυνο την επικύρωση της τροποποίησης της Συνθήκης. Το γεγονός ότι ο Μajor φέρει την ευθύνη, σύμφωνα με την Ευρωπαϊκή Ένωση, για την κρίση, αποτελεί περίτρανη απόδειξη μιας στάσης την οποία λαμβάνουν πάρα πολλές κυβερνήσεις της Ευρωπαϊκής Ένωσης κάθε φορά που αυτές χρησιμοποιούν καταχρηστικώς ως «κόκκινο πανί» ή ως ομπρέλα την Ευρωπαϊκή Ένωση. Η στάση αυτή τροφοδοτεί την αμφιβολία και την έλλειψη εμπιστοσύνης εκ μέρους των πολιτών.
<P>
Η Διακυβερνητική Διάσκεψη θα πρέπει να αφαιρέσει από τις κυβερνήσεις τη δυνατότητα να συνεχίσουν να παίζουν αυτό το «κρυφτούλι». Το μέσο που χρησιμοποιούν, συνάδελφοι, είναι το απόρρητο των διαβουλεύσεων και των ψηφοφοριών στο Συμβούλιο Υπουργών. Απευθύνω, συνεπώς, έκκληση ώστε η Διακυβερνητική Διάσκεψη να τερματίσει οριστικά το απόρρητο των ψηφοφοριών στο Συμβούλιο, όταν αυτό θεσπίζει νομοθεσία, και να προωθήσει γενικώς τη διαφάνεια.

<SPEAKER ID=42 LANGUAGE="FR" NAME="Guigou">
Κυρία Πρόεδρε, τρεις μήνες μετά την επίσημη έναρξη της και παρά τις προσπάθειες της ιταλικής προεδρίας, η Διακυβερνητική Διάσκεψη βρίσκεται στο νεκρό σημείο. Ο πρώτος λόγος είναι η γενική έλλειψη πολιτικού παλμού. Τα προβλήματα που πρέπει να λύσει η διάσκεψη αυτή δεν είναι τεχνικά, είναι πολιτικά. Μόνο οι υπουργοί και οι αρχηγοί κρατών και κυβερνήσεων μπορούν να δώσουν την απαραίτητη ώθηση. Πρέπει να ασχοληθούν προσωπικά, πράγμα που δεν έχει γίνει ακόμη, εάν θέλουν να προχωρήσει η διάσκεψη.
<P>
Ο δεύτερος λόγος είναι το μπλοκάρισμα της βρετανικής κυβέρνησης. Το μπλοκάρισμα αυτό της Διάσκεψης χρονολογείται πολύ πριν από την κρίση της «τρελής αγελάδας». Αλλά καθώς είχε εκφρασθεί πολιτισμένα, τα άλλα κράτη μέλη μπορούσαν να αναβάλουν για αργότερα τη στιγμή της αλήθειας. Ο εκβιασμός της βρετανικής κυβέρνησης στο θέμα της «τρελής αγελάδας» υποχρεώνει τα κράτη μέλη να θέσουν ενωρίτερα από ότι προβλέπονταν την επόμενη ερώτηση: πως θα παρακαμφθεί η σημερινή κυβέρνηση του Ηνωμένου Βασιλείου, πως θα προχωρήσουμε χωρίς αυτή; Ωραίο αποτέλεσμα για τον κ. Major. Απομονώνεται μόνος του και δείχνει, με τη στάση του, όλο το ενδιαφέρον που παρουσιάζει η ψηφοφορία κατά πλειοψηφία.
<P>
Το Ευρωπαϊκό Συμβούλιο της Φλωρεντίας οφείλει να προσδιορίσει κάποιους άξονες για την ιρλανδική προεδρία, ώστε στο Δουβλίνο η Διακυβερνητική Διάσκεψη να μην ξαναβρεθεί στο σημείο ακριβώς που βρίσκεται σήμερα. Το ψήφισμά μας δίνει αναλυτικά τις προτεραιότητες. Θα επιμείνω μόνο σε τέσσαρες από αυτές. Το νέο κεφάλαιο για την απασχόληση, προκειμένου να κάνουμε σαφέστερη τη θέλησή μας να θέσουμε την απασχόληση στην πρώτη σειρά των προτεραιοτήτων της Ευρωπαϊκής Ένωσης τις δημόσιες υπηρεσίες, ως κεντρικό στοιχείο για τους ευρωπαίους πολίτες τη συναπόφαση του Ευρωπαϊκού Κοινοβουλίου για όλες τις νομοθετικές πράξεις τη γενίκευση της ψηφοφορίας κατά πλειοψηφία την απλοποίηση της Συνθήκης, τέλος, θέμα που πρέπει να συζητηθεί ήδη στη Φλωρεντία, εάν θέλουμε να έχουμε την πιθανότητα να σημειώσουμε πρόοδο προς την κατεύθυνση αυτή.
<P>
Ελπίζω ότι το Κοινοβούλιο αυτό δεν θα εγκρίνει μια μεταρρύθμιση που θα είναι πολύ λίγη. Το ίδιο και ορισμένα εθνικά κοινοβούλια. Δεν υπάρχει άλλος δρόμος παρά μια μεταρρύθμιση φιλόδοξη.

<SPEAKER ID=43 LANGUAGE="DE" NAME="Rack">
Kυρία Πρόεδρε, την προηγούμενη εβδομάδα συνεδρίασε στις Bρυξέλλες η Eπιτροπή των Περιφερειών; στη συνεδρίαση αυτή, λόγω της μη συνεργασίας της Bρετανίας, δεν μπόρεσαν τυπικά να επιδώσουν τα διαπιστευτήριά τους δύο αυστριακοί ανώτατοι υπάλληλοι των ομόσπονδων κρατιδίων, που κατέλαβαν το αξίωμα αυτό με δημοκρατικές εκλογές.
<P>
Tο πρόβλημα στην Eπιτροπή των Περιφερειών λύθηκε μέσα στο πνεύμα της ευρωπαϊκής συνύπαρξης. Tο ίδιο θα πρέπει να κάνουμε και για το θέμα της BSE. Kαι κυρίως δεν θα πρέπει να ξεχάσουμε τους γεωργούς στην πατρίδα μας.
<P>
Xθες το βράδυ, εκατομμύρια Eυρωπαίοι χάρηκαν τη λαμπρή ποδοσφαιρική συνάντηση Aγγλίας-Oλλανδίας. Tι θα συνέβαινε αν η Eυρώπη, στο Eυρωπαϊκό Πρωτάθλημα Ποδοσφαίρου, ακολουθούσε μια πολιτική μη συνεργασίας; Aλλά υπάρχουν σημαντικότερα πράγματα στην Eυρώπη από την Eπιτροπή των Περιφερειών και το Eυρωπαϊκό Πρωτάθλημα Ποδοσφαίρου: η ανεργία, μια λειτουργική Eυρώπη, η Oικονομική και Nομισματική Ένωση και πολλά άλλα ακόμη. Eδώ χρειαζόμαστε, πράγματι, τη συνεργασία όλων. Στο θέμα της ανεργίας δεν χρειαζόμαστε μόνον τη συνεργασία, αλλά και την ανάπτυξη λειτουργικών εννοιών, και όχι μόνο μεγάλα λόγια. Eδώ υπάρχουν μεταξύ μας, μεταξύ του Eυρωπαϊκού Λαϊκού Kόμματος και των υπολοίπων ομάδων του Σώματός μας, και ιδιαίτερα των Σοσιαλδημοκρατών, έντονες διαφορές απόψεων. Δεν μπορεί κανείς να εγγυάται την εργασία μόνο στα χαρτιά. Tο κεφάλαιο «Aπασχόληση» στη Συνθήκη είναι πολύ λίγο αν παραμείνει στα χαρτιά, ενώ αν αποσκοπεί σε μια κεντρικά κατευθυνόμενη πολιτική για την απασχόληση στην Eυρώπη, είναι πάρα πολύ. Tις θέσεις εργασίας τις δημιουργεί η οικονομία και κυρίως οι μικρομεσαίες επιχειρήσεις. Tα κράτη μέλη και η Ένωση θα πρέπει να συνεργαστούν, για να δημιουργηθούν οι συνθήκες-πλαίσιο που χρειαζόμαστε για να αποκτήσουμε θέσεις εργασίας.
<P>
Kαι κλείνω με τη φράση ενός 25χρονου άνδρα που μου έγραψε το εξής: »Aς μην ξεχνάμε ότι οι Eυρωπαϊκές Kοινότητες δεν προέκυψαν, ως γνωστόν, από καθαρή συμπάθεια μεταξύ των λαών, αλλά από την εμπειρία των φοβερών καταστροφών που προκάλεσε ο άφρων εθνικισμός και η αδιαφορία για το γείτονα.» Aς μην απογοητεύσουμε αυτόν τον νεαρό άνδρα.

<SPEAKER ID=44 LANGUAGE="FI" NAME="Iivari">
Αξιότιμη κυρία Πρόεδρε, η λήψη αποφάσεων στην Κοινότητα καθυστερεί λόγω της στάσης που τηρεί ένα από τα κράτη μέλη την στιγμή που οι Ευρωπαίοι πολίτες αναμένουν να ληφθούν επειγόντως μέτρα για την βελτίωση της τεράστιας ανεργίας και να τεθούν οι στόχοι για την Ευρώπη του μέλλοντος. Ελπίζω ότι στη Διάσκεψη Κορυφής της Φλωρεντίας θα βρεθεί λύση για το αδιέξοδο αυτό και θα εξασφαλισθούν οι δυνατότητες για λήψη αποφάσεων όσον αφορά τόσον τη βελτίωση της απασχόλησης όσο και την Διακυβερνητική Διάσκεψη.
<P>
Εκτός της ανάπτυξης της οικονομίας, για την καταπολέμηση της ανεργίας απαιτείται και η συνεργασία των κυβερνήσεων με τις διάφορες πλευρές που έχουν ενδιαφέροντα στην αγορά εργασίας. Πρέπει όλοι να συμμετέχουν στη διαμόρφωση μιας πολιτικής βάσει της οποίας η αύξηση της παραγωγικότητας θα προκαλέσει και αύξηση των επενδύσεων. Πρέπει, συγχρόνως, να βελτιωθεί η λειτουργικότητα της αγοράς εργασίας και να βρεθούν αποτελεσματικοί τρόποι για την κατανομή εργασίας. Και δεν πρέπει, βεβαίως, να λησμονούμε το γεγονός ότι οι τομείς έρευνας και εκπαίδευσης έχουν μεγάλη ανάγκη ενίσχυσης στην Ευρώπη.
<P>
Παρόλο ότι τα θέματα με τα οποία έχει ασχοληθεί μέχρι σήμερα η Διακυβερνητική Διάσκεψη, είναι γενικού περιεχομένου, έχω αντιληφθεί ότι η πρωτοβουλία των Υπουργών Εξωτερικών της Φινλανδίας και της Σουηδίας σχετικά με την εξέλιξη της ΔΕΕ σε ένα κοινοτικό μέσο για τον έλεγχο των κρίσεων έχει γίνει, εν μέρει, αποδεκτή. Η πρωτοβουλία αυτή είναι σχεδόν ταυτόσημη με την άποψη του Ευρωπαϊκού Κοινοβουλίου. Ακόμη, η πρόσφατη απόφαση του ΝΑΤΟ, με την οποία καθίσταται δυνατή η χρήση μονάδων της συμμαχίας αυτής σε ευρωπαϊκές επιχειρήσεις, συμφωνεί με την πρωτοβουλία αυτή.
<P>
Η κοινή εξωτερική πολιτική και πολιτική ασφαλείας πρέπει να καταστεί αποτελεσματικότερη. Συγχρόνως πρέπει να ληφθούν μέτρα, ούτως ώστε να μπορούν, στο εξής, τα ουδέτερα από στρατιωτική άποψη κράτη να συμμετέχουν, επί ίσοις όροις, στη διαμόρφωση και άσκηση της κοινής εξωτερικής πολιτικής και πολιτικής ασφαλείας. Στην σημερινή Ευρώπη η ουδετερότητα δεν πρέπει να εκλαμβάνεται ως προσπάθεια για αποφυγή υποχρεώσεων αλλά ως πρόσθετος παράγοντας για την βελτίωση της σταθερότητας και ασφάλειας.

<SPEAKER ID=45 LANGUAGE="DE" NAME="Nassauer">
Kυρία Πρόεδρε, κυρίες και κύριοι, όλοι συμφωνούν, κι αυτό είναι το εκπληκτικό, ότι τα αποτελέσματα στον τρίτο πυλώνα είναι μέχρι τώρα ανεπαρκή. Mε το ίδιο, πέρα για πέρα, πνεύμα εκφράζεται και η βρετανική κυβέρνηση, πράγμα που είναι αντίθετο προς τις προσδοκίες που εναποθέτουν οι πολίτες στην ευρωπαϊκή πολιτική και που είναι πολλές. Aν ρωτήσει κανείς τους λόγους, τότε θα πέσει πρώτα-πρώτα πάνω στην αξίωση της ομοφωνίας των αποφάσεων στο Συμβούλιο Yπουργών. Aν κοιτάξει όμως παραπίσω, θα διαπιστώσει ότι ουσιαστικά, εν ονόματι της εθνικής κυριαρχίας, διεκδικείται να μην παίρνονται ορισμένες αποφάσεις κοινοτικά, αλλά να παραμείνουν στην αρμοδιότητα των εθνικών αρχών. Αν υποθέσουμε ότι μια κοινοτική αστυνομική ενέργεια, έναντι μιας ενέργειας σε εθνικό επίπεδο, θα έδινε στους πολίτες μεγαλύτερη προστασία από το έγκλημα, τότε αυτό θα σήμαινε ότι, εν ονόματι της εθνικής κυριαρχίας, θα στερούσαμε ουσιαστικά από τους πολίτες να κάνουν χρήση μιας προστασίας που θα τους κάλυπτε περισσότερο. Αν η εθνική κυριαρχία έχει σαν αποτέλεσμα να στερεί από τους πολίτες μια πιθανή προστασία από εγκλήματα, τότε δεν μπορώ να φανταστώ πως μια τέτοια εθνική κυριαρχία την θέλουν οι πολίτες.
<P>
Γι' αυτό και θα πρέπει τώρα, ενόψει της συνόδου κορυφής και των διαπραγματεύσεων για τη Συνθήκη του Μάαστριχτ, να τεθεί υπό δοκιμασίαν η έννοια της εθνικής κυριαρχίας. Η εθνική κυριαρχία αποτελεί τη βάση του εθνικού κράτους, κι αυτό θα το χρειασθούμε αναμφισβήτητα, σε εύθετο χρόνο, σαν οργανωτικό μοντέλο για την εκπλήρωση δημοσίων καθηκόντων. Η εθνική κυριαρχία, ωστόσο, θα πρέπει να επικεντρωθεί μόνον σε βασικά σημεία, για τα οποία είναι απαραίτητη, και θα πρέπει να αφήνει και ελάχιστο ελεύθερο χώρο για την εκπλήρωση κοινοτικών καθηκόντων. Αυτό είναι, στο κάτω-κάτω, το θέμα του τρίτου πυλώνα.

<SPEAKER ID=46 LANGUAGE="DE" NAME="Meier">
Kυρία Πρόεδρε, το Συμβούλιο της Φλωρεντίας και η Διακυβερνητική Διάσκεψη αντιμετωπίζουν προβλήματα, που αφήνουν να διαφανούν ορισμένα αδύνατα σημεία. Λόγω μιας δυσάρεστης εξέλιξης σ' έναν ειδικό τομέα - αναφέρω τις χαρακτηριστικές λέξεις BSE, υγεία και στάση της βρετανικής κυβέρνησης, όπου συνειδητά κάνω λόγο για βρετανική κυβέρνηση και όχι για Βρετανούς ή Μεγάλη Βρετανία - δημιουργήθηκε μια κατάσταση η οποία έχει ως αποτέλεσμα να μπλοκάρεται η συνολική περαιτέρω εξέλιξη ορισμένων βασικών αρχών, καθώς επίσης και μερικές καθημερινές, κατά κάποιον τρόπο, αποφάσεις (θα πρέπει τώρα να ανέρχονται σε 80 συνολικά).
<P>
Όσο περισσότερο τάσσομαι υπέρ του ότι θα πρέπει να πείθουμε ο ένας τον άλλο με επιχειρήματα, και συνεπώς να επιδεικνύουμε κάποια υπομονή και κατανόηση στις εξελίξεις, τόσο λιγότερο θα πρέπει να επιτρέπονται τα απαράδεκτα μπλοκαρίσματα που δεν έχουν καμιά αντικειμενική βάση. Καλώ τη βρετανική κυβέρνηση να σταματήσει τη σημερινή πεισματάρικη στάση της. Σύμφωνα με το πνεύμα αυτό, υποστηρίζω όλες τις εξελίξεις που οδηγούν σε μελλοντικές αλλαγές. Αυτό ισχύει και για τον τομέα της κοινής εξωτερικής πολιτικής, όπου θα πρέπει να υπάρχει η αναγκαία ευελιξία - βλέπε και το σημείο 9 της πρότασης ψηφίσματος της Επιτροπής Θεσμικών Θεμάτων - ώστε να επιτρέπονται περαιτέρω εξελίξεις και μέτρα, χωρίς να είναι υποχρεωμένος κανείς να συμμετέχει, αλλά και χωρίς επίσης να μπορεί να παρεμποδίσει αποφάσεις.
<P>
Το Συμβούλιο της Φλωρεντίας, ως πέρας της ιταλικής προεδρίας, θα 'πρεπε να συνοψίσει τις εργασίες του τελευταίου εξαμήνου, να ανοίξει προοπτικές για το μέλλον και να κάνει εισαγωγή στην επόμενη προεδρία. Στο Συμβούλιο αυτό αποδίδεται ιδιαίτερη σημασία σε όλα τα προς συζήτηση θέματα, επειδή θα γίνει μια πρώτη έκθεση για τα μέχρι τώρα αποτελέσματα της Διακυβερνητικής Διάσκεψης.
<P>
Συνοψίζοντας, θα ήθελα να αναφέρω ακόμη, εν συντομία, τα κύρια θέματα του Ευρωπαϊκού Συμβουλίου και της Διακυβερνητικής Διάσκεψης. Πρόκειται για τη θεσμική περαιτέρω εξέλιξη, την εμβάθυνση και τη διεύρυνση. Υποστηρίζω την κατατεθείσα πρόταση ψηφίσματος. Ιδιαίτερα σημαντικές είναι οι πρόοδοι που δίνουν μεγαλύτερο βάρος στο Ευρωπαϊκό Κοινοβούλιο. Πρόκειται για τα θέματα ασφαλείας και για την παροχή καθολικών υπηρεσιών. Ιδιαίτερη σημασία έχουν οι πρόοδοι στον τρίτο πυλώνα - αναφέρω μόνο την Europol και κυρίως την οικονομική και κοινωνική συνιστώσα, όπου το θέμα της απασχόλησης και οι έντονες κοινές προσπάθειες για βελτίωσή της θα πρέπει να αποτελούν ύψιστη προτεραιότητα.

<SPEAKER ID=47 LANGUAGE="FR" NAME="Herman">
Κυρία Πρόεδρε, caro Presidente del Consiglio , όταν βρίσκεστε μπροστά σε δεκατέσσερες εταίρους που λένε ναι σε μια πρόταση της Επιτροπής, και μόνο ένας από αυτούς λέει όχι, όχι γιατί δε συμφωνεί με την πρόταση αυτή αλλά επειδή θέλει να ασκήσει πίεση στους άλλους για να επιτύχει την προσχώρησή τους σε μια άλλη απόφαση - και το ομολογεί κυνικά, δεν το κρύβει - βρίσκεστε αποδεδειγμένα μπροστά σε μια κατάχρηση δικαιώματος.
<P>
Μπορείτε λοιπόν να δηλώσετε ότι η απόφαση αυτή είναι έγκυρη και ότι ο δύστροπος που θέλει να αμφισβητήσει την εγκυρότητα αυτή πρέπει να το αποδείξει στο Ευρωπαϊκό Δικαστήριο και του εύχομαι καλή τύχη. Εκπλήσσομαι, κύριε Πρόεδρε, ότι ούτε εσείς, ούτε η λεγεώνα των νομικών συμβούλων που σας περιβάλλουν, δεν έχετε ακόμη σκεφθεί τη λύση αυτή. Το ίδιο ισχύει και για τον Πρόεδρο της Επιτροπής. Είστε ο θεματοφύλακας της Συνθήκης και δεν μπορείτε να αφήνετε να μετατρέπονται σε παλιόχαρτο οι επίσημες δεσμεύσεις που καταγράφονται στο άρθρο 5 της Συνθήκης.
<P>
Είναι λοιπόν καθήκον σας να δράσετε, όχι μόνο με απειλές, που βέβαια διατυπώθηκαν με μεγάλη πίστη και, συμφωνώ, με εξαιρετική ορθότητα, αλλά που παρέμειναν μέχρι σήμερα χωρίς αποτέλεσμα. Από τη στιγμή που έχετε στη διάθεσή σας τέτοια μέσα, γιατί να μη τα χρησιμοποιήσετε;

<SPEAKER ID=48 LANGUAGE="SV" NAME="Lφφw">
Κυρία Πρόεδρε, ας ελπίσουμε ότι δεν θα είναι μόνον ένα Συμβούλιο Υπουργών για την ασθένεια των τρελλών αγελάδων - η Φλωρεντία παραείναι όμορφη για κάτι τέτοιο. Σίγουρα είναι ένα σημαντικό θέμα, ειδικά εφόσον έχει οδηγήσει σε ένα πολιτικό παιχνίδι το οποίο αυξάνει μόνο την δυσπιστία των πολιτών για την ΕΕ. Αλλά ας φροντίσουμε ώστε τουλάχιστον οι 14 υπόλοιπες χώρες - μέλη είναι έτοιμες να αναλάβουν την ευθύνη τους.
<P>
Ο κ. Ντίνι είπε ότι είναι σημαντικό να μην συμπεριφέρεται η ΕΕ σαν ένα τεχνητό κατασκεύασμα. Συμφωνώ με αυτό. Πρέπει να δείξουμε ότι πράγματι μπορούμε να χρησιμοποιήσουμε την ΕΕ για να αντιμετωπίσουμε τα προβλήματα που ανησυχούν τους πολίτες. Τότε το θέμα είναι η απασχόληση και τίποτε άλλο. Αυτό είναι το μήνυμα που έχει συγκεντρωθεί από αυτήν εδώ την αίθουσα και το μήνυμα που έχει συγκεντρωθεί από τους λαούς της Ευρώπης, είμαι πλήρως πεπεισμένος επ' αυτού. Σε συνάφεια με αυτό υπάρχει τώρα ένας αριθμός πρωτοβουλιών να λάβουμε υπόψη, από την Γαλλία, την Σουηδία και τώρα την ιδέα της Επιτροπής για μιά συνθήκη εμπιστοσύνης. Ελπίζω ο κ. Ντινι να θέλει να πάρει το μήνυμα: Πάρτε στα σοβαρά όλες αυτές τις πρωτοβουλίες και δείξτε ότι μπορεί να επιτευχθεί κάτι συγκεκριμένο στην Φλωρεντία.
<P>
Τέλος, κυρία Πρόεδρε, υπάρχει ένας άλλος τομέας όπου οι ωραίοι τίτλοι πρέπει να αποκτήσουν περιεχόμενο. Αφορά την ομιλία για την διαφάνεια. Πρέπει να αποκτήσουμε έναν κανονισμό ώστε οι υπάλληλοι της ΕΕ να γνωρίζουν τι ισχύει. Δεν πρέπει να αποφασίζουν αυθαίρετα. Ο βασικός κανόνας πρέπει να είναι όλα τα έγγραφα που εισέρχονται και εξέρχονται από τα θεσμικά όργανα της ΕΕ θα πρέπει να είναι δημόσια. Θα έπρεπε να είναι εντελώς δυνατόν να αρχίσει αυτό το έργο ήδη κατά την συνεχιζόμενη Διακυβερνητική Διάσκεψη. Δεν χρειάζεται να αναμένουμε ενάμισυ ή δύο χρόνια Διακυβερνητικής Διάσκεψης για να κάνουμε μεταρρυθμίσεις σ' αυτόν τον τομέα.

<SPEAKER ID=49 LANGUAGE="DE" NAME="Menrad">
Kυρία Πρόεδρε, αξιότιμοι κυρίες και κύριοι συνάδελφοι, το να είναι πάνω από 18 εκατομμύρια άνθρωποι στην Κοινότητα άνεργοι, αυτό αποτελεί πρόκληση για την Ένωση, παρόλο που οι κύριες αρμοδιότητες, όσον αφορά την πολιτική της απασχόλησης, βρίσκονται στα κράτη μέλη και κυρίως στους κοινωνικούς εταίρους. Το σύμφωνο εμπιστοσύνης για την απασχόληση στην Ευρώπη, που πρότεινε η Επιτροπή, καθώς κι οι συμμαχίες για την εργασία σε όλα τα επίπεδα, είναι πράγματα απαραίτητα. Αυτός είναι εφαρμοσμένος κοινωνικός διάλογος και εφαρμοσμένη επικουρικότητα. Αλλά επικουρικότητα είναι ακόμη και το να δραστηριοποιείται, συμπληρωματικά και επικουρικά, η μεγαλύτερη αρμόδια ομάδα, όταν η, κατά πρώτον λόγο αρμόδια, μικρότερη μονάδα δεν μπορεί από μόνη της να εκπληρώσει τα καθήκοντά της. Χρειάζεται να συμφωνήσουμε για την αποδέσμευση των πρόσθετων επενδύσεων στα διευρωπαϊκά δίκτυα, χωρίς να αυξήσουμε συνολικά τις δημόσιες δαπάνες.
<P>
Χρειαζόμαστε συγκέντρωση των πιστώσεων σε επενδύσεις που δημιουργούν θέσεις εργασίας, ακόμη και στα διαρθρωτικά ταμεία της ΕΕ. Σε καμιά περίπτωση όμως δεν επιτρέπεται να αφαιρεθούν οι πιστώσεις από την «κλασική» κοινωνική πολιτική, του τίτλου ΙΙΙ του κοινοτικού προϋπολογισμού. Μάλλον θα πρέπει να ληφθούν υπόψη άλλα τμήματα του προϋπολογισμού στα οποία υπάρχουν μη απορροφηθέντα πλεονάσματα, για παράδειγμα στα Tαμεία.
<P>
Το σύμφωνο εμπιστοσύνης θέλει περισσότερη ευελιξία, αμοιβές προσανατολισμένες στην παραγωγικότητα και μια μείωση του συμπληρωματικού κόστους εργασίας. Ελπίζω τα κύρια μελήματα του συμφώνου εμπιστοσύνης, καθώς και της Λευκής Βίβλου για την απασχόληση, θα προωθηθούν σημαντικά στο Συμβούλιο της Φλωρεντίας και θα γίνουν σαφείς οι ακρογωνιαίοι λίθοι του ευρωπαϊκού μοντέλου, δηλαδή οι εταιρικές σχέσεις και η κοινωνική ελεύθερη οικονομία.

<SPEAKER ID=50 LANGUAGE="IT" NAME="De Giovanni">
Κυρία Πρόεδρε, κύριοι Πρόεδρε του Συμβουλίου και της Επιτροπής, διαγράφονται κάποιες δυσκολίες στην έναρξη των διαπραγματεύσεων της διακυβερνητικής Διάσκεψης. Το τονίζει και η πρόταση ψηφίσματος της Επιτροπής Θεσμικών Θεμάτων. Πρόκειται για εύλογη ανησυχία, για την οποία ευθύνονται κάποιες ανεπάρκειες θεσμικού περιεχομένου, όπως η ελλειπής τοποθέτηση του ζητήματος της υπηκόοτητας, οι ενδοιασμοί στην υιοθέτηση της συναπόφασης σαν ευρύτατο πεδίο δημοκρατικής στρατηγικής και οι αυξανόμενες εθνικές επιφυλάξεις για το ζήτημα της πλειοψηφίας. Δεν αναμένεται από τώρα η λήψη αποφάσεων, αλλά πρέπει να προσδιοριστεί η στρατηγική αντίληψη στη συγκεκριμένη μεταβατική φάση της ζωής της Ένωσης.
<P>
Συνεπώς, αυτό που εμείς προσδοκούμε και προτείνουμε στην ιταλική Προεδρία στο Συμβούλιο της Φλωρεντίας δεν είναι η λεπτομερής καταχώρηση κάποιας διαφωνίας στους φακέλλους, αλλά η απαραίτητη ώθηση της πολιτικής δράσης, με τη βεβαιότητα ότι δεν ελπίζουμε σε κάτι ακατόρθωτο. Η ευρωπαϊκή ολοκλήρωση προχωράει συχνά χάρη σε πολιτική ώθηση και σπάνια προωθείται από τις καταγραφές διαφωνιών. Είναι εμφανέστατοι οι λόγοι που τροφοδοτούν τη συγκεκριμένη ανάγκη, καθώς οι προθεσμίες της Διακυβερνητικής Διάσκεψης πρέπει να συγκριθούν με τις πραγματικές προθεσμίες της πολιτικής, όπου δεν επιτρέπονται χρονοτριβές. Οι ευρωπαϊκές συγκυρίες είναι εξαιρετικές, εδώ και τουλάχιστον τέσσερα ή πέντε χρόνια και μας υποχρεώνουν στην εκ βάθους αναθεώρηση της Συνθήκης, διαφορετικά κινδυνεύει να παλινδρομήσει ολόκληρη η πορεία. Πρόκειται για ζωτική ανάγκη, για να μην ανατραπεί η ισορροπία της σχέσης ανάμεσα στη νομισματική Ένωση και στη Διακυβερνητική Διάσκεψη και για την κατάλληλη τροποποίηση των οργάνων εν όψει της διεύρυνσης.
<P>
Απαιτείται, δηλαδή, η στρατηγική αντίληψη της Ένωσης, που μπορεί να απαντήσει στα ερωτηματικά σχετικά με τον χαρακτήρα της Ευρώπης κατά τα τέλη του αιώνα. Αυτό είναι το προεξέχον ζήτημα στο οποίο πρέπει να απαντήσει η διακυβερνητική Διάσκεψη, για την καταπολέμηση στοιχείων επανεθνικοποίησης, παρακινούμενων από ειδικά συμφέροντα, που διαστρεβλώνουν ή επισκιάζουν την ιδέα του ευρωπαϊκού κοινού οφέλους. Πρέπει να συνειδητοποιήσουμε στη διάρκεια των εργασιών της Διάσκεψης ότι η Ευρώπη δεν έχει εναλλακτικές λύσεις.

<SPEAKER ID=51 LANGUAGE="DE" NAME="Schulz">
Kυρία Πρόεδρε, ο Πρόεδρος του Συμβουλίου μίλησε στις δηλώσεις του για τον τρίτο πυλώνα - όπως και πολλές κυρίες και κύριοι συνάδελφοι επίσης - και είπε πως θα πρέπει να εκπληρωθούν οι προσδοκίες των πολιτών στον τρίτο πυλώνα, όσον αφορά την εσωτερική ασφάλεια στην Ευρώπη. Και πράγματι είναι αλήθεια το εξής: Ο τρίτος πυλώνας αναφέρεται σε μια σειρά σημαντικών για την ασφάλεια τομέων της πολιτικής της Ευρωπαϊκής Ένωσης. Μόνο αν κοιτάξει κανείς στον τρίτο πυλώνα - και ο κύριος Πρόεδρος του Συμβουλίου μίλησε ακόμη και για την Europol - τότε θα δει πως η ικανοποίηση αυτής της ανάγκης για ασφάλεια των πολιτών της Ευρώπης είναι ένα θλιβερό κεφάλαιο. Διότι εδώ και αρκετό καιρό, γνωρίζουν όλοι όσοι ασχολούνται με την ασφάλεια στην Ευρώπη ότι κάνουμε μια συζήτηση που θέλω να την εκφράσω με μια παρομοίωση. Το αμάξωμα της Ευρωπαϊκής Ένωσης είναι το αμάξωμα μιας Lamborghini , ενώ ο κινητήρας της είναι ενός Cinquecento που δεν δουλεύει ακόμη καλά. Αυτό είναι το μεγάλο πρόβλημα με το οποίο κτυπιόμαστε, αν δούμε τη σύμβαση για την Europol.
<P>
Το μεγάλο πρόβλημα είναι το εξής: Προηγείται ό, τι έχει σχέση με την εσωτερική ανασφάλεια, αλλά η Ευρώπη, όσον αφορά την εσωτερική ασφάλεια, δεν κατορθώνει να φθάσει ποτέ στην πηγή! Τώρα, λοιπόν, ο κ. Herman παρουσίασε πολύ ωραία πού οφείλεται αυτό στη συγκεκριμένη περίπτωση. Θα πρέπει όμως δυστυχώς να πούμε ότι δεν θεωρούμε σωστό που το αποτέλεσμα της ψηφοφορίας είναι πάντα 14 προς 1; αυτό δείχνει πως αν δε σημειωθεί καμιά περαιτέρω πρόοδος στη Φλωρεντία, όσον αφορά τη θεσμική μεταρρύθμιση της Ευρωπαϊκής Ένωσης, τότε θα είναι και πάλι μάταιη αυτή η σύνοδος κορυφής. Θα πρέπει επιτέλους να καταφέρουμε να ικανοποιήσουμε τις ανάγκες των κατοίκων και να εκπληρώσουμε τις προσδοκίες τους από την Ευρωπαϊκή Ένωση. Θα πρέπει να μπορέσουμε να πάρουμε σημαντικές αποφάσεις για το μέλλον, αποφάσεις, για παράδειγμα, που αφορούν την εσωτερική ασφάλεια, διότι η ταύτιση ενός πολίτη με τον οργανισμό στον οποίο ζει έχει πάντα κάποια σχέση με την ασφάλεια που αισθάνεται σ' αυτόν. Θα μπορέσουμε να προωθήσουμε την ταύτιση των πολιτών με την Ευρώπη, να τους ικανοποιήσουμε και να καλύψουμε τις ανάγκες τους γι' αυτήν την ταύτιση και την ασφάλεια, μόνον αν πάρουμε επιτέλους στα σοβαρά τη θεσμική μεταρρύθμιση αυτής της Ένωσης, ειδικά στον τρίτο πυλώνα.

<SPEAKER ID=52 LANGUAGE="DE" NAME="Schδfer">
Kύριε Πρόεδρε, κυρίες και κύριοι συνάδελφοι, οι ευρωπαϊκοί σύνοδοι κορυφής θα πρέπει να ασχολούνται με βασικά θέματα. Και όσο για τη Φλωρεντία, το ερώτημα είναι το εξής: Ναι στην Κοινότητα, ή Ναι στον εκβιασμό; Εδώ και 10 χρόνια η κυβέρνηση των Τorys λέει όχι στην ευρωπαϊκή κοινωνική πολιτική; και τώρα λέει όχι στην ευρωπαϊκή βασική συναίνεση. Αυτό είναι πράγματι η σύνοδος κορυφής. Σήμερα παίζεται ο χαρακτήρας της Ευρώπης ως κοινότητας αλληλεγγύης. Μάλιστα! Η Ευρωπαϊκή Ένωση είναι κάτι περισσότερο, κάτι πολύ περισσότερο από μια ζώνη ελεύθερων εμπορικών συναλλαγών, και η συμμετοχή σ' αυτήν στηρίζεται σε Συνθήκες και σε εμπιστοσύνη. Στην παρούσα κατάσταση, αυτό σημαίνει πως απαιτούνται διαπραγματεύσεις για την κρίση της BSE. Μη διαπραγματεύσιμες είναι όχι μόνο οι αρχές της ΕΕ, αλλά και η υγεία των ανθρώπων. Όποιος κοιτάξει το πόσο ήρεμα δέχθηκαν 14 κράτη μέλη τη βρετανική κωλυσιεργητική πολιτική, θα δει πόσο βαθιά μειώθηκαν οι προσδοκίες στη διάθεση συνεργασίας της Κυβέρνησης του Λονδίνου.
<P>
Xωρίς καμιά προσδοκία, η Διακυβερνητική Διάσκεψη δεν μπορεί να έχει επιτυχία. Αν όμως δεν έχει επιτυχία, τότε ποιο θα είναι το μέλλον της Ευρώπης; Η Ευρωπαϊκή Ένωση χρειάζεται τη Μεγάλη Βρετανία και η Μεγάλη Βρετανία χρειάζεται την Ευρωπαϊκή Ένωση. Γι' αυτό και η λύση της σημερινής κρίσης δεν μπορεί παρά να είναι η εξής: Η Μεγάλη Βρετανία θα πρέπει να παραμείνει, ενώ η κυβέρνηση των Torys να φύγει.

<SPEAKER ID=53 NAME="Τσάτσος">
Κυρία Πρόεδρε, ήθελα άλλα να πω σήμερα, αναφερόμενα στα θεσμικά, η ομιλία όμως του Προέδρου του Συμβουλίου με αναγκάζει να αναφερθώ σε άλλο θέμα, στην πρόσκληση του τούρκου πρωθυπουργού στην Φλωρεντία.
<P>
Γίνεται, κύριε Πρόεδρε του Συμβουλίου, σε μια στιγμή κραυγαλέας παραβίασης του Διεθνούς Δικαίου από την Τουρκία και ο τρόπος που μας το είπατε, κύριε Πρόεδρε, ήταν σαν να μην συμβαίνει τίποτα, μα τίποτα στη Μεσόγειο! Και η απαράδεκτη συμπεριφορά αυτής της δύναμης, που επισήμως αμφισβητεί τα σύνορα της Ευρώπης, χειροτερεύει, κύριε Πρόεδρε, κάθε φορά που η Ευρωπαϊκή 'Ενωση τιμά και πλησιάζει την Τουρκία. Είναι όμως δυνατόν η ηγεσία της Ευρώπης, σε τέτοιες στιγμές όπου η Ευρώπη αγωνίζεται για την αξιοπιστία της, να δηλώνει ουδέτερη απέναντι στην επίσημη διαπόμπευση του Διεθνούς Δικαίου και του νομικού πολιτισμού που οι κοινωνίες μας και με σκέψη και με αίμα έχουν δημιουργήσει; Μα τίποτα απολύτως δεν διδαχθήκαμε; Το γεγονός ότι εκείνα τα σύνορα είναι μακριά, σημαίνει πως δεν υπάρχουν;
<P>
Θα ήταν κρίμα, κύριε Πρόεδρε, αν η Φλωρεντία χάσει πάλι την αξιοπιστία της, δίδοντας την εντύπωση πως τα επιχειρήματα της αγοράς είναι ισχυρότερα εκείνων που προκύπτουν από το Διεθνές Δίκαιο και από τον σεβασμό της ανθρώπινης αξιοπρέπειας. Δίδουμε τη μάχη της αξιοπιστίας μας και δεν έχει καμία σημασία ποιόν πλήττει κάθε φορά η αναξιοπιστία.

<SPEAKER ID=54 NAME="Dini">
Kυρία Πρόεδρε, παρακολούθησα με άγρυπνο ενδιαφέρον όλες τις δηλώσεις των βουλευτών και, παρ'όλες τις αμφισβητήσεις, θέλω να εκφράσω τη δική μου πεποίθηση ότι, έστω και με αργοπορίες και δυσκολίες, η Ευρώπη προχωράει, ίσως όχι όσο θα επιθυμούσαμε, όμως η πορεία οικοδόμησης του 2000 συνεχίζει και το απέδειξε και το τελευταίο τρίμηνο του τρέχοντος έτους.
<P>
Επί του προκειμένου, θα ήθελα να υπενθυμίσω ότι δεν ήταν καθόλου βέβαιο αν η διακυβερνητική Διάσκεψη θα μπορούσε να ξεκινήσει αυτό το εξάμηνο. Συνεπώς, επισημαίνω τη σημασία της απόφασης του Τορίνου να προβεί στη διεξαγωγή της Διάσκεψης. Κατά τους τελευταίους τρεις μήνες που ακολούθησαν την έναρξη της Διάσκεψης, πραγματοποιήθηκε σημαντική εργασία σε επίπεδο βάσης - τονίζω σε λιγότερο από τρεις μήνες - και η έκθεση της ιταλικής Προεδρίας προς την ιρλανδική Προεδρία αποτελεί ουσιαστική πρόοδο στην κατεύθυνση της αναθεώρησης της Συνθήκης, καθώς καθορίζει τους στόχους των διαπραγματεύσεων, προμηνύει τις λύσεις συμβιβασμού, περιέχει την ουσιαστική δομή των τροποποιήσεων της Συνθήκης. Από τη Φλωρεντία προσδοκούμε νέα ισχυρή ώθηση της Διακυβερνητικής Διάσκεψης εκ μέρους του Ευρωπαϊκού Συμβουλίου και την αναγγελία της πρώτης πρόχειρης σύνταξης της αναθεώρησης της συνθήκης στη διάρκεια του εξαμήνου της ευρωπαϊκής Προεδρίας, που θα έπρεπε να παρουσιαστεί στο Ευρωπαϊκό Συμβούλιο του Δουβλίνου.
<P>
Περί της οικονομικής και νομισματικής Ένωσης, το άτυπο Συμβούλιο ECOFIN της Βερόνας του μηνός Απριλίου έθεσε τις ουσιαστικές προϋποθέσεις καλής σχέσης ανάμεσα στις χώρες ins and outs , προάγγελος της συμφωνίας σταθερότητας, που αποτελούν επίσης σημαντικές προόδους στην υλοποίηση της νομισματικής Ένωσης.
<P>
Σχετικά με την απασχόληση, η τριμερής Διάσκεψη που διεξάχτηκε στη Ρώμη τις περασμένες μέρες έδειξε μεταξύ των άλλων ότι η μέθοδος διοργάνωσης ανάμεσα στους κοινωνικούς φορείς πρέπει να υιοθετηθεί σε ευρωπαϊκό επίπεδο. Αυτό αποτελεί επίσης σημαντικό γεγονός.
<P>
Σχετικά με την τρίτη πτυχή, στη διάρκεια των τελευταίων μηνών εκπονήθηκε το πρωτόκολλo για το Europol, που πιστεύουμε ότι μπορεί να εγκριθεί στη Φλωρεντία. Σημειώθηκαν επίσης πρόοδοι στον πολιτιστικό, εργασιακό και οπτικοακουστικό τομέα, όπως επίσης στην τηλεόραση χωρίς σύνορα.
<P>
Αναφερόμενος στις εξωτερικές σχέσεις, πιστέυω ότι κανείς δεν μπορεί να αμφισβητήσει τον κεφαλαιώδη και εποικοδομητικό ρόλο της Ευρωπαϊκής Ένωσης απέναντι στη διαδικασία ειρήνευσης στη Βοσνία. Πιστεύω ότι και στη Διάσκεψη της Φλωρεντίας της περασμένης εβδομάδας, με τη συμβολή όλων μας, επιτεύχτηκαν σημαντικοί πρόοδοι, όπως η υπογραφή της συμφωνίας για τον έλεγχο των όπλων στη Βοσνία-Ερζεγοβίνη, η απόφαση της διεξαγωγής εκλογών εντός της 14ης Σεπτεμβρίου και άλλες σχετικές αποφάσεις.
<P>
Περί της Μεσογείου, για να δοθεί συνέχεια στη Διάσκεψη της Βαρκελώνης συγκαλέστηκαν πέντε συνεδριάσεις υπουργικού επιπέδου, για την πληροφορική, τον πολιτισμό, την ενέργεια, τη βιομηχανία και τον τουρισμό.
<P>
Υπογράμμισα ήδη τις πτυχές και τα προβλήματα που αφορούν τη διατλαντική ημερήσια διάταξη, όπως επίσης τη σύνοδο των αρχηγών κρατών και κυβερνήσεων στο Μπανγκόκ.

<SPEAKER ID=55 NAME="Santer">
Κυρία Πρόεδρε, κυρίες, κύριοι βουλευτές, ύστερα από την παρέμβαση του προεδρεύοντος του Συμβουλίου, κ. Dini, μπορώ να είμαι πολύ σύντομος. Ωστόσο, επιθυμώ να σας ευχαριστήσω για την υποστήριξη που εκφράσατε κατά τις διάφορες παρεμβάσεις σας τόσο προς τον Προεδρεύοντα του Συμβουλίου όσο και προς την Επιτροπή ώστε το Ευρωπαϊκό Συμβούλιο της Φλωρεντίας να επιτύχει πραγματικά και να αποτελέσει στροφή ώστε η Ένωσή μας να μπορέσει να συνεχίσει όχι μόνο να ζει αλλά και να πραγματοποιήσει τις φιλοδοξίες που είναι και δικές σας.
<P>
Η στρατηγική που ανέπτυξε η Επιτροπή ενόψει του Συμβουλίου της Φλωρεντίας εντάσσεται στη συνολική στρατηγική που είχα το προνόμιο να σας παρουσιάσω εγώ ο ίδιος, εδώ, κατά την εγκατάσταση της παρούσας Επιτροπής. Αυτή η στρατηγική αποβλέπει, όπως το επανέλαβε πριν λίγο ο κ. Dini, στο να κάνουμε την Ευρώπη μια Ένωση πιο κοντά στους πολίτες. Για να το κάνουμε, πρέπει να ασχοληθούμε με τα σημερινά προβλήματα των συμπολιτών μας. Τα προβλήματα αυτά βρίσκονται σε τρία επίπεδα.
<P>
Πρώτον, στο επίπεδο της ανεργίας και της απασχόλησης. Οι συμπολίτες μας δεν καταλαβαίνουν πως η Ευρώπη, αυτή η μεγάλη εσωτερική αγορά 370 εκατομμυρίων κατοίκων και 15 κρατών μελών, δεν καταφέρνει να λύσει τα δικά της καθημερινά προβλήματα. Λοιπόν, πρέπει να ασχοληθούμε, κατά πρώτο λόγο, με το πρόβλημα της ανεργίας και της απασχόλησης. Αν και ορισμένοι λένε σήμερα ότι η κοινωνική και οικονομική πολιτική είναι πρώτα και πριν απόλα αρμοδιότητα των κρατών μελών, επιμένω να πιστεύω ότι μια συγκλίνουσα πολιτική της Ευρωπαϊκής Ένωσης και των 15 κρατών μελών της, εφαρμοζόμενη στην πιο μεγάλη εσωτερική αγορά του κόσμου, πρέπει να καταφέρει να δώσει ένα πολλαπλασιαστικό αποτέλεσμα και μια προστιθέμενη αξία στις προσπάθειες που καταβάλλονται στο εθνικό επίπεδο. Αυτή είναι, λοιπόν, η κατεύθυνση την οποία θέλουμε να ακολουθήσουμε στη Φλωρεντία.
<P>
Το δεύτερο πρόβλημα αφορά αυτό που αποκαλούμε - στην κοινοτική γλώσσα μας - το πρόβλημα της ΚΕΠΠΑ, της κοινής εξωτερικής πολιτικής και πολιτικής ασφάλειας. Καθημερινά ο πολίτης μας αντιμετωπίζει, στην τηλεόραση, την απουσία της Ευρώπης στην πολιτική και στη στρατηγική αυτού του κόσμου. Στον τομέα της εξωτερικής πολιτικής και πολιτικής ασφάλειας, οι πολίτες θέλουν περισσότερη Ευρώπη και όχι λιγότερη Ευρώπη. Στη δράση αυτή ακριβώς πρέπει να συγκεντρωθούμε ιδιαίτερα κατά τη Διακυβερνητική Διάσκεψη.
<P>
Είμαι πολύ ευτυχής που η Προεδρία έβαλε το θέμα της εξωτερικής ασφάλειας στην ημερήσια διάταξη του Ευρωπαϊκού Συμβουλίου της Φλωρεντίας, κυρίως ύστερα από τις αποφάσεις που έλαβε η Ατλαντική Συμμαχία στη συνάντηση του Βερολίνου.
<P>
Τρίτον, οι συμπολίτες μας αισθάνονται τη στιγμή αυτή ανασφαλείς από αρκετά προβλήματα, όπως η οργανωμένη εγκληματικότητα, από τον αγώνα κατά της διακίνησης των ναρκωτικών κλπ, από την έλλειψη μιας κοινής πολιτικής μετανάστευσης ή παροχής ασύλου. Σχετικά, θέλουν την Ευρώπη να είναι παρούσα και να λύσουμε τα προβλήματά τους σύμφωνα με τις ίδιες τους τις επιθυμίες. Ελπίζουμε λοιπόν ότι θα μπορέσουμε να ξεμπλοκάρουμε στη Φλωρεντία αρκετούς φακέλους, όπως εκείνον της Europol, για την οποία μιλάμε ήδη εδώ και μερικά χρόνια και η οποία δεν έχει ακόμη δει το φως της ημέρας. Οι πολίτες δεν καταλαβαίνουν πια. Εάν θέλουμε να αποκαταστήσουμε την εμπιστοσύνη τους πρέπει να μπορέσουμε να δράσουμε για να λύσουμε τα ίδια τους τα προβλήματα.
<P>
Απομένει, προφανώς, το πρόβλημα που αναφέρθηκε πριν λίγο και που φαίνεται να σκιάζει το Συμβούλιο Κορυφής της Φλωρεντίας. Σχετικά θα ήθελα να προσθέσω, χωρίς να επαναλάβω όλα αυτά που έχω ήδη πει για το θέμα αυτό μέσα στο Κοινοβούλιό σας, κι αυτό έγινε σήμερα, έγινε στις 5 Ιουνίου, ότι στον τομέα αυτό η Επιτροπή ανέλαβε πάντοτε τις ευθύνες της. Στη δράση της αφέθηκε, και θα αφεθεί, να οδηγηθεί μόνο από την επιταγή να διαφυλάξει τη δημόσια υγεία των συμπολιτών της. Με το πνεύμα αυτό και μόνο πήραμε τις αποφάσεις για τα παράγωγα προϊόντα, ύστερα από διάφορες προϋποθέσεις και περιορισμούς. Κι ακριβώς στο πνεύμα αυτό υιοθετήσαμε, χθες βράδυ, ένα γενικό πλαίσιο, μια διαδικασία, ένα ξεκίνημα με στόχο την άρση του βρετανικού εμπάργκο προοδευτικά, βήμα-βήμα, αλλά μόνο με βάση σαφείς επιστημονικές θεωρήσεις και ακολουθώντας τη διαδικασία που προβλέπεται από τα όργανά μας.
<P>
Βεβαίως, ο κ. Herman έχει σίγουρα δίκιο να ρωτάει γιατί, ως θεματοφύλακες της Συνθήκης, δεν προσφεύγουμε στο Δικαστήριο. Βρισκόμαστε μπροστά σε ένα πολιτικό πρόβλημα. Ο πρόεδρος Wilfried Martens αναφέρθηκε στο άρθρο 5 της Συνθήκης. Εγώ ο ίδιος σας το ανέφερα στις 5 Ιουνίου. Δεν απογοητεύομαι και σας το λέω με κάθε ειλικρίνεια ότι μέσα στις προσεχείς μέρες θα βρεθεί μια πολιτική λύση σε αυτό το πρόβλημα που δηλητηριάζει τη λειτουργία των οργάνων μας. Αποδίδουμε μεγάλη σημασία. Είναι ο ρόλος και το καθήκον της Επιτροπής να κάνει προτάσεις σχετικά, με βάση και το αίτημα του Συμβουλίου Γενικών Υποθέσεων. Εάν, με τον τρόπο αυτό, μπορεί να ξεμπλοκαριστεί η κατάσταση και να επιτευχθεί μια πολιτική λύση, τότε νομίζω ότι δεν θα χρειαστεί να προσφύγουμε στην ακραία λύση που θα ήταν η προσφυγή στο Ευρωπαϊκό Δικαστήριο.
<P>
Κυρίες, κύριοι, κύριε Προεδρεύοντα του Συμβουλίου, ενδυναμωμένοι με την υποστήριξή σας που συγκεντρώσαμε σήμερα, ξέρω ότι ο πρόεδρος Dini και εγώ θα κάνουμε ό, τι μπορούμε για να είμαστε στο ύψος των προσδοκιών που προσδιορίσατε πριν από λίγο. Η ανακούφιση, μάλιστα, που δεχθήκαμε σήμερα είναι τέτοια που νομίζω ότι μπορώ να πω από τώρα ότι το Ευρωπαϊκό Συμβούλιο της Φλωρεντίας θα πρέπει να είναι, για την απασχόληση και για τα προβλήματα που είναι στην ημερήσια διάταξη, αυτό που το Ευρωπαϊκό Συμβούλιο της Μαδρίτης ήταν για το ενιαίο νόμισμα.
<P>
(Χειροκροτήματα)

<SPEAKER ID=56 NAME="Πρόεδρος">
Ευχαριστώ τον Πρόεδρο Santer.
<P>
Η συζήτηση έληξε.
<P>
Η ψηφοφορία θα διεξαχθεί σε ένα λεπτό.

<CHAPTER ID=3>
Ψηφοφορίες
<SPEAKER ID=57 NAME="Santini">
Kυρία Πρόεδρε, υπενθυμίζω ότι αυτή η πρόταση συμπεριλαμβανόταν στο πακέτο τιμών του οποίου είμαι εισηγητής και υπήρξε η μοναδική που δεν εγκρίθηκε από την Ολομέλεια. Υπό την ιδιότητα του εισηγητή, θα ήθελα να τονίσω ότι εκείνη η ψήφος είχε πολύ σημαντικές αιτιολογήσεις, καθώς καταδίκασε κατηγορηματικά την εκστρατεία εκρίζωσης, που προκαλεί ανεπανόρθωτες ζημιές στον ευρωπαϊκό αμπελουργικό τομέα. Σαν εισηγητής, ζητώ την επιβεβαίωση αυτής της ψήφου και να καταψηφιστεί η πρόταση της Επιτροπής για παράταση του παλαιού κανονισμού, που δεν ταιριάζει πια στις νέες συνθήκες. Με τον τρόπο αυτό, μας δίνεται επίσης μοναδική ευκαιρία επίσπευσης του Συμβουλίου Γεωργίας που συνεδριάζει την ερχόμενη Δευτέρα και Τρίτη για την εκπόνηση νέου εγγράφου.
<P>
Επαναλαμβάνω, συνεπώς, ότι ζητώ την καταψήφιση της παράτασης του σημερινού κανονισμού.
<P>
(Το Σώμα απορρίπτει την πρόταση της Επιτροπής)

<SPEAKER ID=58 NAME="Kinnock, Neil">
Κυρία Πρόεδρε, η Επιτροπή κατανοεί την ανησυχία που έχει εκφραστεί σχετικά με το πρόγραμμα ενίσχυσης συλλογής στον τομέα των οίνων. Ωστόσο, θα ήθελα να τονίσω για μια ακόμη φορά εξ ονόματος της Επιτροπής ότι η πρόταση αυτή προορίζεται μόνο για την κάλυψη της περιόδου από το τέλος αυτής της καλλιεργητικής περιόδου μέχρι την έγκριση της μεταρρύθμισης του αμπελοοινικού τομέα.
<P>
Η Επιτροπή Γεωργίας και Ανάπτυξης της Υπαίθρου έχει αποστείλει ένα σαφές μήνυμα στο Σώμα. Εάν το μήνυμα αυτό εγκριθεί σήμερα, η Επιτροπή θα καταβάλει τις καλύτερες των προσπαθειών της για να επιτευχθεί μια λύση προς αυτή την κατεύθυνση εντός του πλαισίου των συζητήσεων του πακέτου τιμών με το Συμβούλιο. Ελπίζω ότι το μήνυμα αυτό θα γίνει δεκτό με γενική ομοφωνία από το Κοινοβούλιο.

<SPEAKER ID=59 NAME="Fantuzzi">
Κυρία Πρόεδρε, δεδομένου ότι η Επιτροπή επιμένει στην πρότασή της με παρατηρήσεις που δεν είναι απόλυτα πειστικές, καθώς υπήρξα προσωπικά ο εισηγητής επί της μεταρρύθμισης της οινοπαραγωγής, που εδώ και πολύ καιρό περιμένει την έγκριση του Συμβουλίου των Υπουργών, λαμβανομένου υπόψη του κώδικα συμπεριφοράς του μηνός Μαρτίου 1995 μεταξύ της Επιτροπής και του Κοινοβουλίου, που θεσπίζει ότι, σε περίπτωση καταψήφισης εκ μέρους του Κοινοβουλίου κάποιας πρότασης της Επιτροπής η τελευταία δεσμεύεται να την αποσύρει, δεδομένου ότι στην υπό συζήτηση υπόθεση η διαδικασία αυτή δεν τηρήθηκε και ότι δεν ακούστηκαν οι παρατηρήσεις, που πρέπει να είναι ιδιαίτερα σημαντικής και εξαιρετικής φύσης για να προταθεί ξανά, θα ζητήσω από το Κοινοβούλιο να ανασταλεί η ψηφοφορία για την επόμενη περίοδο συνόδου, ώστε η Επιτροπή να έχει χρόνο εμπεριστατωμένης εκτίμησης και εκπόνησης περισσότερο πειστικών επιχειρημάτων.

<SPEAKER ID=60 NAME="Πρόεδρος">
Στο Κοινοβούλιό μας έχει υποβληθεί πρόταση αναβολής της ψηφοφορίας.
<P>
Υπάρχει κάποιος ομιλητής που θέλει να εκφραστεί εναντίον;

<SPEAKER ID=61 NAME="Jacob">
Κυρία Πρόεδρε, μόλις, ύστερα από αίτημα του εισηγητή, επιβεβαιώσαμε τη γνωμοδότησή μας, πράγμα που μου φαίνεται βασικό. Είμαι τελείως αντίθετος στην πρόταση του κ. Fantuzzi, γιατί στην πράξη, αυτό που κινδυνεύει να γίνει είναι να αμφισβητηθεί όλο το πακέτο των «τιμών». Καλώ λοιπόν τους υπεύθυνους της Σοσιαλιστικής Ομάδας να σκεφθούν καλά τις συνέπειες της πρότασης του κ. Fantuzzi. Εάν υιοθετηθεί, το Συμβούλιο Υπουργών την προσεχή εβδομάδα δεν μπορεί να υιοθετήσει το πακέτο των «γεωργικών τιμών», επειδή δεν θα συμπεριλαμβάνεται ο κανονισμός αυτός. Γι αυτό ακριβώς, όπως το επιβεβαίωσε ο εισηγητής μας κ. Santini, το Κοινοβούλιο διατήρησε τη γνωμοδότησή του. Μένουμε εδώ και αρνούμαι την πρόταση του κ. Fantuzzi.

<SPEAKER ID=62 LANGUAGE="IT" NAME="Fantuzzi">
Κυρία Πρόεδρε, θα ήθελα μόνο ένα λεπτό για να εκφράσω τις αντιρρήσεις μου στη δήλωση αυτή. Πρόκειται για παράταση ενός έτους ενός κανονισμού χωρίς καμμία συνέπεια, μόνο που προφανώς δεν θα επιβραβευτούν πλουσιοπάροχα oι αμπελουργοί που εκριζώνουν τις καλλιέργειες τους. Το γεγονός αυτό μπορεί να οδηγήσει την Επιτροπή στην υποχρέωση να λάβει σοβαρά υπόψη της τη μεταρρύθμιση του ΟCΜ για τον αμπελουργικό και οινοπαραγωγικό τομέα και δεν παρεμποδίζει καθόλου την υιοθέτηση του πακέτου τιμών για όλους τους λοιπούς κανονισμούς.
<P>
(Το Σώμα απορρίπτει την αίτηση αναβολής της ψηφοφορίας)
<P>
(Το Σώμα υιοθετεί το ψήφισμα νομοθετικού περιεχομένου)

<SPEAKER ID=63 LANGUAGE="ES" NAME="Medina Ortega">
Κυρία Πρόεδρε, όσον αφορά τα κείμενα της πρότασης κοινού ψηφίσματος σχετικά με το Ευρωπαϊκό Συμβούλιο της Φλωρεντίας, που εγκρίθηκε - πάντα εγκρίνεται βιαστικά - νομίζω πως στους συντάκτες του ψηφίσματος μας διέφυγε κάτι: στην αιτιολογημένη σκέψη Α, γίνεται λόγος για τον πολιτικό εκβιασμό που ασκεί η Μεγάλη Βρετανία και στην παράγραφο 3 γίνεται λόγος για το Ηνωμένο Βασίλειο. Εκείνο που θέλουμε να πούμε είναι «η κυβέρνηση της Μεγάλης Βρετανίας ή η κυβέρνηση του Ηνωμένου Βασιλείου» και ζητώ να γίνει δεκτή η προφορική τροπολογία έτσι ώστε όπου στην αιτιολογική σκέψη Α αναγράφεται «Μεγάλη Βρετανία» και στην παράγραφο 3 «Ηνωμένο Βασίλειο» να διορθωθεί «η κυβέρνηση της Μεγάλη Βρετανίας» και η κυβέρνηση του Ηνωμένου Βασιλείου».
<P>
Θέλω επίσης να επισημάνω ότι στην παράγραφο 3 στο πρωτότυπο γαλλικό κείμενο γινόταν λόγος για την κυβέρνηση του Ηνωμένου Βασίλειου ότι έκανε »face» , δηλαδή αναλάμβανε τις ευθύνες της, ενώ στο αγγλικό κείμενο είναι »compel» , δηλαδή υποχρεώνεται. Το αγγλικό κείμενο δεν αντιστοιχεί ούτε στο γαλλικό, ούτε στο ισπανικό που έχω μπροστά μου και ζητώ την Υπηρεσία Μετάφρασης να ξανακοιτάξει τη μετάφραση της παραγράφου 3, έτσι ώστε το »compel» να αντικατασταθεί από μια λέξη που να συμφωνεί με το γαλλικό κείμενο.

<SPEAKER ID=64 NAME="Πρόεδρος">
Κύριε Medina, ορισμένα σημεία της παρέμβασής σας αφορούν το κείμενο στις διάφορες γλώσσες. Τα σημειώνουμε. Στη συνέχεια, υπάρχει μια πρόταση που αποσκοπεί να προσθέσει τη λέξη «κυβέρνηση».

<SPEAKER ID=65 LANGUAGE="EN" NAME="Oomen-Ruijten">
Κυρία Πρόεδρε, κατανοώ πολύ καλά τις πολιτικές αιτίες πίσω από το αίτημα της Σοσιαλιστικής Ομάδας. Αλλά εάν κοιτάξετε τη Συνθήκη και το σημείο 3, θα πρέπει να διαβάσουμε το άρθρο 5 της Συνθήκης το οποίο λέει πολύ καθαρά ότι τα κράτη μέλη θα λάβουν όλα τα αναγκαία μέτρα. Αυτό σημαίνει τα κράτη μέλη και δεν το ζητούμε από τις κυβερνήσεις. Η αναφορά που έγινε σ' αυτό το συγκεκριμένο σημείο του άρθρου 5 κάνει αδύνατη την αποδοχή της προφορικής τροπολογίας.

<SPEAKER ID=66 LANGUAGE="EN" NAME="Green">
Κυρία Πρόεδρε, το μόνο που παρουσιάζω είναι η πρόθεση των ατόμων που συνέταξαν το αρχικό κείμενο. Είναι σαφές ότι υπάρχουν γλωσσικά προβλήματα σε δύο τομείς τα οποία μπορούν να τακτοποιηθούν στο κείμενο. Το άλλο σημείο όμως αναφέρεται στη σαφή πρόθεση όταν συντάχθηκε το συμβιβαστικό κείμενο. Η παράγραφος 3 δεν αντιπροσωπεύει επακριβώς την πρόθεση εκείνων που συνέταξαν το κείμενο.

<SPEAKER ID=67 NAME="Πρόεδρος">
Κυρία Oomen-Ruijten, αφού αντιτίθεστε σε αυτό εξ ονόματος της Ομάδας σας, δεν δεχόμαστε την προφορική τροπολογία. Δεν θα ξανασυζητήσουμε το θέμα.
<P>
(Το Σώμα υιοθετεί το ψήφισμα)

<SPEAKER ID=68 LANGUAGE="NL" NAME="Metten">
Πρόεδρε, μπορώ να έχω μια απάντηση από εσάς σχετικά με το νομικό καθεστώς των τροπολογιών αριθ. 8 έως 11; Η Ευρωπαϊκή Επιτροπή υποστήριξε τόσο στη συνεδρίαση της επιτροπής όσο και χθες κατά τη διάρκεια της συνεδρίασης της Ολομέλειας ότι οι τροπολογίες αυτές είναι αντίθετες με τις διατάξεις του Κανονισμού μας, συγκεκριμένα με τις διατάξεις του άρθρου 72, παράγραφος 2, επειδή πρόκειται για νέες τροπολογίες οι οποίες τροποποιούν το αρχικό κείμενο της Επιτροπής. Μπορώ, από το γεγονός ότι οι τροπολογίες αυτές έχουν τεθεί προς ψηφοφορία, να εξάγω το συμπέρασμα ότι η άποψη της Ευρωπαϊκής Επιτροπής δεν είναι ορθή; Φρονώ ότι είναι ιδιαίτερα σημαντικό να διαπιστώσουμε την ορθότητα αυτής της άποψης προτού αρχίσουμε διαπραγματεύσεις με το Συμβούλιο.

<SPEAKER ID=69 NAME="Πρόεδρος">
Ζήτησα τη γνώμη των υπηρεσιών της Προεδρίας, η οποία δεν συμμερίζεται τη γνώμη της Ευρωπαϊκής Επιτροπής, και στηρίχθηκα λοιπόν στη γνώμη που μου δόθηκε.
<P>
(Ο Πρόεδρος κηρύσσει εγκεκριμένη την κοινή θέση που τροποποιήθηκε έτσι)

<SPEAKER ID=70 LANGUAGE="ES" NAME="Palacio Vallelersundi">
Κυρία Πρόεδρε, θέλω να επισημάνω την ανάγκη εναρμόνισης των κειμένων, κυρίως του ισπανικού. Στην τροπολογία 5 για παράδειγμα στο πρωτότυπο γαλλικό κείμενο αναγράφεται »doit obtenir» , που μεταφράστηκε σαν «πρέπει να επιτραπεί», που δεν είναι ακριβώς το ίδιο. Στην 23 η πιο σημαντική έννοια ίσως »etablis» μεταφράστηκε σαν «διαμένοντες» - επίσης στην αγγλική γλώσσα, που όμως δεν γνωρίζω τόσο καλά, η ίδια λέξη μεταφράστηκε σαν «residents» - νομίζω πως η έννοια είναι διαφορετική στην περίπτωση των δικηγόρων. Τέλος στην τροπολογία 25, παράγραφος 5 του άρθρου 10, σην ισπανική απόδοση λείπει ένα «de», που αλλάζει το νόημα.
<P>
Τέλος, κυρία Πρόεδρε, στην τροπολογία 35 που παρουσίασαν 29 βουλευτές της Ομάδας του ΕΛΚ, πρέπει να γίνει η ίδια εναρμόνιση όπως την έκανε ο ειδικός πυρήνας του παρόντος οργάνου με την τροπολογία 25, ώστε να συμπεριλάβει κάθε φορά τις λέξεις »autoritι competente et appropiιe» , κάτι στο οποίο επέμειναν οι βρετανοί συνάδελφοι και που ενώ έγινε στην τροπολογία 25 από τον πυρήνα του Κοινοβουλίου δεν έγινε στην 35.

<SPEAKER ID=71 LANGUAGE="EN" NAME="McIntosh">
Κυρία Πρόεδρε, αναφορικά με την Τροπολογία Αριθ. 25 στο άρθρο 10(4), υπήρξε συγκεκριμένο αίτημα όπως οι λέξεις που θα χρησιμοποιηθούν να είναι «δημόσιο συμφέρον» και όχι «δημόσια τάξη». Οι λέξεις «δημόσια τάξη» στα αγγλικά δεν έχουν καμία έννοια σ' αυτό το κείμενο. Θα μπορούσατε σας παρακαλώ να επιβεβαιώσετε ότι θα μεταφραστεί ως «δημόσιο συμφέρον»;

<SPEAKER ID=72 NAME="Fontaine">
 - (FR) Κυρία Πρόεδρε, δέχομαι πλήρως τη ερμηνεία της κ. McIntosh για την αγγλική έκδοση. Αντίθετα, η γαλλική έκδοση πρέπει να μείνει όπως είναι, δηλαδή «ordre publique». Να είμαστε σαφείς.

<SPEAKER ID=73 LANGUAGE="FR" NAME="Gollnisch">
Κυρία Πρόεδρε, στα γαλλικά, στο πολύ σημαντικό αυτό σημείο «ordre publique» και «intθrκt publique» δεν έχουν καθόλου το ίδιο νόημα. «Ιntθrκt publique» θα σήμαινε, από πλευράς κράτους, νότι θα μπορούσε, κατά κάποιο τρόπο, να επωφελείται από μια διακριτική αίρεση σχετικά με τη δυνατότητα να αποδεσμεύεται με τρόπο απόλυτα μονομερή από τις υποχρεώσεις της οδηγίας. Οι λέξεις «ordre publique» προϋποθέτουν μια άμεση προσβολή, είτε στους πιο βασικούς νόμους του κράτους, είτε ενδεχομένως στην ίδια του την ασφάλεια. Πιστεύω ότι είναι πάρα πολύ σημαντικό να κρατήσουμε στο κείμενο τις λέξεις «ordre publique». Δεν ξέρω ποια είναι η ακριβής μετάφραση στα αγγλικά, αλλά νομίζω ότι η αγγλική έννοια του «public interest» είναι πολύ ευρύτερη και πολύ πιο ασαφής από τη γαλλική έκφραση «ordre publique».

<SPEAKER ID=74 NAME="Πρόεδρος">
Συμφωνούμε με το ότι το βασικό κείμενο είναι το κείμενο στη γαλλική γλώσσα και ότι τα κείμενα στις άλλες γλώσσες πρέπει να είναι απολύτως σύμφωνα, στη ουσία τους, με αυτό που ψηφίστηκε στη γαλλική γλώσσα.
<P>
(Το Σώμα εγκρίνει το ψήφισμα νομοθετικού περιεχομένου) Έκθεση του κ. Hoppenstedt, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α4-0179/96), σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά κοινοτική δράση σε επίπεδο Ένωσης στον τομέα των υπηρεσιών δορυφορικών προσωπικών επικοινωνιών στην Ευρωπαϊκή Ένωση (COM(95)0529 - C4-0517/95-95/0274(COD))
<P>
(Το Σώμα εγκρίνει το ψήφισμα νομοθετικού περιεχομένου)
<SPEAKER ID=75 NAME="Pimenta">
Κυρία Πρόεδρε, θα ήθελα να ξέρω την αντίδραση της Ευρωπαϊκής Επιτροπής.

<SPEAKER ID=76 NAME="Kinnock, Neil">
Κυρία Πρόεδρε, ο κ. Pimenta μπορεί να προβλέψει την αντίδραση της Επιτροπής δοθέντος ότι γνωρίζει πολύ καλά ότι, κατά ένα μέρος λόγω των αποτελεσματικών προσπαθειών του, τα θέματα αυτά έχουν τύχει της μεγαλύτερης δυνατής προσοχής. Το Κοινοβούλιο πρέπει να πάρει την απόφασή του για την επιλογή της διαδικασίας γεγονός το οποίο αποτελεί ασφαλώς δικαίωμά του. Σ' αυτό το στάδιο η Επιτροπή δεν μπορεί να προσθέσει κάτι πράγματι χρήσιμο σ' αυτή τη διαδικασία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=4>
Καλωσόρισμα
<SPEAKER ID=77 NAME="Πρόεδρος">
Θα ήθελα να χαιρετίσω εκ μέρους σας αντιπροσωπεία της Βουλής των Αντιπροσώπων της Τυνησίας.
<P>
(Χειροκροτήματα)

<CHAPTER ID=5>
Ψηφοφορίες (συνέχεια)
<SPEAKER ID=78 LANGUAGE="DE" NAME="von Wogau">
Kυρία Πρόεδρε, στη δήλωση για τις κατευθυντήριες γραμμές της οικονομικής πολιτικής, μια από τις διατυπώσεις θα μπορούσε να παρεξηγηθεί. Γι' αυτό και θα ήθελα, εξ ονόματος της ομάδας μου, να κάνω μια διευκρινιστική δήλωση. Έχουμε την άποψη πως μια χαλάρωση της νομισματικής πολιτικής είναι δυνατή μόνον όπου αυτή δεν θα είχε σαν αποτέλεσμα να θέσει σε κίνδυνο τη σταθερότητα των τιμών, το ύψος των επιτοκίων και συνεπώς μια ενδεχόμενη οικονομική ανάκαμψη, μια και αυτά είναι προϋπόθεση για τη δημιουργία νέων θέσεων εργασίας στην Ευρώπη. Μόνον υπό την διευκρίνιση αυτή είμαστε διατεθειμένοι να υπερψηφίσουμε τη δήλωση αυτή, όπως συμφωνήθηκε.

<SPEAKER ID=79 LANGUAGE="DE" NAME="Wolf">
Kυρία Πρόεδρε, φυσικά και μπορεί ο καθένας να δηλώνει ό, τι θέλει. Αλλά η έκβαση της ψηφοφορίας στο Σώμα δεν μπορεί να δεσμεύεται από το να καθορίζεται τώρα μονομερώς, στο πνεύμα της ταυτολογίας του κ. von Wogau, μια σύνθετη κατάσταση της policy-mixes που χρειαζόμαστε για να λύσουμε το πρόβλημα της μαζικής ανεργίας. Η πρόταση αυτή, όπως είναι στο κείμενο, σημαίνει αυτό που σημαίνει, και ο καθένας σκέπτεται ό, τι θέλει. Δε γίνεται αλλιώς.
<P>
(Το Σώμα απορρίπτει την πρόταση ψηφίσματος)

<SPEAKER ID=80 NAME="Caudron">
Κάθε Ευρωπαϊκό Συμβούλιο, είτε γίνεται στην αρχή είτε στο τέλος της προεδρίας της Ένωσης από ένα κράτος μέλος, αποτελεί πάντοτε μια ευκαιρία για να διατυπωθούν δημόσια ορισμένες ευχές αφού προηγουμένως έχουν γίνει ορισμένες κριτικές. Την παραμονή του Συμβουλίου της Φλωρεντίας, που γίνεται στο κλείσιμο της ιταλικής προεδρίας, θέλω να επιστήσω την προσοχή σας σε τρία σημεία που μου φαίνονται βασικά, για να μην πω ζωτικά, για το μέλλον της Ένωσής μας.
<P>
Πρώτον, συμμερίζομαι ευρέως την ανάλυση που ανέπτυξε ο πρόεδρος της Επιτροπής, Jacques Santer, και επαναλαμβάνω εδώ τη φράση του: η Μαδρίτη ήταν το Συμβούλιο του νομίσματος, η Φλωρεντία πρέπει να εκείνο της απασχόλησης. Αλλά επιτρέψτε μου να προσθέσω: ας παύσουμε να φωνάζουμε παντού ότι η καταπολέμηση της ανεργίας στην Ευρώπη είναι η προτεραιότητά μας! Το έχουμε καταλάβει όλοι! Ας δράσουμε!
<P>
Τα λόγια δεν αρκούν, πρέπει να εξοπλιστούμε με πράξεις και πολιτικό ενθουσιασμό για να βάλουμε τέλος στην αύξηση της ανεργίας και να την κάνουμε να υποχωρήσει.
<P>
Για μια ακόμη φορά η Ευρωπαϊκή Ένωση θα βγει για μία ακόμη φορά μειωμένη εάν, από το Συμβούλιο αυτό, δεν ξεπηδήσει καμιά συγκεκριμένη πρόταση υπέρ της απασχόλησης, τόσο στο επίπεδο των μεγάλων έργων που δημιουργούν θέσεις εργασίας όσο και στο επίπεδο των οικονομικών πρωτοβουλιών ανάπτυξης, χωρίς να ξεχνάμε τις κατευθύνσεις για μοίρασμα της εργασίας.
<P>
Δεν μπορούμε να θυσιάζουμε για περισσότερο αυτά τα περίπου 19 εκατομμύρια ανέργων που φυτοζωούν στην Ευρώπη δημιουργώντας περίπου 50 εκατομμύρια φτωχών. Αυτή ακριβώς είναι η προτεραιότητα που πρέπει να θέσει σε εφαρμογή το Συμβούλιο της Φλωρεντίας, με ακριβές χρονοδιάγραμμα και συγκεκριμένες δεσμεύσεις.
<P>
Δεύτερον, εκείνο που χρειαζόμαστε τώρα είναι μια πολιτική Ευρώπη! Η Διακυβερνητική Διάσκεψη είναι το μέσο για να φθάσουμε εκεί. Αλλά όπως έχει ξεκινήσει σήμερα, υπάρχει κίνδυνος από την καθυστέρηση. Κανένα έργο ούτε τίποτε δημιουργικό δεν έχει προκύψει από τις πρώτες συζητήσεις. Είμαστε αντιμέτωποι με μια αληθινή συζήτηση εγωκεντρικών εμπειρογνωμόνων χωρίς να ξεχάσουμε και όλη την εθνικιστική μπόχα.
<P>
Η Διακυβερνητική Διάσκεψη υποφέρει σήμερα από αποτελμάτωση. Και αυτή έχει ανάγκη από μια δυνατή πολιτική έκφραση στη Φλωρεντία. Σε έξι μήνες θα είναι πάρα πολύ αργά. Η επαναθεμελίωση των Συνθηκών είναι απαραίτητη για τη δημιουργία μιας πολιτικής Ευρώπης την οποία ελπίζουμε τόσο καιρό, και η οποία πρέπει να συνοδεύεται από μια κοινωνική Ευρώπη.
<P>
Τρίτον, δεν μπορούμε να δούμε το Συμβούλιο της Φλωρεντίας, για το οποίο οι προσδοκίες είναι πολυάριθμες, να κινδυνεύσει από την κρίση της τρελής αγελάδας. Υπάρχει εδώ ένα πρόβλημα δημόσιας υγείας, το οποίο αξίζει να διαλευκανθεί γρήγορα. Πρέπει να ληφθούν όλες οι προφυλάξεις. Αλλά δεν θα δεχθώ να ασκείται ορισμένη διάθεση μπλοκαρίσματος, για να μην πω εκβιασμού, και να θέτει σε κίνδυνο την ευρωπαϊκή οικοδόμηση που βρίσκεται σε καμπή της ιστορίας της.
<P>
Δεν τολμώ να φανταστώ ότι ορισμένοι από μας μπορεί να είναι τελείως ανεύθυνοι. Εκεί που υπήρξε λάθος, χρειάζεται επανόρθωση. Η εφαρμοζόμενη διπλωματία της τρομοκρατίας δεν θα εξυπηρετήσει σε τίποτε.
<P>
Θέλω να τελειώσω ευχαριστώντας την Ιταλική Προεδρία που, μέσα σε ένα πλαίσιο δύσκολο γιαυτή, κατάφερε, παρά ταύτα, να εργαστεί και να βοηθήσει να προωθηθούν ορισμένοι φάκελοι. Ωστόσο, οι εναλλασσόμενες εξαμηνιαίες προεδρίες δείχνουν σοβαρά τα όριά τους και ενισχύουν την πεποίθησή μου ότι χρειάζεται μια ευρωπαϊκή κυβέρνηση σταθερότερη. Η Διακυβερνητική Διάσκεψη μπορεί να μας κάνει να προχωρήσουμε στο σημείο αυτό.

<SPEAKER ID=81 NAME="Cushnahan">
Η τρέχουσα τακτική παρεμπόδισης εκ μέρους της βρετανικής κυβερνήσεως είναι καταδικαστέα. Η κρίση της ΣΕΒ υπήρξε απευθείας αποτέλεσμα της δικής της πολιτικής ανικανότητας και δεν υπάρχει καμία δικαιολογία για την τιμωρία της υπόλοιπης Ευρωπαϊκής Ένωσης εξ αιτίας των δικών της σφαλμάτων.
<P>
Ευελπιστώ ότι το Συμβούλιο Κορυφής της Φλωρεντίας θα θέσει τέρμα σ' αυτό το ατυχές επεισόδιο. Ωστόσο, θα πρέπει να το επιλύσει με τέτοιο τρόπο ώστε να μην ανταμοιφθεί ο εκβιασμός. Εάν η τακτική του εκβιασμού φανεί ότι επιτυγχάνει σ' αυτή την περίπτωση τότε δημιουργείται ο πραγματικός κίνδυνος να αισθανθούν τον πειρασμό εφαρμογής παρόμοιων τακτικών και άλλα κράτη μέλη όταν θεωρήσουν ότι τα βολεύει.
<P>
Ένα από τα μαθήματα που θα πρέπει να κατανοηθούν από όλη αυτή την ιστορία είναι ότι η Διακυβερνητική Διάσκεψη θα πρέπει να αναμορφώσει τις διαδικασίες λήψεως αποφάσεων στην Ευρωπαϊκή Ένωση ούτως ώστε να διασφαλιστεί ότι δεν θα γίνει επανάληψη αυτών των καταστάσεων όπου ένα κράτος μέλος μπορεί και κρατάει όμηρο το σύνολο της Ένωσης.

<SPEAKER ID=82 NAME="Θεωνάς">
Το Συμβούλιο της Φλωρεντίας πραγματοποιείται κάτω από την σκιά των σκληρών αντιλαϊκών οικονομικών μέτρων του κ. Κολ στην Γερμανία, που καθορίζουν την γενικότερη οικονομική πολιτική που θα ακολουθήσει η Ευρωπαϊκή 'Ενωση σε όλα τα κράτη μέλη, και που ορίζουν σαν μέσα για την εξυπηρέτηση των μονοπωλιακών συμφερόντων και της αντιμετώπισης της οικονομικής κρίσης την περαιτέρω μείωση, ακόμα και ονομαστική, των εισοδημάτων των εργαζομένων και την κατάργηση ουσιαστικών κεκτημένων στον τομέα των κοινωνικών ασφαλίσεων και των συντάξεων.
<P>
Το Συμβούλιο όμως αυτό θα πραγματοποιηθεί και κάτω από το φως των αγώνων των γερμανών εργαζομένων και των συναδέλφων τους στις άλλες χώρες, που αγωνίζονται ενάντια στην αυταρχική, αντιδημοκρατική, αντιλαϊκή πολιτική που επιβάλλει το διευθυντήριο των Βρυξελλών στα πλαίσια της Συνθήκης του Μάαστριχτ.
<P>
Η αποδοχή του σεναρίου για την τρίτη φάση της ΟΝΕ και την δημιουργία του κοινού νομίσματος, η άρνηση των κυβερνήσεων ακόμα και να επανεξεταστεί η ΟΝΕ στα πλαίσια της Διακυβερνητικής Διάσκεψης, η αποδοχή από την πλειοψηφία ακόμα και του ίδιου μας του Κοινοβουλίου της επιβολής και διαιώνισης της Ευρώπης των δύο ταχυτήρων, αποδεικνύουν περίτρανα ότι τα θεσμικά όργανα της ΕΕ αδιαφορούν για τα πραγματικά προβλήματα και τα αιτήματα που προβάλλουν οι λαοί τής Ευρώπης, ενώ στέκουν υπάκουα απέναντι στα κελεύσματα του μεγάλου κεφαλαίου.
<P>
Η αδυναμία της ΕΕ να αρθρώσει ουσιαστικό λόγο για οποιοδήποτε διεθνές πρόβλημα και η αναμονή κάθε φορά της τοποθέτησης των ΗΠΑ, για να δηλωθεί η μετέπειτα αποδοχή της, δεν αφορά μόνο θέματα του ζωτικού της χώρου, όπως αυτά της τέως Γιουγκοσλαβίας και της Μέσης Ανατολής αλλά, δυστυχώς, ακόμα και την έκφραση συμπαράστασης σε κράτη μέλη της, όπως η Ελλάδα, που υφίσταται την επεκτατική πολιτική της Τουρκίας που προβάλλει πλέον ακόμα και εδαφικές διεκδικήσεις, στηριζόμενη στην ένοχα ουδέτερη στάση που κρατούν η Ευρωπαϊκή 'Ενωση και τα κράτη μέλη της και στην επιμονή τους να συνεχίσουν και να διευρύνουν τις οικονομικές και άλλης φύσεως συναλλαγές με αυτήν την χώρα, που παραβιάζει κατάφωρα το διεθνές δίκαιο, κατέχει το βόρειο τμήμα της Κύπρου και παραβιάζει τα ανθρώπινα δικαιώματα στο εσωτερικό της.
<P>
Η προσπάθεια ενδυνάμωσης των διωκτικών αρχών σε ευρωπαϊκό επίπεδο μέσω ανεξέλεγκτων μηχανισμών, η προσπάθεια κοινού ελέγχου των εξωτερικών εισόδων της 'Ενωσης, καθώς και η ενοποίηση της πολιτικής αντιμετώπισης μεταναστευτικών θεμάτων, και ιδιαίτερα η διαμόρφωση ενιαίων κανόνων για την απέλαση πολιτών από τρίτες χώρες, αποδυναμώνουν ακόμα περισσότερο τα κυριαρχικά δικαιώματα των κρατών μελών και αποβαίνουν εις βάρος των δημοκρατικών παραδόσεων και των φιλικών σχέσεων που πολλά από αυτά διατηρούν με προοδευτικά και φιλειρηνικά κινήματα.
<P>
Δυστυχώς, η πλειοψηφία του Σώματος δεν έκανε δεκτές ορισμένες προτάσεις μας, και ιδιαίτερα αυτές που αφορούν τα θέματα απασχόλησης, μέσω της υιοθέτησης μιας συνολικής πολιτικής αντιμετώπισης της ανεργίας, και κυρίως της καθιέρωσης της 35ωρης εργασίας χωρίς μείωση των αποδοχών, την μη εμπλοκή των πόρων του Ταμείου Συνοχής σε περίπτωση μη τήρησης των κριτηρίων της ΟΝΕ, την πλήρη αναγνώριση των θεμελιωδών δεσμεύσεων και αρχών της δημόσιας υπηρεσίας, με την διαγραφή κυρίως της εφαρμογής κανόνων ανταγωνισμού, την λήψη μέτρων για την καταπολέμηση του ρατσισμού και της ξενοφοβίας. Αντίθετα, προχώρησε στην υπερψήφιση διατάξεων που οδηγούν στην ενίσχυση της στρατιωτικοποίησης, της ανισότητας και της αντιδημοκρατικότητας των κοινοτικών θεσμών και την συνέχιση της ασκούμενης οικονομικής πολιτικής, που έχει οδηγήσει 18 εκατομμύρια πολίτες στην ανεργία και 55 εκατομμύρια κάτω από το όριο της φτώχειας.

<SPEAKER ID=83 NAME="Wibe">
Κατά την γνώμη μου η Ευρωπαϊκή Διάσκεψη της Φλωρεντίας πρέπει να συζητήσει και να λάβει αποφάσεις όσον αφορά τα ακόλουθα σημεία:
<P>
Να παραιτηθεί των σχεδίων για ένα κοινό νόμισμα.-Να οδηγηθεί σε παρεμβάσεις σε κάθε χώρα - μέλος της ΕΕ αντίστοιχα για την αύξηση της απασχόλησης και τον αγώνα ενάντια στην φτώχεια.-ετι η διεύρυνση της ΕΕ με χώρες που το επιθυμούν αυτό και που προηγουμένως εντάσσονταν στο πρώην σοβιετικό μπλόκ θα γίνει το συντομότερον δυνατόν.-Ο ρυθμός μεταρρύθμισης της κοινής αγροτικής πολιτικής πρέπει να γίνει ταχύτερος.Στην συνέχεια το Ευρωπαϊκό Συμβούλιο πρέπει να τονίσει με έμφαση στην Αλβανία, Λευκορωσσία και Τουρκία ότι ζημιώνεται σοβαρά η συνεργασία αυτών των χωρών με την ΕΕ λόγω των παραβιάσεων των ανθρωπίνων δικαιωμάτων που τώρα γίνονται σ' αυτές τις χώρες.
<P>
Θα πρέπει επίσης άλλη μιά φορά να τονιστεί ότι η ΕΕ θα πρέπει να είναι μιά συνεργασία μεταξύ κυρίαρχων κρατών και ότι δεν πρέπει να συμβεί μιά εξέλιξη ενός υπερκράτους. Για να μπορέσει η ΕΕ να γίνει στο μέλλον μία ήπειρος με σταθερή ειρήνη όπου η δημοκρατία και τα ανθρώπινα δικαιώματα - και ελευθερίες είναι εξυμνημένες και πραγματοποιημένες αρχές, πρέπει να καταπολεμηθούν οι ομοσπονδοποιητικές τάσεις εντός της ΕΕ.

<SPEAKER ID=84 NAME="Wolf">
Και πάλι ο Πρόεδρος Σαντέρ παρουσίασε εδώ ρητορικά τον τετραγωνισμό του κύκλου, ανακηρύσσοντας την καταπολέμηση της μαζικής ανεργίας ως πρώτη προτεραιότητα της Ένωσης και επιβεβαιώνοντας ταυτόχρονα την επιμονή στις βασικές αποφάσεις της παρούσας οικονομικής πολιτικής, από μακρο-οικονομική και διαρθρωτική άποψη: πολιτική λιτότητας σε βάρος των αναγκαίων αναπαραγωγικών δαπανών, καταπολέμηση του πληθωρισμού χωρίς πληθωρισμό, τήρηση της στρατηγικής της ΟΝΕ, κατά το Μάαστριχτ, χωρίς να λαμβάνονται υπόψη απώλειες.
<P>
Όσο η Επιτροπή δεν είναι διατεθειμένη να δεχτεί την εποικοδομητική κριτική του Κοινοβουλίου μας γι' αυτήν την οικονομική πολιτική που χαρακτηρίζεται από επιφανειακή αντιμετώπιση, ευχολόγια και μονομερή οπορτουνισμό έναντι των κεφαλαιαγορών, του Συμβουλίου, και κυρίως όμως έναντι ορισμένων ιδιαίτερα κραταιών κρατών μελών, στα οποία περιλαμβάνεται και η Γερμανία, και να έλθει σε αντιπαράθεση, όλες οι μεμονωμένες και άξιες επιδοκιμασίας πρωτοβουλίες της Επιτροπής για να βελτιωθεί κατά κάποιον τρόπο η θεώρηση του προβλήματος της απασχόλησης, θα μείνουν στα πρόθυρα ή - στην καλύτερη περίπτωση - δεν θα έχουν καμιά, σχετικά, επίδραση. Νομίζω πως το Σώμα μας είναι πέρα για πέρα διατεθειμένο να προσφέρει τη σταθερή του υποστήριξη στην Επιτροπή, στις απαιτούμενες αντιπαραθέσεις για την αναγκαία διόρθωση της οικονομικής πολιτικής. Αυτό όμως προϋποθέτει ότι η Επιτροπή θα διορθώσει από μόνη τις στοχοθετήσεις της και θα πει με τ' όνομά τους τα προβλήματα που αντιμετωπίζει. Μόνον έτσι θα μπορούσε να συσταθεί, κάπως, ένα πραγματικό ευρωπαϊκό σύμφωνο απασχόλησης, ενάντια στην απόρριψή του από τους Υπουργούς Οικονομικών και ενάντια στα 5-6 σπουδαιότερα κράτη μέλη.
<P>
Το θέμα, προφανώς, της μαζικής ανεργίας θα κρίνει, σε τελευταία ανάλυση, την τύχη της ΕΕ. Καλούμε την Επιτροπή να αναλάβει εδώ επιτέλους την ιστορική της ευθύνη, αντί να συνεχίσει, με ωραία λόγια, να προσποιείται πως κάτι κάνει.
<P>
Για τη Διακυβερνητική Διάσκεψη
<SPEAKER ID=85 NAME="Cushnahan">
Κατά την τελευταία Διακυβερνητική Διάσκεψη οι κυβερνήσεις των κρατών μελών δεν επέτυχαν να πείσουν τους πολίτες της Ευρώπης ότι η Ευρωπαϊκή Ένωση ενδιαφέρεται για τις ανάγκες τους και ότι έχει απαντήσεις στα προβλήματά τους. Ως αποτέλεσμα, η Συνθήκη του Μάαστριχτ λίγο έλλειψε να απορριφθεί και η ΕΕ εισήλθε σε μια προσωρινή κρίση με την οποία υπονομεύθηκε σοβαρά η ιδέα της ευρωπαϊκής ολοκλήρωσης.
<P>
Εάν δεν θέλουμε να επαναληφθούν τα ίδια σφάλματα, η παρούσα Διακυβερνητική Διάσκεψη θα πρέπει να συγκεντρώσει την προσοχή της στις κύριες ανησυχίες του ευρωπαϊκού κοινού. Ο προφανής τομέας συντονισμένης δράσεως αυτή τη στιγμή είναι η διαμόρφωση πολιτικών για την καταπολέμηση της εμπορίας των ναρκωτικών. Το γεγονός αυτό έχει επιβεβαιωθεί από πρόσφατες δημοσκοπίσεις της κοινής γνώμης οι οποίες, αποδεικνύοντας ελάχιστο ενδιαφέρον για την ίδια τη ΔΔ, εν τούτοις έδειξαν ότι η πλειοψηφία της κοινής γνώμης επιζητεί την απόδοση προτεραιότητας στην αντιμετώπιση του προβλήματος των ναρκωτικών σε πανευρωπαϊκή βάση.
<P>
Μολονότι δέχομαι με μεγάλη ικανοποίηση το γεγονός ότι η ιρλανδική κυβέρνηση έκανε τον τομέα αυτόν μία από τις προτεραιότητες της προεδρίας της, διατηρώ σοβαρές αμφιβολίες για την αποφασιστικότητα των ευρωπαίων εταίρων μας. Αυτό αποδεικνύεται με διάφορους τρόπους.
<P>
Τα εμπόδια που προβάλλει το ΗΒ στην κύρωση της Συμβάσεως της Europol στερούν την ΕΕ από ένα από τα κύρια όπλα της κατά των βαρώνων των ναρκωτικών.
<P>
Η έλλειψη ενιαίας αντιμετώπισης από όλες τις κυβερνήσεις, όπως αποδεικνύεται από την χαλαρή ολλανδική προσέγγιση στα μαλακά ναρκωτικά που κάνει ουσιαστικά τη χώρα αυτή μια υπεραγορά ναρκωτικών, η βίαιη αντίδραση της Γαλλίας και η αντίδραση του Βελγίου και της Ισπανίας στην προτεινόμενη αύξηση από 16, 7 % του προϋπολογισμού της ευρωπαϊκής Μονάδας Διώξεως των Ναρκωτικών, είναι δύσκολο να γίνουν κατανοητά, ιδιαίτερα όταν ο συνολικός προϋπολογισμός είναι τέσσερα αξιολύπητα εκατομμύρια λιρών.
<P>
Στην πραγματικότητα, το σύνολο του προϋπολογισμού για την αντιμετώπιση της χρήσης των ναρκωτικών ανέρχεται σε 24 μόνον εκατομμύρια λιρών - μία καταδικαστική απόδειξη της τρέχουσας πολιτικής της ΕΕ και της χαμηλής προτεραιότητας που αποδίδει στο θέμα των ναρκωτικών.
<P>
Εάν η παρούσα Διακυβερνητική Διάσκεψη δεν επιτύχει να θεραπεύσει αυτή την κατάσταση με την αναθεώρηση της Συνθήκης τότε δικαιολογημένα βαδίζει προς την καταστροφή. Εάν η Ευρωπαϊκή Ένωση δεν επιτύχει να αξιοποιήσει κατάλληλα τις εξουσίες που διαθέτει και να οικοδομήσει επ' αυτών τότε δεν της αξίζει να αναλάβει μεγαλύτερες εξουσίες.
<P>
Για τη σύσταση για δεύτερη ανάγνωση Barton
<SPEAKER ID=86 NAME="Ahlqvist και Wibe">
Διαφωνούμε με δύο προτάσεις σ' αυτήν την έκθεση έστω και αν ψηφίσαμε υπέρ της έκθεσης στην ολότητα της.
<P>
1.Θεωρούμε ότι κάθε χώρα - μέλος ξεχωριστά θα πρέπει και στην συνέχεια να έχει το δικαίωμα να αρνείται την καταγραφή ή χρήση οχημάτων αν αυτό το θεωρεί αιτιολογημένο.2.Φυσικά μπορεί να αιτιολογηθεί μιά αύξηση από 80 dB σε 82 dB για μεγάλες μοτοσυκλέτες με το ότι ένα μη εξασκημένο αυτί δεν μπορεί να ακούσει την διαφορά. Αλλά κατά την άποψη μας κάπου πρέπει να τεθεί το όριο. Ούτε είναι δυνατόν να μετρηθεί ο μέσος όρος κατά τις μετρήσεις θορύβου. Είναι οι υψηλότερες τιμές του θορύβου που ενδιαφέρουν, αφού είναι αυτές που ενοχλούν.
<SPEAKER ID=87 NAME="Eriksson, Sjφstedt και Svensson">
Ψηφίσαμε υπέρ της έκθεσης Barton, παρά το ότι είμαστε πολέμιοι του να αποφασιστούν σε επίπεδο ΕΕ θέματα που αφορούν τους θορύβους των μοτοσυκλετών και άλλα. Βλέπουμε όμως την έκθεση ως λιγότερο πρόθυμη ρυθμίσεων, υπέρ του προστατευτισμού και αυθαίρετη από την ακραία τοποθέτηση του Συμβουλίου.

<SPEAKER ID=88 NAME="Wolf">
Στην ομιλία της κ. Van Dijk αιτιολογήθηκε χθες η στάση της πλειοψηφίας της ομάδας. Η μειοψηφία, ξεκινώντας από τους ίδιους οικολογικούς και κοινωνικούς στόχους, καταλήγει, στο τέλος, σε άλλα συμπεράσματα. Γιατί;
<P>
Ξεκινάμε από το ότι οι περιβαλλοντικοί στόχοι μπορούν, κατά βάσιν, να επιτευχθούν με τον καλύτερο τρόπο, αν τροποποιηθεί η ακολουθούμενη πρακτική και όχι οι διοικητικά καθοριζόμενες οριακές τιμές. Γι' αυτό και, ειδικά σε τομείς όπου απαιτείται η ενεργός συνεργασία πολλών μεμονωμένων πρωταγωνιστών, η στρατηγική της ρύθμισης της ρύπανσης του περιβάλλοντος με οριακές τιμές, προσκρούει στην προθυμία των πρωταγωνιστών αυτών για αυτοοργανωμένη συνεργασία.
<P>
Στο πνεύμα αυτό, υποστηρίζουμε τα αιτήματα των μοτοσικλετιστών για βιώσιμες συμβιβαστικές λύσεις, στο θέμα των οριακών τιμών, με ταυτόχρονη απαγόρευση των παράνομων πρακτικών. Η συνεργασία των οργανωμένων μοτοσικλετιστών θα 'πρεπε, από τη σκοπιά μας, να αποτελεί κεντρικό στοιχείο του να καταστήσουμε οικολογικά παραδεκτά και, από άποψη υγείας, ακίνδυνα τα, από κοινωνική άποψη, αναγκαία μέσα μεταφοράς, τα δίκυκλα με κινητήρα.
<P>
Εκτός τούτου θεωρούμε αντικειμενικά τεκμηριωμένα και με σοβαρότητα εξεταστέα, τα επιχειρήματα των οργανωμένων μοτοσικλετιστών, όσον αφορά τη χρήση του καταλύτη στα δίκυκλα με κινητήρα και το πρόβλημα των «shear bolts».
<P>
Για την έκθεση Fontaine
<SPEAKER ID=89 LANGUAGE="FR" NAME="Lulling">
Κυρία Πρόεδρε, κανένα επάγγελμα δεν ξεφεύγει από την ελεύθερη κυκλοφορία και το δικαίωμα εγκατάστασης στο εσωτερικό της Κοινότητας. Δικαιολογημένα ο εισηγητής μας υπενθύμισε ότι αυτή η αρχή-κλειδί καθιερώθηκε από τη Συνθήκη της Ρώμης, στο άρθρο 52 αυτής.
<P>
Εργαζόμαστε, εδώ, εδώ και δεκάδες χρόνια για να οργανώσουμε αυτή την ελεύθερη κυκλοφορία. Εγώ η ίδια ήμουν εισηγητής για την ελεύθερη κυκλοφορία των μαιών, το 1969, εάν θυμάμαι καλά. Καταβάλουμε πάντοτε κάθε προσπάθεια για να οργανώσουμε αυτή την ελεύθερη κυκλοφορία των εργαζομένων και την ελευθερία εγκατάστασης των επαγγελματιών, και κυρίως των ελευθέρων επαγγελματιών, αποφεύγοντας κανονιστικές διατάξεις που θα είχαν τελικά ως αποτέλεσμα διακριτική μεταχείριση των υπηκόων σε σχέση με τους μετανάστες.
<P>
Η κοινοτική νομοθεσία στο θέμα της ελεύθερης εγκατάστασης των δικηγόρων είχε ως αποτέλεσμα ότι σχεδόν το ένα τρίτο των εγγεγραμμένων δικηγόρων στο Λουξεμβούργο δεν είναι Λουξεμβούργιοι. Έχω κατανόηση για τις προσπάθειες που καταβάλλονται μεταξύ άλλων από το Συμβούλιο των Δικηγορικών Συλλόγων της Κοινότητας, προκειμένου να διευκολυνθεί η άσκηση, σε μόνιμη βάση, του επαγγέλματος του δικηγόρου σε κράτος διαφορετικό από εκείνο στο οποίο αποκτήθηκε ο επαγγελματικός τίτλος. Περισσότερο μάλιστα, τη στιγμή που οι δικηγόροι στη χώρα μου - η οποία δεν έχει νομική σχολή - αποκτούν αναγκαστικά τους τίτλους τους σε μια άλλη χώρα. Αλλά τους επιβάλλουμε εξάσκηση και συμπληρωματικές εξετάσεις για να γίνουν κύριοι της ιδιαιτερότητας του λουξεμβουργιανού δικαίου, οπότε δεν είναι δυνατό να ευνοήσουμε τους μη υπηκόους, όσον αφορά τις συμπληρωματικές εξετάσεις, σε σχέση με τους υπηκόους. Για λόγους ποιότητας των υπηρεσιών των δικηγόρων, δεν τίθεται θέμα να εξομίωσης των απαιτήσεων με μείωσή τους και με κατάργηση της εξάσκησης και των συμπληρωματικων εξετάσεων που επιβάλλονται σε μας.
<P>
Επειδή ορισμένες προτάσεις της Επιτροπής μας Νομικών Θεμάτων και Δικαιωμάτων των Πολιτών υπερβαίνουν αυτό που θα ήταν επαρκές και που δεν θα δημιουργούσαν διακρίσεις, δεν ήταν δυνατό να ψηφίσω υπέρ των τροπολογιών αυτών και, κατανάγκη ψήφισα επίσης κατά της έκθεσης επειδή οι τροπολογίες που εμείς παρουσιάσαμε είχαν απορριφθεί.

<SPEAKER ID=90 NAME="Blot">
Είμαστε υπέρ της έκθεσης αυτής, η οποία αντιπροσωπεύει ένα βήμα προς την κατεύθυνση ισορροπημένων κανονιστικών διατάξεων που επιτρέπουν τους δικηγόρους μιας χώρας της Ευρωπαϊκής Ένωσης να ασκήσουν επάγγελμα σε άλλες χώρες της ίδιας της Ένωσης.
<P>
Συγχαίρομε το συνάδελφό μας που επεξεργάστηκε το φάκελο αυτό με μεγάλη ικανότητα και που έπαιξε σημαντικό ρόλο στην επίτευξη συμβιβαστικής λύσης που εξυπηρετεί τα καλώς εννοούμενα συμφέροντα των επαγγελματιών των διαφόρων ενδιαφερομένων χωρών, μεταξύ των οποίων και η Γαλλία.
<P>
Από γαλλική σκοπιά, παρατηρούμε ότι η συμφωνία αυτή σημειώνεται σε ένα τομέα όπου έχουμε εθνική παράδοση μεγάλης τεχνογνωσίας από την οποία μπορούν να ωφεληθούν πελάτες από το σύνολο της ευρωπαϊκής αγοράς, και αυτό μας κάνει ιδιαίτερα ευτυχείς.

<SPEAKER ID=91 NAME="Fayot">
Η παρούσα οδηγία καθώς και η έκθεση που αναφέρεται σε αυτή προκαλεί στους Λουξεμβούργιους δικηγόρους ανησυχία και δισταγμούς.
<P>
Ανησυχία, επειδ'η η κίνηση της Επιτροπής είναι ασυνεπής. Τη στιγμή που η μεταφορά της οδηγίας 89/48 για το γενικό σύστημα της αναγνώρισης των διπλωμάτων της ανωτάτης εκπαίδευσης βρίσκεται σε εξέλιξη, με όλες τις δυσκολίες που εκτίθενται στην έκθεση της Επιτροπής της 15ης Φεβρουαρίου 1996, θέλουμε τώρα να εξαναγκάσουμε τα κράτη, σε διάφορους τομείς, με μια απελευθέρωση ιδιαίτερα ακραία.
<P>
Οι Λουξεμβούργιοι δικηγόροι δεν καταλαβαίνουν γιατί το σύστημα που τέθηκε σε εφαρμογή με την οδηγία 89/48 δεν μπορεί πια να εξυπηρετήσει. Συνέβαλε σε μια ευρεία απελευθέρωση του επαγγέλματος στο Λουξεμβούργο, όπου πλέον του 27 % των δικηγόρων είναι ξένοι. Ταυτόχρονα εξασφάλισε ότι οι δικηγόροι αυτοί, είτε είναι ξένοι είτε από τη χώρα, παρουσιάζουν τις εγγυήσεις και γνώσεις που είναι απαραίτητες για να εξυπηρετήσουν τους πελάτες τους επί τόπου.
<P>
Ανησυχία επίσης επειδή το νέο στάδιο απελευθέρωσης θα δημιουργήσει νέες διακρίσεις ανάμεσα σε αυτούς που θα γίνουν δεκτοί χωρίς κανένα περιορισμό και εκείνους, ξένους ή Λουξεμβούργιους, που πρέπει να περάσουν από μια συμπληρωματική εξέταση στη χώρα στην οποία θα ασκήσουν το επάγγελμα. Γίνονται, λοιπόν, κατανοητοί οι δισταγμοί μας απέναντι στη νέα αυτή οδηγία.
<P>
Η οδηγία έχει ένα μεγάλο ελάττωμα αφού δεν παρέχει καμιά εγγύηση στους πελάτες: ένας ξένος δικηγόρος που εγκαθίσταται με τον τίτλο καταγωγής του και θέλει να εργαστεί στο Λουξεμβουργιανό δίκαιο μπορεί να μη ξέρει τίποτε από το ειδικό αυτό δίκαιο. Θα μου πείτε ότι οι πελάτες θα το αντιληφθούν γρήγορα. Βεβαίως, αλλά στερείται σοβαρότητας το να αφήσουμε την αγορά να κανονίσει τις ρυθμίσεις ενός επαγγέλματος που είναι όλη η επιτομή της κοινής ωφελείας.
<P>
Ένας ξένος δικηγόρος που εγκαθίσταται στο Λουξεμβούργο με τον τίτλο καταγωγής του δεν μπορεί να ξέρει τίποτε για το γλωσσικό σύστημα που ισχύει στη χώρα αυτή. Θα μου πείτε ότι στην περίπτωση αυτή δεν μπορεί να εργαστεί αλλά θα είναι πάλι η αγορά που θα πρέπει να ξεκαθαρίσει αυτή την κατάσταση πραγμάτων, και αρνούμαι να αφήσω στην αγορά να κάνει τις επιλογές αυτές.
<P>
Χωρίς να μπω στις λεπτομέρειες της έκθεσης της κ. Fontaine, μπορώ να πω ότι παρόλο που δέχομαι ευχαρίστως την ανάγκη μιας απελευθέρωσης του δικηγορικού επαγγέλματος, ο δρόμος που έχει επιλεγεί και από την Επιτροπή και από το Κοινοβούλιο δεν μου δίνει σιγουριά. Ιδού γιατί υποστηρίζω τις τροπολογίες που έχουν κατατεθεί από τους Λουξεμβούργιους βουλευτές και εκφράζω τη διαφωνία μου με την έκθεση της κ. Fontaine.

<SPEAKER ID=92 NAME="Fabre-Aubrespy">
Ψήφισα, όπως και οι Γάλλοι συνάδελφοι της ομάδας μου, εναντίον της έκθεσης της κ. Fontaine σχετικά με το σχέδιο οδηγίας που αφορά στο δικαίωμα εγκατάστασης των δικηγόρων.
<P>
Υπάρχουν ήδη δυο οδηγίες που αφορούν τους δικηγόρους, εκείνη της 22ας Μαρτίου 1977 που καθορίζει την προσφορά υπηρεσιών και εκείνη της 23ης Δεκεμβρίου 1988 σχετικά με την ισοτιμία των διπλωμάτων. Η νέα οδηγία έχει την πρόθεση να πάει πιο μακριά κάνοντας ευκολότερες τις συνθήκες εγκατάστασης των δικηγόρων σε όλες τις χώρες της Ευρωπαϊκής Ένωσης.
<P>
Αλλά οι δικηγόροι δεν μπορούν να συγκριθούν με εμπορεύσιμο προϊόν. Ούτε μπορεί το επάγγελμά τους να συγκριθεί με εκείνο των τραπεζών και των ασφαλειών, για παράδειγμα, των οποίων οι όροι εναρμόνισης και λειτουργίας επέτυχαν, χωρίς πολλές δυσκολίες, να εναρμονιστούν. Αντίθετα, το δίκαιο σε κάθε μια από τις χώρες μας παρουσιάζει και θα διατηρήσει στο μέλλον την εξειδίκευσή του και τις ιδιαιτερότητές του. Οι συνθήκες με τις οποίες γίνεται κάποιος δεκτός στο επάγγελμα του δικηγόρου δεν είναι οι ίδιες ακόμη λιγότερο εκείνες της άσκησης του επαγγέλματος του δικηγόρου.
<P>
Δεν έπρεπε λοιπόν να επεκταθεί επάπειρον η διάρκεια του δικαιώματος για ένα δικηγόρο να ασκήσει επάγγελμα με τον τίτλο καταγωγής του σε ένα άλλο κράτος μέλος, αλλά αντίθετα να μειωθεί αυτή η διάρκεια των πέντε ετών (διάρκεια που προβλέπεται στην πρόταση της Επιτροπής) σε τρία έτη, προκειμένου να διευκολυνθεί η γρήγορη ενσωμάτωση στον επαγγελματικό χώρο του κράτους μέλους υποδοχής. Εξάλλου, θα επιτυγχάνονταν μια καλύτερη προστασία των δικαιωμάτων του καταναλωτή με το να προβλεφθεί ότι, κατά την ενδιάμεση αυτή περίοδο, ο δικηγόρος δεν θα μπορεί να ασκήσει το δίκαιο του κράτους μέλους υποδοχής παρά μόνο σε συνεννόηση με δικηγόρο εγκατεστημένο στο κράτος αυτό. Χωρίς αυτό, το κείμενο, το οποίο βασικά κάνει έγκυρη σε κοινοτική κλίμακα την αποδοχή ενός δικηγόρου στο δικηγορικό σώμα της χώρας καταγωγής του, θα καταλήξει να παραθέτει δεκαπέντε διαφορετικά επαγγέλματα σε μια αγορά που θέλουμε να είναι ενιαία.
<P>
Όσον αφορά την πρόσβαση στο επάγγελμα στο κράτος μέλος υποδοχής, είναι καλό ότι καταργήθηκε το τεστ καταλληλότητας, τη στιγμή που ζητείται από τον δικηγόρο που θέλει να ενταχθεί στο επάγγελμα του δικηγόρου μέσα σε ένα κράτος διαφορετικό από το δικό του να τεκμηριώσει μια πραγματική και μόνιμη απασχόληση διάρκειας τριών ετών στη χώρα αυτή. Αλλά θα έπρεπε να προβλεφθεί ακόμη ότι ο δικηγόρος που γίνεται δεκτός με τον τρόπο αυτό να ασκήσει το επάγγελμα στο κράτος μέλος υποδοχής να είναι υποχρεωμένος να χρησιμοποιεί, μαζί με τον επαγγελματικό τίτλο της χώρας υποδοχής, τον επαγγελματικό τίτλο καταγωγής του.
<P>
Εύχομαι επομένως το Συμβούλιο, όταν θα εξετάσει την οδηγία αυτή, να επανέλθει σέ αυτές τις πολύ αμφισβητούμενες διατάξεις.

<SPEAKER ID=93 NAME="Casσliba i Bφhm">
Στην ψηφοφορία υπέρ της έκθεσης που παρουσίασε η εισηγήτρια Nicole Fontaine σχετικά με την πρόταση οδηγίας του Κοινοβουλίου και του Συμβουλίου με σκοπό τη διευκόλυνση της μόνιμου άσκησης του δικηγορικού επαγγέλματος σε ένα κράτος μέλος διαφορετικό από εκείνο στο οποίο αποκτήθηκε ο τίτλος, διεπίστωσα τη μεγάλη πρόοδο που αντιπροσωπεύει η οδηγία αυτή για την πραγματοποίηση της βασικής αρχής της ελευθερίας εγκατάστασης και άσκησης ελεύθερου επαγγέλματος, και στην προκειμένη περίπτωση του δικηγορικού επαγγέλματος στην Ευρωπαϊκή Ένωση, και εκφράζω επίσης την ιδιαίτερη ικανοποίησή μου για την έγκριση της τροπολογίας 7 του άρθρου 1, παράγραφος 2α, όπου αναγνωρίζεται η διαφορετική ονομασία στις διάφορες επίσημες γλώσσες των κρατών μελών της Ευρωπαϊκής Ένωσης, που στην περίπτωση του ισπανικού κράτους περιλαμβάνει την καστελιάνικη, την καταλανική, τη βασική και τη γαλικανή, μία καλή ένδειξη της αναγνώρισης από την Ένωση της γλωσσικής ποικιλότητας που εμπλουτίζει την Ευρωπαϊκή Ένωση.

<SPEAKER ID=94 NAME="Schlechter">
Το Ευρωπαϊκό Κοινοβούλιο μας απέδειξε για μια ακόμη φορά ότι δεν θέλει ή δεν μπορεί να καταλάβει τα ειδικά προβλήματα που ενυπάρχουν στις μικρές χώρες της Κοινότητας.
<P>
Ο σοσιαλιστής βουλευτής κ. Ben Fayot και εγώ ο ίδιος παρουσιάσαμε πράγματι μια τροπολογία που μετέφερε τις εκτιμήσεις των λουξεμβουργιανών δικαστικών αρχών στο θέμα της διαδικασίας εγγραφής ενός ξένου δικηγόρου στο αρμόδιο δικηγορικό σώμα, τροπολογία που δυστυχώς απορρίφθηκε.
<P>
Μένω πλήρως πεπεισμένος ότι το κράτος μέλος υποδοχής έπρεπε να μπορεί να θέτει τις νομικές διαβουλεύσεις σχετικά με το δίκαιο του κράτους μέλους υποδοχής στο πλαίσιο των όρων που η νομοθεσία του καθορίζει για τους ίδιους τους κατοίκους του, εφόσον αυτές είναι σύμφωνες με τις διατάξεις της οδηγίας 89/48 και στο μέτρο που αυτές οι συνθήκες δικαιολογούνται από τη μέριμνα αποφυγής διακρίσεων σε βάρος των ίδιων των πολιτών του και από επιτακτικούς λόγους γενικού συμφέροντος.
<P>
Με άλλα λόγια, υποστηρίζω ότι, σε κάθε χώρα, συμπεριλαμβανομένης και της δικής μου, η άμυνα ενός πολίτη πρέπει να είναι πλήρως εγγυημένη με μια νομική συνδρομή που να είναι πλήρως καταρτισμένη στο δίκαιο του εν λόγω κράτους μέλους. Θεσπίζεται ωστόσο - ποιός θα τολμήσει να με αντικρούσει στο σημείο αυτό; - ότι εάν αφαιρέσουμε από το κράτος μέλος το δικαίωμα και τη δυνατότητα να κρίνει και να εκτιμήσει τις γνώσεις ενός δικηγόρου στα θέματα του εθνικού δικαίου δεν θα είναι πια εγγυημένη αυτή η πλήρως καταρτισμένη συνδρομή.
<P>
Δεν είναι περιττό να υπογραμμιστεί, άλλωστε, ότι η ψηφοφορία της έκθεσης Fontaine από το Ευρωπαϊκό Κοινοβούλιο δεν θα μεταβάλεις σε τίποτε την πολύ ιδιαίτερη κατάσταση της χώρας μου, που βρίσκεται αντιμέτωπη σε διάφορα νομικά συστήματα. Έτσι, το διοικητικό δίκαιο και το συνταγματικό δίκαιο είναι ουσιαστικά βελγικής έμπνευσης, ενώ το αστικό δίκαιο και το εμπορικό δίκαιο είναι επηρεασμένα από τη Γαλλία και το Βέλγιο. Το φορολογικό δίκαιο εκπορεύεται από το γερμανικό φορολογικό δίκαιο και οι αποφάσεις αναφέρονται στη γερμανική νομολογία. Μια άλλη δυσκολία βρίσκεται στο γεγονός ότι το Μεγάλο Δουκάτο του Λουξεμβούργου είναι μια χώρα τρίγλωσση. Έτσι, το θέμα των γλωσσών είναι ουσιαστικό για το δικηγόρο που θα ασκήσει το επάγγελμά του στο Μεγάλο Δουκάτο.
<P>
Πρέπει επίσης να τονιστεί ότι μεγάλος αριθμός κοινοτικών υπηκόων, κάτοχοι ξένων διπλωμάτων νομικής. κάνουν σήμερα τη νομική εξάσκηση τους στο Λουξεμβούργο και περνούν με επιτυχία τις εξετάσεις τους στο τέλος της εξάσκησης. Έχοντας πει αυτά, παραμένω πεπεισμένος ότι το σύστημα που ισχύει σήμερα στη χώρα μου προσφέρει πράγματι στους δικηγόρους-πολίτες της Ευρώπης τη δυνατότητα να ασκήσουν το επάγγελμα και να εγκατασταθούν στο Λουξεμβούργο, εφόσον αποδείξουν την ικανότητά τους στο λουξεμβουργιανό δίκαιο.
<P>
Για όλους τους λόγους που ανέφερα και έχοντας την πεποίθηση ότι τα επιχειρήματα που αναπτύσσονται στην πρόταση οδηγίας δεν θα έχουν την έγκριση κανενός Λουξεμβουργιανού πολίτη, θα ψηφίσω κατά της έκθεσης που παρουσίασε η κ. Fontaine, η οποία επέδειξε κατανόηση για το ειδικό πρόβλημα της χώρας μου, και τη συγχαίρω γι αυτό, αλλά της οποίας τα επιχειρήματα δεν ακολούθησε η ειδική πλειοψηφία.

<SPEAKER ID=95 NAME="Ullmann">
«Να δρομολογήσουμε μια νέα πρόοδο στην οικοδόμηση μιας πολιτιστικής Ευρώπης». Με τα λόγια αυτά η εισηγήτρια δίνει τις διαστάσεις του καθήκοντος που είχε να επιτελέσει.
<P>
Όποιος γνωρίζει κάτι για τις αντιθέσεις που έπρεπε να ξεπεραστούν, λ.χ. μεταξύ του Ηνωμένου Βασιλείου και της Ομοσπονδιακής Δημοκρατίας της Γερμανίας από τη μια μεριά, και της Γαλλίας και της Ισπανίας από την άλλη, δεν μπορεί παρά να επιβεβαιώσει ότι η εισηγήτρια, με το παρόν αποτέλεσμα της εργασίας της, εκπλήρωσε το καθήκον της, τόσο με ευαισθησία όσο και με δυναμισμό.
<P>
Η έκθεση αποτελεί εντυπωσιακό παράδειγμα του ότι η από το 1988/89 ακολουθούμενη από την Κοινότητα πολιτική της αμοιβαίας αναγνώρισης των αποκτηθέντων διπλωμάτων σ' ένα κράτος μέλος της Ένωσης, μπορεί να εφαρμοστεί με επιτυχία και για το δικαίωμα εγκατάστασης των δικηγόρων σ' ολόκληρη την επικράτεια της Ένωσης.
<P>
Το περιεχόμενο της καινούριας ντιρεκτίβας μπορεί να αποτελέσει έτσι πειστικό παράδειγμα για τη συνετή εφαρμογή της αρχής της επικουρικότητας: Οι διατάξεις των κρατών μελών εξακολουθούν να ισχύουν χωρίς μεταβολή. Αλλά ο ασκών το επάγγελμα του δικηγόρου σε κράτος μέλος διαφορετικό από τη χώρα καταγωγής του, υπόκειται εξίσου και στις διατάξεις του κράτους στο οποίο εγκαθίσταται και δικηγορεί.
<P>
Αξίζει να σημειωθεί και να επιδοκιμαστεί, πως η έκθεση υιοθέτησε και εφήρμοσε τη νομολογία του Ευρωπαϊκού Δικαστηρίου, η οποία, στις αποφάσεις των υποθέσεων Klopp και Gebhard, άνοιξε το δρόμο για την ελεύθερη εγκατάσταση.
<P>
Κατ' αυτόν τον τρόπο, η ίδια η έκθεση έγινε τεκμήριο για τη διαφορετικότητα της ευρωπαϊκής νομικής πραγματικότητας, αλλά ακόμη και για μια καινούρια συλλογική νομική κουλτούρα. Αξίζει την αμέριστη συμπαράσταση του Κοινοβουλίου.
<P>
Για την έκθεση HoppenstedtLindqvist (ELDR), Eriksson, Sjφstedt και Svensson (GUE/NGL), Gahrton, Holm, Lindholm και Schφrling (V), Bonde, Lis Jensen, Krarup και Sandbζk (EDN), γραπτώς. (SV) Ως πολέμιοι της ένωσης, με ικανοποίηση μελετήσαμε μιά έκθεση που στρέφεται εναντίον του οίστρου της ολοκλήρωσης της Επιτροπής. Συμμεριζόμαστε την άποψη του κ. Hoppenstedt ότι η Επιτροπή δεν θα πρέπει να αποφασίζει για την έκδοση αδειών ή να κατέχει το δικαίωμα να διαπραγματεύεται για υπηρεσίες προσωπικής επικοινωνίας με τρίτη χώρα και σε διεθνή όργανα. Σ' αυτό, όπως και σε πολλά άλλα θέματα, είναι οι χώρες - μέλη που είναι πιό κατάλληλες να αποφασίζουν κυριαρχικά.

<SPEAKER ID=96 NAME="Rovsing">
Όπως προκύπτει από την αιτιολογία του εισηγητή για τις κατατεθείσες τροπολογίες, π.χ. για τις τροπολογίες 10, 12, 15, 17 και 19, η Επιτροπή Οικονομικής Νομισματικής και Βιομηχανικής Πολιτικής θεωρεί περιττό να θεσπιστούν ειδικές διαδικασίες της ΕΕ για την επιλογή και την αναγνώριση φορέων εκμετάλλευσης διαστημικού τμήματος και πυλών, δεδομένου ότι ο συνολικός αριθμός ανταγωνιστών στο συγκεκριμένο αυτό τομέα είναι εκ των προτέρων τόσο περιορισμένος που πρέπει να είναι δυνατή η δημιουργία των προϋποθέσεων για μια συνετή συνύπαρξη των ολιγάριθμων, όπως προαναφέρθηκε, φορέων εκμετάλλευσης στη μελλοντική αγορά δορυφορικών προσωπικών επικοινωνιών.
<P>
Ωστόσο, στην έκθεση επισημαίνεται ορθά η ανάγκη χάραξης ενός κοινού νομικού πλαισίου για την έγκριση υπηρεσιών και μιας «ρύθμισης μονοαπευθυντικής αγοράς», όπως αποκαλείται, ώστε να αποτραπεί η λήψη ασύμβατων εθνικών αποφάσεων σχετικά με τα δορυφορικά συστήματα.
<P>
Σε γενικές γραμμές, ο εισηγητής της Επιτροπής Οικονομικής, Νομισματικής και Βιομηχανικής Πολιτικής κατόρθωσε να προβεί σε μια κριτική μεν, ισορροπημένη δε αξιολόγηση της πρότασης της Επιτροπής. Συνεπώς, υποστηρίζω απόλυτα τα συμπεράσματα του εισηγητή, τα οποία πρέπει να θεωρηθούν στο πλαίσιο τόσο της ανάγκης για ένα διεθνή συντονισμό της χρησιμοποίησης των υπηρεσιών στον τομέα των δορυφορικών προσωπικών επικοινωνιών, όσο και της υπόλοιπης νομοθεσίας της ΕΕ στον τομέα των τηλεπικοινωνιών, συμπεριλαμβανομένης και της πρότασης της Επιτροπής για τη γνωστή ως «οδηγία περί χορήγησης αδειών».
<P>
Για την έκθεση Pimenta
<SPEAKER ID=97 LANGUAGE="FR" NAME="Martinez">
Κυρία Πρόεδρε, η εξαιρετική έκθεση του κ. Pimenta θέτει ένα ερώτημα που είναι θεμελιώδες, ποιά είναι δηλαδή η ιεραρχία των προτύπων. Η Ευρωπαϊκή Επιτροπή έρχεται δεύτερη σε σχέση με την GATT και τον Παγκόσμιο Οργανισμό Εμπορίου;
<P>
Το 1991, ο κ. MacSharry μας είπε ότι ήταν συγκινημένος από το ότι τα ζώα που ήταν στριμωγμένα στις παγίδες είχαν τα κόκκαλά τους σπασμένα, ότι έκοβαν τους τένοντες, το δέρμα, με το στόμα, με τα δόντια, για να μπορέσουν να αποδράσουν. Και επιβεβαιώθηκε ότι από την 1η Ιανουαρίου 1995 δεν θα υπήρχαν πλέον παγίδες με σιαγόνες. Μετά, το 1994, μας εξήγησαν ότι υπήρχαν τεχνικά προβλήματα, ότι έπρεπε να αναβληθεί η απαγόρευση μέχρι την 1η Ιανουαρίου 1996. Η 1η Ιανουαρίου 1996 έφθασε, αλλά τώρα μας λένε ότι υπάρχουν οι Εσκιμώοι, που από αμνημονεύτων χρόνων, κι ενώ ο χάλυβας δεν υπήρχε ακόμη, έπιαναν τα ζώα με παγίδες με σιαγόνες από χάλυβα.
<P>
Η αλήθεια είναι πολύ απλή. Η αλήθεια είναι ότι υπάρχει ο Παγκόσμιος Οργανισμός Εμπορίου, που θέλει την ελεύθερη κυκλοφορία, που θέλει να μην υπάρχει κανένα είδος εμποδίου. Υποχωρήσαμε στα φρούτα και λαχανικά, υιοθετώντας τα πρότυπα των Ηνωμένων Εθνών! Υποχωρήσαμε στο ΠΟΕ - μπανάνες υποτασσόμενοι στις θελήσεις των αμερικανικών πολυεθνικών! Θα υποχωρήσουμε ίσως στα ορμονούχα κρέατα και είμαστε στο σημείο να υποχωρήσουμε στις παγίδες με σιαγόνες!
<P>
Δεν υπάρχει Ευρωπαϊκή Ένωση, δεν υπάρχει παρά μόνο η διεθνής αγορά και εάν υπάρχουν ακόμη αφελείς που το πιστεύουν, ακόμη και οι αφελείς πράσινοι, είναι υποχρεωμένοι να αντιληφθούν ότι ξεγελάστηκαν κατά το χειρότερο τρόπο.

<SPEAKER ID=98 LANGUAGE="FR" NAME="Antony">
Κυρία Πρόεδρε, εμείς είμαστε, και δεν είναι παράδοξο, τόσο υπέρ των θηραμάτων όσο και υπέρ των κυνηγών. Τα ζώα, δημιουργήματα του καλού Θεού, πρέπει να γίνονται σεβαστά. Θέλουμε οι πληθυσμοί του Πολικού Βορρά να υιοθετήσουν, στο μέτρο του δυνατού, διαδικασίες κυνηγιού που να απαλάσσουν από τον πόνο τα ζώα, τα οποία δεν είναι απλά μηχανισμοί, όπως τα περιέγραφε ο Καρτέσιος, αλλά όντα ευαίσθητα. Δεν θα πούμε ποτέ αρκετά για τα κακά του Καρτεσιανισμού. Αλλά ας βάλουμε πρώτα τάξη στο σπίτι μας. Οι Εσκιμώοι που εγώ συνάντησα αντιπροβάλλουν δικαιολογημένα τον απαράδεκτο τρόπο με τον οποίο εκτρέφουμε τα μοσχάρια, τις γαλοπούλες και τα χοιρινά, αποστερώντας τα από φως και χώρο. Μοσχάρια, αγελάδες, γουρούνια, κλωσσόπουλα, δεν είναι πια εκείνα της κυρά Μαρίας, αλλά θεωρούνται με ένα μαρξιστικό τρόπο «ως απλό υλικό που πρέπει να διογκωθεί χημικά για να λιπάνει το ανθρώπινο υλικό», όπως θα έλεγε ο Λένιν. Επίσης, ας τείνουμε το χέρι στους αδελφούς μας Εσκιμώους για να κυνηγήσουν όπως οι πρόγονοί τους, με σεβασμό στο έργο του Δημιουργού.
<P>
Τέλος, εάν, δικαιολογημένα, ο πόνος των ζώων μας συγκινεί, εκείνος των μικρών παιδιών ακόμη περισσότερο, των μικρών παιδιών που δολοφονούνται στο στήθος της μητέρας τους, των μικρών παιδιών της γενοκτονίας του Ιράκ, των παιδιών της Κίνας που παραδίνονται στη δουλεία, για το μεγαλύτερο όφελος του παγκόσμιου καπιταλισμού.

<SPEAKER ID=99 LANGUAGE="SV" NAME="Lindholm">
Κυρία Πρόεδρε, ήταν ευχάριστο ότι το Κοινοβούλιο έδωσε μιά τόσο ισχυρή υποστήριξη στην έκθεση Pimenta. Η συζήτηση για το κυνήγι και ανθρώπινες μεθόδους σύλληψης ήταν και μακρά και σε οξείς τόνους, τόσο εντός της ΕΕ όσο και στον υπόλοιπο κόσμο. Είχε ως αποτέλεσμα 60 χώρες να έχουν απαγορεύσει σήμερα το κυνήγι με δόκανα. Από αυτές 22 χώρες επέβαλαν την απαγόρευση τα τελευταία πέντε χρόνια. Αυτό αποδεικνύει μεταξύ άλλων ότι μπορεί να διεξαχθεί κυνήγι χωρίς τα φρικτά δόκανα. Διότι δεν είναι βέβαια κανένας εδώ που νομίζει ότι π. χ. οι σουηδοί σαμάνοι σταμάτησαν να κυνηγούν γιατί απαγορεύτηκαν τα δόκανα για αλεπούδες;
<P>
Η απαγόρευση θα ετίθετο σε ισχύ στην ΕΕ ήδη την 1η Ιανουαρίου 1995. Αλλά για να ικανοποιηθούν οι επιθυμίες των μεγάλων γουνο - εξαγωγών χωρών, κυρίως του Καναδά, αναβλήθηκε η ημερομηνία που θα ετίθετο σε ισχύ για την 1η Ιανουαρίου 1996, κάτι που ήταν πολύ περίεργο. Δεν υπάρχει κάποια νομική πράξη που να καθιστά δυνατή περαιτέρω μετάθεση, και επομένως τώρα κάτι πρέπει να συμβεί.
<P>
Με συντριβή διαπιστώνουμε τώρα ότι η Επιτροπή, παρ' όλα αυτά, καταθέτει μιά τροπολογία του κανονισμού που πηγαίνει την ΕΕ και όλους εμάς δέκα χρόνια πίσω. Μπορεί να αναρωτηθεί κανείς ποιά είναι η αιτία. Είναι φόβος για χώρες όπως οι ΗΠΑ και ο Καναδάς; είναι φόβος για τη ΠΟΕ, ή τι άλλο; Ανεξάρτητα από τι είναι, το λιγότερο που μπορεί κανείς να πεί είναι ότι είναι αξιολύπητο και ανάξιο μιάς οργάνωσης που λέει ότι εκπροσωπεί μιά ανθρωπιστική αντίληψη.
<P>
Οι ανθρωπιστικές μέθοδοι κυνηγιού και οι κανονισμοί για τα δόκανα έγιναν ένα σύμβολο για την σύγκρουση μεταξύ της υγείας των ζώων, των ιθαγενών, των αγορών, του εμπορίου και του περιβάλλοντος.. Τώρα έγινε και τούτο επίσης ένα θεσμικό θέμα αρχών, συγκεκριμένα: Τι συμβαίνει όταν υποσκάπτεται η νομοθεσία της ΕΕ από π. χ. την Επιτροπή;
<P>
Η ομάδα των Πρασίνων στο Ευρωκοινοβούλιο, εν αντιθέσει με την Επιτροπή, δεν έχει αλλάξει θέση και δεν έχει υποκύψει σε πιέσεις, και γι' αυτό υποστήριξε την έκθεση.

<SPEAKER ID=100 NAME="Dνez de Rivera Icaza">
Κατά την παρουσίαση της Επιτροπής τον περασμένο Δεκέμβριο είχαμε ήδη εκδηλώσει τη διαφωνία μας για τη μη τήρηση εκ μέρους της της εφαρμογής της απαγόρευσης χρήσης παγίδων για ορισμένα άγρια ζώα που προορίζονται για εξαγωγή.
<P>
Σήμερα η Επιτροπή μας παρουσιάζει ένα νέο κανονισμό για να καλύψει τη μη τήρηση της απαγόρευσης, κάτι που θέτει σοβαρές αμφιβολίες για τη νομιμότητά του, καθότι εκτός του ότι με παρόμοιο τρόπο δράσης δημιουργεί ένα σοβαρό προηγούμενο, η Επιτροπή δεν διαθέτει τις εξουσίες για να αναλάβει τους περιορισμούς στην εισαγωγή. Λοιπόν; Λοιπόν, συγχαίρουμε την εξαιρετική εργασία του κ. Pimenta γιατί παρόλη τη νομοθετική αυθαιρεσία που αναφέραμε, ο κ. Pimenta εισάγει τα απαραίτητα διαρθρωτικά στοιχεία με συναφείς τροπολογίες που ενέκρινε η Επιτροπή Περιβάλλοντος, με τις οποίες αποκαθίστανται οι υποχρεώσεις που περιέχονται στο κείμενο του αρχικού κανονισμού.
<P>
Ελπίζουμε να ακουστεί αυτή τη φορά η φωνή του Κοινοβουλίου παρόλο που - γιατί να μην το πούμε; - όταν μία φορά σκόπιμα δεν τηρείται ένας κανονισμός μπορεί να ξανασυμβεί. Ελπίζουμε όχι.

<SPEAKER ID=101 NAME="Kirsten Jensen και Blak">
Οι Δανοί σοσιαλδημοκράτες στο Ευρωπαϊκό Κοινοβούλιο εκφράζουν τις επιφυλάξεις τους για το νέο αυτό κανονισμό, επειδή κρίνουν ότι η Επιτροπή έχει το δικαίωμα, κατόπιν ιδίας πρωτοβουλίας, να αναβάλει την εφαρμογή των σχετικών νόμων. Ωστόσο, κατά την ψηφοφορία για τα δόκανα δημιουργείται ένα δίλημμα. Από τη μία πλευρά δεν υπάρχει καμία αμφιβολία ότι τα δόκανα αποτελούν μια «απάνθρωπη» μέθοδο σύλληψης και ότι η χρησιμοποίησή τους πρέπει να απαγορευθεί. Συνεπώς, είναι θαυμάσια ιδέα η απαγόρευση των εισαγωγών δερμάτων από ζώα που έχουν συλληφθεί με δόκανα. Από την άλλη πλευρά, ανησυχούμε ιδιαίτερα μήπως επαναληφθούν τα περιστατικά που παρατηρήθηκαν στο παρελθόν στα πλαίσια της απαγόρευσης της εισαγωγής δερμάτων νεογνών φώκιας, όπου οι γροιλανδοί κυνηγοί έπεσαν θύματα της απαγόρευσης αυτής, η οποία είχε σοβαρές κοινωνικές επιπτώσεις για τη γροιλανδική κοινωνία. Συνεπώς, φροντίζουμε ώστε, αφενός μεν, να μην πλήξει μια γενική απαγόρευση τις εισαγωγές δερμάτων ζώων τα οποία δεν συλλαμβάνονται με δόκανα, αφετέρου δε, να μην στερηθούν οι αυτόχθονες πληθυσμοί των αρκτικών ζωνών τα μέσα τους προς το ζην.
<P>
Η καλύτερη λύση για όλα τα ενεχόμενα μέρη είναι θεσπιστούν το συντομότερο δυνατό σαφείς κανόνες, ώστε να καταστεί δυνατή μια ενδεχόμενη μετάβαση σε άλλες μεθόδους σύλληψης. Επομένως, πρέπει να καταδικάσουμε την προσπάθεια της κυβέρνησης του Καναδά να προβάλει εμπόδια στη σύναψη διεθνούς συμφωνίας για τη χρησιμοποίηση ανθρώπινων μεθόδων σύλληψης. Οι αυτόχθονες πληθυσμοί του Καναδά προβάλλονται ως δικαιολογία για τη δυστοκία της κυβέρνησης του Καναδά στις διεθνείς διαπραγματεύσεις για τα νέα πρότυπα σύλληψης. Οι ΗΠΑ ήταν μια από τις χώρες που μιμήθηκε την τακτική αυτή κωλυσιεργίας. Συνεπώς, εάν ψηφίσει κανείς κατά του κανονισμού συμπλέει με τις δυνάμεις που αντιμάχονται μια αλλαγή.
<P>
Δεν βρισκόμαστε ενώπιον του διλήμματος να διαλέξουμε μεταξύ μαύρου ή άσπρου, αλλά προτιμάμε να ψηφίσουμε κατά ορισμένων τροπολογιών που ενδέχεται να επιδεινώσουν τη θέση των αυτόχθονων πληθυσμών. Ωστόσο, υποστηρίζουμε σε γενικές γραμμές την έκθεση του κ. Pimenta, επειδή είμαστε υποχρεωμένοι να δείξουμε την περιφρόνησή μας στα δόκανα και τις κυβερνήσεις, που φαίνεται να αδιαφορούν τόσο για την ευημερία των ζώων όσο και για τους αυτόχθονες πληθυσμούς.

<SPEAKER ID=102 NAME="Tamino">
Θέλω να εκφράσω την υποστήριξη μου και εκείνη της ομάδας των Πρασίνων στην έκθεση του κ. Pimenta για το εμπόριο των δερμάτων των ζώων που πιάνονται με παγίδα.
<P>
Παρ'όλο που το πρόβλημα αυτό συζητείται εδώ και χρόνια, δεν επιτεύχτηκε καμμία συμφωνία με τον Καναδά και τις Ηνωμένες Πολιτείες και συνεπώς δεν γίνεται αποδεκτή η πρόταση της Επιτροπής για περαιτέρω αναβολή.
<P>
Πρέπει να απαγορευτεί η εισαγωγή δερμάτων ζώων που πιάνονται με άγριο τρόπο, για τον πρόσθετο λόγο που η Ευρωπαϊκή Ένωση απαγόρευσε στο έδαφός της τη χρήση παγιδών.
<P>
Αυτή η απαγόρευση δεν αντιτάσσεται στις συμφωνίες GATT, καθώς ο κανονισμός ΚΟΑ θεσπίζει τον όρο της προστασίας υγειονομικών, περιβαλλοντικών και ηθικών συμφερόντων.
<P>
Σχετικά με τα νόμιμα δικαιώματα των αυτόχθονων πληθυσμών, πρέπει να επισημανθεί ότι μόνο μια μερίδα ασχολείται αποκλειστικά με το κυνήγι και το εισόδημά τους μπορεί να αντικατασταθεί ή συμπληρωθεί με νέες δραστηριότητες, επιδοτούμενες από τοπικούς φορείς.
<P>
Για τους λόγους αυτούς, συνιστούμε την υπερψήφιση της τροπολογίας που υπέβαλε η ομάδα των Πρασίνων, που αποσαφηνίζει τους όρους της απαγόρευσης, εμπλέκει στις διαπραγματεύσεις με την ιδιότητα συμβούλων τόσο τους αυτόχθονες λαούς όσο και τις οργανώσεις που προστατεύουν τα ζώα και προβλέπει τη συμμετοχή του Ευρωπαϊκού Κοινοβουλίου.

<SPEAKER ID=103 NAME="Titley">
Υποστηρίζω την έκθεση Pimenta καθώς είμαι αγανακτισμένος από τη μέχρι τούδε αποτυχία της Επιτροπής να εφαρμόσει την απαγόρευση εισαγωγής γουνών που προέρχονται από ζώα που έχουν συλληφθεί με δόκανα.
<P>
Το γεγονός ότι έξι μήνες μετά την ημερομηνία που έπρεπε να είχε εφαρμοστεί, η απαγόρευση δεν έχει αρχίσει ακόμη να ισχύει, είναι απαράδεκτο.
<P>
Είναι πολλοί εκείνοι στην εκλογική μου περιφέρεια που ανησυχούν για τη μεταχείριση των ζώων - και ορθώς. Εάν θέλουμε η Ευρώπη να είναι γνωστή ως ένα πολιτισμένο μέρος του κόσμου τότε θα πρέπει να φερόμαστε πολιτισμένα και στα ζώα.
<P>
Ελπίζω ότι η πρόταση του Προέδρου περί παραπομπής της αδράνειας της Επιτροπής στο Δικαστήριο των Ευρωπαϊκών Κοινοτήτων να προχωρήσει με ταχύτητα και αποτελεσματικότητα.
<P>
Ωστόσο, αναγνωρίζω επίσης την ανάγκη να μην υπαγορεύουμε εμείς τις δικές μας αρχές στους αυτόχθονες πληθυσμούς άλλων περιοχών του κόσμου - και επομένως αποδέχομαι ως λογικό και δίκαιο συμβιβασμό την ιδέα της εκθέσεως Pimenta ότι οι αυτόχθονες κοινότητες οι οποίες δεν χρησιμοποιούν δόκανα μπορούν να συνεχίσουν το εμπόριό τους με την Ευρώπη, ανεξάρτητα από τη θέση των εθνικών τους αρχών.
<P>
Για την έκθεση Jacob
<SPEAKER ID=104 LANGUAGE="FR" NAME="Martinez">
Κυρία Πρόεδρε, υπάρχει μια κτηνιατρο-υγειονομική καταστροφή. Υπάρχουν ζημίες: πρέπει να τις επανορθώσουμε.
<P>
Ένας δρόμος ήταν απλός, ήταν εκείνος της υπευθυνότητας, υπευθυνότητας της επιχείρησης του κ. Mudler - που δεν είναι ο συνάδελφός μας - στο Ντονκάστερ του Γιορκσάιρ. Δεν διαλέξαμε το δρόμο αυτό. Διαλέξαμε το δρόμο της αλληλεγγύης. Αλλά ο δρόμος της αλληλεγγύης είχε επίσης ως συνέπεια ότι θα επανορθώσουμε πλήρως τη ζημία. Τι όμως αποφασίζει η Ευρωπαϊκή Επιτροπή; Ναι λοιπόν, απλά ότι θα επανορθώσουμε κατΑ αποκοπή: 650 εκατομμύρια Ecu που θα μοιραστούν σε 81 εκατομμύρια βοοειδών, αυτό αντιστοιχεί με περίπου 8 Ecu ανά ζώο. Και πράγματι, προβλέπεται ένα συμπλήρωμα της πριμοδότησης κατά 10 Ecu, δηλαδή 50-60 γαλλικά φράγκα.
<P>
Αρνηθήκαμε την υπευθυνότητα εν ονόματι της αλληλεγγύης, και καταλήγουμε στην απληστία, τη μετριότητα, τους λογαριασμούς. Να που είμαστε, απέναντι σε μια καταστροφή για την οποία κάποια ευθύνη έχει και η Επιτροπή. Ούτε οι άμεσες ζημίες, ούτε οι έμμεσες ζημίες, ούτε οι κατευθείαν ζημίες, ούτε οι παραγόμενες ζημίες δεν αποκαθίστανται πλήρως.
<P>
Πριν λίγο, είδαμε τα κοινοτικά πρότυπα να υποκλίνονται μπροστά στα πρότυπα των Ηνωμένων Εθνών, τώρα πρόκειται για υπόκλιση του κοινοτικού δικαίου μπροστά στα πρότυπα του φυσικού νόμου που συνεπάγεται ότι ο υπεύθυνος είναι εκείνος που οφείλει να επανορθώσει.

<SPEAKER ID=105 LANGUAGE="EN" NAME="Nicholson">
Κυρία Πρόεδρε, καλωσορίζω την πρόταση της Επιτροπής για την υποστήριξη των σκληρά δοκιμαζόμενων παραγωγών βοείου κρέατος σε ολόκληρη την Ευρώπη. Η μείωση της κατανάλωσης βοείου στην Ευρώπη έχει εξαρθρώσει ολοκληρωτικά την αγορά του βοείου και των προϊόντων του. Το γεγονός αυτό έχει φέρει πολλούς παραγωγούς σε δυσχερέστατη οικονομική θέση. Κατανοώ την ανάγκη ανάκτησης της εμπιστοσύνης των καταναλωτών στη βιομηχανία ερυθρού κρέατος. Θα πρέπει να προσπαθήσουμε δραστήρια να το επιτύχουμε αυτό αλλά δεν θα πρέπει ποτέ να ξεχνάμε ότι οι βοοτρόφοι, χωρίς να φταίνε οι ίδιοι, βρίσκονται σε μια πολύ σοβαρή κρίση από την εποχή που το πρόβλημα αυτό διογκώθηκε έξω από κάθε όριο από τον τύπο και τα μέσα ενημέρωσης σε ολόκληρη την Ευρώπη. Θα πρέπει να κάνουμε ό, τι είναι δυνατό για να ανακτηθεί ξανά η εμπιστοσύνη στη βιομηχανία.
<P>
Δεν μπορώ να υποστηρίξω την πρόταση της Επιτροπής Γεωργίας και Ανάπτυξης της Υπαίθρου για τη μείωση της υποστήριξης μέσω των πριμοδοτήσεων των θηλαζουσών αγελάδων και των κρεατοπαραγωγών αγελάδων. Ωστόσο, μολονότι η πρόταση δεν είναι πλήρης, αποτελεί τουλάχιστον μια καλή προσπάθεια να επιτευχθεί μια νέα αρχή. Θα περάσει πολύς χρόνος για την ανάκαμψη από την κρίση, αλλά δεν θα πρέπει να την αγνοήσουμε. Στην πραγματικότητα, καθώς προχωρούμε προς το φθινόπωρο, τα προβλήματα θα μεγαλώνουν ολοένα και περισσότερο.

<SPEAKER ID=106 NAME="Ahlqvist, Hulthιn, Theorin, Waidelich και Wibe">
Είναι αστήρικτο σε επίπεδο αρχών να επιδοτείται κατ' αυτόν τον τρόπο ένας κλάδος παραγωγών που επλήγη από μιά κρίση. Η ΕΕ δεν μπορεί να βοηθά κάθε κλάδο παραγωγών που πλήτεται από μείωση των πωλήσεων.
<P>
Φυσικά πρέπει να ληφθούν μέτρα κατά της νόσου της σπογγοεγκεφαλοπάθειας, μεταξύ άλλων με την κατάργηση της χρήσης πτωματικών άλευρων στην διατροφή των ζώων.
<P>
Η μεταρρύθμιση της κοινής αγροτικής πολιτικής δεν ευνοείται από το ότι τώρα το Ευρωκοινοβούλιο δίνει το μήνυμα ότι μόλις συμβεί μιά πτώση των πωλήσεων σε κάποιο τμήμα του αγροτικού τομέα θα πρέπει να αποζημιωθούν οι παραγωγοί.
<P>
Γι' αυτό δεν είναι δυνατόν να ψηφίσουμε υπέρ αυτής της έκθεσης, ακόμη και αν είμαστε της άποψης ότι πρέπει να ληφθούν δυναμικά μέτρα κατά της νόσου της σπογγοεγκεφαλοπάθειας.

<SPEAKER ID=107 NAME="Cushnahan">
Η παρούσα κρίση του βοείου είναι χειρότερη από καθε τι που έχουμε υποστεί στο παρελθόν. Στην Ιρλανδία, για παράδειγμα, υπολογίζεται ότι το σύνολο των ζημιών από τα μέσα Μαρτίου ανέρχεται στο ύψος των 250 εκατομμυρίων λιρών.
<P>
Η πτώση των τιμών θα συνεχιστεί μέχρις ότου αποκατασταθεί πλήρως η εμπιστοσύνη των καταναλωτών ενώ ένα ουσιώδη ρόλο στην επίτευξή της θα παίξει η αποτελεσματική και ολοκληρωμένη πολιτική εκρίζωσης της ασθένειας.
<P>
Το πακέτο αποζημιώσεων που προτείνεται τώρα είναι εντελώς ανεπαρκές για να καλύψει τις πραγματικές ζημίες που υπέστησαν οι παραγωγοί. Θα ήθελα να υποστηρίξει το Κοινοβούλιο την πρόταση που υπέβαλα τόσο εγώ όσο και άλλοι συνάδελφοι για αύξηση του πακέτου στο ύψος των 1.000 εκατομμυρίων Ecu. Πλέον τούτου, η κατάσταση θα πρέπει να παρακολουθείται συνεχώς.
<P>
Το σύνολο των 116 εκατομμυρίων Ecu που προτείνονται, εκ των οποίων 9, 5 εκατομμύρια για την Ιρλανδία, αποτελεί μια φανερά ανεπαρκή πρόταση. Επιπλέον, οποιοδήποτε κι' αν είναι το τελικό ύψος που θα συμφωνηθεί, είναι επιτακτικό να διατεθούν χρήματα για την υποστήριξη των παραγωγών μοσχίδων οι οποίοι δεν λαμβάνουν ούτε πριμοδότηση ούτε κανενός άλλου είδους αποζημίωση. Στην πραγματικότητα, οι απώλειές τους είναι υψηλότερες από τις αντίστοιχες των παραγωγών μόσχων, γεγονός το οποίο πρέπει να γίνει αποδεκτό.

<SPEAKER ID=108 NAME="des Places">
Με χαρά μας είχαμε διαπιστώσει ότι το Σώμα μας ανέλαβε τις ευθύνες του απέναντι στα συνεχή σφάλματα κατά την κρίση των τρελών αγελάδων, κι ότι συμπεριφέρθηκε σωστά δείχνοντας ότι είναι ικανό να δράσει χωρίς να συντάσσεται με τους γεωργούς. Είμαστε αναγκασμένοι να διαπιστώσουμε ότι δεν συμβαίνει τίποτε από αυτά!
<P>
Η σημερινή ψηφοφορία είναι εξαιρετικά σημαντική: μείωση των συμπληρωματικών ενισχύσεων, θηλάζουσες αγελάδες και νεαρά αρσενικά μοσχάρια με 10 Ecu κατά κεφαλή αντί των 20-25 Ecu. Είναι πασίγνωστο ότι ανακουφίζονται μόνο τα συμφέροντα ορισμένων κρατών, σε βάρος των γενικών συμφερόντων της Ευρωπαϊκής Ένωσης. Κατά συνέπεια, τα συμφέροντα των εξειδικευμένων κτηνοτρόφων, που φυσικά είναι αυτοί που έχουν θιγεί περισσότερο από την παρούσα κρίση, ζημιώνονται προς όφελος των εκμεταλλεύσεων μικτής εκτροφής και των εντατικών εκμεταλλεύσεων.
<P>
Είχα ήδη διαπιστώσει, κατά τη διάρκεια της μικρής συνόδου των Βρυξελλών, ότι η τροπολογία μου που ζητούσε από την Επιτροπή μια πλήρη έρευνα για να προσδιορίσουμε τις ευθύνες των διαφόρων πρωταγωνιστών (βιομηχανία κτηνοτροφών, κράτη μέλη, κοινοτικά όργανα, κλπ) στη διάδοση της SBE απορρίφθηκε από μια μεγάλη πλειοψηφία των παρόντων μελών της Συνέλευσής μας. Υπήρχε στην υπόθεση αυτή συνενοχή, επωφελούμενη έτσι από την άγνοια των κτηνοτρόφων και των καταναλωτών που είναι τα θύματα και που, σε κάθε περίπτωση, θα πληρώσουν για μια υπόθεση για την οποία δεν έχουν καμιά ευθύνη;
<P>
Το θέμα είναι αρκετά σοβαρό ώστε να το συνειδητοποιήσουν οι κυβερνήσεις των κρατών μελών στο Συμβούλιο Κορυφής της Φλωρεντίας και να μην επιτρέψουν τα εσωτερικά πολιτικά προβλήματα της Μεγάλης Βρετανίας να παρέμβουν στην αναζήτηση μιας οικονομικής και πολιτικής λύσης στο φάκελο αυτό.

<SPEAKER ID=109 NAME="Lindqvist">
Είναι σχεδόν αδύνατον να εκτιμηθεί, σε επίπεδο ΕΕ, τι βοήθεια μπορεί να χρειαστεί πρός κάθε κρεατοπαραγωγό ξεχωριστά στις χώρες - μέλη της ΕΕ, διότι η νόσος των τρελών αγελάδων πλήτει τόσο διαφορετικά τις διάφορες χώρες και τους διάφορους παραγωγούς. Η βοήθεια έπρεπε αντίθετα να διαμορφωθεί σε εθνικό επίπεδο βάσει τοπικών και περιφερειακών συνθηκών.
<P>
Για τις γενικές κατευθύνσεις των οικονομικών πολιτικών
<SPEAKER ID=110 LANGUAGE="FR" NAME="Berthu">
Κυρία Πρόεδρε, τη στιγμή που σε κάθε νέο μεγάλο ευρωπαϊκό έργο, μας υπόσχονται ότι θα προκύψει μια βελτίωση της ανάπτυξης και της απασχόλησης, η έκθεση του Ευρωπαϊκού Νομισματικού Ινστιτούτου περιέχει αντίθετα τη διαπίστωση μιας σταθερής μείωσης του μέσου ρυθμού ανάπτυξης στην Ευρώπη που, παραθέτω «ήταν 4, 7 % στη δεκαετία του 1960, 3, 3 % στη δεκαετία του 1970, 2, 2 % στη δεκαετία του 1980 και για τη δεκαετία του 1990, 2 % μέχρι σήμερα».
<P>
Δεν προσθέτει, αλλά θα μπορούσε, προκειμένου να δώσει μια πλήρη εικόνα, ότι η ανεργία ακολουθεί μια καμπύλη αντίστροφη και πλησιάζει σήμερα 11 % στην Ένωση, παρά κάποια μικροσκοπική στασιμότητα το 1995, που δεν αφήνει άλλωστε να διαφανεί καμιά αντιστροφή της τάσης για το μέλλον.
<P>
Μπροστά στην επιδείνωση αυτή, η Επιτροπή προβλέπει απλά να συνεχίσει όπως προηγουμένως. Διευκρινίζει μάλιστα, παραθέτω «ότι εάν η στρατηγική αυτή δεν φαίνεται να έχει αποφέρει ακόμη αποτελέσματα συνολικά ικανοποιητικά στην Ευρώπη, είναι επειδή δεν εφαρμόσθηκε με αρκετό σφρίγος και αξιοπιστία».
<P>
Η γνώμη αυτή περιέχει αναμφίβολα άλλωστε, μερικές αλήθειες, κυρίως όσον αφορά τις μεταρρυθμίσεις της αγοράς εργασίας, την ελάφρυνση των επιβαρύνσεων που επιβαρύνουν τους χαμηλούς μισθούς και την προσαρμογή του εκπαιδευτικού συστήματος, συμπεριλαμβανομένης και της εκπαιδευτικής κατάρτισης, στις ανάγκες της αγοράς. Αλλά θα έπρεπε ωστόσο να αναρωτιόμαστε επίσης εάν σε μια πολιτική που αποτυγχάνει συνεχώς δεν υπάρχει κάπου λάθος.
<P>
Από την πλευρά μας, υποστηρίζουμε ότι η Ένωση ακολουθεί ένα στόχο αναγκαστικής σύγκλισης, σε μεγάλο βαθμό αντιπαραγωγικής, και ότι πάσχει από την απουσία μιας αληθινής πλευράς διεθνούς εμπορικής άμυνας.
<P>
Με βάση την τάση αυτή, η έκθεση της επιτροπής καθιστά σαφές ότι τα κριτήρια του δημοσίου ελλείμματος και του δημοσίου χρέους δεν θα πληρούνται, κατά μέσο όρο, στο τέλος του 1977, εκτός εάν ελπίσουμε ότι από τώρα μέχρι τότε θα υπάρξει μια ανάκαμψη της οικονομίας, με εξαιρετικό σφρίγος. Αυτό σημαίνει ότι παίζουμε κορώνα γράμματα την θέση σε εφαρμογή του ενιαίου νομίσματος. Είναι αυτό πράγματι σοβαρό για μια μεταρρύθμιση αυτής της σπουδαιότητας;

<SPEAKER ID=111 LANGUAGE="FR" NAME="Blot">
Κυρία Πρόεδρε, αγαπητοί μου συνάδελφοι, οι αιτιολογικές σκέψεις της κοινής πρότασης ψηφίσματος είναι πολύ διαφωτιστικές: οικονομική στασιμότητα, ανεργία σε μια έκταση χωρίς προηγούμενο, ατονία της ζήτησης, υποχώρηση των δημόσιων επενδύσεων, κατήφεια των οικονομικών φορέων.
<P>
Αλλά θα έπρεπε να αναρωτιόμαστε για τους λόγους αυτής της δεδομένης κατάστασης γιατί, επιτέλους, υπάρχουν παραδείγματα λαμπρής οικονομικής επιτυχίας στην Ευρώπη. Η Νορβηγία και η Ελβετία στη Δύση, για παράδειγμα, ή η Τσεχία και η Εσθονία στην Ανατολή. Όλες αυτές οι χώρες έχουν τα εξής κοινά σημεία: έχουν καταρχήν ένα ισχυρό εθνικό νόμισμα, στο πλαίσιο μιας χώρας μειωμένων διαστάσεων, γεγονός που αποδεικνύει ότι και μια μικρή χώρα είναι δυνατό να έχει ένα ισχυρό νόμισμα. Δεύτερον, καμιά από αυτές δεν είναι μέλος της Ευρωπαϊκής Ένωσης και δεν είναι επομένως αναγκασμένη να εφαρμόσει την αντιπληθωριστική πολιτική των κριτηρίων σύγκλισης
<P>
Η ιστορία μας μαθαίνει, άλλωστε, ότι πόλοι της ανάπτυξης στην Ευρώπη ήταν συχνά μικρά κράτη, ή οι ελεύθερες πόλεις στην Ιταλία ή στη Φλάνδρα, κυρίως, και όχι τα πολύ μεγάλα ηπειρωτικά σύνολα, που είχαν ενοποιηθεί κατά τρόπο τεχνητό.
<P>
Για να ξεκινήσει η ανάπτυξη στην Ευρώπη, πρέπει να εγκαταλείψουμε τον ουτοπιστικό στόχο της Νομισματικής Ένωσης, να μιμηθούμε τα μικρά ανεξάρτητα κράτη όπως η Νορβηγία ή η Σιγκαπούρη, που δείχνουν ότι η εθνική ανεξαρτησία κι οι προϋποθέσεις ανάπτυξης είναι απόλυτα συμβιβάσιμα.

<SPEAKER ID=112 NAME="Kirsten Jensen και Blak">
Οι Δανοί σοσιαλδημοκράτες, έχοντας υπόψη τον εθνικό συμβιβασμό και τη συμφωνία του Εδιμβούργου, δεν μπορούν φυσικά να υποστηρίξουν τα όσα αναφέρονται στις εκθέσεις, που αντίκεινται στις τέσσερις επιφυλάξεις της Δανίας.

<SPEAKER ID=113 NAME="Lindqvist">
Υπάρχουν πολλά που είναι καλά στις οικονομικές κατευθυντήριες γραμμές, π.χ. να ριχτεί βάρος στην απασχόληση. Ψήφισα κατά διότι είμαι εναντίον της ΟΝΕ.
<P>
(Η συνεδρίαση, διακοπείσα στις 13.35, επαναλαμβάνεται στις 15.00)

<CHAPTER ID=6>
Ανασυγκρότηση της πρώην Γιουγκοσλαβίας
<SPEAKER ID=114 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0174/96 του κ. Αλαβάνου, εξ ονόματος της Επιτροπής Εξωτερικών Υποθεσεων, Ασφάλειας και Αμυντικής Πολιτικής, σχετικά με την ανακοίνωση της Επιτροπής για την ανθρωπιστική βοήθεια στην πρώην Γιουγκοσλαβία: προοπτικές και κατευθύνσεις (COM(95)0564 - C40535/95);-Α4-0184/96 του κ. Mendiluce Pereiro, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την ανακοίνωση της Επιτροπής για την ανασυγκρότηση της πρώην Γιουγκοσλαβίας (SEC(95)1597 - C4-0595/95);-Α4-0204/96 του κ. Giansily, εξ ονόματος της Επιτροπής Προϋπολογισμών επί της ανακοίνωσης της Επιτροπής «Χρηματοδοτική συμβολή της Ευρωπαϊκής Ένωσης για την ανασυγκρότηση της πρώην Γιουγκοσλαβίας» (COM(95) 0581 - C4-0608/95);-A4-0178/96 του κ. Titley, εξ ονόματος της Επιτροπής Εξωτερικών Οικονομικών Σχέσεων σχετικά με την ανακοίνωση της Επιτροπής για την ανασυγκρότηση στην πρώην Γιουγκοσλαβία: διαχείριση της βοήθειας της Ευρωπαϊκής Ένωσης και συντονισμός της διεθνούς βοήθειας (COM(95)0582 - C4-0519/95).
<SPEAKER ID=115 NAME="Αλαβάνος">
Κύριε Πρόεδρε, μπαίνουμε στην συζήτηση μιας σειράς εισηγήσεων σχετικά με την βοήθεια και την ανασυγκρότηση της Βοσνίας-Ερζεγοβίνης και της πρώην Γιουγκοσλαβίας. Νομίζω ότι τα νέα που έχουμε συνεχώς είναι μάλλον ανησυχητικά. Διάφοροι στόχοι της Συνθήκης του Ντέιτον, όπως η ελευθερία κίνησης, αποδεικνύονται μύθος. Οι πρόσφυγες δεν μπορούν να επιστρέψουν στα σπίτια τους παρά μόνον μετά από έλεγχο από τα στρατεύματα αντίστοιχης εθνικότητας. Χιλιάδες πρόσφυγες - δημιουργήθηκαν νέα ρεύματα μετά την Συνθήκη του Ντέιτον-, και η σερβική και η κροατική πλευρά, αλλά και το κόμμα του Προέδρου Ιζετμπέκοβιτς, συμβάλλουν στην αναζωπύρωση της εθνικής κάθαρσης και, φυσικά, μπορούμε να πούμε ότι σήμερα έχουμε ειρήνη, δεν έχουμε πόλεμο, όπως είχαμε πριν από μερικούς μήνες.
<P>
Αλλά, πρώτον, αυτή η ειρήνη είναι μία πολύ εύθραυστη ειρήνη; δεύτερον, αυτή η ειρήνη περισσότερο αποσκοπεί όχι στην συμφιλίωση, αλλά στην υλοποίηση των καρπών που δημιούργησε η πολιτική της εθνικής κάθαρσης κατά την διάρκεια του πολέμου και, τρίτον, είναι μία ειρήνη που συνεχίζει να χωρίζει και όχι να ενώνει. Μέσα σ'αυτό το πλαίσιο νομίζω ότι πρέπει να δούμε την δραστηριοποίηση και την ενεργοποίηση της διεθνούς κοινότητας και στα ζητήματα της βοήθειας και της ανασυγκρότησης, τα οποία μπορούν κατά την γνώμη μου, πέρα από τον ανθρωπιστικό τους χαρακτήρα, να αποτελέσουν και μία πολύ σημαντική πολιτική παρέμβαση στις εξελίξεις στον χώρο της Βοσνίας και συνολικά της πρώην Γιουγκοσλαβίας.
<P>
Είναι χαρακτηριστική η εκτίμηση που έκανε το Διεθνές Ινστιτούτο 'Ερευνας για την Ειρήνη της Στοκχόλμης, το οποίο λέει συγκεκριμένα ότι το Ντέιτον έχει φέρει στο φως με πολύ αποφασιστικό τρόπο τις βαθειές συγκρούσεις που συνεχίζουν να υπάρχουν στον χώρο της πρώην Γιουγκοσλαβίας και ότι μόνον η διεθνής βοήθεια και μία ροή εμπορίου και πληροφόρησης θα μπορούσαν να νικήσουν τα εμπόδια του διαμελισμού της Βοσνίας, τα οποία συνεχίζουν να παραμένουν.
<P>
Μέσα σ'αυτά τα πλαίσια νομίζω ότι πρέπει να δούμε την ενεργοποίηση της Ευρωπαϊκής 'Ενωσης και της Διεθνούς Κοινότητας και, φυσικά, είναι σημαντική η ευθύνη της Ευρωπαϊκής 'Ενωσης γιατί μέχρι τώρα έχει αναδειχθεί και συνεχίζει να είναι ο σημαντικότερος παράγοντας οικονομικής παρέμβασης στον χώρο της πρώην Γιουγκοσλαβίας. Σ'αυτό το πλαίσιο διαμορφώθηκε, και ψηφίσθηκε ομόφωνα στην Επιτροπή Εξωτερικών Υποθέσεων του Ευρωπαϊκού Κοινοβουλίου, και η έκθεση την οποία παρουσιάζω.
<P>
Θα ήθελα να υπογραμμίσω μερικά κεντρικά σημεία:
<P>
Πρώτον, ότι το θέμα της βοήθειας πρέπει να το βλέπουμε σε σύνδεση και ως γέφυρα προς την πολιτική μιας συνολικότερης ανασυγκρότησης. 'Εχει όμως τα δικά του αυτόνομα χαρακτηριστικά. Και ειδικά στο θέμα της βοήθειας, λόγω του επείγοντος και του ανθρωπιστικού χαρακτήρα που έχει, της στήριξης της επιβίωσης, της διάσωσης ζωών, έχει σημασία να μην συνδέεται με πολιτικές προϋποθέσεις, με πολιτικές προδιαγραφές, και να είναι ανοικτά τα ρεύματα της βοήθειας σε όλες τις κατευθύνσεις και σε όλες τις περιοχές της Βοσνίας.
<P>
Δεύτερον, το θέμα της βοήθειας ασφαλώς πρέπει να εστιασθεί στα θέματα των τροφίμων, των ενδυμάτων, πρέπει όμως να ενισχυθούν και άλλες πλευρές, ιδιαίτερα πλευρές του ιατρικού εξοπλισμού, της επιστροφής ιατρικού προσωπικού στον χώρο της Βοσνίας και της πρώην Γιουγκοσλαβίας, μιας πρώτης και πρόχειρης αποκατάστασης των ζημιών στα δίκτυα της υδροδότησης, του φυσικού αερίου, της ηλεκτροδότησης, των μεταφορών, που είναι αναγκαίες για να αρχίσει μία στοιχειώδης ζωή για τους πολίτες της Βοσνίας.
<P>
Τρίτον, ένα σημείο που και η Διεθνής Τράπεζα υπογραμμίζει ιδιαίτερα είναι η παρέμβαση της βοήθειας με τέτοιον τρόπο ώστε να αρχίσουν να κινητοποιούνται οι τοπικοί πόροι και να ξεκινήσει έτσι μια αυτόνομη οικονομική δυναμική στον χώρο της Βοσνίας.
<P>
Τέταρτον, μία σημαντική πλευρά, που συνδέεται με την βοήθεια και προς την οποία μάλιστα η Επιτροπή Εξωτερικών Υποθέσεων πιστεύει ότι θα μπορούσε να προωθήσει και ορισμένα κονδύλια, είναι το ζήτημα της ναρκοσυλλογής, όπου η IFOR παίζει ένα σημαντικό ρόλο, αλλά που είναι πολύ βασικό για την αντιμετώπιση των προβλημάτων.
<P>
Τέλος, κύριε Πρόεδρε, θέλω να σημειώσω την σημασία της επιστροφής των προσφύγων, με ρεαλιστικό όμως τρόπο, από την Δυτική Ευρώπη, την σημασία της στήριξης των Μη Κυβερνητικών Οργανώσεων, ειδικά των εγχώριων, προκειμένου να σπάσουμε και το τελευταίο τείχος, που είναι ένα τείχος φόβου και μίσους που εξακολουθεί να παραμένει στην Βοσνία, και να οδηγηθούμε πάλι σε μία πολυεθνική επικοινωνία σε αυτό τον χώρο.

<SPEAKER ID=116 NAME="Mendiluce Pereiro">
Κύριε Πρόεδρε, νομίζω πως έχουμε συζητήσει στο Κοινοβούλιο τόσες φορές το θέμα της πρώην Γιουγκοσλαβίας με αφορμή διάφορα ψηφίσματα, ώστε στην πραγματικότητα η έκθεση που παρουσιάζω σήμερα περιέχει μόνο ορισμένες νέες πλευρές που συνδέονται περισσότερο με τις προτάσεις ανασυγκρότησης και την αντίστοιχη ανακοίνωση της Ευρωπαϊκής Επιτροπής.
<P>
Θα ήθελα όμως να επισημάνω ενώπιόν σας ορισμένες πλευρές που θεωρώ σημαντικές. Πρώτον, νομίζω πως δεν μπορούμε να ξεχάσουμε ότι οι συμφωνίες του Ντάιτον υπογράφηκαν, και υπογράφηκαν στο σύνολό τους τόσο στο πνεύμα τους όσο και στις λεπτομέρειες. Και το επαναλαμβάνω γιατί υπάρχουν τώρα πολλές φωνές που υψώνονται για να αμφισβητήσουν τις εκλογές στις καθορισμένες ημερομηνίες, γιατί το αν θα γίνουν σε όλη τη Βοσνία, αν θα πληρούνται οι όροι ή όχι, για την πίεση που πρέπει να ασκηθεί λίγο πολύ σταθερά, ώστε να αποκλειστούν από κάθε δημόσιο αξίωμα εκείνοι που κατηγορούνται από το Δικαστήριο για εγκλήματα πολέμου, για τη σύλληψή τους, την κράτηση και τη θέση τους στη διάθεση της Δικαιοσύνης. Υπάρχουν φωνές που νομίζουν μάλιστα ότι κάτι τέτοιο μπορεί να θεωρηθεί πρόκληση.
<P>
Νομίζω πως για πολλούς από μας, και στο Κοινοβούλιο είμασταν πολλοί αυτοί που θεωρούσαμε ότι οι συμφωνίες του Ντάιτον οφείλονταν υπερβολικά σε μία άσκηση καθυστερημένου πολιτικού ρεαλισμού για την αποφυγή των καταστρεπτικών συνεπειών αυτού του πολέμου - όταν έγινε από τα μέρη αποδεκτή η συμφωνία του Ντάιτον, θα ήταν υπερβολικά ριψοκίνδυνο να προσθέσουμε αλλεπάλληλες δόσεις πολιτικού ρεαλισμού που ούτε καν θα επέτρεπαν την εφαρμογή τους.
<P>
Νομίζω πως είναι πολύ σημαντικό να επισημάνουμε μερικά σημεία. Διάφοροι συνάδελφοι του Κοινοβουλίου - εισηγητές - μόλις επιστρέψαμε από μία αποστολή εφτά ημερών στη Βοσνία-Ερζεγοβίνη και μπορέσαμε να διαπιστώσουμε ορισμένες προόδους: πρώτον, πρόοδος στον στρατιωτικό τομέα δίχως να πέσουμε στην παγίδα της μόδας και να πούμε ότι από στρατιωτικής πλευράς λειτουργεί το σχέδιο Ντάιτον αλλά όχι και από πολιτικής πλευράς, γιατί αυτό είναι μία παγίδα που δεν μπορούμε να αποδεχτούμε δεδομένης της διαφορετικής σύνθεσης των δύο αυτών απόψεων και τη συγκεκριμενοποίησή τους στην ίδια τη συμφωνία του Ντάιτον. Την εντύπωση πως ό, τι κάνουν οι αμερικανοί λειτουργεί και ό, τι κάνουν οι ευρωπαίοι δεν λειτουργεί πρέπει να την εξαφανίσουμε ολοσχερώς.
<P>
Παρόλα αυτά πολλά πολιτικά ζητήματα αντιμετωπίζουν σοβαρά, μάλιστα πολύ σοβαρά προβλήματα όσον αφορά την εφαρμογή τους. Θα επισημάνω μερικά, που είναι σε όλους γνωστά: η ελεύθερη μετακίνηση είναι κάτι παρά πάνω από σχετική, μερικές φορές γίνεται διακριτικά, σε μικρές ομάδες, αλλά δεν είναι γενικευμένη. Η επιστροφή των προσφύγων έγινε δυνατή μόνο για πολύ λίγους και ουσιαστικά στα εδάφη που κυριαρχεί σαν πλειοψηφία η θρησκευτική εθνική τους ομάδα. Όσο για τον εκδημοκρατισμό, οι επιλογές των δημοκρατικών πολιτικών κομμάτων της αντιπολίτευσης είναι ελάχιστες και δυστυχώς οι πολιτικές δυνάμεις που εκπροσωπούνται στο Κοινοβούλιο δεν έκανε καμία σοβαρή προσπάθεια, σε καμια περίπτωση, να διατηρηθούν οι μη εθνοτικές ή οι μη ριζοσπαστικές πολιτικές επιλογές στα εδάφη της Βοσνίας-Ερζεγοβίνης, κι αυτό είναι νομίζω σοβαρή ανευθυνότητα όλων των πολιτικών ομάδων που εκπροσωπούνται στη Συνέλευση αυτή και που τις ονομάζουμε δημοκρατικές.
<P>
Ο Κάρατζιτς εξακολουθεί να κατευθύνει άμεσα ανοιχτά τα νήματα της Κυβέρνησης στη Σερβική Δημοκρατία και υπάρχουν αρκετές αμφιβολίες για το αν θα συλληφθεί πριν τις εκλογές. Θα έλεγα πως τόσο η ευθύνη του Προέδρου Μιλόσεβιτς - που είναι ο πραγματικός δυναμιτιστής των στρατηγικών που οδήγησαν σε αυτή την καταστροφή για τη σύλληψη του Κάρατζιτς - όσο και η ευθύνη του Προέδρου Τσούτσμαν της Κροατίας που φυλάσσει σε σίγουρο μέρος και απομάκρυνε την πολιτική διαχείριση των υποθέσεων στην Ερζεγοβίνη και στο Μάσταρ ορισμένους εγκληματίες πολέμου όπως τον Dario Kordis και άλλους πολλούς λιγότερο γνωστούς, απαιτεί να συνεχίσουμε τη σταθερή και ξεκάθαρη πίεση στο Ζάγκρεμπ και το Βελιγράδι αν θέλουμε να προχωρήσει το ειρηνευτικό σχέδιο στη Βοσνία.
<P>
Δεν υπάρχουν πολύ θετικές ενδείξεις όσον αφορά τις επερχόμενες εκλογές, όμως θα ήθελα να εκφράσω την προσωπική μου ανησυχία - και πιστεύω και πολλών βουλευτών της παρούσας Συνέλευσης - για τη συζήτηση των ημερομηνιών των εκλογών. Δεν νομίζουμε ότι είναι πρόβλημα ημερομηνίας αλλά προώθησης εκείνου που μας αντιστοιχεί σαν διεθνής κοινότητα ώστε οι συνθήκες να είναι όσο το δυνατόν καλύτερες στις προβλεπόμενες ημερομηνίες. Δεν νομίζω πως η καθυστέρηση των εκλογών θα σημαίνει ουσιαστική αλλαγή αν εξακολουθήσουμε να υποστηρίζουμε τα δημοκρατικά κόμματα και να μην απαιτούμε και πιέζουμε ακόμα περισσότερο για τη σύλληψη των εγκληματιών, κλπ.
<P>
Θα τελειώσω λέγοντας πως στο Μάσταρ, όσον αφορά την ανασυγκρότηση, φαίνεται η δράση της Ευρωπαϊκής Ένωσης παρόλα τα σοβαρά πολιτικά προβλήματα όπως η μη ενοποίηση. Όμως μπορεί κανείς να δει την ανασυγκρότηση. Στην υπόλοιπη Βοσνία δεν το βλέπει. Και θα ήταν σκόπιμο να εξετάσει η Ευρωπαϊκή Επιτροπή αν οι μηχανισμοί, οι διαδικασίες, οι κανονισμοί και οι ρυθμίσεις που χρησιμοποιούνται σε μία επιχείρηση τέτοιου μεγέθους και πολιτικής ευθύνης είναι οι κατάλληλοι γι'αυτήν ή μελλοντικές δράσεις που στο σχέδιο του PESC θα πρέπει να προωθήσουμε πέραν των συνόρων μας. Εγώ θα έλεγα πως δεν είναι, και δίχως να κατακρίνω σε καμία περίπτωση την Επιτροπή ή τους επί τόπου εκπροσώπους της, θα έπρεπε να μας έλεγε η Επιτροπή τι χρησιμεύει και τι δεν χρησιμεύει από αυτούς τους μηχανισμούς και τις διαδικασίες για το μέλλον.

<SPEAKER ID=117 NAME="Giansily">
Κύριε Πρόεδρε, Κύριε Πρόεδρε, αγαπητοί μου συνάδελφοι, παρουσιάζοντας την έκθεση αυτή που φαίνεται να έχει αυστηρά δημοσιονομικό χαρακτήρα, θα ήθελα να επιστήσω την προσοχή του Σώματος στο πως γεννήθηκε καταρχήν η υπόθεση αυτή και στις οικονομικές επιπτώσεις της, αλλά και στις πολιτικές επιπτώσεις της, εξαιρετικά σημαντικές κατά την άποψή μου.
<P>
Καταρχήν το πως γεννήθηκε. Η διακήρυξη της ανεξαρτησίας της Κροατίας και της Σλοβενίας, στις 25 Ιουνίου 1991, είχε ως συνέπεια την παρέμβαση δυο μέρες αργότερα του γιουγκοσλαβικού ομοσπονδιακού στρατού και, ταυτόχρονα, προκάλεσε τον πόλεμο που είχε εξαφανιστεί από την ήπειρό μας από τις 8 Μαου 1945.
<P>
Στην αρχή, οι παλιοί δαίμονες της Ευρώπης, εκείνοι με τις διαφορές στις εκτιμήσεις, τις αποκλίσεις στην ανάλυση, τη μη κατανόηση του φαινομένου, και έπειτα της διαίρεσης στον δρόμο που θα ακολουθούσαν, έκαναν τους Ευρωπαίους να μην παρέμβουν και να παρατηρούν την εξέλιξη του πολέμου σαν εξωτικό φαινόμενο που θα τελείωνε κάποια μέρα.
<P>
Για το υπόλοιπο της Ευρώπης οι επιπτώσεις αυτές εμφανίστηκαν καταρχήν ως ένα θέμα μελέτης και σκέψης για τους ψευδοφιλοσόφους μας που αναζητούσαν ηθικά διδάγματα, αλλά κυρίως φθηνή προσωπική δημοσιότητα, και όχι ως μια κρίσιμη πρόκληση για το σύνολο της ηπείρου μας. Και η αποστολή των κυανοκράνων του ΟΗΕ, που είχαν ως μόνη αποστολή να αποτελέσουν τις δυνάμεις παρεμβολής, θα μπορούσε να δώσει την εντύπωση μιας παντελούς έλλειψης ενδιαφέροντος απέναντι σε μια σύρραξη στις πόρτες της Ένωσης των Δώδεκα, και έπειτα των Δεκαπέντε.
<P>
Επί πέντε χρόνια, οι Ευρωπαίοι, κυριεμένοι από το πάθος της δικαιοσύνης και της ελευθερίας, παρακολούθησαν με λύπη και κατάπληξη αυτό που ο υπόλοιπος κόσμος είδε ως σαφή απόδειξη της αδυναμίας της Ευρώπης. Και έπειτα ήλθε αυτή η 16 Ιουνίου 1995 όπου, κάτω από την επωνυμία Δυνάμεις Ταχείας Δράσης, οι Δυτικοί παγιοποίησαν την επί τόπου κατάσταση, πριν πρωταγωνιστήσουν σε μια αποχώρηση των ανταγωνιζομένων δυνάμεων και να καταλήξουν, στις 21 Νοεμβρίου 1995, στη συμφωνία της καθολικής ειρήνης στη Βοσνία, που έγινε στο Νταίυτον των Ηνωμένων Πολιτειών.
<P>
Τρεις εβδομάδες αργότερα, η συμφωνία που υπογράφηκε στο Παρίσι κατά τη Διάσκεψη των Ηλυσίων δημιουργούσε δύο οντότητες, την Κροατομουσουλμανική Ομοσπονδία και τη Σερβική Δημοκρατία της Βοσνίας, και απεφάσιζε την ανάπτυξη μιας διεθνούς ειρηνευτικής δύναμης υπό την αιγίδα του ΝΑΤΟ, την implementation force , που την 1 Φεβρουαρίου 1996 αριθμούσε 65366 άνδρες.
<P>
Αυτή η Pax Atlantica , δεν υπάρχουν άλλοι δυνατοί όροι, αφού 54220 από τους στρατιώτες της ανήκουν σε 15 χώρες της Ατλαντικής Συμμαχίας, συνοδεύεται σήμερα από ένα πρόγραμμα ανασυγκρότησης. Αυτές είναι οι οικονομικές και πολιτικές επιπτώσεις της ειρήνης αυτής που μας απασχολούν σήμερα.
<P>
Πράγματι, αυτό που η Συνέλευσή μας πρέπει να εξετάσει κατά τη διάρκεια της συνεδρίασης αυτής είναι αυτό πού κάθε Συνέλευση προικοδοτημένη με δημοσιονομική ισχύ πρέπει να πράξει, δηλαδή να παράσχει τα χρηματοδοτικά μέσα για να μετατρέψουμε την ειρήνη μέσω των όπλων σε μια επιστροφή προς μια κανονική κατάσταση μέσω της ανασυγκρότησης της περιοχής αυτής της Ευρώπης που καταστράφηκε από τον πόλεμο.
<P>
Σχετικά με το θέμα αυτό έχουμε, πράγματι, τρεις εκθέσεις πέρα από τη δική μου: εκείνες των συναδέλφων μας Αλαβάνου, Mendiluce και Titley που - ακόμη κι αν καλύπτουν την ίδια γεωγραφική περιοχή - ασχολούνται με τρεις διαφορετικές πραγματικότητες, που δείχνουν μια διαβάθμιση στη χρησιμοποίηση των πιστώσεων και που στην πραγματικότητα αλληλοσυμπληρώνονται. Γιατί στη ιδανική περίπτωση, όσο προχωρεί η ανασυγκρότηση τόσο λιγότερο θα χρειαζόμαστε την ανθρωπιστική βοήθεια, και τόσο περισσότερο θα μπορούμε να κινητοποιήσουμε πιστώσεις που θα προορίζονται για την κατοικία καιστην απασχόληση, και τόσο ευκολότερα αυτοί που έχουν κατοικία και εργασία θα ξαναγίνουν ελεύθεροι άνθρωποι.
<P>
Η Συνέλευσή μας πρέπει τώρα να βεβαιώσει με τη ψήφο της, που ευχόμαστε να είναι θετική, τη συμμετοχή της στη διαδικασία χρηματοδότησης της ανασυγκρότησης. Παρόλο που η πρώτη Διάσκεψη Χορηγών στις 20 και 21 Δεκεμβρίου 1995 έγινε βιαστικά και κάπως χωρίς τη συμμετοχή της Συνέλευσής μας, η επόμενη, στις 12 και 13 Απριλίου στις Βρυξέλλες την συμπεριέλαβε, αφού η κ. Muller και οι κ.κ. Mendiluce, Titley και εγώ ο ίδιος πήραμε μέρος. Πριν από τη δεύτερη Διάσκεψη έγινε μια τριμερής συζήτηση υπό την ευθύνη, από πλευράς της Συνέλευσής μας, του προέδρου Samland, κατά τη διάρκεια της οποίας διαπιστώθηκε μια ευρεία σύγκλιση απόψεων με το Συμβούλιο και την Επιτροπή. Η θετική αυτή ενέργεια έδειξε ότι στην υπόθεση αυτή το Συμβούλιο, η Επιτροπή και ο δεύτερος κλάδος της δημοσιονομικής αρχής συμμερίζονταν τους ίδιους στόχους.
<P>
Η έκθεση του κ. Αλαμάνου για την ανθρωπιστική βοήθεια ψηφίστηκε από την Επιτροπή Προϋπολογισμών ομόφωνα. Έχουμε τη γνώμη ότι η ανθρωπιστική βοήθεια δεν θα πρέπει να υποστεί κανένα περιορισμό, ούτε δημοσιονομικό ούτε νομικό, τη στιγμή που πρόκειται με αυτή να αντιμετωπιστεί μια κατάσταση δυστυχίας και να παρασχεθεί βοήθεια πριν από όλα σε αθώους, σε γυναίκες, σε γέρους, σε παιδιά εγκαταλελειμμένα κατά μήκος των δρόμων και κατατρεγμένα από τον πόλεμο. Ας θυμηθούμε απλά ότι εκτός από τα 200000 άτομα που έχασαν τη ζωή τους, άλλα 3600000 έχουν εκτοπιστεί, οι κατοικίες τους καταστράφηκαν ή έχουν υποστεί ζημιές, κατά τρόπο ώστε 80 % αυτών είναι σήμερα εξηρτημένοι από τη διεθνή βοήθεια.
<P>
Όσον αφορά την έκθεση Titley, σχετικά με τη διαχείριση της βοήθειας της Ευρωπαϊκής Ένωσης και στο συντονισμό της διεθνούς βοήθειας, η Επιτροπή Προϋπολογισμών συνέταξε γνωμοδότηση που επίσης ψηφίστηκε ομόφωνα και που επιμένει στην ανάγκη να δοθεί μια αξιόπιστη αιτιολόγηση των μέσων που παρέσχε η Ευρωπαϊκή Ένωση. Η αιτιολόγηση αυτής της χρησιμοποίησης των πιστώσεων δεν είναι παρά ένας όρος συμπληρωματικός σε εκείνους που συνέχεια αναφέρουμε στη Συνέλευση αυτή εδώ και πολλά χρόνια, κυρίως την αποκατάσταση του κράτους του δικαίου, την αποκατάσταση των θεμελιωδών ελευθεριών, τη δημιουργία μιας κοινωνίας πολιτών και φυσικά τη συνεργασία με το Διεθνές Ποινικό Δικαστήριο της Χάγης, του οποίου, με την ευκαιρία αυτή, θα ήταν επιθυμητό να αυξηθούν ουσιαστικά τα μέσα λειτουργίας.
<P>
Όσον αφορά την έκθεση του κ. Mendiluce, η Επιτροπή Προϋπολογισμών γνωμοδότησε επίσης θετικά για λόγους ίδιους με εκείνους που αναφέρθηκαν σχετικά με την έκθεση Titley. Ξεκινώντας την παρουσίαση της έκθεσης που μου εμπιστεύθηκε η Επιτροπή Προϋπολογισμών, επιθυμώ, πρώτον, να επιστήσω την προσοχή των συναδέλφων μου στην σπουδαιότητα της συνεισφοράς της Ευρωπαϊκής Ένωσης. Αν και, θεωρητικά, η συμμετοχή μοιράζεται μεταξύ τριών μεγάλων, της Ευρωπαϊκής Ένωσης, των Ηνωμένων Πολιτειών και των άλλων χωρών που επιθυμούν να προσφέρουν τη βοήθειά τους, είναι χρήσιμο να υπενθυμίσουμε ότι μόνο η συμμετοχή της Ευρωπαϊκής Ένωσης αποτελεί αντικείμενο ενός πολυετούς προγράμματος, που εξάλλου απαιτεί μια αναθεώρηση των δημοσιονομικών προοπτικών μέχρι το 1990 και για τις οποίες έχουν αρχίσει συζητήσεις. Αυτό μεταφράζεται σε αναλήψεις από δυο κύρια κεφάλαια του προϋπολογισμού μας, συνέπεια της παράλληλης ψηφοφορίας του προϋπολογισμού μας στις 13 Δεκεμβρίου και της Συμφωνίας των Παρισίων, την επόμενη μέρα.
<P>
Σας υπενθυμίζω, πράγματι, ότι ψηφίσαμε το Δεκέμβριο το ποσό των 400 εκατομμυρίων Ecu, ο προγραμματισμός των οποίων δίδεται στον πίνακα της σελίδας 14. Η Επιτροπή Προϋπολογισμών σας προτείνει τώρα να επιβεβαιώσετε την πρόταση της Επιτροπής να δοθούν 600 εκατομμύρια Ecu από το πρόγραμμα PHARE για την περίοδο 1996/1999. Ενδεικτικά θα ήθελα να υπενθυμίσω ότι σε δημοσιονομική κλίμακα, ο προγραμματισμός του προγράμματος PHARE για την περίοδο αυτή ανέρχεται σε 6.691.000.000 Ecu, οπότε οι 600.000.000 που αφιερώνονται στην τέως Γιουγκοσλαβία αντιπροσωπεύουν λιγότερο από 10 % της προσπάθειας της Ένωσης για τις χώρες της Κεντρικής και Ανατολικής Ευρώπης. 1 δισεκατομμύριο Ecu για πέντε χρόνια, αριθμός συμβολικός γιατί πρέπει να προστεθούν τα 400 και τα 600 εκατομμύρια Ecu, αντιπροσωπεύουν λιγότερο από τις πιστώσεις που, κατά μέσο όρο, παραμένουν ετησίως αχρησιμοποίητες από τα προγράμματα PHARE και TACIS μαζί.
<P>
Ο πίνακας της σελίδας 12 θα σας διαφωτίσει επίσης σχετικά με την προβλεπόμενη κατανομή μεταξύ της εκδημοκρατικοποίησης, των κυρώσεων, των ναρκών κατά προσώπων και της πόλης του Μοστάρ, που αποτελεί γόρδιο δεσμό και συγκέντρωση όλων των δυσκολιών που γνωρίζει η δυστυχής αυτή χώρα.
<P>
Είναι πλέον σαφές ότι ο ιδιαίτερα αυστηρός προγραμματισμός που εγκρίθηκε από την Επιτροπή Προϋπολογισμών, ιδιαίτερα ως προς την εξέλιξη του τίτλου 4, που θα βρείτε στη σελίδα 14 της έκθεσής μου, θα διευκολυνθεί σημαντικά από ένα πραγματικό κανονισμό για την ανάλωση των πιστώσεων αυτών, που προτάθηκε επί τέλους από την Επιτροπή. Η άφιξη προχθές αυτού του σχεδίου κανονισμού που προτείνει η Επιτροπή, ακυρώνει το σημείο Κ των αιτιολογικών σκέψεων της έκθεσής μου. Αυτό είναι μια παρατήρηση μικρής σημασίας, αλλά θα ήθελα να κάνω μια άλλη πολύ σημαντική.
<P>
Αρνήθηκα, χθες το πρωί, τη συζήτηση αυτού του εγγράφου με τη διαδικασία του επείγοντος. Λόγω της σημασίας του, μου φαίνεται, πράγματι, ότι πρέπει να αποτελέσει να αποτελέσει αντικείμενο λεπτομερούς εξέτασης από την Συνέλευσή μας, πολύ περισσότερο μάλιστα όταν δεν σταματήσαμε να υπογραμμίζουμε την ακαταλληλότητα του προγράμματος PHARE ως ρυθμιστικού κειμένου και να ζητάμε ένα κανονισμό απόλυτα προσαρμοσμένο στην εξαιρετική κατάσταση της πρώην Γιουγκοσλαβίας. Ορισμένες μέρες συμπληρωματικής μελέτης δεν θα είναι περιττές για την προσεκτική εξέτασή του.
<P>
Για να καταλήξω, και να βγω λίγο από τους αριθμούς, θα ήθελα να επαναλάβω μια ρήση. Ο Πρόεδρος της Γαλλικής Δημοκρατίας είπε πρόσφατα: » Η πρόσφατη ιστορία παρέχει στους Ευρωπαίους, στη Βοσνία, μια πλήρη εικόνα των δυνατοτήτων τους και των σημερινών ορίων τους. Στο ενεργητικό, εντάσσεται η γαλλο-γερμανική στρατιωτική συνεργασία και η γερμανική απόφαση, που ελήφθη κατά παρόρμηση του Καγκελαρίου Kohl, για συμμετοχή στις εξωτερικές ειρηνευτικές επιχειρήσεις. Στο παθητικό, εντάσσεται η σημερινή ανικανότητα των Ευρωπαίων να αναλάβουν μια πολιτικο-στρατιωτική δράση κάποιας σημασίας υπό τη δική τους και μόνο ευθύνη. Πρέπει να τεθεί τέρμα σε αυτό που ο κόσμος αντιλαμβάνεται ως ανικανότητα της Ευρώπης. Πρέπει να οικοδομήσουμε μια κοινή ευρωπαϊκή πολιτική άμυνας, όπως μας υποχρεώνει η Συνθήκη του Μάαστριχτ.»
<P>
Θα πρόσθετα, από την πλευρά μου, 'ότι η Συνέλευσή μας οφείλει επίσης να συμμετάσχει. Υιοθετώντας τις τέσσαρες αυτές εκθέσεις, που τελικά αποτελούν ένα σύνολο, η Συνέλευσή μας θα παίξει πλήρως το ρόλο της. Κατηγορηθήκαμε συχνά ότι καταπιανόμαστε με θέματα μικρού ενδιαφέροντος. Τη φορά αυτή, μη γελιέστε, πρόκειται για ένα φάκελο κεφαλαιώδη, και ψηφίζοντά τον, ολοκληρώνετε μια σημαντική πολιτική πράξη.

<SPEAKER ID=118 NAME="Titley">
Κύριε Πρόεδρε, καταρχάς θα πρέπει να δεχθούμε όλοι ότι στη Βοσνία δεν υπάρχει αυτή τη στιγμή ειρήνη με την έννοια που θα ήταν κατανοητή στον μέσο πολίτη. Η συμφιλιώση είναι σχεδόν ανύπαρκτη, ουσιαστικά δεν υπάρχει ελευθερία κινήσεων ενώ πολύ λίγοι πρόσφυγες μπόρεσαν να επιστρέψουν στις εστίες τους. Αντί γι' αυτό, το μόνο που έκανε η διεθνής στρατιωτική δύναμη ήταν απλά να σταματήσει τις εχθροπραξίες. Η IFOR έχει δημιουργήσει ένα πολύ μικρό παράθυρο ευκαιρίας για να δείξουμε στον τοπικό πληθυσμό ότι υπάρχει κάποια ελπίδα, πολιτική και οικονομική, για το μέλλον. Η πολιτική ελπίδα θα εκπληρωθεί όταν θα γίνουν οι εκλογές και, παρά όλες τις δυσκολίες, είναι ζωτικό όπως οι εκλογές προχωρήσουν σύμφωνα με το χρονοδιάγραμμα.
<P>
Η οικονομική ελπίδα θα εξαρτηθεί από την επιτυχία της διεθνούς προσπάθειας ανασυγκρότησης, αντικείμενο με το οποίο ασχολείται η έκθεσή μου. Κατά την αξιολόγηση της προσπάθειας αυτής δεν θα πρέπει να ξεχνάμε, πρώτον, ότι οι καταστροφές υπήρξαν βιβλικές: οι βασικές υποδομές υπέστησαν εκτεταμένες ζημίες ή καταστράφηκαν ολοκληρωτικά, μόνο το 20 % των οικιών έμειναν ανέπαφες και το 60 % του βιομηχανικού δυναμικού έχει καταστραφεί.
<P>
Δεύτερον, οι βασικές δομές της κοινωνίας έχουν εξαφανιστεί. Η δημόσια διοίκηση πρέπει να οικοδομηθεί εκ του μηδενός. Η κληρονομιά της παλαιάς κρατικής οικονομίας σημαίνει ότι υπάρχουν τεράστια προβλήματα σχετικά με τα δικαιώματα ιδιοκτησίας, γεγονός το οποίο παρεμποδίζει τις οικονομικές μεταρρυθμίσεις, ενώ υπάρχουν και τα μεγάλα προβλήματα του διεθνούς χρέους της Βοσνίας τα οποία θα πρέπει να επιλυθούν πριν οι χρηματοδοτικοί οργανισμοί μπορέσουν να προσφέρουν υποστήριξη.
<P>
Τρίτον, η οικονομική ανασυγκρότηση δεν είναι το ίδιο πράγμα με την ανθρωπιστική αρωγή. Η ανασυγκρότηση περιλαμβάνει προσεκτικό σχεδιασμό, ευρύτατες διαβουλεύσεις και υλοποίηση μακροπρόθεσμης οικονομικής διαχείρισης. Χρειάζεται πολύ περισσότερος χρόνος για να υπάρξουν αποτελέσματα και επομένως χρειάζεται υπομονή.
<P>
Λαμβάνοντας υπόψη όλες αυτές, αλλά και πολλές άλλες, δυσχέρειες η μέχρι τώρα προσπάθεια ανασυγκρότησης εκ μέρους της διεθνούς κοινότητας υπήρξε αξιόλογη. Η Επιτροπή, ιδιαίτερα, έχει επιτύχει πάρα πολλά, ειδικότερα στο Μόσταρ.
<P>
Κατά συνέπεια, οι ανησυχίες που θα διατυπώσω θα πρέπει να θεωρηθούν μέσα σ' αυτό το πλαίσιο. Μέχρι τώρα έχουν γίνει δύο συσκέψεις των διεθνών χορηγών οι οποίες από κοινού έχουν συγκεντρώσει το ποσό του 1, 8 δισεκατομμυρίου δολλαρίων ΗΠΑ. Το ποσό αυτό έρχεται ασφαλώς σε αντίθεση με τα 7 δισεκατομμύρια δολλάρια που στοιχίζει η επιχείρηση της IFOR. Αποτελεί επίσης έναν παραπλανητικό αριθμό. Αναλαμβάνοντας τις αντίστοιχες δεσμεύσεις οι κυβερνήσεις μερικές φορές έπαιξαν παιχνίδια με τους αριθμούς. Το πραγματικό ποσό είναι κατώτερο του 1, 8 δισεκατομμυρίου δολλαρίων, γεγονός το οποίο είχε ως αποτέλεσμα τη σμίκρυνση ορισμένων από τα προγράμματα ανασυγκρότησης. Επιπλέον, η διάθεση των πιστώσεων γίνεται με πολύ αργό ρυθμό. Μέχρι τον Απρίλιο είχε διατεθεί μόνο το ήμισυ των χρημάτων για τα οποία είχαν δοθεί υποσχέσεις τον Δεκέμβριο.
<P>
Η κατανομή του βάρους των δαπανών ανασυγκρότησης δεν έχει γίνει τόσο δίκαια όσο υπήρχε αρχικά πρόθεση. Η ΕΕ φέρει ακόμη μεγαλύτερο βάρος απ' όσο της αναλογεί. Αυτός είναι ο λόγος για τον οποίο με την έκθεσή μου καλώ και τους άλλους χορηγούς, και ιδιαίτερα τις Ηνωμένες Πολιτείες, την Ιαπωνία και τις ισλαμικές χώρες, να αναλάβουν μεγαλύτερες δεσμεύσεις. Οι χορηγοί έχουν επενδύσει χρήματα κυρίως σε συγκεκριμένα προγράμματα ή έχουν παράσχει βοήθεια σε είδος. Πολύ λίγες πιστώσεις έχουν διατεθεί σε άλλους σκοπούς. Η χρηματοδότηση των σταθερών δαπανών είναι απελπιστικά αναγκαία. Η ανοικοδόμηση των σχολείων και των νοσοκομείων δεν έχει καμιά αξία εάν δεν υπάρχει κανείς για να πληρώσει τους μισθούς των δασκάλων και των γιατρών. Θα πρέπει να διοχετευθούν πιστώσεις στον κοινωνικό τομέα, τόσο για τη βραχυπρόθεσμη δημιουργία απασχόλησης όσο και για τη χρηματοδότηση ενός βασικού δικτύου κοινωνικής ασφάλισης.
<P>
Ένας άλλος σημαντικός τομέας ο οποίος χρηματοδοτείται ανεπαρκώς είναι η εκκαθάριση των ναρκοπεδίων. Στη Βοσνία υπάρχουν περισσότερες νάρκες παρά άνθρωποι. Οι οικονομική ζωή δεν μπορεί να ξαναβρεί τον κανονικό της ρυθμό εάν, κυριολεκτικά, οι άνθρωποι δεν μπορούν να βγουν ούτε στην αυλή τους εξ αιτίας του φόβου των ναρκών. Από τα χρήματα όμως που συγκεντρώθηκαν από την πρώτη σύσκεψη των χορηγών, μόνο το 2 % έχει διατεθεί για την εκκαθάριση των ναρκοπεδίων.
<P>
Τέλος, είναι ανάγκη νο τονίζουμε συνεχώς τη σημασία που έχει η ανοικοδόμηση των κατοικιών. Χωρίς αυτή δεν μπορεί να επανέλθει η φυσιολογική ζωή.
<P>
Όταν ήμουν στη Βοσνία, άκουσα επικρίσεις ότι η Επιτροπή απελευθερώνει τις πιστώσεις με πολύ αργό ρυθμό. Λαμβάνοντας υπόψη τις δύσκολες συνθήκες κάτω από τις οποίες λειτουργεί η Επιτροπή καθώς και την ανάγκη εξασφάλισης χρηματοδοτικής δικαιοσύνης και πλήρους διαφάνειας, οι επικρίσεις αυτές είναι κατά μεγάλο μέρος αστήρικτες. Υπάρχει ωστόσο άμεση ανάγκη ταχείας κατανομής μικρών ποσών. Ελπίζω ότι στο μέλλον θα μπορέσουμε να κάνουμε κάτι σχετικά μ' αυτό.
<P>
Είναι επίσης θεμελιώδες να κάνουμε σαφές ότι δεν υπάρχει καμία αποδυνάμωση της αποφασιστικότητάς μας να προσφέρουμε την υποστήριξή μας με την αίρεση του σεβασμού των συμφωνιών του Νταίυτον και ιδιαιτέρως του σεβασμού των ανθρωπίνων δικαιωμάτων.
<P>
Θα πρέπει επίσης να διασφαλίσουμε ότι θα υπάρξει αποτελεσματικός συντονισμός της διεθνούς προσπάθειας αρωγής. Γνωρίζουμε περιπτώσεις αποτυχημένου συντονισμού ο οποίος παρεμπόδισε την αποτελεσματικότητα της αρωγής αυτής.
<P>
Τέλος, η διεθνής κοινότητα έχει κάνει αρκετά, αλλά έχει υποσχεθεί περισσότερα. Εάν θέλουμε να οικοδομήσουμε μια πραγματική και διαρκή ειρήνη στη Βοσνία, τότε η διεθνής κοινότητα θα πρέπει να σταματήσει τα λόγια και να αρχίσει τα έργα.

<SPEAKER ID=119 NAME="Ferrer">
Κύριε Πρόεδρε, μετά την υπογραφή των συμφωνιών του Ντάιτον ή ειρήνη φαινόταν επιτέλους να μπορεί να επιτευχθεί στα αντιμαχόμενα εδάφη της πρώην Γιουγκοσλαβίας. Η ειρήνη όμως δεν κερδίζεται, μόνο οι πόλεμοι κερδίζονται. Η ειρήνη οικοδομείται. Οικοδομείται δίνοντας πίσω την αξιοπρέπεια όσων την έχασαν δια της βίας των όπλων, σπέρνοντας ομόνοια εκεί που οι κύριοι του πολέμου υποστήριζαν πως μόνο το μίσος καρποφορούσε, καλύπτοντας με έναν νέο ελπιδοφόρο μανδύα τα χνάρια που άφησε μια μακριά και σκοτεινή νύχτα πόνου και θανάτου. Γι'αυτό και επείγει η ηθική ανασυγκρότηση της πρώην Γιουγκοσλαβίας και η ανάγκη δράσεων που θα συμβάλουν στη θεμελίωση μιας δίκαιης τάξης που θα βασίζεται στο σεβασμό της δημοκρατίας και των ανθρωπίνων δικαιωμάτων. Αυτή δεν είναι εύκολη δουλειά. Ήταν υπερβολικός ο πόνος και η ταπείνωση όσων υπέστησαν την ντροπή της εθνικής κάθαρσης. Είναι πολύ βαθειά τα αποτυπώματα που άφησε η βία και το μίσος: 200.000 νεκροί, πάνω από τέσσερα εκατομμύρια πρόσφυγες και εκτοπισμένοι, μαρτυρικές πόλεις ερείπια και ένας αστικός πληθυσμός τραυματισμένος.
<P>
Γι'αυτό η Επιτροπή REX κατανοεί, όπως και ο εισηγητής για την ανθρωπιστική βοήθεια, ότι για να υπάρξει πράγματι ειρήνη χρειάζεται, πέρα από τις επείγουσες δραστηριότητες και τις προτεραιότητες που όρισε η Επιτροπή στην ανακοίνωσή της σχετικά με τις προοπτικές και κατευθύνσεις αυτής της βοήθειας, να προσανατολιστεί προς δράσεις που θα διευκολύνουν την επιστροφή και την κοινωνική επανένταξη των προσφύγων και των εκτοπισμένων.
<P>
Δεν πρόκειται λοιπόν για ένα continuum ανάμεσα στο επείγον στάδιο και σε εκείνο της ανασυγκρότησης, όσο κι αν αυτό είναι σημαντικό, αλλά για την προώθηση των κοινωνικών και πολιτικών συνθηκών που θα επιτρέψουν αν όχι το όνειρο της επαναφοράς μιας κοινωνίας πολυεθνικής, πολυπολιτισμικής και πολύγλωσσης, όπως μας έλεγε χθες ο κ. Mendiluce, τουλάχιστον την ειρηνική συνύπαρξη. Πρέπει να βοηθήσουμε να κλείσουν οι πληγές στην καρδιά και στο μυαλό των αθώων θυμάτων αυτού του πολέμου και να παρέχουμε μια διαπαιδαγώγηση για την ειρήνη που θα ενισχύσει την ανοχή και το σεβασμό του διαφορετικού.
<P>
Γι'αυτό είναι αναγκαία η σημαντική αύξηση των διατιθέμενων κονδυλίων, ο συντονισμός των προσπαθειών των χωρών δωρητών και των μη κυβερνητικών οργανισμών, η υποστήριξη του κατευθυντήριου ρόλου του ACNUR, η εισαγωγή κριτηρίων ευελιξίας και αποκέντρωσης στα προγράμματα τεχνικής βοήθειας στο πλαίσιο του PHARE. Με τον τρόπο αυτό η ειρήνη θ'αρχίσει να γίνεται πραγματικότητα στη Βοσνία. Η Ευρωπαϊκή Ένωση που δεν στάθηκε ικανή να αναχαιτίσει όταν έπρεπε τον πόλεμο, έχει τώρα στα χέρια της τη δυνατότητα να καταστήσει δυνατή την ειρήνη. Αυτή είναι η υψηλή ευθύνη της Ευρωπαϊκής Ένωσης. Η δική μας ευθύνη.

<SPEAKER ID=120 NAME="Maij-Weggen">
, εισητήτρια της Γνωμοδότησης της Επιτροπής Ανάπτυξης και Συνεργασίας. (NL) Πρόεδρε, στο πλαίσιο της συζήτησης για την πρώην Γιουγκοσλαβία επιθυμώ ως συνεισηγήτρια να αναφερθώ κυρίως στην έκθεση του κ. Aλαβάνου σχετικά με την ανθρωπιστική βοήθεια στην εν λόγω περιοχή που πλήττεται από τις διαμάχες. Πολλοί λίγοι άνθρωποι γνωρίζουν ότι η Ευρωπαϊκή Ένωση είναι μακράν ο μεγαλύτερος χορηγός ανθρωπιστικής βοήθειας στις χώρες της πρώην Γιουγκοσλαβίας. Από το 1992, η Ένωση διέθεσε 1, 6 δισ. Ecu και κατ' αυτόν τον τρόπο η περιοχή αυτή λαμβάνει την περισσότερη βοήθεια από το ταμείο βοήθεια ECHO από ότι οι λοιπές περιοχές. Η βοήθεια αυτή χορηγείται μέσω του Ερυθρού Σταυρού, μέσω της Ύπατης Αρμοστίας για του Πρόσφυγες των Ηνωμένων Εθνών, μέσω της οργάνωσης Γιατροί Χωρίς Σύνορα, και μέσω δεκάδων ΜΚΟ οι οποίες προσπαθούν να βοηθήσουν τα 3, 5 περίπου εκατομμύρια εσωτερικούς πρόσφυγες που υπάρχουν στην εν λόγω περιοχή προκειμένου αυτοί να μπορέσουν να επιβιώσουν. Θα ήθελα να εκφράσω το σεβασμό μου προς το έργο όλων αυτών των ανθρώπων οι οποίοι μέσω των ΜΚΟ προσπαθούν, συχνά από κάτω από δύσκολες συνθήκες και ορισμένες φορές με κίνδυνο της ζωής τους, να πραγματοποιήσουν αυτό το έργο.
<P>
Με βάση αυτά τα δεδομένα, Πρόεδρε, επιθυμώ να κάνω ορισμένες παρατηρήσεις οι οποίες υπάρχουν επίσης στο σχέδιο γνωμοδότησης που εκπόνησα και το οποίο στο μεγαλύτερο μέρος του εγκρίθηκε από την Επιτροπή Εξωτερικών Υποθέσεων. Κατά τη γνώμη μας θα πρέπει να γίνει σαφής διαχωρισμός μεταξύ της ανθρωπιστικής βοήθειας και της βοήθειας για την επανοικοδόμηση. Η βοήθεια για την επανοικοδόμηση δεν έχει χαρακτήρα έκτακτης βοήθειας. Η ανθρωπιστική βοήθεια χορηγείται χωρίς πολιτικούς όρους ενώ η βοήθεια για την επανοικοδόμηση πρέπει να πληροί ορισμένες προϋποθέσεις. Για αυτό το λόγο φρονούμε ότι τα δύο αυτά είδη βοήθειας θα πρέπει να διαχωρίζονται το ένα από το άλλο επειδή διαφορετικά η περιορισμένη ανθρωπιστική βοήθεια χρησιμοποιείται κακώς για έργα τα οποία ουσιαστικά εμπίπτουν στην επανοικοδόμηση. Επ' αυτού του θέματος υποβάλαμε ορισμένες τροπολογίες και είμαστε ικανοποιημένοι από το γεγονός ότι η Επιτροπή Εξωτερικών Υποθέσεων τις ενέκρινε.
<P>
Δεύτερον, υπάρχει σχετικώς επαρκής βοήθεια για είδη διατροφής, ρουχισμό και κοινωνικές παροχές όπως η στέγαση, αλλά, όπως εξάγεται από τις εκθέσεις των ΜΚΟ, διατίθεται ανεπαρκής βοήθεια στον ψυχολογικό και κοινωνικό τομέα, όπως π.χ. για τα μέλη της οικογενείας των αγνοουμένων, για τις γυναίκες που έχουν υποστεί επιθέσεις και έχουν βιαστεί καθώς και για τα παιδιά. Πρόκειται για άτομα τα οποία έζησαν πολλές θηριωδείες. Θα μπορούσε ενδεχομένως να καταβληθούν περισσότερες προσπάθειες εκ μέρους της ECHO σε αυτόν τον τομέα.
<P>
Τρίτον, είναι αναγκαία επίσης η χορήγηση βοήθειας στον κοινωνικοπολιτιστικό τομέα ούτως ώστε να μπορέσουν να αρχίσουν εκ νέου τις δραστηριότητές τους οι πολυπολιτισμικές οργανώσεις. Πρέπει να είναι δυνατή η χορήγηση μιας τέτοιας βοήθειας προκειμένου να αντιμετωπισθεί το φαινόμενο του διαχωρισμού που παρατηρείται στα σχολεία και τα νοσοκομεία, όπως για να επιτευχθεί αυτό είναι αναγκαία η χορήγηση βοήθειας. Φρονούμε ότι η βοήθεια αυτή πρέπει να χορηγηθεί. Στη συνέχεια πρέπει επίσης να σκεφθούμε, Πρόεδρε, και τους στρατιώτες που έχουν αποστρατευθεί. Ο αριθμός τους φθάνει περίπου τις 300.000 και έχουμε ακούσει ότι σε ολοένα και αυξανόμενο βαθμό σχηματίζουν συμμορίες και κατ' αυτόν τον τρόπο αρχίζουν να αποτελούν ένα νέο κίνδυνο. Υπάρχουν επίσης πληροφορίες ότι στην περιοχή αυτή υπάρχουν 3 έως 4 εκατομμύρια νάρκες. Φρονούμε ότι η ανθρωπιστική βοήθεια πρέπει να μπορεί χρησιμοποιείται και για αυτό το σκοπό εάν δεν υπάρχουν άλλα χρήματα για την απομάκρυνση των εν λόγω ναρκών.
<P>
Πρόεδρε, ορισμένες τελευταίες παρατηρήσεις. Φρονούμε ότι είναι ιδιαίτερα σημαντικός ο συντονισμός της επιστροφής των προσφύγων. Φοβούμαστε ότι θα ασκηθούν πιέσεις σε αυτούς ώστε να εξαναγκασθούν να επιστρέψουν. Ζητούμε από την Επιτροπή να επαγρυπνεί επ' αυτού του θέματος. Τέλος, Πρόεδρε, μια πολιτική ερώτηση: τι θα συμβεί, άραγε, όταν αποσυρθούν από ολόκληρη την περιοχή αυτή οι Ηνωμένες Πολιτείες; Μπορούμε να αναμένουμε ότι η Ευρωπαϊκή Ένωση θα αναλάβει το έργο τους; Αληθεύει η πληροφορία ότι στο τέλος του τρέχοντος έτους θα αποσυρθεί επίσης και ο κ. Bildt; Μπορεί ο Επίτροπος να απαντήσει συγκεκριμένα επ' αυτών των ερωτήσεων;

<SPEAKER ID=121 NAME="Mόller">
Κύριε Πρόεδρε, κυρίες και κύριοι, αυτό που κάνει η Ευρωπαϊκή Ένωση, αυτή τη στιγμή, στην ανασυγκρότηση της Βοσνίας-Ερζεγοβίνης - και μόνο γι' αυτό θα ήθελα να μιλήσω - αποτελεί σκάνδαλο, κατά την άποψή μου.
<P>
Δεν υπογραμμίζαμε συνεχώς τους τελευταίους μήνες πόσο σημαντική είναι η πολιτική οικοδόμηση της χώρας, ούτως ώστε οι άνθρωποι εκεί, έγκαιρα, πριν από τις εκλογές του Σεπτεμβρίου, να μπορέσουν να αποκτήσουν καινούριες ελπίδες για την ειρήνη; Με μια δυναμική πράξη διαθέσαμε 200 εκατομμύρια Ecu και πιέσαμε για άμεση βοήθεια, χωρίς γραφειοκρατικές διαδικασίες. Και τι έγινε; Ένα εξάμηνο μετά τη διάθεση της άμεσης βοήθειας, το μεγαλύτερο μέρος της δεν έφτασε στον προορισμό της. Μπλέχτηκε στα πυκνά κλαδιά της γραφειοκρατίας και στις παλινωδίες των αρμοδιοτήτων της Επιτροπής.
<P>
Από την αρχή, το Κοινοβούλιο επεσήμανε ότι το πρόγραμμα PHARE δεν ενδείκνυται για τη Βοσνία-Ερζεγοβίνη. Πείσθηκα επί τόπου ότι οι μεγάλες προθεσμίες των προκηρύξεων, ο κεντρικός προγραμματισμός μέσω της κυβέρνησης, κάθε άλλο παρά ταίριαζαν στην εκεί ειδική κατάσταση. Έτσι δεν απόρησα που οι πρώτοι ανιχνευτές ναρκών ορίστηκε να παραδοθούν το Μάιο, παρόλο που όλοι γνωρίζουμε ότι η ανασυγκρότηση δεν είναι ουσιαστικά δυνατή, χωρίς ένα εκτεταμένο πρόγραμμα εκκαθάρισης των ναρκών.
<P>
Και τι γίνεται με τα 92 εκατομμύρια Ecu άμεσης βοήθειας, που ενέγραψε το Κοινοβούλιο σε ειδικές δημοσιονομικές θέσεις; Τις ονομάσαμε « H Ευρώπη για το Σαράγεβο». Αλλά δυστυχώς, το Σαράγεβο δεν είδε τίποτε σχεδόν από την Ευρώπη - με εξαίρεση τα πρόσωπα που άλλαζαν συνεχώς. Η Επιτροπή πάγωσε τις πιστώσεις αυτές, παραπέμποντας στην έλλειψη νομικής βάσης. Τώρα, τέλη Μαΐου, διαβίβασε το νομοσχέδιο στο Συμβούλιο και το Κοινοβούλιο για διαβούλευση. Αν θα έχουμε τύχη, η εκτέλεση θα αρχίσει τον Αύγουστο, ένα μήνα δηλαδή πριν από τις εκλογές. Αντίθετα, ανέκαθεν πιέζαμε να χρησιμοποιούνται οι δημοσιονομικές θέσεις σύμφωνα με τις αποφάσεις, και όχι να μαλώνουμε για μια νομική βάση στις πλάτες των ανθρώπων στο Σαράγεβο, την Τούζλα και τη Μπάνια Λούκα.
<P>
Οι πολιτικές επιπτώσεις, για τις οποίες εσείς, Επίτροπε κύριε Van den Broek, είστε συνυπεύθυνος, είναι ολέθριες. Οι άνθρωποι δε θα δουν καμιά αισθητή ένδειξη ελπίδας, αν δεν μπορέσουν να επιδιορθώσουν τα σπίτια τους. Η επιστροφή των προσφύγων δεν θα μπορέσει να γίνει, επειδή δεν θα είναι ορατή ούτε η διαμονή ούτε και η εργασία. Οι αποστρατευόμενοι στρατιώτες δε θα βρουν δουλειά, και η αντιπολίτευση, η οποία θα ήθελε να στηριχθεί στην ειρήνη και στις ευρωπαϊκές αξίες, όπως την ανοχή και την ελευθερία, θα χάσει το επιχείρημά της ότι μπορεί κανείς να έχει εμπιστοσύνη στην Ευρώπη, λόγω των παραλείψεων της Επιτροπής.
<P>
Κύριε van den Broek, η πρώην Γιουγκοσλαβία δεν μας κάνει δυστυχώς το χατίρι να διαιρεθεί κανονικά σε πρόγραμμα PHARE και σε ανθρωπιστική βοήθεια. H χώρα αυτή είναι κατεστραμμένη σε μεγάλο βαθμό και οι άνθρωποι εκεί βρίσκονται σε απελπισία. Αντί να αντιμετωπίσετε τις προκλήσεις αυτές, στηριχθήκατε σε παραδοσιακά μέσα και τρόπους, κι επιπλέον ούτε καν μια φορά δεν τα συντονίσατε λογικά, εις βάρος των ανθρώπων εκεί, οι οποίοι μέχρι σήμερα δεν είδαν τίποτε σχεδόν από τη βοήθειά μας.
<P>
Παράλληλα, μια ματιά στο Μοστάρ θα μπορούσε να σας δείξει τι θα 'πρεπε να γίνει: Με εξειδικευμένο προσωπικό να οργανώσετε αποκεντρωμένη βοήθεια. Εκεί η ανασυγκρότηση προχωρεί ταυτόχρονα με τη δημιουργία καινούριων έργων υποδομής. Το 90 % όλων των εργασιών έγιναν από τοπικές επιχειρήσεις. Η προσέγγιση αυτή επιτρέπει ακόμη να περάσουμε με επιτυχία, κατά κάποιον τρόπο, τη δύσκολη πολιτική πορεία, στην κόψη του ξυραφιού, μεταξύ της χορήγησης βοήθειας και της εκπλήρωσης των όρων χορήγησής της. Τι θα έπρεπε λοιπόν να γίνει;
<P>
Κύριε Επίτροπε, αναλάβετε επιτέλους την πλήρη ευθύνη. Σχηματίστε ένα λογικό επιτελείο στις Βρυξέλλες, όπου ο ένας θα δουλεύει μαζί με τον άλλον και όχι ο ένας εναντίον του άλλου. Συνδυάστε τη βοήθεια του προγράμματος PHARE με την άμεση βοήθεια. Μην κάνετε δύο ανεξάρτητες μεταξύ τους δομές μέριμνας. Διδαχθείτε από τις εμπειρίες στο Μοστάρ. Αναπτύξτε αποκεντρωμένα προγράμματα; στηριχθείτε περισσότερο στους δημάρχους, παρά σε μια αποκομμένη κυβέρνηση στο Σαράγεβο; βάλτε σωστά τις προτεραιότητες. Ενισχύστε το σχηματισμό τοπικών φορέων υποδομής, αντί να δημιουργείτε ένα καλό κλίμα για την ανάθεση έργων σε επιχειρήσεις και συμβούλους της ΕΕ. Στείλτε εξειδικευμένο προσωπικό στις σπουδαιότερες πόλεις και εκμεταλλευθείτε κυρίως το χρόνο μέχρι τις εκλογές. Υποστηρίξτε τα ανεξάρτητα μέσα ενημέρωσης, βοηθήστε την αντιπολίτευση να ακουστεί. Με μια λέξη: Κάντε επιτέλους αυτό που σας ανέθεσε να κάνετε το Κοινοβούλιο, εγκρίνοντας τον προϋπολογισμό στα τέλη της περασμένης χρονιάς.
<P>
Και τώρα μια απάντηση στο Συμβούλιο. Μου φαίνεται, κύριε Fassino, ότι στο Συμβούλιο υπάρχουν σημαντικές ασάφειες για το πώς θα μπορέσει να γίνει η επάνοδος των προσφύγων. Ο Υπουργός κ. Schδfer, για παράδειγμα, ο οποίος βρισκόταν στη Βοσνία το ίδιο διάστημα με την αντιπροσωπεία του Σώματός μας, δήλωσε, μετά την επιστροφή του, ότι τίποτε βασικά δεν εμποδίζει τη σχεδιαζόμενη επάνοδο των προσφύγων της Βοσνίας, μετά την 1η Ιουλίου. Προϋπόθεση όμως θα 'πρεπε να είναι να βρουν οι επιστρέφοντες αξιοπρεπείς συνθήκες και κυρίως χώρους για να μείνουν.
<P>
Aυτό όμως, ειδικά τώρα, δεν είναι δυνατόν να γίνει τόσο γρήγορα, όπως όλοι γνωρίζουμε. Όσο σωστό είναι να επιμείνουμε στο δικαίωμα των προσφύγων να επιστρέψουν στην πατρίδα τους, άλλο τόσο είναι αλήθεια ότι δεν μπορεί να αναγκαστεί κανένας πρόσφυγας να επιστρέψει σε μια περιοχή, από την οποία εκδιώχθηκε βίαια, όπου σήμερα θα 'πρεπε να ζήσει σε μειονότητα και δεν έχει καμιά εγγύηση για την ασφάλειά του. Όσο αλήθεια είναι ότι κάθε πρόσφυγας έχει το δικαίωμα να ξαναγυρίσει στο σπίτι του, άλλο τόσο αλήθεια είναι ότι πολλές από τις κατοικίες που έχουν μείνει ανέπαφες, έχουν καταληφθεί εδώ και πολύ καιρό από άλλους πρόσφυγες.
<P>
Το θέμα είναι λοιπόν να μην επιτρέψουμε να δημιουργηθεί καινούρια δυστυχία με την επάνοδο των προσφύγων. Γι' αυτό και θα 'πρεπε να ακολουθήσουμε τη σύσταση του δημάρχου της Τούζλα, ο οποίος πιέζει να έχουν, κατ' αρχήν, μια ευκαιρία καινούριας εγκατάστασης οι 1 εκατομμύριο περίπου πρόσφυγες που εκριζώθηκαν και βρίσκονται μέσα στη Βοσνία. Αμέσως μετά θα 'πρεπε να αρχίσει, σε μεγαλύτερη έκταση, η επάνοδος του 1 περίπου εκατομμυρίου προσφύγων που βρήκαν καταφύγιο στο εξωτερικό. Αυτή η σταδιακή επιστροφή θα έδινε και τη δυνατότητα να λυθούν τα πολλά, μη ξεκαθαρισμένα, θέματα ιδιοκτησίας από την εποχή του σοσιαλισμού. Επειδή ακριβώς το θέμα των προσφύγων είναι πολύ στενά συνδεδεμένο με την ταχεία ανασυγκρότηση, οι μέχρι τώρα παραλείψεις στη διστακτική υλοποίηση της άμεσης βοήθειας βαρύνουν ιδιαίτερα. Σε σχέση με το θέμα αυτό, ο κανονισμός που εκδόθηκε από το Συμβούλιο μού φαίνεται ιδιαίτερα αμφισβητούμενος, αφού μ' αυτόν η άμεση βοήθεια μετατρέπεται σ' ένα κρυφό πρόγραμμα επιδοτήσεων για Ισπανούς και άλλους προσφέροντες.
<P>
(Χειροκροτήματα)

<SPEAKER ID=122 NAME="Μiranda de Lage">
Κύριε Πρόεδρε, σχετικά με την τραγωδία του πολεμου στην πρώην Γιουγκοσλαβία έχουμε κάνει απειράριθμες συζητήσεις στο Κοινοβούλιο και έχουμε εγκρίνει ψηφίσματα. Έχουμε καταγγείλει και καταδικάσει τις φρικαλεότητες και έχουμε αποδείξει τόσο την έλλειψη δράσης όσο και την παθητικότητα και τη διαφωνία ορισμένων μελών της διεθνούς κοινότητας, αλλά και την προσπάθεια in situ , με μεγάλη προσωπική δέσμευση, εκείνων που θέλησαν να υπερασπίσουν τα θύματα, πότε ελέγχοντας την κατάπαυση του πυρός πότε - όπως έλεγα προηγουμένως - ελέγχοντας και την κατάσταση των θυμάτων.
<P>
Θα πρέπει όμως να πούμε ότι υπάρχουν και εκείνοι που από τον πόλεμο έκαναν καλές δουλειές, γιατί δεν είμαστε τόσο αφελείς ώστε να αγνοήσουμε ότι ένας πόλεμος είναι πάντα μία ευκαιρία για σκοτεινές εμπορικές επιχειρήσεις εις βάρος μάλιστα των θυμάτων. Λίγα έμειναν όρθια; η καταστροφή συνεχίζεται και δεν υπάρχει πολύς χρόνος για να διασφαλισθεί η ειρήνη. Σήμερα, στη συζήτηση, προσπαθούμε να καθορίσουμε λογικά κριτήρια για την ανασυγκρότηση των εδαφών που υπέστησαν τις συνέπειες του πολέμου με μεγαλύτερη ένταση και βία. Η πρώην Γιουγκοσλαβία είναι τα σύνορά μας, γι'αυτό η Ένωση πρέπει να καταβάλει μεγάλη προσπάθεια, ακόμα κι αν υψωθούν φωνές που θα κατακρίνουν - και θα υψωθούν. Όμως αξίζει τον κόπο να δεσμευτούμε σε ένα σχέδιο ειρήνης και ομόνοιας για την πολιτισμική ανοχή. Η μη ανεκτικότητα και το μίσος είναι καταραμένες αρρώστιες που πρέπει να πολεμήσουμε με την αλληλεγγύη. Η αλληλεγγύη - ας μην το ξεχνάμε - είναι μία υποχρεωτική πράξη που δεν μπορεί να αντικατασταθεί ούτε από την καλή θέληση, ούτε από τη φιλανθρωπία. Η επιτυχία δηλαδή θα εξαρτηθεί από διάφορους παράγοντες, αλλά κυρίως από τη χρηματοδοτική προσπάθεια και την αποσαφήνισή της.
<P>
Θα ξαναπούμε πάλι και πάλι ότι η ειρήνη είναι εύθραυστη. Η περιοχή είναι εξαντλημένη - κυρίως η Βοσνία-Ερζεγοβίνη -, η βιομηχανία κατεστραμένη και η παραγωγική ικανότητα μηδενική. Είναι απαραίτητο λοιπόν να τεθούν γρήγορα οι βάσεις για την ανασυγκρότηση και να σκεφθούμε μεσοπρόθεσμα αλλά και μακροπρόθεσμα. Η επίτευξη της ειρήνης εξαρτάται τόσο από τη διαδικασία εκδημοκρατισμού όσο και από την οικονομική προσπάθεια.
<P>
Η άποψη της Επιτροπής REX είναι ότι τα διαθέσιμα χρηματοδοτικά μέσα θα πρέπει να διοχετευθούν σε πρώτη φάση στην επανάκτηση του παραγωγικού ιστού και των υποδομών έτσι ώστε να γίνει πρόοδος σε μία διπλή κατεύθυνση: την περιφερειακή ολοκλήρωση και την ετοιμασία για μία μελλοντική σύνδεση με την Ένωση, την οποία θα πετύχει μέσα από κατάλληλες συμβάσεις ανάλογα με την εξέλιξη της κατάστασης. Η μετάβαση στην οικονομία της αγοράς - όρος για την εξέλιξη των συμβάσεων - θα γίνει δυστυχώς μέσα στις χειρότερες συνθήκες. Γι'αυτό και τα χρηματοδοτικά μέσα της Ένωσης θα πρέπει να είναι καλά καθορισμένα και προσαρμοσμένα στην πραγματικότητα. Εκείνο που αναρωτήθηκε η Επιτροπή REX στις πολύωρες συζητήσεις της είναι αν το σημερινό δημοσιονομικό πλαίσιο θα είναι ικανό να ανταπεξέλθει γρήγορα και αποτελεσματικά στην πρόκληση, καθώς και αν η χρεωκοπία των πρώην δημοκρατιών θα είναι ένα παραπάνω εμπόδιο για την πρόσβαση στη διεθνή πίστωση. Η Επιτροπή REX θεωρεί απαραίτητο να τεθεί κάτω από τους πολιτικούς όρους που θέσπισε το Συμβούλιο των Γενικών Θεμάτων τον περασμένο Οκτώβριο η τεχνική και μακροοικονομική βοήθεια, αλλά όχι η ανθρωπιστική. Θα πρέπει όμως να επιμείνουμε ότι αυτοί οι όροι δεν θα πρέπει να είναι η δικαιολογία για την καθυστέρηση ή τη μείωση της χρηματοδοτικής προσπάθειας. Τα χαρακτηριστικά του αποτελέσματος ενός πολέμου όπως αυτού της πρώην Γιουγκοσλαβίας δεν θα επιτρέψουν για πολύ καιρό να συνεχιστούν οι καταχρήσεις, όμως αυτές θα είναι πολύ σοβαρότερες αν η διεθνής κοινότητα - και ιδιαίτερα η Ευρωπαϊκή Ένωση - δεν αναλάβει τις ευθύνες της.

<SPEAKER ID=123 LANGUAGE="DE" NAME="Hoff">
Κύριε Πρόεδρε, πριν από έξι μήνες, με την υπογραφή της συμφωνίας του Dayton, τελείωσαν οι πολεμικές συγκρούσεις στη Βοσνία-Ερζεγοβίνη. Από τότε η διεθνής Κοινότητα κατέβαλε μεγάλες προσπάθειες, προκειμένου να πετύχει μια μακροπρόθεσμη ειρήνη στην κατεστραμμένη χώρα με την ανασυγκρότηση. Η Ευρωπαϊκή Ένωση, και τα κράτη μέλη της, ανταποκρινόμενα στην ευθύνη τους, συμμετείχαν σημαντικά τόσο στη βοήθεια ανασυγκρότησης όσο και στην εξασφάλιση της ειρήνης με τα στρατεύματα της IFOR. Ωστόσο, δεν εξασφαλίσαμε ακόμη την ειρήνη με τον τρόπο αυτό. Ύστερα από μερικές εναρκτήριες δυσκολίες, είναι ορατά τώρα τα πρώτα αποτελέσματα της ανασυγκρότησης, και η επανακατασκευή των έργων υποδομής προχωρεί αργά, αλλά σταθερά.
<P>
Χάρις στην παρουσία των διεθνών στρατευμάτων, όμως, έχει επιτευχθεί ο σημαντικότερος στόχος: ο πόλεμος τελείωσε. Αυτό δε σημαίνει ότι όλα τα τραύματα στις σχέσεις μεταξύ των διαφόρων μειονοτήτων θεραπεύτηκαν, και ότι η ειρήνη έχει εξασφαλιστεί σε μόνιμη βάση. Αλλά χάρις στην IFOR, μπορεί ο πληθυσμός της Βοσνίας-Ερζεγοβίνης να τολμήσει τώρα, με σχετική ασφάλεια, να κάνει μια καινούρια αρχή για το μέλλον. Δυστυχώς η κατάσταση δεν είναι ακόμη τέτοια που να μη χρειάζεται η παρουσία των στρατευμάτων της IFOR. Θα πρέπει να καταβληθούν πολλές ακόμη προσπάθειες στη διαδικασία ειρήνευσης μεταξύ των διαφόρων μειονοτήτων, διότι ένα πράγμα θα πρέπει να ξαναμάθει κανείς στη Βοσνία-Ερζεγοβίνη: Η αποκατάσταση της ειρήνης είναι δυσκολότερη από τη διεξαγωγή του πολέμου.
<P>
Γι' αυτό και η προβλεπόμενη απόσυρση των στρατευμάτων της IFOR, στα τέλη του τρέχοντος έτους, αποτελεί, κατά την άποψή μου, και τη μεγαλύτερη απειλή για τη διατήρηση της ειρήνης και τις διαδικασίες ανασυγκρότησης. Γι' αυτό και η ομάδα μου ανέλαβε την πρωτοβουλία και, μέσω μιας σύστασης του Ευρωπαϊκού Κοινοβουλίου προς το Συμβούλιο Υπουργών, ζήτησε τη συνέχιση της παρουσίας του ευρωπαϊκού, τουλάχιστον, τμήματος των στρατευμάτων της IFOR και την επόμενη χρονιά. Η κ. Maij-Weggen έθιξε ήδη το πρόβλημα. Το βλέπω ακριβώς όπως και αυτή. Επί του θέματος αυτού θα πρέπει να γίνουν διαβουλεύσεις.
<P>
Eίναι ανάγκη να παρθεί μια τέτοια απόφαση, επειδή χωρίς την IFOR δεν μπορεί να αναμένεται κανένα αποτέλεσμα στην ειρηνευτική διαδικασία. Όλοι όσοι το είπαν αυτό εδώ έχουν δίκιο, διότι παρόλο που έγιναν πρόοδοι στην ανασυγκρότηση, τα καθήκοντά μας εξακολουθούν να είναι μεγάλα. Όπως έδειξε η διάσκεψη που ακολούθησε, για την εφαρμογή της ειρηνευτικής συμφωνίας για τη Βοσνία-Ερζεγοβίνη, την προηγούμενη εβδομάδα στη Φλωρεντία, υπάρχουν ορισμένοι τομείς οι οποίοι απαιτούν ακόμη πολλή δουλειά. Αυτοί αφορούν ιδιαίτερα την επάνοδο των προσφύγων και των εκδιωχθέντων, τα αναγκαία μέτρα για την εξασφάλιση της ελεύθερης κυκλοφορίας των ανθρώπων σ' ολόκληρη την επικράτεια, καθώς και την συγκρότηση κοινών δημοκρατικών οργάνων σε εθνικό, περιφερειακό και τοπικό επίπεδο. Η διενέργεια ελεύθερων και δημοκρατικών εκλογών θα μπορούσε να συνεισφέρει εδώ σημαντικά, αν - και τονίζω αν - ικανοποιηθούν οι προς τούτο αναγκαίες βασικές προϋποθέσεις. Μια απόλυτα βασική προϋπόθεση είναι η ύπαρξη ελεύθερων και ανεξάρτητων μέσων ενημέρωσης, τα οποία να επιτρέπουν την ισότιμη και ελεύθερη πρόσβαση σε όλους τους υποψηφίους και σ' όλα τα κόμματα.
<P>
Ακόμη πιο σημαντική, ωστόσο, είναι η ύπαρξη πολυεθνικών κομμάτων, τα οποία θα επιτρέπουν να συνεχιστεί και μετά τις εκλογές η διαδικασία προσέγγισης μεταξύ των διαφόρων μειονοτήτων, και τα οποία θα παρεμποδίσουν να ενισχυθεί και να νομιμοποιηθεί με τις εκλογές ο εθνικός διχασμός.
<P>
Η Ευρωπαϊκή Ένωση έχει τώρα ένα σημαντικό καθήκον: Θα πρέπει, χρησιμοποιώντας όλα τα μέσα, να βοηθήσει, ώστε η ελπίδα για ένα ειρηνικό μέλλον της Βοσνίας-Ερζεγοβίνης να μπορέσει να συνεχίσει να ζει. Ελπίζω να είμαστε σε θέση για κάτι τέτοιο.

<SPEAKER ID=124 LANGUAGE="DE" NAME="Pack">
Κύριε Πρόεδρε, αγαπητοί κυρίες και κύριοι συνάδελφοι, έχουν περάσει επτά μήνες σχεδόν μετά το Dayton ή το Παρίσι, και θα πρέπει να αναρωτηθούμε τι άλλαξε τάχα. Αλλαξε μόνον το ότι δεν υπάρχει πια πόλεμος. Aλλά δεν άλλαξαν τόσα, όσα θα επιθυμούσαμε. Η υλοποίηση του πολιτικού μέρους δεν έχει προχωρήσει τόσο πολύ, όσο είχαμε πιστέψει ότι θα μπορούσε να προχωρήσει. Συναντούμε πολλά εμπόδια. Συναντούμε κατ' αρχήν το γεγονός ότι η διεξαγωγή του πολέμου άξιζε αυτή τη φορά, αφού ο επιδρομέας πήρε το 49 %.
<P>
Γεγονός είναι ακόμη ότι συνεχίζονται παντού στη Βοσνία οι γενοκτονίες. Kατά τη διάρκεια των τελευταίων τεσσάρων χρόνων μάθαμε ότι οι γενοκτονίες παραμένουν ατιμώρητες. Συνεχίζονται τώρα σε όλες τις περιοχές και δεν μπορούμε να τις εμποδίσουμε, παρόλο που βρισκόμαστε επί τόπου με πάρα πολλές οργανώσεις. Θα πρέπει να πούμε ότι οι τοπικοί πολιτικοί και οι υπεύθυνοι της αστυνομίας εξακολουθούν, σε πολλές περιπτώσεις, να είναι πειθήνια τσιράκια των εγκληματιών προϊσταμένων τους. Ασφαλώς και υπάρχουν παντού λογικοί πολιτικοί, ή πολιτικοί που ευχαρίστως θα ήθελαν να είναι τέτοιοι, αλλά δεν τολμούν να βγουν στη δημοσιότητα, επειδή πολύ γρήγορα θα χάσουν το κεφάλι τους.
<P>
Συνεπώς η πολιτική ολοκλήρωση δε λειτουργεί; δε λειτουργεί όμως όχι επειδή συμμετέχουν κυρίως Ευρωπαίοι. Στο κάτω-κάτω, όλοι έχουμε υπογράψει αυτή την πολιτική ολοκλήρωση, και όλοι φέρουμε ευθύνη γι' αυτήν, όπως όλοι φέρουμε ευθύνη για τα θετικά αποτελέσματα της στρατιωτικής υλοποίησης.
<P>
Όσον αφορά την ανθρωπιστική βοήθεια και τη βοήθεια ανασυγκρότησης, βρισκόμαστε ενώπιον του εξής ερωτήματος: Πώς θα δώσουμε τη βοήθειά μας, σε ποιον θα τη δώσουμε και κάτω από ποιες συνθήκες θα τη δώσουμε; Αν ακολουθούσαμε τις δικές μας αντιλήψεις, τότε μόλις και μετά βίας θα μπορούσαμε να ενισχύσουμε κάποιο έργο, επειδή πουθενά σχεδόν δεν τηρούνται οι διατάξεις του Dayton.
<P>
Η παράδοση των εγκληματιών πολέμου μποϋκοτάρεται. Η ελεύθερη κυκλοφορία δεν έχει αποκατασταθεί. Η επάνοδος προσφύγων έγινε σε πολύ μικρό βαθμό από το σερβικό στο κροατομουσουλμανικό τμήμα της Βοσνίας. Οι υπεύθυνοι στο σερβικό τμήμα δεν ενδιαφέρονται καθόλου να επιστρέψουν λ.χ. Σέρβοι συμπολίτες στο Σαράγεβο, από όπου έφυγαν, συχνά, κάτω από σερβική πίεση. Δεν ενδιαφέρονται επίσης - παρόλο που ισχυρίζονται το αντίθετο - να επιστρέψουν στην Κράινα και να αναγκάσουν έτσι την κροατική ηγεσία να πάρει θέση. Θέλουν μάλλον να τους έχουν σαν ένα είδος ομήρων για να μπορούν να πουν το εξής: Έχουμε τόσους πολλούς Σέρβους πρόσφυγες και γι' αυτό δεν μπορούν να επιστρέψουν οι Κροατομουσουλμάνοι πρόσφυγες που, εδώ και εκατονταετίες, κατοικούσαν εκεί. Το παιχνίδι με την αμοιβαιότητα, συνεπώς, παίζεται θαυμάσια, μόνον που οι Σέρβοι εμποδίζουν κατά βάσιν τους συμπολίτες τους να επιστρέψουν στην πατρίδα τους, μόλο που αυτοί ευχαρίστως θα το έκαναν.
<P>
Οι πολιτικοί στο σερβικό τμήμα της Βοσνίας, δε θεωρούν το τμήμα τους σαν ένα καταστατικό τμήμα της Βοσνίας. Έτσι όμως είναι καθορισμένο; αυτό έχουν υπογράψει. Αυτό σημαίνει συνεπώς ότι πολλά δε λειτουργούν. Ωστόσο οι άνθρωποι στη χώρα θέλουν ειρήνη. Χρειάζονται επιτέλους ηγέτες που να θέλουν το ίδιο, και οι νέες εκλογές θα μπορούσαν, τουλάχιστον εν μέρει, να οδηγήσουν σ' αυτό.
<P>
Προϋπόθεση όμως για ανοικτές σε όλα τα αποτελέσματα εκλογές, είναι, κατά κάποιον τρόπο, τα μέσα ενημέρωσης, τα οποία δε θα φανατίζουν πλέον, αλλά θα πληροφορούν και, σε τελευταία ανάλυση, θα ακολουθούν το σύνθημα: Αυτή η χώρα, η Βοσνία, είναι η χώρα των Μουσουλμάνων, των Κροατών και των Σέρβων. Αυτό θα 'πρεπε να εκπέμπεται κάθε μέρα, πρωί, μεσημέρι, βράδυ, από την τηλεόραση και το ραδιόφωνο, ούτως ώστε οι άνθρωποι να το καταλάβουν επιτέλους, και κυρίως οι πολιτικοί τους.
<P>
Η βοήθειά μας θα πρέπει να αναφέρεται στα έργα των μέσων ενημέρωσης. Θα πρέπει να προχωρήσουμε το ταχύτερο στην επανοικοδόμηση οικιών και στην επανοικοδόμηση πολυεθνικών σχολείων. Ακρως αναγκαίες ωστόσο είναι και οι βοήθειες για την ανασυγκρότηση μικρομεσαίων επιχειρήσεων, ώστε να δώσουμε βοήθεια για αυτοβοήθεια. Οπωσδήποτε αναγκαίες είναι οι δουλειές, προκειμένου να δώσουμε προοπτικές στους ανθρώπους, αλλά και για να αποκτήσουν ανοσία έναντι των φανατικών συνθημάτων των, εν μέρει, εγκληματιών ηγετών τους.

<SPEAKER ID=125 LANGUAGE="IT" NAME="Caligaris">
Κύριε Πρόεδρε, εκφράζω τα συγχαρητήριά μου στους βουλευτές κκ. Aλαβάνο και Mendiluce για τα εμπεριστατωμένα και εκτενή στοιχεία γύρω από το πρόβλημα της ανοικοδόμησης της πρώην Γιουγκοσλαβίας, που από πολλές απόψεις αποτελεί την πιο σημαντική και σύνθετη δέσμευση που οφείλει να τηρήσει σήμερα η Ευρώπη και από την οποία εξαρτάται το μέλλον της πρώην Γιουγκοσλαβίας και της ιδίας.
<P>
Πράγματι, δεν πρόκειται για την ανοικοδόμηση ακινήτων όπως συμβαίνει μετά από κάθε φυσική θεομηνία, αντιθέτως είναι πρώτ'απ'όλα ηθική ανοικοδόμηση που πρέπει να αντικαταστήσει το μίσος με την ελπίδα και να θεμελιώσει αμοιβαία εμπιστοσύνη. Είναι κοινωνική ανοικοδόμηση που προσφέρει στους κατοίκους της πρώην Γιουγκοσλαβίας και κυρίως στον λαό της κοινωνικά διαταραγμένης Βοσνίας εκείνες τις περιβαλλοντικές συνθήκες που τους είναι απαραίτητες για να επιβιώσουν, να ζουν και να οραματιστούν το μέλλον, είναι ανοικοδόμηση των συνθηκών σταθερότητας και ασφαλείας, χωρίς τις οποίες η συμβίωση και η πρόοδος είναι ουτοπιστικοί στόχοι. Είναι δύσκολη πολιτική ανοικοδόμηση, είναι μάλιστα μια θαρραλέα πρόκληση για την καθιέρωση νέας πολιτικής αντίληψης βασισμένης στις δημοκρατικές ελευθερίες και στηριζόμενης σε εξίσου δημοκρατικούς θεσμούς. Η αφετηρία των επόμενων πολύ δύσκολων εκλογών, που όμως κατά τη γνώμη μου δεν μπορούν να αναβληθούν, είναι ο πρώτος σταθμός αυτής της δύσκολης πορείας.
<P>
Ωστόσο, πολλές δυσκολίες παρεμποδίζουν αυτή την πορεία. Πρώτ'απ'όλα, η δυσκολία συντονισμού των αμέτρητων οργάνων που λειτουργούν στην περιοχή και που συχνά ανταγωνίζονται. Μια άλλη ουσιαστική δυσκολία έγκειται στην ακαταλληλότητα της διαχείρισης των χρηματοδοτήσεων και στην ανεπάρκειά τους, από την οποία εκπορεύονται αρνητικές συνέπειες τόσο για την ποιότητα και τον όγκο των προγραμμάτων όσο και στην έγκαιρη εκτέλεσή τους. Ο παράγων χρόνος πιέζει.
<P>
Σχετικά με την Ευρωπαϊκή Ένωση, μπορεί στην προκειμένη περίπτωση να αντικατασταθεί το γνώμονα PHARE, που δεν αρμόζει σε τόσο επείγουσες ανάγκες, με ένα πρόγραμμα ad hoc , που συντάσσεται ειδικά για έκτακτες περιστάσεις, κυρίως για τη Βοσνία, και που χρηματοδοτείται για τη συγκεκριμένη περίπτωση. Επίσης, με παρόμοιο μέτρο αυξάνονται ταυτόχρονα και η ευαισθητοποίηση και η πολιτική διορατότητα της ευρωπαϊκής δέσμευσης.
<P>
Eπιπλέον, στο επίπεδο της ασφαλείας η παράταξη των διεθνών αστυνομιών, ένα αμφίβολης αποτελεσματικότητας και ανομοιογενές μίγμα, μια ομάδα αντιπροσώπων διαφόρων ποιοτήτων, διαφόρων εκπαιδεύσεων, διαφόρων πολιτισμών, εθνών και φυλλών, που δύσκολα συσσωρεύονται σε ένα ενιαίο αστυνομικό φορέα, δημιουργούν πολλούς δισταγμούς. Πρόκειται για έναν σχηματισμό, που εκάστοτε πειραματίστηκε από το ΟΗΕ δεν λειτούργησε ποτέ. Ποιές μπορούν να είναι οι συνέπειες τυχόν εντολής σε παρόμοια αστυνομία για τη σύλληψη των εγκληματιών πολέμου; Πάνω στο πρόβλημα της ασφάλειας και της βοσνιακής ανοικοδόμησης κρέμεται το μεγάλο και επικίνδυνο ερώτημα της αμερικανικής παρουσίας κατά τη λήξη του χρόνου υπηρεσίας. Eπίσης, είναι άγνωστες οι αποφάσεις μετά από τις αμερικανικές εκλογές σχετικά με την παράταση της παρουσίας τους στην περιοχή. Δεν γνωρίζουμε αν η Ευρώπη θα είναι σε θέση να αναλάβει το χρέος του συμψηφισμού τυχόν αμερικανικής αποχώρησης από το IFOR;
<P>
Εν τω μεταξύ, το ΟΗΕ έχει πρόσφατα άρει το εμπάργο των όπλων στη Βοσνία. Αυτό το μέτρο δεν είναι πρόωρο ή ίσως και ακατάλληλο; Δεν μπορεί να προκαλέσει κάποια μορφή αποσταθεροποίησης σε ένα νέο αγώνα των εξοπλισμών; Tαυτόχρονα, η διαδικασία ανοικοδόμησης δεν προχωράει με τον καθορισμένο ρυθμό, ενώ η δέσμευση πιέζει. Ολοκληρώνω με τη δήλωση ότι η Ευρωπαϊκή Ένωση πρέπει, στη συγκεκριμένη περίπτωση, να προωθήσει διεθνή κινητοποίηση, τόσο ηθική όσο και πολιτική και οικονομική, για την επίσπευση και ολοκλήρωση της διαδικασίας ανοικοδόμησης.

<SPEAKER ID=126 LANGUAGE="NL" NAME="Bertens">
Κύριε Πρόεδρε, οι προηγούμενοι ομιλητές απεικόνισαν με ορθό τρόπο τις ανησυχίες που έχουμε σχετικά με όσα αφορούν τον πόλεμο και την ειρήνη. Τα όχι και τόσο ευχάριστα συμπεράσματα από την ενδιάμεση αξιολόγηση της συμφωνίας της Dayton που πραγματοποιήθηκε στη Φλωρεντία, αποτελεί καθοριστικό σημείο της ειρηνευτική διαδικασίας. Λόγω του χρόνου που διαθέτω θα περιοριστώ στο ακόλουθο. Ο καθορισμός της ημερομηνίας διεξαγωγής των εκλογών είναι ένα ενδιαφέρον γεγονός, αλλά, αυτό καθίσταται ανεπαρκές όταν η διεθνής κοινότητα δεν τηρεί την υπόσχεσή της να συνδράμει πράγματι για δημοκρατικές εκλογές. Η IFOR πρέπει επίσης να συνδράμει εν προκειμένω συλλαμβάνοντας π.χ. τους κυρίους Κάρατσις και Μπλάντιτς και μεριμνώντας για την επιστροφή των προσφύγων. Η Ένωση καθώς και οι άλλοι χορηγοί θα πρέπει να συνδράμουν για τη δημιουργία συγκεκριμένα ανεξάρτητων μέσων μαζικής ενημέρωσης και επιθυμώ εν προκειμένω να απευθύνω έκκληση προς τον Επίτροπο, ο οποίος έχει ενημερωθεί επ' αυτού του θέματος από τρίτους. Τώρα ήδη υπάρχουν διάφορες περιπτώσεις κατά τις οποίες, αλλοδαποί κυρίως, δημοσιογράφοι αντιμετωπίζουν προβλήματα, παρακολουθούνται και παρεμποδίζονται στο έργο τους. Ελπίζω ότι είναι δυνατό, στο πλαίσιο των εκλογών οι οποίες ελπίζουμε ότι θα πραγματοποιηθούν το Σεπτέμβριο, να λειτουργήσει ένα είδος άμεσης τηλεφωνικής επικοινωνίας μεταξύ των δημοσιογράφων και του γραφείου του κ. Bildt ή των άλλων αρχών ούτως ώστε να είναι δυνατόν, εν πάση περιπτώσει, να υπάρχει έγκαιρη ειδοποίηση σε περίπτωση που παρεμποδίζονται οι δημοσιογράφοι να εκτελέσουν το έργο τους.
<P>
Τα ελεύθερα μέσα μαζικής ενημέρωσης, ιδίως στο πλαίσιο των εκλογών, μπορούν να συντελέσουν σε μεγάλο βαθμό στην υλοποίηση της έκφρασης του δημοκρατικού συναισθήματος.

<SPEAKER ID=127 NAME="Θεωνάς">
Κύριε Πρόεδρε, θα ήθελα πρώτα από όλα να συγχαρώ τον συνάδελφο κ. Αλαβάνο και τους άλλους εισηγητές για τις εκθέσεις τους.
<P>
Δεν θέλω, κύριε Πρόεδρε, να αναφερθώ στο τί έχει γίνει όλα αυτά τα χρόνια στον αιματοβαμμένο τόπο της πρώην Γιουγκοσλαβίας. Θα περιοριστώ μόνο να πω πως πολλές φορές περίσσεψε η υποκρισία και στην Ευρωπαϊκή 'Ενωση, αλλά και εδώ, στο ίδιο το Ευρωπαϊκό Κοινοβούλιο. Θα πω ακόμα ότι οι ευθύνες της Ευρωπαϊκής 'Ενωσης για την τραγωδία που έζησαν και ζουν οι λαοί της πρώην Γιουγκοσλαβίας είναι τεράστιες. Γι'αυτό και οι ευθύνες της στην, όσο γίνεται, αποκατάσταση της καταστροφής και στην εκδήλωση αλληλεγγύης στα προβλήματα επιβίωσης που αντιμετωπίζουν οι πολίτες αυτών των περιοχών είναι απόλυτα φυσιολογικό να είναι εξίσου μεγάλες.
<P>
Κύρια κατεύθυνση της βοήθειας αυτής πρέπει να είναι:
<P>
η ανασυγκρότηση των υποδομών που καταστράφηκαν από τον πόλεμο;-η επιστροφή όλων των προσφύγων και των εκτοπισμένων στις εστίες τους; δηλαδή, να δημιουργηθούν συνθήκες που θα ευνοούσαν μία τέτοια επιστροφή, διότι δεν αρκούν τα ευχολόγια για να μπορέσουν αυτοί οι άνθρωποι να επανέλθουν εκεί που ζούσαν, εκεί που ειρηνικά αναπτύσσονταν όλα τα προηγούμενα χρόνια;-να προωθηθεί η εκκαθάριση όλων των ναρκοπεδίων, που απειλούν τη ζωή χιλιάδων ανθρώπων στη Βοσνία;-να δοθεί προτεραιότητα στην κοινωνική αποκατάσταση των πολιτών, και όχι στην απορρόφηση των πιστώσεων από επιχειρηματικές δραστηριότητες και τους κάθε λογής καταφερτζήδες, που είναι έτοιμοι να διασπαθίσουν τα τόσο αναγκαία κονδύλια που διατίθενται;-να υπάρξει κατανομή των κονδυλίων, χωρίς διάκριση, σε όλους ανεξαίρετα τους λαούς, Σέρβους, Κροάτες, Μουσουλμάνους, χωρίς ειδικούς όρους και προϋποθέσεις.Θα θεωρούσαμε ως νέα εκδήλωση απάνθρωπης συμπεριφοράς εκ μέρους της 'Ενωσης και των οργάνων της οποιαδήποτε απόπειρα να συνδεθεί η βοήθεια αυτή με όρους πολιτικής συμπεριφοράς, με προϋποθέσεις προώθησης συγκεκριμένου μοντέλου κοινωνικής οργάνωσης.
<P>
Η ειρήνη του Ντέιτον είναι μία ειρήνη που επιβλήθηκε με τα όπλα, με την άσκηση βίας. Αυτή, βέβαια, δεν είναι πραγματική ειρήνη. Η κρίση και η εχθρότητα που δημιούργησε ο πόλεμος δεν έχουν ξεπεραστεί. Η διάθεση επιβολής όρων, η άδικη μεταχείριση στον χειρισμό της βοήθειας, μπορεί να ξανανάψουν τις φλόγες του πολέμου. Και εδώ η ευθύνη της Ευρωπαϊκής 'Ενωσης και της πολιτικής της θα καταγραφεί από την Ιστορία και τη λαϊκή μνήμη.

<SPEAKER ID=128 LANGUAGE="NL" NAME="Aelvoet">
Πρόεδρε, συνάδελφοι, υπάρχει πράγματι, ένα μεγάλο βάρος πάντοτε το οποίο πιέζει την ειρηνική διαδικασία στην πρώην Γιουγκοσλαβία και συγκεκριμένα στη Βοσνία-Ερζεγοβίνη. Κατά τη γνώμη μου υπάρχουν δύο παράγοντες οι οποίοι βραχυπρόθεσμα και μεσοπρόθεσμα θα μπορούσαν να διαδραματίσουν έναν ιδιαίτερα αρνητικό ρόλο. Αυτοί είναι καταρχάς η άρση της απαγόρευσης πώλησης όπλων, η οποία άρχισε να ισχύει από χθες και, δεύτερον, η ενδεχόμενη αποτυχία, κάτι το οποίο δεν εύχομαι, των εκλογών οι οποίες έχουν προγραμματισθεί να πραγματοποιηθούν το φθινόπωρο.
<P>
Στην συμφωνία της Dayton προβλέπονταν ότι το κράτος της Βοσνίας-Ερζεγοβίνης δεν θα διέθετε από την αρχή δικό του στρατό και δική του αστυνομία, δύο πράγματα τα οποία είναι ιδιαίτερα σημαντικά για τη βασική λειτουργία ενός κράτους υπό φυσιολογικές συνθήκες. Υπήρχαν σαφείς λόγοι εν προκειμένω βάσει των οποίων μπορούσε να δικαιολογηθεί μια τέτοια απόφαση όμως το γεγονός της παρουσίας δύο στρατών μέσα σε ένα κράτος, όπως αυτό αποκαλείται, αποτελεί έναν παράγοντα συνέχισης του διαχωρισμού. Συνεπώς σε αυτό το γεγονός προστίθεται επίσης η χθεσινή απόφαση του Συμβουλίου Ασφαλείας για την άρση της απαγόρευσης πώλησης όπλων με την οποία οι Αμερικανοί που βρίσκονται εκεί στο πλαίσιο της IFOR περιήλθαν σε μια θέση η οποία έχει δύο πρόσωπα, δηλαδή από τη μια πλευρά τήρηση της ειρήνης στο πλαίσιο της IFOR και από την άλλη πλευρά ο σημαντικότερος προμηθευτής όπλων της Ομοσπονδίας της Βοσνίας-Ερζεγοβίνης. Όλοι μας γνωρίζουμε αυτό το γεγονός το οποίο είναι επίσης ορατό και επιτόπου. Για αυτό το λόγο ερωτώ τον Επίτροπο με ποιο τρόπο η Ένωση θα προσπαθήσει να ελέγξει την τήρηση των όσων συμφωνήθηκαν και θα μεριμνήσει ούτως ώστε να μην θιγεί η αξιοπιστία της IFOR διότι κατά τη γνώμη μου είναι δυνατόν να παραταθεί για ένα μεγαλύτερο χρονικό διάστημα από εκείνο που είχε αρχικά προβλεφθεί η παραμονή της IFOR, όμως το να συνδυαστεί αυτό με έναν επανεξοπλισμό φρονώ ότι αποτελεί μια contradictio in terminis.
<P>
Σχετικά με το δεύτερο πρόβλημα, δηλαδή των εκλογών, είναι σαφές ότι πάρα πολλές ομάδες οι οποίες ασχολούνται επιτόπου κυρίως με θέματα που αφορούν τα ανθρώπινα δικαιώματα προειδοποιούν ότι βραχυπρόθεσμα εκείνοι οι οποίοι υποστήριξαν και πολέμησαν για την εθνική κάθαρση θα είναι εκείνοι οι οποίοι θα κινούν τα νήματα. Από την άλλη πλευρά όλα τα κόμματα, συμπεριλαμβανομένης και της αντιπολίτευσης, φρονούν ότι είναι καλύτερο να διεξαχθούν οι εκλογές. Όσον αφορά αυτό το γεγονός επιτρέψτε μου να αμφιβάλω, αλλά θα είναι ιδιαίτερα σημαντικό να παρακολουθήσουμε αυτή τη διαδικασία εκ τους σύνεγγυς τις επόμενες εβδομάδες και μήνες διότι διαφορετικά θα χάσουμε τον αγώνα.

<SPEAKER ID=129 LANGUAGE="FR" NAME="Pradier">
Κύριε Πρόεδρε, στη Βοσνία-Ερζεγοβίνη η ειρήνη επανήλθε Τουλάχιστον σταμάτησαν τα όπλα. Διακόσιες χιλιάδες στρατιώτες, ή λίγο περισσότεροι, επανήλθαν στα στρατόπεδά τους και παραμένουν με τα όπλα επί ποδός.. Σήμερα, η ανησυχία προέρχεται από το γεγονός ότι όλα, ή σχεδόν όλα, πρέπει να ξαναγίνουν. Πρέπει, τουλάχιστον προσωρινά, να υπάρξει πένθος - αλλά το πένθος είναι προσωρινό από τη φύση του - για το πολύχρονο όνειρο μιας κοινωνίας με πολλές εθνότητες, πολλές κουλτούρες, πολλές θρησκείες. Ας μη γελιόμαστε, οι βιαστές και οι δολοφόνοι έχουν κερδίσει το παιγνίδι. Δεν λέω ότι κέρδισαν τον πόλεμο. Ωστόσο, έχουν κερδίσει μια σπουδαία μάχη.
<P>
Κάθε μια από τις ζώνες που έχουν σήμερα ειρήνη ελέγχεται από μια αποκλειστική, ή τουλάχιστον δεσπόζουσα, εθνική ομάδα. Δοκιμάστε να πάτε στη Βοσνία από τη μια πόλη στην άλλη. Είναι πρακτικά αδύνατο. Δοκιμάστε να τηλεφωνήσετε από την Τούζλα στη Μπάνια Λούκα, είναι επίσης σχεδόν αδύνατο. Οι ελάχιστες αυτές ελευθερίες κυκλοφορίας και επικοινωνίας εξακολουθούν να είναι ανύπαρκτες. Οι ιθύνοντες των διαδοχικών αυτών αποκομμένων περιοχών καπηλεύονται τις ελευθερίες των πολιτών, και μεταξύ αυτών την ελευθερία έκφρασης και την ελευθερία του τύπου.
<P>
Κι όμως, υπάρχει το βάρος της Ευρωπαϊκής Ένωσης για να αναγκάσει τις αρχές να σεβαστούν, έστω και στο ελάχιστο, την ελευθερία των πολιτών που ζουν στις ζώνες οι οποίες βρίσκονται υπό τον έλεγχό τους. Έχουμε τα μέσα, έχετε τα μέσα, να θέσετε σαφείς όρους για τη δημιουργία μιας συνεργασίας, ιδιαίτερα οικονομικής. Σχετικά, η ποιότητα της βοήθειας που θα βρει το δικαστήριο από τις τοπικές αρχές΄: σερβικές, κροατικές και βοσνιακές, στην κατονομασία, καταδίωξη, κρίση και καταδίκη των εγκληματιών, θα πρέπει να θεωρηθεί ως καθοριστικό κριτήριο για τη χορήγηση της ευρωπαϊκής βοήθειας.
<P>
Για να συνεχιστεί η παρεμπόδιση της βίας, είναι επίσης απαραίτητη η συνέχιση της παρουσίας της Διεθνούς Ειρηνευτικής Δύναμης, με τη σημερινή μορφή της ή με τη μορφή που ενδεχομένως θα πάρει, η οποία θα πρέπει να είναι καλά εξοπλισμένη, αποφασισμένη να προστατεύσει τους πληθυσμούς που η διεθνής κοινότητα, στον καιρό της, άφησε στα χέρια των σφαγιαστών. Η στρατιωτική αυτή παρουσία, που έχει σκοπό να αποτρέψει κάθε επανάληψη ένοπλης σύρραξης, πρέπει επίσης να επιτρέψει στους πληθυσμούς να επανακτήσουν την εμπιστοσύνη τους, να ξαναρχίσουν να οικοδομούν το ίδιο τους το μέλλον.

<SPEAKER ID=130 LANGUAGE="NL" NAME="Van der Waal">
Κύριε Πρόεδρε, όποιος διαβάσει τις τέσσερις αξιόλογες εκθέσεις τις οποίες εξετάζουμε, καταλαμβάνεται εκ νέου από δέος μπροστά στον τεράστιο ανθρώπινο πόνο και τις τρομερές υλικές ζημίες που προκάλεσε στην πρώην Γιουγκοσλαβία ο τετραετής πόλεμος. Μολονότι η συμφωνία της Dayton παρέχει μια βάση για την ειρήνη, εξακολουθεί να παραμένει το ερώτημα εάν η Βοσνία θα μπορέσει να ξαναγίνει ένα ενιαίο κράτος πολλών εθνοτήτων, αφού ως γνωστό παραμένουν οι γραμμές του εθνοτικού διαχωρισμού. Δεν αποδεχόμαστε μια ισορροπία δυνάμεων και μια ειρηνευτική συμφωνία που επιβάλλονται χωρίς την θέληση των ανθρώπων.
<P>
Ούτε η διεθνής βοήθεια για την οποία συζητούμε σήμερα αποτελεί το ενδεδειγμένο μέσο για την προώθηση της επιστροφής σε μια κανονική διαβίωση στην πρώην Γιουγκοσλαβία. Πέραν από τη χορήγηση ανθρωπιστικής βοήθειας υπό μορφή, μεταξύ άλλων, επισιτιστικής βοήθειας και ιατροφαρμακευτικής περίθαλψης, πρέπει να δοθεί έμφαση στο ερχόμενο χρονικό διάστημα στη επανοικοδόμηση, η οποία θα αποβλέπει στην αυτοδυναμία. Είναι ιδιαίτερα σημαντικό να υπάρξουν απτά αποτελέσματα πριν από τις εκλογές που θα πραγματοποιηθούν το φθινόπωρο.
<P>
Δεν είναι εύκολο να δοθούν συγκεκριμένες προτεραιότητες στο μεγάλο αριθμό έργων. Παρ' όλα αυτά εμείς θα επιθυμούσαμε να δοθεί προτεραιότητα στα έργα εκείνα τα οποία μπορούν να προωθήσουν τη συνεργασία μεταξύ των διαφόρων ομάδων του πληθυσμού στη πρώην Γιουγκοσλαβία. Παράλληλα, υψηλή προτεραιότητα πρέπει να δοθεί επίσης και στο θέμα της αποστράτευσης 300.000 περίπου στρατιωτικών και της εξεύρεσης εργασίας για αυτά τα άτομα. Ένα σημείο το οποίο δεν έχει διευκρινιστεί πλήρως είναι κατά πόσον η Ένωση μπορεί να συμβάλει στη μείωση των εξοπλισμών στην περιοχή αυτή. Φοβούμε ότι με τη σταθεροποίηση μόνο του υφισταμένου επιπέδου εξοπλισμού, δεν εξυπηρετείται η ειρήνη. Θα εκτιμούσα ιδιαίτερα εάν ο Επίτροπος εξέφραζε τη γνώμη του εν προκειμένω.
<P>
Τέλος, όσον αφορά την χορήγηση ενίσχυσης για την επανοικοδόμηση το θέμα δεν είναι τόσο η αξιοπιστία της Ένωσης στον τομέα της εξωτερικής πολιτικής και της πολιτικής για την ασφάλεια, όπως αναφέρεται σε μια από τις εκθέσεις. Με τη χορήγηση βοήθειας, η Ένωση και η διεθνής κοινότητα εκπληρώνουν πρωτίστως την ηθική τους υποχρέωση έναντι των πολιτών της πρώην Γιουγκοσλαβίας οι οποίοι δεινοπάθησαν από τον πόλεμο με την ελπίδα ότι θα επιτευχθεί σε αυτή την περιοχή μόνιμη ειρήνη.

<SPEAKER ID=131 LANGUAGE="FR" NAME="Antony">
Κύριε Πρόεδρε, αγαπητοί μου συνάδελφοι, οι εκθέσεις Αλαβάνου, Mendiluce και Titley που μας προτείνονται για την ανθρωπιστική βοήθεια και την ανασυγκρότηση των χωρών της πρώην Γιουγκοσλαβίας, δεν είναι ικανοποιητικές. Μόνο εκείνη του συναδέλφου μας Giansily έχει την ποιότητα της δημοσιονομικής ακρίβειας που με χαρά μας αναγνωρίζουμε. Όσο για εκείνη του κ. Αλαβάνου, Έλληνα κομμουνιστή, υιοθετεί, στην ανθρωπιστική βοήθεια, τις προθέσεις του Συμβουλίου και της Επιτροπής, αλλά τις συνδυάζει με απαράδεκτους όρους που συνδέονται με τις ιδεολογικές του θέσεις.
<P>
Το 1991, ο κ. Αλαβάνος, όπως και ο κ. Delors, διαδήλωσε την αντίθεσή του στην ανεξαρτησία των λαών της Σλοβενίας και της Κροατίας, που ήθελαν ομόφωνα να επανακτήσουν την ελευθερία τους και την εθνική κυριαρχία τους. Η στάση αυτή, το γνωρίζουμε, θεωρήθηκε από τους ιθύνοντες του κομμουνιστικού καθεστώτος του σερβοκομμουνιστικού στρατού ως σημαντική στήριξη. Δεν καταλαβαίνουμε γιατί ο κ. Αλαβάνος, που υπερασπίζεται την ενιαία, πολυεθνική, και με πολλαπλές κουλτούρες Γιουγκοσλαβία, δεν επεκτείνει το συλλογισμό του στην ίδια του τη χώρα. Γιατί δεν γίνεται υπερασπιστής μιας κοινωνίας ελληνο-τουρκικής, ή τουρκο-ελληνικής, που θα απάλειφε την προαιώνια διένεξη των δυο γειτονικών χωρών;
<P>
Οι άλλες δυο εκθέσεις είναι επίσης κηλιδωμένες με ιδεολογικές προκαταλήψεις. Ξεχνάμε έτσι να λάβουμε υπόψη μας ότι η Κροατία, της οποίας ένα τρίτο του εδάφους ήταν υπό κατοχή και υπέστη καταστροφές για περισσότερο από 4 χρόνια, έκανε μια τεράστια προσπάθεια για να δεχθεί στο ελεύθερο τμήμα της όχι μόνο τους δικούς της υπηκόους, αλλά ακόμη και δεκάδες χιλιάδες Βοσνίων, χριστιανών ή μουσουλμάνων.
<P>
Από τον πόλεμο προκύπτει μια διαίρεση, που όπως πάντα δεν είναι ικανοποιητική, αλλά αφού στο εξής καθορίστηκε για τον κάθε λαό, καλά ή άσχημα, μια εδαφική περιοχή, γιατί πρέπει με κάθε τρόπο να επιβάλουμε την επιστροφή των προσφύγων στους παλιούς τόπους διαμονής τους; Τι τρέλα, αφού οι ίδιες αιτίες έχουν τις ίδιες συνέπειες! Το σημαντικό είναι να αποφύγει ο μουσουλμανικός πληθυσμός της Βοσνίας την παλαιστινιοποίηση που τον απειλούσε.
<P>
Το να φύγουν λοιπόν το γρηγορότερο οι πρόσφυγες αυτοί από τις περιοχές στις οποίες συγκεντρώθηκαν στο εξωτερικό και να επιστρέψουν στον τόπο τους, ή κοντά στον τόπο τους, στη Βοσνία και στους δικούς τους, είναι η ασφαλέστερη εγγύηση ειρήνης!

<SPEAKER ID=132 LANGUAGE="NL" NAME="Willockx">
Κύριε Πρόεδρε, αξιότιμοι συνάδελφοι, όλοι μας γνωρίζουμε ότι η Ευρώπη απέτυχε να προλάβει τη διαμάχη στην πρώην Γιουγκοσλαβία, απέτυχε επίσης και να την τερματίσει.
<P>
Τώρα στην Ευρώπη πρέπει να καταστεί ζήτημα τιμής η ανάληψη ηγετικού ρόλου για τη χορήγηση ταχείας, αποτελεσματικής και ευρείας βοήθειας για να υπάρξει η μέγιστη δυνατή εγγύηση για την επανοικοδόμηση της πρώην Γιουγκοσλαβίας και ιδιαίτερα της Βοσνίας-Ερζεγοβίνης. Το γεγονός αυτό συνδέεται πράγματι με ορισμένες προϋποθέσεις.
<P>
Πρώτον, την πλήρη εφαρμογή των συμφωνιών της Dayton. Φρονώ ότι το πνεύμα που υπάρχει επ' αυτού του θέματος στην παρούσα συζήτηση είναι σαφές. Όλοι μας βλέπουμε ότι υπάρχουν ακόμη σημαντικά διαρθρωτικά προβλήματα λόγω έλλειψης πραγματικής θέλησης εκ μέρους όλων των μερών για ειρήνη. Συνεπώς, η εφαρμογή των συμφωνιών της Dayton δεν αποτελεί τετελεσμένο γεγονός. Οι εκλογές αναβλήθηκαν πρόσφατα και υπάρχουν ερωτηματικά όσον αφορά την επιτυχία των εκλογών το φθινόπωρο. Η διάσκεψη αξιολόγησης που πραγματοποιήθηκε στις 13 και 14 Ιουνίου στη Φλωρεντία, επιβεβαίωσε το γεγονός ότι υφίστανται σοβαρά προβλήματα όσον αφορά την ελευθερία διακίνησης των προσώπων και την ελευθερία των μέσων μαζικής ενημέρωσης. Ότι δεν έχει ακόμη επιτευχθεί η παράδοση των ατόμων που κατηγορούνται για εγκλήματα πολέμου, ότι ο Κάρατσις και ο Μπλάντιτς είναι πάντοτε ελεύθεροι. Κατά τη γνώμη μου υπάρχει μια πτυχή η οποία συχνά παραβλέπεται και αυτή είναι το γεγονός ότι η κατάσταση στη Βοσνία συνδέεται άμεσα με την κατάσταση στην Ανατολική Σλαβονία. Δηλαδή κάθε επιδείνωση της κατάστασης στην Ανατολική Σλαβονία και συγκεκριμένα η δημιουργία νέων ρευμάτων προσφύγων μπορεί να έχει σοβαρές επιπτώσεις στην εύθραστη κατάσταση που υφίσταται στη ΒοσνίαΕρζεγοβίνη. Για αυτό το λόγο ζητώ να δοθεί ειδική προσοχή στην Ανατολική Σλαβονία.
<P>
Μια δεύτερη προϋπόθεση την οποία θέτουμε, κυρίως εκ ονόματος της Επιτροπής Προϋπολογισμών, είναι η ανάγκη να υπάρξει η μέγιστη δυνατη διαφάνεια όσον αφορά τα χρήματα τα οποία χορηγούνται καθώς και ένας αυστηρός έλεγχος όσον αφορά τη διάθεση των χρηματοδοτικών πόρων. Συγκεκριμένα τούτο σημαίνει ότι το Ευρωπαϊκό Κοινοβούλιο θα πρέπει να συμμετάσχει και να εξακολουθεί να συμμετέχει στη συγκεκριμένη υλοποίηση των προσπαθειών για την επανοικοδόμηση. Σημαντικό σημείο εν προκειμένω είναι το γεγονός ότι η Επιτροπή Προϋπολογισμών καθώς και η Επιτροπή Ελέγχου του Προϋπολογισμού θα πρέπει να διαδραματίσουν σημαντικό ρόλο. Επείγοντα καθώς και άλλα παρόμοια θέματα που έχουν καταστεί πλέον «συστηματικά» επείγοντα, όπως οι περιπτώσεις που εγκρίναμε στο πλαίσιο της μεταφοράς των πιστώσεων, δεν μπορούν πλέον, ως μη δημοκρατικά, να γίνουν δεκτά από το Κοινοβούλιο. Σήμερα έχει υποβληθεί ένας νέος δημοσιονομικός κανονισμός. Εκ νέου καταφεύγουμε στη διαδικασία του επείγοντος. Φρονώ ότι θα πρέπει να εξετάσουμε και να διευκρινίσουμε προσεκτικά με ποιο τρόπο θα μπορέσουμε να επιτύχουμε, από δημοσιονομικής άποψης, να χορηγηθεί, αφενός, επαρκής, αποτελεσματική και ταχεία βοήθεια με επαρκή, από την άλλη πλευρά, διαφάνεια.
<P>
Επιτρέψτε μου να τερματίσω δηλώνοντας ότι μου προξένησαν μεγάλη εντύπωση όσα αναφέρονται στην έκθεση του συναδέλφου Mόller σχετικά με την βραδεία ροή των χρηματοδοτικών πόρων. Αυτό το γραφειοκρατικό εμπόδιο πρέπει τουλάχιστον να αποφευχθεί κατά τη χορήγηση ενίσχυσης στο μέλλον.

<SPEAKER ID=133 LANGUAGE="NL" NAME="Oostlander">
Κύριε Πρόεδρε, στην αρχή της συζήτησης ακούσαμε επανειλημμένα σχετικά με την αδυναμία του έξω κόσμου και της Ευρωπαϊκής Ένωσης να αντιμετωπίσει τα προβλήματα που υφίστανται στην πρώην Γιουγκοσλαβία. Φρονώ ότι θα πρέπει να σταματήσουμε να συζητούμε στην Ευρωπαϊκή Ένωση χρησιμοποιώντας αυτούς τους όρους διότι γνωρίζουμε, συγκεκριμένα, ότι η εξωτερική πολιτική χαράσσεται από μια διακυβερνητική ομάδα που αποτελείται από πολλούς Υπουργούς οι οποίοι είναι εξοπλισμένοι με το δικαίωμα αρνησικυρίας και ως εκ τούτου, εξ ορισμού, το ηθικό επίπεδό της δεν μπορεί να είναι ποτέ ανώτερο από το ηθικό επίπεδο του εκπροσώπου με το χαμηλότερο ηθικό επίπεδο. Συνεπώς, η όλη υπόθεση οφείλεται ή είναι αποτέλεσμα μιας εξωτερικής πολιτικής χωρίς ηθικά πλαίσια η οποία χαράσσεται από άτομα τα οποία πιστεύουν ότι είναι εμπειρογνώμονες εν προκειμένω. Φρονώ ότι ποτέ δεν πρέπει να αποκρύψουμε το γεγονός ότι ένα μέρος της ευθύνης για την πορεία που ακολουθούν τα θέματα σχετικά με την πρώην Γιουγκοσλαβία οφείλεται και στο εν λόγω διακυβερνητικό συμβούλιο, και δεν πρέπει ποτέ πια να ομιλούμε για αδυναμία, επειδή τα πράγματα δεν είναι έτσι.
<P>
Ζούμε τώρα στο πλαίσιο της κατάστασης που δημιουργήθηκε από τη συμφωνία της Dayton, που ήταν γέννημα της συμφωνίας Vance-Owen, η οποία υπήρξε το εγγόνι των σχεδίων του Κάρατσιτς, τα οποία αυτός κάποτε μου τα έδειξε επάνω σε ένα χάρτη που κρέμονταν στον τοίχο, στην αρχή ακόμη της δυστυχίας που ακολούθησε. Κανένας από εμας δεν μπορεί να είναι ικανοποιημένος από αυτό. Μπορούμε να είμαστε ικανοποιημένοι από το γεγονός ότι υπάρχει τώρα ένα στρατιωτικό στοιχείο, το οποίο σχηματίσθηκε από το ΝΑΤΟ σε συνεργασία με άλλα στρατεύματα, η IFOR η οποία κρατεί διαχωρισμένες τις παρατάξεις, δυστυχώς από τη στιγμή που τα στρατεύματα του Μπλάντιτς άρχισαν να ηττώνται. Όμως, τέλος πάντων, υπάρχει διαχωρισμός τώρα, υπάρχει και ένα πολιτικό στοιχείο, για το οποίο ουσιαστικά θα πρέπει να δηλώσουμε ότι είναι αστείο επειδή η τήρηση της τάξεως καθώς και π.χ. οι δυνατότητες επιστροφής των προσφύγων και η διεξαγωγή εκλογών, δεν μπορούν να επιτευχθούν λόγω της κατάστασης βιας που υφίσταται, παρά μόνο την ισχύ. Η πρώτη ερώτησή μου προς το Συμβούλιο είναι εάν μπορούμε να αναμένουμε κάτι ακόμη από τη διεθνή αστυνομική δύναμη, η οποία προβλέπονταν ότι θα ήταν ιδιαίτερα ισχυρά εξοπλισμένη. Δεν μπορούμε να πάρουμε τους αστυνομικούς που κυκλοφορούν στους δρόμους του Λονδίνου, τους bobbies, και να τους τοποθετήσουμε στη Μπάνια Λούκα και τα περίχωρά της ή στο Σεράγιεβο και τα περίχωρά του. Αυτό δεν είναι δυνατόν να γίνει. Εκεί πρέπει να διαθέτουμε στρατεύματα τα οποία θα πρέπει περισσότερο να μοιάζουν με ειδικές δυνάμεις ή όπως στις Κάτω Χώρες ένα είδος αστυνομίας το οποίο ενδεχομένως μπορεί να διαθέτει και τεθωρακισμένα οχήματα. Συχνά θα πρέπει να αντιμετωπίσουν εκεί ένοπλες συμμορίες. Υφίσταται η δυνατότητα η αστυνομική αυτή δύναμη να καταστεί πραγματικότητα και να μπορεί επίσης να επεμβαίνει αποτελεσματικά;
<P>
Όσον αφορά τις εκλογές οφείλω επιπλέον να ρωτήσω τον Επίτροπο ποια είναι η κατάσταση σχετικά με τη βοήθειά μας προς τα ελεύθερα μέσα μαζικής ενημέρωσης. Γνωρίζουμε ότι η διαμάχη στη Γιουγκοσλαβία όπως π.χ. η διαμάχη στη Ρουάντα και το Μπουρούντι, οφείλεται σε μεγάλο βαθμό στην κακόβουλη εκμετάλλευσή της από τα μέσα μαζικής ενημέρωσης. Επι έτη συζητούμε επ' αυτού του θέματος και ακόμη δεν έχει επιτελεσθεί τίποτα αποτελεσματικό όσον αφορά τον επηρρεασμό της κοινής γνώμης από πραγματικά ελεύθερα μέσα μαζικής ενημέρωσης τα οποία θα ενισχύονται από εμάς. Φρονώ ότι είναι ιδιαίτερα σημαντικό να ασχοληθούμε με αυτό το πρόβλημα.
<P>
Κύριε Πρόεδρε, είμαι ιδιαίτερα ικανοποιημένος από το γεγονός ότι σε μια άλλη έκθεση που εγκρίθηκε σήμερα αναφέρεται ότι πρέπει να πραγματοποιηθεί μια δημόσια διεθνής έρευνα σχετικά με την πολιτική πλευρά των γεγονότων γύρω από τη Σρεμπρενίτσα. Φρονώ ότι ορισμένες χώρες δεν επιθυμούν ευχαρίστως να γνωστοποιηθούν αυτά τα γεγονότα ούτε να συλληφθούν ο Κάρατσιτς με τον Μπλάντιτς επειδή ενδεχομένως θα έλθουν στη δημοσιότητα πολλά ενοχλητικά στοιχεία. Νομίζω ότι είναι ιδιαίτερα σημαντικό ότι αυτό το ζήτησε το Κοινοβούλιο, οι εκπρόσωποι δηλαδή των πολιτών.

<SPEAKER ID=134 LANGUAGE="IT" NAME="Baldi">
Κύριε Πρόεδρε, αγαπητοί συνάδελφοι, πρώτ'απ'όλα θέλω να συγχαρώ τους συναδέλφους κκ. Mendiluce και Giansily για την εξαιρετική τους εργασία.
<P>
Η ανοικοδόμηση της πρώην Γιουγκοσλαβίας και η βοήθεια στους πληθυσμούς που πλήγηκαν από τον πόλεμο είναι αναπόσπαστο μέρος της διαδικασίας ειρήνευσης που ξεκίνησε το Δεκέμβριο του 1995 με την επικύρωση των συμφωνιών του Dayton. H Ευρωπαϊκή Ένωση δεσμεύτηκε να καλύψει το 65 % των πόρων που προορίζονται για την ανθρωπιστική βοήθεια και να πρωτοστατήσει στη σύγκληση των συνεδριάσεων των χορηγών της ανοικοδόμησης της χώρας.
<P>
Η γρήγορη και αποφασιστική έναρξη της ανοικοδόμησης του οικονομικού και κοινωνικού ιστού της πρώην Γιουγκοσλαβίας αποτελεί το πρώτο βήμα στην κατεύθυνση της αποκατάστασης του status quo , και συνεπώς της βελτίωσης των συνθηκών διαβίωσης των πληθυσμών. Η τελευταία θα είναι όρος εκ των ων ουκ άνευ, μέχρι που μπορεί να επανέλθει η ομαλότητα στη χώρα. Η βοήθεια οφείλει να επιτρέψει σταδιακά το πέρασμα από τη φάση της έκτακτης ανάγκης μέχρι εκείνη της ανοικοδοόμησης. Η δημιουργία κοινών δημοκρατικών θεσμών, ο σεβασμός των πολιτικών και αστικών δικαιωμάτων των πολιτών, των ανθρωπίνων δικαιωμάτων, οι εγγυήσεις για την επιστροφή των προσφύγων, η συνεργασία με το Διεθνές Δικαστήριο αποτελούν απαραίτητα στοιχεία για την υλοποίηση της διαδικασίας ειρήνευσης.
<P>
Η υπουργική διεθνής Διάσκεψη της Φλωρεντίας της 13ης και 14ης Ιουνίου, που αποκαλείται ενδιάμεση, τοποθετείται στα μισά της διαδρομής της πορείας ειρήνευσης. Η ιταλική επιτυχία της συνάντησης 45 εμπλεγμένων χωρών, υπό διαφόρων ιδιοτήτων, για την υλοποίηση των συμφωνιών ειρήνης του Dayton εκφράζεται έμπρακτα με τη συμφωνία για τον αφοπλισμό και την εκλογική αναμέτρηση των επόμενων μηνών. Οι εκλογές είναι κρίσιμο πέρασμα της συμφιλίωσης. Πράγματι, χωρίς την έκφραση ελευθέρων εκλογών δεν μπορεί να γεννηθεί η νέα ιθύνουσα τάξη ικανή να διοικεί τη χώρα και να διαχειρίζει τις χρηματοδοτήσεις που η διεθνής κοινότητα επενδύει για την ανοιδοκόμηση της Βοσνίας.
<P>
Αυτές οι εκλογές πρέπει να διεξαχτούν μέσα σε εντελώς ήπιο κλίμα, ενώ οι εγκληματίες πολέμου πρέπει να καταδοθούν στη δικαιοσύνη. Ειρήνη, ασφάλεια, ελευθερία, σεβασμός των ανθρωπίνων δικαιωμάτων, δημοκρατία και δικαιοσύνη είναι λέξεις που πρέπει να αποκτήσουν ισχυρό νόημα στην περιοχή αυτή, που βασανίστηκε μακρόχρονα. Χρειάζεται τηλεόραση super partes για να διασφαλιστεί ελευθερία έκφρασης εν όψει των εκλογών, για τη διάδοση σωστών μηνυμάτων. Η κατάσταση είναι ακόμη πολύ τεταμένη, εξ αιτίας της έντονης μνησικακίας που ακόμη διασπείρεται ανάμεσα στις διάφορες εθνικότητες. Η παρέμβαση λοιπόν απαιτεί μεγάλη λεπτότητα, μέγιστο σεβασμό των τοπικών πληθυσμών και των μειονοτήτων για να είναι εφικτή η επιστροφή των αποδιωγμένων.

<SPEAKER ID=135 LANGUAGE="SV" NAME="Cars">
Κύριε Πρόεδρε, είναι ευχάριστο να ακούμε από συναδέλφους που επεσκέφθησαν την πρώην Γιουγκοσλαβία ότι η κατάσταση εκεί έχει βελτιωθεί. Αυτό υπογραμμίζει την αξία της υποστήριξης μας και πρός την Ifor και πρός την ανασυγκρότηση που αξιέπαινα καθοδηγείται από τον κ. Carl Bildt.
<P>
Πολλοί και εντός και εκτός ΕΕ βλέπουν την εξέλιξη στην πρώην Γιουγκοσλαβία σαν μιά δοκιμή της ισχύος της εξωτερικής πολιτικής της ΕΕ. Γίνεται ακόμη πιό σημαντικό με θετικά αποτελέσματα. Πρός τούτο απαιτούνται χρήματα? η Διάσκεψη για την βοήθεια ήταν επιτυχής, αλλά χρειάζονται περισσότερα. Σε συνάφεια με αυτό θέλω μόνο να τονίσω ότι το πρόγραμμα Phare, αν το δούμε σαν μιά κανάτα με νερό, δεν είναι ανεξάντλητο και ότι υπάρχουν πολλά στόματα να ξεδιψάσουν.
<P>
Η βοήθεια της ΕΕ πρέπει πρωτίστως να δωθεί για την παροχή ενέργειας, τις επικοινωνίες και τις κατοικίες καθώς και να δώσει ζωή σε έναν κατεστραμμένο εμποροβιομηχανικό τομέα. Είναι ιδιαίτερα σημαντικό για τους Φιλελεύθερους ότι καμία βοήθεια της ΕΕ δεν θα καταλήξει σ' αυτούς που αρνούνται να σεβαστούν τα ανθρώπινα δικαιώματα. Ας μου επιτραπεί εδώ, κύριε Πρόεδρε, να αδράξω την ευκαιρία και να εκφράσω την εκτίμηση μου για τις μεγάλες προσπάθειες που καταβάλλονται από την συνάδελφο μας κα. Elisabeth Rehn.
<P>
Τα χρήματα της βοήθειας δεν πρέπει επίσης να δωθούν σ' αυτούς που δεν δείχνουν έμπρακτα ότι έχουν κατανοήσει την αναγκαιότητα του να τεθούν ενώπιον της δικαιοσύνης οι ύποπτοι για εγκλήματα πολέμου. Οι υπεύθυνοι των εθνικών εκκαθαρίσεων πρέπει να απομακρυνθούν, οι πρόσφυγες να επιστρέψουν στα σπίτια τους, να επανιδρυθούν ανεξάρτητα μμε και να διενεργηθούν ελεύθερες εκλογές. Πρέπει να χτίσουμε μια στέρεα μετά - το - 96 - δομή για τη Βοσνία - Ερζεγοβίνη.

<SPEAKER ID=136 LANGUAGE="NL" NAME="Wiersma">
Πρόεδρε, αποφασίσθηκε τώρα να διεξαχθούν οι εκλογές στη Βοσνία κατά την προκαθορισμένη ημερομηνία και είναι ιδιαίτερα σημαντικό να εξετασθεί ποια είναι η εξέλιξη της υπόλοιπης ειρηνευτικής διαδικασίας. Χωρίς συνέχιση των εγγυήσεων για την ασφάλεια στη Βοσνία και χωρίς ορατά αποτελέσματα από την επανοικοδόμηση, οι εκλογές θα διεξαχθούν μέσα σε ένα είδος κοινωνικού κενού. Το πολύ πολύ να επιβεβαιώσουν τους υφιστάμενους πολιτικούς συσχετισμούς, οι οποίοι κάθε άλλο παρά είναι ικανοποιητικοί και οι οποίοι τότε μόνο θα βελτιωθούν όταν η ειρηνευτική διαδικασία θα αρχίσει να έχει απτά πλεονεκτήματα. Για αυτό το λόγο επίσης θα πρέπει να υπάρξει βεβαιότητα όσον αφορά τη συνέχιση της διεθνούς παρουσίας στη Βοσνία η οποία αποτελεί τη θεμελιώδη βάση για κάθε προσπάθεια αποκατάστασης.
<P>
Μπορεί να υφίστανται αμφιβολίες σχετικά με την ορθότητα της επιλεχθείσης ημερομηνίας για τη διεξαγωγή εκλογών, όμως οι πολίτες θα έχουν κανένα όφελος εκλέγοντας κάποιον; Θα υπάρχουν, άραγε οι κατάλληλες συνθήκες το Σεπτέμβριο; Όμως, δεδομένου ότι η διεθνής κοινότητα αποφάσισε να τηρήσει το χρονοδιάγραμμα των συμφωνιών της Dayton εμεις τώρα πρέπει κυρίως να επικεντρώσουμε το ενδιαφέρον μας στις συνθήκες που υφίστανται σε αυτή την ίδια τη Βοσνία και η Ένωση μπορεί να συμβάλει ώστε κατά τις εκλογές και την προεκλογική περίοδο όλοι οι συμμετέχοντες να μπορούν να προβληθούν με τίμιο και ικανοποιητικό τρόπο. Διάφοροι προηγούμενοι ομιλητές τόνισαν τη μεγάλη σημασία της δημιουργίας ικανοποιητικών, ελεύθερων και αμερόληπτων συνθηκών κατά τη διάρκεια της προεκλογικής εκστρατείας και των εκλογών και στο πλαίσιο αυτό είναι επίσης σημαντικό να δοθεί μεγαλύτερη προσοχή στο ρόλο των ελεύθερων μέσων μαζικής ενημέρωσης.
<P>
Επιθυμούμε επίσης η Ένωση, μαζί με άλλους χορηγούς, να προσπαθήσει να επιταχύνει, με ορατά αποτελέσματα, την επανοικοδόμηση της Βοσνίας. Τώρα διεξάγονται πολλές συζητήσεις, προετοιμάζονται πολλά σχέδια, όμως οι κάτοικοι επιτοπίως βλέπουν λίγα μόνο συγκεκριμένα αποτελέσματα. Πρέπει να ελευθερωθούν περισσότερα χρήματα, πρέπει να εφαρμόζονται λιγότερο πολύπλοκες διαδικασίες, πρέπει να χρησιμοποιηθούν περισσότεροι εντόπιοι και πρέπει να υπάρχει ταχύτερη παράδοση των υλικών. Οι κάτοικοι της Βοσνίας πρέπει να δουν ότι κάτι αλλάζει και ότι και αυτοί οι ίδιοι μπορούν να κάνουν κάτι. Φρονώ ότι η Ευρωπαϊκή Επιτροπή θα πρέπει επίσης να φροντίσει για την επαρκή επάνδρωση των γραφείων της στη Βοσνία, τα οποία πρέπει να διαθέτουν επίσης αρκετές αρμοδιότητες ούτως ώστε να μπορούν να εκτελούν το έργο τους γρήγορα και αποτελεσματικά. Στο πλαίσιο αυτό επιθυμώ επίσης να θίξω την ανάγκη βελτίωσης του επιτόπιου συντονισμού μεταξύ των διεθνών οργανισμών. Όταν πρόσφατα ήμουν εκεί, μου δημιουργήθηκε η εντύπωση ότι ορισμένες φορές τα διάφορα άτομα των οργανώσεων παροχής βοήθειας μπερδεύονταν μεταξύ τους. Ολόκληρο το Σεράγιεβο είναι γεμάτο με καλώς εξοπλισμένα αυτοκίνητα των εν λόγω οργανώσεων και συχνά πολλές από αυτές τις οργανώσεις εργάζονται εκεί χωρίς να υπάρχει συντονισμός μεταξύ τους. Ο εισηγητής Τitley ορθώς επισημαίνει τη βραδύτητα που παρατηρείται στη χορήγηση της υποσχεθείσης βοήθειας. Το σημείο αυτό πρέπει επίσης να τύχει ιδιαίτερης προσοχής.
<P>
Εάν η διεθνής κοινότητα επιθυμεί η πολιτική διαδικασία να εξελιχθεί σύμφωνα με το χρονοδιάγραμμα τότε θα πρέπει να είναι τουλάχιστον διατεθειμένη να πραγματοποιήσει επενδύσεις με ταχύτερο τρόπο από ότι τώρα και να δημιουργήσει τις υλικές προϋποθέσεις που θα αποτελέσουν τη βάση της πολιτικής προόδου. Από αυτή την άποψη οι εκλογές είναι σημαντικές. Ο ρόλος της IFOR στην ειρηνευτική διαδικασία είναι σημαντικός, αλλά μια ορατή αποκατάσταση, ορατά αποτελέσματα της επανοικοδόμησης είναι ιδιαίτερα σημαντικά για την επιτυχή έκβαση της τεράστιας επιχείρησης την οποία έχει δρομολογήσει η διεθνής κοινότητα στη Βοσνία.

<SPEAKER ID=137 LANGUAGE="DE" NAME="Kittelmann">
Κυρία Πρόεδρε, αξιότιμοι κυρίες και κύριοι συνάδελφοι, συζητήσαμε για το πόσο εξαιρετικά δύσκολο είναι να υλοποιήσουμε την αναγκαία βοήθεια, ούτως ώστε, λίγο χρόνο μετά τις φρικαλεότητες του πολέμου, να μπορέσουμε να δώσουμε στους ανθρώπους καινούρια εμπιστοσύνη, ώστε να μην είναι απροστάτευτοι και να καταφέρουν πάλι να ριζώσουν οικονομικά. Συνεχίζονται ταυτόχρονα, και η κ. Pack το επεσήμανε αυτό διεξοδικά, το άδικο και οι γενοκτονίες, χωρίς η κοινή γνώμη να μαθαίνει και πολλά. Εμείς, ως Ευρωπαϊκή Ένωση, είμαστε οι μόνοι που εμμένουμε στις οικονομικές υποχρεώσεις που αναλήφθηκαν στη διάσκεψη των χορηγών.
<P>
Θα πρέπει μόνο να προσέξουμε το εξής. Tους ανθρώπους εκεί, που περιμένουν και χρειάζονται οικονομική αλλά και ψυχολογική βοήθεια, δεν τους βοηθάμε με μομφές. Δεν επιτρέπεται να τους αφήσουμε μόνους, αλλά θα πρέπει να προσπαθήσουμε από κοινού να βρούμε πολλές πηγές βοηθείας και να τους δείξουμε - όχι μόνο σ' όσους έμειναν εκεί, αλλά και στους πρόσφυγες οι οποίοι καθυστερούν ακόμη να επιστρέψουν - ότι η ανασυγκρότηση της χώρας εξαρτάται από όλους.
<P>
Δεν μπορούμε επίσης να διαιρέσουμε τους κατοίκους σ' εκείνους που μπόρεσαν έγκαιρα να δραπετεύσουν και περιμένουν τώρα να προχωρήσει η ανασυγκρότηση για να επιστρέψουν μετά, και σ' εκείνους που έμειναν εκεί και υπέφεραν; σ' αυτούς δεν μπορούμε να πούμε «Οικοδομήστε», μέχρις ότου οι άλλοι δουν ότι μπορεί κανείς να επιστρέψει. Βλέπω το δίλημμα, αλλά γνωρίζουμε και τις συνέπειες.
<P>
Με σιγουριά μπορεί να λεχθεί ένα μόνον πράγμα: Ο δρόμος προς την ειρήνη είναι μακρύς. Δεν πρέπει να είμαστε ανυπόμονοι. Kι εμείς, ως Ευρωπαϊκό Κοινοβούλιο, θα πρέπει να βοηθήσουμε την Επιτροπή και το Συμβούλιο, μη φορτώνοντας τους με κατηγορίες, αλλά συνδράμοντας από κοινού σε μια δύσκολη κατάσταση. Παντού χρειάζονται χρήματα, αλλά εκεί χρειάζονται επειγόντως αυτή τη στιγμή. Γι' αυτό και θα πρέπει, σε δύσκολους καιρούς, να ανταποκριθούμε στις υποχρεώσεις μας και δεν επιτρέπεται να αποτύχουμε.

<SPEAKER ID=138 LANGUAGE="IT" NAME="Imbeni">
Κύριε Πρόεδρε, κύριε Επίτροπε, κύριε Πρόεδρε του Συμβουλίου, ο βασικός λόγος της παρέμβασής μου δεν είναι οι δηλώσεις που έκαναν ήδη πολλοί συνάδελφοι για τα συναισθήματά μας, για τις δυσχέρειες, τις προοπτικές και τα λοιπά, αλλά η αντιμετώπιση ενός ζητήματος, που έχω ήδη επισημάνει στην Επιτροπή Εξωτερικών Υποθέσεων, παρουσία του Επιτρόπου Van den Broek και που μόνο επιφανειακά αναφέρεται στην έκθεση Mendiluce.
<P>
Είμαι πεπεισμένος ότι δεν μπορούμε να περιμένουμε την αναθέωρηση των χρηματοοικονομικών προβλέψεων για την εκπόνηση προγράμματος ad hoc για την ανοικοδόμηση της πρώην Γιουγκοσλαβίας. Πιστεύω ότι ακόμη και η πιο ουσιαστική βοήθεια - και σαν Ευρωπαϊκή Ένωση αναμφισβήτητα υπήρξε αξιόλογη προσπάθεια - δεν επαρκεί αν δεν ενταχτεί σε νέο πρόγραμμα. Αν οι ενέργειές μας μπορούν να θεωρηθούν επαρκείς από ποσοτικής άποψης, λαμβανομένων υπόψη των προγραμμάτων TACIS και PHARE μετά από την αναταραχή που σημειώθηκε με το τέλος του ψυχρού πολέμου, όμως, μετά από τέσσερα χρόνια συγκρούσεων, αναμφισβήτητα δεν μπορούμε να οργανώσουμε τη βοήθειά μας για την ανοικοδόμηση παρά μόνο μέσω ενός προγράμματος ad hoc . Από αυτό το θεμελιώδους σημασίας γεγονός διακυβεύεται και το κύρος της Ευρωπαϊκής Ένωσης και η παγίωση του δικαιώματος ανάμιξης. Δεν πρέπει να συμμετάσχουμε στην εκλογική αναμέτρηση σαν απλοί παρατηρητές ή εγγυητές, αλλά σαν βασικοί συντελεστές, με δύο σημαντικά επιχειρήματα. Φυσικά, ο λόγος δεν ανήκει αποκλειστικά στην Επιτροπή και στο Συμβούλιο αλλά σε όλα τα Όργανα στο σύνολό τους.
<P>
Το πρώτο επιχείρημα είναι η άμεση δέσμευση εκπόνησης ολοκληρωμένου πολυετούς προγράμματος ανοικοδόμησης, με δυνατότητα αναθεώρησης ad hoc . To δεύτερο επιχείρημα είναι η διεύρυνση της παγκόσμιας μας παρουσίας πέρα από το 1996. Από αυτή την άποψη, η φωνή των χωρών και των θεσμών πρέπει να ακουστεί με περισσότερη σαφήνεια και δύναμη. Αν διαχέεται η αβεβαιότητα για την παρουσία του IFOR στην πρώην Γιουγκοσλαβία και στη Βοσνία μετά το τέλος του 1996, θα αναφλέξει ο κίνδυνος, και οι δεσμεύσεις που πολύ σωστά επικαλέστηκαν τόσο από τον βουλευτή κ. Oostlander όσο και από πολλούς άλλους απέναντι στην ειρήνη μέσα στη δικαιοσύνη και στην παραπομπή των εγκληματιών πολέμου στη ίδια τη δικαιοσύνη, γίνονται αόριστες και η εν λόγω παραπομπή μοιάζει με υποκρισία, χωρίς πραγματικές συνέπειες.

<SPEAKER ID=139 LANGUAGE="DE" NAME="Tillich">
Κυρία Πρόεδρε, κατ' αρχήν θα ήθελα να πω ότι η Ευρωπαϊκή Ένωση, για τις χώρες της πρώην Γιουγκοσλαβίας, ήταν ο πρώτος και ο μεγαλύτερος αρωγός. Βρισκόμαστε εκεί και δραστηριοποιούμαστε, κι αυτό ασφαλώς είναι καλό. Πού βρίσκεται τότε το πρόβλημα; Από την αρχή, οι βουλευτές του Ευρωπαϊκού Κοινοβουλίου επεσήμαναν ότι με τις παραδοσιακές μεθόδους και στρατηγικές της Ευρωπαϊκής Επιτροπής, δεν μπορεί να χορηγηθεί βοήθεια στις χώρες αυτές για ανασυγκρότηση. Η έκθεση Giansily τονίζει ότι η παρούσα βοήθεια τροφοδοτείται από 10 διαφορετικές δημοσιονομικές θέσεις, κι αυτό σημαίνει ότι διαφορετικές υπηρεσίες της Επιτροπής, με διαφορετικές μεθόδους, προσπαθούν να συντονίσουν τη βοήθεια αυτή. Αυτό θα 'πρεπε να το δούμε συνολικά, και σε σχέση με τους άλλους χορηγούς και με το συντονισμό της βοήθειας τους. Φοβάμαι ότι συχνά δεν υπάρχει επαρκής συντονισμός όσον αφορά τη βοήθεια.
<P>
Τι θα πρέπει να γίνει λοιπόν, κατά τη γνώμη μου; Χρειαζόμαστε αυστηρότερο συντονισμό της οικονομικής βοήθειας, σε μια νομική βάση που πρόκειται να δημιουργηθεί, κι αυτό αναφέρθηκε ήδη. Η Επιτροπή θα πρέπει να οργανώσει μια αποδοτική βοήθεια και οι διαδικασίες θα πρέπει να επιταχυνθούν - κι αυτό λέχθηκε επίσης. Διότι η παρούσα διαδικασία και οι παρούσες μέθοδοι, σύμφωνα με το PHARE - και αυτό το επισημάναμε επανειλημμένα - είναι τελείως ακατάλληλες. Φαντασθείτε ότι σ' αυτή την πολύπλοκη διαδικασία προκήρυξης, από την εξεύρεση του προγράμματος μέχρι την υλοποίησή του, περνάει ένα εξάμηνο τουλάχιστον, κατά κανόνα ένας χρόνος, κι αυτό δεν μπορεί να είναι άμεση βοήθεια για την ανασυγκρότηση της πρώην Γιουγκοσλαβίας.
<P>
Για το PHARE γίνονται διαπραγματεύσεις με τη λήπτρια χώρα και με τις λήπτριες κυβερνήσεις, με θεαματικές εναλλαγές, και για τα μεμονωμένα έργα με τις κυβερνήσεις. Στη Βοσνία-Ερζεγοβίνη επίκεινται εκλογές. Το πρόγραμμα PHARE, συνεπώς, μπορεί να χρησιμοποιηθεί, από την παρούσα κυβέρνηση, σαν μέσο του προεκλογικού αγώνα; αυτό ισχύει τόσο για την επιλογή των έργων, όσο και για την ενδεχόμενη καθυστέρησή τους.
<P>
Η Ευρώπη στράφηκε προς εμάς μια φορά, όταν γινόταν πόλεμος στην περιοχή. Τώρα αρχίζει το τρυφερό φυτό της ειρήνης να μεγαλώνει, και η Ευρώπη στρέφεται πάλι σ' εμάς. Ας προσέξουμε, λοιπόν, ώστε το τρυφερό αυτό φυτό να ποτιστεί με βροχή, με βροχή χρημάτων, ώστε να μεγαλώσει.

<SPEAKER ID=140 LANGUAGE="FR" NAME="Kouchner">
 (FR) Κυρία Πρόεδρε, δεν διαθέτω παρά ένα μόνο λεπτό για να σας πω πόσο ευτυχής είμαι από τις εκθέσεις αυτές, και να συγχαρώ τους εισηγητές και ιδιαίτερα το πιο πολιτικό μεταξύ αυτών, τον κ. Mendiluce Pereiro.
<P>
Λοιπόν, ορισμένα σημεία στα γρήγορα και χωρίς περιστροφές: εκλογές, ναι, γιατί είναι καλύτερα να γίνουν παρά να μη γίνουν΄, εφόσον όμως είναι καλά προετοιμασμένες. Η αναβολή τους για μια ακόμη φορά θα ήταν αποτυχία. Πρέπει να δούμε τις εκλογές αυτές ως την αρχή, όχι ως εγκατάλειψη. Χρειάζονται εκλογές για να διπλασιάσουμε την αλληλεγγύη μας.
<P>
Όσο για τους πρόσφυγες, πρέπει βέβαια να εξασφαλίσουμε την επιστροφή τους, αλλά να μη τους διώξουμε ούτε να τους εξαναγκάσουμε. Πρέπει να τους αφήσουμε να επιλέξουν τη βοήθεια, αλλά να ξεχωρίσουμε τη την ανθρωπιστική βοήθεια από την βοήθεια ανασυγκρότησης, η οποία μπορεί να είναι με προϋποθέσεις, κυρίως με τη σύλληψη των εγκληματιών: με άλλα λόγια, πρέπει να βοηθήσουμε το διεθνές μόνιμο ποινικό δικαστήριο του οποίου τα μέσα είναι περιορισμένα. Λοιπόν, μπορούμε να το κάνουμε. Πρέπει να τεθεί ως προϋπόθεση της βοήθειας αυτής.
<P>
Και έπειτα, ας μην κάνουμε στα γρήγορα και ας μην εξαφανιστούμε μετά τις εκλογές. Πρέπει να προετοιμάσουμε την ανάληψη από τους Ευρωπαίους, ακόμη κι αν ξέρουμε ότι οι αμερικανικές δυνάμεις θα φύγουν. Είναι η στιγμή να καταλάβουμε ότι και μετά την αναχώρηση των Αμερικανών θα μας χρειάζονται για πολύ. Ας φανούμε ικανοί, εμείς οι Ευρωπαίοι, να αναπληρώσουμε αυτό που θα μπορούσε να ερμηνευτεί, ίσως ακόμη και για εκλογικούς λόγους, ως εγκατάλειψη.

<SPEAKER ID=141 LANGUAGE="DA" NAME="Blak">
Κυρία Πρόεδρε, θα ήθελα να αναφέρω ότι είναι πάντα ευχάριστο να ακούει κανείς διάφορες απόψεις. Με ορισμένες από αυτές πιθανόν να μην συμφωνώ απόλυτα, όπως για παράδειγμα με τις απόψεις που διατυπώθηκαν κατά τη συζήτηση αυτή από ορισμένους ομιλητές, οι οποίοι υπεστήριξαν ότι οι πόροι που έχουν διατεθεί ως έκτακτη βοήθεια στη Γιουγκοσλαβία θα έπρεπε να χρησιμοποιηθούν για άλλο σκοπό. Δεν μπορώ να αρνηθώ ότι υπάρχουν πολλοί καλοί σκοποί για τους οποίους μπορούν να διατεθούν χρήματα, πράγμα που είναι, όπως πάντα, θέμα προτεραιοτήτων. Ωστόσο, όταν έχει επισκεφθεί κανείς προσωπικά την περιοχή και έχει δει με τα ίδια του τα μάτια να εκτυλίσσονται καθημερινές σκηνές ανθρώπινου πόνου στην περιοχή αυτή, δεν μπορεί ως άνθρωπος να κάνει τίποτα άλλο από το να προτείνει χείρα βοηθείας σε όσους το ζητούν. Προσωπικά κρίνω ότι θα έπρεπε να γίνουν πολύ περισσότερα, αλλά αυτό που βλέπουμε τώρα είναι πάντα μια αρχή.
<P>
Η ανασυγκρότηση της πρώην Γιουγκοσλαβίας αποτελεί καθήκον που πρέπει να αναληφθεί το συντομότερο δυνατό. Η χώρα είναι ένας τεράστιος σωρός τούβλων. Δεν υπάρχει νερό και ηλεκτρισμός στις περισσότερες περιοχές και το χειρότερο είναι ότι έχουν τοποθετηθεί νάρκες ξηράς σε μεγάλες εκτάσεις. Νάρκες που δεν μπορούν να ξεχωρίσουν τις αρβύλες των στρατιωτών από τα παιδιά που παίζουν. Οι πρόσφυγες που βρίσκονται σε άλλες χώρες δεν επιθυμούν φυσικά να επιστρέψουν στη Γιουγκοσλαβία, όπου πεθαίνει κανείς πηγαίνοντας βόλτα στο δάσος και όπου πρέπει να περπατήσει κανείς πολλά χιλιόμετρα για να βρει νερό. Πριν επιστρέψουν οι πρόσφυγες πρέπει να μπορούν να ζήσουν στην περιοχή αυτή. Πρέπει να υπάρχει μέλλον για να επιστρέψουν στην πατρίδα τους. Πρέπει να συμβάλουμε ώστε μια ολόκληρη χώρα να γίνει πάλι κατοικήσιμη και να εξασφαλιστεί μια αξιοπρεπής ζωή σε εκατομμύρια ανθρώπους. Δεν πρέπει να εξαρτώνται από τη βοήθειά μας. Καθήκον μας είναι να δημιουργήσουμε τις προϋποθέσεις, ώστε οι άνθρωποι αυτοί να καταστούν αυτάρκεις και να μπορούν να «ορθοποδήσουν».
<P>
Ως αντιπρόεδρος της Επιτροπής Ελέγχου του Προϋπολογισμού του Ευρωπαϊκού Κοινοβουλίου εκφράζω την ανησυχία μου για την τελική διαχείριση των πόρων. Η βοήθεια αυτή είναι τόσο αναγκαία, ώστε αποτελεί έγκλημα κάθε φορά που εξαφανίζεται ένα απλώς ECU για περιττές διοικητικές διαδικασίες και προχειρότητες, πόσο μάλλον όταν πρόκειται για άμεση απάτη. Συνεπώς, πρέπει να καταβάλουμε κάθε προσπάθεια για να εξακριβώνεται ότι η βοήθεια φθάνει σε εκείνους για τους οποίους προορίζεται.

<SPEAKER ID=142 NAME="Fassino">
Kυρία Πρόεδρε, θα ήθελα να ξεκινήσω την παρέμβασή μου από την έκβαση της ενδιάμεσης Διάσκεψης που διεξάχθηκε στη Φλωρεντία την περασμένη εβδομάδα, κατά την οποία επετεύχθησαν τρία σημαντικά αποτελέσματα: πρώτ'απ'όλα, για πρώτη φορά στη Φλωρεντία όλες οι αντιμαχόμενες παρατάξεις δέχτηκαν να καθίσουν η μια δίπλα στην άλλη στην ίδια αίθουσα, να συζητήσουν μαζί και στη συνέχεια να αποδεχτούν τον αμοιβαίο πρωταρχικό ρόλο στη διαδικασία ειρήνευσης. Aκριβώς το γεγονός ότι δεν είχε επαναληφτεί παρόμοια συνάντηση αποδεικνύει τη μοναδικότητα αυτής της επιτυχίας. Πιστεύω ότι πρέπει να καταχωρηθεί σαν πολιτικά βαρυσήμαντο γεγονός, καθώς η αναγνώριση είναι η απαραίτητη προϋπόθεση κάθε διαδικασίας ειρήνευσης. Δεν υπάρχει δυνατότητα διασφάλισης της σταθερότητας και τήρησης οποιασδήποτε συμφωνίας, όταν τα συμβαλλόμενα μέρη δεν αναγνωρίζονται αμοιβαία και το καθένα δεν πιστέψει στην καλή πίστη και στη θέληση για ειρήνη του άλλου.
<P>
Το δεύτερο σημαντικό αποτέλεσμα που επιτεύχτηκε στη Φλωρεντία είναι ο προσδιορισμός της ημερομηνίας της 14ης Σεπτεμβρίου για την εκλογική αναμέτρηση, που προηγείται από τις εξίσου σημαντικές εκλογές του Mostar της 30ής Ιουνίου. Ο προσδιορισμός ημερομηνίας δεν συνεπάγεται αναγκαστικά και τη διεξαγωγή εκλογών, ωστόσο η ενέργεια αυτή πρέπει να αποτελέσει κίνητρο για όλους και κυρίως για τα αντιμαχόμενα μέρη για να αξιοποιηθούν όλα τα πολιτικά, νομοθετικά, κανονιστικά και έμπρακτα μέσα για την υλοποίηση της εκλογικής προθεσμίας της 14ης Σεπτεμβρίου. Πάντως, ο καθορισμός ημερομηνίας υποχρεώνει τη διεθνή κοινότητα, και πρώτ'απ'όλα την Ευρωπαϊκή Ένωση, να καταβάλει κάθε προσπάθεια για τη διεξαγωγή των εκλογών το φθινόπωρο και τη θεμελίωση της διαδικασίας ειρήνευσης.
<P>
Το τρίτο αποτέλεσμα είναι η υπογραφή - όπως ήδη αναφέρθηκε στις παρεμβάσεις μερικών βουλευτών - της συμφωνίας ελέγχου του εξοπλισμού και των όπλων στην περιοχή. Ενώ μόνο πριν από λίγες μέρες στο Όσλο δεν επιτεύχτηκε η υπογραφή της συμφωνίας, υπογράφηκε στη Φλωρεντία μετά από πολυτάραχες και χρονοβόρες διαπραγματεύσεις, ευτυχώς με αίσιο τέλος. Πιστεύω ότι αυτός είναι ένας άλλος πρωταρχικής σημασίας σταθμός για τη θεμελίωση της διαδικασίας ειρήνευσης.
<P>
Φυσικά, είναι εμφανές ότι η διαδικασία ειρήνευσης θα είναι επίπονη και μακροχρόνια, όπως επισημάνθηκε από πολλούς βουλευτές και στην έκθεση εισαγωγής. Δεν πρόκειται για ομαλή διαδικασία ειρήνευσης. Όταν επί τέσσερα χρόνια μαίνεται ο πόλεμος, η εθνική εκκαθάριση, το μίσος που συχνά ανόρθωσε αδιαπέραστους τοίχους στη δυνατότητα επικοινωνίας, είναι αναμενόμενο η διαδικασία ειρήνευσης να εκτεθεί σε εμπόδια, σε κωλυσιεργίες, ακόμη και στον κίνδυνο παλινδρόμησης. Πάντως, πιστεύω ειλικρινά ότι η εντόπιση των προβλημάτων, των δυσκολιών, των άλυτων αντιθέσεων δεν μπορεί απλά να μας οδηγήσει στη συνειδητοποίηση της ύπαρξής τους ή στο μοιρολατρικό συμπέρασμα ότι δεν γνωρίζουμε αν θα ολοκληρωθεί η διαδικασία ειρήνευσης και ποια θα είναι τα επακόλουθα. Αντιθέτως, το πλήθος των δυσκολιών πρέπει να μας οδηγήσει στον πολλαπλασιασμό των πρωτοβουλιών, παρεμβάσεων και ενεργειών για την άρση των εμποδίων.
<P>
Ξεπεράστηκαν ήδη οι σημαντικότερες δυσκολίες που αντιμετωπίζαμε. Αναμφισβήτητα, είναι πρόβλημα εκείνο των εγκληματιών πολέμου που πρέπει να παραδοθούν στη δικαιοσύνη και πιστεύω ότι προς την κατεύθυνση αυτή επιβάλλονται μεγαλύτερες προσπάθειες και σαφέστεροι προσδιορισμοί εκ μέρους της διεθνούς κοινότητας, για τη διαμόρφωση εκείνου του κλίματος ηρεμίας που επιβάλλεται για την υλοποίηση των λοιπών στόχων, συμπεριλαμβανομένων των εκλογών της 14ης Σεπτεμβρίου.
<P>
Είναι άλυτο ακόμη το πρόβλημα του επαναπατρισμού των προσφύγων στα εδάφη της καταγωγής τους, στα χωριά τους ή, όπως λέει και η συνθήκη του Dayton με μια όμορφη αλλά ασφαλώς λίγο πομπώδη έκφραση: »στην εστία τους». Είναι πολύπλοκο το ζήτημα της επιτροφής των προσφύγων, δεδομένου ότι τα τέσσερα χρόνια εθνικής εκκαθάρισης εξάλειψαν κάθε αίσθημα αμοιβαίας εμπιστοσύνης και ράγισαν τα ψυχολογικά και πολιτιστικά δεσμά που μπορούσαν να διευκολύνουν αυτή την επιστροφή. Ωστόσο, αυτός δεν αποτελεί λόγος υποχώρησης, αντιθέτως πρέπει να συστηματοποιηθούν σταδιακά και υπομονετικά οι κατάλληλες ενέργειες για την επιστροφή των προσφύγων στις πάτριες εστίες τους, προς αδιάσειστη απόδειξη ότι η φάση της εθνικής εκκαθάρισης έχει οριστικά ξεπεραστεί και αποτελεί ένα δυσάρεστο παρελθόν.
<P>
Είναι επίσης πρωταρχικής σημασίας - όπως ισχυρίστηκαν πολλοί βουλευτές με την επικέντρωση των παρεμβάσεών τους στο σημείο αυτό - η επίσπευση της δραστηριότητας ανοικοδόμησης. Όπως δήλωσαν μερικοί, δεν είναι στην πραγματικότητα πρόβλημα του ύψους των χρηματοοικονομικών πόρων, καθώς οι τελευταίοι υπάρχουν και είναι μάλιστα σημαντικοί. Λείπει, αντιθέτως, η ικανότητα αντιμετώπισης των δαπανών, η λειτουργική αποτελεσματικότητα, η οργάνωση όλων των λειτουργικών μέσων για την αξιοποίηση αυτών των πόρων και για τη μέγιστη απόδοση σε θέματα ανοικοδόμησης.
<P>
Πιστεύω ότι η Ευρωπαϊκή Ένωση οφείλει να προωθήσει αποφασιστικά τις ενέργειες εκείνες που στοχεύουν στην εξάλειψη των καθυστερήσεων και στον προγραμματισμό των κατάλληλων μέτρων για τη βέλτιστη αξιοποίηση των επιδοτούμενων πόρων και των προορισμών τους.
<P>
Aποτελεί πρωτίστης σημασίας πολιτικό ζήτημα ο ακριβής προσδιορισμός της έννοιας της ανοικοδόμησης, καθώς δεν πρόκειται φυσικά μόνο για έργα τεχνικής φύσης, για χρηματοοικονομικές επενδύσεις και σχέδια αποκατάστασης των καταστροφών του πολέμου. Ανοικοδόμηση σημαίνει αποδοχή της συμβίωσης, της αμοιβαίας αναγνώρισης και της ανύπαρκτης ακόμη εμπιστοσύνης που πρέπει να καλλιεργηθεί μαζί με πειστικούς λόγους συνεργασίας και αυξάνουσας αλληλεξάρτησης. Δεν μας εμπνέει η νοσταλγία για την πρώην Γιουγκοσλαβία, που δεν υπάρχει πια και κάθε προσπάθεια ανασυγκρότησής της είναι καταδικασμένη στην αποτυχία. Ωστόσο, έχουμε συνειδητοποιήσει ότι η σταθερή και μακρόχρονη ειρήνη είναι στενά συνδεδεμένη με σχέσεις συνεργασίας και αλληλεξάρτησης ανάμεσα στα κράτη που γεννήθηκαν από τη διάλυση της πρώην Γιουγκοσλαβίας. Υπό το πρίσμα αυτό, τονίζω ότι το έργο της ανοικοδόμησης, όπως και ολόκληρη η στρατηγική της Ευρωπαϊκής Ένωσης απέναντι στην πρώην Γιουγκοσλαβία και στα κράτη που δημιουργήθηκαν από τη διάλυσή της πρέπει να διαποτίζεται από το πνεύμα της προσέγγισης στις τοπικές πραγματικότητες, με δυνατότητα διάθεσης σε όλα τα κράτη της περιοχής των απαραίτητων χρηματοοικονομικών, πολιτικών και οργανωτικών μέσων για την αύξηση της αμοιβαίας συνεργασίας, με στόχο την ανοικοδόμηση των προϋποθέσεων σταθερότητας θεμελιωμένης στην ανάκαμψη και ανάπτυξη όλων των κρατών της περιοχής και στην επικράτηση των αρχών του δικαίου, της δημοκρατίας, των αξιών των ελεύθερων κοινωνιών και της ελεύθερης αγοράς σε όλη τη βαλκανική ζώνη.
<P>
Από την άποψη αυτή, πιστεύω ότι οι αποφάσεις του Συμβουλίου Γενικών Υποθέσεων της Ευρωπαϊκής Ένωσης είναι ζωτικής σημασίας και στη συνεδρίαση του Λουξεμβούργου πριν από μερικές εβδομάδες και κατά τη γνώμη μου αποτελούν την πιο έκδηλη και καθοριστική απόδειξη της θέλησης της Ευρωπαϊκής Ένωσης να υιοθετήσει αποφασιστική και δυναμική στρατηγική δράση για τη θεμελίωση της διαδικασίας ειρήνευσης και για την παγίωση σταθερής και αδιάβλητης ειρήνης. Με άλλα λόγια, παρουσιάζεται σήμερα, κατά τη γνώμη μου, στην Ευρωπαϊκή Ένωση μια μοναδική ευκαιρία για να αποδείξει, και πραγματικά το προσπαθεί, ότι είναι σε θέση να επιστρατεύσει δυνάμεις και στρατηγικές που διαψεύδουν την απραξία και την αδυναμία της παθητικής αντιμετώπισης απέναντι στο ξέσπασμα της τραγωδίας της βαλκανικής ανάφλεξης.
<P>
(Χειροκροτήματα)

<SPEAKER ID=143 NAME="Van den Broek">
Κυρία Πρόεδρε, θεωρώ τιμή μου, να μπορώ να συζητώ σήμερα μαζί σας, εξ ονόματος επίσης της Επιτροπής, σχετικά με την κατάσταση στην πρώην Γιουγκοσλαβία, βάσει τεσσάρων πράγματι καλά τεκμηριωμένων εκθέσεων οι οποίες εκπονήθηκαν από τους κ.κ. Mendiluce, Titley, Giansily και Αλαβάνο. Επιθυμώ επίσης να συγχαρώ τους εισηγητές καθώς και όλους εκείνους οι οποίοι συμμετείχαν περαιτέρω στην εκπόνηση των εν λόγω εκθέσεων, για τον ιδιαίτερα σαφή και εμπεριστατωμένο τρόπο με τον οποίο θίγονται ουσιώδη θέματα στις τέσσερις αυτές εκθέσεις. Το ουσιώδες θέμα με το οποίο εμείς ασχολούμασε αυτή τη στιγμή είναι η ειρηνευτική διαδικασία στη Γιουγκοσλαβία. Μια ειρηνευτική διαδικασία η οποία, κατά την άποψή μας, έχει εισέλθει αυτή τη στιγμή σε μια αποφασιστική φάση.
<P>
Έχουν ήδη περάσει οι έξι πρώτοι μήνες της περιόδου εφαρμογής της και κατά τους ερχόμενους μήνες θα καταστεί σαφές εάν η ειρήνη έχει αποκτήσει σταθερή μορφή. Την περασμένη εβδομάδα συζητήσαμε στη Φλωρεντία την παρούσα κατάσταση, στο πλαίσιο του Peace Implementation Council , του PIC όπως θα το ονομάζω στη συνέχεια. Την προσεχή Παρασκευή και Σάββατο το θέμα της πρώην Γιουγκοσλαβίας θα θιγεί επίσης και κατά τη διάρκεια του Ευρωπαϊκού Συμβουλίου της Φλωρεντίας καθώς επίσης και στη συνάντηση της Ομάδας των 7/8 που θα πραγματοποιηθεί στη Λυόν, όπου το θέμα αυτό κατέχει εξέχουσα θέση στην ημερήσια διάταξη.
<P>
Χάρις στις τεράστιες προσπάθειες της διεθνούς κοινότητας, συγκεκριμένα της IFOR, αλλά και του υψηλού εκπροσώπου Carl Bildt και του επιτελείου του, του ΟΗΕ, της ΟΑΣΕ, της Ευρωπαϊκής Ένωσης, των διεθνών χρηματοπιστωτικών ιδρυμάτων, χάρις λοιπόν στην εν λόγω τεράστια διεθνή προσπάθεια μπόρεσε να υπάρξει μια συγκεκριμένη έναρξη της εφαρμογής των στρατιωτικών και πολιτικών διατάξεων της συμφωνίας της Dayton.
<P>
Εν τω μεταξύ, όπως ανέφερε προολίγου ο Υφυπουργός, επετεύχθηκε την τελευταία στιγμή στη Φλωρεντία μια συμφωνία ελέγχου των εξοπλισμών με την οποία ουσιαστικά δίνεται μια απάντηση στην ερώτηση που τέθηκε σχετικά με μια ενδεχόμενη αρνητική επίδραση της άρσης της απαγόρευσης πώλησης όπλων, νομίζω ότι η κ. Aelvoet αναφέρθηκε σε αυτό το θέμα, και ελπίζουμε ότι η εν λόγω συμφωνία ελέγχου των εξοπλισμών θα διατηρήσει, εν πάση περιπτώσει σταθερή την κατάσταση που επικρατεί σε αυτόν τον τομέα. Οφείλω να παρατηρήσω εν προκειμένω ότι η Ευρωπαϊκή Ένωση υιοθέτησε μια κοινή θέση σύμφωνα με την οποία εφόσον είναι παρούσα στην Βοσνία η IFOR, δεν πρόκειται να αποστείλει όπλα στην Βοσνία. Όπως αναφέρθηκε, η προσπάθεια είναι τεράστια, όμως και ο δρόμος είναι ακόμη μακρύς. Μπορεί τα όπλα να σιωπούν, αλλά απέχουμε ακόμη πολύ από εκείνο το οποίο μπορούμε να ονομάσουμε μια δημοκρατική και πλουραλιστική Βοσνία-Ερζεγοβίνη.
<P>
Η κ. Ogata επίσης, Ύπατος Αρμοστής για τους Πρόσφυγες, χαρακτήρισε την κατάσταση ως «μη εμπόλεμη, αλλά και μη ειρηνική». Σε αυτό αναφέρθηκε επίσης και ο κ. Αλαβάνος. Η επιστροφή των προσφύγων είναι ιδιαίτερα δύσκολη και τούτο οφείλεται κυρίως στην έλλειψη ελευθερίας κινήσεων και την έλλειψη εμπιστοσύνης εκ μέρους των προσφύγων όσον αφορά την ασφάλειά τους κατά την επιστροφή τους. Αγχος, δυσπιστία και εθνικισμός ενισχύουν την τάση για πλήρη διαχωρισμό μεταξύ της Ομοσπονδίας και της Σερβικής Δημοκρατίας ενώ κάθε άλλο παρά ικανοποιητική είναι η συνοχή μέσα σε αυτή την ίδια την Ομοσπονδία Κροατών-Μουσουλμάνων. Ο πρόσφατα αναγγελθής σχηματισμός μιας Βοσνιοκροατικής κυβέρνησης, όπως ονομάζεται, αποτελεί ένα σημαντικό πλήγμα το οποίο πρέπει να καταδικασθεί με αυστηρό τρόπο. Μέσω του Πρεσβευτή της Κροατίας στις Βρυξέλλες, απηύθυνα έκκληση στον πρόεδρο Τούτσμαν προκειμένου να βοηθήσει στην εξουδετέρωση της εν λόγω πρωτοβουλίας που αποτελεί σοβαρή παραβίαση της συμφωνίας της Dayton.
<P>
Σε ορισμένες περιοχές τα ανθρώπινα δικαιώματα παραβιάζονται ακόμη σε μεγάλη κλίμακα. Η ελευθερία των μέσων μαζικής ενημέρωσης υπάρχει μόνο σε ελάχιστο επίπεδο. Οι πρώην αντιμαχόμενες ομάδες βρίσκονται μπροστά σε μια ζωτικής φύσεως επιλογή. Να λάβουν σοβαρά υπόψη την ειρηνευτική διαδικασία και τη διαδικασία συμφιλίωσης ή να αρχίσουν εκ νέου τον πόλεμο και την ατέλειωτη δυστυχία. Όμως η επιλογή αυτή δεν πρέπει σε καμιά περίπτωση να αφεθεί σε εκείνους οι οποίοι είναι ύποπτοι για εγκλήματα πολέμου. Στο πλαίσιο αυτό, η συνεχής παρουσία στο προσκήνιο των Κάρατσιτς και Μπλάντιτς αποτελεί απειλή για ολόκληρη την ειρηνευτική διαδικασία. Συμφωνώ επίσης με όσα ανέφεραν επ' αυτού του θέματος και οι προηγούμενοι ομιλητές καθώς επίσης και σε όσα αναφέρει ο κ. Mendiluce στην έκθεσή του. Πρέπει να ασκηθεί πίεση στον Μιλόσεβιτσς ώστε να καταστεί πολιτικά ακίνδυνος ο Κάρατσις. Όμως αυτό μπορεί να συμβεί μόνο εάν αυτοί όντως παραδοθούν στο Ειδικό Δικαστήριο της Χάγης. Φρονώ ότι είναι ουτοπία να πιστεύουμε ότι θα απέχουν από οποιαδήποτε πολιτική δραστηριότητα εφόσον εξακολουθούν να βρίσκονται ακόμη στη Σερβική Δημοκρατία. Θα πρέπει να τηρηθούν πλήρως οι διατάξεις της συμφωνίας της Dayton όσον αφορά τη δίωξη των εγκληματιών πολέμου. Πρόσφατα μπορέσαμε να πληροφορηθούμε ότι στη Σερβική Δημοκρατία έχει δημιουργηθεί ένα ειδικό δικαστήριο για εγκληματα πολέμου για τη δίκη εκείνων οι οποίοι κατηγορούνται για παρόμοια εκγλήματα. Φρονώ ότι είναι ουτοπία να πιστεύουμε ότι το ειδικό δικαστήριο που δημιουργήθηκε από τη Σερβική Δημοκρατία, θα μπορούσε να υποκαταστήσει τη δικαστική εξουσία του Ειδικού Δικαστηρίου της Χάγης. Για μας, παραμένει εν ισχύ η υποχρέωση που απορρέει από τη συμφωνία της Dayton για συνεργασία με το Ειδικό Δικαστήριο της Χάγης.
<P>
Στην έκθεση του κ. Αλαβάνου τίθεται ορθώς το ερώτημα πως μπορούν οι πρόσφυγες να επιστρέψουν σε μια περιοχή όπου δολοφονήθηκε η οικογενειά τους, όπου οι βιαστές τους γυρίζουν ελεύθεροι και όπου η διοίκηση βρίσκεται στα χέρια των πρωην επιτιθεμένων. Αλλωστε δεν υπάρχει μεγαλύτερη πρόκληση για επανάλειψη παρόμοιων εγκλημάτων από το γεγονός ότι αυτά μπορούν να επιτελεσθούν ατιμώρητα. Δεν είναι λοιπόν άνευ λόγου το γεγονός ότι στα συμπεράσματα του PIC υπάρχει η απειλή της εκ νέου υποβολής οικονομικών κυρώσεων και υπενθυμίζεται για άλλη μια φορά η προϋπόθεση η οποία συνδέεται με την χορήγηση βοήθειας για ανοικοδόμηση, ένα θέμα το οποίο θίγεται και εκ μέρους του κ. Giansily, βάσει της οποίας είναι υποχρεωτική η συνεργασία με το Ειδικό Δικαστήριο για εγκλήματα πολέμου, ο σεβασμός των θεμελιωδών δικαιωμάτων και ελευθεριών, αλλά και μια μορφή αυτονομίας για το Κοσσυφοπέδιο αποτελεί έναν πολιτικό όρο για τη χορήγηση βοήθειας.
<P>
Υπογραμμίζω το θέμα της εντόπισης που θίγεται στην έκθεση του κ. Mendiluce προκειμένου ο όρος αυτός να ερμηνευθεί τελεσίδικα και να εφαρμοσθεί εναρμονισμένα από τους διάφορους διεθνείς χορηγούς. Διαφορετικά ο όρος αυτός θα είναι ως να μην υφίσταται.
<P>
Μέσα στο εν λόγω πολύπλοκο πολιτικό σκηνικό, η διεθνής κοινότητα προσπαθεί να οργανώσει την επιστροφή των προσφύγων, να προετοιμάσει τις εκλογές και να υλοποιήσει την επανοικοδόμηση. Στις προσπάθειες αυτές συμμετέχουν τα κράτη μέλη της Ευρωπαϊκής Ένωσης και η Ευρωπαϊκή Επιτροπή, ανάλογα με τις δυνατότητές τους. Η ECHO είναι ένας από τους σημαντικότερους χορηγούς της Υψηλής Αρμοστίας για του Πρόσφυγες. Όχι μόνο όσον αφορά τη χορήγηση βοήθειας σε πρόσφυγες που επιστρέφουν, αλλά επίσης και στον τομέα της αυστηρώς ανθρωπιστικής βοήθειας, η οποία ως γνωστόν χορηγείται χωρίς κανένα όρο. Η Επίτροπος Bonino ομίλησε διεξοδικά εν προκειμένω κατά τη διάρκεια της συνεδρίασης του PIC στην Φλωρεντία την προηγούμενη εβδομάδα.
<P>
Το 1996 θα διατεθούν περίπου 200 εκατ. Ecu για ανθρωπιστική βοήθεια στην πρώην Γιουγκοσλαβία. Τα σημερινά κονδύλια είναι ανεπαρκή και για αυτό το λόγο η Επιτροπή θα ζητήσει σε σύντομο χρονικό διάστημα τη βοήθεια του Κοινοβουλίου για να μπορέσει να χρησιμοποιήσει το αποθεματικό. Τα κράτη μέλη και Επιτροπή παρείχαν σημαντική χρηματική βοήθεια στη ΟΑΣΕ για να προετοιμασθούν οι εκλογές. Καταβάλλεται επίσης πρόσθετη προσπάθεια, απευθύνομαι επίσης και στον κ. Oostlander, για τα ανεξάρτητα μέσα μαζικής ενημέρωσης. Μαζί με τον υψηλό εκπρόσωπο καταβάλλονται προσπάθειες για τη δημιουργία ενός ανεξάρτητου τηλεοπτικού σταθμού. Το PIC αποφάσισε ομόφωνα να διεξαχθούν οι εκλογές σύμφωνα με το χρονοδιάγραμμα της συμφωνίας της Dayton. Τούτο σημαίνει ότι οι εκλογές πρέπει να διεξαχθούν το πολύ έως τις 14 Σεπτεμβρίου και το γεγονός αυτό μας χαροποιεί, Πρόεδρε, επειδή έτσι επιλύεται και το δίλημα που αντιμετώπιζε επίσης το Κοινοβούλιο μεταξύ μιας μη ικανοποιητικής κατάστασης εντός της οποίας έπρεπε να διεξαχθούν οι εκλογές και της διεξαγωγής τους πάσει θυσία προκειμένου να δημιουργηθεί, εν πάση περιπτώσει, μια συνταγματική ομοσπονδιακή δομή στην Βοσνία.
<P>
Οι συνθήκες δεν θα είναι οι καλύτερες δυνατές και η ένταση αναμένεται να φθάσει σε υψηλά επίπεδα. Στο πλαίσιο αυτό επιθυμώ να καταδικάσω ρητώς τη βαριά κακοποίηση του πρώην πρωθυπουργού της Βοσνίας-Ερζεγοβίνης, του κ. Σιλάϊτσις, κατά τη διάρκεια μιας προεκλογικής συνάντησης στο Kazin με την οποία αυτός ήθελε να ανακοινώσει τη δημιουργία του δικού του πολιτικού κόμματος, του κόμματος για την Βοσνία-Ερζεγοβίνη. Το γεγονός ότι η κακοποίηση έγινε από άλλους μουσουλμάνουν καθιστά την αγανάκτησή μας μεγαλύτερη. Από το βήμα αυτό επιθυμώ να του ευχηθώ ταχεία ανάρρωση.
<P>
Πρόεδρε, όπως αναφέρθηκε, η αναβολή των εκλογών θα σήμαινε ενίσχυση των σημερινών εθνικιστικών και αποχωριστικών τάσεων και απουσία του συνταγματικού πλαισίου κυρίως σε ομοσπονδιακό επίπεδο. Τούτο είναι αναγκαίο για την ορθή οργάνωση της επανοικοδόμησης της Βοσνίας-Ερζεγοβίνης. Για το σκοπό αυτό είναι αναγκαίο να υπάρχουν οι κατάλληλες δομές και από την πλευρά εκείνου που λαμβάνει τη βοήθεια. Παράλληλα, η ομοσπονδιακή δομή θα πρέπει επίσης να βοηθήσει στη διασφάλιση της συνοχής και της ακεραιότητας της Βοσνίας-Ερζεγοβίνης.
<P>
Όπως είναι γνωστό, η Επιτροπή συμετείχε ευθύς εξαρχής σε ολόκληρη την πορεία της επανοικοδόμησης. Μαζί με την Παγκόσμια Τράπεζα διοργανώθηκαν δύο επιτυχείς διασκέψεις χορηγών, οι οποίες απέφεραν συνολικά υποσχέσεις για τη χορήγηση 1, 8 δισ. δολαρίων για το 1996. Έως τώρα έχουν χορηγηθεί στην πραγματικότητα 250 περίπου εκατ. δολάρια. Υπολογίζεται ότι στα τέλη του 1996 το ποσό των πραγματικών χορηγήσεων θα έχει ανέλθει σε 800 περίπου εκατ. δολάρια.
<P>
Στην κοινή έκθεση που εκπόνησε η Ευρωπαϊκή Επιτροπή μαζί με την Παγκόσμια Τράπεζα και η οποία εξετάσθηκε επίσης κατά τη συνεδρίαση του PIC την προηγούμενη εβδομάδα υπάρχουν σημαντικές συστάσεις όπως καλύτερος συντονισμός των χορηγών και καλύτερη ευθυγράμμιση των διαφόρων σχεδίων. Ζητείται η βελτίωση της εσωτερικής δομής του μέρους που λαμβάνει τη βοήθεια δηλαδή της Βοσνίας-Ερζεγοβίνης. Αναφέρθηκα ήδη σε αυτό. Η επανοικοδόμηση πρέπει να προσανατολισθεί περισσότερο σε έργα τα οποία θα μπορούσαν να διευκολύνουν την επιστροφή των προσφύγων.
<P>
Η οικονομική ενίσχυση θα πρέπει να διατίθεται με ταχύτερο τρόπο, όπως αναφέρθηκε επίσης σήμερα, και η επανοικοδόμηση θα πρέπει να επικεντρωθεί ακόμη περισσότερο στους τομείς άμεσης προτεραιότητας όπως οι μεταφορές, η ενέργεια, οι τηλεπικοινωνίες, η στέγαση και, ας μην λησμονούμε, οτιδήποτε δημιουργεί θέσεις εργασίας. Ο πληθυσμός της Βοσνίας-Ερζεγοβίνης ο οποίος έχει πληγεί τόσο βαριά από τον πόλεμο περιμένει η επανοικοδόμηση να πραγματοποιηθεί με το ταχύτερο δυνατό ρυθμό και για να θεωρηθεί επιτυχημένη θα πρέπει να έχει ορατά αποτελέσματα όσο το δυνατόν πιο γρήγορα. Για αυτό το λόγο, όπως ορθά υπογραμμίζεται στην έκθεση του κ. Titley, είναι αναγκαίος ένας παρόμοιος συντονισμός. Αντιλαμβάνομαι πλήρως την ανυπομονησία που υπάρχει εν προκειμένω.
<P>
Από την άλλη πλευρά επιθυμώ επίσης να επισημάνω, και ζητώ από την κ. Mόller να δώσει προσοχή εν προκειμένω, ότι οι πολιτικές και οι πραγματικές συνθήκες εργασίας είναι κάθε άλλο παρά απλές. Πρέπει να επιτευχθεί συμφωνία με τις αρχές της Βοσνίας σχετικά με την επιλογή των σχεδίων, μια διαδικασία η οποία δεν προχωρεί πάντοτε εύκολα. Πρέπει να αναλογιστεί κανείς ότι πρόκειται για διάθεση δημοσίων πόρων οι οποίοι σχετίζονται με ορισμένους δημοσιονομικούς κανονισμούς και η Επιτροπή φέρει εν προκειμένω ευθύνη όσον αφορά τη διάθεση των χρημάτων έναντι του Κοινοβουλίου, έναντι των κρατών μελών και έναντι του Ελεγκτικού Συνεδρίου. Πρέπει να υπάρχει παρακολούθηση των διαδικασιών προκήρυξης διαγωνισμών, γεγονός το οποίο ορισμένες φορές προκαλεί αναπόφευκτα καθυστερήσεις. Για αυτό το λόγο είναι σχεδόν αδύνατον να μην είναι περιορισμένος σε αυτή την αρχική φάση ο όγκος των χορηγουμένων κονδυλίων. Ευχαριστώ τον κ. Titley ο οποίος έθιξε επίσης αυτό το πρόβλημα. Τούτο δεν σημαίνει ότι η Ευρωπαϊκή Επιτροπή δεν θα καταβάλει από την πλευρά της κάθε δυνατή προσπάθεια ώστε να επιταχυνθεί όσο το δυνατόν περισσότερο ο ρυθμός της χρηματοδότησης.
<P>
Πρόεδρε, για μια επιτυχή προσπάθεια επανοικοδόμησης είναι πράγματι αναγκαία η ύπαρξη ενός σταθερού πολιτικού κλίματος. Στο πλαίσιο αυτό θα πρέπει να γίνει αντιλληπτό ότι η διεθνής κοινότητα χορηγών έχει έως τώρα διαθέσει χρηματικούς πόρους για ανάληψη υποχρεώσεων και πληρωμές μόνο κατά το 1996. Απαντώντας στην παρατήρηση του κ. Imbeni, θα ήθελα να επισημάνω ότι η διεθνής κοινότητα των χορηγών είναι διατεθειμένη να συνεχίσει τις προσπάθειές της για την επανοικοδόμηση και κατά το επόμενο έτος, ζητώντας στο πλαίσιο αυτό την υποστήριξη των πολιτικών και της κοινής γνώμης, μόνο εάν εξαχθεί το συμπέρασμα ότι τα πρώην αντιμαχόμενα μέρη καταβάλλουν και τα ίδια κάθε δυνατή προσπάθεια για τη διαφύλαξη και την επιτυχή έκβαση της ειρηνικής διαδικασίας. Διότι πρωτίστως πρόκειται για το λαό τους, τη χώρα τους, το μέλλον τους, τη δική τους ειρήνη. Μια ειρήνη η οποία δεν ζει στις καρδιές του πληθυσμού δεν είναι μόνιμη ειρήνη. Ο κ. Imbeni γνωρίζει ότι ουσιαστικά μόνο η Ευρωπαϊκή Επιτροπή και η Παγκόσμια Τράπεζα έχουν πραγματοποιήσει υποσχέσεις, ουσιαστικές αρχικές υποσχέσεις, για μακροπρόθεσμη βοήθεια, στο πλαίσιο της οποίας θα πρέπει να ληφθεί υπόψη ότι στη δική μας περίπτωση θα πρέπει να υπάρξει έγκριση και εκ μέρους των αρμοδίων για τον προϋπολογισμό αρχών. Η Ευρωπαϊκή Ένωση ανακοίνωσε ότι κατά επόμενα τέσσερα έτη θα μπορούσε να διαθέσει συνολικά περίπου 1 δισ. Ecu. Η Παγκόσμια Τράπεζα ανακοίνωσε επίσης ένα ποσό. Πρέπει να διοργανωθεί μια άλλη διάσκεψη χορηγών, πιθανώς το φθινόπωρο, προκειμένου να διασφαλιστεί η χρηματοδότηση για το έτος 1997. Κατά τη γνώμη μας, η προσπάθειά μας θα πρέπει να συνεχισθεί και μετά το 1996. Γνωρίζω επίσης ότι ανταλλάσονται απόψεις εντός του ΝΑΤΟ καθώς και αλλού σχετικά με την ασφάλεια επιτόπου και την ενδεχόμενη συνέχιση της στρατιωτικής παρουσίας, υπό οποιαδήποτε μορφή. Δεν έχουν ληφθεί ακόμη αποφάσεις εν προκειμένω, αλλά οι προσπάθειες επανοικοδόμησης και αποκατάστασης θα μπορούσαν να συνεχιστούν το 1997 μόνο εάν διασφαλίζονταν επαρκώς η ασφάλεια επιτόπου.
<P>
Πρόεδρε, επιθυμώ ακόμη να αναφέρω το ακόλουθο σχετικά με τη συγκεκριμένη συμμετοχή της Επιτροπής μέσω του κοινοτικού προϋπολογισμού. Όπως είναι γνωστό, η βοήθειά μας χορηγείται σχεδόν αποκλειστικά μέσω του προγράμματος PHARE και μέσω τριών ειδικών κονδυλίων του προϋπολογισμού. Τούτο επισημάνθηκε επίσης σήμερα και εκ μέρους του Κοινοβουλίου. Η πρόταση κανονισμού που θα πρέπει να χρησιμοποιηθεί ως νομική βάση για τη διάθεση των πιστώσεων από τις εν λόγω τρεις θέσεις του προϋπολογισμού, σας διαβιβάσθηκε πρόσφατα. Από ότι αντιλήφθηκα ο κανονισμός αυτός εξετάζεται σοβαρά. Λόγω της πίεσης που ασκείται για ταχύτερη διάθεση των πόρων που προορίζονται για την επανοικοδόμηση, ελπίζω ότι και το Κοινοβούλιο θα αποφασίσει γρήγορα. Το πρώτο μέρος της βοήθειας από το πρόγραμμα PHARE, αξίας 62, 5 εκατ. Ecu, εφαρμόζεται τώρα. Εν τω μεταξύ έχει επίσης επιτευχθεί συμφωνία με τις αρχές της Βοσνίας σχετικά με ένα δεύτερο μέρος αξίας επίσης 62, 5 εκατ. Ecu, η πρώτη εκτέλεση των πιστώσεων του οποίου θα αρχίσει να πραγματοποιείται τον Ιούλιο. Αναμένουμε και το δεύτερο μέρος να διατεθεί εξ ολοκλήρου εντός του 1996.
<P>
Όσον αφορά τα υπόλοιπα κονδύλια του προϋπολογισμού όπως π.χ. «η Ευρώπη για το Σεράγιεβο» ύψους 35 εκατ. Ecu, υπάρχει σωρεία σχεδίων ύψους 16, 5 εκατ. για την αποκατάσταση, μεταξύ άλλων, των προαστείων του Σεράγιεβο, την αποκατάσταση της τεχνικής σχολής καθώς και για ορισμένες άλλες προτεραιότητες.
<P>
Πρόεδρε, δεν θα επεκταθώ τώρα σε περισσότερες λεπτομέρειες λόγω έλλειψης χρόνου. Θα ήθελα να τερματίσω την παρέμβασή μου δηλώνοντας ότι η συνολική συμβολή από τον κοινοτικό προϋπολογισμό για το 1996 ανέρχεται περίπου σε 277 εκατ. Ecu, τα οποία κατανέμονται στο πρόγραμμα PHARE, το πρόγραμμα ουσιαστικής βοήθειας, τα τρία ειδικά κονδύλια του προϋπολογισμού τα οποία προαναφέραμε, ένα ποσό που προορίζεται για την απομάκρυνση των ναρκών, ένα θέμα για το οποίο ορθώς ζητήθηκε σήμερα να επιλυθεί ταχέως, ένα ποσό για την προετοιμασία των μέσων μαζικής ενημέρωσης για την κάλυψη των εκλογών, κάτι το οποίο επίσης ζητήθηκε σήμερα, και φυσικά ένα ποσό για το Μόσταρ. Δεν θα επεκταθώ τώρα σε περισσότερες λεπτομέρειες. Ευχαρίστως θα ακολουθήσω την πρόταση του κ. Giansily για την τακτική υποβολή εκθέσεων σχετικά με την πρόοδο που σημειώνεται όσον αφορά τη χορήγηση βοήθειας. Όπως γνωρίζετε σε αυτά τα ποσά δεν συμπεριλαμβάνεται η ανθρωπιστική βοήθεια η οποία για το 1996 θα ανέλθει σε περίπου 470 εκατ. Ecu. Η όλη αυτή προσπάθεια αποσκοπεί στη σταθεροποίηση της ειρήνης, στην αναζωογόννηση της οικονομίας και στην προώθηση της σταθερότητας σε ολόκληρη την περιοχή.
<P>
Τέλος, η Ιταλική Προεδρία και ο Πρόεδρος Santer πραγματοποιήσαν πρόσφατα ένα ταξίδι στις δημοκρατίες της πρώην Γιουγκοσλαβίας και ο Υφυπουργός αναφέρθηκε προολίγου εν συντομία στο γεγονός ότι θέμα των συζητήσων υπηρξε η περιφερειακή προσέγγιση. Σύμφωνα με αυτή, δίνεται η δυνατότητα σε όλα τα μέρη να αναπτύξουν στενότερες σχέσεις με την....νωση, με τη σαφή όμως προϋπόθεση ότι θα τηρηθούν πλήρως όλες οι συμφωνίες της Dayton και θα τύχουν σεβασμού όλα τα θεμελιώδη δικαιώματα και οι ελευθερίες και ιδίως τα δικαιώματα των μειονοτήτων ενώ, επιπλέον, οι χώρες αυτές οφείλουν να ομαλοποιήσουν μεταξύ τους τις πολιτικές και οικονομικές τους σχέσεις. Στο πλαίσιο αυτό δίνεται ιδιαίτερη προσοχή στην εντατικοποίηση και ελευθέρωση των αμοιβαίων εμπορικών σχέσεων.
<P>
Πρόεδρε, η Βοσνία-Ερζεγοβίνη βρίσκεται ακόμη στο θάλαμο εντατικής παρακολούθησης. Όπως προανέφερα, η διεθνής κοινότητα θα χρειαστεί να συνεχίσει τις προσπάθειές της και μετά το 1996. Επαναλαμβάνω ότι η ευθύνη για την τύχη της ειρήνης, των λαών και αυτής της ίδιας της χώρας της Βοσνίας-Ερζεγοβίνης βρίσκονται πρωταρχικά στα χέρια των ηγετών και των ανθρώπων οι οποίοι προσπαθούν να εμπεδώσουν την ειρήνη επιτόπου. Εμείς μπορούμε μόνο να υποστηρίξουμε αυτή την ευθύνη. Θα το πράξουμε αυτό, όμως εμείς δεν μπορούμε να αναλάβουμε την ευθύνη η οποία βαρύνει αυτούς τους ίδιους.
<P>
(Χειροκροτήματα)

<SPEAKER ID=144 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 12.00 το μεσημέρι.

<CHAPTER ID=7>
Συνδρομή στα Nέα Aνεξάρτητα Kράτη και στη Mογγολία
<SPEAKER ID=145 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Pex, εξ ονόματος της Eπιτροπής Eξωτερικών Oικονομικών Σχέσεων (A4-0202/96), σχετικά με τα αποτελέσματα της διαδικασίας συνεννόησης που προβλέπεται από την κοινή δήλωση του Eυρωπαϊκού Kοινοβουλίου, του Συμβουλίου και της Eπιτροπής, της 4ης Mαρτίου 1975, για τους κοινούς προσανατολισμούς του Συμβουλίου, ενόψει της έγκρισης του κανονισμού (EYPATOM, EOK) του Συμβουλίου (COM(95)0012 - C4-0242/95-4546/96 - C4-0090/96 - COM(96)213-95/0056(CNS)), όσον αφορά τη χορήγηση ενίσχυσης στα νέα Aνεξάρτητα Kράτη και τη Mογγολία, στα πλαίσια της προσπάθειας εξυγίανσης και ανόρθωσης της οικονομίας τους.

<SPEAKER ID=146 NAME="Pex">
Κυρία Πρόεδρε, για τρίτη φορά ομιλώ εδώ σε αυτή την αίθουσα υπό την ιδιότητα του εισηγητή για το πρόγραμμα TACIS, με την παρουσία και του Συμβουλίου Υπουργών. Πριν αρχίσω θα ήθελα να ζητήσω από το Συμβούλιο να απαντήσει στις ερωτήσεις και παρατηρήσεις που θα πραγματοποιηθούν κατά την παρούσα συζήτηση. Αυτό, συγκεκριμένα, δεν έχει γίνει ποτέ έως τώρα τουλάχιστον για το πρόγραμμα TACIS. Εάν το Συμβούλιο δεν απαντήσει, όπως έπραξε και κατά το παρελθόν, θα θεωρήσω ότι κατ' αυτόν τον τρόπο προσβάλλει δημόσια το Κοινοβούλιο.
<P>
Έξι μήνες μετά την εκπνοή της ισχύος του παλαιού κανονισμού για το TACIS, δεν έχει θεσπισθεί νέος. Το Συμβούλιο δεν μπόρεσε να λάβει απόφαση όταν αυτό ήταν αναγκαίο. Με την αναβολή της λήψης απόφασης εκ μέρους του Συμβουλίου, παρουσιάσθηκε το φαινόμενο της ασθένειας των τρελών αγελάδων. Τώρα, η βρετανική αρνησικυρία μπλοκάρει το TACIS, μια σκανδαλώδης μορφή εκβιασμού εις βάρος των Ρώσων και των άλλων λαών της ΚΑΚ, λίγες μόνο μέρες πριν από τις εκλογές στη Ρωσία. Τώρα όμως το TACIS αντιμετωπίζει προβλήματα. Όλα τα κράτη μέλη της Ευρωπαϊκής Ένωσης διακηρυξαν επανειλημμένα ότι οι χώρες της ΚΑΚ είναι ιδιαίτερα σημαντικές και θα πρέπει να ενισχυθούν. Όταν όμως αυτό πρόκειται να γίνει πράξη π.χ. με τη συνέχιση των έργων του προγράμματος TACIS τότε το Συμβούλιο δεν πράττει τίποτα. Δύο φορές το Ευρωπαϊκό Κοινοβούλιο αντέδρασε έγκαιρα στην πρόταση της Ευρωπαϊκής Επιτροπής: στις 16 Νοεμβρίου 1995 και στις 19 Απριλίου 1996 με την πρόταση του Συμβουλίου. Στην εν λόγω περίοδο των 15 μηνών που παρήλθε αφότου η Επιτροπή υπέβαλε πρόταση, το Συμβούλιο δεν πραγματοποίησε καμία επαφή με το Ευρωπαϊκό Κοινοβούλιο ή με τον εισηγητή του προκειμένου να συζητηθούν οι διάφορες απόψεις σχετικά με τον κανονισμό για το πρόγραμμα TACIS.
<P>
Στις 14 Μαΐου 1996 το Συμβούλιο ζήτησε την εφαρμογή της διαδικασίας συνδιαλλαγής σχεδόν με επιτακτικό τρόπο. Χρειάστηκε να περάσει διάστημα περισσότερο του ενός μηνός για να ζητήσει το Συμβούλιο τη διαδικασία της συνδιαλλαγής. Το Συμβούλιο ζητεί επίσης να ληφθεί απόφαση πριν από τις 6 Ιουνίου ενώ μια φυσιολογική διαδικασία διαρκεί τρεις μήνες. Τι σημαίνει άραγε η λέξη συνδιαλλαγή στις διάφορες γλώσσες; Τι σημαίνει η λέξη συνδιαλλαγή στα ιταλικά, κ. Προεδρεύοντα του Συμβουλίου; Νόμιζα ότι σήμαινε συμφιλίωση, ότι σήμαινε συνομιλία για να εξετάσουμε εάν μπορούμε να συμφωνήσουμε επί ορισμένων σημείων. Αξίζει, άραγε να επιτευχθεί συμφωνία μεταξύ του Συμβουλίου και του ΕΚ; Το Ευρωπαϊκό Κοινοβούλιο υπέβαλε 36 τροπολογίες από τις οποίες η Ευρωπαϊκή Επιτροπή υιοθέτησε τις 27, γεγονός το οποίο από αριθμητική άποψη σημαίνει ότι η Ευρωπαϊκή Επιτροπή θεώρησε ότι οι τροπολογίες του ΕΚ ήταν σημαντικές. Μπορεί ο κ. Επίτροπος να εκφέρει τη γνώμη του εν προκειμένω;
<P>
Σε ποια θέματα αναφέρονται αυτές οι τροπολογίες; Καταρχάς μια ομάδα τροπολογιών αναφέρεται στο γεγονός ότι το Κοινοβούλιο θα πρέπει να μπορεί να ελέγχει καλύτερα τις δαπάνες. Το Κοινοβούλιο είναι η αρμόδια αρχή του προϋπολογισμού εν προκειμένω και είναι λογικό το Ευρωπαϊκό Κοινοβούλιο να μπορεί να ελέγχει με σωστό τρόπο το τεράστιο αυτό ποσό. Για ποιο λόγο το Συμβούλιο δεν επιθυμεί να υιοθετήσει καμία τροπολογία από αυτή την ομάδα; Για ποιο λόγο το Συμβούλιο δεν επιθυμεί ούτε καν να συζητήσει αυτό το θέμα; Μια δεύτερη σειρά τροπολογιών αφορούσε τη διαχείριση και, συγκεκριμένα, τη διαχείριση που πραγματοποιείται εκ μέρους του Συμβουλίου μέσω των επιτροπών διαχείρισης. Αυτή είναι η μεγαλύτερη διαφορά απόψεων που υφίσταται μεταξύ του Συμβουλίου και του Κοινοβουλίου. Κατά τη γνώμη μου, η άσχημη κατάσταση όσον αφορά τη διαχείριση του προγράμματος TACIS οφείλεται στις επιτροπές διαχείρισης του Συμβουλίου. Το Συμβούλιο μπορεί φυσικά να έχει μια διαφορετική άποψη εν προκειμένω, όμως αξίζει τον κόπο να συζητήσει αυτό το θέμα με το Κοινοβούλιο. Έτσι δεν είναι κ. Προεδρεύοντα του Συμβουλίου; Εάν το Συμβούλιο δεν επιθυμεί να υιοθετήσει αυτές τις τροπολογίες τότε αυτό φέρει όλη την ευθύνη για την ενδεχόμενη αποτυχία του προγράμματος TACIS κατά τα επόμενα χρόνια. Μια τρίτη ομάδα τροπολογιών αφορούσε τη βελτίωση των διαδικασιών προκήρυξης διαγωνισμών, που αποτελεί ένα από τα σημαντικότερα προβλήματα της καθυστέρησης των έργων. Ο τρόπος με τον οποίο το Συμβούλιο συμπεριφέρεται στο ΕΚ είναι πέραν κάθε κριτικής.
<P>
Το πρόγραμμα TACIS, κ. Προεδρεύοντα του Συμβουλίου, περιλαμβάνει μαθήματα εκδημοκρατισμού για τους Ρώσους. Τα μαθήματα αυτά κατά τη γνώμη μας, κατά την άποψη δηλαδή της Ευρωπαϊκής Ένωσης, αποσκοπούν να διδάξουν στους ανθρώπους εκεί τη δημοκρατία. Ίσως τα μέλη του Συμβουλίου Υπουργών να μπορέσουν και αυτά να πάρουν ορισμένα μαθήματα σχετικά με την ορθή εφαρμογή των βασικών αρχών της κοινοβουλευτικής δημοκρατίας.
<P>
Κατά κάποιο τρόπο, κα Πρόεδρε, ο εκβιασμός του Ηνωμένου Βασιλείου είναι μια καλυμμένη ευλογία. Το Συμβούλιο κέρδισε τώρα χρόνο, χρόνο για να δρομολογήσει εκ νέου τη διαδικασία συνδιαλλαγής με το Ευρωπαϊκό Κοινοβούλιο. Προκαλώ το Συμβούλιο να χρησιμοποιήσει όντως αυτή τη διαδικασία και να επανορθώσει την εσφαλμένη γνώμη του.
<P>
Κυρία Πρόεδρε, η έκθεσή μου είναι σύντομη και ελπίζω ότι είναι και δυναμική. Διαπιστώνουμε ότι η διαδικασία συνδιαλλαγής δεν πραγματοποιήθηκε και ασφαλώς δεν έχει ολοκληρωθεί. Οι συμφωνίες της 4ης Μαΐου 1995 μεταξύ του Συμβουλίου, της Επιτροπής και του Κοινοβουλίου, που συνδέονται άμεσα με τη Συνθήκη δεν τηρήθηκαν. Φρονώ ότι υπάρχει χρόνος για να δρομολογηθεί εκ νέου η διαδικασία συνδιαλλαγής. Εγώ είμαι πρόθυμος να συμμετάσχω σε αυτή. Φρονώ ότι πρέπει να μεριμνήσουμε ώστε πριν από την 1η Ιουλίου να έχει εγκριθεί ο κανονισμός TACIS ούτως ώστε να μην μένουν ανεφάρμοστα τα διάφορα έργα στο πλαίσιο του εν λόγω προγράμματος τα οποία φρονούμε ότι είναι τόσο σημαντικά.

<SPEAKER ID=147 LANGUAGE="FI" NAME="Myller">
Αξιότιμε κύριε Πρόεδρε, η εποχή στην οποία ζούμε είναι πραγματικά ιστορική. Στην Ρωσία έχει ήδη διεξαχθεί η πρώτη φάση των πρώτων δημοκρατικών προεδρικών εκλογών, ενώ αναμένεται και η δεύτερη. Δεδομένου ότι ελπίζουμε να συνεχισθεί στη Ρωσία και στα άλλα κράτη της ΚΑΚ η ανάπτυξη της δημοκρατίας, η έγκριση του κανονισμού αυτού είναι ιδιαιτέρως σημαντική. Είναι σημαντική για μας, διότι έτσι θα διασφαλίσουμε, εκτός της βελτίωσης της σταθερότητας, και την διατήρησή της στις εγγύς της Ένωσης περιοχές.
<P>
Για να επιτύχουμε τους προαναφερθέντες στόχους, μπορούμε να χρησιμοποιήσουμε ως μέσο το πρόγραμμα TACIS, του οποίου η βελτίωση και καλύτερη εφαρμογή επιδιώκεται με την τροποποίηση του υπό συζήτησιν κανονισμού. Η εξέταση, από το Συμβούλιο, της τροποποίησης του κανονισμού ο οποίος διέπει τη λειτουργία του προγράμματα TACIS, ήταν απαράδεκτα αργή. Η διάρκεια ισχύος του προηγούμενου κανονισμού έληξε στις αρχές του τρέχοντος έτους. Παρόλο αυτό, ο νέος κανονισμός δεν έχει ακόμη τεθεί σε ισχύ.
<P>
Σε αντίθεση με το Συμβούλιο, το Κοινοβούλιο έχει ενεργήσει βάσει του εκπονηθέντος χρονοδιαγράμματος και έχει καταρτίσει μία δική του, θαυμάσια από άποψη περιεχομένου, έκθεση τις προτάσεις, όμως, της οποίας το Συμβούλιο δεν έχει λάβει, δυστυχώς καθόλου υπόψη του. Δεδομένου ότι με τις τροποποιήσεις που έχει προτείνει το Κοινοβούλιο θα καθίστατο, ακριβώς, δυνατή η επίλυση των προβλημάτων εκείνων τα οποία πηγάζουν από τον νυν τρόπο εφαρμογής του προγράμματος TACIS, ήτοι της έλλειψης διαφάνειας και αποτελεσματικότητος, μου είναι αδύνατο να αντιληφθώ γιατί το Συμβούλιο έχει υιοθετήσει μια τέτοια στάση. Εν τούτοις, η έγκριση, όσο το δυνατόν ταχύτερα, του νέου κανονισμού για το πρόγραμμα TACIS είναι απαραίτητη. Γι' αυτό και το Κοινοβούλιο οφείλει να καταβάλει προσπάθειες προκειμένου να εγκριθεί ο νέος κανονισμός. Συγχαίρω τον συνάδελφο κύριο Πεξ τόσο για την αγόρευσή του όσο και για την θαυμάσια έκθεση την οποία εκπόνησε.
<P>
Ακόμη, τα κονδύλια του προϋπολογισμού τα οποία προορίζονται για το πρόγραμμα TACIS, θα πρέπει να χρησιμοποιηθούν αποτελεσματικά για την εφαρμογή επί μέρους προγραμμάτων τα οποία θα αποσκοπούν στην ανάπτυξη της δημοκρατίας, τη βελτίωση της σταθερότητας και την αύξηση της κοινωνικής ισότητας. Δεν πρέπει να λησμονείται το γεγονός ότι τα προγράμματ αυτά πρέπει να πραγματοποιηθούν σε συνεργασία με τις περιφερειακές αρχές της Ρωσίας και των άλλων κρατών της ΚΑΚ. Η Μόσχα δεν πρέπει, πλέον, να αποτελεί κέντρο λήψης αποφάσεων σε ό, τι αφορά τα προγράμματα αυτά. Η κατάρτιση και εφαρμογή των προγραμμάτων πρέπει να ανατίθεται στις περιοχές εκείνες για τις οποίες προορίζονται τα εν λόγω προγράμματα.
<P>
Θα ήθελα, ακόμη, να υπογραμμίσω ότι ο νέος κανονισμός για το πρόγραμμα TACIS θα πρέπει να διασφαλίζει την συνδυασμένη εφαρμογή του προγράμματος αυτού με το πρόγραμμα INTERREG στις παραμεθόριες περιοχές. Θα ήθελα, τελειώνοντας, να υποβάλω στο αρμόδιο μέλος της Επιτροπής την ακόλουθη ερώτηση: το Κοινοβούλιο αποφάσισε να διαθέσει από τον προϋπολογισμό του τρέχοντος έτους ποσό 30 εκατ. Ecu για την ενίσχυση της διασυνοριακής συνεργασίας στις παραμεθόριες περιοχές. Για ποιο λόγο το εν λόγω ποσόν δεν έχει ακόμη διατεθεί προς χρήσιν;

<SPEAKER ID=148 LANGUAGE="NL" NAME="De Clercq">
Κύριε Πρόεδρε, θα ήθελα να εκφράσω τη μεγάλη δυσαρέσκεια της κοινοβουλευτικής αντιπροσωπείας και της αρμόδιας επι της ουσίας επιτροπής του Κοινοβουλίου, δηλαδή της Επιτροπής Εξωτερικών Οικονομικών Σχέσεων. Η δυσαρέσκεια αυτή οφείλεται σε δύο λόγους. Πρώτον, λόγω της διαδιακασίας που ακολούθησε το Συμβούλιο και, δεύτερον, λόγω της στάσης του Συμβουλίου κατά τη διάρκεια αυτής της κατ' όνομα μόνο διαβούλευσης.
<P>
Η αντιμετώπιση εκ μέρους του Συμβουλίου είναι, κατά την άποψή μου, εντελώς απαράδεκτη. Μόνος ένας περιορισμένος αριθμός κρατών μελών εκπροσωπήθηκε. Το πολιτικό επίπεδο των εκπροσώπων των κρατών μελών που ήταν παρόντα ήταν τέτοιο ώστε να μην μπορεί να αναληφθεί καμία δέσμευση. Χωρίς δικαιολογία, το Συμβούλιο έθεσε στο Κοινοβούλιο τόσο στενά χρονικά περιθώρια, ενώ αυτό το ίδιο Συμβούλιο άφησε να περάσουν εβδομάδες και μήνες πριν διαβουλευθεί με το Κοινοβούλιο.
<P>
Το χειρότερο όμως ήταν η στάση που τήρησε το Συμβούλιο κατά τη διάρκεια της διαβούλευσης. Πρότου ακόμη αυτή πραγματοποιηθεί, υπήρχαν διαδόσεις ότι το Συμβούλιο δεν επρόκειτο σε καμία περίπτωση να εγκρίνει τις τροπολογίες του Κοινοβουλίου, ούτε ακόμη εκείνες που είχαν υιοθετηθεί από την Επιτροπή, και δεν ήταν καν διατεθειμένο να τις συζητήσει. Οι διαδόσεις αυτές επιβεβαιώθηκαν στην αρχή της διαδικασίας διαβούλευσης από τον Προεδρεύοντα του Συμβουλίου, τον πρεσβευτή Cavacini. Το Συμβούλιο, μετά από δύσκολες και μακρές διαπραγματεύσεις που έλαβαν χώρα μέσα σε αυτό το ίδιο, πέτυχε έναν συμβιβασμό που δεν μπορούσε ούτε επιτρεπόταν να τροποποιηθεί. Μια τέτοια στάση είναι ιδιαίτερα αρνητική όσον αφορά το πνεύμα και το γράμμα της διαδικασίας διαβούλευσης καθώς και έναντι των στόχων στους οποίους αποβλέπει αυτή η διαδικασία. Το Συμβούλιο τη γελειοποίησε, την έκανε να φαίνεται ως μια φάρσα και στην ουσία πρόσβαλε το Κοινοβούλιο. Δεν μπορούμε να επιτρέψουμε κάτι τέτοιο. Ακόμα περισσότερο όταν μια παρόμοια στάση του Συμβουλίου θέτει το Κοινοβούλιο ενώπιον μιας κρίσης συνείδησης αν ληφθεί υπόψη η εύλογη και σοβαρή ανησυχία που οφείλουμε όλοι μας να έχουμε για τις συγκεκριμένες χώρες και τους λαούς τους. Το Συμβούλιο σαφώς παίζει με την τύχη τους και προσβάλλει το Κοινοβούλιο. Υπο αυτές τις συνθήκες, κ. Πρόεδρε, κ. Προεδρεύοντα του Συμβουλίου, μια παρόμοια διαδικασία διαβούλευσης δεν έχει κανένα νόημα! Εάν το Συμβούλιο δεν επιθυμεί να λάβει σοβαρά υπόψη το Κοινοβούλιο ή δεν μπορεί να συνεργαστεί με αυτό, δηλαδή δεν επιθυμεί να λάβει καθόλου υπόψη την άποψη των εκπροσώπων του λαού, τότε θα πρέπει να αναθεωρηθεί ολόκληρη η διαδικασία διαβούλευσης.

<SPEAKER ID=149 LANGUAGE="DE" NAME="Nuίbaumer">
Η αναφερόμενη στην έκθεση κριτική προς το Συμβούλιο, το οποίο δεν αξιοποίησε τις δυνατότητες συμφωνίας με το Κοινοβούλιο, αναλύθηκε επαρκώς; συμμερίζομαι πλήρως την κριτική αυτή. Ωστόσο, πιο σημαντική από τη διένεξη επί της διαδικασίας, μου φαίνεται η διαπίστωση ότι η υποστήριξη των καινούριων ανεξάρτητων κρατών θα είναι τότε μόνον αποτελεσματική, αν επικεντρωθεί στην αναδιάρθρωση της δημόσιας διοίκησης για την αποδοτικότερη παροχή υπηρεσιών, αν αρχίσει να λειτουργεί ο εκεί τραπεζικός μηχανισμός και αν ενισχυθούν κυρίως οι μικρομεσαίες επιχειρήσεις.
<P>
Για να το επιτύχουμε αυτό, είναι λογικό να συμμετέχουν στην εκτέλεση των μέτρων τα κράτη μέλη, επειδή οι προς στήριξιν χώρες παρουσιάζουν τελείως διαφορετικές προϋποθέσεις για τα προγράμματα στήριξης, και συνεπώς όλα τα κράτη μέλη θα μπορούν να συνεισφέρουν αποδοτικά τις εμπειρίες τους. Το ότι είναι απαραίτητο όχι μόνον το πρόγραμμα TACIS, αλλά και μια ενίσχυση του ελέγχου για την εκτέλεση των μέτρων στήριξης, θα πρέπει να το γνωρίζει πολύ καλά όχι μόνον το Κοινοβούλιο, αλλά κυρίως το Συμβούλιο.

<SPEAKER ID=150 LANGUAGE="DE" NAME="Mann, Erika">
Κύριε Πρόεδρε του Συμβουλίου, οι προλαλήσαντες επεσήμαναν ορισμένα βασικά σημεία. Θα ήθελα να υπογραμμίσω και πάλι μερικές πτυχές. Αν κινήσουμε μια διαδικασία, όπως τη διαδικασία συνεννόησης, τότε αυτή θα πρέπει να έχει και νόημα. Είμαστε ένα όργανο μέσα στην Ευρωπαϊκή Ένωση, η οποία αποτελείται από τρία συνονθυλεύματα, δηλαδή την Επιτροπή, το Συμβούλιο και το Κοινοβούλιο. Αν λοιπόν θεσμοθετήσουμε μια διαδικασία, ανεξάρτητα ποιας μορφής και πόσο χαλαρή θα είναι, θα πρέπει να έχει μια λογική και συνετή εξουσιοδότηση. Ο κ. De Clercq επεσήμανε ήδη το εξής: Eίναι αίσχος να βλέπουμε πώς συμπεριφέρεστε σε μας και ποια είναι, εμμέσως, η αμοιβαία συμπεριφορά όλων μας.
<P>
Σας παρακαλώ: Αφήστε να έχει η διαδικασία αυτή το σοβαρό χαρακτήρα που θα 'πρεπε βασικά να έχει, και ας διαπραγματευθούμε λογικά. Κάναμε 36 προτάσεις; 27 έγιναν δεκτές από την Επιτροπή. Ίσως εσείς, φυσικά, να δεχθείτε μόνον 6 απ' αυτές, αλλά αφήστε μας, παρακαλώ, να μιλήσουμε για τις 6, τις 5, τις 10 ή οσεσδήποτε τέλος πάντων θέλετε. Mην έρχεστε όμως, όπως στη διαδικασία συνεννόησης την οποία είχαμε, και μας παρουσιάζετε τις προτάσεις που δε θέλετε να δεχθείτε. Θέλουμε να ακούσουμε αυτές που είστε διατεθειμένοι να δεχθείτε. Γι' αυτές, τότε, μπορούμε να μιλήσουμε.
<P>
Μόνον τότε - και σας παρακαλώ να το αναλογιστείτε αυτό - μπορεί η εργασία των οργάνων, του Ευρωπαϊκού Κοινοβουλίου, της Επιτροπής και του Συμβουλίου, να παρουσιαστεί καλύτερα στην κοινή γνώμη. Θα πρέπει να παρουσιάζουμε τη δουλειά μας σαν σοβαρή συνεργασία, έστω κι αν αυτή είναι μόνο συμβολική. Kαι τα σύμβολα, ως γνωστόν, έχουν το σοβαρό τους χαρακτήρα.
<P>
Aφήστε μας, παρακαλώ, να αρχίσουμε τις διαπραγματεύσεις. Παρουσιάστε μας τις προτάσεις τις οποίες μπορείτε να δεχθείτε, και το Κοινοβούλιο - και πάντα φυσικά η αρμόδια επιτροπή - θα σας ακούει μ' ανοικτά αυτιά; αυτό άλλωστε το γνωρίζετε. Aφήστε μας να πετύχουμε ένα σοβαρό αποτέλεσμα.

<SPEAKER ID=151 NAME="Van den Broek">
Πρόεδρε, παρά όλα αυτά τα παράπονα, επιθυμώ, εν πάση περιπτώσει, να ευχαριστήσω από την πλευρά μου το Κοινοβούλιο για το γεγονός ότι τώρα, κάτω από εξαιρετική πίεση από έχει δύο φορές κατορθώσει να εκφράσει γνώμη για τη πρόταση κανονισμού. Όπως γνωρίζετε, η Επιτροπή φρονεί ότι οι προτάσεις σας βελτιώνουν σημαντικά την πρόταση κανονισμού και η Επιτροπή έχει ήδη γνωστοποιήσει ότι θα μπορούσε να υιοθετήσει 27 από 36 τροπολογίες που ενέκρινε το Ευρωπαϊκό Κοινοβούλιο.
<P>
Αυτός είναι ένας πρόσθετος λόγος για τον οποίο η Επιτροπή λυπάται για το γεγονός ότι το Συμβούλιο αποσκοπούσε να απορρίψει όλες τις τροπολογίες που προτάθηκαν από το Ευρωπαϊκό Κοινοβούλιο και λυπάται επίσης εξίσου για το γεγονός ότι η διαδικασία διαβούλευσης δεν έφερε τα επιθυμητά αποτελέσματα.
<P>
Δυστυχώς, σε αυτά προστίθεται το γεγονός ότι το Ηνωμένο Βασίλειο στις 10 Ιουνίου εμπόδισε, για τους γνωστούς λόγους, την έγκριση του κανονισμού από το Συμβούλιο Γενικών Υποθέσεων. Κατ' αυτόν τον τρόπο στέλνεται ένα ιδιαίτερα αρνητικό πολιτικό μήνυμα προς τα νέα ανεξάρτητα κράτη και ιδίως τη Ρωσία, η οποία διέρχεται, από πολιτική άποψη μια δύσκολη περίοδο. Από όλα αυτά ενδέχεται να καθυστερήσει σημαντικά και η εφαρμογή του προγράμματος TACIS για το 1996. Για αυτό το λόγο είναι ιδιαίτερα σημαντικό να τερματιστεί αυτό το «νομικό κενό» και να εγκριθεί το ταχύτερο δυνατό ένας νέος κανονισμός. Το Ευρωπαϊκό Κοινοβούλιο και, συγκεκριμένα, ο εισηγητής του, ο κ. Pex, συμμερίσθηκαν τους στόχους της Επιτροπής κατά τη διάρκεια της εν λόγω μακράς διαδικασίας τόσο όσον αφορά το περιεχόμενο των τροπολογιών όσο και όσον αφορά το χρόνο εντός του οποίου μπόρεσε δύο φορές να εκφράσει τη γνώμη του. Επαναλαμβάνω για άλλη μια φορά ότι εγώ προσωπικά ευχαριστώ την Επιτροπή και το Κοινοβούλιο για αυτό το λόγο. Συνεπώς, μπορώ μόνο να ελπίζω, εν πάση περιπτώσει, ότι τώρα θα δημιουργηθούν εντός συντόμου χρονικού διαστήματος οι προϋποθέσεις για την εφαρμογή στην πράξη και του νέου κανονισμού.
<P>
Τέλος, όσον αφορά το λόγο για τον οποίο δεν έχουν ακόμα διατεθεί τα χρήματα που προορίζονταν για τη διασυνοριακή συνεργασία, νομίζω ότι η κ. Muller το είχε ρωτήσει αυτό. Αυτός σχετίζεται με τη μη έναρξη ισχύος του νέου κανονισμού. Γνωρίζετε ότι το ποσό αυτό έχει καταχωρηθεί στο πλαίσιο του νέου προγράμματος TACIS 1996. Παρ' όλα αυτά, οι προετοιμασίες για τη διάθεση των εν λόγω χρημάτων έχουν ήδη αρχίσει. Μπορώ να σας πληροφορήσω ότι πριν από μερικές εβδομάδες επισκέφθηκα προσωπικά τα ρωσοφινλανδικά σύνορα, όπου πρόκειται να εφαρμοσθεί ένα παρόμοιο διασυνοριακό έργο, συγκεκριμένα εκείνο που σχετίζεται με τη βελτίωση της επικοινωνίας μεταξύ αμφοτέρων των πλευρών των συνόρων Φινλανδίας και Ρωσίας. Παράλληλα το έργο αυτό είναι σαφώς και ένας παράγοντας βελτίωσης της σταθερότητας και μπορεί επίσης να διευκολύνει σημαντικά τις δυνατότητες επικοινωνίας του πληθυσμού ανατολικά και δυτικά των εν λόγω συνόρων. Μόλις ο κανονισμός τεθεί σε ισχύ μπορεί να αρχίσει η συγκεκριμένη υλοποίηση των έργων.

<SPEAKER ID=152 NAME="Fassino">
Αντιλαμβάνομαι ότι υπάρχουν αισθήματα απογοήτευσης και θυμού εκ μέρους του Κοινοβουλίου όσον αφορά στις σχέσεις του με το Συμβούλιο. Δεν μου μένει παρά να αρχίσω την παρέμβαση αυτή με μία περίφημη φράση του Μπερναντότε, λέγοντας δηλαδή ότι είμαι σε πλήρη γνώση πως όλα είναι εναντίον μου, εκτός από την προσωπική σας ευγένεια. Πράγματι, η περιπέτεια του θέματος TACIS υπήρξε μία πολύπλοκη και δύσκολη περιπέτεια όπου στάθηκε δύσκολο να βρεθεί μια ολοκληρωμένη συμβιβαστική λύση μεταξύ μίας πλήρους διαδικασίας, διαφανούς και με πλήρη εμπλοκή όλων των θεσμικών επιπέδων στη λήψη απόφασης για τον ίδιο τον κανονισμό, και του καθορισμού του κανονισμού μέσα σε επαρκώς σύντομα χρονικά διαστήματα.
<P>
Θα ήθελα να υπενθυμίσω ότι η απόδειξη εκείνων που είπα έγκειται στο γεγονός ότι η συζήτηση για τον κανονισμό TACIS άρχισε από τον Απρίλιο του 1995 και ότι ο καθορισμός του απασχόλησε τρεις μάλιστα Προεδρίες του Συμβουλίου: ήδη αυτό μας δείχνει την πολυπλοκότητα των απφάσεων που πρέπει να ληφθούν. Φυσικά, είναι επίσης προφανές στους κκ. βουλευτές ότι κατά τα άλλα, η θέσπιση του κανονισμού αυτού έχει εξαιρετική σημασία για τη δράση με στόχο τη σταθεροποίηση της δημοκρατικής μετάβασης στη Ρωσία την οποία όλοι θεωρούμε σαν βασικό στοιχείο σταθερότητας και ασφάλειας, όχι μόνο για τη χώρα αυτή αλλά και για ολόκληρη την Ευρώπη και την υφήλιο.
<P>
Στα τέλη του 1995, όπως θα θυμάστε, είχε ήδη δημιουργηθεί ένα αδιέξοδο διότι από τη μια πλευρά το Συμβούλιο και από την άλλη το Κοινοβούλιο είχαν προοδευτικά εκπονήσει μια σειρά προτάσεων που ήταν δύσκολο να συνδυαστούν και είχαμε εργαστεί για ένα κείμενο συμβιβασμού, η τελευταία διατύπωση του οποίου έγινε στις 29 του περασμενου Ιανουαρίου. Το κείμενο, στο οποίο το Συμβούλιο έδωσε στη συνέχεια τη σύμφωνη γνώμη του, είναι σίγουρα ένα κείμενο που λαμβάνει υπόψη τις γνώμες και τις υποδείξεις του Συμβουλίου ενώ ελάχιστα λαμβάνει υπόψη τις προτάσεις που έγιναν από το Κοινοβούλιο, δεδομένου ότι στάθηκε πολύ δύσκολο να βρεθεί ένα σημείο συμβιβασμού και συναίνεσης.
<P>
Γνωρίζετε καλύτερα από εμένα ποιά είναι τα διάφορα σημεία όπου υπάρχουν διαφωνίες: υπήρξε και είναι σημείο διαφωνίας το εάν θα χρησιμοποιηθούν οι πόροι του TACIS μόνο για τεχνική βοήθεια ή και για μια δράση με στόχο μια πολιτική επενδύσεων και χρηματοδοτήσεων σε έργα υποδομής? σημείο συζήτησης υπήρξε το εάν θα έπρεπε ή όχι να περιληφθεί στους στόχους του Κανονισμού TACIS το θέμα του περιβάλλοντος? αναζητήθηκαν συμβιβαστικές λύσεις σχετικά με τις αρχές που διέπουν τα κριτήρια εφαρμογής του κανονισμού όσον αφορά στις συγκεκριμένες συνθήκες της αγοράς? καταβλήθηκε προσπάθεια να βρεθεί ένα αποδεκτό σημείο συμβιβασμού στην επικέντρωση των χρηματοδοτήσεων του TACIS για τα θέματα της ενίσχυσης των θεσμικών οργάνων, της νομοθεσίας και της επαγγελματικής κατάρτισης. Με λίγα λόγια, εργαστήκαμε για την επίτευξη μιας συμβιβαστικής λύσης, όμως δεν υπάρχει αμφιβολία ότι η λύση αυτή δεν μπόρεσε να ανταποκριθεί επαρκώς σε όλες τις υποδείξεις που προήλθαν από το Κοινοβούλιο.
<P>
Μπροστά στις δυσκολίες που συνεχώς προέκυπταν και μπροστά σε άλλες προτάσεις τροποποίησης που είχαν υποβληθεί, το Συμβούλιο αποφάσισε να συμβουλευθεί εκ νέου το Κοινοβούλιο και, όπως γνωρίζετε, τον προηγούμενο Μάρτιο ζητήσαμε τη γνώμη του Κοινοβουλίου με τη διαδικασία του κατεπείγοντος. Στις 19 Απριλίου το Κοινοβούλιο πρότεινε 36 νέες τροπολογίες οι οποίες μετέβαλαν ουσιαστικά το κείμενο που είχε συμφωνηθεί με το Συμβούλιο τον προηγούμενο Ιανουάριο. Μπροστά στην κατάσταση αυτή και εν όψει του γεγονότος ότι η αποδοχή των τροποποιήσεων αυτών θα σήμαινε μια νέα πλήρη αναθεώρηση του Κανονισμού, την εκ νέου συζήτηση της δομής και της διατύπωσής του και συνεπώς την επανάληψη ενός μηχανισμού χρονοβόρων διαβουλεύσεων και λήψεων αποφάσεων που θα απομάκρυναν και θα ανέβαλαν περαιτέρω τη δυνατότητα εφαρμογής του κανονισμού TACIS, το Συμβούλιο έκρινε ότι δεν μπορούσε να εγκρίνει τις τροπολογίες αυτές. Στην απόφαση αυτή κατέληξε - πρέπει να το πω - με λύπη, και έχοντας υπόψη ότι στην περίπτωση αυτή θυσιάζει μια απόλυτη και νόμιμη απαίτηση του Κοινοβουλίου για την τροποποίηση του κανονισμού αυτού, υποχώρησε όμως σε μια προτεραιότητα πολιτικού χαρακτήρα που συνίσταται στην οριστική ολοκλήρωση όλων των διαδικασιών εξέτασης του κανονισμού ώστε να τεθεί σε εφαρμογή όσο το δυνατόν συντομότερα, γνωρίζοντας εξ άλλου ότι η ισορροπία στην οποία είχαμε φτάσει τον περασμένο Ιανουάριο με τη συμβιβαστική λύση ήταν ήδη πολύ ασταθής. Το να τεθεί εκ νέου υπό συζήτηση εξ ολοκλήρου ή εν μέρει θα σήμαινε κατά πάσα πιθανότητα ότι θα έπρεπε να βρεθεί ένα άλλο σημείο ισορροπίας και συναίνεσης.
<P>
Αυτός είναι ο λόγος για τον οποίο επιβεβαιώσαμε και πάλι το κείμενο που είχε διαμορφωθεί με βάση τη συμβιβαστική λύση του περασμένου Ιανουαρίου, το επαναλαμβάνω, με την πλήρη συναίσθηση ότι η απόφαση αυτή προκύπτει κατά πρώτο λόγο από μια επείγουσα ψηφοφορία ώστε να τεθούν οι προϋποθέσεις για να καταστεί λειτουργικός ο Κανονισμός TACIS και να έχουμε τα οφέλη που όλοι προσδοκούμε. Φυσικά, τούτο δεν μειώνει το γεγονός ότι στην περίπτωση αυτή η σχέση μεταξύ Συμβουλίου και Κοινοβουλίου υπήρξε δύσκολη, περίπλοκη και ότι θυσιάστηκαν νόμιμες προτάσεις και βάσιμες αιτίες. Ομως, παραμένει - το επαναλαμβάνω - μια αξιολόγηση πολιτικού χαρακτήρα, μια επείγουσα προτεραιότητα η οποία υπερίσχυσε επί των προηγούμενων απαιτήσεων και αξιολογήσεων. Εξ άλλου, τόσο η πορεία της πολιτικής διαδικασίας στη Ρωσία κατά τους τελευταίους αυτούς μήνες και εβδομάδες όσο και η λεπτότητα της εκλογικής διαδικασίας που διεξάγεται τη στιγμή αυτή και που όλοι βέβαια ευχόμαστε να έχει την ίδια θετική εξέλιξη που είχε κατά τον πρώτο γύρο των τελευταίων ημερών, μας προτρέπουν να ενεργήσουμε έτσι ώστε η Ευρωπαϊκή Ενωση να εξέλθει από τη φάση των συζητήσεων και των διατυπώσεων του κειμένου του κανονισμού αυτού, ώστε αυτός επί τέλους να καταστεί πλήρως λειτουργικός.

<SPEAKER ID=153 NAME="Πρόεδρος">
Eυχαριστώ πολύ, κύριε Fassino.
<P>
H συζήτηση έληξε.
<P>
H ψηφοφορία θα διεξαχθεί αύριο στις 12.00 το μεσημέρι.

<CHAPTER ID=8>
Ωρα των ερωτήσεων (Συμβούλιο)
<SPEAKER ID=154 NAME="Πρόεδρος">
Η ημερήσια διάταξη προβλέπει την Ωρα των Ερωτήσεων προς το Συμβούλιο (Β4-0566/96).

<SPEAKER ID=155 LANGUAGE="EN" NAME="Falconer">
Κύριε Πρόεδρε, ζήτησα τον λόγο διότι θέλω τη συμβουλή του Προεδρεύοντος του Συμβουλίου. Το Σώμα θα θυμάται, και τα πρακτικά αποδεικνύουν, ότι κατά τη διάρκεια της τελευταίας Ώρας των Ερωτήσεων προς το Συμβούλιο υπέβαλα μια σειρά ερωτήσεων αναφορικά με τη συμφωνία οικονομικής συνεργασίας ΕΕ-Τουρκίας. Δεν θα τις επαναλάβω διότι θα μειώσω τον χρόνο από τις ερωτήσεις των άλλων συναδέλφων.
<P>
Ο Προεδρεύων είχε πει ότι θα μου δώσει τις απαντήσεις που ζητούσα και τις οποίες δεν μπόρεσε να μου δώσει κατά την τελευταία περίοδο συνόδου, στην παρούσα Ώρα των Ερωτήσεων. Μπορεί παρακαλώ να μου πει πότε θα μου δώσει αυτές τις απαντήσεις; Θα είναι πριν, κατά ή στο τέλος της Ώρας των Ερωτήσεων;

<SPEAKER ID=156 NAME="Fassino">
Νομίζω πως είμαι σε θέση να δώσω απάντηση στον κ. Falconer με την ολοκλήρωση της Ωρας των Ερωτήσεων.

<SPEAKER ID=157 NAME="Πρόεδρος">
Προχωράμε στην ερώτηση υπ' αρ. 1 του κ. Τillich (H-0443/96):
<P>
Θέμα: Eυρωπαϊκό έτος εθελοντικής υπηρεσίας νέων
<P>
Ποιά μέτρα φορολογικής ή οικονομικής φύσης και ποιές ρυθμίσεις όσον αφορά το δικαίωμα διαμονής έχει εγκρίνει το Συμβούλιο, προκειμένου να τεθεί σε εφαρμογή το 1996 το πρότυπο σχέδιο για το ευρωπαϊκό έτος εθελοντικής υπηρεσίας νέων, για το οποίο έχει εγγραφεί στη θέση του προϋπολογισμού Β3-1011 πίστωση 15 εκατ. Ecu;
<P>
Σύμφωνα με τις πληροφορίες που διαθέτω, δεν υπάρχει ακόμη σχετική ρύθμιση που να επιτρέπει τη διαμονή των νέων στο εξωτερικό για περίοδο άνω των 3 μηνών.
<P>
Αυτός είναι, μεταξύ άλλων προβλημάτων, o λόγος για τον οποίο αναβλήθηκε η εφαρμογή της δράσης αυτής για τον επόμενο χρόνο;

<SPEAKER ID=158 NAME="Fassino">
Σε απάντηση στην ερώτηση του κ. βουλευτή, θέλω να αποσαφηνίσω ότι μέχρι σήμερα, καμμία πρόταση για πρότυπο σχέδιο σχετικά με το ευρωπαϊκό έτος εθελοντικής υπηρεσίας δεν έφθασε στο Συμβούλιο. Θα ήθελα να υπενθυμίσω ότι το ποσό των 15 εκατομμυρίων ECU στο οποίο αναφέρεται στην ερώτησή του ο κ. βουλευτής, εγγράφηκε από το Ευρωπαϊκό Κοινοβούλιο στον προϋπολογισμό του 1996 με βάση τις εξουσίες που παρέχει η Συνθήκη σε θέματα προϋπολογισμού, όμως επαναλαμβάνω ότι εφόσον το Συμβούλιο δεν έλαβε μέχρι τώρα καμμία επίσημη πρόταση πάνω στο θέμα αυτό, δεν συζήτησε ποτέ τους τρόπους συνοδείας του υπό συζήτηση σχεδίου. Όπως και ο κ. βουλευτής, θεωρώ ιδιαίτερα σημαντική μία δράση για την προώθηση της ευρωπαϊκής εθελοντικής υπηρεσίας και μόλις υποβληθεί μία πρόταση από την Επιτροπή, το Συμβούλιο θα σπεύσει να την εξετάσει.

<SPEAKER ID=159 LANGUAGE="DE" NAME="Tillich">
Απ' όσα γνωρίζω, η ιδέα για το ευρωπαϊκό έτος εθελοντικής υπηρεσίας νέων, γεννήθηκε κατά τη διάρκεια της γερμανικής προεδρίας του Συμβουλίου. Η Επιτροπή κατάφερε, το τελευταίο εξάμηνο, να επεξεργαστεί μια πρόταση γι' αυτό το πιλοτικό πρόγραμμα, με την υποστήριξη φυσικά και του Ευρωπαϊκού Κοινοβουλίου, το οποίο διέθεσε τις αναγκαίες πιστώσεις. Γι' αυτό και για μένα είναι κάπως περίεργο που ο εκπρόσωπος του Συμβουλίου απαντά τώρα ότι δε γνωρίζει καμιά πρόταση της Επιτροπής, αφού είμαι γνώστης ενός εγγράφου με θέσεις της Επιτροπής, στο οποίο αυτή παραπονείται ότι ορισμένα προβλήματα δεν έχουν ακόμη εξομαλυνθεί με το Συμβούλιο. Εδώ, συνεπώς, χρειάζονται, κατά την άποψή μου, διευκρινίσεις.

<SPEAKER ID=160 LANGUAGE="IT" NAME="Fassino">
Μπορεί να είναι σκοτεινή, θα ήθελα όμως να σημειώσω ότι ο κ. βουλευτής αναφέρεται στην υποτιθέμενη απόφαση της Γερμανικής Προεδρίας εν τω μεταξύ μεσολάβησε η Ισπανική Προεδρία πέρασε πάρα πολύς καιρός. Είπα υποτιθέμενη, επειδή άλλο είναι η αναγγελία, όπως έγινε, μίας πολιτικής βούλησης - εκ μέρους, τότε, της Γερμανικής Προεδρίας - να επιστρατευθούν όλα τα μέτρα για την ενίσχυση και την προώθηση μιας εθελοντικής υπηρεσίας των πολιτών, και άλλο το να έχουν υποβληθεί, και από τυπική και από διαδικαστική άποψη, συγκεκριμένες προτάσεις. Θέλω να επιβεβαιώσω εκ νέου ότι, εφόσον η Επιτροπή δεν έχει υποβάλει προτάσεις επί του θέματος, το Συμβούλιο δεν έχει δικές του εξουσίες αποφάσεως, αλλά αποφασίζει με βάση τις προτάσεις που υποβάλλει η Επιτροπή. Επαναλαμβάνω, η ερώτησή σας μπορεί να βοηθήσει στο να προτρέψει την Επιτροπή να υποβάλει προτάσεις επί του θέματος αυτού, και η Προεδρία του Συμβουλίου θα τις εξετάσει μόλις υποβληθούν.

<SPEAKER ID=161 NAME="Πρόεδρος">
Προχωράμε στην ερώτηση υπ' αρ. 2 του κ. Watson (H-445/96):
<P>
Θέμα: Καθιέρωση ενιαίας εκλογικής διαδικασίας για τις εκλογές του Ευρωπαϊκού Κοινοβουλίου
<P>
Ποια δράση προτίθεται να αναλάβει η Προεδρία του Συμβουλίου προκειμένου να διασφαλίσει ότι θα τηρηθεί η δέσμευση της Σύμβασης της Ρώμης για την καθιέρωση ενιαίας εκλογικής διαδικασίας πριν από την αναθεώρηση της Συνθήκης του Μάαστριχτ; Προτίθεται το Συμβούλιο να ασκήσει πίεση για την εκπλήρωση της δέσμευσης που απορρέει από την Συνθήκη απέναντι στο Κοινοβούλιο και να θέσει για πάντα τέλος στην παράλογη αυτή κατάσταση, δηλαδή το ενδεχόμενο να διεξαχθούν οι εκλογές του Ευρωπαϊκού Κοινοβουλίου το 1999 με 16 διαφορετικά εκλογικά συστήματα;

<SPEAKER ID=162 NAME="Fassino">
Πρόκειται για ένα ζήτημα το οποίο, ως γνωστόν, αποτελεί θέμα συζητήσεων των ευρωπαϊστών και όλων εκείνων που ασχολούνται με την Ευρώπη εδώ και πολλά χρόνια. Επανέρχεται περιοδικά το θέμα της καθιέρωσης μίας ενιαίας εκλογικής διαδικασίας που να ξεπερνά την παρούσα κατάσταση σύμφωνα με την οποία η κάθε χώρα ακολουθεί δικές της διαδικασίες για την εκλογή των αντιπροσώπων της στο Ευρωπαϊκό Κοινοβούλιο. Μάλιστα, δεν υπάρχει αμφιβολία ότι το άρθρο 138, παράγραφος 3, προβλέπει ότι το Συμβούλιο αποφασίζει ομόφωνα για την καθιέρωση διατάξεων σχετικά με την άμεση καθολική ψηφοφορία εκλογής των μελών του Ευρωπαϊκού Κοινοβουλίου, με μία ενιαία διαδικασία σε όλα τα κράτη μέλη, υπό τον όρο ότι, προφανώς, έχει γίνει συμφωνία επί του θέματος και έχει προηγηθεί σύμφωνη γνώμη του Ευρωπαϊκού Κοινοβουλίου, και υπό την προϋπόθεση μεταγενέστερης έγκρισης των διατάξεων αυτών από τα κράτη μέλη, σύμφωνα με τις αντίστοιχες συνταγματικές τους διατάξεις.
<P>
Το θέμα αυτό το οποίο, όπως είπα, επανέρχεται περιοδικά, έχει συζητηθεί πολλές φορές κατά την πάροδο του χρόνου, υπήρξε αντικείμενο αξιολόγησης και στο τελευταίο Συμβούλιο Γενικών Υποθέσεων της Γαλλικής Προεδρίας της 19ης Απριλίου 1995. Τότε, διαπιστώθηκε ότι δεν υπάρχει η αναγκαία ομοφωνία των μελών του Συμβουλίου για να προχωρήσουμε στο θέμα αυτό.
<P>
Η ομάδα προβληματισμού που ασχολήθηκε με τις προκαταρκτικές εργασίες της Διακυβερνητικής Διάσκεψης έχει εισαγάγει το θέμα αυτό μεταξύ εκείνων με τα οποία η Διακυβερνητική Διάσκεψη που ασχολείται με θέματα θεσμικών μεταρρυθμίσεων θα πρέπει και θα είναι σε θέση να παρέμβει, όμως δεν προχώρησε πέρα από αυτές τις συστάσεις.
<P>
Το Ευρωπαϊκό Συμβούλιο του Τορίνο, το οποίο καθόρισε την εντολή της Διακυβερνητικής Διάσκεψης, έθεσε το θέμα της εξέτασης της ενιαίας διαδικασίας για την εκλογή του Ευρωπαϊκού Κοινοβουλίου στην ημερήσια διάταξη της Διάσκεψης. Στο σημείο αυτό μου φαίνεται ότι το θέμα εντάσσεται, όπως πολλά άλλα θέματα που αφορούν θεσμικές μεταρρυθμίσεις, στα προνόμια της Διακυβερνητικής Διάσκεψης. Στην Προεδρία του Συμβουλίου δεν μένει τίποτε άλλο από το να ευχηθεί να υπάρξει πρόοδος προς την κατεύθυνση μιας ενιαίας διαδικασίας εκλογής του Ευρωπαϊκού Κοινοβουλίου.

<SPEAKER ID=163 LANGUAGE="EN" NAME="Watson">
Αναγνωρίζει άραγε η προεδρία ότι ο μόνος λόγος για τον οποίο υπάρχει σοσιαλιστική πλειοψηφία στο Σώμα είναι το εκλογικό σύστημα του Ηνωμένου Βασιλείου; Το Εργατικό Κόμμα στο Ηνωμένο Βασίλειο έλαβε μόνον το 45 % των ψήφων αλλά κατέχει το 75 % των εδρών του ΗΒ στο Σώμα. Τώρα, ένα κοινό εκλογικό σύστημα όπως προβλέπει η Συνθήκη της Ρώμης με αναλογική εκπροσώπηση δεν θα έθετε τέρμα μόνο σ' αυτή την αξιολύπητη κατάσταση αλλά θα αύξανε και την πίεση για μεταρρύθμιση του εκλογικού συστήματος του Ηνωμένου Βασιλείου έτσι ώστε η Ευρώπη να μην υποφέρει πλέον από βρετανικές κυβερνήσεις που εκλέγονται από το 40 % μόνον εκείνων που έχουν δικαίωμα ψήφου στις εθνικές εκλογές του ΗΒ και οι οποίες σαφώς δεν αντιπροσωπεύουν τη Μ. Βρετανία όταν φτάνουμε σε ευρωπαϊκά θέματα. Δεν θα επιμείνει συνεπώς η προεδρία για την παραμονή του θέματος αυτού στην ημερήσια διάταξη της Διακυβερνητικής Διάσκεψης μέχρι να βρεθεί λύση;

<SPEAKER ID=164 LANGUAGE="IT" NAME="Fassino">
Μπορώ μόνο να τονίσω ότι η Προεδρία του Συμβουλίου εύχεται να βρεθεί μία λύση στη Διακυβερνητική Διάσκεψη, όχι επειδή η ίδια ενδιαφέρεται ιδιαίτερα για την μορφή διακυβέρνησης που διέπει τις τύχες της Μεγάλης Βρεταννίας, αλλά για λόγους θεσμικής φύσης που αφορούν την Ευρωπαϊκή Ενωση και το μέλλον της.

<SPEAKER ID=165 LANGUAGE="EN" NAME="Elliott">
Διερωτώμαι εάν η ιταλική προεδρία κατανοεί από τη φύση της ερώτησης ότι πρόκειται αποκλειστικά και μόνο για ένα εσωτερικό θέμα και όχι για ευρωπαϊκό ζήτημα. Πιστεύω ότι η προεδρία θα συμφωνεί για το ότι έχουμε κάνει μεγάλη πρόοδο προς την κατεύθυνση ενός κοινού συστήματος. Έχουμε ήδη την εκλογή των βουλευτών με βάση ένα ομοιογενές εκλογικό σώμα, έχουμε ταυτόχρονες εκλογές σε όλα τα κράτη μέλη κ.ο.κ. Φαίνεται ότι αυτό για το οποίο ασκούνται πιέσεις εδώ είναι η υιοθέτηση κοινού εκλογικού συστήματος. Δεν πιστεύει άραγε η προεδρία ότι κάτι τέτοιο θα αποτελέσει επέμβαση διότι θα εξωθήσει ορισμένα κράτη μέλη να υιοθετήσουν κάποιο εκλογικό σύστημα το οποίο βρίσκουν ακατάλληλο για όλες τις άλλες εκλογικές αναμετρήσεις; Θα ήθελα όπως ο κάθε βουλευτής που εκλέγεται εδώ να εκλέγεται επί τη βάσει της δέσμευσής του και της απόδοσης λογαριασμού στην εκπροσώπηση της συγκεκριμένης εκλογικής του περιφέρειας, αλλά δεν είμαι τόσο φιλόδοξος ώστε να ζητήσω όπως όλοι υιοθετήσουν το σύστημα που αρέσει σε μένα. Θα είμαι πολύ ικανοποιημένος εάν η κάθε χώρα συνεχίσει με το εκλογικό σύστημα που προτιμά η ίδια.

<SPEAKER ID=166 LANGUAGE="IT" NAME="Fassino">
Οφείλω να πώ ότι η συζήτηση, φυσικά πολύ ενδιαφέρουσα, αρχίζει και παίρνει μία χροιά κάπως συζητήσιμη. Εν πάση περιπτώσει, ας μου επιτραπεί μία προσωπική αξιολόγηση, επειδή σαν αποκρινόμενος, έχω κάποια δυνατότητα κατανομής του χρόνου μου, μη όντας σε θέση να απαντήσω στο χρονικό διάστημα που διαθέτω σε δεκαπέντε άλλους βουλευτές. Εάν μου επιτραπεί λοιπόν η αξιολόγηση αυτή, πιστεύω η συζήτηση που άπτεται ενός συνταγματικού ζητήματος το οποίο έχει ξεκινήσει εδώ και καιρό, ότι δηλαδή η συζήτηση σχετικά με τους ευρωπαϊκούς θεσμούς και η θεσμική και συνταγματική συζήτηση που διεξάγεται σε πολλές χώρες πάνω στο θέμα της εκλογικής νομοθεσίας επιβεβαιώνουν μιαν ανάγκη, με άλλα λόγια ότι κάθε εκλογικός νόμος πρέπει να διατυπωθεί σε σχέση με τη μορφή του σώματος που θα εκλεγεί. Κατά συνέπεια, πιστεύω ότι σε σχέση με την αξιολόγηση του καλύτερου νόμου για το Ευρωπαϊκό Κοινοβούλιο και τον τρόπο με τον οποίο μπορούμε να φτάσουμε σε μια ενιαία διαδικασία θα πρέπει να ακολουθήσουμε ουσιαστικά τα κριτήρια της συνοχής και της εναρμόνισης του εκλογικού συστήματος που θα επιλεγεί και του σώματος που θα εκλεγεί. Αμφιβάλλω για τη σκοπιμότητα προσαρμογής του εκλογικού νόμου για το Ευρωπαϊκό Κοινοβούλιο στις εσωτερικές ισορροπίες αυτής ή εκείνης της χώρας και τούτο διότι είμαστε ήδη δεκαπέντε, πριν το τέλος του αιώνα ίσως να είμαστε είκοσι και θα είναι δύσκολο να βρεθεί ένας εκλογικός νόμος που θα αρέσει στους προοδευτικούς σε όλες τις χώρες επειδή θα στρέφεται κατά των συντηρητικών, ή το αντίστροφο.
<P>
Αμφιβάλλω επίσης ότι είναι σκόπιμο να καθοριστεί οποιοσδήποτε συσχετισμός μεταξύ εκλογικών συστημάτων που έχουν πίσω τους μια ιδιαίτερη πολιτική και θεσμική ιστορία, είναι εφαρμόσιμα για την εκλογή των περιφερειακών κοινοβουλίων, των περιφερειακών ή των δημοτικών αρχών, με το σύστημα που πρέπει να θεσπιστεί για την εκλογή του Ευρωπαϊκού Κοινοβουλίου.
<P>
Πιστεύω ότι είναι φρόνιμο, εάν θέλουμε να κάνουμε μια συζήτηση όχι αναποτελεσματική, αλλά χρήσιμη και ωφέλιμη όταν συζητάμε για το Ευρωπαϊκό Κοινοβούλιο και τον τρόπο εκλογής του, να αντιμετωπίσουμε το θέμα αυτό με βάση τη συνοχή μεταξύ της μορφής που θα πάρει το Σώμα όπως είναι το Ευρωπαϊκό Κοινοβούλιο το οποίο θα έχει ειδικές εξουσίες και προνόμια που εσείς γνωρίζετε καλύτερα από μένα, και του εκλογικού συστήματος που είναι καταλληλότερο για να ανταποκριθεί σε αυτή τη μορφή εξουσιών και προνομίων.

<SPEAKER ID=167 LANGUAGE="EN" NAME="Falconer">
Έχω σηκώσει το χέρι μου εδώ και αρκετή ώρα πριν έρθει ο κ. Elliott. Διερωτώμαι επομένως γιατί επελέγη. Εκτιμώ τις απαντήσεις του Προεδρεύοντα του Συμβουλίου και ιδιαίτερα την απάντησή του προς τον κ. Elliott. Αυτή η απάντηση δείχνει ότι δεν αποδέχεται την επιβολή των απόψεων των σταλινικών Φιλελευθέρων στην υπόλοιπη Ευρώπη, γεγονός που το εκτιμώ πάρα πολύ. Είναι πολύ περίεργη αυτή η άποψη των Φιλελευθέρων για να γίνει αποδεκτή κάτω από αυτές τις συνθήκες.
<P>
Αλλά, στρεφόμενος στο ερώτημα περί του «ηλιθίου συστήματος», μπορεί να μας δώσει τη γνώμη του τι θεωρεί ως «ηλίθιο σύστημα»; Πιστεύει επί παραδείγματι ότι το σύστημα PR που λειτουργεί στη Γερμανία και έχει ως αποτέλεσμα ένα εκατομμύριο άκυρα ψηφοδέλτια αποξενώνοντας έτσι ένα εκατομμύριο άτομα είναι ηλίθιο; Πιστεύει ότι το σύστημα PR της Γαλλίας το οποίο έφερε ως αποτέλεσμα δύο εκατομμύρια άκυρα ψηφοδέλτια είναι κάπως ηλίθιο; Ή μήπως πιστεύει ότι το σύστημα στην ίδια τη χώρα του, την Ιταλία, το οποίο είχε ως αποτέλεσμα επτά εκατομμύρια άκυρα ψηφοδέλτια - σχεδόν όσος ο πληθυσμός του Λονδίνου - είναι κάπως ηλίθιο; Αυτό είναι το σύστημα που προσπαθούν να επιβάλουν στους υπολοίπους μας ο κ. Watson και οι όμοιοί του. Το Ηνωμένο Βασίλειο έχει ένα σαφές ρεκόρ όσον αφορά τον χαμηλότερο αριθμό άκυρων ψηφοδελτίων στις εκλογές. Οι ψηφοφόροι κατανοούν το σύστημα και ξέρουν τι ψηφίζουν.
<P>
(O κ. von Habsburg παρεμβαίνει χωρίς μικρόφωνο)

<SPEAKER ID=168 NAME="Πρόεδρος">
Θέλω να καταστήσω σαφές ότι όλα είναι δυνατά. Εν τούτοις, υπάρχουν σαφείς κανόνες μέσω των οποίων μετά την απάντηση του Συτμβουλίου είναι δυνατές δύο μόνο παρεμβάσεις, δύο συμπληρωματικές ερωτήσεις. Επειδή υπάρχουν πάρα πολλές ερωτήσεις, δεν θα κατορθώσουμε να απαντήσουμε παρά μόνο σε ένα μέρος τους: εάν λοιπόν χρονοτριβήσουμε σε μία μόνο ερώτηση, θα αφαιρέσουμε από πολλούς συναδέλφους τη δυνατότητα να πάρουν απάντηση από το Συμβούλιο. Κατά συνέπεια, παρακαλώ όλους σας να δείξουν κάποιαν ανεκτικότητα και θα έλεγα κάποια δικαιοσύνη όσον αφορά στην κατανομή του χρόνου απέναντι στους άλλους συναδέλφους.

<SPEAKER ID=169 LANGUAGE="ES" NAME="von Habsburg">
Θέλω μόνο να σας υπενθυμίσω ότι υπάρχει μία συμφωνία σύμφωνα με την οποία οι συμπληρωματικές ερωτήσεις θα πρέπει να μπορούν να τις υποβάλουν βουλευτές διαφορετικών Ομάδων, κάτι που δεν έγινε τώρα.

<SPEAKER ID=170 NAME="Πρόεδρος">
Ευχαριστώ τον κ. von Habsburg, πρέπει όμως να καταστήσω σαφές ότι είχε ζητήσει να παρέμβει ο κ. Imaz ο οποίος εκπροσωπεί ένα κόμμα διαφορετικό από εκείνο του προηγούμενου ομιλητή, όμως αποσύρθηκε την τελευταία στιγμή. Εφόσον δεν είχα άλλα αιτήματα, πράγματι έδωσα τον λόγο στον κ. Falconer. Πάντως, η αvτίρρηση του κ. von Habsburg είναι ορθή.
<P>
Προχωράμε στην ερώτηση υπ' αρ. 3, του κ. Παπακυριαζή (Η-509/96):
<P>
Θέμα: Η παρεμπόδιση της λειτουργίας της Ευρωπαϊκής Ενωσης από τη Μεγάλη Βρετανία
<P>
Η κυβέρνηση της Μεγάλης Βρεταννίας παρεμπόδισε κατά τον τελευταίο μήνα τη λήψη μιας σειράς αποφάσεων (όπως το Ευρωπαϊκό Ετος κατά του Ρατσισμού, την ισόρροπη συμμετοχή ανδρών και γυναικών στη λήψη αποφάσεων, την απλοποίηση της κοινοτικής νομοθεσίας, την προστασία των οικονομικών συμφερόντων της Κοινότητας κ.α.) με την καταχρηστική επίκληση εθνικών συμφερόντων.
<P>
Ερωτάται το Ευρωπαϊκό Συμβούλιο: Θα επιτρέψει σε μια χώρα μέλος να παραλύει ουσιαστικά τη λειτουργία της Ευρωπαϊκής Ενωσης, εμποδίζοντας τη λήψη οποιασδήποτε απόφασης και θέτοντας με τη συμπεριφορά της σε κίνδυνο την πραγματοποίηση των σκοπών της Συνθήκης; Τί μπορεί να πράξει επ' αυτού; Πώς θα αντιμετωπίσει την κατάσταση και ποιά μέτρα σκοπεύει να πάρει;

<SPEAKER ID=171 NAME="Fassino">
Το θέμα αυτό έχει συζητηθεί κατ' επανάληψη αυτές τις εβδομάδες σε όλες τις κοινοτικές διασκέψεις και σε πολλές περιπτώσεις αποτέλεσε αντικείμενο προβληματισμού και συζήτησης στο Ευρωπαϊκό Κοινοβούλιο όπως και σήμερα το πρωί, με την ευκαιρία των δηλώσεων του Προέδρου κ. Σαντέρ και του Προέδρου κ. Ντίνι. Είναι προφανές ότι το πρόβλημα που τέθηκε με την περιπέτεια των τρελών αγελάδων μας επαναφέρει σε ένα θέμα που φυσικά πάει πολύ πιο πέρα από την περιπέτεια αυτή καθ' εαυτή και αυτό είναι η δύσκολη ισορροπία που πρέπει να επιτευχθεί μεταξύ των γενικών συμφερόντων της Ενωσης και των νόμιμων ειδικών συμφερόντων ενός μέλους της. Είναι φανερό ότι η ισορροπία και η εναρμόνιση αυτή ήταν σχετικά εύκολο να επιτευχθούν όταν η Ευρωπαϊκή Κοινότητα αριθμούσε έξη μέλη? με την πάροδο του χρόνου η Ευρωπαϊκή Ενωση διευρύνθηκε: από έξη σε εννέα, από εννέα στα δώδεκα, από τα δώδεκα στα δεκαπέντε και πριν το τέλος του αιώνα θα είμαστε είκοσι ή εικοσιτέσσερεις. Είναι λοιπόν προφανές ότι με τη βαθμιαία αύξηση του αριθμού των συμμετεχόντων στις αποφάσεις που πρέπει να ληφθούν, η επίτευξη της σύγκλισης προς το γενικό συμφέρον γίνεται περισσότερο περίπλοκη. Γίνεται πολύ πιθανότερο το ενδεχόμενο να προωθήσει κανείς συμφέροντα και θέσεις που καθιστούν δύσκολη τη λήψη μιας απόφασης, έστω και εάν αυτά είναι νόμιμα από εθνική άποψη.
<P>
Μου φαίνεται λοιπόν ότι αυτό είναι το πραγματικό θέμα που τίθεται με την περιπέτεια των τρελών αγελάδων. Δεν είναι τυχαίο ότι ένα από τα κύρια θέματα συζήτησης της Διακυβερνητικής Διάσκεψης είναι η αλλαγή των μηχανισμών απόφασης και ειδικά το πώς θα περάσουμε από την ομόφωνη απόφαση στην απόφαση με πλειοψηφία, γνωρίζοντας ότι η μετάβαση προς αυτήν την τελευταία πρέπει οπωσδήποτε να βρει ένα σημείο εναρμόνισης μεταξύ της ικανότητας της Ενωσης να αποφασίσει με πλειοψηφία ώστε να δώσει αποτελεσματικότητα στη δράση της και ταυτόχρονα να αποφύγει το γεγονός αυτό να αποτελέσει επιβολή μιας θέσης έναντι όσων επιθυμούν να έχουν κάποιαν άλλη άποψη.
<P>
Εφόσον είπαμε ότι αυτό είναι το πρόβλημα - και επανέφερα το πρόβλημα αυτό για να μη χαρακτηριστεί σαν ασήμαντο, και για να μη λάβω μία μονόπλευρη θέση - και η Προεδρία του Συμβουλίου πιστεύει επίσης, όπως αναφέρθηκε στην ερώτηση, ότι η αγγλική στάση είναι πράγματι κάπως ακατανόητη. Εάν είναι πράγματι νόμιμο να αναδείξει κανείς την προστασία των εθνικών συμφερόντων, τα οποία η Μεγάλη Βρετανία θεωρεί υπερισχύοντα και σημαντικά, είναι όμως λιγότερο νόμιμο αυτά να μεταφρασθούν σε μία γενική στρατηγική μη συνεργασίας που έχει επιφέρει παράλυση στο θέμα των αποφάσεων της Ενωσης σε πολυάριθμα πεδία, κανένα από τα οποία δεν έχει σχέση με τις τρελές αγελάδες. Θα υπενθυμίσω ότι παρεμποδίστηκε, σύμφωνα με την αρχή της μη συνεργασίας της Μεγάλης Βρετανίας, η συμφωνία EUROPOL που θα μπορούσε να έχει αποδεσμευτεί? έχει παρεμποδιστεί η έγκριση του κανονισμού TACIS, για τον οποίο μιλήσαμε πριν από λίγο? είναι πιθανό να έχει επέλθει μία αλλαγή στάσης, δεδομένου ότι την τελευταία στιγμή η αγγλική κυβέρνηση απελευθέρωσε την προσυπογραφή της συμφωνίας με την Χιλή και το Ουζμπεκιστάν που θα έπρεπε να λάβει χώρα στη Φλωρεντία? ασφαλώς, πρόκειται για μία θετική απόφαση, η οποία όμως έλαβε χώρα την τελευταία στιγμή? μέχρι πριν λίγες ημέρες φαινόταν και αυτή να έχει παρεμποδιστεί. Εν πάση περιπτώσει, έχει παρεμποδιστεί η καθιέρωση του Ευρωπαϊκού Ετους κατά του ρατσισμού και της ξενοφοβίας και η ανάλογη επιτροπή που πρέπει να συγκροτηθεί, καθώς και χίλιες άλλες υποθέσεις.
<P>
Είναι προφανές ότι μία στάση αυτής της μορφής είναι επικίνδυνη, ανησυχητική και δημιουργεί μία αυξανόμενη κατάσταση αμηχανίας στην Ευρώπη. Αυτός είναι ο λόγος που η Ιταλική Προεδρία συνέταξε στα πρακτικά του Συμβουλίου μία δήλωση την οποία, λόγω της λεπτότητας του θέματος, σας διαβάζω εξ ολοκλήρου: »Πρώτον: η Προεδρία εκφράζει τη λύπη της για τη συνέχιση της στάσης μη συνεργασίας της Βρεταννικής Κυβέρνησης σε σχέση με την έγκριση των αναγκαίων πρωτοβουλιών για τη διασφάλιση της κανονικής λειτουργίας των κοινοτικών δραστηριοτήτων καθώς και την έγκριση πρωτοβουλιών επείγοντος χαρακτήρα και πρωτεύουσας σημασίας? δεύτερον: η Προεδρία θεωρεί την στάση αυτή ως επιζήμια για τα συμφέροντα των κρατών της Ενωσης και εν πάση περιπτώσει και αντιπαραγωγική για την ίδια την Μεγάλη Βρεταννία, δεδομένου ότι ενδέχεται να προκαλέση την οργή των κρατών μελών και να παρεμποδίσει την διατήρηση του κλίματος εκείνου εμπιστοσύνης και συνεργασίας, που είναι αναγκαίο για την επίτευξη των συμφωνιών μεταξύ των διαφόρων αντιπροσωπειών σε όλους τους κύριους τομείς της κοινοτικής δραστηριότητας? τρίτον: εκτός από την έκκληση, για μία ακόμη φορά, στη φρόνηση και στο πνεύμα συνεργασίας των βρεταννικών αρχών, η Προεδρία καλεί όλα τα κράτη μέλη να σεβαστούν το άρθρο 5 της Συνθήκης, σύμφωνα με το οποίο κάθε κράτος απέχει να λάβει οποιοδήποτε μέτρο το οποίο ενδέχεται να θέσει σε κίνδυνο την επίτευξη των γενικών στόχων της ίδιας της Συνθήκης».
<P>
Δεν μου μένει παρά να ευχηθώ ώστε, και λόγω των εν μέρει θετικών εξελίξεων κατά την εξεύρεση μίας συμφωνίας στο θέμα των τρελών αγελάδων για το οποίο ασχοληθήκαμε και σήμερα το πρωί, να υπάρξει μια προοδευτικά περισσότερο ευέλικτη στάση εκ μέρους των βρετανικών αρχών, ώστε να ξεπεραστεί το αδιέξοδο των τελευταίων εβδομάδων.

<SPEAKER ID=172 NAME="Παπακυριαζής">
Ευχαριστώ πάρα πολύ τον κύριο Προεδρεύοντα για την αναλυτική και διεξοδική απάντηση, την οποία θεωρώ ικανοποιητική.
<P>
Θα μπορούσα να σταματήσω εδώ, όμως θέλω να πω ότι όταν στις 5 Ιουνίου κατέθετα αυτή την ερώτηση, όση διορατικότητα και να διέθετα, δεν θα μπορούσα να προβλέψω τη διάσταση που σήμερα έχει το θέμα, ενόψει και της συζήτησης που έγινε το πρωί σε ανώτατο επίπεδο και της απόφασης που ελήφθη με συντριπτική, συγκλονιστική θα έλεγα, πλειοψηφία.
<P>
Αποδείχνουν όλα αυτά, κύριε Πρόεδρε, ότι ναι, υπάρχει όντως ένα θέμα θεσμικό. Και σέβομαι απολύτως και συμφωνώ με την ακαδημαϊκή, τη γενική πολιτική ανάλυση που κάνατε. 'Ομως εδώ το ζήτημα δεν είναι αυτό. Το θέμα είναι ότι βλέπουμε θέματα ειδικά και θέματα γενικά, όπως είναι αύριο η Σύνοδος Κορυφής στη Φλωρεντία, όπως είναι η πορεία της Διακυβερνητικής Διάσκεψης, να διατελούν υπό τη σκιά του προβλήματος που προέρχεται από την κυβέρνηση του κυρίου Μέιτζορ. Και εδώ το θέμα δεν είναι πλέον γενικά πολιτικό, δεν είναι σίγουρα θεσμικά ακαδημαϊκό, είναι θέμα αποφάσεων και επιλογών.
<P>
Κύριε Πρόεδρε, κύριοι συνάδελφοι, εμένα με νοιάζει για τους συμπατριώτες μου Ευρωπαίους που κατοικούν σε νησιά του Ηνωμένου Βασιλείου. Με νοιάζει επίσης για τους συμπατριώτες μου Ευρωπαίους σ'όλη την Ευρωπαϊκή 'Ενωση και για όλους τους πολίτες του κόσμου. Επιτρέψτε μου να πω, και με την επαγγελματική μου ιδιότητα του καθηγητή ιατρικής, ότι βλέπω τα προβλήματα από την νόσο των τρελλών αγελάδων. Δεν είναι όμως αυτό το θέμα μας. Το θέμα είναι τί κάνουμε ενόψει αυτής της επικίνδυνης παράλυσης της λειτουργίας μας συνολικά.
<P>
Και θα ήθελα ένα περαιτέρω σχόλιο από τη μεριά σας, πέρα από το ψήφισμα που μας διαβάσατε στο τέλος και για το οποίο χαίρομαι, μία περαιτέρω δηλωσή σας, κύριε Πρόεδρε του Συμβουλίου, αν έχουν ληφθεί συγκεκριμένα μέτρα, όπως π.χ., σε συνεργασία με την Επιτροπή, η διερεύνηση δυνατοτήτων προσφυγής στο Ευρωπαϊκό Δικαστήριο. Διότι κατά καιρούς κάποιες χώρες χαρακτηρίσθηκαν συνήθως αδικαιολόγητα ως μαύρα πρόβατα στην Ευρωπαϊκή 'Ενωση. Εγώ τέλος πάντων δεν θέλω να δω την κυβέρνηση του κυρίου Μέιτζορ ως μαύρη αγελάδα στην Ευρωπαϊκή 'Ενωση.

<SPEAKER ID=173 LANGUAGE="IT" NAME="Fassino">
Σχετικά με την ερώτηση αυτή, συντάσσομαι με όσα ειπώθηκαν από τον Πρόεδρο κ. Ντίνι σήμερα το πρωϊ, στον χώρο αυτό. Ευχόμαστε, από την μια μεριά, ώστε στις επόμενες ώρες να βρεθεί κάποιος τρόπος για τη λύση του θέματος των τρελών αγελάδων, ένας τρόπος που να μας επιτρέψει να ξεπεράσουμε την τωρινή κατάσταση παράλυσης και αδιεξόδου και να επιτρέψει επίσης στην Μεγάλη Βρεταννία να πάρει μία πιό ευέλικτη στάση και να ξεπεράσει τη στάση αυτή μη συνεργασίας? από την άλλη μεριά, στην αντίθετη περίπτωση, πιστεύουμε ότι, εφόσον θα διεξαχθεί η σύνοδος της Φλωρεντίας σε σαρανταοχτώ ώρες, και δεδομένου ότι εκεί θα είναι παρόντες όλοι οι αρχηγοί κρατών και κυβερνήσεων, ο χώρος εκείνος διαθέτει το απαιτούμενο πολιτικό κύρος για την εξέταση του προβλήματος και για να αποφασισθούν τα πιθανά μεταγενέστερα βήματα.

<SPEAKER ID=174 LANGUAGE="FR" NAME="Herman">
Έθεσα το ερώτημα σήμερα το πρωί στον Πρόεδρο Dini, και έπειτα στον Πρόεδρο Santer. Κανένας από τους δυο, βέβαια, δεν μου απάντησε.
<P>
Κάνω μια τρίτη δοκιμή: γιατί, απέναντι σε μια τέτοια στάση, που εσείς οι ίδιοι χαρακτηρίσατε τελείως αντίθετη με το πνεύμα της Συνθήκης, δεν αναγνωρίζουμε ότι βρισκόμαστε απέναντι σε μια κατάσταση που μπορούμε να εξομοιώσουμε με την αποχή; Στην περίπτωση αυτή εδώ, περίπτωση πολύ ειδική, η βρετανική θέση είναι μια «μη θέση», επομένως αποχή, που νομίμως σας εξουσιοδοτεί να πάρετε αποφάσεις που είναι τελείως έγκυρες.
<P>
Η Μεγάλη Βρετανία είναι εκείνη που θα πρέπει να προσφύγει στο Ευρωπαϊκό Δικαστήριο για να ζητήσει την ακύρωση των αποφάσεων αυτών. Της ευχόμαστε καλή επιτυχία. Γιατί δεν το κάνετε; Και ποιες είναι οι αντιθέσεις που, μέχρι σήμερα, έχουν διατυπώσει σχετικά οι νομικοί σας;

<SPEAKER ID=175 LANGUAGE="IT" NAME="Fassino">
Τόσο από νομική άποψη όσο και από άποψη δικαίου, δεν υπάρχουν εμπόδια αρχής για τη χρήση του μέτρου στο οποίο αναφέρεται ο κ. βουλευτής. Εκείνο που χρειάζεται εδώ είναι μία εκτίμηση που να είναι πολιτική. Η στάση μη συνεργασίας εκ μέρους της Μεγάλης Βρεταννίας έχει δημιουργήσει μία κατάσταση μεγάλης έντασης μέσα στην Ενωση. Εμείς φρονούμε ότι αυτή η κατάσταση έντασης πρέπει να ξεπερασθεί και να λυθεί, κατά το δυνατόν, με την εξεύρεση μίας συμφωνίας που να μας επιτρέπει, με την πολιτική λογική, να την ξεπεράσουμε. Νομίζω ότι αυτό ζητάτε είναι το έσχατο μέτρο: πριν φθάσουμε σε αυτό προσπαθούμε, με την πίστη και την πειθώ, να δώσουμε λύση στο πρόβλημα. Αυτή εν πάση περιπτώσει είναι η εκτίμηση της Προεδρίας του Συμβουλίου. Δεν πιστεύω ότι η κατάσταση θα γίνει ηρεμότερη με το να καταφύγουμε στο Δικαστήριο: όλα θα γίνουν πιο πολύπλοκα και τεταμένα. Η πολιτική είναι η τέχνη της διαπραγμάτευσης!

<SPEAKER ID=176 LANGUAGE="ES" NAME="Medina Ortega">
Κύριε Πρόεδρε, πιστεύω ότι ο κ. Herman έθεσε σωστά την ερώτηση. Εγώ ειλικρινά σήμερα το πρωί χάρηκα πολύ με τη δήλωση του Προέδρου του Συμβουλίου, του κ. Dini, και χαίρομαι με την ανάγνωση που κάνει ο κ. Fassino επί του θέματος. Νομίζω πως έχει δίκιο ο κ. Fassino όταν λέει πως το θέμα είναι πολιτικό, αλλά υπάρχει και μία νομική πλευρά. Και υπάρχει κάπου δίκιο σε αυτό που είπε ο κ. Herman. Αν η κυβέρνηση του Ηνωμένου Βασιλείου παραβιάζει το άρθρο 5 της Συνθήκης της Ευρωπαϊκής Ένωσης, υπάρχουν δύο πιθανότητες: ή το Συμβούλιο - ή η Επιτροπή, γιατί φαίνεται πως αυτή είναι και η γνώμη της Επιτροπής - θα προσφύγουν στο Ευρωπαϊκό Δικαστήριο για να καταγγείλλουν την παράνομη συμπεριφορά της βρετανικής κυβέρνησης; ή απλά το Συμβούλιο θα δηλώσει πως η βρετανική ψήφος είναι αντίθετη.
<P>
Υπάρχουν δηλαδή και οι δύο πιθανότητες, όπως πιστεύω πως τελικά έχει δίκιο και ο Πρόεδρος του Συμβουλίου όταν λέει πως πρόκειται, κυρίως αυτή τη στιγμή, για ένα πολιτικό θέμα και πως πρέπει να ληφθούν και τα δύο στοιχεία. Όμως πιστεύω πως είναι πράγματι ένα θέμα που αρχίζει να τοποθετείται με τους σωστούς νομικούς του όρους.

<SPEAKER ID=177 LANGUAGE="IT" NAME="Fassino">
Δεν έχω παρά να επιβεβαιώσω όσα είπα δεν λέω ότι το μέτρο εκείνο που αναφέρατε δεν έχει βάση από την άποψη της νομιμότητας, αντίθετα, το αναγνωρίζω και μάλιστα μπορεί να συμβεί σε μία δεδομένη στιγμή να είναι ένα μέτρο στο οποίο θα αναγκαστούμε να καταφύγουμε τονίζω ότι μου φαίνεται πως θα πρέπει να αποτελεί το έσχατο μέτρο και, πριν απ' όλα, αξιολογώ τις περιστάσεις όπως έχουν τη στιγμή αυτή. Γίνεται τώρα μία προσπάθεια μεσολάβησης για την εξεύρεση μιας λύσης, και η Διάσκεψη του Ευρωπαϊκού Συμβουλίου ξεκινά σε σαρανταοκτώ ώρες: πιστεύω ότι τα δύο αυτά γεγονότα πρέπει να μας οδηγήσουν να σταθμίσουμε, στη Φλωρεντία, εάν μπορεί να ξεπεραστεί το αδιέξοδο αυτό και στην αντίθετη περίπτωση, εκεί είναι ο χώρος, επαναλαμβάνω, όπου θα είναι παρόντες όλοι εκείνοι που είναι σε θέση να πάρουν την πλέον ενδεδειγμένη απόφαση, εκεί είναι ο χώρος όπου θα εκτιμηθούν όσα πρέπει να γίνουν.

<SPEAKER ID=178 NAME="Πρόεδρος">
Προχωράμε στην ερώτηση υπ' αριθ. 4, του κ. Newens (H-0404/96):
<P>
Θέμα: Ελευθερία έκφρασης στον τύπο
<P>
Εχοντας υπόψη τις απειλές σε βάρος της ελευθερίας του τύπου που συνιστά η πολιτική η οποία υιοθετείται από ολοένα και περισσότερα συγκροτήματα τύπου, τα οποία αρνούνται να ασχοληθούν με μικρής κυκλοφορίας δημοσιεύσεις, σε ποιές ενέργειες σκοπεύει να προβεί το Συμβούλιο για να αποτρέψει το ενδεχόμενο διακρίσεων σε βάρος παρόμοιων δημοσιεύσεων;

<SPEAKER ID=179 NAME="Fassino">
Το θέμα που ανακινείται έχει τεράστια σημασία. Οπως όλοι γνωρίζουμε, έχει τεράστια σημασία η πληροφόρηση και η πλήρης ελευθερία έκφρασης όλων των πάσης μορφής πληροφοριακών κυκλωμάτων στη σημερινή κοινωνία. Είναι προφανές ότι δεν μπορεί παρά να είμαστε όλοι μας σύμφωνοι ότι ο πλουραλισμός της πληροφόρησης είναι και πρέπει να παραμείνει μία θεμελιώδης αρχή του κράτους δικαίου και των δημοκρατιών τόσο στις χώρες μας όσο και σε οποιαδήποτε άλλη χώρα. Η έννοια του πλουραλισμού της πληροφόρησης συνεπάγεται την με κάθε τρόπο αποφυγή δημιουργίας οποιασδήποτε μορφής πολιτιστικής υποβάθμισης ή μείωσης του πλουραλισμού της πληροφόρησης είτε απλά και μόνο λόγω μιας λογικής της αγοράς είτε, ακόμη χειρότερα, λόγω της ύπαρξης ανεπαρκών και εσφαλμένων κανόνων.
<P>
Ζούμε τώρα στην Ευρώπη, παριστάμεθα σε ένα φαινόμενο φαινομενικά αντιφατικό - επειδή, από τη μία πλευρά, ποτέ όπως στα χρόνια αυτά δεν έχει αυξηθεί ο πολιτιστικός πλουραλισμός της πληροφόρησης - αρκεί κανείς να σκεφθεί τον αριθμό των εφημερίδων κάθε είδους και το πλήθος των κάθε μορφής και ποιότητας εκδοτικών οίκων που αναπτύχθηκαν τα χρόνια αυτά. Από την άλλη πλευρά όμως αισθάνεται κανείς την ανεπάρκεια εκείνων των κανονιστικών, νομικών και οικονομικής ενίσχυσης μέτρων που να εγγυώνται ότι ο πλουραλισμός της πληροφόρησης και ιδίως εκείνος που παρέχεται από έντυπα μικρής και μεσαίας κυκλοφορίας μπορεί να διασφαλιστεί αποτελεσματικά.
<P>
Δεν υπάρχει αμφιβολία, νομίζω, ότι είναι συμφέρον της Ευρωπαϊκής Ενωσης και όλων των οργάνων της, και συνεπώς και της Προεδρίας του Συμβουλίου, να καταβάλουν προσπάθειες με στόχο την επίτευξη, με όλα τα αναγκαία και κατάλληλα μέτρα, της διασφάλισης του πλήρους πλουραλισμού της πληροφόρησης.

<SPEAKER ID=180 LANGUAGE="EN" NAME="Falconer">
Θα ήθελα να ευχαριστήσω τον Προεδρεύοντα για την απάντησή του. Θα ήθελα πράγματι να την έχω στα αγγλικά έτσι ώστε να μπορέσει να χρησιμεύσει και για πληροφόρηση τρίτων. Ωστόσο, στην πραγματικότητα δεν αναφέρεται στο πρόβλημα διότι αυτό που ρωτήσαμε είναι ποιές δράσεις μπορεί να αναλάβει το Συμβούλιο ούτως ώστε να εμποδίσει τις διακρίσεις κατά των εκδόσεων αυτών. Αυτή τη στιγμή πολύ λίγες εκδόσεις περιορισμένης κυκλοφορίας διακινούνται από τις μεγάλες εταιρείες διανομής και εάν επιτρέψουμε και αυτές ακόμη οι λίγες εκδόσεις που υπάρχουν στα ράφια να εξαφανιστούν, το αποτέλεσμα θα είναι πολύ λυπηρό. Συμμερίζομαι επομένως τις απόψεις του Προεδρεύοντος επί του θέματος αυτού.
<P>
Η πραγματικότητα είναι ότι οι συγχωνεύσεις και οι εξαγορές δημιουργούν τρομακτική ισχύ στα χέρια των εκδοτών και των εταιρειών διανομής των εφημερίδων, γεγονός το οποίο μεταφράζεται στο ότι αυτά τα δύο καρτέλ μπορούν συνεργαζόμενα να εξαφανίσουν από τα ράφια εφημερίδες και περιοδικά απλά και μόνο για να κάνουν το κέφι τους. Μπορούν να διαθέσουν στην κυκλοφορία άλλα περιοδικά, π.χ. πορνογραφικά καθώς και άλλα που προκαλούν αποστροφή - και εννοώ αποστροφή τόσο πολιτική όπως και αποστροφή με την έννοια της ανθρώπινης αξιοπρέπειας - αλλά μπορούν να παρεμποδίσουν τη διανομή πολιτικών εντύπων τα οποία θεωρούνται λογικά από την κάθε πολιτισμένη κοινωνία. Κατά συνέπεια, αυτό που ρωτάμε είναι τι πρόκειται να κάνει το Συμβούλιο σχετικά με το θέμα αυτό.

<SPEAKER ID=181 LANGUAGE="IT" NAME="Fassino">
Δεν έχω καμμία δυσκολία να συμφωνήσω με το αίτημα του κ. βουλευτή, θα ήθελα όμως να τονίσω ότι, σύμφωνα με το άρθρο 155 της Συνθήκης, η εποπτεία της εφαρμογής των διατάξεων της Συνθήκης και των μέτρων που υιοθετήθηκαν από τα θεσμικά όργανα με βάση τις διατάξεις αυτές αποτελούν αρμοδιότητα της Επιτροπής. Από την άποψη αυτή, η Επιτροπή και όχι το Συμβούλιο είναι αρμόδια για την εποπτεία των υπαρχουσών διατάξεων, περιλαμβανομένων και των διατάξεων που αφορούν στο θέμα της πληροφόρησης, και, εν πάση περιπτώσει, η Επιτροπή είναι εκείνη που πρέπει να υποβάλει προτάσεις. Από την πλευρά του, το Συμβούλιο δεν μπορεί παρά να συμφωνήσει με το αίτημα του κ. βουλευτού και να ευχηθεί την υποβολή προτάσεων από την Επιτροπή.

<SPEAKER ID=182 NAME="Πρόεδρος">
Δεδομένου ότι ο ερωτών απουσιάζει, η ερώτηση υπ' άρ. 5 καταπίπτει.
<P>
Προχωράμε στην ερώτηση υπ' άρ. 6, του κ. Θεωνά (Η-0407/96):
<P>
Θέμα: Ενταση στο Κοσσυφοπέδιο
<P>
Oι πρόσφατες βομβιστικές ενέργειες αλβανόφωνων ομάδων σε προάστεια της Πρίστινα και οι συγκρύσεις στη βορειοανατολική Βοσνία μεταξύ μουσουλμάνων και σερβοβόσνιων αναζωπυρώνουν τις εστίες έντασης προκαλώντας εύλογες ανησυχίες για επανάληψη καταστροφικών συρράξεων στην περιοχή. Η οξυμένη κατάσταση στο Κοσσυφοπέδιο επαναφέρει τις ανησυχίες που είχαν προκληθεί μετά τη σύναψη της Συμφωνίας του Ντέιτον, που η αοριστία πολλών σημείων της, τα εδαφικά και συνταγματικά κενά της καθιστούσαν επισφαλή την τήρηση και αμφισβητήσιμη τη συμβολή της για μια πραγματική και σταθερή ειρήνη στην περιοχή.
<P>
Ερωτάται το Συμβούλιο εάν προτίθεται να αναλάβει πρωτοβουλίες για την αποχώρηση όλων των ξένων στρατευμάτων από την περιοχή ώστε οι λαοί της περιοχής να λύσουν τις διαφορές τους με ειρηνικά μέσα και δίκαιους όρους, υπό συνθήκες πραγματικής ισότητας χωρίς ξένες παρεμβάσεις για να αποτραπεί η αναζωπύρωση και η δημιουργία νέων εστιών συγκρούσεων.

<SPEAKER ID=183 NAME="Fassino">
Αυτό είναι ένα πολύ λεπτό και βέβαια ιδιαίτερα σημαντικό θέμα. Ολοι γνωρίζουμε ότι εδώ και χρόνια στην περιοχή του Κοσσυφοπεδίου εξακολουθεί να υφίσταται ένα άλυτο πρόβλημα προστασίας των δικαιωμάτων του αλβανικού πληθυσμού που διαμένει στην περιοχή αυτή και που μάλιστα αποτελεί την πλειοψηφία. Δεν θέλω τώρα να ξεκινήσω μία γενικότερη συζήτηση αλλά θα παραμείνω μέσα στο κείμενο της ερώτησης. Ο ερωτών κ. βουλευτής αναφέρεται ρητά στη συμφωνία του Ντέιτον. Θα ήθελα λοιπόν να τονίσω - δεν ξέρω εάν είναι σωστό ή όχι, πάντως ξεκινώ από αυτό το δεδομένο - ότι η Συμφωνία του Ντέιτον αφορά στην επάνοδο της ειρήνης στη Βοσνία-Ερζεγοβίνη και ότι η κατάσταση στο Κοσσυφοπέδιο και σε άλλες πιθανές εστίες κρίσεων στην περιοχή δεν έχει διευθετηθεί και ρυθμιστεί από τις συμφωνίες του Ντέιτον και του Παρισιού.
<P>
Είναι όμως προφανές - και δεν διαφεύγει σε κανένα, δεν διέφυγε σε εκείνους που υπέγραψαν την ειρήνη στο Ντέιτον, ούτε διαφεύγει σε κανένα μέσα στον χώρο αυτό - ότι η σταθερότητα και η ειρήνη στα Βαλκάνια δεν εξαρτώνται μόνο από τον πλήρη σεβασμό στα όσα ειπώθηκαν και συνυπογράφησαν στο Ντέιτον αλλά και από μία πολιτική που να είναι σε θέση να εγγυηθεί τα δικαιώματα όλων των θρισκευτικών και εθνικών κοινοτήτων σε όλο τον χώρο των Βαλκανίων.
<P>
Δεν υπάρχει αμφιβολία ότι το Κοσσυφοπέδιο αποτελεί από καιρό μία εστία κρίσεων: το Κοινοβούλιο αυτό και η Προεδρία του Συμβουλίου, κατά τη διάρκεια των προηγουμένων Προεδριών, ποτέ δεν έπαψαν να εκφράσουν την ανησυχία τους για την κατάσταση που είχε επικρατήσει και επικρατούσε στο Κοσσυφοπέδιο, για τα πολυάριθμα επισόδια εντάσεως, και ορισμένες φορές ανοιχτής καταπίεσης, έναντι του αλβανικού πληθυσμού. Από αυτή την άποψη επιβεβαιώνω στον χώρο αυτό όσα επιβεβαιώθηκαν σε πολλές άλλες περιστάσεις από το Συμβούλιο και τα οποία αντιστοιχούν σε πολυάριθμες δηλώσεις του Ευρωπαϊκού Κοινοβουλίου, δηλαδή την έκκληση προς την Ομοσπονδιακή Δημοκρατία της Γιουγκοσλαβίας να πράξει σύμφωνα με τις αρχές του διεθνούς δικαίου που θεσπίστηκαν από την Χάρτα του Παρισιού και τις διεθνείς συμβάσεις σχετικά με τα δικαιώματα των μειονοτήτων, για την πλήρη προστασία και τον σεβασμό των δικαιωμάτων εκείνων του αλβανικού πληθυσμού του Κοσσυφοπεδίου.
<P>
Υπενθυμίζω επίσης ότι η κατάσταση στο Κοσσυφοπέδιο παρακολουθείται επίσημα και από την ομάδα εργασίας σχετικά με τις μειονότητες στην τέως Γιουγκοσλαβία με πρόεδρο τον κ. Lutz και η ίδια αποτελεί μέρος της ειρηνευτικής αποστολής που με επικεφαλής τη στιγμή αυτή τον Υψηλό εκπρόσωπο της Ευρωπαϊκής Ενωσης κ. Carl Bildt. υπενθυμίζω ότι τότε θεσπίστηκε, με επίσημο κείμενο, ότι όρος για την προοδευτική βελτίωση των σχέσεων μεταξύ της Ευρωπαϊκής Ενωσης και της Ομοσπονδιακής Δημοκρατίας της Γιουγκοσλαβίας είναι - διαβάζω κατά λέξη - »ο απόλυτος σεβασμός των δικαιωμάτων του ανθρώπου, των δικαιωμάτων των μειονοτήτων, του δικαιώματος επιστροφής όλων των προσφύγων και εκπατρισμένων, όπως και η παραχώρηση στο Κοσσυφοπέδιο αυτονομίας στο εσωτερικό της Ομοσπονδιακής Δημοκρατίας της Γιουγκοσλαβίας». Επίσης, κατά τη διάρκεια της επίσκεψης που έκαναν ο Πρόεδρος κ. Santer και ο Πρόεδρος κ. Ντίνι, στις 7 και 8 Ιουνίου, στις πρωτεύουσες των σημαντικοτέρων κρατών της περιοχής, δεν παρέλειψαν οι ίδιοι να επισημάνουν στις αρχές του Βελιγραδίου την λεπτότητα του προβλήματος και την ανάγκη να σεβαστούν το κριτήριο αυτό, εάν από την πλευρά του Βελιγραδίου υπάρχει επιθυμία προόδου των σχέσεων με την Ευρωπαϊκή Ενωση το θέμα αυτό συζητήθηκε προ ημερών και με την ευκαιρία της Διεθνούς Διάσκεψης της Φλωρεντίας αποτελεί δέσμευση της Προεδρίας του Συμβουλίου να δράσει, σε συμφωνία και συναίνεση με τα άλλα όργανα της Ενωσης, ώστε, το τονίζω, να υπάρξει σεβασμός των δικαιωμάτων των αλβανών του Κοσσυφοπεδίου και να φθάσουμε σε μία λύση του προβλήματος που να εγγυάται τον σεβασμό των δικαιωμάτων των μειονοτήτων και την προστασία των ατομικών και συλλογικών δικαιωμάτων όλων όσων ζούν στην περιοχή αυτή.

<SPEAKER ID=184 NAME="Θεωνάς">
Ευχαριστώ τον Προεδρεύοντα, τουλάχιστον για την έκταση της απάντησης που μου έδωσε. 'Ηθελα όμως να σημειώσω ότι μπορεί η Συμφωνία του Ντέιτον να μην ρυθμίζει το πρόβλημα του Κόσσοβο, αλλά όμως το πνεύμα που εκφράζει πιστεύω ότι μπορεί να επιδράσει στην κατάσταση που διαμορφώνεται στο Κόσσοβο, εάν λάβει κανείς υπ'όψη του και τα τελευταία γεγονότα στην ίδια την Αλβανία, τον τρόπο που αντιμετωπίζει η αλβανική κυβέρνηση την κατάσταση στην περιοχή και την εχθρότητα που εκφράζεται γενικότερα απέναντι στους Σέρβους. Θα έλεγα ότι ίσως θα χρειαζόταν να τονισθεί ότι μέσα στα δικαιώματα των μειονοτήτων είναι και τα δικαιώματα του ίδιου του σερβικού πληθυσμού του Κόσσοβο, ο οποίος δεν μπορεί να είναι αντικείμενο τρομοκρατικών ενεργειών, χωρίς να βρίσκουμε να πούμε ούτε μία λέξη συμπάθειας προς αυτά τα θύματα των τρομοκρατικών ενεργειών στην περιοχή του Κόσσοβο.
<P>
Νομίζω λοιπόν ότι πρέπει να είμαστε προσεκτικοί και πρέπει η Ευρωπαϊκή 'Ενωση να συμβάλει έτσι ώστε, στην βάση του πνεύματος του Ντέιτον, να μην δημιουργηθεί εστία έντασης στο Κόσσοβο, που θα μεταφέρει τον πόλεμο νοτιότερα στα Βαλκάνια.

<SPEAKER ID=185 LANGUAGE="IT" NAME="Fassino">
Συμφωνώ με όσα ειπώθηκαν: φυσικά αληθεύει - το είπα και εγώ αυτό - ότι αν και η περίπτωση του Κοσσυφοπεδίου δεν αναφέρεται κατά γράμμα στις Συμφωνίες του Ντέιτον, η εφαρμογή των συμφωνιών αυτών απαιτεί ένα ευρύτερο πλαίσιο σταθερότητας, πράγμα που σημαίνει ότι πρέπει να εργαστούμε και για μία λύση στο θέμα του Κοσσυφοπεδίου.
<P>
Συμφωνώ με την αξιολόγηση αυτή και επιβεβαιώνω τη δέσμευση της Προεδρίας του Συμβουλίου να δράσει σε όλους τους χώρους για την επίτευξη της λύσης αυτής.

<SPEAKER ID=186 LANGUAGE="DE" NAME="von Habsburg">
Κύριε Υφυπουργέ, κατ' αρχήν θα ήθελα να σας ευχαριστήσω θερμά για τις σαφείς απαντήσεις σας. Θα ήθελα, όμως, σε σχέση με το Κοσσυφοπέδιο, να κάνω μια παρατήρηση. Mας διαβάσατε εδώ πολύ εύηχες δηλώσεις, με τις οποίες ζητάτε να υπάρξει επιτέλους σεβασμός στα ανθρώπινα δικαιώματα. Αλλά έχουμε ένα πρόβλημα αξιοπιστίας, μια και απειλήσαμε με ό, τι ήταν δυνατόν; ωστόσο, ποτέ δεν εννοούσαμε τις απειλές στα σοβαρά.
<P>
Δε νομίζετε, κύριε Υφυπουργέ, ότι είναι καιρός πια το Κοσσυφοπέδιο να αποτελέσει πραγματικό πρότυπο, να ταχθούμε δηλαδή αξιόπιστα υπέρ του δικαιώματος αυτοδιάθεσης, ή τουλάχιστον υπέρ της προστασίας της αλβανικής πλειοψηφίας, ώστε τουλάχιστον η Ευρωπαϊκή Ένωση να αγωνιστεί σοβαρά για κάτι; Από τη μια μεριά κάνουμε δηλώσεις, από την άλλη πάλι οι κυρώσεις χαλαρώνουν ολοένα και περισσότερο, και τα προβλήματα με τους Σέρβους συνεχίζονται. Αυτοί, φυσικά, μας κοροϊδεύουν μόνο.
<P>
Κύριε Υφυπουργέ, θα ήταν αποφασιστικής σημασίας το να γίνουμε επιτέλους αξιόπιστοι. Δε νομίζετε ότι αυτή θα ήταν μια καλή ευκαιρία;

<SPEAKER ID=187 LANGUAGE="IT" NAME="Fassino">
Συμφωνώ μαζί σας, και πιστεύω ότι το πρόβλημα έγκειται στο ποιός είναι ο καταλληλότερος τρόπος αντιμετώπισης. Δεν υπάρχει αμφιβολία ότι πρέπει να υπάρξει μία συγκεκριμένη και σαφής δράση απέναντι στο Βελιγράδι, τέτοια που να καθιστά σαφείς τις ανησυχίες και την μη ικανοποίηση της διεθνούς κοινότητας από την παρούσα κατάσταση των αλβανών που ζουν στο Κοσσυφοπέδιο, και δεν υπάρχει επίσης αμφιβολία στο γεγονός ότι δεν μπορούμε να περιοριστούμε σε αυτήν την καταγγελία, αλλά ότι πρέπει επίσης να δραστηριοποιηθούμε, ώστε από την καταγγελία αυτή να δημιουργηθούν πολιτικές δράσεις και γεγονότα που να μεταβάλουν την κατάσταση.
<P>
Αυτό πρέπει να γίνει με τον αποτελεσματικότερο δυνατό τρόπο. Δεν σας κρύβω ότι η πολυπλοκότητα και η δυσκολία για την επίτευξη αυτή, δηλαδή για την προστασία των αλβανών του Κοσσυφοπεδίου, οξύνθηκαν από τον τετραετή αυτό πόλεμο στην Βοσνία και σε ολόκληρη την τέως Γιουγκοσλαβία. Είναι πράγματι σαφές ότι το πλαίσιο των τάσεων, των συγκρούσεων και του ανοιχτού πολέμου που διαμορφώθηκε στη σκακιέρα αυτή, έχει καταστήσει τα πάντα πιο πολύπλοκα και δύσκολα, και δεν απλοποίησε βέβαια ούτε το πρόβλημα του Κοσσυφοπεδίου και των αλβανών που ζουν στην περιοχή αυτή.
<P>
Εν πάση περιπτώσει εγώ συμφωνώ μαζί σας, και αποτελεί καθήκον της Προεδρίας του Συμβουλίου να δράσει και να εργαστεί με τρόπον ώστε το πρόβλημα να αντιμετωπισθεί με αξιόπιστο τρόπο.

<SPEAKER ID=188 LANGUAGE="DE" NAME="Posselt">
Κύριε Πρόεδρε, η κατάρρευση της Γιουγκοσλαβίας ξεκίνησε, ως γνωστόν, στο Κοσσυφοπέδιο, με τη μεγάλη επέλαση ενός εκατομμυρίου Σέρβων το 1989 και με την άρση της αυτονομίας. Γιατί τότε το Κοσσυφοπέδιο πέρασε σε δεύτερη μοίρα; Επειδή οι Αλβανοί του Κοσσυφοπεδίου, οι οποίοι άλλωστε δεν είναι η μειοψηφία αλλά η πλειοψηφία στο Κοσσυφοπέδιο, δεν άσκησαν βία και συνειδητά ακολούθησαν μη βίαιους τρόπους.
<P>
Βλέπω μια επικίνδυνη εξέλιξη. Αν δηλαδή αυτή την πλειοψηφία, την αλβανική πλειοψηφία, την τιμωρήσουμε, επειδή ακολούθησε μη βίαιο τρόπο, αυτό θα είναι μήνυμα υπέρ της βίας γι' αυτόν το χώρο. Γι' αυτό κι έχω την γνώμη ότι θα χρειαζόμασταν μια ειδική διάσκεψη για το Κοσσυφοπέδιο, αφού ήταν λάθος που παραιτηθήκαμε από το να βάλουμε σαν όρο για την αναγνώριση της νέας Γιουγκοσλαβίας το Κοσσυφοπέδιο. Εκτός τούτου πιστεύω ότι εκεί θα πρέπει να γίνουν εκλογές παρουσία διεθνών παρατηρητών. Θεωρώ ως επειγόντως αναγκαίο να δραστηριοποιηθούμε εδώ, πριν ξεσπάσει μια καταστροφή. Αυτό το κάναμε μέχρι τώρα μόνο σε μια περίπτωση στο χώρο αυτό, και συγκεκριμένα στη Μακεδονία; βοήθησε πάρα πολύ. Θα πρέπει πράγματι να πάρουμε προληπτικά μέτρα; διαφορετικά, θα ξεσπάσει βία εκεί και μάλιστα θα εξαπλωθεί σε ευρεία έκταση, σαν τη φωτιά.

<SPEAKER ID=189 LANGUAGE="IT" NAME="Fassino">
Αληθεύει απόλυτα ότι η βαλκανική περιπέτεια των τελευταίων αυτών ετών είχε σαν αρχική της εστία το Κοσσυφοπέδιο και ότι η κρίση στην τέως Γιουγκοσλαβία άρχισε με την καταπίεση στο Κοσσυφοπέδιο και την κατάργηση της αυτονομίας της Βοϊβοντίνα. Δεν υπάρχει λοιπόν αμφιβολία ότι η εστία αυτή είναι μια εστία που δεν είναι περιθωριακή και προφανώς δεν είναι μόνο αποτέλεσμα των περιπετειών των τελευταίων ετών: πρόκειται μάλλον για ένα αίτιο που υπάρχει εδώ και πολύ καιρό. Γνωρίζουμε πάρα πολύ καλά την ιστορία του αιώνα αυτού: το πρόβλημα των Αλβανών και του Κοσσυφοπεδίου υπήρξε επανειλημμένα πεδίο συγκρούσεων και εντάσεων.
<P>
Ολα αυτά μου φαίνονται ότι μας προτρέπουν ακόμη περισσότερο να ενεργήσουμε ώστε να αναζητηθεί μια πολιτική επίλυση του προβλήματος.

<SPEAKER ID=190 NAME="Πρόεδρος">
Δεδομένου ότι ο ερωτών απουσιάζει, η ερώτηση υπ' αρ. 7 καταπίπτει.
<P>
Προχωράμε στην ερώτηση υπ' 8 του κ. Lomas (H-0410/96):
<P>
Θέμα: Θάνατος του κ. Huseyin Koku
<P>
Προτίθεται το Συμβούλιο, παρακαλώ, να απαιτήσει από τις αρμόδιες τουρκικές αρχές πληροφορίες σχετικά με τον θάνατο του κ. Huseyin Koku, ο οποίος συνελήφθη στο Εlbiston στις 20 Οκτωβρίου 1994; Καμμία περαιτέρω είδηση δεν υπήρξε από τον κρατούμενο έως τις 27 Απριλίου 1995, οπότε η αστυνομία πληροφόρησε τη σύζυγό του ότι είχε ευρεθεί το πτώμα του. Ουδέποτε δόθηκε η παραμικρή πληροφορία στη σύζυγό του και την οικογένειά του.

<SPEAKER ID=191 NAME="Fassino">
Η απάντησή μου στην ερώτηση αυτή θα διατυπωθεί σε δύο μέρη. Από τη μία πλευρά, η Προεδρία δεν έχει συγκεντρώσει επαρκή στοιχεία σχετικά με την ειδική περίπτωση που μας αναφέρετε, από την άλλη όμως πλευρά το γεγονός αυτό και οι δυσκολίες που συνάντησε η Προεδρία του Συμβουλίου για να συγκεντρώσει στοιχεία αξιολόγησης επιβεβαιώνουν κατά τη γνώμη μου τη λεπτότητα της κατάστασης στην Τουρκία και την ανάγκη εκ μέρους της Προεδρίας του Συμβουλίου και γενικότερα της Ευρωπαϊκής Ενωσης να αναλάβει πρωτοβουλίες απέναντι στην κυβέρνηση της Τουρκίας για την άσκηση όλων των δυνατών πιέσεων ώστε να υπάρξουν εγγυήσεις για το σεβασμό των ανθρωπίνων δικαιωμάτων, των βασικών δημοκρατικών ελευθεριών, των θεμελιωδών δικαιωμάτων και αρχών που έχουν σχέση με τις αρχές του κράτους δικαίου και διέπουν την πορεία της Ενωσης. Ολα αυτά αποτελούν απαράβατο όρο για να είναι μια χώρα μέλος της Ενωσης και να έχει μαζί της, όπως στην περίπτωση της Τουρκίας, προνομιακές σχέσεις, εφόσον μεταξύ Τουρκίας και Ευρωπαϊκής Ενωσης έχει υπογραφεί συμφωνία τελωνειακής ένωσης.
<P>
Υπενθυμίζω εξ άλλου ότι το κριτήριο αυτό, δηλαδή ο πλήρης σεβασμός των αρχών του κράτους δικαίου εκ μέρους όλων εκείνων που είτε είναι μέλη της Ευρωπαϊκής Ενωσης είτε δημιουργούν με αυτήν σχέσεις συνεργασίας και συνεταιρισμού, έχει επιβεβαιωθεί με την ευκαιρία της Διάσκεψης της Βαρκελώνης, έχει επιβεβαιωθεί στην οριστική δήλωση του Ευρωπαϊκού Φόρουμ στο Ravello, έχει επιβεβαιωθεί πολλές φορές με την ευκαιρία επαφών και συναντήσεων ανάμεσα στην Ευρωπαϊκή Ενωση και των Οργάνων της με τις τουρκικές αρχές. Παρ' όλο που σημειώνουμε ότι οι πιέσεις οι οποίες ασκήθηκαν από την Ευρωπαϊκή Ενωση και τη διεθνή κοινότητα έχουν επιφέρει ορισμένα αποτελέσματα όπως οι μερικές μετατροπές του Συντάγματος για ένα μεγαλύτερο σεβασμό των θεμελιωδών δημοκρατικών δικαιωμάτων και αρχών, εν τούτοις φρονούμε ότι δεν πρέπει να χαλαρώσουμε την προσοχή μας και η Προεδρία του Συμβουλίου παραμένει πιστή στη δέσμευσή της να συνεχίσει μια δράση επαγρύπνησης και πίεσης προς την Τουρκία και οποιαδήποτε άλλη χώρα που παραβιάζει τα δικαιώματα του ανθρώπου.

<SPEAKER ID=192 LANGUAGE="EN" NAME="Lomas">
Είμαι βέβαιος ότι το Συμβούλιο μπορεί να νοιώσει την αγωνία της οικογένειας αυτού του δολοφονημένου ατόμου. Δεν νομίζω ότι η οικογένεια θα χρησιμοποιούσε τον όρο «λεπτότητα» που χρησιμοποίησε το Συμβούλιο. Την τελευταία φορά που τον είδαν ήταν κρατούμενος στην αστυνομία. Τώρα βεβαίως γνωρίζουμε ότι δυστυχώς οι δολοφονίες πολιτών από τον στρατό και την αστυνομία είναι σύνηθες φαινόμενο στην Τουρκία.
<P>
Όμως, η γενική και αόριστη καταδίκη - μολονότι αναγκαία - δεν είναι επαρκής. Ζητώ από το Συμβούλιο να ερωτήσει την τουρκική κυβέρνηση - ιδιαίτερα υπόψη του γεγονότος ότι τώρα έχουμε αυτή την τελωνειακή ένωση με την Τουρκία, η οποία μας είπαν ότι θα βελτιώσει την κατάσταση των ανθρωπίνων δικαιωμάτων στη χώρα αυτή - εάν θα ξεκινήσει κατάλληλη διερεύνηση σχετικά με το πως μπορεί ένας άνθρωπος να πεθάνει την ώρα που είναι κρατούμενος και το πτώμα του να παραδοθεί μετά από έξι μήνες λέγοντας ότι βρέθηκε σε κάποιο δάσος και ότι η αστυνομία δεν έχει καμία σχέση. Οι ισχυρισμοί αυτοί είναι εμφανώς αστήρικτοι. Ζητώ από το Συμβούλιο να πιέσει για την εξέταση του θέματος αντί να κάνει γενικούς αφορισμούς.

<SPEAKER ID=193 LANGUAGE="IT" NAME="Fassino">
Δέχομαι οπωσδήποτε την προτροπή να προωθηθεί μία ειδική έρευνα στην προκειμένη περίπτωση και συμφωνώ με τον κ. βουλευτή στο γεγονός ότι η προσυπογραφή της συνθήκης τελωνειακής ένωσης με την Τουρκία όχι μόνο δεν αποδεσμεύει την Ενωση από το να επαγρυπνεί, αλλά αν μη τι άλλο την παρακινεί να επαγρυπνήσει ακόμα περισσότερο.
<P>
Εχω ήδη παρέμβει στο θέμα αυτό την τελευταία φορά, αλλά θα δαπανήσω ακόμα ένα λεπτό για να υπογραμμίσω μία προσωπική μου πεποίθηση, ότι δηλαδή, τη στιγμή εκείνη που η Ευρωπαϊκή Ενωση προσυπέγραψε τη συμφωνία τελωνειακής ένωσης με την Τουρκία, ύστερα από μία ιδιαίτερα περίπλοκη και μακρά συζήτηση όπου το Κοινοβούλιο επέδειξε έντονη δραστηριότητα με πολυάριθμες απόψεις, δεν το έκανε λόγω της υπερπήδησης όλων των προβλημάτων σχετικά με τα ανθρώπινα δικαιώματα και τη δημοκρατία στην Τουρκία, αλλά ακριβώς για τον αντίθετο λόγο? αν και έχει συνείδηση της ύπαρξης προβλημάτων σε σχέση με τα ανθρώπινα δικαιώματα και τη δημοκρατία στην Τουρκία, θεώρησε ότι ο καλύτερος τρόπος για να προτρέψει τη χώρα αυτή να δώσει θετική λύση στα προβλήματα αυτά και να ξεπεράσει τους περιορισμούς και τις αντιφάσεις που ακόμη εκδηλώνονται στο πεδίο της δημοκρατίας και των ανθρώπινων δικαιωμάτων είναι η σύνδεσή της με την Ευρώπη. Για να γίνω σαφέστερος, όταν υπάρχουν άλυτα προβλήματα σε σχέση με τη δημοκρατία και τα ανθρώπινα δικαιώματα σε μια χώρα, μπορούν να επιλεγούν δύο στρατηγικές, αντίθετες μεταξύ τους, αμφότερες νόμιμες και λογικές: η μία είναι να ενταθεί η πολιτική, οικονομική και κάθε άλλης μορφής απομόνωση και η άλλη, αντίθετα, να δημιουργηθεί μια μορφή ένταξης και μεταλαμπάδευσης των δημοκρατικών αρχών που να υποχρεώσουν τη χώρα αυτή να αλλάξει στάση. Σχετικά με την Τουρκία, η Ευρωπαϊκή Ενωση δεν επέλεξε μια πολιτική απομόνωσης, η οποία πιθανόν να μην ήταν αποτελεσματική, αλλά μία γραμμή μεταλαμπάδευσης των δημοκρατικών αρχών και ένταξης της χώρας αυτής, με την ελπίδα ότι όσο περισσότερο η Τουρκία εντάσσεται στην Ευρώπη, όσο περισσοτερο προσεγγίζει την Ευρώπη, τόσο περισσότερο θα παρακινηθεί να αποκτήσει ευρωπαϊκά πρότυπα στο πεδίο των δημοκρατικών δικαιωμάτων. Προφανώς αυτό δεν είναι μόνο μια ελπίδα, αλλά πρόκειται για ένα στόχο προς τον οποίο η Ευρωπαϊκή Ενωση δραστηριοποιείται χρησιμοποιώντας όλες τις απαραίτητες μορφές πίεσης.

<SPEAKER ID=194 LANGUAGE="SV" NAME="Lindqvist">
Κύριε Πρόεδρε, αυτό είναι ένα παράδειγμα που ο ερωτών αναφέρει για την κατάσταση στην Τουρκία. Μόλις πρόσφατα διεξήχθη η διάσκεψη Habitat στην Τουρκία η οποία επίσης έδειξε τις αστυνομικές μεθόδους απέναντι σε κούρδους και τούρκους πολίτες.
<P>
Θέλω να ρωτήσω αν το Συμβούλιο δεν εξάγει κάποια συμπεράσματα από την εκτίμηση που κατά τον κ. Fassino έκανε το Συμβούλιο σε συνάφεια με την τελωνειακή ένωση με την Τουρκία. Η εκτίμηση ήταν, όπως λέτε, ότι ήταν καλύτερα να επιτραπεί στην Τουρκία να συνάψει μιά συμφωνία και κατά αυτόν τον τρόπο να επηρρεασθεί. Τώρα έχουν περάσει κάποιοι μήνες. δχει κανείς από εμάς ή εσείς στο Συμβούλιο δεί κάποια βελτίωση σε σχέση με τα ανθρώπινα δικαιώματα, την δημοκρατία και την ελευθερία έκφρασης; Εγώ δεν έχω δεί.
<P>
Τέλος θέλω να θέσω την ακόλουθη ερώτηση: Αν δεν υπάρχει καμία βελτίωση - κάτι που ήταν ένας όρος από το Κοινοβούλιο και την ΕΕ σε συνάφεια με την τελωνειακή ένωση με την Τουρκία - είναι έτοιμο το Συμβούλιο να ακυρώσει την τελωνειακή ένωση με την Τουρκία;

<SPEAKER ID=195 LANGUAGE="IT" NAME="Fassino">
Όχι, δεν πιστεύω ότι πρέπει να ερμηνευτεί κατ' αυτό τον τρόπο η σκέψη μου και δεν πιστεύω επίσης ότι αυτή είναι η θέληση της Ευρωπαϊκής Ένωσης. Δεν πρόκειται για ένα συλλογισμό καθαρά νομοθετικό και ότι δεν υπάρχουν προϋποθέσεις αναβολής που μπορούν να ερμηνευτούν με νομοθετικούς όρους, πρέπει να γίνει μια πολιτική αξιολόγηση. Τη στιγμή που η Ευρώπη επέλεξε, επαναλαμβάνω, κατόπιν επίπονης συνεδρίασης να εγκρίνει τη συμφωνία της τελωνειακής ένωσης με την Τουρκία, το έκανε πιστεύοντας ότι η Τουρκία έχει μεγάλο μέρος συμμετοχής στην Ευρωπαϊκή Ένωση και μια μεγαλύτερη ευρωπαϊκή σταθεροποίηση της Τουρκίας θα αποτελούσε έρεισμα ώστε να αποκτήσει ευρωπαϊκά δεδομένα στο θέμα αυτό, σε πρώτο λόγο δημοκρατικά δικαιώματα και ανθρώπινα δικαιώματα. Από τη στιγμή λοιπόν που έγινε η αξιολόγηση αυτή, είναι προφανές ότι η Ευρωπαϊκή Ένωση αισθάνεται τη δέσμευση να δράσει με όλα τα μέσα και με κάθε όργανο πίεσης και με πειθώ ώστε να διεκπεραιωθεί εκ μέρους της Τουρκικής κυβέρνησης μια γραμμή ανάπτυξης ολοκληρωμένης δημοκρατικά. Είναι γεγονός ότι αν παρόλα αυτά βρεθούμε ενώπιον τελείας κουφαμάρας, η αξιολόγηση και οι εκτιμήσεις του βουλευτή θα πρέπει να ειπωθούν κατά τη γνώμη μου στο κράτος. Πιστεύω ωστόσο ότι πρέπει να παραμείνουμε ακόμη στη φάση μιας θετικής ανταπόκρισης για να αποκτήσουμε εκ μέρους της Τουρκικής Κυβέρνησης τις εγγυήσεις που μέχρι τώρα είναι ελλιπείς.

<SPEAKER ID=196 LANGUAGE="EN" NAME="Falconer">
Κύριε Πρόεδρε, αντιλαμβάνομαι ότι μου αρνείσθε το δικαίωμα να υποβάλω συμπληρωματική ερώτηση προς το Συμβούλιο σε συνέχεια της ερωτήσεως του κ. Lomas λόγω του ότι προηγουμένως υπέβαλα μία συμπληρωματική σε κάποια άλλη ερώτηση. Δεν υπάρχει τίποτα στον Κανονισμό που να απαγορεύει κάτι τέτοιο. Η απόφασή σας στηρίζεται στην ερμηνεία που κάνει ο υπηρεσιακός παράγων που κάθεται στα αριστερά σας.
<P>
Κύριε Πρόεδρε, αυτό είναι λάθος. Σας ζητώ, κατά συνέπεια, να παραπέμψετε το θέμα στην Επιτροπή Κανονισμού, Ελέγχου της Εντολής και Ασυλιών, καθόσο αυτό που λέτε είναι ουσιαστικά ότι είναι αποδεκτό να έρχονται εδώ τα Μέλη, να υποβάλουν τις ερωτήσεις τους και κατόπιν να φεύγουν, ενώ οι υπόλοιποι από εμάς - οι οποίοι ενδιαφερόμαστε για διάφορα θέματα - να μην έχουμε το δικαίωμα να υποβάλουμε μια συμπληρωματική ερώτηση η οποία ενδιαφέρει το Μέλος το οποίο υπέβαλε την αρχική ερώτηση.

<SPEAKER ID=197 NAME="Πρόεδρος">
Ο κανονισμός είναι ιδιαίτερα δύσκαμπτος στο θέμα αυτό. Συμφωνώ με την παρατήρηση του κ. Falkoner να ενεργήσει η επιτροπή του Κανονισμού ώστε να το τροποποιήσει. Μιλάμε όμως για μια πιθανότητα που γίνεται συνολικά - για όλα - να μπορούμε να θέσουμε ερωτήματα: εσείς θέσατε το πρώτο ερώτημα, έτσι είμαι αναγκασμένος, όχι μόνο για τον Κανονισμό αλλά και γιατί έχουν προκύψει πολλά ερωτήματα εκ μέρους των συναδέλφων που τις έγραψαν εδώ και πολύ καιρό και που δυστυχώς δεν θα λάβουν απάντηση, διότι οι παρόντες αφαιρούν το χρόνο από εκείνους που τα παρουσίασαν, αρνούμενοι να μιλήσουν. Παρόλα αυτά, αξιότιμε Falconer, θα θέσω το ερώτημα στην επιτροπή του Κανονισμού. Θα πρέπει τώρα να συνεχίσουμε με το επόμενο ερώτημα.
<P>
Προχωράμε στην ερώτηση αριθ. 9, του κ. Κρανιδιώτη (H-0415/96):
<P>
Θέμα: Η έκθεση του κ. Di Roberto για την Κύπρο
<P>
Η ιταλική Προεδρία είχε τον περασμένο Ιανουάριο διορίσει τον Πρέσβη κ. di Roberto ως ειδικό Αντιπρόσωπό της για το Κυπριακό.
<P>
Ο Πρέσβης di Roberto επισκέφθηκε τις ενδιαφερόμενες πλευρές, άκουσε τις απόψεις τους και υπέβαλε, τον Απρίλιο, σχετική έκθεση προς το Συμβούλιο.
<P>
Μπορεί το Συμβούλιο να μας δώσει περισσότερες πληροφορίες για την έκθεση ου κ. di Roberto, για το πώς αντιμετωπίστηκε από τα ενδιαφερόμενα μέρη, για τις τελευταίες επαφές και δραστηριότητές του, καθώς επίσης και για τις σκέψεις που γίνονται για συνέχιση και αναβάθμιση του ρόλου του ενόψει της ανάληψης της Προεδρίας του Συμβουλίου από την Ιρλανδία;

<SPEAKER ID=198 NAME="Fassino">
Μάλιστα, κι αυτό είναι ένα ντοσιέ πολύ λεπτό πολιτικό θέμα. Όλοι μας ξέρουμε ότι το θέμα της Κύπρου είναι ένα ζήτημα που διαρκεί εδώ και πολλά χρόνια και εδώ και πολλά χρόνια οι αλλεπάλληλες Προεδρίες της Ευρωπαϊκής Ένωσης έκαναν απόπειρες μεσάζοντος για να φτάσουν σε μια επίλυση του θέματος, απόπειρες που δεν έγιναν άλλωστε μόνο εκ μέρους της Ευρωπαϊκής Ένωσης αλλά και εκ μέρους των Ηνωμένων Εθνών, από διάφορες κυβερνήσεις, συγκεκριμένα από την κυβέρνηση των Ηνωμένων Πολιτειών.
<P>
Ο Πρέσβης di Roberto, εξ ονόματος της Ιταλικής Προεδρίας της Ευρωπαϊκής Ενωσης, ανέλαβε διάφορες αποστολές στην Κύπρο και στις κυριότερες πρωτεύουσες της Ευρωπαϊκής Ένωσης, και ήταν επίσης σε συνεχή επικοινωνία με τις κυριότερες κυβερνήσεις, συμπεριλαμβανόμενης και της κυβέρνησης των Ηνωμένων Πολιτειών, η οποία εκφράζει ενδιαφέρον για την επίλυση της κρίσης αυτής.
<P>
Θα μιλήσω λίγα λεπτά παραπάνω από τις άλλες απαντήσεις γιατί μου ζητήθηκε μια αναφορά πάνω στο θέμα αυτό, θα κάνω παραπομπές, έστω και σύντομες, στην εργασία που έκανε μέχρι τώρα ο Πρέσβης di Roberto, η οποία θα συνεχιστεί το επόμενο εξάμηνο από έναν ειδικό αντιπρόσωπο της Ιρλανδικής Προεδρίας ο οποίος ήδη έχει οριστεί για το ζήτημα αυτό. Ο Πρέσβης di Roberto έχει αποκτήσει αυτά τα στοιχεία: όσον αφορά την ασφάλεια, το θέμα αυτό θεωρείται πρωτεύων από τις δύο πλευρές, οι Τουρκοκύπριοι είπαν τη γνώμη τους σχετικά με την ισχύ της συνθήκης εγγύησης στο χρόνο που έχει εγκριθεί, ενώ ο Πρόεδρος Κληρίδης έδειξε κατά καιρούς διάθεση για άνοιγμα και προσοχή στο θέμα της αποστρατιωτικοποίησης, με την παρουσία μιας πολυεθνικής δύναμης.
<P>
Όσον αφορά δε στους θεσμούς, οι ενδείξεις της απόφασης των Ηνωμένων Εθνών παραμένουν σταθερές, και ζητούν την υλοποίηση μιας ομοσπονδίας με μια μοναδική υπηκοότητα βασισμένη στην αρχή των δύο ζωνών δικοινοτικής και πολιτική ισότητα κι από τις δύο πλευρές. Ωστόσο οι προσπάθειες για την πραγματοποίηση αυτή, ώστε οι όροι αρχής να γίνουν αποδεχτεί και από τις δύο πλευρές δεν έχουν μέχρι σήμερα αποδώσει καρπούς, υπάρχουν πράγματι από τη μία πλευρά φόβοι ότι η Τουρκοκυπριακή ταυτότητα γίνει αποδεκτή, και από την άλλη φόβοι ότι ένα νησί ενωμένο δεν θα προσφέρει επαρκείς εγγυήσεις για τους Τουρκοκύπριους.
<P>
Ο Πρόεδρος Κληρίδης αναφέρθηκε σε μια μεταβατική περίοδο για την πραγματοποίηση της ελευθερίας κίνησης όλων των Κύπριων πολιτών στο ενωμένο νησί. Είναι επίσης θεμιτό να εμβαθύνουμε μια άλλη πρόταση που έθεσαν οι Τούρκοκύπριοι για μια καντονιακή δομή του νησιού.
<P>
Για το λόγο αυτό που αφορά στην επανάληψη του διαλόγου μεταξύ των δύο κοινοτήτων, παρόλες τις δυσκολίες, ο Τουρκοκύπριος ηγέτης επαναβεβαίωσε πρόσφατα τη δυνατότητα να ξαναρχίσει ο διαθεσμικός διάλογος χωρίς προϋποθέσεις. Όσον αφορά τη θέση της Τουρκίας σχετικά με το ρόλο της Ευρωπαϊκής Ένωσης πάνω στο θέμα της Κύπρου, η Αγκυρα συνήθως δεν ανταποκρίνεται θετικά σε μια δράση εκ μέρους της Ένωσης, διαβλέπουμε ωστόσο την πιθανότητα να αναγνωρίσει η Αγκυρα στην Ένωση το ρόλο του μεσολαβητή.
<P>
Παραμένει πολύ σημαντικός και αποφασιστικός, για οποιαδήποτε λύση, ο συντονισμός μεταξύ Ευρωπαϊκής Ένωσης και Ηνωμένων Πολιτειών. Όσον αφορά την συνέχιση των εργασιών του Πρέσβη di Roberto, όπως είπα και προηγουμένως, σύμφωνα με πληροφορίες που έχουμε, η Ιρλανδική Προεδρία έχει σκοπό να συνεχίσει με δικό της αντιπρόσωπο αναλαμβάνοντας καθήκοντα μεσάζοντος, πιστεύουμε ότι πρόκειται για έναν διπλωματικό. Είναι προφανές ότι η Ιρλανδική Προεδρία θα πρέπει να συνεχίσει τη δράση που έγινε το τελευταίο εξάμηνο από την Ιταλική Προεδρία και να ενεργήσει με την ίδια σχέση με την τρόικα για να ελέγξει οτιδήποτε μπορεί να βοηθήσει για την επίλυση. Υπενθυμίζω επίσης ότι οτιδήποτε θετικό, ακόμα και με έμμεσο τρόπο, το οποίο αποσκοπεί στην επίλυση αυτού του θέματος, κάτι το οποίο δεν μου φαίνεται ακόμη κοντινό, μπορεί να προέλθει από την εδραίωση των προβλεπόμενων δραστηριοτήτων από την ευρωμεσογειακή εταιρική σχέση που εγκρίθηκε στη Βαρκελώνη.

<SPEAKER ID=199 NAME="Κρανιδιώτης">
Θέλω να ευχαριστήσω τον Προεδρεύοντα για την απάντηση που μας έδωσε. Λυπούμαι όμως που θα παρατηρήσω ότι τα αποτελέσματα της αποστολής Ντι Ρομπέρτο δεν είναι αυτά τα οποία αναμέναμε. Και αντιλαμβάνομαι τις δυσκολίες που είχε και η ιταλική Προεδρία και ο ίδιος ο κ. Ντι Ρομπέρτο, οι οποίοι, παρόλο που είχαν την καλή πρόθεση να προχωρήσουν, δεν το κατόρθωσαν εξ αιτίας της αντίδρασης κάποιων άλλων κρατών μελών, τα οποία ανέλαβαν άλλες πρωτοβουλίες που, σε τελευταία ανάλυση, υπονόμευαν την ίδια την πρωτοβουλία της ιταλικής Προεδρίας. Χαίρομαι, εν πάση περιπτώσει, που η ιρλανδική Προεδρία θα συνεχίσει την πρωτοβουλία αυτή.
<P>
'Ηθελα όμως να παρατηρήσω και να ερωτήσω συγχρόνως το εξής: το Ευρωπαϊκό Κοινοβούλιο, όπως γνωρίζετε, πιστεύει, και το εκφράζει με ψήφισμά του, ότι θα πρέπει η Ευρωπαϊκή 'Ενωση να αναλάβει μία συνολική πρωτοβουλία για επίλυση του Κυπριακού, μία πρωτοβουλία που θα έχει την μορφή κοινής δράσης και δεν θα είναι απλώς μία αποστολή παρακολούθησης του Κυπριακού από κάποιον εκπρόσωπο της Προεδρίας. Πιστεύουμε ότι αυτήν την στιγμή έφθασε πραγματικά η ώρα να αναλάβει τις ευθύνες της η Ευρωπαϊκή 'Ενωση και να προχωρήσει στην υιοθέτηση κοινής δράσης, που να περιλαμβάνει όχι απλώς ένα συντονιστή για το Κυπριακό, αλλά επίσης ιδέες για κάποια προγράμματα συνεργασίας Ελληνοκυπρίων και Τουρκοκυπρίων, αλλά -γιατί όχι- και μία πρόταση για λύση του Κυπριακού, η οποία να βασίζεται αφ'ενός μεν στα ψηφίσματα των Ηνωμένων Εθνών, αφ'ετέρου δε στην κοινοτική έννομη τάξη, μία και η Κύπρος πρόκειται να προχωρήσει προς την ένταξή της στην Ευρωπαϊκή 'Ενωση. 'Οπως έχει ορισθεί, θα περιλαμβάνεται στην επόμενη διεύρυνση και οι συνομιλίες μαζί της θα αρχίσουν έξι μήνες μετά την Διακυβερνητική.

<SPEAKER ID=200 LANGUAGE="IT" NAME="Fassino">
Δεν μπορώ φυσικά να μην συμφωνήσω με την επίμονη αίτηση του να προωθηθεί μια πιο αποτελεσματική πρωτοβουλία και πιο ευρεία και θα είναι βέβαια ευθύνη της Ιρλανδικής προεδρίας να εξακριβωθεί η υλοποίησή της, ώστε να εφαρμοστεί. Επιτρέψτε μου μια παρατήρηση που έχει να κάνει με το θέμα αυτό, όπως και για οποιαδήποτε κατάσταση πολιτικής σύγκρουσης: στην περίπτωση αυτή, τουλάχιστον σ'αυτή τη φάση, δεν βρισκόμαστε μπροστά σε μια αιματηρή σύγκρουση, αλλά μπροστά σε πολιτική σύγκρουση, παρόλο που στο παρελθόν υπήρξε αιματηρή.
<P>
Μια μεσολαβητική ενέργεια είναι αποτελεσματική από τη στιγμή που και οι δύο πλευρές έχουν κάποια ελευθερία να πράξουν αντίστοιχα, ας το πούμε καθαρά, η ειρήνη δεν είναι ποτέ ένα εξωγενές γεγονός, είναι ενδογενές: αν αυτοί που κάνουν τον πόλεμο δεν πειστούν ότι είναι προτυμότερη η ειρήνη, ο πόλεμος δεν σταματά. Κι αυτό ισχύει για οποιασδήποτε μορφής σύγκρουσης. Είναι λοιπόν θεμιτό να υπάρχει με κάθε τρόπο μεσολαβητική ενέργεια, και μια παρέμβαση της διεθνούς κοινότητας, αλλίμονο αν η διεθνής κοινότητα παρέμενε παθητικός παρατηρητής ή έχοντας μια στάση πολιτικής αναμονής. Δέχομαι λοιπόν την μεσολάβηση που προέρχεται από την Ελλάδα, ώστε να γίνει ένα άλμα προς τα μπρος της πρωτοβουλίας της Ευρωπαϊκής Ένωσης, υπογραμμίζω ωστόσο ότι στην Κύπρο, όπως και σε τόσες άλλες περιπτώσεις, η μεσολαβητική ενέργεια χρειάστηκε να αντιμετωπίσει μια επίμονη, αμετάπειστη και σχεδόν ανύπαρκτη διάθεση για διάλογο και για αποδοχή των θεμάτων του εκάστοτε μεσολαβητή. Ελπίζουμε στο μέλλον να βελτιωθεί η κατάσταση αυτή.

<SPEAKER ID=201 NAME="Θεωνάς">
Θέλω και εγώ να ευχαριστήσω τον Προεδρεύοντα.
<P>
Θα ήθελα να πω κατ'αρχάς ότι και ως Κοινοβούλιο, είχαμε εκτιμήσει θετικά τον διορισμό του κ. Ντι Ρομπέρτο ως μεσολαβητού, ως εκπροσώπου της Προεδρίας, για να βοηθήσει στην επίλυση του κυπριακού προβλήματος. Νομίζω ότι είναι εξίσου θετικό το γεγονός ότι αυτή η τακτική θα συνεχιστεί και από την ιρλανδική Προεδρία.
<P>
'Ηθελα να ρωτήσω όμως τον Προεδρεύοντα αν υπάρχει κάποιο κεκτημένο από την παρέμβαση του κ. Ντι Ρομπέρτο, που θα βοηθούσε παραπέρα την εργασία του νέου μεσολαβητή της ιρλανδικής Προεδρίας.
<P>
Και κάτι ακόμα. Στην περίοδο που ο κ. Ντι Ρομπέρτο είχε αναλάβει αυτήν την εντολή, έγιναν οι γνωστές δηλώσεις Ντενκτάς για την τύχη των αγνοουμένων Ελληνοκυπρίων στην Κύπρο. Είχε ασχοληθεί με αυτό το θέμα ο κ. Ντι Ρομπέρτο, και τι περιλαμβάνει στην έκθεσή του, αν βέβαια έχει υποβάλει σχετική έκθεση;

<SPEAKER ID=202 LANGUAGE="IT" NAME="Fassino">
Ο Πρέσβης di Roberto μάζεψε φυσικά πολλά στοιχεία αξιολόγησης και γνώσης τα οποία έχουν συγκεντρωθεί και περιληφθεί σε μια εισήγηση που παρουσιάστηκε στο Συμβούλιο, γενικών υποθέσεων, παρουσιάστηκε επίσης στη νέα του μορφή στο COREPER. Τα δεκαπέντε κράτη της Ένωσης διαθέτουν λοιπόν όλα τα απαραίτητα στοιχεία αξιολόγησης και μέσα σ'αυτά υπάρχει το κεκτημένο απ'όπου θα ξεκινήσει η Ιρλανδική προεδρία για να συνεχίσει τη μεσολαβητική δράση, αντιμετωπίζοντας επίσης και το πρόβλημα των αγνοουμένων.

<SPEAKER ID=203 LANGUAGE="EN" NAME="Falconer">
Θα ήθελα να πω στο Σώμα ότι θα παραμείνω εδώ γι' αυτόν τον συγκεκριμένο σκοπό. Με την αυθαίρετη απόφασή σας η οποία στηρίχθηκε στην αυθαίρετη γνωμάτευση του υπηρεσιακού παράγοντα που κάθεται πλάϊ σας - μολονότι δεν έχω τίποτα εναντίον του προσωπικού - αρνείστε στους εκπροσώπους του Σώματος την ευκαιρία να υποβάλλουν δεύτερη συμπληρωματική ερώτηση. Ελπίζω ότι όλα αυτά έχουν καταχωρηθεί στα πρακτικά.

<SPEAKER ID=204 NAME="Πρόεδρος">
Προχωράμε στην ερώτηση αριθ. 10, του κ. Vieira (H-0418/96):
<P>
Θέμα: Το Πρόγραμμα POSEIMA
<P>
Το Πρόγραμμα POSEIMA έχει ιδιαίτερη σημασία για τις αυτόνομες περιφέρειες της Μαδέρας και των Αζορών. Περιλαμβάνει διάφορα μέτρα που δικαιολογημένα αποβλέπουν στη στήριξη της γεωργίας, της αλιείας, της βιοτεχνίας, της ενέργειας, της κατανάλωσης, του περιβάλλοντος, της φορολογίας κλπ.
<P>
Είναι προφανές ότι η Επιτροπή θα συνεχίσει το πρόγραμμα, εφόσον άλλωστε σε καμία διάταξη δεν αναφέρεται διάρκεια ισχύος, εκτός από ορισμένες περιπτώσεις παροχής ενισχύσεων, όπως π.χ. όσον αφορά το πρόσθετο κόστος της θαλάσσιας μεταφοράς προϊόντων πετρελαίου.
<P>
Θα ήταν σκόπιμο να συμπεριληφθούν στο POSEIMA και άλλα προϊόντα σημαντικά για την οικονομία αυτών των απομακρυσμένων περιφερειών, όπως τα λιπάσματα για τη γεωργία, τα δομικά υλικά (τσιμέντο, ξύλο, κεραμίδια, γυαλί κλπ.), και συστατικά των ζωοτροφών.
<P>
Προτίθεται στο Συμβούλιο να βελτιώσει την αποτελεσματικότητα του POSEIMA, συνεχίζοντας να καλύπτει τις πρόσθετες δαπάνες της μεταφοράς των προϊόντων πετρελαίου και παρατείνοντας τις προθεσμίες ισχύος για άλλα προϊόντα καθώς και περιλαμβάνοντας στο πρόγραμμα προϊόντα που είναι αναγκαία για την οικονομική ζωή, όπως αυτά που ήδη αναφέρθηκαν;

<SPEAKER ID=205 NAME="Fassino">
Προεδρεύων του Συμβουλίου. (ΙΤ) Το Συμβούλιο συμφωνεί φυσικά με την ανάλυση του αξιότιμου βουλευτή, όπως την παρουσίασε στην ερώτησή του, σύμφωνα με τη χρησιμότητα του προγράμματος POSEIMA, το οποίο τροποποιήθηκε το 1991, για να διορθώσει την απόσταση και το νησιακό χαρακτήρα της Μαδέρας και των Αζορών. Ωστόσο, πρέπει να επισημάνουμε, όπως και σε άλλες περιπτώσεις, ότι είναι θέμα της Επιτροπής να παρουσιάσει προτάσεις στο ζήτημα αυτό που μέχρι τώρα η Επιτροπή δεν έχει υποβάλει στο Συμβούλιο καμία πρόταση που να παρατείνουν προθεσμίες ή να επεκτείνουν τα υπάρχοντα μέτρα σε άλλα προϊόντα που να είναι εκτός ισχύος. Από τη γενική άποψη κανένας συνδέτης δεν υπάρχει που να αποδεχτεί τα αιτήματα που αντιπροσωπεύονται στην ερώτηση του κ. Vieira. Το πρόβλημα είναι ότι τα αιτήματα αυτά θα πρέπει να τα αναλάβει η Επιτροπή, και να τα διεκπεραιώσει κατόπιν πρότασης που προέρχεται από το Συμβούλιο, κάτι που μέχρι τώρα δεν έχει συμβεί.

<SPEAKER ID=206 LANGUAGE="PT" NAME="Vieira">
Κύριε Πρόεδρε, ευχαριστώ για τις επεξηγήσεις εκ μέρους του Συμβουλίου, αλλά θεωρώ περίεργο το γεγονός ότι η Επιτροπή δεν έχει ακόμη αναφέρει στο Συμβούλιο, για παράδειγμα, ότι η οικονομική ενίσχυση σχετικά με το πρόσθετο κόστος των πετρελαιοειδών ολοκληρώθηκε το 1994. Και ταυτόχρονα θα ήθελα να με πληροφορήσει το Συμβούλιο εάν, πραγματικά, το πνεύμα είναι να συνεχιστεί η ισχύς του προγράμματος αυτού και μετά το 1999, ή εάν υπάρχει οποιαδήποτε αντίρρηση σχετικά με τη συνέχιση του προγράμματος αυτού που, επαναλαμβάνω, ήταν χρησιμότατο για τις απομακρυσμένες περιοχές των Αζορών και της Μαδέρας.

<SPEAKER ID=207 LANGUAGE="IT" NAME="Fassino">
Είναι περίεργο το γεγονός ότι η Επιτροπή δεν έχει προωθήσει τις προτάσεις, δεν ξέρω πώς να το πω με άλλο τρόπο: η Επιτροπή δεν έχει προωθήσει τις προτάσεις που αφορούν την ερώτηση που κάνατε κατά την ώρα των ερωτήσεων. Από τη στιγμή που η Επιτροπή θέσει κάποιες προτάσεις που θα έχει μάλιστα αιτιολογήσει προηγουμένως, με όρους αρχής, κατόπιν θα τις εξετάσει το Συμβούλιο θετικά και να τις δεχτεί. Δεν είναι ωστόσο αρμοδιότητα του Συμβουλίου ούτε να προωθήσει τις προτάσεις ούτε να τις αιτιολογήσει, αυτό είναι θέμα της Επιτροπής και για το λόγο αυτό κι εγώ όπως εσείς συμφωνώ ότι είναι απαραίτητο να γίνει το αίτημα προς την Επιτροπή.
<P>
Επίσης προσθέτω ότι όταν προκύπτουν ζητήματα όπως αυτό - και έχουμε κι άλλα παραδείγματα - το Ευρωπαϊκό Κοινοβούλιο, είναι προφανές ότι διαθέτει πολύ περισσότερα μέσα πίεσης πάνω στην Επιτροπή απο εκείνα που διαθέτει το Συμβούλιο, ώστε να προωθηθούν ορισμένες προτάσεις. Το λέω γιατί ένα θέμα που επανέρχεται συχνά, και έχει να κάνει με την ανεπάρκεια της εξουσίας του Ευρωπαϊκού Κοινοβουλίου: δεν υπάρχει αμφιβολία ότι το Ευρωπαϊκό Κοινοβούλιο έχει λίγη εξουσία, και όλοι όσοι βρίσκονται εδώ ξέρουν ότι η Ιταλική Προεδρία πάλεψε και συνεχίζει να το κάνει κατά τη Διακυβερνητική Διάσκεψη ώστε οι αρμοδιότητες του Κοινοβουλίου να ενισχυθούν, δεν υπάρχει όμως αμφιβολία ότι το Κοινοβούλιο και οι βουλευτές έχουν μια εξουσία πολιτικής πίεσης απέναντι στην Επιτροπή, ειδικά σε σχέση με την προώθηση συγκεκριμένων προτάσεων, και γι αυτό ίσως θα άξιζε τον κόπο να τη χρησιμοποιήσουν με μεγαλύτερη αποφασιστικότητα.

<SPEAKER ID=208 NAME="Πρόεδρος">
Διακόπτω την εξέταση των ερωτήσεων. Παραμένει ωστόσο η δέσμευση εκ μέρους του κ. Fassino να απαντήσει στον αξιότιμο Falconer πάνω σε ένα θέμα που έχει παραμείνει ανοιχτό από τις προηγούμενες ερωτήσεις.

<SPEAKER ID=209 LANGUAGE="IT" NAME="Fassino">
Οι υπηρεσίες ενεργοποιήθηκαν για να μου δώσουν όλα τα απαραίτητα μέσα ώστε να μου δώσουν μια απάντηση, όπως είχα υποσχεθεί στον κ. Falconer. Μπορούμε να προτείνουμε ένα γραπτό κείμενο στον κ. Falconer το οποίο προφανώς να είναι πιο σαφές και ολοκληρωμένο, κάτι το οποίο δεν μπορώ να κάνω εγώ προφορικά, αυτοσχεδιάζοντας. Πιστεύω ότι το κείμενο αυτό περιέχει όλα τα στοιχεία αξιολόγησης που ζητήθηκαν: αν ο κ. Falconer δεν είναι ικανοποιημένος, στον επόμενο χρόνο των ερωτήσεων μπορούμε να επανέλθουμε στο θέμα αυτό.

<SPEAKER ID=210 NAME="Πρόεδρος">
Ετσι μπορέσαμε να δώσουμε μια ικανοποιητική απάντηση στον κ. Falconer.
<P>
Ευχαριστώ ιδιαίτερα τον Πρόεδρο του Συμβουλίου για τη συνεργασία και τη διάθεση βοήθειας που απέδειξε όλους τους τελευταίους μήνες.
<P>
Οι ερωτήσεις που δεν απαντήθηκαν θα απαντηθούν γραπτώς
<P>
Με αυτό λήγει ο χρόνος των ερωτήσεων.
<P>
(Η συνεδρίαση διακοπείσα στις 19.05 επαναλαμβάνεται στις 21.00)

<CHAPTER ID=9>
Βόρεια Ένωση Διαβατηρίων, ΕΟΧ και Συμφωνία του Σένγκεν- Διάσκεψη Κορυφής του Βίσμπυ
<SPEAKER ID=211 NAME="Πρόεδρος">
Αγαπητοί μου συνάδελφοι, προτείνω να αρχίσουμε τη συνεδρίασή μας. Όπως γνωρίζετε, έχουμε αθέμιτο ανταγωνισμό με ένα ματς - χαιρετίζω, λοιπόν, ιδιαίτερα την προεδρία του Συμβουλίου, έχουμε επίσης μια βραδιά Προβηγκίας, αλλά έχουμε επίσης και να κάνουμε μια δουλειά πολύ σοβαρή εδώ.
<P>
Η ημερήσια διάταξη προβλέπει την κοινή συζήτηση των προφορικών ερωτήσεων:
<P>
του κ. O. Rehn και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, προς το Συμβούλιο (Β4-0442/96-0-0056/96) και προς την Επιτροπή (Β4-0443/96-0-0057/96) σχετικά με την ελεύθερη διακίνηση των ατόμων στο εσωτερικό της Βόρειας Ένωσης Διαβατηρίων, του Ευρωπαϊκού Οικονομικού Χώρου και των χωρών του Σένγκεν-του κ. Gederschiφld και άλλων, εξ ονόματος της Ομάδας του Ευρωπαϊκού Λαϊκού Κόμματος, προς το Συμβούλιο (Β4-0449/96-0-0123/96) και προς την Επιτροπή (Β4-0450/96-0-0124/96) σχετικά με την Ευρωπαϊκή Ένωση, τη Σύμβαση του Σένγκεν και τη Βόρεια Ένωση Διαβατηρίων-της κ. Van Lancker, εξ ονόματος της Ομάδας του Ευρωπαϊκού Σοσιαλιστικού Κόμματος, προς την Επιτροπή (Β4-0562/96-0-0128/96) και προς το Συμβούλιο (Β4-0563/96-0-0129/96) σχετικά με την ελεύθερη διακίνηση των ατόμων στο πλαίσιο του Ευρωπαϊκού Οικονομικού Χώρου της Βόρειας Ένωσης Διαβατηρίων, και των χωρών του Σένγκεν-της κ. Hautala και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, προς το Συμβούλιο (Β4-0564/96-0-0131/96) και προς την Επιτροπή (Β4-0565/96-0-0132/96) σχετικά με τη συμβατότητα της Βόρειας Ένωσης Διαβατηρίων, της Σύμβασης του Σένγκεν και του άρθρου 7Α της Συνθήκης-των κ.κ. Caccavale και Schaffner, εξ ονόματος της Ομάδας Ένωση για την Ευρώπη, προς το Συμβούλιο (Β4-0568/96-0-0137/96) και προς την Επιτροπή (Β4-0569/96-0-0138/96) σχετικά με την ελεύθερη κυκλοφορία, τη Σύμβαση του Σένγκεν και τη Βόρεια Ένωση Διαβατηρίων-του κ. Pradier, εξ ονόματος της Ομάδας της Ευρωπαϊκής Ριζοσπαστικής Συμμαχίας, προς το Συμβούλιο (Β4-0570/96-0-0139/96) και προς την Επιτροπή (Β4-0664/96-0-0140/96) σχετικά με την ελεύθερη κυκλοφορία στο πλαίσιο της Ευρωπαϊκής Ένωσης, της Βόρειας Ένωσης Διαβατηρίων, του Ευρωπαϊκού Οικονομικού Χώρου και των χωρών του Σένγκεν-του κ. Krarup, εξ ονόματος της Ομάδας της Ευρώπης των Εθνών, προς το Συμβούλιο (Β4-0667/96-0-0144/96) και προς την Επιτροπή (Β4-0668/96-0-0145/96) σχετικά με τη Βόρεια Ένωση Διαβατηρίων και τη Σύμβαση του Σένγκεν-του κ. Sjφstedt, εξ ονόματος της Συνοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, προς το Συμβούλιο (Β4-0669/96-0-0146/96) σχετικά με τη Σύμβαση του Σένγκεν και τη Βόρεια Ένωση Διαβατηρίων-των κ.κ. Burenstam Linder και Martens, εξ ονόματος της Ομάδας του Ευρωπαϊκού Λαϊκού Κόμματος, προς το Συμβούλιο (Β4-0447/96-0-0121/96) και προς την Επιτροπή (Β4-0448/96-00122/96), σχετικά με τη Διάσκεψη Κορυφής των κρατών της Βαλτικής Θάλασσας στις 3 και 4 Μαίου 1996 στο Βίσμπυ, Σουηδία-της κ. Roth και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, προς το Συμβούλιο (Β4-0665/96-0-0141/96) και προς την Επιτροπή (Β4-0666/96-0-0142/96), σχετικά με τα αποτελέσματα της Διάσκεψης Κορυφής των κρατών της Βαλτικής Θάλασσας-του κ. Krarup, εξ ονόματος της Ομάδας της Ευρώπης των Εθνών, προς την Επιτροπή (Β4-0670/96-0-0148/96), σχετικά με τη Διάσκεψη Κορυφής του Βίσμπυ στις 3 και 4 Μαίου 1996 στο Gotland (Σουηδία).
<SPEAKER ID=212 LANGUAGE="FI" NAME="Rehn, Olli Ilmari">
Αξιότιμη κυρία Πρόεδρε, λυπάμαι για το γεγονός ότι η συζήτηση αυτή συμπίπτει με ένα τόσο μεγάλης σημασίας για την Ευρώπη συμβάν το οποίο λαμβάνει χώρα μεταξύ της Γερμανίας και της Ιταλίας. Παρευρίσκομαι, ελπίζοντας ότι η συζήτηση αυτή τη φορά θα είναι σύντομη.
<P>
Η υποβολή της προφορικής ερώτησης η οποία εξετάζεται απόψε, είναι αποτέλεσμα της ανησυχίας ότι η αρχή για την ελεύθερη κυκλοφορία των προσώπων, η οποία είχε ήδη συμπεριληφθεί στην Συνθήκη της Ρώμης, δεν έχει ακόμη ουσιαστικά εφαρμοσθεί στην Ευρωπαϊκή Ένωση. Γι' αυτό και η Ομάδα των Φιλελεύθερων, και ολόκληρο το Κοινοβούλιο, καλούν το Συμβούλιο και την Επιτροπή να διευκρινίσουν πρώτον, ποιά μέτρα προτίθενται να λάβουν προκειμένου να ενταχθούν οι διατάξεις της Συμφωνίας Σέγκεν στο πλαίσιο, αφ' ενός, των Συνθηκών της ΕΕ και, αφ' ετέρου, της κοινοτικής διαδικασίας για την λήψη αποφάσεων και δεύτερον, ποιά μέτρα σκοπεύουν να λάβουν το Συμβούλιο και η Επιτροπή προκειμένου να καταστήσουν δυνατή τη συνέχιση της Βόρειας Ένωσης Διαβατηρίων και μετά την ένταξη στην Συμφωνία Σέγκεν της Δανίας, της Σουηδίας και της Φινλανδίας οι οποίες εξακολουθούν να ανήκουν στην Βόρεια Ένωση Διαβατηρίων.
<P>
Το πρόβλημα πρέπει να λυθεί σε δύο φάσεις. Το μέλλον της Βόρειας Ένωσης Διαβατηρίων πρέπει να διασφαλισθεί μέσω διαπραγματεύσεων οι οποίες θα διεξαχθούν μεταξύ των χωρών που είναι συμβαλλόμενα μέρη στην Συμφωνία Σέγκεν και των Χωρών του Βορρά κατά τη διάρκεια των αμέσως προσεχών μηνών. Οι Χώρες του Βορρά, στις οποίες συγκαταλέγονται εκτός των τριών κρατών μελών της ΕΕ, Δανίας, Σουηδίας και Φινλανδίας, και οι εκτός Κοινότητας Ισλανδία και Νορβηγία, έχουν συνάψει, ήδη από το 1954, συμφωνία δια της οποίας έχουν καταργηθεί οι έλεγχοι διαβατηρίων στα μεταξύ τους σύνορα. Το πρόβλημα αναμένεται να λυθεί με πρακτικό και ρεαλιστικό τρόπο. Οι κυβερνήσεις της Ισλανδίας και της Νορβηγίας έχουν ήδη δηλώσει ότι αποδέχονται τους υφιστάμενους όρους της Συμφωνίας Σέγκεν. Όσον αφορά τη λήψη αποφάσεων στο πλαίσιο της συμφωνίας αυτής, οι δύο αυτές χώρες θα έχουν, στο εξής, δικαίωμα να εκφράζουν τη γνώμη τους. Αντιθέτως, σύμφωνα με το πρόγραμμα, ούτε η Ισλανδία αλλά ούτε και η Νορβηγία θα έχουν δικαίωμα βέτο. Οι δύο αυτές χώρες έχουν δύο εναλλακτικές λύσεις. Πρέπει είτε να αποδεχθούν στο μέλλον την απόφαση των χωρών της Συμφωνίας Σέγκεν, είτε να αποχωρήσουν εντελώς από το πλαίσιο της συμφωνίας αυτής. Οι πολίτες των πέντε Χωρών του Βορρά επιθυμούν να ζουν σε μία ευρύτερη, από γεωγραφική άποψη, Ευρώπη στην οποία θα έχουν καταργηθεί όλοι οι συνοριακοί έλεγχοι. Από την άλλη όμως δεν είναι δυνατόν να γίνει αποδεκτή και η κατάργηση της Βόρειας Ένωσης Διαβατηρίων η οποία, επί δεκαετίες, αποδεικνύεται ιδιαιτέρως λειτουργική. Η θέσπιση ελέγχων στα σύνορα μεταξύ των Χωρών του Βορρά, των οποίων οι πολίτες απολαμβάνουν, ήδη από την δεκαετία του '50, παρόμοια με αυτά που παρέχει και η Συνθήκη της Ρώμης δικαιώματα περί κυκλοφορίας άνευ διαβατηρίων, θα αποτελούσε ένα τεράστιο βήμα οπισθοδρόμησης κατά την πορεία προς την ευρωπαϊκή ολοκλήρωση. Και σήμερα δεν έχουμε, δυστυχώς, άλλα περιθώρια για βήματα προς τα πίσω.
<P>
Ένας βασικός στόχος, ο οποίος πρέπει να επιτευχθεί αργότερα, είναι να ενσωματωθεί η Συμφωνία Σέγκεν στο πλαίσιο των Συνθηκών της Κοινότητας. Μόνον έτσι θα καταστεί πραγματικότητα η λήψη αποφάσεων με δημοκρατικό τρόπο και θα διασφαλισθεί νομικά το δικαίωμα του Ευρωπαϊκού Δικαστηρίου να ασκεί έλεγχο. Κατά τη γνώμη της Ομάδας των Φιλελευθέρων, για την επίτευξη του βασικού αυτού στόχου πρέπει να καταβληθούν ιδιαίτερες προσπάθειες κατά τη διάρκεια της τρέχουσας Διακυβερνητικής Διάσκεψης. Το Συμβούλιο και η Επιτροπή οφείλουν να ορίσουν σαφή προθεσμία π.χ., μέχρι το 2000, για την επίτευξη του εν λόγω στόχου. Από την απάντησή τους θα κριθεί εάν το Συμβούλιο και η Επιτροπή επιθυμούν πραγματικά να οικοδομηθεί μία Ευρώπη για τους πολίτες της, γεγονός το οποίο αποτελεί και απώτερο σκοπό όλων μας.

<SPEAKER ID=213 LANGUAGE="SV" NAME="Cederschiφld">
Κυρία Πρόεδρε, η ελεύθερη μετακίνηση προσώπων είναι ένας από τους σημαντικότερους στόχους της ΕΕ. Είναι ένας καθορισμένος σε συνθήκη στόχος - να μην το ξεχνάμε - ως πρός τον οποίον όλα τα κράτη - μέλη έχουν δεσμευτεί, ακόμη και τα κράτη εκείνα που τώρα εκφράζονται εναντίον της ελεύθερης μετακίνησης και αυτά που ενεργούν ενάντια σ' αυτήν.
<P>
Η συμφωνία Σενγκεν είναι ξεχωριστή λύση η οποία πρέπει εν καιρώ να ενσωματωθεί στην ΕΕ και να εμπίπτει σε κοινοτική νομοθεσία για να μπορεί να λειτουργεί καλά, ακριβώς όπως εμείς στο Κοινοβούλιο και στην Επιτροπή θέλουμε. Το ίδιο ισχύει επίσης για όλες τις άλλες συνθήκες που ανήκουν στον τρίτο πυλώνα. ελοι γνωρίζουμε ότι απαιτούνται εντελώς νέες νομικές λύσεις, νέοι νομικοί μηχανισμοί για να επιλυθούν πολλά από τα θέματα που σήμερα αντιμετωπίζονται με συνθήκες, οι οποίες εκτός αυτού συχνά δεν επικυρώνονται και επομένως δεν έχουν το επιδιωκόμενο αποτέλεσμα. Εξ αιτίας αυτού αποτυγχάνουμε με τα αντισταθμιστικά μέτρα τα οποία καθαυτά είναι η προϋπόθεση της ελεύθερης μετακίνησης.
<P>
Πρέπει όντως να τα καταφέρουμε τουλάχιστον στα πιό απαραίτητα: τα εξωτερικά σύνορα και την καταπολέμηση των ναρκωτικών. Τα μπλοκαρίσματα στο Συμβούλιο συχνά οφείλονται στο ότι οι χώρες μέλη δυσπιστούν απέναντι στην ικανότητα άλλων κρατών να λάβουν σωστές πολιτικές αποφάσεις. Απλούστατα λείπει η εμπιστοσύνη και πρέπει να χτιστεί. Εδώ έχουμε την σκανδιναβική συνεργασία, μιά ανταλλαγή σε πρακτικό επίπεδο. Η σκανδιναβική αστυνομική - τελωνειακή και η περί τα ναρκωτικά συνεργασία, λειτουργεί καθημερινά. Διότι εμπιστευόμαστε ο ένας τον άλλον. Αυτό θα έπρεπε να ήταν δυνατόν να μεταφερθεί σε επίπεδο ΕΕ. Ακόμη και αν διαφέρουν οι μέθοδοι οι στόχοι είναι κοινοί, π. χ. να μην μπορούν να περνούν ελεύθερα τα σύνορα στην Ευρώπη οι έμποροι ναρκωτικών και οι τρομοκράτες
<P>
Στην Σκανδιναβία δεν κλείνουμε τα σύνορα αν η άλλη χώρα ασκεί κάποια πολιτική που ίσως δεν μας αρέσει στην ολότητα της. Εφαρμόζουμε εμπιστοσύνη αντί δυσπιστίας. Περισσότερα από 40 χρόνια στην Σκανδιναβία δεν υπάρχει υποχρέωση διαβατηρίου - αυτό πρέπει να διατηρηθεί. Η Σκανδιναβία προηγείται της - και είναι πρότυπο για την - ΕΕ σ' αυτό το θέμα. Εφαρμόζουμε όντως τους στόχους τους οποίους η ΕΕ εκπροσωπεί σ' αυτόν τον τομέα, και τότε είναι λογικό να συμμετέχει η Σκανδιναβία στην συνεχιζόμενη εξέλιξη.
<P>
Είναι σημαντικό να συν-δέσουμε την Ευρώπη όχι να την διασπάσουμε, και τότε πρέπει οι δεσμοί να γίνουν ισχυρότεροι. Η δνωση θα πρέπει να διευρυνθεί όχι μόνον πρός ανατολάς, αλλά και πρός βορράν και νότον. Αυτό σημαίνει ενισχυμένοι δεσμοί με χώρες δημοκρατικές με οικονομίες αγοράς στον περίγυρο μας. Η ΕΕ δεν πρέπει να συρρικνωθεί. Οι αξίες μας πρέπει να διαδωθούν.
<P>
Υπάρχουν μερικά τεχνικά και πρακτικά προβλήματα, μεταξύ άλλων όσον αφορά τις πτήσεις και τις αποσκευές. Πιστεύω ότι η Σουηδία θα μπορούσε να βοηθήσει σ' αυτήν την περίσταση. φσως ένα μέρος των ταξιδιών να μπορεί να περάσει μέσα από την Σουηδία, εφόσον έχουμε όντως λύσει αυτά τα προβλήματα. Δεν είναι σημαντική η - και δεν θα πρέπει να συγκεντρωθούμε στην τεχνική λύση κάθε λεπτομέρειας, έστω και αν η πληροφόρηση πρός το Κοινοβούλιο για το πώς θα επέλθουν λύσεις πρέπει να γίνει σαφέστερη. Το σημαντικό είναι να εντάξουμε αυτές τις νέες χώρες σ' ένα σύστημα δικαίου που να λειτουργεί, όπου το δικαστήριο και το κοινοβούλιο έχει έναν ελεγκτικό ρόλο. Με απλά λόγια: πρέπει να συμμετάσχουν η Νορβηγία και η Ισλανδία.
<P>
Δεν αμφιβάλλω ούτε λεπτό ότι η Επιτροπή θα τα καταφέρει να πάρει πρωτοβουλίες σ' αυτόν τον τομέα. Αλλά θα αντέξει το Συμβούλιο να αντοποκριθεί στις ευρωπαϊκές, δημοκρατικές αξίες;

<SPEAKER ID=214 LANGUAGE="NL" NAME="Van Lancker">
Πρόεδρε, συνάδελφοι, κ. Επίτροπε, το Ευρωπαϊκό Κοινοβούλιο δεν αμέλησε να εκμεταλλευθεί κάθε ευκαιρία που του δόθηκε για να διαμαρτυθεί για το γεγονός ότι η ελεύθερη κυκλοφορία προσώπων, η νομική βάση της οποίας πηγάζει από τη Συνθήκη, και η οποία θα έπρεπε να είχε εφαρμοσθεί από την 1η Ιανουαρίου 1993, εξακολουθεί να μην εφαρμόζεται. Λόγω των εμποδίων που θέτουν ορισμένες χώρες, τα κεφάλαια μπορούν μεν να κυκλοφορούν ελεύθερα εντός της Ένωσης, αλλά όχι και οι άνθρωποι. Συχνά χρησιμοποιούνται διάφορες δικαιολογίες για να καλύψουν την έλλειψη πολιτικής βούλησης για την υλοποίηση της ελεύθερης κυκλοφορίας των πολιτών. Φυσικά όλοι μας γνωρίζουμε ότι είναι αναγκαία η διεθνής συνεργασία στους τομείς της ασφάλειας, καταπολέμηση της απάτης και της καταπολέμησης του εγκλήματος. Στον κόσμο τον οποίο ζούμε σήμερα, την ασφάλεια αυτή δεν μπορούν φυσικά να την εγγυηθούν τα κράτη μέλη, τα μεμονωμένα εθνικά κράτη μέλη. Όμως, αγαπητοί συνάδελφοι, η διατήρηση των εσωτερικών συνόρων δεν εμποδίζει τους κακοποιούς να δράσουν. Η Ομάδα μου απορρίπτει ρητώς κάθε διασύνδεση μεταξύ εσωτερικής ασφάλειας και ελεύθερας κυκλοφορίας των πολιτών. Το Συμβούλιο άσκησε επίσης επανειλημμένα κριτική για την ad hoc δομή με διάφορες ταχύτητες που έχουν οι συμφωνίες του Σένγκεν. Σε μια δημοκρατική χώρα δικαίου, συνάδελφοι, ισχύει η αρχή: δεν μπορεί να υπάρχει αστυνομία όταν δεν υπάρχει κράτος. Τούτο σημαίνει διασφάλιση των δικαιωμάτων των πολιτών και δικαστικό και κοινοβουλευτικό έλεγχο, δηλαδή προϋποθέσεις που δεν πληρεί η συμφωνία του Σένγκεν. Ακόμη και τα εθνικά κοινοβούλια δεν μπορούν να πραγματοποιήσουν κανένα έλεγχο. Για αυτό το λόγο η συμφωνία του Σένγκεν θα πρέπει να αντικατασταθεί από μια ευρωπαϊκή, κοινοτική ρύθμιση. Εν τω μεταξύ, τα κοινοβούλια άρχισαν το συντονισμό ενός κοινοβουλευτικού ελέγχου στον τομέα που καλύπτει η συμφωνία του Σένγκεν. Ως εκ τούτου φρονώ ότι είναι ουσιώδες το Ευρωπαϊκό Κοινοβούλιο να συμμετάσχει σε αυτόν τον συντονισμό, διότι η συμφωνία του Σένγκεν αφορά την Ευρώπη. Είναι επίσης ουσιαστικό η Ευρωπαϊκή Επιτροπή, ως παρατηρητής στη συμφωνία του Σένγκεν και ως θεματοφύλακας των Συνθηκών, να ενημερώνει τακτικά και πλήρως το Κοινοβούλιο σχετικά με οτιδήποτε συμβαίνει στο πλαίσιο της συμφωνίας του Σένγκεν καθώς και τις συνέπειες που μπορεί να υπάρξουν στην κοινοτική νομοθεσία. Όμως προφανώς η συμφωνία του Σένγκεν έχει επιτυχία, ίσως περισσότερη από όση θα επιθυμούσαμε. Υπενθυμίζω τη συμφωνία που πρόκειται να συναφθεί σχετικά με την ένταξη της Ένωσης Βορείων Χωρών στον τομέα των διαβατηρίων στο χώρο που καλύπτει η συμφωνία του Σένγκεν. Δύο από τις εν λόγω βόρειες χώρες δεν είναι μέλη της Ευρωπαϊκής Ένωσης, κάτι το οποίο ήταν προϋπόθεση για να ενταχθεί μια χώρα στη συμφωνία του Σένγκεν. Αφεαυτής η διεύρυνση του χώρου εντός του οποίου θα ισχύει η ελεύθερη κυκλοφορία προσώπων είναι φυσικά ένα ικανοποιητικό γεγονός, όμως θα ήθελα εν προκειμένω να κάνω δύο παρατηρήσεις.
<P>
Πρώτον, θεωρούμε απαράδεκτη τη δημιουργία συνόρων εντός της Ένωσης Βορείων Χωρών στον τομέα των διαβατηρίων, η οποία υφίσταται από το 1954, εξ αιτίας του Σένγκεν. Δεύτερον, είναι επίσης απαράδεκτο το γεγονός ότι η ένταξη της Νορβηγίας και της Ισλανδίας στο χώρο του Σένγκεν, μέσω διαφόρων νομικών τεχνασμάτων, θα μπορούσε να αποτρέψει μια μελλοντική αντικατάσταση της συμφωνίας του Σένγκεν από την κοινοτική νομοθεσία και θα δημιουργούσε συνθήκες υπό τις οποίες η Νορβηγία και η Ισλανδία θα μπορούσαν να μπλοκάρουν την ελεύθερη κυκλοφορία προσώπων και τα μέτρα σχετικά με την εσωτερική ασφάλεια της Ευρωπαϊκής Ένωσης.
<P>
Στη συμφωνία του Σένγκεν, συνάδελφοι, έχει προβλεφθεί ότι αυτή θα πάψει να ισχύει όταν η Ένωση αναλάβει τα καθήκοντα που έχει επωμισθεί αυτή τώρα και το γεγονός αυτό δεν πρέπει να τεθεί σε κίνδυνο για οποιοδήποτε λόγο. Ζητώ, συνεπώς, από το Συμβούλιο και την Επιτροπή, έχοντας υπόψη την ένταξη όλων των βορείων χωρών στη συμφωνία του Σένγκεν, να προσπαθήσουν να εντάξουν τις διατάξεις της συμφωνίας του Σένγκεν, στο κοινοτικό δίκαιο. Αυτό άλλωστε επιθυμούμε όλοι μας.

<SPEAKER ID=215 LANGUAGE="FI" NAME="Hautala">
Αξιότιμη κυρία Πρόεδρε, συμφωνώ με τον συνάδελφο κύριο Όλι Ρέεν ότι η Νορβηγία και η Ισλανδία δεν πρόκειται να υπονομεύσουν τις αποφάσεις στο πλαίσιο της Συμφωνίας Σέγκεν σε περίπτωση συμμετοχής τους σε αυτήν υπό τους ήδη συμφωνηθέντες όρους. Αντιθέτως πρέπει να ανησυχούμε για το γεγονός ότι απλώς και μόνο με την προσχώρηση στην Ευρωπαϊκή Ένωση και την συμμετοχή στην Συμφωνία Σέγκεν της Σουηδίας και της Φινλανδίας, θα δημιουργηθούν νέα σύνορα στο βόρειο τμήμα της Ευρώπης. Η κυκλοφορία θα περιορισθεί σαφώς τόσο μεταξύ των Χωρών του Βορρά όσο και μεταξύ αυτών και των Βαλτικών Χωρών και της Ρωσίας. Θα περιορισθεί, δηλαδή, και το ήδη υφιστάμενο δικαίωμα των πολιτών των Χωρών του Βορρά να μεταβαίνουν ελεύθερα από τη μία χώρα στην άλλη.
<P>
Οφείλω, επίσης, να αναφέρω το γεγονός ότι η Κυβέρνηση της Φινλανδίας έχει κάπως αυθαίρετα αποφασίσει περί της συμμετοχής της χώρας στην Συμφωνία Σέγκεν. Οι πολίτες δεν ενημερώθηκαν από την κυβέρνηση και δεν τους ζητήθηκε η γνώμη. Και, απ' ό, τι γνωρίζω, ούτε το Φινλανδικό Κοινοβούλιο έχει πεισθεί για την ανάγκη της Φινλανδίας να συμμετέχει σε μία συμφωνία όπως είναι σήμερα η Σέγκεν.
<P>
Η Ομάδα των Πρασίνων πιστεύει ότι το μεγαλύτερο πρόβλημα εν σχέσει με την εφαρμογή της Συμφωνίας Σέγκεν είναι ότι το απόρρητο της ιδιωτικής ζωής των πολιτών τίθεται σε κίνδυνο. Πρέπει να τονισθεί ότι ο κοινοβουλευτικός έλεγχος δεν αρκεί. Οι Πράσινοι δεν αποδέχονται, επίσης, να ενσωματωθεί η Συμφωνία Σέγκεν, όπως έχει σήμερα, στις Συνθήκες της Κοινότητας, διότι τότε θα δημιουργηθούν παρόμοια προβλήματα με αυτά που έχει προκαλέσει στους πολίτες η ίδρυση της Ευρωπόλ. Είναι αυτονόητο ότι δεν πρέπει να οικοδομήσουμε μία Ευρώπη αστυνομοκρατούμενη, όπου οι αρχές θα ελέγχουν και θα αντιμετωπίζουν με καχυποψία όλους τους πολίτες.
<P>
Αλλη, ενδεχομένως, προβληματική κατάσταση θα δημιουργηθεί εάν η Νορβηγία αποφασίσει τελικά να μην συμμετάσχει στην Συμφωνία Σέγκεν. Στην περίπτωση αυτή πιστεύω, ως Φινλανδή, ότι και η Φινλανδία, αλλά ενδεχομένως και η Σουηδία και η Δανία, θα έπρεπε, να υπολογίσουν εκ νέου, τα υπέρ και τα κατά της συμμετοχής τους στην εν λόγω συμφωνία διότι τότε θα βρεθούμε αντιμέτωποι με την κατάργηση της Βόρειας Ένωσης Διαβατηρίων. Η Συμφωνία Σέγκεν δεν θεωρείται ιδανική βάση για την ελεύθερη κυκλοφορία των προσώπων εντός της Ευρωπαϊκής Ένωσης. Πρέπει να βρεθούν νέες βάσεις τόσο για την προστασία του τόσο σημαντικού απόρρητου της ιδιωτικής ζωής των πολιτών όσο και για τη διασφάλιση της θέσης τους.

<SPEAKER ID=216 LANGUAGE="DA" NAME="Krarup">
Στην υπό εξέταση ερώτηση, η μη υποχρέωση κατοχής διαβατηρίων στις σκανδιναβικές χώρες χαρακτηρίζεται ως Βόρεια Ένωση Διαβατηρίων. Όμως ο χαρακτηρισμός αυτός δεν είναι ορθός. Δεν υπάρχει καμία Βόρεια Ένωση, ο δε όρος αυτός δεν προσιδιάζει στην αποτελεσματική αυτή συνεργασία μεταξύ των χωρών της Σκανδιναβίας. Υπάρχει ένα πρωτόκολλο περί μη υποχρέωσης κατοχής διαβατηρίου, που εγκρίθηκε στην Κοπεγχάγη το 1954 από τις κυβερνήσεις των σκανδιναβικών χωρών, καθώς επίσης και μια σύμβαση περί ελέγχου των διαβατηρίων, που συνήφθη το 1957. Η εν λόγω ελευθερία κυκλοφορίας στις χώρες της Βορείου Ευρώπης, που λειτούργησε άψογα επί 40 χρόνια, έρχεται σε προκλητική αντίθεση με τη συμφωνία του Σένγκεν. Το σκανδιναβικό πρωτόκολλο είναι ένα μονοσέλιδο έγγραφο. Η συμφωνία του Σένγκεν είναι μια γραφειοκρατική «καραμπόλα», ένα κωμικοτραγικό συνονθύλευμα παρακαλούθησης και ελέγχου τόσο των πολιτών όσο και των αλλοδαπών. Η αντίθεση αυτή μπορεί να εξηγηθεί. Η σκανδιναβική συνεργασία είναι οργανική και προέκυψε μετά από αιώνες νομικών και πολιτιστικών σχέσεων συνεργασίας. Δεν επιβλήθηκε στο σκανδιναβικό λαό, επειδή η οικονομία της αγοράς απαιτεί το άνοιγμα των συνόρων. Η σκανδιναβική συνεργασία δεν είναι κεντρικά κατευθυνόμενη. Δεν έχει καμία σχέση με τον άπληστο καπιταλισμό, που ενσαρκώνεται από τις γνωστές ως τέσσερις ελευθερίες της ΕΕ, οι οποίες δημιουργούν πολύ περισσότερα προβλήματα από όσα επιλύουν. Η σκανδιναβική συνεργασία είναι αυτοδύναμη και λειτουργεί χωρίς αστυνομική συνοδεία και περίπλοκη παρακολούθηση, που είναι τα κύρια στοιχεία της συμφωνίας του Σένγκεν.
<P>
Από την άλλη πλευρά, η συμφωνία του Σένγκεν δεν είναι οργανική. Διαθέτει οργάνωση, και τί οργάνωση! Σε ένα νομικό έγγραφο μήκους ενός χιλιομέτρου με 143 άρθρα, υποπαραγράφους, και υποπαραγράφους των υποπαραγράφων, οι πρωτεργάτες του έχουν σχεδιάσει ένα σύστημα ελέγχου και παρακολούθησης που δεν μπορεί να συγκριθεί με κανένα από όλα τα άλλα μέχρι σήμερα γνωστά αστυνομικά συστήματα. Ως νόμιμος λόγος προβάλλεται η αντιστάθμιση της κατάργησης των ελέγχων στα εσωτερικά σύνορα, που προβλέπει το άρθρο 7α της Συνθήκης για την Ευρωπαϊκή Ένωση. Θα μπορούσε κανείς να πει ότι τα μέσα «αγιάζουν» τους σκοπούς. Η συμφωνία του Σένγκεν δημιουργεί ένα κράτος αστυνόμευσης όπου υπάρχουν τόσο συστήματα πληροφόρησης με ευαίσθητα στοιχεία για την προσωπική ζωή των πολιτών, πράγμα που έρχεται σε σύγκρουση με την παράδοση προσωπικής προστασίας και νομικής ασφάλειας ορισμένων κρατών μελών, όσο και ευρείες και ασαφώς καθορισμένες αστυνομικές αρμοδιότητες. Παρατηρείστε το συνωμοτικό τρόπο με τον οποίο δημιουργήθηκε η συμφωνία του Σένγκεν. Η πρώτη συμφωνία μεταξύ των 5 κυβερνήσεων που ανέλαβαν την πρωτοβουλία ετηρείτο προσεκτικά μυστική για διάφορα χρόνια. Τα άκρως απόρρητα έγγραφα έγιναν σιγά - σιγά προσιτά μόνον αφού παρήλθαν πολλά χρόνια μετά από τις αρχικές συμφωνίες. Δεν είναι ένα σύστημα που δημιουργήθηκε κατόπιν ελεύθερων συζητήσεων. Η συμφωνία του Σένγκεν παρουσιάζει ακριβώς τα ολοκληρωτικά χαρακτηριστικά που θα έπρεπε να «σοκάρουν» κάθε δημοκράτη. Η συμφωνία του Σένγκεν αποτελεί μέσο για να μεταβληθεί μονομιάς η Ευρώπη σε οχυρό και να καταστεί αυστηρότερος ο εσωτερικός έλεγχος. Συνέτρεχαν βάσιμοι λόγοι για να τηρηθεί μυστικό το σχέδιο για τη συμφωνία του Σένγκεν, που δεν θα τύχει όμως ευρείας λαϊκής υποστήριξης.
<P>
Μεταξύ των πολλών περίεργων έμμονων ιδεών που τα χρόνια αυτά προωθούν την Ευρωπαϊκή Ένωση εις βάρος της εθνικής αυτονομίας, της δημοκρατίας και της νομικής ασφάλειας, η πλέον ανεξήγητη είναι ότι οι ευρωπαίοι πολιτικοί δεν αντιλαμβάνονται προφανώς καθόλου ότι οι ευρύτερες αστυνομικές εξουσίες και ο αυξημένος έλεγχος σημαίνουν χρεωκοπία της δημοκρατίας. Υπονομεύουμε τον αδιάκοπο αγώνα των λαών για δημοκρατία και νομική ασφάλεια, ενώ ταυτόχρονα ενισχύουμε τους μηχανισμούς παρακολούθησης, ελέγχου και αυξημένων αστυνομικών εξουσιών. Δεν είναι όμως το Σένγκεν ένα σύστημα που έχει δημιουργηθεί ανεξάρτητα από την Ένωση; Επίσημα ναί, όπως εξήγησε άλλωστε και ο Υπουργός Δικαιοσύνης της Νορβηγίας στη βουλή της χώρας αυτής. Η συμφωνία του Σένγκεν είναι μια ανεξάρτητη και αυτόνομη σύμβαση διεθνούς δικαίου, ανέφερε ο Υπουργός. Έτσι μπορεί να ερμηνευθούν τα πράγματα, αλλά χρειάζεται να αποστασιοποιηθεί κανείς από την πραγματικότητα, δηλαδή να ερμηνεύσει τη συμφωνία του Σένγκεν στο πρακτικό πολιτικό πλαίσιο όπου εντάσσεται. Η πραγματικότητα που κρύβεται πίσω από την επίσημη νομοθεσία δείχνει ότι η συμφωνία του Σένγκεν είναι λειτουργικά ενσωματωμένη στην Ένωση. Στην έκθεση της ιταλικής κυβέρνησης που προορίζεται για τη Διάσκεψη Κορυφής της Φλωρεντίας, αναφέρεται απερίφραστα ότι ένα από τα στάδια για την ανάπτυξη της δικαστικής και αστυνομικής συνεργασίας είναι η ένταξη της ρύθμισης του Σένγκεν στο θεσμικό σύστημα που προβλέπει η Συνθήκη για την Ευρωπαϊκή Ένωση, όπως ανέφεραν άλλωστε στην αίθουσα αυτή πολλοί άλλοι ομιλητές. Επίσης, ο κατάλογος της ΕΕ όσον αφορά τις χώρες για τις οποίες είναι υποχρεωτική η θεώρηση διαβατηρίου είναι ταυτόσημος με εκείνον που εγκρίθηκε από το σύστημα του Σένγκεν. Όσον αφορά τις χώρες της Βορείου Ευρώπης, αυτό σημαίνει ότι εισάγεται πάραυτα η υποχρέωση θεώρησης διαβατηρίου στους πολίτες των χωρών οι οποίοι μπορούσαν επί χρόνια να ταξιδεύουν ελεύθερα σε αυτές. Και κάτι περισσότερο. Η συμφωνία του Σένγκεν αποτελεί τη βάση και το δρόμο που οδηγεί στην υπερεθνική χάραξη της πολιτικής για τους πρόσφυγες, τους μετανάστες και το διεθνές έγκλημα, ένα σύστημα που ο λαός της Δανίας απέρριψε κάποτε και το οποίο είναι βέβαιο ότι δεν θα δεχθούν ούτε οι άλλοι λαοί της ΕΕ εάν τους εζητείτο η γνώμη. Δεν τους ζητείται όμως η γνώμη όπως προέκυψε από τη σημερινή ψηφοφορία. Υπάρχει ο αυτοενεργούμενος μηχανισμός που έχει αναφερθεί επανειλημμένα. Το ένα βήμα προκαλεί το άλλο. Θα ήθελα να σας μεταφέρω το μήνυμα από τις χώρες του Βορρά ότι εάν οι λαοί εκαλούντο να επιλέξουν μεταξύ του Σένγκεν και του σκανδιναβικού μοντέλου ελεύθερης κυκλοφορίας, θα επέλεγαν το τελευταίο. Όμως, οι κυβερνήσεις προτίμησαν εξ ονόματος του λαού να αναγκάσουν τους λαούς να εγκαταλείψουν το δρόμο που ακολουθούσε μέχρι σήμερα. Όσον αφορά την οδηγία, η συμμετοχή της στον ΕΟΧ και τη σύμβαση του Σένγκεν σημαίνει συμμετοχή κατά στην ΕΕ χωρίς επιρροή. Για τους υπόλοιπους λαούς της Σκανδιναβίας η προσχώρηση στη συμφωνία του Σένγκεν αποτελεί δημοκρατική και νομική τραγωδία.

<SPEAKER ID=217 NAME="Dell'Alba">
Κυρία Πρόεδρε, κύριε Επίτροπε, αξιότιμοι συνάδελφοι, ένα άλλο γεγονός ευρωπαϊκού ενδιαφέροντος δικαιολογεί την αργοπορία μου ή καλύτερα θα ήθελα να απολογηθώ για την αργοπορία μου.
<P>
Θα ήθελα κι εγώ να λάβω μέρος στα ερωτήματα των συναδέλφων και επωφελούμενος της παρουσίας του Επιτρόπου Monti, που αντικαθιστά τον κ. Pradier να θέσω στο όνομα της Ευρωπαϊκής Ριζοσπαστικής Συμμαχίας τις ίδιες ερωτήσεις που όλοι εμείς θέτουμε απέναντι στις δυσκολίες με τις οποίες το σύστημα ανέτρεψε ένα από τα σταθερά σημεία της πολιτικής της εσωτερικής αγοράς, ένα από τα επιτεύγματα ανοίγματος το 1985 με την ελεύθερη κυκλοφορία όχι μόνο του εμπορεύματος αλλά και των ανθρώπων, προσδίδοντας κατΤ αυτό τον τρόπο ένα χώρο ελευθερίας και δικαιώματος. Μου φαίνεται ότι το άνοιγμα αυτό είναι πολύ επικίνδυνο και για το λόγο αυτό ο Επίτροπος Monti κληρονόμησε ένα φάκελο με ένα πολύ λεπτό θέμα, γνωρίζουμε όμως όλοι τις λειτουργικές του ικανότητες και την απόπειρα από την πρόσληψή του να φέρει σε πέρας το δικαίωμα αυτό, αυτό το άρθρο που παραβλέπει η Συνθήκη.
<P>
Μου φαίνεται ωστόσο ότι η κατάσταση γίνεται όλο και πιο σοβαρή εφόσον πρόκειται για αποφασιστικές αντιρρήσεις, δεν έχει καν την ταπεινοφροσύνη να αναφερθεί όχι καθεαυτό στις κοινοτικές αντιρρήσεις, αλλά τουλάχιστον σ' εκείνες της τρίτης βάσης και αναφερόμαστε πλέον κατευθείαν στην εκτελεστική Επιτροπή του Schengen, όργανο το οποίο είναι κατάλληλο για να διεκπεραιώνει θέματα που αφορούν στην ελεύθερη κυκλοφορία, όχι μόνο στο εσωτερικό αλλά και απέναντι σε τρίτες χώρες. Αναφέρομαι φυσικά στο θέμα των χωρών της Βόρειας Ευρώπης, θέμα άλλωστε γενικό. Είναι λοιπόν θεμιτό να αναρωτηθούμε: τι μπορούμε να κάνουμε και πώς μπορούμε να βοηθήσουμε την Επιτροπή ώστε να δοθεί στους Ευρωπαίους πολίτες ένα μήνυμα συνένωσης και όχι ρευστοποίησης, ειδικά στον τομέα αυτό, στον διακυβερνητικό συνεταιρισμό, εντούτοις σχετικά αποτυχημένο.

<SPEAKER ID=218 LANGUAGE="SV" NAME="Sjφstedt">
Κυρία Πρόεδρε, η σκανδιναβική διαβατηριακή ένωση έχει λειτουργήσει περισσότερο από 40 χρόνια. Εν αντιθέσει με την Συνθήκη Σενγκεν έχει λειτουργήσει καλά. Αλλά είναι επίσης διαφορετική από την Συνθήκη Σενγκεν. Σημαίνει ότι έχει κανείς το δικαίωμα να ταξιδεύει ελεύθερα χωρίς διαβατήριο, αλλά επίσης και διατηρημένοι συνοριακοί έλεγχοι. Είναι ένα μοντέλο που έχει μεγάλη λαϊκή υποστήριξη. Η σκανδιναβική διαβατηριακή ένωση πρέπει να διατηρηθεί. Η σουηδική κυβέρνηση έχει καταστήσει σαφές ότι για την Σουηδία δεν είναι του παρόντος να ενταχθεί στην Σενγκεν, αν δεν ενταχθούν όλες οι σκανδιναβικές χώρες. Δεν είναι μόνον πολιτικά, αλλά και πρακτικά αδύνατον να υπάρχει ένα σύνορο Σενγκεν μεταξύ Σουηδίας και Νορβηγίας.
<P>
δχει προταθεί τώρα στις σκανδιναβικές χώρες μιά συμφωνία από την πλευρά του Σενγκεν η οποία σημαίνει ότι όλες οι σκανδιναβικές χώρες θα εντάσσονταν στο μοντέλο Σενγκεν. Για την Νορβηγία και την Ισλανδία αυτό σημαίνει ότι πρέπει να υπακούν, αλλά χωρίς να έχουν κάποια επιρροή. Δεν θα έχουν δικαίωμα ψήφου στην εκτελεστική επιτροπή Σένγκεν, αλλά πρέπει όμως να αποδεχτούν όλες τις μελλοντικές αποφάσεις, ειδάλλως πρέπει να εγκαταλείψουν ολόκληρη την Συνθήκη Σένγκεν - αμέσως.
<P>
Εννοώ ότι ένα τέτοιο μοντέλο είναι, αν το δούμε δημοκρατικά, εντελώς απαράδεκτο. Εκτός αυτού είναι ένα πολύ ασταθές μοντέλο  αρκεί να πεί όχι μιά φορά η Νορβηγία οπότε πρέπει να ορθωθεί ένα σύνορο Σενγκεν μεταξύ Σουηδίας και Νορβηγίας. Ποτέ πριν δεν απειλούνταν τόσο η σκανδιναβική διαβατηριακή ένωση όσο σήμερα λόγω αυτής της διευθέτησης.
<P>
Η επόμενη ερώτηση είναι: Τι θα συμβεί την ημέρα που η Συνθήκη Σένγκεν θα ενσωματωθεί στο κοινοτικό δίκαιο; Γνωρίζουμε ότι αυτή η ημέρα είναι σχετικά κοντά. Στην Διακυβερνητική Διάσκεψη συζητείται τώρα αρκετά τεχνικά και συγκεκριμένα πως θα γίνει η Συνθήκη Σένγκεν μέρος του κοινοτικού δίκαιου. Σ' αυτήν την περίπτωση θα αποκτήσει το ευρωπαϊκό Δικαστήριο επιρροή και σ' αυτήν την περίπτωση πρέπει να τροποποιηθεί το νορβηγικό σύνταγμα. Αν θα τροποποιηθεί αρκεί το να ψηφίσει ένας στους τέσσερεις νορβηγούς βουλευτές όχι για να μην μπορεί η Νορβηγία να συμμετέχει στην Συνθήκη Σένγκεν. Σήμερα περισσότεροι από ένας στους τέσσερις νορβηγούς βουλευτές είναι πολέμιοι της Συνθήκης Σένγκεν. Αυτό σημαίνει ότι με την διευθέτηση που γίνεται τώρα κινδυνεύει άμεσα η σκανδιναβική διαβατηριακή ένωση, και είναι εντελώς ακατανόητη αυτή η βιασύνη, πριν να ξέρουμε το αποτέλεσμα της Διακυβερνητικής Διάσκεψης. Αυτό διακινδυνεύει την σκανδιναβική διαβατηριακή ένωση.
<P>
Στην συζήτηση για την Συνθήκη Σένγκεν υπάρχει το δέλεαρ της παύσης της υποχρέωσης διαβατηρίου, αλλά η Συνθήκη Σένγκεν είναι πολύ περισσότερα από αυτό: είναι μιά συντονισμένη πολιτική για τους πρόσφυγες με σαφή απάνθρωπα χαρακτηριστικά, είναι μεγάλα αρχεία προσωπικών πληροφοριών με ασθενή δημοκρατικό έλεγχο. Είναι κατ' ουσίαν ένα κεντρικό τμήμα της ανάπτυξης μιάς κοινής πολιτικής δικαίου. Σ' αυτήν θα υποταχτεί η Ισλανδία και η Νορβηγία εντελώς χωρίς επιρροή, παρά το ότι δημοκρατικά αποφάσισαν να επιλέξουν να μην γίνουν μέλη της ΕΕ και των κανονισμών της.
<P>
Εκτός αυτού μπορεί η υποσχεθείσα απελευθέρωση από τα διαβατήρια να αποδειχθεί κάτι άλλο. Αυτό σημαίνει σκληρότερους έλεγχους πρός άλλα μέρη του κόσμου, π. χ. πρός χώρες του τρίτου κόσμου. Μπορεί επίσης να σημαίνει ότι θα υποχρεωθούμε να κουβαλάμε ταυτότητες. &#x221E;δη τώρα η Σουηδία έχει δεχθεί νύξεις από την Γαλλία και την Ολλανδία να έχουν οι σουηδοί ειδικές ταυτότητες όταν ταξιδεύουν στο εξωτερικό. Αναρωτιέμαι γιατί: τι ελευθερία είναι αυτή όταν το διαβατήριο αντικαθίσταται από ταυτότητα; Δεν είναι καθόλου ελευθερία όπως εγώ το βλέπω.
<P>
Επ' αυτού υπάρχει στην πραγματικότητα μόνον μιά λύση για τις σκανδιναβικές χώρες, μόνον μιά λύση που εγγυάται την σκανδιναβική διαβατηριακή ένωση και μόνον μιά λύση που μπορεί να έχει γνήσια λαϊκή υποστήριξη και όπου εμείς οι ίδιοι αποφασίζουμε για το μέλλον της ένωσης. Είναι να επιλέξουν όλες οι πέντε σκανδιναβικές χώρες να μην ενταχθούν στην Συνθήκη Σένγκεν.

<SPEAKER ID=219 LANGUAGE="SV" NAME="Burenstam Linder">
Κυρία Πρόεδρε, η Διάσκεψη του Βισμπυ με το Συμβούλιο των χωρών της Βαλτικής, όπου η ΕΕ εκπροσωπήθηκε στο υψηλότερο επίπεδο, ήταν επιτυχημένη και αυτό είναι πολύ σημαντικό. Η περιοχή της Βαλτικής περιέχει μιά συμπαγή ευρωπαϊκή προβληματική. Το πρώην σοβιετικό σύστημα άφησε πολλές επιστρώσεις και τώρα υπάρχει μιά άμεση επαφή μεταξύ της νέας Ρωσσίας, των νέων χωρών που αιτούνται ένταξη στην ΕΕ καθώς και την νέα Δυτική Ευρώπη, προσανατολισμένη στην εκπλήρωση της ιστορικής της αποστολής. Η περιοχή της Βαλτικής περιέχει μεγάλες υποσχέσεις, αλλά επίσης και μεγάλους κινδύνους.
<P>
Όπως προκύπτει από την ήλωση της προεδρίας, που εξεδόθη από τον Πρόεδρο κατά την Διάσκεψη του Βίσμπυ, τον σουηδό Πρωθυπουργό, επεξεργάσθησαν μεταξύ άλλων θέματα που αφορούσαν την οικονομική ανάπτυξη και την οικονομική ολοκλήρωση, την περιβαλλοντική προβληματική και την καταπολέμηση του διεθνούς εγκλήματος. Ο κ. Santer παρουσίασε την αποκαλούμενη Πρωτοβουλία για την Βαλτική της ΕΕ που θέτει μιά βάση για τις συνεχιζόμενες προσπάθειες της ΕΕ. Μαζί με τα έγγραφα που η προεδρεύουσα χώρα του Συμβουλίου για την Βαλτική ανέλαβε να επεξεργασθεί έχουμε εδώ την βάση για την δουλειά που θα επακολουθήσει που αρχίζει την 2α - 3η Ιουλίου με την Διάσκεψη των Υπουργών Εξωτερικών στο Kalmar, μιά πόλη στα σουηδικά παράλια της Βαλτικής.
<P>
Θέματα πολιτικής της ασφάλειας δεν υπάρχουν στην ημερήσια διάταξη καθαυτή του Συμβουλίου για την Βαλτική, αλλά ακόμη και σ' αυτούς τους τομείς το Συμβούλιο για την Βαλτική έχει έναν σημαντικό ρόλο. Η Διάσκεψη Κορυφής έδωσε για πρώτη φορά την δυνατότητα άτυπων συνομιλιών στο υψηλότερο επίπεδο μεταξύ του ρώσσου πρωθυπουργού και των ηγετών των τριών βαλτικών χωρών. Στις συνεχιζόμενες Διασκέψεις Υπουργών θα δωθούν δυνατότητες για τέτοιες επαφές. Εκτός αυτού προάγεται η κατάσταση της πολιτική της ασφάλειας από δίκτυα επαφών σε όλα τα επίπεδα μεταξύ προσώπων στην δημόσια διοίκηση, τον εμποροβιομηχανικό τομέα και τον ακαδημαϊκό κόσμο. Η ΕΕ και το Συμβούλιο για την Βαλτική μπορούν να διευκολύνουν την εντατικοποίηση όλων αυτών των δικτύων.
<P>
Η πρόταση ψηφίσματος που εγκρίνεται από το Κοινοβούλιο λέει ότι η ΕΕ και το Συμβούλιο για την Βαλτική θα έπρεπε να πάρουν πρωτοβουλία για να συγκεντρωθούν όλες οι χώρες - μέλη της ΕΕ, σε σύμπραξη με το Ευρωκοινοβούλιο και τα εθνικά κοινοβούλια σε μιά Διάσκεψη του είδους που διεξήχθη πέρισυ στην Βαρκελώνη για τα θέματα της Μεσογείου. Μιά τέτοια πρωτοβουλία θα έφερνε κοντύτερα τους λαούς. Μέσα σε μιά επεκτεινόμενη Ευρώπη, κυρία Πρόεδρε, απαιτούνται ιδιαίτερες προσπάθειες για να προαχθούν οι επαφές μεταξύ των μελών και των χωρών που αιτούνται ένταξη, όπου οι γεωγραφικές αποστάσεις και οι διαφορές στην ιστορία και τον πολιτισμό μπορούν να καταστήσουν δυσκολότερη την δημιουργία μιάς πραγματικής κοινότητας.
<P>
Σαν ένα βήμα στις προετοιμασίες για την Διάσκεψη Κορυφής στο Βισμπυ μιά ομάδα επιφανών ηγετικών στελεχών των επιχειρήσεων πραγματοποίησε μιά επιχειρηματική διάσκεψη κορυφής, όπου ενεκρίθη μιά ημερησία διάταξη μέτρων για την τόνωση αυξημένης οικονομικής δραστηριότητας, των επενδύσεων και του εμπορίου. Ο πρόεδρος της ομάδας των ηγετικών στελεχών επροσκλήθη να μιλήσει γι' αυτήν την ημερησία διάταξη στην Διάσκεψη του Βισμπυ. Είναι σημαντικό να διευκολύνεται και να τονώνεται αυτή η συνεργασία μεταξύ επιχειρήσεων, και ο εμποροβιομηχανικός τομέας να βλέπει και να εκμεταλλεύεται τις δυνατότητες. Κατ' αυτόν τον τρόπο μπορούν να διευρυνθούν και να αναζωογονηθούν οι ροές των πόρων που έρχονται μέσω των παρεχομένων επιδοτήσεων της ΕΕ και μέσω των διμερών προγραμμάτων.
<P>
Στην πρόταση ψηφίσματος τονίζεται επίσης η σημασία της δημιουργίας καλύτερων νομικών δομών στις χώρες που τώρα διανύουν μιά πολιτική και οικονομική μετάλλαξη. Η χώρα θα πρέπει να χτιστεί με νόμο. Οι νομικές πανεπιστημιακές σχολές είχαν σοβαρή καθυστέρηση κατά την σοβιετική περίοδο. Εδώ υπάρχει ένα σημαντικό έργο για την ΕΕ, δηλαδή να στηρίξει εθνικές προσπάθειες να δημιουργηθεί μιά νομική επάρκεια.

<SPEAKER ID=220 LANGUAGE="SV" NAME="Lindholm">
Κυρία Πρόεδρε, η Συνθήκη Σενγκεν υπεγράφη ήδη το 1985, αλλά χρειάστηκαν δέκα χρόνια μέχρι να αρχίσει να ισχύει. Η κριτική πρός την Συνθήκη είναι αρκετά μεγάλη από τις περισσότερες χώρες που ανήκουν στην Σενγκεν και τους πολίτες τους. Σε πολλές από τις υπόλοιπες χώρες η δυσπιστία είναι επίσης μεγάλη. Για να κατακτηθεί κάτι θετικό - η ελεύθερη διακίνηση - θεώρησαν ότι πρέπει να ληφθούν πολλά αρνητικά μέτρα, τα οποία φέρνουν στην σκέψη το '' Fortress Europe ''. Δεν είναι καιρός πιά να γίνει κατανοητό ότι η κατακρινόμενη Συνθήκη Σενγκεν δεν είναι ούτε ο καλύτερος ούτε ο μοναδικός τρόπος να κατακτηθεί η ελεύθερη διακίνηση προσώπων;
<P>
δνας άλλος τρόπος είναι η σκανδιναβική διαβατηριακή ένωση που έχει λειτουργήσει πάνω από 40 χρόνια και πραγματικά επέτρεψε στους ανθρώπους ελεύθερη διακίνηση, χωρίς να δημιουργήσει τείχη πρός τον υπόλοιπο κόσμο και που επίσης πρέπει να διατηρηθεί. Τι σημαίνει ελεύθερη διακίνηση από την σκοπιά της ΕΕ; Ψηλά τείχη πρός τον υπόλοιπο κόσμο και προωθημένα συστήματα ελέγχου, αντικατάσταση σταθερών εσωτερικών συνοριακών σταθμών ελέγχου με κινητούς συνοριακούς ελέγχους στο εσωτερικό, αντικατάσταση διαβατηρίων με υποχρεωτικές ταυτότητες Σένγκεν κ. ά. ελα επιτηρούνται από ένα αστυνομικό γραφείο που αποκαλούμε Europol.
<P>
Η Ομάδα των Πρασίνων εκφράζει την πλήρη αντίσταση της στην ενσωμάτωση του μοντέλου Σένγκεν στην ΕΕ και θεωρεί ότι είναι λυπηρό ότι τα έγγραφα εργασίας του Συμβουλίου δείχνουν ότι ήδη εργάζονται με αυτό.

<SPEAKER ID=221 NAME="Caccavale">
Κυρία Πρόεδρε, πιστεύω πράγματι ότι πρέπει να μιλήσω λίγα λεπτά ακόμη, θα προσπαθήσω λοιπόν να μιλήσω όσο πιο σύντομα μπορώ. Θα ήθελα να υπενθυμίσω μόνο αυτό που οι Ευρωπαίοι πολίτες περιμένουν από τον Ιανουάριο του 1993 και πρόκειται για το εξής: οικονομική ανάπτυξη, αλλά κυρίως ελεύθερη κυκλοφορία και συνεταιρισμό μεταξύ των τοπικών αρμόδιων αρχών σε ό, τι αφορά την ασφάλεια και την καταπολέμηση της εγκληματικότητας. Θα έλεγα ότι απέχουμε κατά πολύ από τον αρχικό στόχο μιας Ευρώπης πρώτης στον κόσμο.
<P>
Εμείς δεν μπορούμε να επαναλάβουμε τις αρνητικές επιδράσεις που δυσκόλεψαν την επίτευξη των στόχων της Ένωσης. Ολοι ή σχεδόν όλοι οι παρόντες πιστεύω ότι συμφωνούν για την ένταξη των χωρών του Βορρά στη Συμφωνία του Schengen, η κριτική μας όμως έχει να κάνει με την Ευρώπη των δύο ταχυτήτων, και πέρα από τις δύο ταχύτητες - τα λέω χωρίς σειρά - με ορισμένα κράτη μέλη που λειτουργούν για λογαριασμό τους στο θέμα της ελεύθερης κυκλοφορίας, της ασφάλειας και της καταπολέμησης της εγκληματικότητας. Γι αυτό και η θέση μας είναι λεπτή. Δεν αναφέρομαι λοιπόν τόσο στον στόχο του Schengen, που είναι απόλυτα σωστός και δίκαιος, αλλά στο ότι η συμφωνία αυτή θα επιβράδυνε την κοινοτικοποίηση της τρίτης βάσης που εμείς υποστηρίζουμε. Για το λόγο αυτό οφείλουμε όλοι μας να δείξοθμε μεγάλη συνέπεια και διερωτώμαι αν συγκρίνεται η σημασία του στόχου της ελεύθερης κυκλοφορίας των ανθρώπων με το εδαφικό θέμα του Γιβραλτάρ ή της αρμοδιότητας του Δικαστηρίου που κι αυτή είναι πολύ σημαντική. Τώρα η σύμβαση είναι σταματημένη και εμποδίζει και άλλες σημαντικές δράσεις όπως παραδείγματος χάρη την Συνθήκη του Δουβλίνου για το θέμα του δικαιώματος ασύλου.
<P>
Πάνω σ' αυτά ήθελα να δοθεί προσοχή εκ μέρους όλων μας και πιστεύω ότι στο θέμα αυτό η Επιτροπή και το Συμβούλιο θα πάρουν θέση.

<SPEAKER ID=222 NAME="Fassino">
Όσον αφορά στην επιτάχυνση της λειτουργίας της ελεύθερης κυκλοφορίας των πολιτών στην Ευρωπαϊκή Ένωση, τα όργανα του Συμβουλίου συνεχίζουν τις εργασίες τους πάνω στις τρεις προτάσεις του περασμένου χρόνου από τον Επίτροπο Monti, αναφορικά με το δικαίωμα να ταξιδεύουν μέσα στην Κοινότητα οι πολίτες των τρίτων χωρών, με την κατάργηση των ελέγχων για τα άτομα στα εσωτερικά σύνορα και αναφορικά με τις προσαρμογές του δικαιώματος για την ελεύθερη κυκλοφορία των εργαζομένων, των αυτόνομων εργαζομένων και των δικαιούχων των υπηρεσιών. Το Συμβούλιο επίσης δίνει ιδιαίτερη προσοχή στο σχέδιο της σύμβασης σχετικό με τη διέλευση των εξωτερικών συνόρων των κρατών μελών της Ευρωπαϊκής Ένωσης εκ μέρους των πολιτών. Παραμένουν ωστόσο προβλήματα σχετικά με το κείμενο αυτό, τα οποία ακόμα δεν έχουν λυθεί, εκ των οποίων ειδικά το πεδίο εδαφικής εφαρμογής και η ενδεχόμενη παραχώρηση αρμοδιοτήτων στην Corte di giustizia ώστε να εκφέρει τη γνώμη της σχετικά με τις δυσκολίες που αφορούν στην εφαρμογή της. Η γνώμη που εκφράστηκε από το Κοινοβούλιο πάνω στο σχέδιο της σύμβασης τον Απρίλιο του 1994, τράβηξε την προσοχή του Συμβουλίου και οι αλλεπάλληλες Προεδρίες του Συμβουλίου δεν παρέλειψαν να πληροφορήσουν σιγά σιγά το Ευρωπαϊκό Κοινοβούλιο για την πορεία των εργασιών του φυλλαδίου αυτού.
<P>
Το Συμβούλιο εξετάζει επίσης την έκθεση μεταξύ της Βόρειας Ένωσης των διαβατηρίων και το σχέδιο της σύμβασης σχετικό με τη διέλευση των εξωτερικών συνόρων των κρατών μελών από τους πολίτες. Δεν είναι θέμα του Συμβουλίου να πάρει θέση πάνω στις δεσμεύσεις της Βόρειας Ένωσης των διαβατηρίων και της επέκτασης των διατάξεων των συμφωνιών του Schengen. Οποιαδήποτε κοινοτικοποίηση σε ορισμένους τομείς που έχουν γίνει αποδεκτοί από τη συμφωνία του Schengen, μπορεί να εφαρμοστεί μόνο αν τηρηθούν οι προβλεπόμενες διαδικασίες του άρθρου K9 ή του άρθρου M της συνθήκης της Ευρωπαϊκής Ένωσης: το άρθρο K9 προβλέπει ότι το Συμβούλιο κατόπιν ομόφωνης διαβούλευσης με πρωτοβουλία της Επιτροπής ή ενός κράτους μέλους, μπορεί να αποφασίσει να εφαρμοστεί το άρθρο 100C της συνθήκης στα θέματα που είναι θέμα της σύμπραξης στους τομείς της δικαιοσύνης των εσωτερικών υποθέσεων, αποφασίζοντας για τις ανάλογες προϋποθέσεις εκλογών. Μια τέτοια απόφαση θα έπρεπε ύστερα να υιοθετηθεί από τα κράτη μέλη, σύμφωνα με τις αντίστοιχες συνταγματικές τους προδιαγραφές. Σε ένα ανακοινωθέν στο Κοινοβούλιο και στο Συμβούλιο τον Νοέμβριο του 1995, η Επιτροπή είχε ήδη ανακοινώσει ότι δεν έχει σκοπό να παρουσιάσει μια τέτοια εισήγηση, δεδομένου ότι θεωρεί ότι ο στόχος της κοινοτικοποίησης στους εν λόγω τομείς έχει περισσότερες πιθανότητες να επιτευχθεί στο πλαίσιο της Διακυβερνητικής Διάσκεψης για την αναθεώρηση των συνθηκών, παρά μέσω μιας εισήγησης βασισμένης στο άρθρο K9. Είναι προφανές ότι, δεδομένου ότι η Διακυβερνητική Διάσκεψη έχει κατευθύνει τις εργασίες της σύμφωνα με τη συνεδρίαση αυτή που συγκλήθηκε δυνάμει του άρθρου N της Συνθήκης, σχετικά με την Ευρωπαϊκή Ένωση, πρέπει να εξεταστεί η δυνατότητα ενσωμάτωσης των διατάξεων μέσα στη Συνθήκη των συμφωνιών του Schengen, υποτάσσοντάς τες στον έλεγχο του Ευρωπαϊκού Κοινοβουλίου και της δικαιοδοσίας του δικαστηρίου των Ευρωπαϊκών Κοινοτήτων.
<P>
Επιθυμώ τώρα να αναφερθώ με λίγα λόγια στη Σύνοδο κορυφής των κρατών της Βαλτικής Θάλασσας, που έγινε στις 3 και 4 Μαϊου στο Visby. Θέλω να τονίσω ότι φυσικά το Συμβούλιο δίνει μεγάλη προσοχή στην ενίσχυση της σταθερότητας και της οικονομικής ανάπτυξης στην περιοχή της Βαλτικής και στην ίδια πορεία με τα συμπεράσματα του Ευρωπαϊκού Συμβουλίου του Essen, επισημαίνει τη σημασία των πρωτοβουλιών περιφερειακής συνεργασίας στην Ευρώπη. Οσον αφορά στη συνεργασία, ειδικά με την περιοχή της Βαλτικής Θάλασσας, στις 29 Μαϊου 1995, το Συμβούλιο διεκπεραίωσε συμπεράσματα πάνω στην πολιτική της Ευρωπαϊκής Ένωσης αναφορικά με την περιοχή αυτή, για την συνοδεία μιας επικοινωνίας της Επιτροπής. Ωστόσο πριν να μιλήσω για το περιεχόμενο αυτών των συμπερασμάτων, θα ήθελα να υπενθυμίσω ότι στην πραγματικότητα η Προεδρία του Συμβουλίου είχε ήδη την ευκαιρία να επεμβεί στις 17 Απριλίου σε μια συζήτηση εδώ στο Κοινοβούλιό σας κατά τη Σύνοδο Κορυφής του Visby. Στη συνεδρίαση αυτή επισημάνθηκε το ενδιαφέρον που η Ενωση προσδίδει σε όλη την περιοχή που επιμένει για το Βαλτικό θέμα: Σκέφτομαι ιδιαίτερα στις Ευρωπαϊκές συμφωνίες συνδέσμου με τουλάχιστον τέσσερις χώρες της περιοχής - Πολωνία, Εσθονία, Λετονία και Λιθουανία - και στον έντονο πολιτικό διάλογο, που έχει αναπτυχθεί πλέον με βάση της ιταλο-αγγλικής πρωτοβουλίας του 1993. Το Ευρωπαϊκό Κοινοβούλιο συμβάλλει εξάλλου με εμφανή τρόπο σ' αυτόν τον πολιτικό διάλογο: Υπενθυμίζω τη σύσκεψη στη Βαρσοβία της μικτής Κοινοβουλευτικής Επιτροπής, του Ευρωπαϊκού Κοινοβουλίου και του Πολωνικού Κοινοβουλίου στις 22 Ιανουαρίου και τη σύσκεψη της ανάλογης αντιπροσωπείας που έλαβε χώρα με τη Εσθονία στις Βρυξέλες στις 26 Μαρτίου, όπου η Ιταλική Προεδρία επενέβη σε πολιτικό επίπεδο. Υπενθυμίζω επίσης τις εκστρατείες πληροφόρησης σε πολιτικό επίπεδο που διηύθυνε η Ιταλική Προεδρία στις αρχές του Απριλίου στην Ρίγα, Βίλνιους, Ταλλίν, και Βαρσοβία ακριβώς με σκοπό να επιδείξει στις χώρες αυτές την προτεραιότητα του εξαμήνου μας. Υπενθυμίζω επίσης τη συμμετοχή της ΔΕΕ με το καθεστώς του παρατηρητή της Πολωνίας, Εσθονίας, Λετονίας και Λιθουανίας, μια δικαιοδοσία που βάζει θεμέλια για ένα ποιοτικό άλμα που πραγματοποιήθηκε περνώντας από το παλιό συμβουλευτικό Forum με τις χώρες της Κεντρικής και Ανατολικής Ευρώπης, στην αποδοχή μιας συνεταιριστικής κατάστασης, ήδη η συμμετοχή με ικανοποιητικό επίπεδο ολοκλήρωσης σε πολλές δραστηριότητες της ίδιας της ΔΕΕ.
<P>
Ότι υπενθύμισα μέχρι εδώ εγγράφεται στο γενικό πλαίσιο στήριξης της Ενωσης στις διάφορες μορφές τοπικού συνεταιρισμού, κάτι το οποίο συζητήθηκε και εγκρίθηκε στο Essen και που αποσκοπούσε στην διευκόλυνση της προενταξιακής στρατηγικής και της πλησιέστερης σχέσης προς την Ένωση από ομάδες κρατών, συγκεκριμένα των κρατών της ενδιαφερόμενης περιοχής.
<P>
Έχω ήδη αναφέρει το Συμβούλιο του Βορρά. Θα ήθελα επίσης να υπενθυμίσω την κεντρο-ευρωπαϊκή πρωτοβουλία, η οποία διέπεται από μια βαλτική προβολή, δεδομένου της παρουσίας της Πολωνίας από τις πρώτες φάσεις της πρωτοβουλίας αυτής. Θα ήθελα να υπενθυμίσω ότι η INCE στη κοινοβουλευτική διάσκεψη της Βιέννης λίγες εβδομάδες πριν αποφάσισε τη διεύρυνση της οργάνωσής της σε δεκαπέντε μέλη, προσδίδοντάς της κατ' αυτό τον τρόπο την πιο σοβαρή και μεγάλη μορφή τοπικού συνεταιρισμού σε ευρωπαϊκό επίπεδο. Το Συμβούλιο και η Επιτροπή άρχισαν να έχουν σχέσεις με την INCE, που θα εμφανίζονται στο έγγραφο του συμπεράσματος του Ευρωπαϊκού Συμβουλίου της Φλωρεντίας.
<P>
Αναφέρθηκα σε όλα αυτά για να υπενθυμίσω ότι η διεκπεραίωση του Συμβουλίου πάνω στον συνεταιρισμό με τη Βαλτική Θάλασσα στις 29 Μαϊου, δεν είναι ένα τυχαίο γεγονός, αλλά οφείλεται σε μια στρατηγική σχέσεων μεταξύ Ευρωπαϊκής Ένωσης και χωρών της Βαλτικής Θάλασσας, μετά από πολλές συναντήσεις και που πραγματοποιήθηκε σε πολλές έδρες. Συγκεκριμένα το Συμβούλιο δίνει έμφαση στη σημασία που προέρχεται από τη δυνατότητα ανταλλαγής και επενδύσεων, με την προοπτική της ενσωμάτωσης της περιοχής στην ευρωπαϊκή και παγκόσμια οικονομία, που είναι ανάλογη με τα ίδια τα συμφέροντα της Ένωσης. Η Ευρωπαϊκή Ένωση συμβάλλει ήδη μέσω υπαρχόντων οργάνων, ειδικά μέσω του προγράμματος PHARE, TACIS, και του διασυνοριακού συνεταιρισμού, της ανάπτυξης της οικονομικής εξέλιξης και του ανοίγματος στις συναλλαγές, δίνοντας την ευκαιρία κατ' αυτό τον τρόπο νέων επενδύσεων. Επίσης η Ευρωπαϊκή Ένωση έκλεισε με τις τρίτες χώρες συμφωνίες που προβλέπουν, σύμφωνα με ειδικούς όρους τη μείωση των φραγμών των αεροσταθμών. Το Συμβούλιο υπενθυμίζει ότι πολλές από τις προβλεπόμενες ενέργειες ύστερα από τη Διάσκεψη του Visby έγιναν ήδη με τη βοήθεια της Ευρωπαϊκής Ένωσης όπως και με την αμφίπλευρη βοήθεια των κρατών μελών: για παράδειγμα υπενθυμίζω τη βοήθεια στον διοικητικό και συνοριακό τομέα, τη στήριξη στις τρίτες χώρες για την ένταξη της διεθνούς Οργάνωσης εμπορίου, τη στήριξη στις διαδικασίες πραγματοποίησης των περιοχών ελεύθερης συναλλαγής μεταξύ βαλτικών χωρών και της Πολωνίας, τη βοήθεια για το διασυνοριακό συνεταιρισμό.
<P>
Τέλος στο Ευρωπαϊκό Συμβούλιο της Φλωρεντίας, η Επιτροπή θα αναφερθεί στα αποτελέσματα της Διάσκεψης του Visby, όπου παρουσίασε την πρωτοβουλία του για την περιοχή της Βαλτικής Θάλασσας. Το Συμβούλιο επισημαίνει ότι πρέπει τώρα να υλοποιηθούν οι προβλεπόμενες κατευθύνσεις δράσης στο πλαίσιο αυτής της πρωτοβουλίας και δεν θα παραλείψει ασφαλώς να εκφραστεί σχετικά, στο φως των συμπερασμάτων του Ευρωπαϊκού Συμβουλίου και προβλέποντας τη σύσκεψη των Υπουργών εξωτερικών του Συμβουλίου της Βαλτικής Θάλασσας, που θα λάβει χώρα στο Kalmar στις 2 και 3 Ιουλίου 1996.

<SPEAKER ID=223 NAME="Monti">
Κυρία Πρόεδρε, το Ευρωπαϊκό Κοινοβούλιο υποστήριξε πάντα με έμφαση την κατάργηση των ελέγχων των πολιτών στα εσωτερικά σύνορα, στόχος ο οποίος εγγράφεται μέσα στη Συνθήκη στο άρθρο 7Α. Γι αυτό είναι λογικό - πιστεύω - οι βουλευτές να ενδιαφέρονται στις εξελίξεις του Schengen, συγκεκριμένα στην έκθεση μεταξύ της συμφωνίας του Schengen και την πραγματοποίηση του στόχου αυτού σε όλη την Ένωση. Αυτό το ενδιαφέρον εκδηλώνεται μέσα από τις προφορικές ερωτήσεις που παρουσιάστηκαν που κατά τη γνώμη μου αρθρώνονται πάνω σε τρία ουσιαστικά ζητήματα: Πρώτον με ποιο τρόπο η Επιτροπή έχει σκοπό τώρα να πραγματοποιήσει το στόχο της κατάργησης των ελέγχων των πολιτών στα εσωτερικά σύνορα της Ένωσης. Δεύτερον αν το κεκτημένο της Ένωσης του Βορρά παραμείνει, επίσης ακόμα και απέναντι στη Νορβηγία και την Ισλανδία κατά την εφαρμογή αυτού του στόχου στο επίπεδο της Ένωσης. Τρίτον, τι ρόλο θα έχει και θα πρέπει να έχει η Διακυβερνητική Διάσκεψη για την πραγματοποίηση του στόχου αυτού, την αφομοίωση του περιεχομένου του Schengen στη Συνθήκη για την Ευρωπαϊκή Ένωση.
<P>
Όσον αφορά στο πρώτο θέμα: Όσο κι αν είναι ευχάριστη η συμφωνία του Schengen, για το πρωτοποριακό χαρακτήρα της Ένωσης για την πραγματοποίηση της κατάργησης των ελέγχων των πολιτών, η Επιτροπή διαπιστώνει ότι το Schengen είναι μια μερική πραγματοποίηση του στόχου του άρθρου 7Α της Συνθήκης της Ευρωπαϊκής Κοινότητας. Πρόκειται πράγματι για ένα κοινοτικό στόχο που θα πραγματοποιηθεί σε όλη την Ευρωπαϊκή Ένωση και μέσα από όργανα της Ευρωπαϊκής Ένωσης, επεξεργασμένα σύμφωνα με τις προδιαγραφές των Συνθηκών και με πλήρη σεβασμό προς το ρόλο των διάφορων θεσμών. Με την εικόνα αυτή το Schengen στη σημερινή κατάσταση πάσχει από μια θεσμική ανεπάρκεια.
<P>
Προσωπικά, οφείλω να προσθέσω, βρίσκω ιδιαίτερα απαράδεκτο το γεγονός ότι από τις τέσσερις μεγάλες ελευθερίες κίνησης πάνω στις οποίες βασίζεται η ενιαία αγορά ειδικά όσον αφορά στην ελεύθερη κίνηση των πολιτών έμεινε περισσότερο στο περιθώριο. Δεν μπορούμε λοιπόν να δείχνουμε έκπληκτοι αν οι πολίτες δεν έχουν μια πραγματική και θετική αντίληψη της ολοκλήρωσης της Ευρωπαϊκής Ένωσης. Για το λόγο αυτό τον Ιούλιο του περασμένου έτους, παρουσίασε η Επιτροπή τρεις προτάσεις για να συμπληρώσει τα νομοθετικά εργαλεία που θα δώσουν τη δυνατότητα της κατάργησης των ελέγχων στα εσωτερικά σύνορα σε όλη την Ένωση: προτάσεις πάνω στις οποίες η γνώμη του Κοινοβουλίου αναμένεται σύντομα. Ο κ. dell' Alba, τον οποίο ευχαριστώ για την εκτίμησή του πάνω σ' αυτές τις προτάσεις, διερωτήθηκε πώς μπορεί το Ευρωπαϊκό Κοινοβούλιο να βοηθήσει την Επιτροπή. Εγώ θα έλεγα ότι με μια προσεχτική έκφραση της γνώμης του Ευρωπαϊκού Κοινοβουλίου πάνω στις τρεις προτάσεις οδηγίας της Επιτροπής, γνώμη την οποία πρόκειται να εκφραστεί στη συνεδρίαση του Ιουλίου και κατόπιν τούτου, τώρα που συγκεκριμένες προτάσεις εξετάζονται, όλη αυτή η πίεση ευτυχής και τυχερή που ιστορικά το Ευρωπαϊκό Κοινοβούλιο άσκησε στο θέμα αυτό.
<P>
Όσον αφορά το δεύτερο θέμα, η συνεργασία μεταξύ του Schengen και της Νορβηγίας και της Ισλανδίας, διαπιστώνω ότι την κατάλληλη στιγμή η Ένωση θα πρέπει να αντιμετωπίσει το ίδιο πρόβλημα που προέκυψε από την ομάδα του Schengen. Τα κράτη μέλη του Schengen και οι χώρες της Ένωσης του Βορρά έχουν τη γνώμη ότι η ένταξη της Δανίας, της Φινλανδίας και της Σουηδίας στη συμφωνία δεν θα πρέπει να θέσει σε κίνδυνο το κεκτημένο της Ένωσης του Βορρά. Η ένταξη θα πρέπει ως εκ τούτου να συνοδεύεται από μια συνεργασία μεταξύ του Schengen από τη μια πλευρά και από τη Νορβηγία και την Ισλανδία από την άλλη, χώρες οι οποίες δεν μπορούν να ενταχθούν στο Schengen, γιατί η συνθήκη περιορίζεται στα κράτη μέλη της Ευρωπαϊκής Ένωσης, ώστε να ενισχυθούν τα εδάφη χωρίς σύνορα του Schengen ή της Ενωσης του Βορρά. Είναι προφανές ότι όταν θα πλησιάσει η στιγμή της πραγματοποίησης του στόχου σχετικά με την κατάργηση των ελέγχων των πολιτών στα εσωτερικά σύνορα της Ενωσης, δεν θα πρέπει να παραμένει ο παραμικρός λόγος για να καταργηθεί το κεκτημένο της Ένωσης του Βορρά, το οποίο ισχύει εδώ και σαράντα χρόνια. Για το λόγο αυτό θα πρέπει να διεκπεραιωθούν κατάλληλες λύσεις. Πιστεύω ότι το Schengen έχει τη δυνατότητα, μάλιστα οφείλει να έχει ένα πρωτοποριακό ρόλο ακόμα και σε ό, τι αφορά το θέμα της των εδαφών χωρίς σύνορα Ένωσης και Ευρωπαϊκής Ένωσης του Βορρά. Υπάρχει μια πολιτική συμφωνία πάνω στη συνεργασία που θα πρέπει να εδραιωθεί, ωστόσο οι διαπραγματεύσεις στις οποίες λαβαίνει μέρος η Επιτροπή, πάνω στις τεχνικές λύσεις που θα πρέπει να δοθούν εκ μέρους των κρατών του Schengen και της Νορβηγίας και Ισλανδίας έχουν μόλις αρχίσει. Μπορώ όμως να εγγυηθώ ότι η Επιτροπή θα έχει το νου της ώστε οποιαδήποτε συμφωνία συνεταιρισμού μεταξύ Schengen Νορβηγίας και Ισλανδίας να μη θέσει σε κίνδυνο το κοινοτικό δικαίωμα σε ισχύ, ούτε να καταστήσει με κανένα τρόπο εμπόδιο στην περαιτέρω ανάπτυξη.
<P>
Ερχομαι τώρα, αξιότιμη Πρόεδρε στο τρίτο θέμα, στο τρίτο ζήτημα που εμφανίστηκε από τις διάφορες ερωτήσεις: το ρόλο που θα μπορούσε ή που θα έπρεπε να αναλάβει η Διακυβερνητική Διάσκεψη στο πλαίσιο της υλοποίησης αυτού του βασικού στόχου. Το Ευρωπαϊκό Κοινοβούλιο γνωρίζει τις εργασίες της Διακυβερνητικής Διάσκεψης έτσι ώστε οι βουλευτές να ξέρουν τις υποθέσεις που ακολουθούν τις αντιλήψεις οι οποίες είναι τρεις: η κοινοτικοποίηση κάποιων τομών που αυτή τη στιγμή βρίσκονται στον τίτλο VI της Συνθήκης της Ευρωπαϊκής Ένωσης, ώστε να μπορούν να επωφελούνται από κοινοτικούς μηχανισμούς. Όλοι οι θεσμοί θα μπορούν κατ'αυτό τον τρόπο να αναλάβουν ένα ρόλο που τους ανήκει, στόχος δε που η Επιτροπή υποστηρίζει. Οσον αφορά στους τομείς που θα συνεχίσουν να υπάρχουν στον τίτλο VI, οι μηχανισμοί που προβλέπονται θα πρέπει να ενισχυθούν και συγκεκριμένα θα πρέπει να δοθεί στους θεσμούς ένας ρόλος πιο σημαντικός. Τέλος μια δυνατότητα μελέτης αφορά την ολοκλήρωση του περιεχομένου του Schengen για τη Συνθήκη της Ευρωπαϊκής Ένωσης, στην πρώτη και την τρίτη φάση, σύμφωνα με τα διάφορα θέματα. Τέτοιες δυνατότητες δεν πρέπει να εξαιρούνται εκ περιτροπής, παραδείγματος χάρη η ενδεχόμενη ολοκλήρωση των προτάσεων του Schengen στη Συνθήκη της Ευρωπαϊκής Ένωσης δεν θα πρέπει με κανένα τρόπο να εμποδίσει την πραγματοποίηση πιο αποτελεσματικών διαδικασιών λήψης αποφάσεων που προβλέπονται στον τίτλο VI.
<P>
Ωστόσο, και ολοκληρώνω με την πρώτη ομάδα ερωτήσεων, κατά την Επιτροπή, η Διακυβερνητική Διάσκεψη - επιτρέψτε μου να επιμείνω σ'αυτό - δεν μπορεί να γίνει άλλοθι ή πρόφαση για να σταματήσουν οι εργασίες εν λειτουργία, ή να τις φρενάρει. Ο στόχος της κατάργησης των ελέγχων των πολιτών στα εσωτερικά σύνορα είναι ήδη μέσα στη Συνθήκη των Ευρωπαϊκών Κοινοτήτων, και πρέπει όλοι μας να βάλουμε τα δυνατά μας ώστε να πραγματοποιηθεί με βάση τις προτάσεις της Επιτροπής που εξετάζονται αυτή τη στιγμή. Πράγματι, πριν να μπορέσουν να υλοποιηθούν όλες οι κυρώσεις μιας νέας συνθήκης, της οποίας το περιεχόμενο είναι σήμερα προβλεπόμενο, θα αποστασιοποιηθούμε αναπόφευκτα ακόμα πιο πολύ από την ημερομηνία που είχαμε αρχικά ορίσει για την συμπλήρωση της εσωτερικής αγοράς, της οποίας η ελεύθερη κυκλοφορία των πολιτών αποτελεί ένα καίριο σημείο.
<P>
Αναφέρομαι τώρα πολύ πιο σύντομα στα ερωτήματα πάνω στη Σύνοδο των Κρατών της Βαλτικής Θάλασσας, που έλαβε χώρα στο Visby. Στις 17 Απριλίου, ο Επίτροπος Van den Broek εξήγησε ενώπιον αυτής της συνέλευσης το στόχο της σύσκεψης του Visby και το ρόλο που θα αναλάμβανε η Επιτροπή. Είναι περιττό να υπογραμμίσω την πολιτική σημασία του συνεταιρισμού μεταξύ όλων των χωρών της Βαλτικής Θάλασσας: ο ανεπίσημος διάλογος είναι ανοιχτός, πραγματοποιήθηκε κατά τη σύσκεψη των ηγετών των κυβερνήσεων των κρατών της Βαλτικής Θάλασσας, όπου έλαβαν μέρος ο Πρόεδρος του Ευρωπαϊκού Συμβουλίου και της Ευρωπαϊκής Επιτροπής, και συνέβαλε στην ενίσχυση του συνεταιρισμού και θα έλεγα της εμπιστοσύνης της περιοχής αυτής.
<P>
Η σύσκεψη υποστήριξε τις προσπάθειες εκ μέρους της Εσθονίας, της Λετονίας της Λιθουανίας και της Πολωνίας ενόψει της ένταξής τους στην Ευρωπαϊκή Ένωση. Οσον αφορά στα ειδικά ζητήματα των κ.κ. Burenstam, Linder και Martens, επιβεβαιώνω με χαρά ότι το έγγραφο της Επιτροπής που ονομάζεται «Πρωτοβουλία», έγινε αποδεκτό, είτε πρόκειται για τη στήριξη της Κοινότητας στους πρωταρχικούς τομείς του συνεταιρισμού, που έχουν οριστεί από τα κράτη της Βαλτικής Θάλασσας, είτε πρόκειται για τις προσπάθειες που έκανε η Επιτροπή για να ενισχύσει τον συντονισμό.
<P>
Οσον αφορά δε στα ερωτήματα που έθεσε ο κ. Roth και άλλοι, επιθυμώ να επικυρώσω ότι η ασφάλεια της πυρηνικής ενέργειας είναι ένα από τις κυριότερα θέματα που απασχολούν την Επιτροπή. Προσπαθούμε να ενισχύσουμε τη διεθνή συνεργασία στον τομέα αυτό, αλλά δεν θα πρέπει να ξεχνάμε ότι πρόκειται, κατά πρώτο λόγο για ένα θέμα αρμοδιότητας των τοπικών κυβερνήσεων. Οσο για το μέλλον των πυρηνικών αντιδραστήρων που δεν ανταποκρίνονται στα σημερινά κριτήρια ασφαλείας, η Επιτροπή θεωρεί ότι θα πρέπει να πλησιάσουν όσο το δυνατόν τα κριτήρια αυτά ή να απενεργοποιηθούν το συντομότερο δυνατόν.
<P>
Τέλος, για το θέμα της κηδεμονίας της ταυτότητας των χωρών του Βορρά, αντικείμενο ερώτησης του κ. Krarup, το μόνο που μπορώ να πω είναι ότι η σύσκεψη του Visby είχε σχέση με το συνεταιρισμό όλης της περιοχής της Βαλτικής, συμπεριλαμβανόμενης και της ενίσχυσης της δημοκρατίας και της ασφάλειας των πολιτών.

<SPEAKER ID=224 NAME="Πρόεδρος">
Ευχαριστώ τον Επίτροπο Monti για τις εξαιρετικά πλήρεις απαντήσεις του και δίνω το λόγο στην κ. Iivari, εξ ονόματος της Ομάδας των Ευρωπαίων Σοσιαλιστών.

<SPEAKER ID=225 LANGUAGE="FI" NAME="Iivari">
Αξιότιμη κυρία Πρόεδρε, κατά την αγόρευσή μου αυτή θα ασχοληθώ κυρίως με την Διάσκεψη Κορυφής του Βίσμπι, και θα ήθελα, στην αρχή να συγχαρώ τους εκπροσώπους του Συμβουλίου και της Επιτροπής για τις απόψεις που εξέφρασαν στις αγορεύσεις τους. Η ανάπτυξη στην περιοχή τόσο της Βαλτικής όσο και της Μεσογείου θεωρείται βασική για τη διασφάλιση, σε ολόκληρη την Ευρώπη, της σταθερότητας και ευημερίας. Η ενεργός συμμετοχή της Ευρωπαϊκής Ένωσης στην οικοδόμηση της δημοκρατίας, στην ενίσχυση των οικονομιών και στην επίλυση των περιβαλλοντικών προβλημάτων είναι απαραίτητη τόσο στον Νότο όσο και στον Βορρά.
<P>
Οι πολιτικές αποφάσεις οι οποίες ελήφθησαν τον Μάιο κατά την Διάσκεψη Κορυφής της Περιοχής της Βαλτικής στο Βίσμπι, πρέπει, οπωσδήποτε, να εφαρμοσθούν και στην πράξη το συντομότερο δυνατόν. Ένα από τα θετικότερα στοιχεία της διάσκεψης αυτής ήταν ότι συμμετείχαν σε αυτήν όλα τα κράτη της περιοχής της Βαλτικής, συμπεριλαμβανομένης και της Ρωσίας και της Ευρωπαϊκής Ένωσης. Ας αποτελέσει, λοιπόν, η διάσκεψη αυτή την αφετηρία για την ενίσχυση της βόρειας διάστασης της Ένωσης.
<P>
Γι' αυτό τόσο το Συμβούλιο Υπουργών όσο και η Επιτροπή οφείλουν να καταρτίσουν, αμέσως, ένα πλήρες πρόγραμμα το οποίο θα αφορά τις πρωτοβουλίες εκείνες των οποίων η δρομολόγηση θεωρείται απαραίτητη για την πραγματοποίηση των αποφάσεων οι οποίες ελήφθησαν κατά τη διάσκεψη αυτή. Στην περιοχή της Βαλτικής πρέπει να εφαρμοσθούν ευρέα προγράμματα συνεργασίας τα οποία θα αποβλέπουν, μεταξύ άλλων, και στην αντιμετώπιση της διεθνούς εγκληματικότητας και στην επίλυση των σοβαρών περιβαλλοντικών προβλημάτων. Έχει εξακριβωθεί ότι με την σύνδεση του διευρωπαϊκού δικτύου ενέργειας με τα αντίστοιχα της Νορβηγίας και της Ρωσίας θα εξασφαλισθεί οριστικά η προμήθεια της Ένωσης σε φυσικό αέριο από τα τεράστια αποθέματα των χωρών αυτών. Ακόμη, πρέπει να διασφαλισθεί και η συνδυασμένη εφαρμογή των προγραμμάτων PHARE και INTERREG κατά τρόπο ο οποίος θα συμβάλλει και στην πράξη, στην ανάπτυξη της δημοκρατίας και στην επίτευξη ευημερίας στα κράτη της περιοχής της Βαλτικής.
<P>
Η Ευρωπαϊκή Ένωση οφείλει, στα πλαίσια της βαλτικής πολιτικής της, να τηρεί πλήρως, και από την αρχή, όλους τους όρους των διαφόρων Ευρωπαϊκών Συμφωνιών και ουμφωνιών εταιρικής σχέσης και συνεργασίας τις οποίες έχει συνάψει. Η ισορροπία η οποία επικρατεί στην περιοχή της Βαλτικής είναι, από πολλές απόψεις, ιδιαίτερα ευαίσθητη. Γι' αυτό και η συνεργασία πρέπει να ξεκινά από τον σεβασμό προς την ανεξαρτησία όλων των κρατών της περιοχής και από την διασφάλιση των δικαιωμάτων όλων των πολιτών των κρατών αυτών. Τα λόγια δεν αρκούν, χρειάζονται και πράξεις.

<SPEAKER ID=226 LANGUAGE="DA" NAME="Kristoffersen">
Κυρία Πρόεδρε, κ. Επίτροπε και κ. Προεδρεύοντα του Συμβουλίου, άκουσα με ικανοποίηση τις παρατηρήσεις που διατυπώθηκαν σχετικά με τη συνεργασία στη Βαλτική. Με επισκέφθηκαν σήμερα άνθρωποι της τηλεόρασης, που ασχολούνται εκτενώς με τη συνεργασία των μέσων μαζικής ενημέρωσης στις προς ανατολάς χώρες. Συζητήσαμε επίσης και για τα πολιτιστικά θέματα. Θα ήθελα να προτείνω να ληφθούν υπόψη και τα θέματα αυτά σε όλες τις συζητήσεις για οικονομικής φύσεως.
<P>
Κυρία Πρόεδρε, νομίζω ότι το σκανδιναβικό αυτό βράδυ πρέπει να ακουστεί και η φωνή της Δανίας στη «χορωδία» των φωνών που ακούστηκαν μέχρι τώρα. Μένω ο ίδιος κοντά στα γερμανοδανικά σύνορα, τα οποία δεν είναι μόνο τα σύνορα μεταξύ Δανίας και Γερμανίας. Είναι επίσης και τα σύνορα μεταξύ των υπόλοιπων χωρών της Βορείου Ευρώπης και της Γερμανίας. Η Βόρεια Ένωση Διαβατηρίων, η οποία, σύμφωνα με το συμπατριώτη μου, κ. Ole Krarup, δεν έπρεπε να φέρει την ονομασία αυτή, αλλά να αποκαλείται Βόρεια ζώνη μη υποχρέωσης κατοχής διαβατηρίου, δεν είναι απλώς μόνο κάτι πρακτικό, είναι και ένα πολιτικό γεγονός που αποτελεί ένδειξη τόσο της συνοχής όσο και της σύμπνοιας στις χώρες του Βορρά. Ως Δανός νομίζω ότι είναι σημαντικό να το επισημάνω σε όλα αυτά τα περί Ευρώπης και εν μέσω της εποχής του Σένγκεν. Εκφράζω την ελπίδα - είμαι δε ευχαριστημένος από τα όσα άκουσα να αναφέρει σχετικά η Επιτροπή - να καταφέρουν η Νορβηγία και η Ισλανδία να συμμετάσχουν στη συνεργασία, ώστε να σωθεί η όλη Βόρεια Ένωση Διαβατηρίων. Θα μεταβούμε σύντομα με αντιπροσωπεία του Ευρωπαϊκού Κοινοβουλίου στη Νορβηγία και την Ισλανδία. Θα ήταν ευχάριστο και ικανοποιητικό να μπορέσουμε να μεταφέρουμε στο Όσλο και το Ρεϋκιαβίκ το μήνυμα του Ευρωπαϊκού Κοινοβουλίου και, από ό, τι νομίζω, της Επιτροπής, ότι η όλη Βόρεια Ένωση Διαβατηρίων έχει περισσότερες δυνατότητες να επιβιώσει στα πλαίσια μιας ρύθμισης στην Ευρώπη.

<SPEAKER ID=227 LANGUAGE="FR" NAME="Schaffner">
Κυρία Πρόεδρε, δεν υπάρχει καμιά αμφιβολία για τη διπλή ανάγκη να διευρύνουμε το χώρο του Σένγκεν και να τελειοποιήσουμε τη διακίνηση των ατόμων μεταξύ της Βόρειας Ένωσης Διαβατηρίων και της Ευρωπαϊκής Ένωσης, υπό την προϋπόθεση ότι θα απαιτηθούν τουλάχιστον ορισμένες εγγυήσεις από την Ισλανδία και τη Νορβηγία. Αλλά δεν πρέπει να συγχέουμε ταχύτητα και βιασύνη.
<P>
Καταρχήν, μου φαίνεται ότι είναι πρόωρο σήμερα να κοινοτικοποιήσουμε πλήρως τον τρίτο πυλώνα, όπως ζητείται με το ψήφισμα της 13ης Μαρτίου 19996, ενώ συνεχίζονται οι διαπραγματεύσεις στο πλαίσιο της Διακυβερνητικής Διάσκεψης. Παρόλο που η προσέγγιση με την κοινοτική σφαίρα, ιδιαίτερα για τα σημεία 1 έως 6 του άρθρου 1, είναι επιθυμητή, χρειάζεται ωστόσο να μελετηθεί το κάθε σημείο και να ληφθούν οι απαραίτητες προφυλάξεις. Πρέπει να έχουμε πάντα κατά νου ότι ο Ευρωπαίος πολίτης πρέπει να είναι στο κέντρο της ευρωπαϊκής οικοδόμησης. Η Ένωση έχει την αδιαφιλονίκητη υποχρέωση να σκεφθεί συγκεκριμένα τις ανάγκες, αλλά επίσης και τις ανησυχίες των πολιτών.
<P>
Κατά τον ίδιο τρόπο, δεν θα έπρεπε να συζητάμε τη θέσπιση ενός ευρωπαϊκού χώρου χωρίς σύνορα, αν δεν τον συνδυάσουμε με τα απαραίτητα συνοδευτικά μέτρα σε θέματα εσωτερικής ασφάλειας. Θα πρέπει η εφαρμογή των μέτρων που αφορούν την ελεύθερη κυκλοφορία να γίνει ταυτόχρονα με την εφαρμογή των μέτρων που αφορούν την ασφάλεια των εξωτερικών συνόρων.
<P>
Αγαπητοί μου συνάδελφοι, ας αποφύγουμε, για την ευημερία και την ελευθερία των πολιτών της Ένωσης, να βάζουμε, όπως λέει και μια παλιά παροιμία, »το κάρο μπροστά από τα βόδια». Αλλωστε, αυτοί οι ίδιοι οι πολίτες, θα δέχονταν με μεγαλύτερο ενθουσιασμό την ιδέα της ελευθερίας συνδεδεμένης με την ελεύθερη κυκλοφορία εάν οι ευρωπαίοι ιθύνοντες προσδιόριζαν το σχέδιο αυτό με τη βοήθεια στοιχείων που είναι απαραίτητα για την ασφάλεια των εξωτερικών συνόρων.
<P>
Ας μην ξεχνάμε ποτέ ότι η ασφάλεια όλων είναι δικαίωμα ισοδύναμο με την ελεύθερη κυκλοφορία.

<SPEAKER ID=228 LANGUAGE="SV" NAME="Lφφw">
Κυρία Πρόεδρε, θέλω και εγώ επίσης να ευχαριστήσω το Συμβούλιο και την Επιτροπή για τις ενδιαφέρουσες απαντήσεις. Θέλω να αρχίσω με την συνεργασία για την Βαλτική. Είναι καλό ότι το Συμβούλιο υποστηρίζει τόσο ενεργητικά την συνεργασία για την Βαλτική. Είναι σημαντικό αυτή η συνεργασία να γίνει υπόθεση ολόκληρης της ΕΕ? είναι μάλλον πιθανόν ότι αυτό επίσης θα επισημανθεί περαιτέρω στην Φλωρεντία. Αλλά ήδη τώρα θα ήταν καλό να εδραιώσουμε το ότι μιά ενεργή συνεργασία για την Βαλτική είναι υπόθεση ολόκληρης της ΕΕ και ότι τότε δεν αφορά μόνον την συνεργασία με τις Βαλτικές χώρες και την Πολωνία, αλλά ότι επίσης θα γίνει μιά σημαντική γέφυρα πρός την Ρωσσία.
<P>
Όσον αφορά την ελεύθερη διακίνηση προσώπων θεωρώ ότι αξίζει να σημειωθεί ότι αυτό είναι κάτι που η εσωτερική αγορά το αντιπροσωπεύει και στο οποίο στοχεύει. Αυτό ήταν εντελώς ξεκάθαρο και για αυτούς που κάποτε δημιούργησαν την εσωτερική αγορά και για εμάς που προστεθήκαμε στην ΕΕ αργότερα. Και εγώ ανήκω σ' αυτούς που παραπονούνται που δεν έχει υλοποιηθεί η ελεύθερη διακίνηση και ότι σίγουρα μπορεί κανείς να επικρίνει την, πολλές φορές, πολύ τεχνική και περίπλοκη λύση, ή την παράκαμψη που έπρεπε να ακολουθηθεί μέσω Σένγκεν. Αλλά πιστεύω δε επίσης ότι όλοι που διάκεινται θετικά σε μιά τέτοια ελεύθερη διακίνηση καταλαβαίνουν εμάς εδώ στην Σκανδιναβία, που διαφυλάσσουμε την κοινότητα που έχουμε με την μορφή της μη υποχρέωσης να φέρει κανείς μαζί του διαβατήριο και επίσης της ελεύθερης και κοινής αγοράς εργασίας. Αυτό μπορεί φυσικά να χρησιμεύσει, κάτι που ήδη έχει επισημανθεί, σαν ένα καλό παράδειγμα για το πώς λειτουργεί η ελεύθερη διακίνηση στην καλύτερη μορφή της.
<P>
Είμαι εντελώς πεπεισμένος ότι αν υπάρχει θέληση, μόνο, από τα κράτη - μέλη της ΕΕ και τις σκανδιναβικές χώρες που είναι σήμερα εκτός ΕΕ, θα μπορούν να λυθούν οι δυσκολίες που συνδέονται με την ελεύθερη διακίνηση εντός της Σκανδιναβίας και εντός της ΕΕ.

<SPEAKER ID=229 LANGUAGE="FR" NAME="Blot">
Κυρία Πρόεδρε, αγαπητοί μου συνάδελφοι, τα θέματα που αναφέρθηκαν απόψε δείχνουν ότι η μόνη πραγματική Ευρώπη που, τελικά, οικοδομείται είναι κατ'ανάγκη αυτή που συχνά με δυσαρέσκεια ονομάζουμε η Ευρώπη «α λα καρτ». Υπάρχει, πράγματι, το όραμα και η πραγματικότητα. Το όραμα, βέβαια, εκφράζεται για παράδειγμα στο άρθρο 7α της Συνθήκης για την Ευρωπαϊκή Ένωση. Η πραγματικότητα, είναι η θέσπιση ειδικών συστημάτων όπως εκείνο που θεσπίστηκε με τη συμφωνία του Σένγκεν. Η πραγματικότητα, είναι επίσης η ύπαρξη αυτόνομων μηχανισμών σχετικά με τη δημιουργία χώρων κυκλοφορίας των ατόμων σε περιφερειακό επίπεδο όπως εκείνος της Βόρειας Ένωσης Διαβατηρίων. Αλλά δεν είναι σίγουρο ότι είναι δυνατό, ή ακόμη επιθυμητό να εναρμονίσουμε αυτά τα διάφορα συστήματα, και από την άποψη αυτή ο πλουραλισμός, που προέρχεται από μια προγενέστερη ιστορική εξέλιξη, δεν πρέπει απαραίτητα να είναι συστηματικά επικριτέος.
<P>
Εξάλλου, βρισκόμαστε μπροστά σε μια συλλογιστική μονομερή. Ευνοείται πάντοτε η ελεύθερη κυκλοφορία σε βάρος της ασφάλειας, και άλλωστε λόγω αυτής ακριβώς της κατάστασης ορισμένα κράτη βρέθηκαν αντιμέτωπα με ένα είδος αγωνίας που τα οδήγησε να θέσουν σε εφαρμογή τις συμφωνίες του Σένγκεν. Δεν νομίζω ότι η κατάσταση αυτή εξαφανίζεται από τη μια μέρα στην άλλη.
<P>
Τρίτον, η Διάσκεψη του Βίσμπυ απέδειξε ότι ήταν αναγκαίο να βρεθούν πλαίσια συνεργασίας πολύ ευρύτερα από εκείνα απλώς της Ευρωπαϊκής Ένωσης. Όλα αυτά δείχνουν σαφώς ότι είναι αυταπάτη να υποστηρίζουμε ότι η Ευρώπη πρέπει να οργανωθεί αποκλειστικά στο ανελαστικό πλαίσιο της Ευρωπαϊκής Ένωσης. Θα ήθελα παρεπιπτόντως να σημειώσω ότι η Ευρώπη θα εξακολουθεί να παραμένει ακρωτηριασμένη όσο εξαιρείται από αυτή η Ρωσία, και μάλιστα για ένα πολύ απλό λόγο, ότι η σημερινή Ευρώπη γίνεται, όλο και περισσότερο, ο προτιμώμενος χώρος για την οικονομική και μορφωτική αποικιοποίηση των Ηνωμένων Πολιτειών, Απέναντι σε αυτή την υπερατλαντική υπερδύναμη, πρέπει κάποια μέρα να βρούμε ένα αντίβαρο. Βεβαίως, δεν νομίζω ότι η Ρωσία και η Κοινοπολιτεία των Ανεξαρτήτων Κρατών μπορούν να συμπεριληφθούν στο ανελαστικό πλαίσιο που έχει η Ευρωπαϊκή Ένωση, αλλά αυτό σημαίνει ότι το πλαίσιο αυτό δεν θα έπρεπε να έχει προτεραιότητα. Πρέπει να τεθούν σε εφαρμογή άλλες, ελαστικότερες μορφές συνεργασίας άλλωστε αυτό και γίνεται σιγά σιγά υπό την πίεση των αναγκών.
<P>
Επομένως, για όλους αυτούς τους λόγους, πιστεύω πραγματικά ότι η Ευρώπη του μέλλοντος θα είναι μια Ευρώπη «α λα καρτ», είτε αρέσει ή όχι σε εκείνους που, δογματικά, το αντιμετωπίζουν εχθρικά.

<SPEAKER ID=230 LANGUAGE="EN" NAME="Elliott">
Κυρία Πρόεδρε, είναι ασφαλώς απόλυτα κατανοητό το γεγονός ότι η Δανία, η Σουηδία και η Φινλανδία επιθυμούν να εισέλθουν στην ομάδα Schengen. Είναι εξ ίσου κατανοητό ότι θα θέλουν να διατηρήσουν τη σκανδιναβική συμφωνία ελεύθερης διακίνησης και ότι η συμμετοχή τους στη Σύμβαση Schengen θα είναι υπό την αίρεση της εκ μέρους τους αποδοχής της συμμετοχής της Νορβηγίας και της Ισλανδίας, διευρύνοντας με τον τρόπο αυτό την ομάδα Schengen σε 13 περίπου μέλη. Πράγματι, κατά τις διαπραγματεύσεις με την Νορβηγία, οι οποίες δεν κατέληξαν πουθενά λόγω του αποτελέσματος του δημοψηφίσματος, το υπόψη θέμα υπήρξε ένα πολύ σημαντικό αντικείμενο εξέτασης.
<P>
Ορισμένοι ομιλητές αναφέρθηκαν, και ορθά, στα προβλήματα που θα προκύψουν από το γεγονός ότι η Ισλανδία και η Νορβηγία, λόγω του ότι δεν είναι μέλη της Ευρωπαϊκής Ένωσης, θα αποκλειστούν από τις συζητήσεις για τη μελλοντική ανάπτυξη του τομέα της ελεύθερης διακίνησης εάν ο τομέας αυτός θα περιλαμβανόταν στις Συνθήκες της Ένωσης. Θα ήθελα να προσθέσω και μια άλλη διάσταση στο θέμα, δηλ. το πρόβλημα των τριών ή τεσσάρων κρατών μελών τα οποία επί του παρόντος δεν επιθυμούν να συμμετάσχουν στη Σύμβαση Schengen και τα οποία εμμένουν στη διατήρηση των μεθοριακών ελέγχων καθόσο δεν αποδέχονται ότι εκείνοι που δεν είναι πολίτες της Ένωσης έχουν δικαίωμα ελεύθερης κίνησης. Οι χώρες αυτές θα βρεθούν σε μια περίεργη θέση δοθέντος ότι θα διαπιστώσουν τη συμμετοχή χωρών που δεν είναι κράτη μέλη σε μία συμφωνία ελεύθερης διακίνησης στην οποία οι ίδιες, ως κράτη μέλη, δεν συμμετέχουν. Η όλη αυτή κατάσταση δεν είναι ευχάριστη.
<P>
Ελπίζω ότι η δυσχέρεια αυτή δεν θα είναι μόνιμη και ότι μια μέρα θα καταστεί δυνατή η συμμετοχή όλων των κρατών μελών στις συμφωνίες της ελεύθερης διακίνησης. Δεν παύει όμως να αποτελεί πραγματικότητα το γεγονός ότι τόσο η Μ. Βρετανία όσο και μία ή δύο άλλες χώρες δεν βλέπουν να γίνεται αυτό στο άμεσο μέλλον, κάτι που θα πρέπει να γίνει κατανοητό.
<P>
Εν συμπεράσματι, ορισμένοι από εμάς ίσως να απόσχουν κατά την ψηφοφορία για το κοινό κείμενο. Υπάρχουν κάποια σημεία στις παραγράφους 1, 2, 6 και 10 τα οποία δεν μπορούμε επί του παρόντος να αποδεχθούμε, μολονότι θα πρέπει να πούμε ότι η πρόταση ψηφίσματος περιέχει πάρα πολλά με τα οποία θα μπορούσαμε να συμφωνήσουμε.

<SPEAKER ID=231 NAME="Monti">
Θα ήθελα καταρχήν, όσον αφορά στη σύσκεψη του Visby, να υπογραμμίσω και πάλι με ποιο τρόπο προωθήθηκε ο τοπικός συνεταιρισμός και με ποιο τρόπο επίσης η βαλτική οδός διακρίθηκε σαν παράδειγμα μιας τέτοιας τοπικής συνεργασίας, το οδικό διάζωμα μεταξύ του Ελσίνκι μέχρι Βαρσοβία - Ταλίν - Ρίγα - Κάουνας, σημειώθηκε ως προτεραιότητα μεταξύ των διευρωπαϊκών εργασιών.
<P>
Υπάρχουν δε δύο μορφές ερωτήσεων στις οποίες αναφέρομαι πολύ σύντομα: αναφορικά με τις χώρες της Ένωσης του Βορρά πιστεύω ότι είναι ιδιαίτερα σημαντικό να έχει υπόψη της και η Ευρωπαϊκή Ένωση την εμπειρία που έχει εδώ και πολύ καιρό η Ένωση του Βορρά στο θέμα του διαβατηρίου και μου φαίνεται επίσης θεμιτό να προσθέσω το θέμα της αναλογίας των διατάξεων της Ένωσης του Βορρά με τη Συνθήκη της Ευρωπαϊκής Ένωσης. Πάνω στο θέμα αυτό, η Επιτροπή δεν γνωρίζει τις ενδεχόμενες διατάξεις της συμφωνίας πάνω στην Ένωση του Βορρά που θα μπορούσαν να είναι ασύμβατες με το κοινοτικό δίκαιο σε ισχύ ή με διατάξεις σε ισχύ μέσα στην Ευρωπαϊκή Ένωση. Παραμένει να εξερευνηθεί βεβαίως όλη η νέα κατάσταση που θα δημιουργηθεί - σε σύντομο χρονικό διάστημα ελπίζουμε - καθώς θα τεθεί σε ισχύ η κατάργηση των ελέγχων των πολιτών για το σύνολο της Ευρωπαϊκής Ένωσης.
<P>
Κατόπιν σημειώθηκε από μερικούς το θέμα της ασφάλειας. Θα ήθελα αμέσως να σας απαλλάξω από την αμφιβολία: το σύνολο των τριών προτάσεων που διατύπωσε η Επιτροπή τον Ιούλιο του 1995, θέτει με πλήρη συνείδηση ότι η ασφάλεια είναι ιδιαίτερα σημαντική, όπως είναι άλλωστε και η ελευθερία κίνησης, λόγος για τον οποίο προβλέπεται μια σχέση μεταξύ των μέτρων που προκύπτουν από την κατάργηση των ελέγχων στα εσωτερικά σύνορα της Ευρωπαϊκής Ένωσης. Δεν θα ήθελα λοιπόν να σκεφτεί κανείς ότι η Επιτροπή ανέλαβε την πραγματοποίηση του στόχου της ελεύθερης κυκλοφορίας, παραλείποντας το θέμα της ασφάλειας, κάθε άλλο.
<P>
Τέλος, όσον αφορά στην παρέμβαση του κ. Elliott, είναι βέβαια πιθανόν κάποιο κράτος μέλος, προφανώς, να μην ενδιαφέρονται να είναι μέρος του Schengen, και να έχει κάποιες επιφυλάξεις αρχής σε σχέση με την ερμηνεία της ελευθερίας κίνησης των πολιτών στην Ευρωπαϊκή Ένωση, μπορεί επίσης να γίνει το εξής περίεργο, τη στιγμή που άλλα κράτη που δεν είναι μέλη της Ευρωπαϊκής Ένωσης, να λάβουν μέρος μέσω του Schengen, σ'αυτή τη μεγάλη έκταση ελευθερίας κίνησης, όντας ασφαλή.

<SPEAKER ID=232 NAME="Πρόεδρος">
Έχω λάβει, με βάση το άρθρο 40, παράγραφος 5, του κανονισμού, 11 προτάσεις ψηφίσματος .
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=10>
Ευρωμεσογειακή εταιρική σχέση «MEDA»
<SPEAKER ID=233 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Baron Crespo, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής (Α40198/96) σχετικά με την πρόταση κανονισμού του Συμβουλίου που αφορά τα χρηματοδοτικά και τεχνικά μέτρα για τη στήριξη της μεταρρύθμισης των οικονομικών και κοινωνικών δομών στα πλαίσια της ευρωμεσογειακής εταιρικής σχέσης (κανονισμός MEDA) (COM(96)0113 - C4-0253/96-95/0127(CNS)).

<SPEAKER ID=234 NAME="Barσn Crespo">
Κυρία Πρόεδρε, παίρνω το λόγο όλος ανησυχία καθότι διακυβεύεται η αξιοπιστία της Ένωσης. Σήμερα το πρωί ήδη ο ασκών την προεδρία του Συμβουλίου, κ. Dini, εξέφρασε κι αυτός την ανησυχία του επί του θέματος, παρόλο που φαίνεται ότι αυτή τη στιγμή το Συμβούλιο ανησυχεί περισσότερο για την αποχώρηση από το ημικύκλιο παρά για τη συνέχιση της συζήτησης. Αλλά, τέλος πάντων, είμαστε συνηθισμένοι σε κάτι τέτοιες παρατηρήσεις.
<P>
Ανησυχώ που διακυβεύεται η αξιοπιστία της Ένωσης απέναντι στις μεσογειακές χώρες αυτή τη στιγμή, γιατί εγκρίναμε μία ευρωμεσογειακή πολιτική και οφείλουμε να γνωρίζουμε ότι πρέπει να τηρούμε τις δεσμεύσεις μας. Το Συμβούλιο καταρχήν θεώρησε περιττό να ζητήσει τη γνώμη του Κοινοβουλίου κι έτσι, για πρώτη φορά, αναγκάστηκε να διαβουλευθεί εκ νέου με το Κοινοβούλιο, κι εμείς προσπαθήσαμε να βοηθήσουμε την απεμπλοκή μιας κατάστασης, κατά την οποία - οφείλω να ομολογήσω - η Επιτροπή επέδειξε ευαισθησία στις προτάσεις μας. Η υπόθεση είχε μπλοκαριστεί εδώ και μήνες μέσα στο ίδιο το Συμβούλιο για δύο λόγους: ο ένας αφορά την κατάσταση της ρήτρας για τα ανθρώπινα δικαιώματα, και πρέπει να πω ότι διατηρούμε μια τροπολογία που αναφέρεται ακριβώς στο πώς πρέπει να εκτιμάται η εξέλιξη της κατάστασης και η δική μας πρόταση είναι ότι, σε περίπτωση που ένας μεσογειακός συνεταίρος δεν τηρεί τις υποχρεώσεις που προβλέπονται στο άρθρο 3, όταν δηλαδή υπάρχει μαζική παραβίαση των ανθρωπίνων δικαιωμάτων, τα μέτρα, συμπεριλαμβανομένης της ακύρωσης της προγραμματισμένης βοήθειας, θα πρέπει να καθορίζονται με ειδική πλειοψηφία, ύστερα από πρόταση της Επιτροπής και αφού έχει γνωμοδοτήσει προηγουμένως το Ευρωπαϊκό Κοινοβούλιο και αυτό πριν τις 30 Ιουνίου του 1997. Η πρόταση της επιτροπής μας να παραπεμφθεί το ζήτημα στη Διακυβερνητική Διάσκεψη, κατάφερε να δώσει διέξοδο σε μία κατάσταση κατά την οποία η κυβέρνηση μιας χώρας μέλους εξακολουθούσε να προβάλει βέτο. Νομίζω πως η πρόταση αυτή θα βρει σύμφωνη την Επιτροπή γιατί μεταξύ άλλων, και η Επιτροπή την προτείνει με γενικό χαρακτήρα εν όψει της Διακυβερνητικής Διάσκεψης, και πιστεύουμε πως είναι σημαντικό στην προκειμένη περίπτωση, να προχωρήσουμε και να γίνει έτσι ώστε τα ανθρώπινα δικαιώματα να είναι μια σημαντική σημαία στη σχέση μας, και επιπλέον να γίνεται εκτίμηση με δημοκρατικό τρόπο.
<P>
Υπάρχει όμως και το άλλο άκρον που δεν πρέπει να κρύβουμε: η ανησυχία για τη διαφύλαξη και την προστασία ενός κράτους μέλους της Ένωσης, της Ελλάδας, στην προκειμένη περίπτωση. Η Επιτροπή Εξωτερικών Θεμάτων ευαισθητοποιήθηκε με την ανησυχία των Ελλήνων συμπολιτών μας, αν μπορώ να το πω έτσι, σχετικά με τις εδαφικές αμφισβητήσεις - που οξύνθηκαν φέτος - και γι'αυτό δεχθήκαμε μια τροπολογία που να κάνει λόγο για την εδαφική ακεραιότητα των εξωτερικών συνόρων των κρατών μελών και της Ένωσης. Το ψήφισμα που ενέκρινε το Κοινοβούλιο ενόψει της Διάσκεψης Κορυφής της Φλωρεντίας αναφέρει επίσης το θέμα, και αυτό περιλαμβάνεται στις Συνθήκες. Όμως δεν χρειάζεται να το υπενθυμίσουμε, εν όψει του πλαισίου στο οποίο τοποθετείται η Ευρωμεσογειακή Διάσκεψη.
<P>
Θα ήθελα να κάνω μία έκκληση, που δεν ξέρω αν θα εισακουσθεί, και να υπενθυμίσω τα λόγια του κ. Πάγκαλου, όταν απείχε της συνάντησης του Συμβουλίου στα τέλη του Μα?ου, που διεκδικούσε για την Ελλάδα την πατρότητα της ευρωμεσογειακής πολιτικής. Σίγουρα, όχι μόνο η ευρωμεσογειακή πολιτική γεννήθηκε στην Ελλάδα, αλλά και πολλά άλλα. Και σίγουρα ήταν η Διάσκεψη Κορυφής της Κέρκυρας εκείνη που έδωσε των ώθηση αποδεχόμενη την πρόταση της Επιτροπής και την ανησυχία που υπήρχε στο Συμβούλιο και το Κοινοβούλιο. Βεβαίως θα ήταν πολύ θετικό αν υπολογίζαμε στην πραγματική και αποτελεσματική υποστήριξη, μετά από την ένδειξη αλληλεγγύης μας, που θα μας επιτρέψει να ξεμπλοκάρουμε αυτή την κατάσταση και κυρίως θα μας επιτρέψει - και τελειώνω υπενθυμίζοντας αυτό που έλεγα στην αρχή - να αναλάβουμε τις δεσμεύσεις μας και να τηρήσουμε το λόγο μας, γιατί αυτή τη στιγμή βρισκόμαστε ήδη στα τέλη Ιουνίου και θα πρέπει να μπορέσουμε να ξοδέψουμε αποτελεσματικά τα σχεδόν δύο εκατ. Ecu που δεσμεύουμε για τη φετεινή χρονιά. Και οι συμφωνίες που συνάπτονται, ακόμα και σε πολυμερές πλαίσιο, πάντα συνεπάγονται αντιπαροχές. Οι μεσογειακοί μας εταίροι έκαναν ένα βήμα, εμείς πρέπει να είμαστε ικανοί να αναλάβουμε τις ευθύνες μας και να τηρήσουμε το λόγο μας. Γι'αυτό, πιστεύω πως είναι σημαντικό να εγκριθεί οριστικά αυτός ο κανονισμός, μέσω διαβούλευσης, στην παρούσα Ολομέλεια.

<SPEAKER ID=235 NAME="Fabra Vallιs">
Κυρία Πρόεδρε, θέλω να μιλήσω σύντομα, μια που ήδη εξετάσαμε την έκθεση αυτή τον περασμένο Νοέμβριο. Κατ'αρχήν νομίζω πως παρόλο που πρόκειται για νέα διαβούλευση, θα έπρεπε να είχε ζητηθεί η γνώμη της Επιτροπής Προϋπολογισμών και της Επιτροπής Ελέγχου του Προϋπολογισμού, αλλά δεν έγινε.
<P>
Κατά δεύτερο λόγο, υποβάλλω επίσης άμεσα το ερώτημα γιατί δεν είναι η Επιτροπή Προϋπολογισμών η αρμόδια επί της ουσίας για το θέμα αυτό, εφόσον πρόκειται για κανονισμό χρηματοοικονομικού κυρίως χαρακτήρα.
<P>
Τρίτον, θα ήθελα να σχολιάσω πως, καθώς πρόκειται για ένα γενικό κεφάλαιο, κάτι τέτοιο είναι αποδεκτό, με την προϋπόθεση ότι το Συμβούλιο δεν λαμβάνει αποφάσεις που ενδέχεται να επηρεάσουν την εύθραυστη ισορροπία της κατηγορίας 4, δίχως να ζητήσει τη γνώμη του Κοινοβουλίου. Από την άλλη, θέλω να σχολιάσω πως έχουν ήδη περάσει έξι μήνες, όπως έλεγε και ο εισηγητής, και όμως το θέμα εξακολουθεί να βρίσκεται μπλοκαρισμένο στο Συμβούλιο.
<P>
Τέταρτον, το Ευρωπαϊκό Κοινοβούλιο - και έχει ήδη συζητηθεί και αυτό - τήρησε για το 1996 το ποσό των 900 εκατ. Ecu που αποφασίστηκε στο Ευρωπαϊκό Συμβούλιο των Καννών. Όμως η εκτέλεση γραμμής του προϋπολογισμού MEDA για φέτος βρίσκεται ακόμα στο αρχικό της σημείο. Περνά ο καιρός, θα φτάσουμε στο τέλος του χρόνου και, κύριε Επίτροπε, ξέρετε πως κάποιος θα μας πει: »σας το έλεγα πως δεν ήσασταν ικανοί να ξοδέδετε τα χρήματα αυτά στην περιοχή, κλπ.» Γνωρίζουμε τι μας κόστισε η εφαρμογή του προγράμματος MEDA. Γνωρίζουμε τι διακινδυνεύουμε στην περιοχή.
<P>
Πέμπτον, νομίζω πως είναι απαραίτητο να αναφερθούμε στο γεγονός ότι μέχρι στιγμής τα χρηματοδοτικά πρωτόκολλα των χωρών της μεσογειακής ζώνης υποβάλλονταν στο Κοινοβούλιο μέσω της διαδικασίας της σύμφωνης γνώμης, κάτι που επέτρεπε κάποιον έλεγχο. Όμως αυτός ο κανονισμός προβλέπει μόνο μία διαβούλευση με το Κοινοβούλιο. Αυτό σημαίνει πως το Κοινοβούλιο θα πρέπει να διαθέτει αποτελεσματικά όργανα που θα του επιτρέπουν τον έλεγχο για την εφαρμογή του προγράμματος όπως και μία καλή διαχείριση του προϋπολογισμού.
<P>
Τελειώνω, κυρία Πρόεδρε, ευχαριστώντας για άλλη μία φορά - γιατί τον ευχαρίστησα και το Νοέμβριο - τον κ. Barσn που δέχθηκε τις τροπολογίες μας, οι οποίες, διευκρινίζω, ήταν καθαρά τεχνικές και προέρχονται από την πείρα του PHARE και του TACIS. Χάρη σ'αυτά μάλιστα, με την άδεια όσων οφείλουν να ξεμπλοκάρουν τη διαδικασία και με την ταχύτητα που θα βάλει σε εφαρμογή η Επιτροπή, είμαι βέβαιος πως θα μπορέσουμε να φέρουμε σε πέρας τις δεσμεύσεις μας για το 1996 και σύμφωνα με το άρθρο 205, που υποχρεώνει την Επιτροπή να διαχειρίζεται τα ποσά που ενέκρινε το Κοινοβούλιο, και είμαι βέβαιος πως θα μπορέσουμε να θέσουμε επιτέλους σε λειτουργία το πρόγραμμα MEDA.

<SPEAKER ID=236 LANGUAGE="EN" NAME="Green">
Κυρία Πρόεδρε, η Σοσιαλιστική Ομάδα υποστηρίζει την έκθεση του εισηγητή μας, Enrique Barσn Crespo. Η ομάδα μου έκανε εκστρατεία υπέρ μιας μεσογειακής πολιτικής της ΕΕ και επέμεινε για τον παραλληλισμό της με την προσέγγιση που κάνουμε προς ανατολάς και προς νότον. Αυτό για το οποίο συζητούμε σήμερα είναι η μεσογειακή πολιτική και η χρηματοδότησή της και, κατά τη γνώμη μας, το πρόγραμμα MEDA θα πρέπει να αντιμετωπιστεί μέσα από το πρίσμα των δεσμεύσεών μας για τη δημοκρατία, την οικονομική ανάπτυξη και το θέμα των ανθρωπίνων δικαιωμάτων στη λεκάνη της Μεσογείου.
<P>
Η Σοσιαλιστική Ομάδα θα υποστηρίξει την προσέγγιση προς την κατεύθυνση γενικής χρηματοδότησης του MEDA. Θα πρέπει όμως με κάθε εντιμότητα να απευθύνουμε προειδοποίηση ότι πιστεύουμε πως η τουρκική κυβέρνηση δεν έχει ακόμη εκπληρώσει τις υποσχέσεις που έκανε προς το Κοινοβούλιο τον περασμένο Δεκέμβριο πριν από την κύρωση της τελωνειακής σύνδεσης. Γνωρίζουμε ότι στον τομέα της δημοκρατικής μεταρρύθμισης και των παραβιάσεων των ανθρωπίνων δικαιωμάτων η κατάσταση δεν έχει, απλά, παραμείνει στάσιμη αλλά στην πραγματικότητα έχει χειροτερεύσει από τις γενικές τουρκικές εκλογές του Δεκεμβρίου. Ούτε μία από τις συνταγματικές μεταρρυθμίσεις που μας προσέφεραν για να μας δελεάσουν πέρσι δεν έχει γίνει πραγματικότητα. Το συνεχιζόμενο κύμα συλλήψεων για την ελευθερία της σκέψης και του λόγου συνεχίζει να δίνει διεθνώς στην Τουρκία ένα πολύ κακό όνομα ενώ το πρόσφατο κύμα αναταραχής και απεργιών πείνας στις τουρκικές φυλακές δείχνει το μέγεθος των παραβιάσεων των θεμελιωδών δικαιωμάτων και της κοινής αξιοπρέπειας. Επιπλέον, η Τουρκία δεν έχει κάνει καμια προσπάθεια να ασχοληθεί με τα πολιτικά προβλήματα της Κύπρου και των Κούρδων.
<P>
Σε όλα αυτά τα ζητήματα η Τουρκία εμετρήθη, εζυγίσθη και ευρέθη ελλιπής παρόλο ότι απολαμβάνει μιας εξαιρετικά στενής σχέσεως με την Ένωσή μας γεγονός το οποίο μας δίδει το δικαίωμα να αναμένουμε πολύ περισσότερα.
<P>
Η ομάδα μου επομένως θα εξετάσει τρόπους χρησιμοποίησης των εξουσιών μας επί του προϋπολογισμού αυτό το φθινόπωρο ούτως ώστε να συνεχίσουμε την πίεση προς την Τουρκία. Ως το ένα σκέλος της αρμόδιας επί του προϋπολογισμού αρχής έχουμε ουσιαστικά δικαιώματα. Τα δικαιώματα αυτά προτιθέμεθα να τα χρησιμοποιήσουμε και καλούμε και τις άλλες ομάδες να συνεργαστούν μαζί μας.

<SPEAKER ID=237 NAME="Δημητρακόπουλος">
Κυρία Πρόεδρε, κύριε Επίτροπε, κυρίες και κύριοι συνάδελφοι, επιθυμώ κι εγώ, από την πλευρά μου, να συγχαρώ τον κ. Μπαρόν Κρέσπο και για την εργασία του, αλλά και για τον τρόπο με τον οποίο χειρίστηκε αυτό το λεπτό θέμα στην Επιτροπή Εξωτερικών Υποθέσεων.
<P>
Το πρόγραμμα MEDA πρέπει να μπει σε εφαρμογή και σύντομα, θα έλεγα αμέσως, παρά το γεγονός ότι υπάρχει μία χώρα, η Τουρκία, η οποία συστηματικά δημιουργεί προβλήματα που αντίκεινται στη φιλοσοφία και τις αρχές τόσο της διαδικασίας της Βαρκελώνης, όσο και του προγράμματος MEDA, όχι μόνο σε μία χώρα μέλος της Ευρωπαϊκής 'Ενωσης, αλλά και σε μία τουλάχιστον χώρα της Μεσογειακής Λεκάνης, τη Συρία. 'Ολοι γνωρίζετε δε ποιά είναι τα προβλήματα που η Τουρκία δημιουργεί στη Συρία, τουλάχιστον σε ό, τι αφορά το νερό.
<P>
'Ομως, το πρόγραμμα MEDA πρέπει να τεθεί σε εφαρμογή διότι, σαν το οικονομικό εργαλείο της μεσογειακής πολιτικής, αναμένεται και από μας, αλλά και από τις χώρες της Μεσογείου με ανυπομονησία, στο μέτρο που όλοι θεωρούμε ότι το εν λόγω πρόγραμμα μπορεί να βελτιώσει το γενικό επίπεδο των χωρών αυτών και να τις μετατρέψει σε ουσιαστικούς και πλήρεις εταίρους στην νέα ευρωμεσογειακή σχέση, κάτι που όλοι επιθυμούμε. Ακόμη, θα ήταν παράλειψή μου να μην υπογραμμίσω εδώ την ειδική σημασία που έχει η εφαρμογή του προγράμματος MEDA στην ειρηνευτική διαδικασία στη Μέση Ανατολή.
<P>
Κυρία Πρόεδρε, αγαπητοί συνάδελφοι, μέσα στη φιλοσοφία του προγράμματος MEDA υπάρχουν πολλές σημαντικές δραστηριότητες, που καλύπτουν όλους σχεδόν τους τομείς της δημόσιας ζωής: ενέργεια, υποδομή στις μεταφορές, περιφερειακή συνεργασία, μικρομεσαίες επιχειρήσεις και όσες δραστηριότητες σχετίζονται με τον όρο αυτό.
<P>
Εγώ θα ήθελα, με την ευκαιρία αυτή, να υπογραμμίσω το γεγονός ότι 4 τροπολογίες που έχουν υποβληθεί είναι όλες πολύ σημαντικές. 'Ομως, ας μου επιτραπεί να σχολιάσω δύο: την τροπολογία που αφορά στη διαδικασία λήψης αποφάσεων για τη θέσπιση ειδικών μέτρων όταν αυτό κρίνεται απαραίτητο, και την τροπολογία που αφορά στη συνέργεια.
<P>
Σε ό, τι αφορά την πρώτη, δεν νομίζω, κύριε Επίτροπε, ότι χρειάζεται να αναφέρω τη σημασία που έχει η απόφαση για τη λήψη ειδικών μέτρων να λαμβάνεται με ειδική πλειοψηφία. 'Αλλωστε, και εσείς κύριε Επίτροπε, αλλά και η Επιτροπή, στην πρώτη πρότασή σας, είχατε εισηγηθεί αυτή τη διαδικασία.
<P>
Σε ό, τι αφορά τη δεύτερη τροπολογία, σας επισημαίνω εκ νέου τη σημασία που έχει για το πρόγραμμα αυτό η διασφάλιση της διαφάνειας, ιδίως όταν, σε κάποιους άλλους τομείς, έχουν σημειωθεί δυσάρεστα προηγούμενα. Σας υπενθυμίζω ότι και σεις ο ίδιος έχετε πολλές φορές, και σας συγχαίρω γι'αυτό, δεσμευθεί σε παρεμβάσεις σας σε επιτροπές του Ευρωπαϊκού Κοινοβουλίου ότι θα διαφυλάξετε τη διαφάνεια.
<P>
Τελειώνοντας, κυρία Πρόεδρε και αγαπητοί συνάδελφοι, δηλώνω εκ μέρους της πολιτικής μου ομάδας ότι εμείς θα ψηφίσουμε υπέρ, θα στηρίξουμε δηλαδή τον κανονισμό.

<SPEAKER ID=238 LANGUAGE="PT" NAME="Porto">
Κυρία Πρόεδρε, πέρα από τα συγχαρητήριά μου προς το συνάδελφο Baron Crespo για την έκθεση του, θα ήθελα να υπογραμμίσω ότι το πρόγραμμα MEDA, το οποίο προάγει την ανάπτυξη και την προσέγγιση των χωρών της νότιας ακτής της Μεσογείου, δεν είναι δυνατό παρά να λαμβάνει τη μέγιστη υποστήριξή μας.
<P>
Πρόκειται για μία γειτονική περιοχή, στενά συνδεδεμένη μαζί μας στη διάρκεια της ιστορίας, όπου η έλλειψη πόρων και η πληθυσμιακή αύξηση προκαλούν πολύ λεπτά προβλήματα. Εκτός από το γεγονός ότι διακυβεύεται - κάτι που είναι πολύ σημαντικό - η ευημερία των πληθυσμών τους, διαπιστώνεται φυσικά μία τεράστια μεταναστευτική πίεση ατόμων που αναζητούν απασχόληση στις χώρες μας, προξενώντας σε πολλές περιπτώσεις σοβαρά προβλήματα ενσωμάτωσης.
<P>
Αυτό συμβαίνει όχι τόσο στις νότιες χώρες της 'Ενωσης αλλά περισσότερο στις βόρειες χώρες (με μεγαλύτερα ποσοστά μεταναστών από αυτή την περιοχή), οι οποίες θα έπρεπε να καταβάλουν την ίδια ή και μεγαλύτερη προσπάθεια για μία λύση που θα προάγει την παραμονή των μετακινούμενων πληθυσμών στους τόπους προέλευσης, κάτι που είναι πρωτίστως προς το δικό τους συμφέρον.
<P>
Μπροστά σε αυτό το ανθρωπιστικό, κοινωνικό, οικονομικό και πολιτικό συμφέρον όλοι πρέπει να έχουμε ευρύτητα απόψεων σχετικά με την αποδέσμευση των ποσών τα οποία καθίστανται απαραίτητα, παρότι είναι γνωστές οι υφιστάμενες δυσκολίες. Δεν μπορεί να γίνει με κανένα τρόπο αποδεκτή η μη τήρηση των υφιστάμενων κανόνων. Αλλά αυτό που δεν μπορεί επίσης να γίνει αποδεκτό είναι να αποτελέσει η ανάγκη της τήρησής τους πρόφαση για να καθυστερεί το ψήφισμα με βάση ένα πρόβλημα το οποίο, αντί να αποτελεί λόγο ανησυχίας για όλους, μπορεί να καταστεί παράγοντας εμπλουτισμού για τις δύο αυτές περιοχές που βρίσκονται τόσο κοντά μεταξύ τους στον κόσμο.

<SPEAKER ID=239 LANGUAGE="FR" NAME="Blot">
Κυρία Πρόεδρε, αγαπητοί μου συνάδελφοι, η έκθεση αυτή αφορά στην ευρωμεσογειακή πολιτική που δείχνει πολύ καλά την επιθυμία να κοινοτικοποιηθεί, μακροπρόθεσμα, η εξωτερική πολιτική σε όλους τους τομείς της.
<P>
Όλα όσα προτείνονται εδώ θα μπορούσαν πολύ καλά επίσης να έχουν ρυθμιστεί με διμερείς συμφωνίες, με κάθε ευελιξία που θα μπορούσαν να προσφέρουν τέτοιες συμφωνίες μεταξύ των διαφόρων χωρών γύρω από τη Μεσόγειο. Εξάλλου, οι διμερείς συμφωνίες θα προσέφεραν προφανώς ένα δημοκρατικό έλεγχο πολύ πιο πραγματικό από τον έλεγχο που γίνεται στο πλαίσιο της Ευρωπαϊκής Ένωσης, δηλαδή τον έλεγχο των εθνικών κοινοβουλίων σχετικά με τις εξωτερικές πολιτικές των κρατών μελών.
<P>
Είναι αλήθεια ότι ο κύριος στόχος εδώ είναι ίσως λιγότερο η εύλογη συνεργασία μεταξύ των κρατών και περισσότερο, σε ευρύτερο χρόνο, η δημιουργία ενός είδους ευρείας ζώνης ελευθέρων ανταλλαγών η οποία θα εκτείνεται στο σύνολο της λεκάνης της Μεσογείου. Ωστόσο, δεν είναι βέβαιο, δεδομένων των διαφορών των οικονομικών δομών μεταξύ των παραλίων του Βορρά και του Νότου της Μεσογείου, ότι θα πρέπει απαραίτητα να προχωρήσουμε προς την κατεύθυνση αυτή, χωρίς προφυλάξεις. Είδαμε, παραδείγματος χάρη, τις καταστροφικές συνέπειες που είχε για το Μεξικό η σύναψη των συμφωνιών της ΝΑFTA στη Βόρειο Αμερική.
<P>
Όσο για τα ανθρώπινα δικαιώματα, δε θέλω να μιλήσω για τη Μεσόγειο χωρίς ωστόσο να υπενθυμίσω ότι το Κοινοβούλιό μας εξαπατήθηκε αρκετά το περασμένο φθινόπωρο, ή χειμώνα, κατά τη διαπραγμάτευση της τελωνειακής ένωσης μεταξύ της Ευρώπης και της Τουρκίας, και διαπιστώνω ότι οι εκτιμήσεις των φίλων μας των Ελλήνων ήταν από την άποψη αυτή απόλυτα δικαιολογημένες.
<P>
Για να επανέλθουμε στο πρόγραμμα MEDA αυτό καθαυτό, δεν είμαστε βέβαιοι ότι το πρόγραμμα αυτό δεν θα έχει τελικά, σε ευρύτερο χρόνο, αντίθετα αποτελέσματα από οικονομικής πλευράς, και εν πάση περιπτώσει, είμαστε πεπεισμένοι ότι είναι αντίθετο προς την πλήρη και καθαρή εφαρμογή της αρχής της επικουρικότητας.
<P>
Δεν υπάρχει στο θέμα αυτό καμιά ανάγκη να απαλειφθεί ο ρόλος των κρατών μελών σε αυτή την μορφή πολιτικής συνεργασίας. Γι αυτό ακριβώς και θα ψηφίσουμε εναντίον αυτής της έκθεσης ευχόμενοι ότι στο εξής αυτή η μορφή πολιτικής θα υπάγεται στην αρμοδιότητα των κρατών μελών, με όλη την ευελιξία που θα επέτρεπε αυτό σε σύγκριση με τα ανελαστικά προγράμματα που προβλέπονται τώρα.

<SPEAKER ID=240 NAME="Marνn">
Κυρία Πρόεδρε, κατ'αρχήν θέλω να ευχαριστήσω και να συγχαρώ τον κύριο Barσn για την έκθεσή του και κυρίως που το Ευρωπαϊκό Κοινοβούλιο και οι αντίστοιχες επιτροπές δέχθηκαν να γίνει η δεύτερη ανάγνωση στο Κοινοβούλιο έτσι γρήγορα. Βέβαια η Επιτροπή υποστήριξε το κριτήριο του Ευρωπαϊκού Κοινοβουλίου και οφείλω να πω ότι, κατόπιν ορισμένων δισταγμών, τελικά δέχθηκε και το Συμβούλιο να γίνει αυτή η δεύτερη διαβούλευση με το Κοινοβούλιο, διότι υπήρχαν μερικά σημεία στα οποία είχαν δημιουργηθεί πολιτικά προβλήματα απόλυτα γνωστά όσον αφορά την αρχική πρόταση και συγχρόνως μία σειρά νέων αποφάσεων που διαχώριζαν την τελική απόφαση του Συμβουλίου από την πρόταση και την έκθεση του Ευρωπαϊκού Κοινοβουλίου.
<P>
Η περίληψη που μπορώ να κάνω, γιατί νομίζω πως ο κ. Barσn το είπε πολύ καλά, είναι να δεχθώ ό, τι εκείνος επεσήμανε. Αυτή τη στιγμή είναι αλήθεια ότι, όσον αφορά τον κανονισμό MEDA, ανεξάρτητα αν είναι ένας κανονισμός αυστηρά χρηματοπιστωτικός υψηλής τεχνικής σύνθεσης, βρισκόμαστε σε μία πολιτική στιγμή, όπου τα λεγόμενα του κ. Barσn είναι αληθινά: διακινδυνεύουμε την αξιοπιστία, όχι μίας συγκεκριμένης πολιτικής, αλλά την αξιοπιστία της Ευρωπαϊκής Ένωσης για το τι είναι ικανή να κάνει όσον αφορά τις εξωτερικές σχέσεις.
<P>
Με προβληματίζουν οι ανησυχίες της Επιτροπής Προϋπολογισμών και Ελέγχου του Προϋπολογισμού. Και θέλω να απαντήσω σε αυτές τις ανησυχίες. Υπάρχουν ήδη τρεις τελειωμένες συμφωνίες. Αυτές είναι, κατά χρονολογική σειρά: Τυνησία, Ισραήλ και Μαρόκο. Και οι δύο πλευρές συμφωνήσαμε να υπάρξει μία ζώνη ελεύθερων ανταλλαγών. Η κάθε μεριά έπαιξε με τα χαρτιά της. Μία από τις απαιτήσεις της Ευρωπαϊκής Ένωσης ήταν ακριβώς ο αφοπλισμός στο βιομηχανικό πεδίο. Αυτός ο βιομηχανικός αφοπλισμός, σύμφωνα με την αναδρομική διάταξη της 1ης Ιανουαρίου 1996, έχει ήδη αρχίσει και εγώ δεν μπορώ, σαν υπεύθυνος Επίτροπος, να συνεχίσω να δέχομαι επισκέψεις και επισκέψεις υπουργών των χωρών αυτών που απαιτούν το μερίδιό τους. Δεν μπορούμε να φτάσουμε στο τέλος του χρόνου με μία κατάσταση όπου η μία πλευρά - που επιπλέον είναι οικονομίες πολύ πιο αδύναμες από τις δικές μας - να έχει εργαστεί και να έχει τηρήσει τις δεσμεύσεις της και η Ευρωπαϊκή Ένωση όχι. Ο κ. Barσn δηλαδή έχει δίκιο. Αυτό είναι ένα πρόβλημα που υπερβαίνει κατά πολύ τη διάσταση της χρηματοπιστωτικής ή τεχνικής πλευράς του προγράμματος MEDA.
<P>
Όσο για τις τροπολογίες, η Επιτροπή θεωρεί ότι σε τρεις από αυτές δεν είναι η κατάλληλη στιγμή να τροποποιηθεί το κείμενο, γιατί αυτό θα προϋπέθετε την τροποποίηση της πρότασης, κάτι που θα μας έπαιρνε τρεις τέσσερις μήνες παραπάνω. Υπάρχει όμως μία τροπολογία πολιτικής φύσεως, για την οποία δεν θα είχα καμία αντίρρηση να δεσμευθεί η Επιτροπή, γιατί ήδη έχει δεσμευθεί εκ των πραγμάτων στη Διακυβερνητική Διάσκεψη. Πράγματι, στα πλαίσια της λήψης αποφάσεων που φαντάζομαι θα είναι η νέα ΚΕΠΠΑ, η θέση της Επιτροπής θα είναι πως όλες οι υποθέσεις που σχετίζονται με τα ανθρώπινα δικαιώματα θα αποφασίζονται πάντα με βάση την αρχή της ειδικής πλειοψηφίας. Και πάνω σ'αυτό δεν υπάρχει αμφιβολία: η Επιτροπή δεν συμφωνεί καθόλου με την αρχή της ομοφωνίας. Πρόκειται για ένα πρόβλημα χρόνου. Αν αυτή τη στιγμή ο κανονισμός MEDA εγκρινόταν με ειδική πλειοψηφία θα ήταν ένα καλό προηγούμενο για το Κοινοβούλιο και την Επιτροπή, όμως θα προκαλούσε τώρα την αρνητική στάση ορισμένων αντιπροσωπειών της Διακυβερνητικής Διάσκεψης. Κι εσείς θα μου πείτε: τι σχέση έχει το ένα με το άλλο; Τη στιγμή αυτή πολλές θέσεις τακτικής των κρατών μελών είναι αλληλένδετες και θα αρκούσε να εφαρμοστεί η αρχή της ενδεδειγμένης πλειοψηφίας για να δημιουργηθούν αμέσως μπλοκαρίσματα.
<P>
Γι'αυτό ελπίζουμε στα πλαίσια της Διακυβερνητικής Διάσκεψης να προχωρήσει το θέμα της επανατοποθέτησης των ανθρωπίνων δικαιωμάτων, όσον αφορά τις πιθανές κυρώσεις και την ειδική πλειοψηφία, και η Επιτροπή να είναι σαφής με τα όσα έχει ήδη προβλέψει.
<P>
Για τα όσα ειπώθηκαν σήμερα εδώ, θα ήθελα να εκφράσω ορισμένες σκέψεις, ίσως για να θεραπευθώ. Ελπίζω το θαύμα της «τρελής αγελάδας» να γίνει στη Φλωρεντία. Όπως ελπίζω να γίνει στη Φλωρεντία και το θαύμα του MEDA. Και ελπίζω να αρχίσει η Διακυβερνητική Διάσκεψη στη Φλωρεντία. Ελπίζουμε δηλαδή από τη Φλωρεντία τόσα πράγματα όλοι, που δεν ξέρω τελικά αν θα γίνει το θαύμα.
<P>
Όμως θέλω να σας πω κάτι. Η κατάσταση για την Επιτροπή Προϋπολογισμών και Ελέγχου του Προϋπολογισμού κατάντησε τόσο σχιζοφρενική που οφείλω να την επισημάνω στο Ευρωπαϊκό Κοινοβούλιο. Η Επιτροπή και το Ευρωπαϊκό Κοινοβούλιο συμφώνησαν έναν χρηματοοικονομικό προγραμματισμό για τα επόμενα τρία χρόνια. Για φέτος, η Επιτροπή και το Ευρωπαϊκό Κοινοβούλιο συμφώνησαν το ποσό των 600 εκατ. Ecu. Το Συμβούλιο αύξησε το όριο της δαπάνης στα 900 εκατ. Ecu. Αυτή είναι η αλήθεια. Όμως το Συμβούλιο μας αρνήθηκε, με διάφορα μπλοκαρίσματα, τη νομική βάση από το Νοέμβριο - όταν έγινε η Διάσκεψη της Βαρκελώνης - μέχρι τον Ιούλιο φέτος, και έτσι το θεσμικό όργανο που αύξησε το όριο δαπάνης είναι αυτό που δεν μας επέτρεψε να ξοδέψουμε ούτε ένα Ecu.
<P>
Θα καταλαβαίνετε πως ακόμα και αν γίνει το θαύμα της Φλωρεντίας, η Επιτροπή ξέρει ποια είναι η απόφαση που θα πάρει η Επιτροπή Ελέγχου του Προϋπολογισμού τον Οκτώβριο, και έτσι όλα τα αποθέματα που δεν δαπανήθηκαν θα ακυρωθούν και η κατάσταση είναι ακόμα πιο σχιζοφρενική επειδή δεν είναι πως δεν μπορέσαμε να ξοδέψουμε τα χρήματα, αλλά επειδή δεν μας το επέτρεψε η νομική βάση. Εξηγείστε εσείς στις τρίτες χώρες της Μεσογείου πως όχι μόνο δεν θα τηρήσουμε όσα οφείλουμε να κάνουμε λόγω της διεθνούς συμφωνίας, αλλά επιπλέον θα τους μειώσουμε τον Οκτώβριο το χρηματικό ποσό που είχαμε συμφωνήσει. Αυτό είναι τελείως σχιζοφρενικό και δείχνει πόσο άσχημα λειτουργεί το μέσο που αποκαλείται ΚΕΠΠΑ, κοινή εξωτερική πολιτική και ασφάλεια.
<P>
Γι'αυτό λέω πως ελπίζω να μπορέσει να γίνει, βάσει πολλών συγκεκριμένων περιπτώσεων, κάποια παιδαγωγική ανάμεσα σε όλα τα όργανα ώστε να καταλήξουμε σε μία δεσμευτική λύση ενός πράγματος που είναι πλέον δύσκολο να κατανοήσουμε. Και θα καταλάβετε και κάτι άλλο. Εγώ προτιμώ την πολιτική κύρωση επειδή δεν ήμασταν ικανοί να δαπανήσουμε τα χρήματα αυτά - παρόλο που το θεωρώ άδικο, γιατί στην πραγματικότητα μας εμπόδισαν - παρά να τα ξοδέψει η Επιτροπή όλα το μήνα Σεπτέμβριο προσπαθώντας να αποφύγει τη «ρήτρα γκιγιοτίνας» του κανονισμού. Αυτό θα ήταν μία ανευθυνότητα της Επιτροπής και φυσικά δεν θα προτείνω στην Επιτροπή να ξοδέψει το σύνολο του φετινού χρηματοπιστωτικού προγράμματος, που είναι 900 εκατ. Ecu, σε ένα μήνα, γιατί αυτό δεν είναι δυνατόν, ούτε πιστευτό, ούτε σοβαρό, και τελικά θα εκμηδένιζε την αξιοπιστία του προγράμματος MEDA.
<P>
Η κατάσταση δηλαδή, κύριε Barσn, είναι πολύ σοβαρή. Δεν δραματοποιούμε ανώφελα. Δεν γίνεται να συνεχίσουμε να δουλεύουμε με αυτόν τον τρόπο και πιστεύω πως η περίπτωση του TACIS, όπως και του MEDA, είναι δύο παραδείγματα που θα χρησιμοποιήσουμε στη Διακυβερνητική Διάσκεψη απλά για να δείξουμε πως με τη Συνθήκη έτσι όπως υπάρχει σήμερα είναι απολύτως αδύνατον να φέρουμε σε πέρας μία σοβαρή και σταθερή εργασία της Ευρωπαϊκής Ένωσης στα εξωτερικά θέματα.

<SPEAKER ID=241 NAME="Barσn Crespo">
Κυρία Πρόεδρε, κατ'αρχήν θα ήθελα να ευχαριστήσω τον κύριο Επίτροπο για την ειλικρίνεια και τη σαφήνεια με τις οποίες εξέθεσε την κατάσταση. Σχετικά με τη θέση του για τις τροπολογίες που πρέπει να εγκριθούν ακόμα, εκφράζω την ικανοποίησή μου για την ευνοϊκή στάση της Επιτροπής όσον αφορά την πιο σημαντική τροπολογία, που συμφωνώ δεν πρόκειται για μία τροπολογία μόνο για το πρόγραμμα αυτό και την έκθεση αυτή, αλλά είναι ένα ουσιαστικό πολιτικό κριτήριο της Επιτροπής που ανέκαθεν συμμεριζόταν το Κοινοβούλιο και οι αποφάσεις πρέπει να παίρνονται κατά πλειοψηφία, κάτι που θα πρέπει να γίνει και στην περίπτωση της ΚΕΠΠΑ.

<SPEAKER ID=242 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00,

<CHAPTER ID=11>
Προστασία και υγεία των εργαζομένων που απειλούνται από εκρηκτικές ατμόσφαιρες
<SPEAKER ID=243 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Mather, εξ ονόματος της Επιτροπής Κοινωνικών Υποθέσεων και Απασχόλησης (Α4-0158/96) σχετικά με την πρόταση οδηγίας του Συμβουλίου που αφορά τις ελάχιστες προδιαγραφές για τη βελτίωση της υγείας και της προστασίας των εργαζομένων που είναι δυνατόν να απειληθούν από εκρηκτικές ατμόσφαιρες (COM(95)0310 - C4-0508/95-95/0235(SYN)).

<SPEAKER ID=244 NAME="Mather">
Κυρία Πρόεδρε, η Επιτροπή έχει υποβάλει μια βασικά ορθή και προοδευτική πρόταση για τη βελτίωση της προστασίας και της υγείας των εργαζομένων που δυνητικά αντιμετωπίζουν κινδύνους εξ αιτίας της εργασίας τους σε εκρηκτικές ατμόσφαιρες. Η οδηγία αυτή εκπονήθηκε σύμφωνα με την οδηγία-πλαίσιο 391/89 και επιβάλλει στους εργοδότες τρεις σημαντικές υποχρεώσεις.
<P>
Πρώτον, θα πρέπει να προλαμβάνουν τη δημιουργία εκρηκτικών ατμοσφαιρών. Δεύτερον, θα πρέπει να προλαμβάνουν την ανάφλεξη παρόμοιων ατμοσφαιρών. Τρίτον, θα πρέπει να φροντίζουν ούτως ώστε οι επιπτώσεις τυχόν εκρήξεων να περιορίζονται στο ελάχιστο. Η έκθεσή μας, εξ ονόματος της Επιτροπής Κοινωνικών Υποθέσεων και Απασχόλησης, εμμένει όπως οι εργοδότες θεωρούν ότι η κάθε μία από τις ανωτέρω τρεις υποχρεώσεις έχει εξέχουσα προτεραιότητα και όπως εφαρμόζουν και τις τρεις.
<P>
Ο σκοπός της Επιτροπής με την έκθεσή της ήταν να εξισορροπίσει την ανάγκη προστασίας των εργαζομένων με την επιβολή κανονισμών. Ο τομέας αυτός αποτελεί πράγματι έναν τομέα όπου τα προφυλακτικά μέτρα μπορούν να βοηθήσουν για να σωθούν ανθρώπινες ζωές. Το σήμα που δείχνω τώρα στους συναδέλφους θα προειδοποιεί, εν ευθέτω χρόνω, για την παρουσία εκρηκτικών ατμοσφαιρών. Αυτό το μαύρο και κίτρινο σήμα θα βοηθήσει στην προστασία των εργαζομένων από αναπάντεχη δημιουργία εκρηκτικών ατμοσφαιρών και θα τους προειδοποιεί να προσέχουν.
<P>
Η οδηγία είναι επίσης αναγκαία διότι σε ορισμένα κράτη μέλη οι σχετικοί κανονισμοί είναι ανύπαρκτοι ή στοιχειώδεις. Το σύνολο των ελαχίστων απαιτήσεων που θέτει η Επιτροπή είναι αποτελεσματικό. Αξίζει να σημειώσουμε ότι οι διαδικασίες διαβουλεύσεων τις οποίες ακολούθησε η Επιτροπή υπήρξαν και ολοκληρωμένες και εξαντλητικές, γεγονός που προσδίδει αξιοπιστία στα συμπεράσματά της.
<P>
Όλα αυτά τα σημεία ελήφθησαν υπόψη από την επιτροπή μας κατά τη διάρκεια της εξέτασης των σχολίων και των προτάσεων διαφόρων οργανώσεων, ιδρυμάτων, εκπροσώπων των εργαζομένων καθώς και της γνώμης της Οικονομικής και Κοινωνικής Επιτροπής και άλλων κοινοβουλευτικών επιτροπών. Είμαι ευτυχής να δηλώσω ότι η επιτροπή ψήφισε ομόφωνα υπέρ της έκθεσης. Υπάρχουν ορισμένες σημαντικές τροπολογίες μία εκ των οποίων υπογραμμίζει την ανωτέρω τριπλή υπευθυνότητα των εργοδοτών. Είναι αναγκαίο να διασφαλίσουμε ότι κράτη μέλη τα οποία ήδη έχουν επιβάλει ελάχιστες απαιτήσεις δεν θα πρέπει να υπόκεινται σε υπερβολικές διοικητικές απαιτήσεις από μια παρόμοια οδηγία. Η Επιτροπή Κοινωνικών Υποθέσεων και Απασχόλησης προτείνει συνεπώς ότι το σύστημα τεκμηρίωσης και κατάταξης που προτείνει η Επιτροπή μπορεί, αντιθέτως, κάτω από αυτές τις συνθήκες να υλοποιηθεί με τη χρήση της τρέχουσας τεκμηρίωσης ή των πρακτικών στο επίπεδο των κρατών μελών.
<P>
Ωστόσο, κατά κανένα τρόπο αυτό δεν σημαίνει την άμβλυνση του αποτελεσματικού ελέγχου και είναι σημαντικό να σημειωθεί ότι ορισμένες από τις τροπολογίες της επιτροπής ενισχύουν τις προτάσεις της Επιτροπής, και ειδικότερα η απαίτηση της Τροπολογίας Αριθ. 12 ότι οι εργοδότες θα πρέπει να παρακολουθούν συνεχώς τα συστήματα προστασίας, όχι απλά να κάνουν έναν ετήσιο έλεγχο αλλά να διατηρούν συνεχή επιτήρηση ώστε τα συστήματα προστασίας να είναι σε καλή λειτουργική κατάσταση.
<P>
Ορισμένες τροπολογίες αναφέρονται στο χρονοδιάγραμμα υλοποίησης που θεωρείται κατάλληλο γι' αυτή την οδηγία. Είναι σαφώς πολύ σημαντικό όπως οι μικρές και μεσαίες επιχειρήσεις σε ολόκληρη την Ένωση έχουν στη διάθεσή τους επαρκή χρόνο και ενημέρωση για να θέσουν σε ισχύ αποτελεσματικά μέτρα προφύλαξης. Και σ' αυτό το σημείο η επιτροπή έχει αντλήσει από τα συμπεράσματα της Οικονομικής και Κοινωνικής Επιτροπής που έχουν γραφεί από τους εκπροσώπους των εργαζομένων για να ενισχύσει τις προτάσεις της οδηγίας.
<P>
Υπάρχουν ορισμένα γενικά σημεία στην έκθεση σχετικά με τα οποία αναμένω να ακούσω την άποψη των συναδέλφων και του Επιτρόπου. Η σημασία που έχει η παρούσα οδηγία πρέπει να είναι σαφής σε όλους μας και στηρίζεται στο γεγονός ότι τα μέτρα αυτά μπορούν να βελτιώσουν τις προοπτικές υγείας και ασφάλειας στους χώρους εργασίας με την ρεαλιστική προοπτική διάσωσης ανθρώπινων υπάρξεων σε ολόκληρη την Ευρωπαϊκή Ένωση.

<SPEAKER ID=245 NAME="Παπακυριαζής">
Κυρία Πρόεδρε, κύριε Επίτροπε, θα αρχίσω από κει περίπου που σταμάτησε ο προηγούμενος ομιλητής, ο εισηγητής μας. Πραγματικά συμφωνώ ότι αυτός ο κανονισμός αποτελεί ένα σημαντικό βήμα στον εξοπλισμό της Ευρωπαϊκής 'Ενωσης, που σημαίνει στον εξοπλισμό των κρατών μελών, που σημαίνει στον εξοπλισμό όλων των λαών μας απέναντι στους κινδύνους στον τόπο εργασίας.
<P>
Και δεν είναι το μόνο σημείο για το οποίο θα ακουστεί σύμφωνη γνώμη από αυτήν την πλευρά. Και στην Επιτροπή Κοινωνικών Υποθέσεων η έκθεση αυτή, τολμώ να πω, υπήρξε μία περίπτωση όπου εύκολα βρήκαμε τα κοινά σημεία, εύκολα επεξεργαστήκαμε, βελτιώσαμε, θέλω να πιστεύω, κύριε Επίτροπε, την έκθεση αυτή και καταλήξαμε πραγματικά σε ομόφωνη γνώμη. Βλέπουμε στην πρόταση αυτή της Επιτροπής ένα σημαντικό βήμα ορισμού των εκρηκτικών ατμοσφαιρών, μία προσέγγιση δηλαδή η οποία όχι μόνο προσθέτει στο οπλοστάσιο της Ευρωπαϊκής 'Ενωσης, όχι μόνο συμπληρώνει τον απαραίτητο εξοπλισμό στην βασική αυτή αντιμετώπιση που επεξεργαζόμαστε καιρό τώρα στην Ευρωπαϊκή 'Ενωση, αλλά συμπληρώνει πράγματι τα κενά τα οποία υπάρχουν στα κράτη μέλη. Και θα θυμίσω εδώ και στον αγαπητό συνάδελφο εισηγητή πως συμφωνήσαμε εύκολα στο ότι χρειάζεται μια κοινή ρύθμιση, χρειάζονται ρυθμιστικά μέτρα στο επίπεδο της Ευρωπαϊκής 'Ενωσης, ώστε να εξασφαλισθεί ακριβώς η ασφάλεια των εργαζομένων σε ένα τέτοιο εξ ορισμού ιδιαίτερα επικίνδυνο περιβάλλον.
<P>
Πιστεύω ότι οι τροπολογίες, όπως τελικά διαμορφώθηκαν ύστερα από συζήτηση, διεξοδική μεν, εύκολη δε, με πολλές συμβιβαστικές προσεγγίσεις στην επιτροπή μας, βελτιώνουν πράγματι, κύριε Επίτροπε, τον κανονισμό. Υπογραμμίζω ότι δώσαμε την έμφαση εκεί που πιστεύουμε ότι πρέπει να δοθεί, όχι στις επίσημες μεγάλες βιομηχανίες, που αυτό είναι περίπου αυτονόητο, δεδομένο και εύκολο να ελεγχθεί, αλλά στις πολλές περιπτώσεις όπου μικρομεσαίες επιχειρήσεις, στην καθημερινή ζωή και δίπλα μας, αντιμετωπίζουν ανάλογα φαινόμενα. Και επίσης, θέλω να πω ότι η πρόταση όσον αφορά το χρόνο εφαρμογής αποτελεί μία χρυσή τομή ανάμεσα στο εγγύς μέλλον και στο χρόνο που πράγματι χρειάζεται για την προσαρμογή των επιχειρήσεων στον νέο εξοπλισμό.
<P>
Εκ μέρους της ομάδας μου, δηλώνω ότι ευχαρίστως θα ψηφίσουμε υπέρ της έκθεσης του κυρίου Μέιδερ.

<SPEAKER ID=246 LANGUAGE="DE" NAME="Mann, Thomas">
Αξιότιμη κυρία Πρόεδρε, Επίτροπε κύριε Flynn, συχνά στις εταιρίες και τις επιχειρήσεις της Ευρώπης δεν υπάρχουν καθόλου, ή στην καλύτερη περίπτωση είναι απηρχαιωμένες, διατάξεις για εκρηκτικές ατμόσφαιρες. Εκρηκτική ατμόσφαιρα είναι ένα εύκολα αναφλεγόμενο μίγμα αέρα με εύφλεκτα υλικά και αποτελεί δυναμικό κίνδυνο για τους εργαζομένους. Γι' αυτό και υπάρχει η ανάγκη θέσπισης μιας ευρωπαϊκής οδηγίας. Σε ειδικές διατάξεις θα καθοριστούν οργανωτικά μέτρα και τεχνικές προϋποθέσεις, για να βελτιωθεί η υγεία των εργαζομένων και για να εξασφαλιστεί περισσότερη ασφάλεια. Ο Graham Mather έκανε εδώ θαυμάσια δουλειά για την Επιτροπή Κοινωνικών Υποθέσεων.
<P>
Ποιες είναι οι θεμελιώδεις αρχές για την αποφυγή μιας έκρηξης και για επαρκή προστασία; Θα πρέπει να αποφεύγεται η δημιουργία εκρηκτικών ατμοσφαιρών. Θα πρέπει να αποφεύγεται η ανάφλεξη εκρηκτικών ατμοσφαιρών. Θα πρέπει να περιορίζονται οι επιπτώσεις των εκρήξεων, ούτως ώστε να μην διατρέχει κανείς κανέναν κίνδυνο. Με την τήρηση κάθε θεμελιώδους αρχής μπορεί να επιτευχθεί η απαραίτητη προστασία. Οι χώροι των επιχειρήσεων θα πρέπει να διαιρεθούν σε διάφορες ζώνες, ανάλογα με το βαθμό επικινδυνότητας. Οι εργοδότες θα πρέπει εδώ να ανταποκριθούν στην υποχρέωσή τους για ενημέρωση και συμμετοχή των εργαζομένων, καθώς και των εκπροσώπων τους, και θα πρέπει να τους ακούσουν έγκαιρα. Τα μέτρα ασφαλείας θα πρέπει να ελέγχονται τουλάχιστον μια φορά το χρόνο, με τη χρησιμοποίηση κατάλληλων οργάνων και μοντέρνας τεχνικής, και να βρίσκονται μόνιμα υπό τη εποπτεία ενός υπεύθυνου, στον οποίο θα ανατίθεται το καθήκον αυτό, με βάση την επαγγελματική του κατάρτιση και εμπειρία. Για να επιτευχθεί η ισότητα ευκαιριών και στις μικρομεσαίες επιχειρήσεις, η οδηγία αυτή θα πρέπει να υλοποιηθεί σε εύθετο χρονικό διάστημα.
<P>
Τέλος, σε συντονισμό με το Συμβούλιο, θα πρέπει να συνταχθεί ένα εγχειρίδιο, στο οποίο να εμφανίζονται οι δυνατότητες εφαρμογής των ελάχιστων προδιαγραφών. Η ομοφωνία μας στην Επιτροπή Κοινωνικών Υποθέσεων, θα αποτελέσει ασφαλώς θετικό μήνυμα προς τους εργαζόμενους, καθώς και προς την Επιτροπή και το Συμβούλιο.

<SPEAKER ID=247 LANGUAGE="FI" NAME="Stenius-Kaukonen">
Αξιότιμη κυρία Πρόεδρε, η πρόταση της Επιτροπής σχετικά με τον καθορισμό ελάχιστων προδιαγραφών ασφαλείας για την προστασία και υγεία των εργαζομένων που απειλούνται από εκρηκτικές ατμόσφαιρες είναι ιδιαιτέρως χρήσιμη. Οι εκρήξεις σε χώρους εργασίας έχουν προκαλέσει, μέχρι σήμερα, είτε τον τραυματισμό είτε τον θάνατο υπερβολικά μεγάλου αριθμού εργαζομένων. Μόνο με την εφαρμογή αυστηρών προδιαγραφών ασφαλείας θα καταστεί δυνατή η πρόληψη των εκρήξεων. Πρέπει, ακόμη, να θεσπισθούν σαφείς διατάξεις οι οποίες, σε περίπτωση εκρήξεων παρά την λήψη των προληπτικών μέτρων, θα περιορίζουν, όσο το δυνατόν περισσότερο, τις βλάβες και τις απώλειες από τις εκρήξεις αυτές.
<P>
Ο κύριος Μάδερ υποστήριξε, ενώπιον της επιτροπής, ότι πρέπει οπωσδήποτε να γίνουν ρυθμίσεις. Με ικανοποιεί ιδιαιτέρως το γεγονός ότι ο κύριος Μάδερ κατέληξε σε αυτό το συμπέρασμα αφού μελέτησε την έκθεση της Επιτροπής, παρόλο ότι η βρετανική κυβέρνηση, η οποία έχει σχηματισθεί από την πολιτική του παράταξη, έχει συστηματικά αντιταχθεί στις προσπάθειες οι οποίες καταβάλλονται στην Κοινότητα εν σχέσει με τη ρύθμιση θεμάτων τα οποία αφορούν την προστασία κατά την εργασία.
<P>
Αναφέρθηκε, προηγουμένως, ότι η έκθεση έχει εγκριθεί ομόφωνα από την επιτροπή. Κατά την τελική ψηφοφορία ψήφισα υπέρ της έκθεσης, χωρίς όμως να εγκρίνω όλες τις προτάσεις του κυρίου Μάδερ. Δυστυχώς η πλειοψηφία της επιτροπής τις ενέκρινε όλες. Σε πολλά σημεία έπρεπε να είχε ληφθεί υπόψιν η εμπειρογνωμοσύνη της Επιτροπής αντί να λαμβάνονται αποφάσεις για τροποποιήσεις μόνο και μόνο για εντυπωσιασμό. Εν πάση περιπτώσει, η ενδεχόμενη τελική έγκριση των σημείων αυτών δεν αναμένεται να αυξήσει και κατά πολύ τον βαθμό του κινδύνου. Παρόλ' αυτά δεν δύναμαι να προτείνω στην πολιτική μου ομάδα να εγκρίνει τις τροπολογίες 1-8. Αντιθέτως, συμφωνώ πλήρως με την πρόταση του κυρίου Μάδερ σχετικά με την βελτίωση της ενημέρωσης των εργαζομένων όσον αφορά τους κινδύνους από τυχόν εκρήξεις, ιδίως στις μικρές και μεσαίες επιχειρήσεις. Τελειώνοντας, θα ήθελα να συγχαρώ, παρά τις επιφυλάξεις μου, τον κύριο Μάδερ για την θαυμάσια έκθεσή του.

<SPEAKER ID=248 NAME="Flynn">
Καταρχάς θα ήθελα να ευχαριστήσω τον κ. Mather για την πολύ καλή εργασία που έκανε επ' αυτού του εξαιρετικά τεχνικού αντικειμένου. Η Επιτροπή είναι έτοιμη να αποδεχθεί είτε εν όλω είτε εν μέρει την πλειονότητα των προτεινομένων τροπολογιών.
<P>
Επιτρέψτε μου να αρχίσω με τις τέσσερεις τροπολογίες που η Επιτροπή θεωρεί απαράδεκτες, δηλ. τις Τροπολογίες Αριθ. 6, 9, 10 και 12. Η Τροπολογία Αριθ. 6 είναι απαράδεκτη δεδομένου ότι το άρθρο 9 καλύπτει τις απαιτήσεις τόσο για τον χώρο εργασίας όσο και για τον μηχανολογικό εξοπλισμό. Σχετικά με την Τροπολογία Αριθ. 9 η Επιτροπή θεωρεί ότι δημιουργεί αβεβαιότητα σχετικά με την έναρξη ισχύος της οδηγίας. Ωστόσο η Επιτροπή υποστηρίζει την ιδέα την οποία διαγράφει η τροπολογία και θα την έχει υπόψη της κατά τη διάρκεια των διοργανικών διαπραγματεύσεων, επιζητώντας να διασφαλίσει ότι η αναγκαία πληροφόρηση θα παρασχεθεί με τον κατάλληλο τρόπο σε όλα τα ενδιαφερόμενα μέρη. Πράγματι το πρόβλημα της παροχής κατάλληλης ενημέρωσης έχει αναφερθεί από πολλούς εξ εκείνων που συνέβαλαν στη συζήτηση. Η Επιτροπή δεν μπορεί να αποδεχθεί την Τροπολογία Αριθ. 10. Ωστόσο θα εξετάσει τη δυνατότητα τροποποίησης του αρχικού κειμένου της με την προσθήκη της φράσεως «και την αξιολόγηση των αναμενόμενων αποτελεσμάτων» ούτως ώστε το κείμενο να προσεγγίσει περισσότερο με τα αντίστοιχα κείμενα του ISO.
<P>
Σχετικά με την Τροπολογία Αριθ. 12, η Επιτροπή θεωρεί ότι κάνει το κείμενο πολύ περιοριστικό και επιβάλλει περιττό φορτίο στη βιομηχανία, ιδιαίτερα στις μικρές και μεσαίες επιχειρήσεις, και επομένως δεν μπορεί να την αποδεχθεί.
<P>
Δεύτερον, θα ήθελα να απαριθμήσω τις πέντε τροπολογίες που γίνονται εν μέρει αποδεκτές. Αναφορικά με την Τροπολογία Αριθ. 2, η Επιτροπή πιστεύει ότι το πρώτο μέρος της διευκρινίζει το κείμενο των προτάσεων της Επιτροπής και επομένως μπορεί να το αποδεχθεί. Αντιθέτως, η τελευταία παράγραφος έρχεται σε αντίθεση με την αρχή της αξιολόγησης του κινδύνου δεδομένου ότι επιβάλλει την ταυτόχρονη και από κοινού εφαρμογή όλων των τριών βασικών αρχών, κάνοντας το κείμενο περιττά δεσμευτικό.
<P>
Αναφορικά με την Τροπολογία Αριθ. 3, η αντικατάσταση της φράσεως «υπεύθυνη επίβλεψη» με τη φράση «κατάλληλη επίβλεψη» αντικατοπτρίζει τη γνώμη της Οικονομικής και Κοινωνικής Επιτροπής και η Επιτροπή την κάνει αποδεκτή. Ωστόσο, η συμπερίληψη κατάρτισης και επιμόρφωσης μέσα σ' αυτό το πλαίσιο είναι μάλλον χωρίς έννοια σε σχέση με την επίβλεψη. Έτσι, η τελευταία παράγραφος της τροπολογίας δεν μπορεί να γίνει αποδεκτή δεδομένου ότι δεν προσθέτει τίποτα σ' εκείνα που έχουν ήδη καθοριστεί με το άρθρο 4(4) της προτάσεως και το άρθρο 6 της οδηγίας πλαισίου 89/391.
<P>
Σε σχέση με την Τροπολογία Αριθ. 4, η Επιτροπή θεωρεί ότι η τροπολογία μπορεί να γίνει δεκτή με μία μικρή διαφοροποίηση του λεκτικού της ούτως ώστε να συμβαδίζει με το αρχικό κείμενο της Επιτροπής το οποίο καθορίζει ότι ο εργοδότης θα διασφαλίζει την ύπαρξη και ενημέρωση σχεδίου υγείας και ασφάλειας, άλλως ο εργοδότης θα υποχρεώνεται να συντάσσει ο ίδιος/ίδια σχέδιο υγείας και ασφάλειας, γεγονός το οποίο θα επέβαλε απαράδεκτους περιορισμούς στις μικρές και μεσαίες επιχειρήσεις.
<P>
Αναφορικά με την Τροπολογία Αριθ. 7 η Επιτροπή θεωρεί ότι η διαγραφή της φράσεως «μηχανολογικός εξολισμός εργασίας» αποτελεί λογική συνέπεια της φρασεολογίας του άρθρου 9, παράγραφοι 1 και 2, και συνεπώς μπορεί να γίνει αποδεκτή. Ωστόσο, χώροι εργασίας οι οποίοι προϋπάρχουν της έναρξης ισχύος της παρούσης οδηγίας πρέπει να συμμορφωθούν με τις ελάχιστες απαιτήσεις που αναφέρονται στην πρόταση και όχι απλά και μόνο με εκείνες του άρθρου 4.
<P>
Αναφορικά με την Τροπολογία Αριθ. 8, η Επιτροπή έχει την άποψη ότι η παράλειψη της αναφοράς στο άρθρο 17 της οδηγίας-πλαισίου κάνει το κείμενο ανακριβές δεδομένου ότι η τροπολογία δεν καθορίζει ποιός εκπονεί το εγχειρίδιο. Ως αποτέλεσμα θα πρέπει να συμπληρωθεί με τις λέξεις: »από την Επιτροπή».
<P>
Τέλος - και αυτό είναι κάτι που μνημονεύσατε τόσο εσείς κ. Mather όσο και ο κ. Παπακυριαζής - είμαι ευτυχής να σας πληροφορήσω ότι υπάρχουν πέντε τροπολογίες οι οποίες γίνονται πλήρως αποδεκτές από την Επιτροπή. Η άποψη της Επιτροπής είναι ότι οι τροπολογίες αυτές, δηλ. οι Αριθ. 1, 5, 11 και 13 βελτιώνουν το αρχικό κείμενο παρέχοντας μια καλύτερη έκφραση και ότι η Τροπολογία Αριθ. 14 ιδιαίτερα, φροντίζοντας για την έγκαιρη ενημέρωση ειδικότερα των μικρών και μεσαίων επιχειρήσεων, διευκολύνει την προσαρμογή τους στις διατάξεις της παρούσας οδηγίας. Πράγματι, ο κ. Thomas Mann πολύ ορθώς επισύρει την προσοχή μας στις βασικές αρχές που περιλαμβάνονται εδώ οι οποίες, καταρχάς, είναι η πρόληψη δημιουργίας παρόμοιων ατμοσφαιρών γεγονός το οποίο απαιτεί εγκαταστάσεις εξαερισμού. Κατόπιν υπάρχει το πρόβλημα της πρόληψης ανάφλεξης η οποία θα προκαλέσει έκρηξη. Και, ασφαλώς, πάντα θα πρέπει να είμαστε έτοιμοι για τη λήψη μέτρων αντιμετώπισης εάν γίνει η έκρηξη. Αυτή είναι η ουσία των όσων προσπαθούμε να κάνουμε με την παρούσα πρόταση οδηγίας. Κύριε Παπακυριαζή έχετε δίκιο όταν λέτε ότι η πρόταση αποτελεί ένα καλό βήμα προς τα εμπρός. Θα πρέπει να παράσχουμε τη σωστή ενημέρωση, όπως είπε η κ. Stenius-Kaukonen, διότι αυτός είναι ο τρόπος για να προχωρήσουμε προς το συμφέρον της προστασίας των εργαζομένων.
<P>
Σας ευχαριστώ για την προσοχή σας. Δεν υπάρχει βέβαια μεγάλο ακροατήριο αλλά το παρόν δεν παύει να αποτελεί ένα σημαντικό νομοθέτημα την ταχεία έγκριση του οποίου αναμένουμε με ανυπομονησία.

<SPEAKER ID=249 NAME="Mather">
Κυρία Πρόεδρε, θα ήθελα να ευχαριστήσω τον Επίτροπο Flynn για την ομιλία του καθώς και όλους τους συναδέλφους μου για τις παρατηρήσεις τους οι οποίες υπήρξαν πολύ χρήσιμες.
<P>
Καθώς είπε ο Επίτροπος, αυτό είναι πράγματι ένα πολύ τεχνικό θέμα και όλες οι παρατηρήσεις το απέδειξαν. Η επιτροπή, όπως είπε ο κ. Παπακυριαζής, δαπάνησε πολύ χρόνο και απέδωσε πολύ μεγάλη σημασία στις λεπτομέρειες. Είμαι ευγνώμων γι' αυτό καθώς και για τα σχόλια του συναδέλφου μου, του κ. Thomas Mann.
<P>
Θα πρέπει να πω κάτι σε απάντηση προς την κ. Stenius-Kaukonen, η οποία μου έκανε κάποια κριτική σχετικά με τις τροπολογίες. Πράγματι είναι περιοριστικές και θα καλούσα ως μάρτυρά μου τον Επίτροπο ο οποίος στα σχόλιά του παρατήρησε ότι ορισμένα από τα μέτρα που προβλέπαμε με τις τροπολογίες ήταν κάπως αυστηρά σύμφωνα με την άποψη της Επιτροπής. Κατ' ακολουθίαν, ίσως να είμαι κάπως χαλαρός για την κ. Stenius-Kaukonen και κάπως αυστηρός για την Επιτροπή, γεγονός που κάνει την έκθεση αρκετά εξισορροπημένη.
<P>
Δεν θα κάνω κατάχρηση της ανεκτικότητας του Σώματος για να υπερασπιστώ την βρετανική κυβέρνηση σε ανταπόκριση των σχολίων της κ. Stenius-Kaukonen, εκτός από το να πω απλά ότι αποτελεί γνώμη των συναδέλφων μου στο Λονδίνο ότι συμμορφώνονται μεν με συνέπεια και υποστηρίζουν αυτά που θεωρούν ως γνήσια μέτρα υπέρ της υγείας και της ασφάλειας των εργαζομένων αλλά ότι, παράλληλα, έχουν σταθερή άποψη σχετικά με διαδικασίες υγείας και ασφάλειας οι οποίες χρησιμοποιούνται για άλλα μέτρα τα οποία δεν θεωρούν ότι εμπίπτουν στο πλαίσιο αυτό.
<P>
Σας ευχαριστώ πάρα πολύ ξανά για μια συζήτηση η οποία ελπίζω ότι θα αποβεί χρήσιμη. Αναμένουμε την περαιτέρω προώθηση αυτού του σημαντικού αντικειμένου.

<SPEAKER ID=250 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00,

<CHAPTER ID=12>
Προστασία των εργαζομένων που εκτίθενται σε καρκινογόνους παράγοντες
<SPEAKER ID=251 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Stenius-Kaukonen, εξ ονόματος της Επιτροπής Κοινωνικών Υποθέσεων και Απασχόλησης (Α4-0103/96) σχετικά με την πρόταση οδηγίας του Συμβουλίου για την πρώτη τροποποίηση της οδηγίας ΕΟΚ/90/394 που αφορά την προστασία των εργαζομένων από κινδύνους που συνδέονται με την έκθεση σε καρκινογόνους παράγοντες (COM(95)0425 - C4-0433/95-95/0229(SYN)).

<SPEAKER ID=252 NAME="Stenius-Kaukonen">
Αξιότιμη κυρία Πρόεδρε, η πρόταση αυτή της Επιτροπής αποσκοπεί στη θέσπιση οριακών τιμών όσον αφορά την έκθεση σε βενζόλιο στον χώρο εργασίας, την διεύρυνση του πεδίου εφαρμογής της οδηγίας και την διασαφήνιση δύο σημείων του κειμένου της οδηγίας. Η πρόταση αυτή τροποποίησης είναι σαφώς καλύτερη από την προηγούμενη.
<P>
Η διεύρυνση του πεδίου εφαρμογής της οδηγίας είναι ιδιαιτέρως βασική διότι η εν λόγω οδηγία θα αφορά, πλέον, και τα φαρμακευτικά παρασκευάσματα, τα καλλυντικά, τα απορρίματα, τα λιπάσματα, τις εκρηκτικές ύλες και τα είδη διατροφής.
<P>
Η επιλογή του βενζολίου ως πρώτης ουσίας για την οποία θεσπίζονται οριακές τιμές, είναι απόλυτα τεκμηριωμένη, λόγω, αφ' ενός, της συχνής έκθεσης των εργαζομένων στο βενζόλιο και, αφ' ετέρου, της αποδεδειγμένης ευαισθησίας του ανθρώπινου οργανισμού στην ουσία αυτή. Η έκθεση στο βενζόλιο λαμβάνει, συνήθως, χώρα στα διϋλιστήρια, κατά τη μεταφορά και διανομή βενζίνης, δηλαδή στους σταθμούς ανεφοδιασμού καυσίμων και στα συνεργεία αυτοκινήτων, και στις βιομηχανίες οι οποίες χρησιμοποιούν ως πρώτη ύλη πετρελαιοειδή. Ακόμη, οι χρήστες μηχανοκίνητων πριονιών εκτίθενται, συχνά, σε βενζόλιο.
<P>
Η αρμόδια επιτροπή του Κοινοβουλίου έχει προτείνει 16 τροπολογίες. Το Ευρωπαϊκό Κοινοβούλιο έχει, προ πολλού απαιτήσει να καθορισθούν οριακές τιμές για όλες τις ουσίες οι οποίες είναι αποδεδειγμένα καρκινογόνες. Παρ' όλη την σημασία τους, οι οριακές αυτές τιμές δεν έχουν ακόμη καθορισθεί. Παρά το γεγονός ότι η Επιτροπή Κοινωνικών Υποθέσεων και Απασχόλησης υποστηρίζει στην έκθεσή της την πρόταση της Επιτροπής να καθορισθούν, σε πρώτη φάση, οριακές τιμές μόνο για το βενζόλιο, εντούτοις, υπογραμμίζει συγχρόνως ότι η Επιτροπή πρέπει, οπωσδήποτε, να καταρτίσει σχέδιο σχετικά με τον καθορισμό, το ταχύτερο δυνατό, των απαραίτητων οριακών τιμών και για όλες τις ουσίες οι οποίες τεκμηριωμένα θεωρούνται καρκινογόνες. Όπως γνωρίζουμε, η Επιτροπή έχει ήδη καταρτίσει κατάλογο προτεραιότητας για τις καρκινογόνες εκείνες ουσίες για τις οποίες πρέπει, στο εγγύς μέλλον, να καθορισθούν οριακές τιμές. Η επιτροπή πιστεύει ότι η ανάγκη για καθορισμό οριακών τιμών και για τα βαρέα μέταλα, είναι ιδιαιτέρως επιτακτική. Γι' αυτό και προτείνει να συμπεριληφθεί πρώτο στον κατάλογο αυτό προτεραιοτήτων το αρσενικό και μερικές ενώσεις αυτού.
<P>
Η επιτροπή προτείνει, επίσης, στην Επιτροπή να εξετάσει τις δυνατότητες για απλούστευση της διαδικασίας καθορισμού οριακών τιμών, ιδίως για τις ουσίες εκείνες οι οποίες, βάσει επιστημονικών δεδομένων και αποτελεσμάτων εργαστηριακών ερευνών, έχουν αποδειχθεί βλαβερές για την υγεία των εργαζομένων.
<P>
Η πρόταση, όμως, της Επιτροπής είναι κάπως ατελής διότι σε αυτήν δεν δίδεται ιδιαίτερο βάρος στην απορρόφηση των καρκινογόνων ουσιών από το δέρμα. Παρ' όλο ότι στο κείμενο της οδηγίας τονίζεται η σημασία της έκθεσης της μορφής αυτής, δεν αναφέρονται αποτελέσματα βιολογικών μετρήσεων ή οριακές τιμές. Γι' αυτό και η επιτροπή προτείνει στην έκθεσή της να καθορισθεί πρώτα η σημασία του όρου «βιολογική οριακή τιμή» και καλεί την Επιτροπή να καθορίσει, το ταχύτερο δυνατόν, βιολογική οριακή τιμή για το βενζόλιο. Ο ορισμός της οριακής τιμής στην εν λόγω έκθεση προέρχεται απ' ευθείας από την πρόταση της Επιτροπής για έκδοση οδηγίας σχετικά με τις χημικές ουσίες. Η Επιτροπή Κοινωνικών Υποθέσεων και Απασχόλησης θεωρεί απαραίτητη τη διασαφήνιση του όρου «οριακή τιμή».
<P>
Στην πρόταση της Επιτροπής ως μονάδα μέτρησης όγκου ο «χώρος όπου αναπνέει ο εργαζόμενος». Στη νομοθεσία πρέπει σαφώς να διευκρινίζεται η σημασία των όρων «αέρας στον χώρο εργασίας» και «αέρας τον οποίο αναπνέει ο εργαζόμενος». Γι' αυτό και η επιτροπή έχει ζητήσει να προστεθεί στο σχετικό σημείο ότι με τον όρο «χώρος όπου αναπνέει ο εργαζόμενος» εννοείται ο χώρος του οποίου τον αέρα εισπνέει ο εργαζόμενος. Η προσθήκη αυτή είναι σύμφωνη με την θέση την οποία έχει πρόσφατα λάβει η Ευρωπαϊκή Επιτροπή Προδιαγραφών εν σχέσει με το υπό συζήτησιν θέμα. Η υπέρβαση του ορίου αυτού πρέπει να απαγορευθεί.
<P>
Η έκθεση της επιτροπής εισηγείται την θέσπιση μίας ενιαίας μεθόδου για τον καθορισμό οριακής τιμής όσον αφορά την περιεκτικότητα του ατμοσφαιρικού αέρα σε βενζόλιο. Εάν η έννοια «οριακή τιμή» καθορισθεί με τον τρόπο που προτείνει η επιτροπή, δεν υφίσταται, πλέον, ουδείς λόγος που να συνηγορεί υπέρ της έγκρισης των προσωρινών εξαιρέσεων που προτείνει η Επιτροπή. Η ύπαρξη εξαιρέσεων, γενικά, δεν συμβάλλει στη βελτίωση της νομοθεσίας. Ακόμη, εάν εγκριθούν οι προσωρινές αυτές εξαιρέσεις, η υγεία των εργαζομένων θα τεθεί σε κίνδυνο. Στην περίπτωση που θα εγκριθεί η πρόταση της Επιτροπής Κοινωνικών Υποθέσεων και Απασχόλησης και αφαιρεθούν οι εξαιρέσεις, δεν θα χρειάζονται, πλέον, οι τροπολογίες 18 και 19 που προτείνει η Επιτροπή Περιβάλλοντος.
<P>
Εδώ πρέπει να τονισθεί το γεγονός ότι το βενζόλιο έχει καταταχθεί στις ουσίες εκείνες για τις οποίες δεν είναι δυνατός ο καθορισμός ακριβούς οριακής τιμής, ασφαλείας για τους εργαζομένους. Ο περιορισμός, βεβαίως, της έκθεσης μειώνει τους κινδύνους αυτούς. Η προτεινομένη από την Επιτροπή οριακή τιμή του 1 PPM (μέρη ανά εκατ.) για την έκθεση καθ' όλη τη διάρκεια του επαγγελματικού βίου ενός εργαζομένου δύναται να προκαλέσει 0, 5-6, 6 επιπλέον περιπτώσεις λευχαιμίας ανά χιλίους εργαζομένους. Δεδομένου ότι βαθμός αυτός κινδύνου θεωρείται υπερβολικά υψηλός, η οριακή αυτή τιμή πρέπει να μειωθεί. Η Επιτροπή Περιβάλλοντος έχει προτείνει ως οριακή τιμή τα 0, 1 PPM από τις αρχές, ήδη, του 2001. Και εγώ είχα προτείνει στην Επιτροπή Κοινωνικών Υποθέσεων και Απασχόλησης την ίδια οριακή τιμή, αλλά δυστυχώς η πρότασή μου απερρίφθη. Για να επιτευχθεί κάποιος συμβιβασμός, προτείνω σήμερα ως οριακή τιμή τα 0, 5 PPM από τις αρχές του 2003 και ελπίζω ότι τουλάχιστον αυτή η οριακή τιμή θα εγκριθεί. Ένας από τους αποτελεσματικότερους τρόπους για τη μείωση της έκθεσης σε βενζόλιο είναι να μειωθεί η περιεκτικότητα της εν λόγω ουσίας στην βενζίνη. Η Επιτροπή έχει ήδη υποβάλει σχετική πρόταση την οποία, όμως, θεωρώ ανεπαρκή. Ευχαριστώ τους εκπροσώπους της Επιτροπής για την εποικοδομητική τους συνεργασία και χαίρομαι για το γεγονός ότι η Ιρλανδία προτίθεται, ευθύς μετά την ανάληψη της προεδρίας, να καλέσει το Συμβούλιο να εξετάσει το υπό συζήτησιν θέμα.

<SPEAKER ID=253 NAME="Lannoye">
Κυρία Πρόεδρε, η γνωμοδότηση της Επιτροπής Περιβάλλοντος, Δημόσιας Υγείας και Προστασίας των Καταναλωτών δεν διαφέρει πολύ από εκείνη της Επιτροπής Κοινωνικών Υποθέσεων και Απασχόλησης. Αυτό θα κάνει λοιπόν το έργο μας πιο εύκολο, αλλά θα ήθελα να επιστήσω την προσοχή σας σε ορισμένα στοιχεία αυτής της πρότασης οδηγίας. Πρώτον, είναι ευχάριστο το ότι διευρύνουμε το πεδίο εφαρμογής κατά τρόπο που να συμπεριλάβουμε όλους τους καρκινογόνους παράγοντες που υπάρχουν στον τόπο εργασίας - είναι θετικό - και, στη συνέχεια, να πάρουμε υπόψη μας όλες τις δυνατές περιπτώσεις έκθεσης.
<P>
Ο καθορισμός οριακών τιμών για το βενζόλιο είναι επίσης πολύ καλό πράγμα. Αυτό που δεν είναι τόσο καλό είναι ότι καθορίζεται μια οριακή τιμή ΡΡΜ, δηλαδή 3, 25 mg ανά κυβικό μέτρο κατά μέσον όρο επί οκτάωρο. Η τιμή αυτή αντιστοιχεί πράγματι στην κατάσταση που ήδη υπάρχει σε όλους τους χώρους εργασίας όπου χρησιμοποιείται το βενζόλιο, εκτός από ορισμένους τύπους επιχειρήσεων οι οποίες συνδέονται με την πετρελαιοβιομηχανία και για τις οποίες, ακριβώς, η πρόταση προβλέπει να επιτραπεί παρέκκλιση, με μια οριακή τιμή μεγαλύτερη κατά τρεις φορές.
<P>
Όταν ξέρουμε ότι το βενζόλιο είναι μια καρκινογόνος ουσία γνωστή εδώ και ένα αιώνα, όταν ξέρουμε ακόμη ότι δεν υπάρχει τιμή κάτω από την οποία ο κίνδυνος μηδενίζεται, ότι δηλαδή από τη στιγμή που υπάρχει έκθεση στο βενζόλιο υπάρχει κίνδυνος καρκίνου, εκτιμώ - και μαζί μου και η Επιτροπή Περιβάλλοντος, Δημόσιας Υγείας και Προστασίας των Καταναλωτών - ότι η πρόταση είναι τελείως ανεπαρκής. Δεν μπορούμε να δεχθούμε παρεκκλίσεις. Είναι πέρα για πέρα δυνατό να περιοριστεί ο χρόνος εργασίας εάν, τεχνικά, βραχυπρόθεσμα, δεν είναι δυνατό να αποφύγουμε ότι ένας εργαζόμενος που εργάζεται οκτώ ώρες εκτίθεται σε περισσότερο από ένα ΡΡΜ. Η βραχυπρόθεσμη, λοιπόν, λύση συνίσταται στη μείωση του χρόνου εργασίας.
<P>
Μια άλλη λύση θα ήταν να μειωθεί η περιεκτικότητα των καυσίμων σε βενζόλιο. Ξέρουμε ότι οι Ηνωμένες Πολιτείες δέχονται μόνο 1 % βενζολίου στη βενζίνη, ενώ στην Ευρώπη δεχόμαστε μέχρι 5 %. Θα μπορούσε σαφώς να γίνει μια προσπάθεια πολύ σημαντική προς την κατεύθυνση αυτή αντί να παρέχονται παρεκκλίσεις που δεν κάνουν τίποτε άλλο παρά να επιβεβαιώνουν την υπάρχουσα κατάσταση.
<P>
Τέλος, τελευταία παρατήρηση, επειδή η λογική απαιτεί, μακροπρόθεσμα, να μειωθεί η έκθεση στο βενζόλιο όσο γίνεται περισσότερο, πρέπει μετά το 2000 - κι αυτό αποτελεί πρόταση της Επιτροπής Περιβάλλοντος, Δημόσιας Υγείας και Προστασίας των Καταναλωτών - να υποδεκαπλασιαστεί το ανώτατο όριο, να μειωθεί δηλαδή σε 0, 1 ΡΡΜ.

<SPEAKER ID=254 LANGUAGE="EN" NAME="Skinner">
Η κ. Stenius-Kaukonen έχει εκπονήσει μία εμπνευσμένη και ολοκληρωμένη έκθεση η οποία ουσιαστικά έχει γίνει μέσω επίπονης εργασίας στην επιτροπή μας. Γνωρίζει ότι δέχομαι σχεδόν όλα εκείνα που έχει κάνει και εμείς στη Σοσιαλιστική Ομάδα θα αποδεχθούμε το σύνολο της εκθέσεως όπως ψηφίστηκε στην επιτροπή.
<P>
Έχω ένα συγκεκριμένο και ευθύ ερώτημα να υποβάλλω στον Επίτροπο σχετικά με τα όρια του 1 ppm που καθόρισε η Επιτροπή. Τα αποδεχόμεθα ως όρια τα οποία είναι προσιτά και επιτεύξιμα από τη βιομηχανία. Διερωρώμαι εάν ο Επίτροπος θα μπορούσε να επιβεβαιώσει ότι οιαδήποτε περαιτέρω μείωση, η οποία πιστεύω ότι βραχυπρόθεσμα είναι απίθανη, δεν θα είναι ρεαλιστική ως στόχος και πιθανώς θα προκαλέσει πολύ μεγάλη επιβάρυνση στη χημική βιομηχανία ως σύνολο. Δεν πιστεύω ότι μπορούν να συμβάλλουν στη διάσωση περισσότερων ανθρώπινων υπάρξεων, διότι δεν σκέφτομαι για το βραχύ διάστημα στο οποίο μπορεί να επιτευχθεί το παραπάνω αλλά για την πιθανότητα καταστροφής πολλών μικρών επιχειρήσεων.
<P>
Εκατομμύρια ανθρώπων ασθενούν κάθε χρόνο από επαγγελματικές ασθένειες και η παρούσα έκθεση θα έχει άμεσο αποτέλεσμα στη μείωση αυτής της βιομηχανικής σφαγής και δυστυχίας. Αυτός είναι ο λόγος για τον οποίο η έκθεση θα πρέπει να στεφθεί από επιτυχία και για τον οποίο θα πρέπει να τονίσουμε τις οιεσδήποτε σημαντικές επιτεύξεις και να τις υποστηρίξουμε εκεί όπου εμφανίζονται. Είναι ίσως εύκολο να απορρίψουμε την έκθεση λέγοντας ότι δεν έχουμε εξαντλήσει όλα τα περιθώρια αλλά γνωρίζουμε ότι το όριο των 5 ppm υπάρχει αυτή τη στιγμή. Το να κατεβούμε στο 1 ppm είναι ένα σημαντικό επίτευγμα. Ζητώ συγγνώμη που χρησιμοποιώ τεχνικούς όρους αλλά πράγματι πρόκειται για πολύ μεγάλη πρόοδο.
<P>
Ελπίζω ότι όλοι οι συνάδελφοί μου στο Σώμα, οπουδήποτε κι' αν βρίσκονται τώρα, θα κάνουν μια ρεαλιστική και ειλικρινή προσέγγιση στο πρόβλημα αυτό κατά την αυριανή ψηφοφορία. Κανείς δεν έχει το δικαίωμα να παίζει με την υγεία και την ασφάλεια και θα πρέπει να δηλώσω, χωρίς κανένα φόβο αποδοκιμασίας, ότι η παρούσα έκθεση αποτελεί μία από τις πιο σημαντικές οδηγίες στον τομέα της υγείας και της ασφάλειας. Προειδοποιώ τον οιονδήποτε ο οποίος πιστεύει ότι μπορεί να παίξει με αυτό το είδος των εκθέσεων ότι τα γάντια θα βγουν. Εδώ υπάρχει η πρόκληση για την επίτευξη ενός ορίου το οποίο δεν έχει επιτευχθεί μέχρι τώρα και βρισκόμαστε σε απόσταση αναπνοής να το επιτύχουμε. Θέλω η έκθεση αυτή να αποτελέσει επιτυχία. Ας μην υπάρξουν αυτή τη φορά διαφορές μεταξύ ημών και της Επιτροπής επί του θέματος. Θέλουμε να διαβιβαστεί από κοινού η έκθεση στο Συμβούλιο και θέλουμε το Συμβούλιο να αποδεχθεί τη γνώμη μας.

<SPEAKER ID=255 LANGUAGE="SV" NAME="Schφrling">
Κυρία Πρόεδρε, θέλω να αρχίσω συγχαίροντας την εισηγήτρια κα. Stenius - Kaukonen για αυτήν την έκθεση. Αυτός είναι ένας τομέας για τον οποίον έχει πολλές γνώσεις και κατέχει καλά. Βλέπω τις τροποποιήσεις των προτάσεων της Επιτροπής που προτείνονται στην έκθεση καθώς και τις τροπολογίες των Πρασίνων ως κάτι αναγκαίο για να γίνουν αυστηρότερες οι προτάσεις της Επιτροπής.
<P>
Κανονικά είναι αυτονόητο ότι έπρεπε να κάνουμε ότι μπορούμε για να προστατευθεί η υγεία των ανθρώπων και να φροντίσουμε να μήν εκτίθενται, στον εργασιακό τους χώρο ή αλλού, σε αυτό που γνωρίζουμε ότι είναι έντονα καρκινογόνα υλικά, π. χ. βενζόλιο. εταν πρόκειται για επικίνδυνα υλικά και ουσίες αυτού του είδους πρέπει πρώτα απ' όλα να τεθεί η ερώτηση αν το υλικό ή το προϊόν χρειάζεται κάν και κατόπιν αν μπορεί να αντικατασταθεί με κάτι άλλο και έπειτα κατά τρίτον να ελαχιστοποιηθούν οι κίνδυνοι.
<P>
Είναι φυσικά πολύ καλό ότι η Επιτροπή υπέβαλε αυτήν την πρόταση και ότι θα έχουμε μιά οριακή τιμή. Αλλά ταυτόχρονα πρέπει να πώ ότι λυπάμαι για το ότι δεν έχουν τεθεί οριακές τιμές γιά όλα τα άλλα υλικά τα οποία έχουν επίσης διαπιστωθεί ότι είναι έντονα καρκινογόνα. Καλύτερα θα ήταν να απομακρυνθούν όσο το δυνατόν περισσότερα, και για αυτά που πρέπει οπωσδήποτε να υπάρχουν, πρέπει επίσης να υπάρχουν οριακές τιμές. Εκτός αυτού οι οριακές τιμές πρέπει να είναι δεσμευτικές με μιά ανώτατη επιτρεπτή περιεκτικότητα που δεν επιτρέπεται να υπερβαίνεται. Σε συνάφεια με αυτό πρέπει η πρόταση της Επιτροπής να διαμορφωθεί με τέτοιον τρόπο που να μην υπάρχουν ασάφειες ή να υπάρχουν δυνατότητες διαφόρων ερμηνειών.
<P>
Για να μην γίνουν οι οριακές τιμές κενοί αριθμοί, η οδηγία πρέπει επίσης να καθορίζει τι απαιτείται από τον εργοδότη αν υπερβούν τις οριακές τιμές ή ποιές κυρώσεις, αντίστοιχα ποιές συνέπειες τους περιμένουν αν δεν γίνει σεβαστή η ανώτατη επιτρεπόμενη περιεκτικότητα.
<P>
Θεωρώ επίσης ότι θα ήταν λυπηρό αν η οδηγία δεν έθετε ήδη από τώρα ένα σημαντικά κατώτερο όριο, ακριβώς όπως έχει προτείνει ο εισηγητής. Είναι κρίμα να τεθεί σε ισχύ αυτός ο συμβιβασμός, δηλ. 0, 1 ppm το έτος 2000. &#x221E;δη υπάρχουν όντως χώρες που έχουν αποφασίσει να το υλοποιήσουν αυτό. Γι' αυτό δεν πιστεύω ότι θα ήταν τόσο αδύνατον. Η Ομάδα των Πρασίνων δεν μπορεί επίσης να δεχτεί να δωθεί δικαίωμα εξαίρεσης στον τομέα διαχείρησης βενζίνης, δηλ. αποθήκευση και διανομή, με μιά οριακή τιμή των 3 ppm.
<P>
Φυσικά θα υποστηρίξουμε αυτήν την πρόταση, αλλά με τις τροπολογίες που και οι Οικολόγοι επίσης υπέβαλαν.

<SPEAKER ID=256 LANGUAGE="DA" NAME="Blak">
Κυρία Πρόεδρε, ο καρκίνος είναι μια σοβαρή ασθένεια. Πλήττει σκληρά πολλά άτομα και έχει πολλά θύματα. Η λευχαιμία είναι μία από τις σοβαρότερες μορφές καρκίνου. Είναι γνωστό από αμέτρητες έρευνες ότι υπάρχει σχέση μεταξύ της έκθεσης στο βενζόλιο και της λευχαιμίας. Συνεπώς, είναι άκρως ικανοποιητικό το γεγονός ότι η Επιτροπή προτίθεται τώρα να λάβει μέτρα για την αύξηση της προστασίας των εργαζομένων. Χρειάζεται μια οδηγία για τις καρκινογόνες ουσίες και είναι αναγκαία η διεύρυνση του σημερινού πεδίου εφαρμογής της οδηγίας, ώστε να περιλαμβάνει επίσης τα φαρμακευτικά παρασκευάσματα, τα καλλυντικά και τα φυτοφάρμακα. Θα καταβάλλουμε κάθε δυνατή, σε πολιτικό και ανθρώπινο επίπεδο, προσπάθεια για τον περιορισμό του καρκίνου και την προστασία των εργαζομένων. Αυτό μπορεί μόνο να γίνει με προληπτικά μέτρα. Συνεπώς, δεν είμαι της γνώμης ότι η καθιέρωση βιολογικών οριακών τιμών είναι καλή ιδέα. Πρέπει να λάβουμε μέτρα ώστε οι συνθήκες εργασίας γενικότερα να είναι κατάλληλες, προκειμένου να μην συντρέχει κανένας λόγος για τη διενέργεια μετρήσεων σε άτομα. Εάν φθάσουμε στο σημείο αυτό, υπάρχει ο κίνδυνος να είναι τα άτομα αυτά ήδη ασθενή. Οι μετρήσεις πρέπει να γίνονται στο χώρο εργασίας και όχι στα άτομα.
<P>
Οι οριακές τιμές δεν πρέπει να αποτελούν το μοναδικό μέλημα. Πρέπει να επιδειχθεί προσοχή ώστε να μην επικεντρώνεται το ενδιαφέρον μόνο στις οριακές τιμές. Πρέπει να δοθεί μεγαλύτερη προτεραιότητα στα άλλα μέτρα της οδηγίας - πλαίσιο. Είναι απαραίτητη μια συνολική λύση που να επιτυγχάνει γενικότερα ένα ασφαλέστερο εργασιακό περιβάλλον. Δεν πρέπει να επιτρέπεται η χρησιμοποίηση κανενός απολύτως είδους επικίνδυνων ουσιών ή μηχανημάτων σε μια επιχείρηση. Εάν μια ουσία είναι επικίνδυνη, πρέπει να αντικαθίσταται από μια άλλη κλπ. Επομένως, θα ήθελα να καλέσω την Επιτροπή να εντατικοποιήσει τις εργασίες της Επιστημονικής Επιτροπής. Η εξέταση των διάφορων καρκινογόνων παραγόντων από την επιτροπή αυτή προχωρεί με πολύ βραδύ ρυθμό. Οι σχετικές εργασίες χαρακτηρίζονται από μια σκανδαλώδη νωθρότητα, κ. Flynn. Δεν αρκεί μόνο να ελέγχεται η τήρηση των οριακών τιμών. Σε ορισμένους τόπους εργασίας η προτεινόμενη οριακή τιμή του 0, 1 ppm μπορεί να είναι υπερβολικά υψηλή. Ο χώρος εργασίας πρέπει να είναι απόλυτα ασφαλής και ακίνδυνος. Αυτό πρέπει να είναι το βασικό στοιχείο. Θα ήθελα επίσης να συγχαρώ τον εισηγητή για την θαυμάσια έκθεσή του.

<SPEAKER ID=257 NAME="Flynn">
Κυρία Πρόεδρε, θα ήθελα να ευχαριστήσω την κ. SteniusKaukonen για την εξαιρετική της εργασία σχετικά με αυτή την έκθεση καθώς και για την υποστήριξη που από καιρό παρέχει προς την Επιτροπή στη μάχη κατά των επαγγελματικών καρκίνων. Τόσο η Επιτροπή όσο και εγώ προσωπικά το εκτιμούμε αυτό.
<P>
Οι στόχοι της προτάσεως της Επιτροπής είναι πολύ απλοί. Πρώτον, θέλουμε να διευρύνουμε το πεδίο εφαρμογής της οδηγίας σε μια ολόκληρη σειρά σκευασμάτων τα οποία μνημόνευσε η εισηγήτρια, όπως ιατρικά σκευάσματα, καλλυντικά και εντομοκτόνα. Δεύτερον, για πρώτη φορά θέλουμε να καθορίσουμε μια τιμή ορίου επαγγελματικής έκθεσης σε ένα πολύ γνωστό καρκινογόνο, το βενζόλιο.
<P>
Αμφότερα τα μέτρα αυτά αντιπροσωπεύουν σημαντικές νέες πρωτοβουλίες στις προσπάθειες της Κοινότητας να παράσχει προστασία από την επαγγελματική έκθεση στα καρκινογόνα και η Επιτροπή είναι ευγνώμων προς το Κοινοβούλιο για την υποστήριξή του προς την παρούσα πρόταση. Είμαι ευτυχής να δηλώσω ότι η πλειονότητα των προτεινόμενων τροπολογιών είναι αποδεκτές από την Επιτροπή.
<P>
Λυπούμαι, ωστόσο, για το γεγονός ότι οι Τροπολογίες Αριθ. 11, 14 και 15 δεν μπορούν να γίνουν αποδεκτές. Οι τροπολογίες αυτές ζητούν την απαλειφή των προσωρινών εξαιρέσεων για επιλεγμένους τομείς δραστηριοτήτων αναφορικά με τα όρια των βενζολίων. Οι εξαιρέσεις αυτές, οι οποίες συμφωνήθηκαν από τους κοινωνικούς εταίρους στη συμβουλευτική επιτροπή, είναι αναγκαίες για να εξασφαλιστεί λίγος περισσότερος χρόνος σε ορισμένες βιομηχανίες ούτως ώστε να συμμορφωθούν με τις διατάξεις της οδηγίας. Η Επιτροπή δέχεται ότι οι εξαιρέσεις αυτές είναι αναγκαίες. Είναι προφανές ότι το ιδανικό θα ήταν όπως όλοι οι βιομηχανικοί τομείς ήταν σε θέση να αντιμετωπίσουν άμεσα όλες τις αναθεωρημένες απαιτήσεις. Ωστόσο, στην περίπτωση ορισμένων βιομηχανικών τομέων αυτό δεν είναι δυνατό.
<P>
Είναι σημαντικό να σημειώσουμε ότι οι εξαιρέσεις περιορίζονται τόσο χρονικά όσο και αναφορικά με τον αριθμό των βιομηχανικών τομέων. Έτσι, οι εξαιρέσεις θα λήξουν δύο χρόνια μετά τη μεταφορά της νομοθεσίας στο εθνικό δίκαιο του κράτους μέλους. Η Επιτροπή είναι έτοιμη να εξετάσει τυχόν μελλοντικές προτάσεις για μια μείωση στα χρονικά περιθώρια σχετικά με το βενζόλιο. Οι αριθμοί που περιλαμβάνονται στο παρόν κείμενο, όπως είπα ήδη, αποτελούν το αποτέλεσμα ολοκληρωμένων διαβουλεύσεων με τη συμβουλευτική επιτροπή επί της υγείας, της ασφάλειας και της προστασίας της υγείας στην εργασία. Οιαδήποτε περαιτέρω μείωση θα μπορούσε να αποτελέσει αντικείμενο κάποιας ενημέρωσης της οδηγίας στο μέλλον. Ο κ. Skinner έχει δίκιο: η παρούσα αποτελεί πραγματική πρόοδο και ο ιδιος θέτει ορθά την κατάσταση όσον αφορά τις τιμές των ορίων.
<P>
Υπάρχουν χώρες στις οποίες ισχύει το όριο των 5 ppm και για τις οποίες το 1 ppm αποτελεί αξιόλογη πρόοδο. Ο κ. Skinner είχε απόλυτα δίκιο σ' εκείνα που είπε. Γι' αυτόν τον λόγο οι Τροπολογίες Αριθ. 17 και 20 δεν μπορούν να γίνουν αποδεκτές. Οι Τροπολογίες Αριθ. 18 και 19 οι οποίες ζητούν τον περιορισμό του χρόνου εργασίας για εργαζόμενους οι οποίοι βρίσκονται σε υψηλό επίπεδο έκθεσης, έστω κι' αν είναι επιστημονικά ορθές, θα ήταν πολύ δύσκολο να εφαρμοστούν στις περιπτώσεις που προβλέπουν οι εξαιρέσεις. Γι' αυτόν τον λόγο οι Επιτροπή δεν μπορεί να τις κάνει δεκτές.
<P>
Η Επιτροπή θεωρεί ότι η Τροπολογία Αριθ. 10 δεν αρμόζει στο κείμενο. Είναι περιττή υπόψη των διατάξεων της οδηγίας-πλαισίου 89/391 από την οποία αρύεται το παρόν κείμενο. Η Επιτροπή μπορεί να κατανοήσει τη βάση των Τροπολογιών Αριθ. 3 και 4. Οι τροπολογίες αυτές ζητούν την απλούστευση της διαδικασίας καθορισμού των ορίων τιμών για τα καρκινογόνα και ζητούν την εφαρμογή ενός σχεδίου για να προσδιοριστεί ο τρόπος με τον οποίο είναι δυνατόν να καθορίζονται χωρίς καθυστέρηση παρόμοια όρια για όλα τα καρκινογόνα. Η απλούστευση όμως των σχετικών διαδικασιών δεν αφορά μόνο την Επιτροπή αλλά και τους κοινωνικούς εταίρους και το Συμβούλιο.
<P>
Αναφορικά με την Τροπολογία Αριθ. 4, δεν υπάρχουν επαρκή επιστημονικά δεδομένα. Αυτό είναι ένα σημαντικό στοιχείο και οι περισσότεροι από εσάς θα το κατανοήσουν, και ιδιαιτέρως η εισηγήτρια. Τα στοιχεία αυτά δεν υπάρχουν για όλα τα καρκινογόνα. Ωστόσο η Επιτροπή θα ήθελε να διαβεβαιώσει το Σώμα ότι όταν τα δεδομένα αυτά γίνουν διαθέσιμα δεν θα διστάσει να δράσει. Επιπλέον, οι Τροπολογίες Αριθ. 3 και 4 οι οποίες αναφέρονται στις αιτιολογικές παραγράφους δεν έχουν νομική συνέχεια στο κείμενο της απόφασης. Το ίδιο ισχύει επίσης και για την Τροπολογία Αριθ. 7. Επομένως προτιμώ να λάβουμε ευνοϊκά υπόψη μας τις ιδέες αυτών των τροπολογιών χωρίς όμως να αναλάβουμε δέσμευση αυτή τη στιγμή για το πως θα τις κάνουμε πράξη.
<P>
Μεταξύ των τροπολογιών οι οποίες γίνονται αποδεκτές, θα ήθελα να εκφράσω ιδιαίτερα τη συμφωνία μου με την Τροπολογία Αριθ. 16 η οποία ζητεί μια ομοιόμορφη διαδικασία μέτρησης του βενζολίου. Η Επιτροπή θα εξεύρει την κατάλληλη φρασεολογία ούτως ώστε να την ενσωματώσει στο κείμενο. Θα ήθελα να ευχαριστήσω όλους εκείνους οι οποίοι συνέβαλαν στη συζήτηση και να πω ότι θεωρούμε την παρούσα ως μία σημαντική τροποποίηση της Οδηγίας Αριθ. 90/394. Είμαι ευτυχής να δηλώσω ότι η ιρλανδική προεδρία έχει αποδόσει προτεραιότητα στο θέμα και ότι ελπίζω ειλικρινά πως θα μπορέσουμε να το προωθήσουμε περαιτέρω στο άμεσο μέλλον.

<SPEAKER ID=258 NAME="Πρόεδρος">
Θα ήθελα κι εγώ με τη σειρά μου να σας ευχαριστήσω Επίτροπε κ. Flynn.
<P>
Κυρία Stenius-Kaukonen, θέλετε να σχολιάσετε;

<SPEAKER ID=259 NAME="Stenius-Kaukonen">
Αξιότιμη κυρία Πρόεδρε, στο σημείο αυτό θα ήθελα να σχολιάσω μερικά σημεία. Πιστεύω ότι οι εξαιρέσεις δεν πρέπει να εγκριθούν ούτε για την περίοδο των δύο ετών που έχει προτείνει η Επιτροπή. Βεβαίως η Επιτροπή έχει, ήδη, σχηματίσει την άποψή της, αλλά εγώ ελπίζω ότι το Κοινοβούλιο δεν θα συμφωνήσει, τελικά, με αυτήν. Κατά τη γνώμη μου, ο ταχύτερος τρόπος για την μείωση της έκθεσης σε βενζόλιο είναι να μειωθεί η περιεκτικότητα της ουσίας αυτής στη βενζίνη. Στην προηγούμενη αγόρευσή μου ανέφερα, ήδη, το εγκριθέν σήμερα από την Επιτροπή σύνολο μέτρων σχετικά με τα λυπαντικά έλαια των αυτοκινήτων. Δυστυχώς όμως η επιδιωκόμενη με την λήψη των μέτρων αυτών περιεκτικότητα βενζολίου 2 % στην βενζίνη είναι υπερβολικά υψηλή. Εάν ως στόχος τεθεί το 1 %, όπως έχει, ήδη, συμβεί σε πολλά κράτη, θα επιτευχθεί σαφώς ευκολότερα ο στόχος του 1 PPM ιδίως στους σταθμούς ανεφοδιασμού καυσίμων όπου οι εργαζόμενοι εκτίθενται διαρκώς στη βενζίνη.
<P>
Στο σημείο αυτό θα ήθελα να τονίσω ότι δεν διαθέτουμε ακόμη πλήρη επιστημονικά στοιχεία για τον βαθμό του κινδύνου ο οποίος συνεπάγεται από την έκθεση σε διάφορες καρκινογόνες ουσίες. Είναι, μάλιστα, φανερό ότι η Επιτροπή δεν έχει κατανοήσει πλήρως την πρότασή μου. Όσον αφορά τις ουσίες εκείνες για τις οποίες διαθέτουμε επαρκή στοιχεία, πρέπει να διευκρινισθεί σαφώς πότε θα είναι υποχρεωτικός ο καθορισμός οριακών τιμών. Όσον αφορά, πάλι, τις ουσίες εκείνες για τις οποίες η πληροφόρησή μας εξακολουθεί να είναι ελλιπής, πρέπει να πραγματοποιηθούν περαιτέρω εργαστηριακές έρευνες και να ορισθεί προθεσμία για την ολοκλήρωση των ερευνών αυτών. Έτσι θα επιτευχθούν σημαντικά οι διαδικασίες για την βελτίωση της παρούσας κατάστασης. Κατά την σύνοδο αυτή έχουν ακουσθεί επικρίσεις εν σχέσει με την καθυστέρηση η οποία έχει σημειωθεί όσον αφορά τον καθορισμό οριακών τιμών. Σας υπενθυμίζω ότι το Κοινοβούλιο εισηγείται, από καιρό, την λήψη μέτρων τα οποία αποσκοπούν στη βελτίωση της προστασίας της υγείας των πολιτών. Θα ήθελα, ακόμη μια φορά, και, παρά τις διαφορές μας, να ευχαριστήσω την Επιτροπή για το πνεύμα συνεργασίας το οποίο επέδειξε στο υπό συζήτησιν θέμα και να εκφράσω την ελπίδα ότι θα σημειώσουμε πρόοδο.

<SPEAKER ID=260 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.
<P>
(Η συνεδρίαση λήγει στις 23.35) ΠΑΡΑΡΤΗΜΑ
<P>
Ι. Ερωτήσεις προς το ΣυμβούλιοΕρώτηση αριθ. 11 Felipe Camisσn Asensio (H-0421/96)
<P>
Θέμα: Συγχώνευση των εταιρειών τηλεπικοινωνιών ATT και UNISOURCE
<P>
Ποια στάση σκοπεύει να υιοθετήσει το Συμβούλιο σχετικά με την αναγγελθείσα συγχώνευση της αμερικανικής εταιρείας τηλεπικοινωνιών ATT και της Ευρωπαϊκής UNISOURCE;
<P>
Απάντηση
<P>
Είναι προφανές ότι η πολιτική του ανταγωνισμού αποτελεί ζήτημα θεμελιώδους σημασίας για όλους τους συμμετέχοντες και παράγοντες του κοινοτικού βίου, δεδομένου ότι εγγυάται την ομαλή λειτουργία της εσωτερικής αγοράς και την ομαλή προώθηση των διακοινοτικών ανταλλαγών.
<P>
Η Συνθήκη προσδίδει ρητώς στην Επιτροπή το ρόλο του θεματοφύλακα των αρχών που διέπουν τον ανταγωνισμό στο εσωτερικό της Ένωσης.
<P>
Κατά συνέπεια, το Συμβούλιο δεν είναι σε θέση να δώσει μια απάντηση στην παρούσα ερώτηση, η οποία αφορά ένα θέμα που εμπίπτει στην αποκλειστική αρμοδιότητα της Επιτροπής, δυνάμει των άρθρων 85 και 86 της Συνθήκης, που αναφέρονται στους κανόνες ανταγωνισμού.

