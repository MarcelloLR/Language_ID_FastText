<CHAPTER ID=0>

<SPEAKER ID=1 NAME="Πρόεδρος">
Κυρίες και κύριοι, κηρύσσω την έναρξη της τελευταίας συνόδου του Ευρωπαϊκού Κοινοβουλίου για το έτος 1998!

<CHAPTER ID=1>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της τελευταίας συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="EN" NAME="Miller">
Κυρία Πρόεδρε, θα ήθελα να προβώ σε ένα σχόλιο για τα συνοπτικά πρακτικά, το οποίο αφορά την έκθεση Oostlander. Συγχαίρω τον νεοεκλεγέντα βουλευτή από τη Σκωτία για τη συμβολή του στη συζήτηση για τον ρατσισμό και την ξενοφοβία. Ωστόσο, μπορώ να ρωτήσω εάν θα ήταν διατεθειμένος να καταδικάσει, από κοινού με εμένα, αυτούς τους στενοκέφαλους εθνικιστές από το ίδιο το κόμμα του, οι οποίοι συνεχίζουν να εκφράζουν και να πραγματοποιούν ρατσιστικά σχόλια εναντίον των Αγγλων;

<SPEAKER ID=4 NAME="Πρόεδρος">
Αυτή όντως είναι η τελευταία συνεδρίαση πριν τα Χριστούγεννα, όμως αυτό δεν ανήκει στα συνοπτικά πρακτικά, κ. Miller!
<P>
Παρακαλώ, κ. Wijsenbeek!

<SPEAKER ID=5 LANGUAGE="DE" NAME="Wijsenbeek">
Κυρία Πρόεδρε, μπορείτε πια να λέτε Wijsenbeek με τη συνείδησή σας ήσυχη. Το προφέρατε σωστά!
<P>
(Γέλια) Της κ. Fontaine που δεν τα καταφέρνει πάντοτε, της το έχω ήδη προ πολλού συγχωρέσει!
<P>
(Γέλια)
<P>
Αυτός είναι ο κύριος Goedbloed για να δυσκολέψει ακόμα περισσότερο η κατάσταση. Κυρία Πρόεδρε, σας παραπέμπω στα συνοπτικά πρακτικά, σελίδες 11, 12 και 13. Και χθές έκανα την παραπομπή αυτή. Ο κύριος Elles, εισηγητής της Επιτροπής Ελέγχου του Προϋπολογισμού, και ο Πρόεδρος δήλωσαν αμφότεροι ότι θεωρούν περίεργο τον Κανονισμό μας. Να θεωρήσω, κυρία Πρόεδρε ότι μετά από αυτά που δήλωσαν, θα μας υποβάλει η προεδρία του Κοινοβουλίου, αν όχι το ίδιο το Προεδρείο, πρόταση τροποποίησης του Παραρτήματος V του Κανονισμού; Δεν θα έπρεπε να είχε συζητήσει το Προεδρείο το ζήτημα αυτό πολύ νωρίτερα, οπότε και η Επιτροπή Κανονισμού θα μπορούσε να το είχε εξετάσει πολύ νωρίτερα, αντί να μας συγκαλούν τώρα, Δευτέρα μεσημέρι, με κάποια έκτακτη διαδικασία, εφόσον τη στιγμή αυτή, βέβαια, εμείς δεν μπορούμε να κάνουμε τίποτα.
<SPEAKER ID=6 NAME="Πρόεδρος">
Θα το λάβουμε υπόψη.

<SPEAKER ID=7 NAME="Theato">
Κυρία Πρόεδρε, θα ήθελα να συνταχθώ με την άποψη του κ. Wijsenbeek. Εκ μέρους της Επιτροπής Ελέγχου του Προϋπολογισμού, είχα εγκαίρως επισημάνει ότι εδώ υπάρχουν ασυμφωνίες με τη Συνθήκη. Όσον δε αφορά τα συνoπτικά πρακτικά, παρατηρώ ότι οι ψηφοφορίες σχετικά με την απαλλαγή και σχετικά με την έκθεση Elles υπάρχουν στα συνοπτικά πρακτικά, ενώ τα κείμενα βάσει των οποίων διεξήχθη η ψηφοφορία, απουσιάζουν. Κατά τη γνώμη μου, τα κείμενα αυτά πρέπει να κατοχυρώνονται, καθώς σύμφωνα με το Αρθρο 6 του Παραρτήματος V του Κανονισμού, στην επόμενη συνεδρίαση της επιτροπής, όπου θα αναπεμφθεί το θέμα, πρέπει να σχολιάσουμε το αποτέλεσμα της ψηφοφορίας του Κοινοβουλίου. Αν δεν έχουμε στη διάθεσή μας τα κείμενα, όπως αυτά ψηφίστηκαν από την Ολομέλεια, σίγουρα δεν θα κάνουμε σωστή δουλειά. Για το λόγο που προανέφερα, πρέπει να εξεταστεί το συγκεκριμένο θέμα και επιμένω ότι τα κείμενα βάσει των οποίων διεξάγεται η ψηφοφορία πρέπει να παρατίθενται στο τμήμα των κειμένων των συνοπτικών πρακτικών. Δεν διαβλέπω άλλη δυνατότητα αντίδρασης για μας, στην Επιτροπή Ελέγχου του Προϋπολογισμού. Έχουμε στη διάθεσή μας μόνο τα αποτελέσματα της ψηφοφορίας, στο Μέρος 1 των συνοπτικών πρακτικών.

<SPEAKER ID=8 NAME="Πρόεδρος">
Το πρόβλημα είναι ότι δεν έγινε τελική ψηφοφορία. Τα κείμενα όμως τυπώνονται, όταν διεξαχθεί η τελική ψηφοφορία. Αυτό σημαίνει ότι τότε το αποτέλεσμα είναι γνωστό και τα εν λόγω κείμενα μπορούν να δοθούν στην Επιτροπή Ελέγχου του Προϋπολογισμού. Τα κείμενα έχουν ισχύ ψηφίσματος και παραθέτονται πια και στα συνοπτικά πρακτικά. Προτείνω να επανεξετάσουμε ακόμα μία φορά πώς θα μπορούσαμε καταρχήν να ρυθμίσουμε τη διαδικασία για να εξυπηρετηθείτε στη δουλειά σας.

<SPEAKER ID=9 LANGUAGE="DE" NAME="Theato">
Κυρία Πρόεδρε, σας παρακαλώ αυτό να γίνει το συντομότερο δυνατό, καθώς ο Κανονισμός ορίζει, ότι πρέπει, μέσα στον Ιανουάριο, να προβούμε σε μία ανακοίνωση στην Ολομέλεια. Αυτό δεν το θεωρώ εφικτό, αν τα κείμενα που θα έπρεπε να συμπεριλαμβάνονται στα συνοπτικά πρακτικά, δεν είναι στη θέση τους. Έχω στη διάθεσή μου μόνο το αποτέλεσμα, το οποίο βρίσκεται στο πρώτο μέρος των συνοπτικών πρακτικών. Υπάρχει, φυσικά, όπως αντιλαμβάνεστε, η πιθανότητα να προκύψει κάποια ασυμφωνία αναφορικά με τα κείμενα.

<SPEAKER ID=10 NAME="Πρόεδρος">
Θα επανεξετάσουμε το θέμα και θα πράξουμε τα δέοντα, ώστε η Επιτροπή Ελέγχου του Προϋπολογισμού να μπορέσει να εργαστεί, όπως πρέπει.

<SPEAKER ID=11 LANGUAGE="DE" NAME="Graenitz">
Κυρία Πρόεδρε, εφόσον δεν τα κατάφερα να καταγραφεί η δήλωσή μου στα χθεσινά συνοπτικά πρακτικά, θα ήθελα σήμερα να επαναλάβω, ότι αυτή είναι η τελευταία ευκαιρία για τους συναδέλφους να υπογράψουν τη γραπτή δήλωση του κ. Martin σχετικά με τις βλαπτικές επιδράσεις του Παγκοσμίου Οργανισμού Εμπορίου στην προστασία των ζώων. Παροτρύνω τους συναδέλφους να υπογράψουν την εν λόγω δήλωση.

<SPEAKER ID=12 NAME="Πρόεδρος">
Το έχουμε ήδη κάνει και ήταν η τελευταία φορά για τη χρονιά αυτή!

<SPEAKER ID=13 LANGUAGE="EN" NAME="Provan">
Κυρία Πρόεδρε, αναφέρομαι στην παρουσίαση την οποία είχαμε νωρίτερα αυτή την εβδομάδα για τον εορτασμό της 10ης επετείου από τη θέσπιση του βραβείου Ζαχάρωφ. Βρήκα την ευκαιρία να μιλήσω στον Πρόεδρό μας στον διάδρομο χθες. Του γνωστοποίησα το γεγονός ότι ο Λόρδος Bethell ήταν αυτός που θέσπισε το βραβείο Ζαχάρωφ. Θεώρησα ότι ήταν αρκετά ανάρμοστο για το Κοινοβούλιο να μην έχει αναγνωρίσει αυτό το γεγονός, τη στιγμή που είχαμε εισηγητές και έναν ή δύο άλλους διακεκριμένους καλεσμένους εδώ μαζί μας. Συνεπώς, για τα πρακτικά, θεωρώ ότι αξίζει να προβούμε στην επαναδιατύπωση, ότι το βραβείο θεσπίστηκε τελικά χάρη στην πολλή σκληρή εργασία του Λόρδου Bethell, προσωπικού φίλου του ίδιου του Ζαχάρωφ, και ο εισηγητής κατάφερε δεόντως ώστε να απονέμεται από το Κοινοβούλιο.

<SPEAKER ID=14 NAME="Πρόεδρος">
Σας ευχαριστούμε θερμώς, κ. Provan.

<SPEAKER ID=15 LANGUAGE="FR" NAME="Fabre-Aubrespy">
Κυρία Πρόεδρε, θα ήθελα να παρέμβω επί της σελίδος 12 των συνοπτικών πρακτικών, όπου αναφέρονται οι διάφορες παρεμβάσεις που έγιναν εξ ονόματος των Ομάδων πριν από την ψηφοφορία επί του άρθρου 23, δηλαδή επί του συνόλου των διατάξεων που αφορούν την απαλλαγή. Αναφέρεται, σχετικά με εμένα, ότι επεσήμανα εξ ονόματος της Ομάδας μου ότι θα καταθέταμε πρόταση μομφής ακόμα και στην περίπτωση που θα χορηγείτο η απαλλαγή. Προφανώς, αυτό είναι το αντίθετο αυτού που είπα. Πριν από την τελική ψηφοφορία ανέφερα ότι, για εμάς, υπήρχε μία ξεκάθαρη σχέση μεταξύ της άρνησης της απαλλαγής και της κατάθεσης πρότασης μομφής και ότι θα καταθέταμε - και μάλιστα αυτό θα κάνουμε, αφού έχουμε ήδη συγκεντρώσει τις υπογραφές - πρόταση μομφής, στην περίπτωση που η απαλλαγή δεν θα χορηγείτο. Σας ζητώ, συνεπώς, να προχωρήσετε σε αυτήν τη διόρθωση.

<SPEAKER ID=16 NAME="Πρόεδρος">
Θα επανορθώσουμε.

<SPEAKER ID=17 LANGUAGE="FR" NAME="Berthu">
Κυρία Πρόεδρε, θα ήθελα να κάνω μία παρατήρηση σχετικά με τη σελίδα 33 των συνοπτικών πρακτικών, σε ό, τι αφορά τη διαφωνία που με έφερε σε αντίθεση με τον κ. Jean-Pierre Cot, που προέδρευε στη συνεδρίαση, ως προς τις αιτιολογήσεις ψήφου για την έκθεση Elles, τις οποίες αρνήθηκε συστηματικά. Η ερμηνεία που εδόθη για τον κανονισμό ήταν εντελώς πραιτωριανή και την αμφισβητούμε. Πέρασα μάλιστα από την υπηρεσία της συνεδρίασης μετά τη λήξη και ένας σημαντικός αριθμός αιτιολογήσεων ψήφου των βουλευτών είχε μαζευτεί ή είχε φτάσει με το ηλεκτρονικό ταχυδρομείο. Σύμφωνα με μία πρώτη ερμηνεία του κανονισμού, οι βουλευτές πρέπει να μπορούν να αιτιολογήσουν την ψήφο τους για μία ψηφοφορία τόσο μεγάλης πολιτικής σημασίας, .
<P>
Όπως είπα στον κ. Jean-Pierre Cot, έχουμε από χθες αποστείλει επιστολή στον Πρόεδρο του Ευρωπαϊκού Κοινοβουλίου για να του ζητήσουμε να υποβάλει αυτό το πρόβλημα στην Επιτροπή Κανονισμού. Βέβαια, δεν επρόκειτο για μία αναπομπή σε επιτροπή με τη συνηθισμένη έννοια του όρου του άρθρου 129, αλλά για μία αναπομπή σύμφωνα με το άρθρο 5, η οποία προήλθε από την άρνηση της ψηφοφορίας της έκθεσης Elles. Συνεπώς, ήταν μία περίπτωση εντελώς διαφορετική από τις περιπτώσεις αναπομπής σε επιτροπή που έχουμε συνηθίσει.

<SPEAKER ID=18 NAME="Πρόεδρος">
Κύριε Berthu, η νομική βάση δεν φαίνεται να είναι απόλυτα σαφής. Πρέπει να επανεξεταστεί και μετά θα τύχει της δέουσας αντιμετώπισης.

<SPEAKER ID=19 LANGUAGE="EN" NAME="Ford">
Κυρία Πρόεδρε, αυτά που είπε ο κ. Berthu, για τις αιτιολογήσεις ψήφου οι οποίες φθάνουν στο Κοινοβούλιο με e-mail, μου κίνησαν την περιέργεια. Είμαι απολύτως υπέρ της σύγχρονης τεχνολογίας, αλλά νόμιζα ότι οι βουλευτές θα έπρεπε στην πραγματικότητα να είναι παρόντες για να προβούν σε αιτιολόγηση ψήφου. Αναρωτιέμαι εάν θα μπορούσα να χρησιμοποιώ κι εγώ το μέσο του e-mail.

<SPEAKER ID=20 NAME="Πρόεδρος">
Κύριε Ford, οι γραπτές δηλώσεις προς ψήφιση πρέπει να κατατίθενται και γραπτώς. Εφόσον έχουμε μοντέρνους βουλευτές, φυσικό είναι αυτοί να χρησιμοποιούν μοντέρνα μέσα επικοινωνίας. Θα έλεγα μάλιστα, ότι αυτό είναι πολύ ενδιαφέρον.

<SPEAKER ID=21 LANGUAGE="DE" NAME="Mόller">
Κυρία Πρόεδρε, η Σοσιαλιστική Ομάδα υπέβαλε χθες πρόταση μομφής κατά της Επιτροπής, με σκοπό να της δώσει ψήφο εμπιστοσύνης. Θα ήθελα να εκφράσω την παράκλησή μου να ανατεθεί στην Επιτροπή Κανονισμού, Ελέγχου της Εντολής και Ασυλιών να εξετάσει αν η εν λόγω πρόταση είναι επιτρεπτή.
<P>
(Χειροκροτήματα) Κατά την άποψή μου, αυτό ίσως μεν να μην έρχεται σε αντίθεση με το γράμμα της Συνθήκης της Ευρωπαϊκής Ένωσης, αλλά σίγουρα είναι αντίθετο με το πνεύμα της. Ως εκ τούτου, θα ήθελα να εκφράσω την παράκλησή μου, η εν λόγω πρόταση να εξεταστεί από την Επιτροπή Κανονισμού, Ελέγχου της Εντολής και Ασυλιών - προληπτικά - για να μην έρθουμε τον Ιανουάριο αντιμέτωποι με το δίλημμα αυτό.
<P>
(Χειροκροτήματα)
<SPEAKER ID=22 NAME="Πρόεδρος">
Κυρία Mόller, θα το λάβουμε αυτό υπόψη. Είπατε όμως ότι θέλετε να γίνει πριν τον Ιανουάριο. Σήμερα είναι η τελευταία σύνοδος πριν τα Χριστούγεννα. Δεν φαντάζομαι όμως ότι το Κοινοβούλιο θα συμφωνούσε μαζί μας αν καλούσαμε τους κυρίους και τις κυρίες συναδέλφους να συνεδριάσουν στη διάρκεια των Χριστουγέννων!

<SPEAKER ID=23 LANGUAGE="DE" NAME="Mόller">
Κυρία Πρόεδρε, εννοούσα πριν τη συνεδρίαση της Ολομέλειας τον Ιανουάριο, για να μην προκύψει τέτοιο δίλημμα.

<SPEAKER ID=24 NAME="Πρόεδρος">
Ευχαριστούμε, κυρία Mόller. Τώρα έγιναν τα πράγματα σαφέστερα.

<SPEAKER ID=25 LANGUAGE="EN" NAME="Green">
Kυρία Πρόεδρε, είμαι κυριολεκτικά έκπληκτη από την προηγούμενη ομιλήτρια, διότι αυτό το θεσμικό όργανο βρίσκεται προ διλήμματος, και συνεπώς δεν γνωρίζω ποιο είναι πραγματικά το πρόβλημά της. Όπως θα ξέρετε, η πρόταση μομφής κατατέθηκε σωστά σύμφωνα με τον Κανονισμό αυτού του Σώματος.
<P>
Ωστόσο, θα ήθελα να αναφερθώ στα συνοπτικά πρακτικά της χθεσινής ημέρας. Θα παρατηρήσετε ότι στο σημείο 7 για την απαλλαγή, στη δεύτερη παράγραφο, μετά τη φράση, Οι παρακάτω παρενέβησαν κατά την ψηφοφορία: , τα συνοπτικά πρακτικά περιγράφουν αρκετά σαφώς τις κατηγορίες για εκβιασμό εκ μέρους διαφόρων ατόμων, και σε κάποια στιγμή, κατηγορείται και η Ομάδα μου για εκβιασμό. Εντούτοις, δεν αναφέρουν σωστά ότι κατηγόρησα για υποκρισία όσους με κατηγόρησαν για εκβιασμό. Εάν αναφέρεται στα συνοπτικά πρακτικά η λέξη «εκβιασμός», θα πρέπει επίσης να αναφέρεται και η λέξη «υποκρισία» την οποία χρησιμοποίησα εναντίον των επικριτών μου.

<SPEAKER ID=26 NAME="Πρόεδρος">
Θα το επανεξετάσουμε, κυρία Green!

<SPEAKER ID=27 LANGUAGE="FR" NAME="Lalumiθre">
Κυρία Πρόεδρε, θα μπορούσαμε να κάνουμε μία μικρή τροποποίηση, σχετικά με τη δήλωσή μου, στην σελίδα 12 των συνοπτικών πρακτικών. Αφού υπογράμμισα την κακή διατύπωση του κειμένου της δήλωσης της Επιτροπής, ανέφερα ότι στην Ομάδα μου οι απόψεις διίσταντο και ότι εγώ, προσωπικά, θα ψήφιζα υπέρ της απαλλαγής και όχι ότι η Ομάδα μου θα ψήφιζε υπέρ της χορήγησης της απαλλαγής. Όμως, είχα όντως υποδείξει ότι οι απόψεις στην Ομάδα μου διίσταντο. Πρέπει, συνεπώς, να διευκρινιστεί αυτό.

<SPEAKER ID=28 NAME="Πρόεδρος">
Θα διορθωθεί και αυτό.

<SPEAKER ID=29 LANGUAGE="EN" NAME="Banotti">
Κυρία Πρόεδρε, διακινδυνεύοντας να καταστρέψω τα Χριστούγεννα όλων, άκουσα σήμερα το πρωί στο κομμωτήριο...
<P>
(Γέλια) να γίνεται λόγος για απεργία στα αεροδρόμια. Αναρωτιέμαι, εάν θα μπορούσατε να επιβεβαιώσετε ότι θα πραγματοποιηθούν οι πτήσεις από το αεροδρόμιο του Στρασβούργου ή εάν θα υπάρξει κάποιο πρόβλημα.

<SPEAKER ID=30 NAME="Πρόεδρος">
Αν και αυτό δεν σχετίζεται με την έγκριση των συνοπτικών πρακτικών, χαίρομαι που στη Mary αρέσει να επισκέπτεται το κομμωτήριο, όπως άλλωστε συμβαίνει με όλες μας, για να φροντίζει την ομορφιά της!

<SPEAKER ID=31 LANGUAGE="EN" NAME="Martin, David">
Kυρία Πρόεδρε, θα ήθελα να καταγραφεί στα πρακτικά πόσο ωραία δείχνουν τα μαλλιά της κυρίας Banotti.

<SPEAKER ID=32 NAME="Πρόεδρος">
Ευχαριστούμε πολύ, κ. Martin. Νομίζω πως όλοι κινούμαστε ήδη στο πνεύμα των Χριστουγέννων, παρόλα αυτά, όμως, τώρα πρέπει να διεκπεραιώσουμε το έργο μας.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Ψηφοφορίες
<SPEAKER ID=33 NAME="Lagendijk">
Μολονότι εκφράστηκαν κάποιες ανησυχίες στις συζητήσεις και σε μερικές τροπολογίες οι οποίες παρουσιάστηκαν στην Επιτροπή Μεταφορών και Τουρισμού, η Ομάδα των Πρασίνων στο Ευρωπαϊκό Κοινοβούλιο υπερψήφισε σήμερα την έκθεση του κ. McMahon μαζί με όλες τις τροπολογίες της Επιτροπής Μεταφορών και Τουρισμού.
<P>
Αυτό συνέβη, διότι θεωρώ ότι η πρόταση οδηγίας την οποία παρουσίασε η Ευρωπαϊκή Επιτροπή αποτελεί ένα θετικό βήμα προς τα εμπρός για την εναρμόνιση των εθνικών και διεθνών κανονισμών, σχετικά με τη μεταφορά επικίνδυνων εμπορευμάτων μέσω των εσωτερικών πλωτών οδών της Κοινότητας. Το γεγονός αυτό θα αυξήσει την ασφάλεια και θα προαγάγει τον θεμιτό ανταγωνισμό μεταξύ των παροχέων μεταφορικών υπηρεσιών. Οι τροπολογίες που κατέθεσε η Επιτροπή Μεταφορών και Τουρισμού απλώς βελτιώνουν την οδηγία, ζητώντας τη θέσπιση ενός μεταβατικού καθεστώτος, σύμφωνα με το οποίο όλοι οι πλέον πρόσφατοι κανόνες που αφορούν τη μεταφορά στο Ρήνο θα εφαρμόζονται σε όλες τις εσωτερικές πλωτές οδούς, τις οποίες καλύπτει η οδηγία, για όσο χρονικό διάστημα δεν θα υπάρχει διεθνής συμφωνία σε ισχύ.
<P>
Ωστόσο, η Ομάδα των Πρασίνων είχε και εξακολουθεί να έχει μερικές ανησυχίες σχετικά με το πεδίο εφαρμογής της οδηγίας. Το άρθρο 1(2) και (3) επιτρέπει στα κράτη μέλη να εξαιρούν από το πεδίο εφαρμογής της οδηγίας τις εθνικές εσωτερικές πλωτές οδούς, οι οποίες δεν συνδέονται με πλωτές οδούς άλλων κρατών μελών (§ 2) και τα στρατιωτικά σκάφη που μεταφέρουν επικίνδυνα εμπορεύματα (§ 3). Δεδομένου ότι ο γενικός σκοπός είναι η προστασία των υδάτινων οδών από την καταστροφή που μπορεί να προκαλέσουν οι επικίνδυνες ουσίες, πιστεύω ακράδαντα ότι θα πρέπει να εφαρμοσθούν οι ίδιοι κανόνες ασφαλείας για κάθε μεταφορά επικίνδυνων εμπορευμάτων, δηλαδή για τη μεταφορά στις κοινοτικές και εθνικές εσωτερικές πλωτές οδούς. Η ίδια λογική θα πρέπει επίσης να εφαρμοσθεί και για τα στρατιωτικά πλοία, καθώς δεν υφίσταται λόγος από ηθική ή περιβαλλοντική άποψη, να εξαιρέσουμε αυτά τα πλοία από την υποχρέωση σεβασμού ορισμένων απαιτήσεων ασφαλείας.
<P>
Ελπίζω συνεπώς ότι τα περισσότερα κράτη μέλη θα εφαρμόσουν αυτόματα την οδηγία σε όλες τις εσωτερικές πλωτές οδούς τους, καθώς και ότι τα στρατιωτικά σκάφη θα ακολουθήσουν σε όσο το δυνατό μεγαλύτερο βαθμό τους κανόνες που ισχύουν για όλα τα άλλα σκάφη.
<P>
Έκθεση Cot (A4-0460/98)
<SPEAKER ID=34 NAME="Gahrton και Holm">
Αντιτιθέμεθα στα συμπεράσματα αυτής της έκθεσης αναφορικά με την κοινοτική νομοθεσία και, κυρίως, σ' ό, τι αφορά την αρχή της επικουρικότητας.
<P>
Η αρχή της επικουρικότητας, η οποία θεσπίστηκε στη Συνθήκη του Μάαστριχτ, θα ήταν η αρχή ανάθεσης των αποφάσεων στο κατάλληλο «επίπεδο» και η αρχή για τη μέριμνα για να μη θέσει η ΕΕ υπό την αρμοδιότητά της τη νομοθεσία, η οποία μπορεί να υλοποιηθεί καλύτερα σε ένα άλλο πολιτικό επίπεδο. Δεν πρέπει να είναι μία αρχή υπεράσπισης της ορθότητας και μη αμφισβήτησης της κοινοτικής νομοθεσίας.
<P>
Αντιτιθέμεθα ιδιαιτέρως στην παράγραφο Β, η οποία δηλώνει ότι δεν υπάρχει λόγος να εφαρμόζεται η αρχή της επικουρικότητας σε τομείς που εμπίπτουν στην αποκλειστική αρμοδιότητα της Κοινότητας και στην πολύ αντιφατική παράγραφο Γ, η οποία δηλώνει ότι η αρχή της επικουρικότητας θα εφαρμόζεται, αλλά, παράλληλα θα διατηρείται ολόκληρο το κοινοτικό κεκτημένο. Αυτό είναι εντελώς αντίθετο από τον σκοπό της αρχής της επικουρικότητας, όπως αυτή παρουσιάστηκε κατά τη θέσπισή της στη Συνθήκη του Μάαστριχτ.
<P>
Καταψηφίσαμε ολόκληρη την έκθεση, εφόσον θεωρούμε ότι, η αρχή της επικουρικότητας θα πρέπει να είναι μία αρχή, η οποία συνεπάγεται ότι η ΕΕ δεν θα αναλάβει νομοθετικό έργο, το οποίο μπορεί να υλοποιηθεί αποτελεσματικότερα σ' ένα χαμηλότερο επίπεδο της διαδικασίας λήψης αποφάσεων, π.χ. σε εθνικό, περιφερειακό ή επίπεδο δήμου, ή ακόμη σε ορισμένες περιπτώσεις θα ήταν πιο κατάλληλο αυτό να γίνει σε διεθνές επίπεδο, π.χ. στον ΟΑΣΕ, στον ΟΗΕ ή στο Ευρωπαϊκό Συμβούλιο.
<P>
Για να γίνει καλύτερη η νομοθεσία, πρέπει, κατά την άποψή μας, να περιοριστεί το κοινοτικού επιπέδου νομοθετικό έργο σε έναν ελάχιστο βαθμό, να γίνει ευκολονόητο και να καταργηθεί το σύστημα της προσθήκης παραρτημάτων και επεξηγήσεων που αφήνουν ανοιχτή τη δυνατότητα γενικών ερμηνειών και που καθιστούν, κατ' αρχήν, αδύνατη την κατανόηση της κοινοτικής νομοθεσίας από τους πολίτες.

<CHAPTER ID=3>
Πρόγραμμα Tempus III
<SPEAKER ID=35 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0464/98) του κ. Evans, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την πρόταση απόφασης του Συμβουλίου που αφορά την έγκριση της τρίτης φάσης του διευρωπαϊκού προγράμματος συνεργασίας για την τριτοβάθμια εκπαίδευση (TEMPUS III) (2000-2006) (COM(98)0454 - C4-0554/98-98/0246(CNS)).

<SPEAKER ID=36 NAME="Evans">
Κυρία Πρόεδρε, εκ μέρους της Ομάδας μου χαιρετίζω την έκθεση της Επιτροπής και ελπίζω ότι θα γίνει σήμερα αποδεκτή με τις τροπολογίες που προτείνω.
<P>
Πρώτον, επιθυμώ να ζητήσω συγγνώμη από τους συναδέλφους μου στην Επιτροπή Πολιτισμού και από την Επιτροπή για το γεγονός ότι δεν κατέστη δυνατό να παρευρεθώ στην Επιτροπή Πολιτισμού όταν αποφασίζονταν οι τροπολογίες, αλλά τη συγκεκριμένη χρονική στιγμή βρισκόμουν μέσα σε ένα αεροπλάνο στον διάδρομο απογείωσης του Heathrow εν αναμονή της απογείωσης και παρέμεινα εκεί για δύο ώρες.
<P>
Είμαι, το λιγότερο, έκπληκτος που το Συμβούλιο δείχνει είτε ότι αγνοεί τον ρόλο του Κοινοβουλίου είτε ότι δεν ανέμενε αυτή τη συζήτηση. Φαίνεται ότι συνέταξε την κοινή του θέση στις 4 Δεκεμβρίου. Το νέο του κείμενο, στα γαλλικά, έφτασε στα χέρια μου μόλις χθες. Αυτός δεν είναι ικανοποιητικός τρόπος για να προχωρήσουμε. Μπορεί να ισχυριστεί κανείς ότι η έκθεση θα πρέπει να αναπεμφθεί στην επιτροπή, ούτως ώστε να μπορέσουμε να επανεξετάσουμε το νέο κείμενο, ωστόσο, αφού το σκέφθηκα, δεν θα προτείνω αυτή τη διαδικασία. Όμως, υπό το φως του εγγράφου που έλαβα χθες, θα αποσύρω τις τροπολογίες αριθ. 10, 11 και 12, καθώς έχουν πλέον καλυφθεί.
<P>
Το TEMPUS είναι κάτι περισσότερο από ένα αξιόλογο πρόγραμμα. Διαδραματίζει, και θα συνεχίσει να διαδραματίζει, ουσιαστικό ρόλο για την ανάπτυξη των χωρών της Ανατολικής Ευρώπης, χωρών οι οποίες ήταν για πάρα πολύ καιρό αποκλεισμένες από τη Δύση. Όταν οι συγκεκριμένες νέες Δημοκρατίες άρχισαν να αναδύονται, θεωρήθηκε ότι ένα πανεπιστήμιο είναι πάντα ένα πανεπιστήμιο, ας βρίσκεται στην Πράγα ή το Παρίσι, τη Βουδαπέστη ή το Birmingham. Η πραγματικότητα αποδείχθηκε πολύ διαφορετική. Η εκπαίδευση, όπως και τόσες άλλες πτυχές της ζωής στις χώρες του ανατολικού μπλοκ, είχε μείνει πίσω. Το πρόγραμμα ΤΕΜPUS επιδίωξε να γεφυρώσει αυτό το χάσμα και να οικοδομήσει μία εκπαιδευτική γέφυρα με τη δεκαετία του '90: μία γέφυρα η οποία οικοδομήθηκε στα θεμέλια των χρηματοδοτήσεων της ΕΕ, των επιχορηγήσεων που βοηθούν τους πανεπιστημιακούς να ταξιδέψουν και να μοιρασθούν εμπειρίες, και των επιχορηγήσεων για κοινά προγράμματα και πρωτοβουλίες αμοιβαίου συμφέροντος. Το πρόγραμμα ΤΕΜPUS παρείχε επίσης νέο και σύγχρονο εξοπλισμό, δίδοντας τη δυνατότητα στους φοιτητές και στους δασκάλους τους να έρθουν σε επαφή με τις καλύτερες εκπαιδευτικές ευκαιρίες. Πράγματι, έχω δει ορισμένα αρκετά ερειπωμένα κτίρια, επί παραδείγματι στη Ρουμανία, να στεγάζουν άριστους σύγχρονους υπολογιστές, οι οποίοι αποκτήθηκαν από τα χρήματα του κοινοτικού προγράμματος ΤΕΜPUS.
<P>
Τα μεμονωμένα ιδρύματα που είναι δικαιούχοι των επιχορηγήσεων του προγράμματος ΤΕΜPUS αναγνωρίζουν αβίαστα τι οφείλουν σε αυτό το πρόγραμμα και στην Ένωση γενικότερα. Σε ευρύτερο πλαίσιο, η εκπαίδευση παίζει αποφασιστικό ρόλο για την ανάπτυξη των οικονομιών και την αναζωογόνηση της βιομηχανίας καθώς και ολόκληρων περιοχών. Η οικοδόμηση μιας επιτυχημένης χώρας απαιτεί ευημερούσα οικονομία και για να επιτευχθεί αυτό απαιτούνται επενδύσεις σε κάθε βαθμίδα της εκπαίδευσης. Το πρόγραμμα ΤΕΜPUS βοηθά και ενθαρρύνει τις χώρες εκείνες που χρειάζονται βοήθεια για να βελτιωθούν. Χωρίς αυτό θα υπήρχαν σοβαρές αδυναμίες στο εκπαιδευτικό τους σύστημα και εμείς, οι λαοί της Δυτικής Ευρώπης και τα πιο ευημερούντα έθνη, θα υφιστάμεθα αναπόφευκτα τον έμμεσο αντίκτυπο αυτού του γεγονότος.
<P>
Οι καινούριες προτάσεις για το πρόγραμμα ΤΕΜPUS είναι θεμελιωμένες στις εμπειρίες των τελευταίων ετών. Πολλές από τις προηγούμενες δικαιούχες χώρες δεν είναι πλέον επιλέξιμες, καθώς συμμετέχουν πλέον στα προγράμματα SOCRATES ή LEONARDO. Οι τροπολογίες μου στο έγγραφο της Επιτροπής ζητούν, μεταξύ άλλων μέτρων, τη σύνδεση των νέων προγραμμάτων με τα προγράμματα SOCRATES και LEONARDO, με την ελπίδα ότι όλη η πολύτιμη δουλειά και οι δεσμοί που οικοδομήθηκαν δεν χάθηκαν. Αλλά, οι νέες δικαιούχες χώρες, τα κράτη της πρώην Σοβιετικής Ένωσης, η Μογγολία, η Βοσνία-Ερζεγοβίνη, η Αλβανία και η πρώην Γιουγκοσλαβική Δημοκρατία της Μακεδονίας θα είναι τώρα δικαιούχες των πιστώσεων του προγράμματος ΤΕΜPUS. Γνωρίζω και έχω διαπιστώσει τη βοήθεια που παρείχε το πρόγραμμα ΤΕMPUS στις άλλες χώρες για την ανάπτυξη των εκπαιδευτικών τους συστημάτων και θα πρέπει τώρα να διασφαλίσουμε και να κάνουμε ό, τι είναι δυνατό, ώστε να εξασφαλισθεί ότι το ΤΕΜPUS θα βοηθήσει αυτές τις χώρες που θα είναι δικαιούχες από τώρα και στο εξής.
<P>
Προτείνω επίσης στις τροπολογίες μου να καταβληθεί ιδιαίτερη προσπάθεια για να συμμετάσχουν στο πρόγραμμα περισσότεροι φοιτητές από εθνοτικές μειονότητες, συνδέοντας έτσι ανθρώπους από πολιτισμικές, γλωσσικές και εθνοτικές μειονότητες με παρόμοιους ανθρώπους από άλλες χώρες. Αυτός θα ήταν ένας εξαιρετικός τρόπος οικοδόμησης μίας Ευρώπης των πολιτών. Είναι επίσης βασικό, όπως δηλώνω και σε μία άλλη τροπολογία, να μην τεθεί σε μειονεκτική θέση καμία ομάδα πολιτών. Θα πρέπει να διασφαλίσουμε ότι το πρόγραμμα ΤΕΜPUS και όλα τα ευρωπαϊκά προγράμματα θα περιλαμβάνουν όσο το δυνατόν περισσότερες ομάδες ανθρώπων και δεν θα αποκλείουν καμία. Ιδιαίτερα τα προγράμματα εκείνα που έχουν ως βάση την εκπαίδευση και τους νέους ανθρώπους θα πρέπει να φέρνουν τους ανθρώπους κοντά και να περιλαμβάνουν όσο το δυνατόν περισσότερα τμήματα της κοινωνίας.
<P>
Η πρόσφατη έκθεση του Ελεγκτικού Συνεδρίου υπήρξε επικριτική για τον τρόπο με τον οποίο δαπανήθηκαν ορισμένα χρήματα του προγράμματος ΤΕΜPUS. Είναι αλήθεια ότι ορισμένοι πανεπιστημιακοί ενδιαφέρονται πιθανώς περισσότερο, και είναι κατανοητό, για τις εκπαιδευτικές πτυχές και δεν ενδιαφέρονται τόσο για τις μικρολεπτομέρειες που προϋποθέτουν οι επιχορηγήσεις και οι λογιστικές διαδικασίες.
<P>
Ελπίζω πραγματικά ότι, υπό το φως της έκθεσης του Ελεγκτικού Συνεδρίου, θα διασφαλίσουμε ότι οι δικαιούχοι των πιστώσεων του προγράμματος ΤΕΜPUS θα δίνουν ακριβείς απαντήσεις, έτσι ώστε να εξασφαλίσουμε ότι οι πολίτες θεωρούν ότι υπάρχει διαφάνεια και ότι θα μπορούμε να λογοδοτήσουμε για τα χρήματα που δαπανώνται. Εντούτοις, είναι χρήματα που δαπανώνται με σώφρονα και σωστό τρόπο και μολονότι λυπάμαι για τον τρόπο με τον οποίο παρουσίασε το Συμβούλιο το νέο του έγγραφο, ελπίζω πραγματικά ότι σήμερα το πρωί το Κοινοβούλιο θα υποστηρίξει αυτή την έκθεση.

<SPEAKER ID=37 NAME="Χριστοδούλου">
Κυρία Πρόεδρε, όπως πολύ καλά ανέλυσε προηγουμένως ο εισηγητής κ. Evans, το πρόγραμμα αυτό ουσιαστικά βοηθάει ώστε η παιδεία να γίνει ένα οικονομικό αγαθό για τις χώρες που έχουν πολύ μεγάλη ανάγκη.
<P>
Τώρα, από πλευράς καθαρά δημοσιονομικής, όπως και οι προηγούμενες φάσεις, το πρόγραμμα TEMPUS III δεν διαθέτει ξεχωριστό δημοσιονομικό πλαίσιο ή ξεχωριστή δημοσιονομική δέσμη. Η χρηματοδότηση όμως των δράσεών του εξαρτάται από τα δύο προγράμματα -το PHARE και το TACIS- και επομένως η δυνατότητα εφαρμογής του είναι συνάρτηση των διαθεσίμων πόρων γι' αυτά τα δύο προγράμματα, με την προϋπόθεση βέβαια, ότι θα εξακολουθούν να υπάρχουν και να εξελίσσονται. Και αυτό είναι κάτι το οποίο πρέπει να έχουμε υπόψη μας όταν αξιολογούμε τον τρόπο με τον οποίο το πρόγραμμα θα εφαρμοστεί.
<P>
Μια δεύτερη παρατήρηση αφορά την εκτίμηση του ύψους της χρηματοδοτήσεως. Αυτό βεβαίως δεν μπορεί να βασιστεί στη χρηματοδότηση των προηγουμένων φάσεων, διότι τα κράτη, όπως ήδη ελέχθη, είναι διαφορετικά. Αλλα ήταν πριν, άλλα είναι τώρα. Αλλά και οι σκοποί είναι διαφορετικοί. Βέβαια, αυτό προϋποθέτει ότι θα υπάρχουν διαθέσιμοι πόροι, είναι δε απαραίτητο η Επιτροπή να εξασφαλίσει την ύπαρξη των δημοσιονομικών πληροφοριών οι οποίες, δυστυχώς, δεν περιλαμβάνονται στις ανακοινώσεις τις οποίες έχει κάνει. Θα πρέπει από εδώ και εμπρός να παρέχονται, ώστε να ξέρουμε ακριβώς πού βρισκόμαστε. Αυτό θα εξασφαλίσει την αναγκαία διαφάνεια, πολύ δε περισσότερο επειδή υπάρχει κατά κανόνα διπλή πηγή χρηματοδοτήσεως και αυτό δημιουργεί πρόβλημα: οι λειτουργικές δαπάνες είναι από το PHARE ή το TACIS και οι διοικητικές δαπάνες από το Ίδρυμα Επαγγελματικής Εκπαιδεύσεως. Και, εν προκειμένω, ήθελα να παρατηρήσω, κυρία Πρόεδρε, ότι είναι πολύ μεγάλη και η ευθύνη της αρμόδιας Επιτροπής Πολιτισμού και Νεότητας να παρακολουθήσει την εκτέλεση αυτών των προγραμμάτων, ώστε να μην συμβούν αυτά τα οποία σε ορισμένες περιπτώσεις έχουν συμβεί σε προηγούμενες περιόδους. Θα πρέπει επίσης να υπάρξει μεγαλύτερη ευελιξία και προσαρμοστικότητα, με την φροντίδα βέβαια πάντα να επιλέγονται δράσεις που να μπορούν να εφαρμοστούν. Και αυτό το ανέλυσε επίσης πολύ σωστά ο κ. Evans, είναι δε σημαντικό από δημοσιονομικής πλευράς. Επίσης, θα πρέπει να εξασφαλιστεί η συνοχή και η συμπληρωματικότητα με άλλες δράσεις, ώστε να υπάρξει η μεγαλύτερη δυνατή αποτελεσματικότητα από τον συνδυασμό των διαφόρων δράσεων πάνω στο συγκεκριμένο αντικείμενο.

<SPEAKER ID=38 LANGUAGE="DE" NAME="Hawlicek">
Κυρία Πρόεδρε, εξ ονόματος της Ομάδας μου, θα ήθελα να συγχαρώ τον Robert Evans για την εισήγησή του και να εξάρω τη σημασία του Προγράμματος ΤΕMPUS. Η συνεργασία στους τομείς της Παιδείας και του Πολιτισμού είναι ιδιαίτερα σημαντική, ιδιαίτερα για τις νέες Δημοκρατίες στην Ανατολική Ευρώπη.Πρόκειται για δύο τομείς όπου είναι πράγματι δυνατή η συνεργασία επί ίσοις όροις με τις νέες Δημοκρατίες και τα μελλοντικά μέλη της Ευρωπαϊκής Ένωσης. Για το λόγο αυτό τονίζω τη σημασία του συγκεκριμένου προγράμματος.

<SPEAKER ID=39 LANGUAGE="EN" NAME="Banotti">
Kυρία Πρόεδρε, καθώς αυτή είναι η τελευταία ημέρα πριν από τις διακοπές των Χριστουγέννων, ο κ. Evans θα χαρεί να μάθει ότι συμφωνούμε πλήρως μαζί του. Αυτή είναι η πρώτη φορά που ακούω για την κοινή θέση η οποία έφθασε χθες και συμφωνώ απολύτως με την άποψή του ότι απλούστατα δεν είναι αρκετά καλό. Υποστηρίζοντας πλήρως την έκθεση του κ. Evans θα ήθελα να κάνω μερικά σχόλια.
<P>
Ο κ. Evans ορθώς δηλώνει ότι η εκπαίδευση αποτελεί ουσιαστικό παράγοντα για την ανάπτυξη αυτών των χωρών. Πριν από μερικά χρόνια είχα δει σε πόσο οικτρή κατάσταση βρισκόταν ο εξοπλισμός, ιδιαίτερα ο επιστημονικός εξοπλισμός, σε πολλές από τις χώρες που δέχθηκαν ενίσχυση. Απλώνουμε το δίκτυό μας πολύ μακρύτερα αυτή τη φορά, ελπίζοντας ότι δεν θα είναι τόσο λεπτό. Εάν κανένας, εκτός από έναν ή δύο ανθρώπους σε μια τεράστια έκταση και σε έναν αριθμό χωρών, δεν γνωρίζει τι κάνουμε, τότε το πρόγραμμα θα χάσει την αξία του.
<P>
Υπάρχει ακόμα ένας τομέας με τον οποίο πρέπει να ασχοληθούμε και αυτός αφορά τη γνώση μας για το τι συμβαίνει στα εκπαιδευτικά συστήματα αυτών των χωρών. Είδαμε τις δραστικές επιπτώσεις που είχε το πρόγραμμα SOCRATES στις δικές μας χώρες. Για τον λόγο αυτό είμαστε πολύ αναστατωμένοι - ιδιαίτερα στην Ομάδα μου - για τον πολύ μικρό προϋπολογισμό, ο οποίος μας παραχωρείται για την προσπάθεια εφαρμογής αυτού που στην πραγματικότητα αποτελεί ένα από τα πιο επιτυχημένα κεφάλαια στην ιστορία της Κοινότητας.
<P>
Ελπίζω ότι, στα πλαίσια της έκθεσης του κ. Evans, θα υπάρξει κάποιος τρόπος για μπορέσουμε να ακούσουμε - κατά προτίμηση απευθείας από τους ανθρώπους που βοηθήθηκαν από το πρόγραμμα - ποια είναι ακριβώς η επίδραση του προγράμματος ΤΕΜPUS στις χώρες τους. Υπάρχει ένα ρητό των Κινέζων, το οποίο λέει ότι εάν αγαπάς το παιδί σου στείλτο σε ένα ταξίδι. Εμείς οι ίδιοι δεν είχαμε τόσο πολύ μεγάλη εμπειρία από ταξίδια, αντίθετα με τους φοιτητές μας, οι οποίοι πηγαίνουν στις χώρες της Ανατολικής Ευρώπης και αυτός είναι ένας τομέας όπου η εκπαίδευσή μας θα μπορούσε να βελτιωθεί σημαντικά.
<P>
Βρισκόμαστε στην ευχάριστη θέση να υποστηρίξουμε όλες τις τροπολογίες του κ. Evans και ευχόμαστε σε αυτόν και σε όλους όσοι επωφελήθηκαν από το πρόγραμμα ΤΕΜPUS πολύ ευτυχισμένα Χριστούγεννα.

<SPEAKER ID=40 LANGUAGE="FI" NAME="Ryynδnen">
Αξιότιμη κυρία Πρόεδρε, επιθυμώ και εγώ να συγχαρώ τον κύριο Evans γι' αυτή την καλή έκθεση, την οποία υποστηρίζω πλήρως. Καθόλη τη δεκαετία του'90, το πρόγραμμα TEMPUS υπήρξε ένα πολύ σημαντικό και αποτελεσματικό μέσο για τις χώρες ΚΑΕ και αργότερα για τα νέα ανεξάρτητα κράτη, προκειμένου να αναπτυχθεί και να βελτιωθεί η τριτοβάθμια εκπαίδευση. Με τη βοήθεια αυτού του προγράμματος έχει βελτιωθεί σημαντικά η ετοιμότητα των ιδρυμάτων της τριτοβάθμιας εκπαίδευσης στις χώρες ΚΑΕ, για τη συμμετοχή τους στα κοινοτικά προγράμματα για την εκπαίδευση, τα οποία είναι εφεξής ανοικτά για τις συγκεκριμένες χώρες.
<P>
Έτσι, το πρόγραμμα TEMPUS ΙΙΙ, το οποίο προτείνει τώρα η Επιτροπή, προορίζεται να ενισχύσει μετά το έτος 2000, τις χώρες με τις οποίες υπάρχει εταιρική σχέση, ως τμήμα των προγραμμάτων PHARE και TACIS, εφόσον οι χώρες αυτές δεν μπορούν να συμμετάσχουν στα υπόλοιπα κοινοτικά προγράμματα. Το κέντρο βάρος της δράσης επικεντρώνεται στη μεταρρύθμιση της διοίκησης και την ανάπτυξη της εκπαίδευσης, εγκαθιδρύονταις δεσμούς και με τον επιχειρηματικό κόσμο. Ό, τι και να πούμε δεν είναι αρκετό για να τονίσει τη σημασία που έχει η τριτοβάθμια εκπαίδευση για τη διαδικασία των μεταρρυθμίσεων στον οικονομικό και κοινωνικό τομέα στις χώρες οι οποίες δέχονται τις εν λόγω ενισχύσεις.
<P>
Επειδή τα περιθώρια ενισχύσεων στο πλαίσιο των προγραμμάτων PHARE και TACIS είναι ωστόσο περιορισμένα, όπως έχει διαπιστωθεί άλλωστε και εδώ, είναι απολύτως απαραίτητο να μεριμνήσουμε για τον αποτελεσματικό συντονισμό αυτού του προγράμματος με τις υπόλοιπες κοινοτικές δράσεις, προκειμένου να αποκομίσουμε το μεγαλύτερο δυνατό όφελος από αυτά τα προγράμματα. Σε αυτό το σημείο συμφωνώ με τον εισηγητή για τα σημεία στα οποία θα πρέπει να δοθεί το μεγαλύτερο βάρος, όπως επίσης συμφωνώ στο ότι θα πρέπει να δοθεί ιδιαίτερη προσοχή στις δυνατότητες των φοιτητών που ανήκουν σε διάφορες μειονότητες να συμμετάσχουν στα προγράμματα ανταλλαγών. Τα μαθήματα γλωσσών και πολιτισμού θα πρέπει να συμπεριληφθούν οπωσδήποτε στα συμπληρωματικά μέτρα, τα οποία θα πρέπει να ενισχυθούν κατά προτεραιότητα.
<P>
Το νέο πρόγραμμα TEMPUS πρόκειται να παίξει έναν πιο ξεκάθαρο πολιτικό ρόλο ως μέρος των προσπαθειών για τη σταθερότητα στην επικράτεια των δικαιούχων χωρών. Στην πραγματικότητα, το πρόγραμμα TEMPUS αποτελεί και ένα μέσο για την περιφερειακή διασυνοριακή συνεργασία μεταξύ των σημερινών υποψηφίων προς ένταξη χωρών και των μη συνδεδεμένων χωρών. Είναι σημαντικό οι τομείς στους οποίους αυτό το πρόγραμμα δίνει έμφαση, να εναρμονίζονται με εκείνους των προγραμμάτων PHARE και TACIS. Επομένως, με το πρόγραμμα αυτό, θα πρέπει να ενισχυθούν μέσω της εκπαίδευσης οι μεταρρυθμιστικές προσπάθειες στους τομείς της οικονομίας, του εκδημοκρατισμού και της διοίκησης.
<P>
Η γεωγραφική περιοχή που συμμετέχει στο πρόγραμμα, την οποία συνιστούν οι δικαιούχες χώρες είναι πολύ μεγάλη, ενώ συγχρόνως υπάρχουν σε αυτές εξαιρετικά πολλές πολιτικές αποχρώσεις. Κατά συνέπεια, η στρατηγική που θα εφαρμοστεί, θα πρέπει να προσαρμοσθεί στις ιδιαιτερότητες κάθε χώρας και κάθε ομάδας χωρών. Με την ενίσχυση της διευρωπαϊκής έρευνας, μπορούμε να επιτύχουμε τη σύγκλιση αυτών των χωρών με την Κοινότητα σε διάφορα επίπεδα, καθώς και να αξιοποιήσουμε τις εμπειρίες που θα προκύψουν από την ενοποίηση.

<SPEAKER ID=41 NAME="Κerr">
Κυρία Πρόεδρε, μου άρεσε το σχόλιο της κυρίας Ryynδnen, για τις πολλές πολιτικές αποχρώσεις (hues) και ιδού ένας πολιτικός Ηugh ο οποίος κάνει την παρέμβασή του σήμερα το πρωί.
<P>
Χαιρετίζω την έκθεση αυτή του κ. Evans για αρκετούς λόγους. Πρώτον, ως παλιός πανεπιστημιακός με 25 χρόνια καριέρα, θέλω να βλέπω να πηγαίνουν πολλά χρήματα στους παλιούς μου φίλους για να τους κρατούν στο επάγγελμα, σε περίπτωση που χρειαστεί να ξαναδουλέψω μαζί τους τον επόμενο χρόνο. Βεβαίως αυτό δεν θα συμβεί, όπως γνωρίζει πολύ καλά ο κ. Evans.
<P>
Δεύτερον, θα ήθελα να την χαιρετίσω επειδή το ΤΕΜPUS I βρισκόταν υπό τη διεύθυνση - όπως μου λέει ο κ. McMahon - μίας καλής γυναίκας από το Ayrshire, της Leslie Wilson. Σαφέστατα, η επιτυχία του προγράμματος οφείλεται στο γεγονός ότι το επινόησε και το διαχειρίστηκε μία Σκωτσέζα. Ως ο επικεφαλής του Σκωτικού Σοσιαλιστικού Κόμματος για τις επικείμενες ευρωεκλογές, οι οποίες θα εξασφαλίσουν την επανεκλογή μου τον επόμενο χρόνο, χαιρετίζω ιδιαίτερα αυτό το γεγονός.
<P>
Τρίτον, την χαιρετίζω επειδή προέρχεται από τον φίλο μου, τον κ. Evans, ο οποίος αποτελεί ο ίδιος τιμή για την ανώτατη εκπαίδευση. Μου λέει ότι έχει δύο πτυχία από το London University και ότι είναι επίτιμος διδάκτορας στο Brunel University. Αυτό γεννά ερωτηματικά για την ποιότητα του συγκεκριμένου πανεπιστημίου, αλλά είμαι σίγουρος ότι θα έχει καλή συμμετοχή στο πρόγραμμα TEMPUS.
<P>
Την χαιρετίζω επειδή διαδίδει την εκπαίδευση σε όλη την επικράτεια της Ευρωπαϊκής Ένωσης και τη συνδέει με τα νέα κράτη. Αλλά έχω ερωτηματικά για τα ποσά και το ύψος των απαιτούμενων πόρων, όπως και ο κ. Evans. Χρειαζόμαστε περισσότερα χρήματα γι' αυτό το πρόγραμμα και για όλα τα εκπαιδευτικά προγράμματα, προκειμένου να τα κάνουμε πραγματικότητα, ιδιαίτερα σε ό, τι αφορά τα νέα κράτη μέλη.
<P>
Την χαιρετίζω επειδή η φίλη μου, η κυρία Mϋller, η οποία αποτελεί το «μαστίγιο» της Επιτροπής, μου λέει ότι το πρόγραμμα διευθύνεται πολύ καλά, και ότι ο οδοντίατρος της κυρίας Cresson δεν συμμετέχει καθόλου σε αυτό. Συνεπώς μπορούμε να έχουμε εμπιστοσύνη στη διαχείρισή του.
<P>
Για όλους αυτούς τους λόγους θα πρέπει να υποστηρίξουμε αυτό το πρόγραμμα. Αλλά, όπως και ο κ. Evans, θα πρέπει να πω ότι ο τρόπος του Συμβουλίου είναι αρκετά προσβλητικός από τη στιγμή που υιοθετεί την κοινή θέση χωρίς να λάβει καθόλου υπόψη του τη θέση του Κοινοβουλίου. Υποψιάζομαι ότι αυτό αποτελεί παραβίαση των κανόνων της διοργανικής συμφωνίας. Θα ήταν ωραία να αποσύρουμε τη γνωμοδότησή μας, κύριε Evans, και να τραβήξουμε το θέμα για άλλους έξι μήνες, αλλά δεν θέλουμε να τιμωρήσουμε τα πανεπιστήμια μόνο και μόνο επειδή το Συμβούλιο συμπεριφέρθηκε άσχημα. Αλλά, οπωσδήποτε θα πρέπει να τους διαβιβάσουμε τη δυσαρέσκειά μας.

<SPEAKER ID=42 LANGUAGE="DE" NAME="Lukas">
Κυρία Πρόεδρε, ο τρόπος συνεργασίας που προβλέπει το πρόγραμμα TEMPUS ανοίγει στην Ευρωπαϊκή Ένωση εντελώς νέες περιοχές. Εν όψει του προγράμματος TEMPUS ΙΙΙ, θεωρώ το να καθοριστούν οι εκάστοτε προτεραιότητες σε στενή εξάρτηση με τις εθνικές ανάγκες των επιλέξιμων χωρών θέμα μείζονος σημασίας στο οποίο πρέπει να δοθεί η δέουσα προσοχή. Η Επιτροπή οφείλει να μεριμνήσει ώστε το νέο πρόγραμμα να αποδειχθεί πιο αποτελεσματικό, βάσει της κριτικής που ασκήθηκε στην έκθεση αξιολόγησης. Καθώς τα μέτρα στον τομέα της τριτοβάθμιας εκπαίδευσης παίζουν πρωταγωνιστικό ρόλο στη διαδικασία ένταξης, η Επιτροπή, καθώς και όλοι οι άλλοι δρώντες φέρουν μεγάλη ευθύνη. Τάσσομαι υπέρ της άποψης του εισηγητή, ότι είναι επιβεβλημένη η παροχή οικονομικής ενίσχυσης για την κινητικότητα και των φοιτητών. Σίγουρα δεν πρόκειται για «αμελητέα ποσότητα», όπως άλλωστε αναφέρεται και στην έκθεση, αλλά αντιθέτως αυτοί αποτελούν τη μαγιά του μέλλοντος.

<SPEAKER ID=43 LANGUAGE="EN" NAME="Cushnahan">
Κυρία Πρόεδρε, το πρόγραμμα ΤΕΜPUS είναι επιτυχές και συνέβαλε μοναδικά στην ανάπτυξη του συστήματος της τριτοβάθμιας εκπαίδευσης στις χώρες της Κεντρικής και Ανατολικής Ευρώπης.
<P>
Δεδομένων των μείζονων αλλαγών στο πολιτικό πλαίσιο εντός του οποίου λειτουργεί, ιδιαίτερα καθώς η διαδικασία διεύρυνσης αποκτά ώθηση, είναι καιρός να αξιολογήσουμε και να εκσυγχρονίσουμε ορισμένα στοιχεία του κατά την προετοιμασία της τρίτης φάσης του. Είναι ιδιαίτερα σημαντικό, καθώς οι χώρες αυτές μεταβαίνουν προς τις οικονομίες της ελεύθερης αγοράς, να βοηθήσουμε στην ανάπτυξη των προγραμμάτων διδασκαλίας, προκειμένου αυτά να ανταποκριθούν στη νέα οικονομική κατάσταση και κυρίως προκειμένου να παράσχουν τις απαραίτητες δεξιότητες για επιχειρηματικές δραστηριότητες. Επιπλέον, οι πρωτοβουλίες σχετικά με τα προγράμματα διδασκαλίας θα πρέπει να παράσχουν την ευκαιρία στους πανεπιστημιακούς και στους φοιτητές των ιδρυμάτων της τριτοβάθμιας εκπαίδευσης να μάθουν περισσότερα για το ήθος της Ένωσης, τον ρόλο της στον κόσμο, τις πολιτικές μας προτεραιότητες και τις ευθύνες που συνεπάγεται η ευρωπαϊκή ιθαγένεια και ένταξη. Η Δράση Jean Monnet είναι επιτυχής ως προς την επίτευξη ορισμένων από αυτούς τους στόχους στους κόλπους της ίδιας της Ευρωπαϊκής Ένωσης. Θα μπορούσαμε να διδαχθούμε από αυτή και να εφαρμόσουμε τα καλύτερα στοιχεία της στο ΤEMPUS III.
<P>
Συγχαίρω τον εισηγητή και αναμένω με ανυπομονησία την απάντηση του Κοινοβουλίου και του Συμβουλίου για τον άσχημο τρόπο με τον οποίο χειρίσθηκε το θέμα το Συμβούλιο σε ό, τι αφορά την απόφαση που έλαβε χθες.

<SPEAKER ID=44 LANGUAGE="FI" NAME="Virrankoski">
Αξιότιμη κυρία Πρόεδρε, η υπό εξέταση έκθεση του κυρίου Evans σχετίζεται με την επαναδιατύπωση της πολιτικής της Ευρωπαϊκής Ένωσης στον τομέα της νεότητας και του πολιτισμού. Μέχρι σήμερα, το Κοινοβούλιο έχει εξετάσει σε πρώτη ανάγνωση την καινούργια βάση του κανονισμού των προγραμμάτων ΣΩΚΡΑΤΗΣ και LEONARDO, καθώς και του προγράμματος για την νεότητα και του προγράμματος-πλαισίου για τον πολιτισμό. Τώρα, το θέμα αφορά τη συνέχιση του προγράμματος TEMPUS. Η Επιτροπή Πολιτισμού, Νεότητας, Παιδείας και Μέσων Ενημέρωσης πραγματοποίησε μία πολύ εκτεταμένη εργασία προετοιμάζοντας αυτές τις δράσεις για τις προκλήσεις της επόμενης χιλιετηρίδας. Συνεπώς, θα πρέπει να αναγνωρισθεί ιδιαίτερα η εργασία αυτής της επιτροπής και επιθυμώ να ευχαριστήσω ιδιαίτερα τον κύριο Evans για τη συγκεκριμένη έκθεση.
<P>
Η τριτοβάθμια εκπαίδευση και η σχετική με αυτήν έρευνα, διαμορφώνει τις βάσεις μιας νέας κοινωνίας. Για αιώνες είχε έναν διεθνή χαρακτήρα, επειδή με την βοήθειά της ήταν δυνατή η συλλογή της πιο προωθημένης γνώσης της ανθρωπότητας ώστε να υπάρξει κοινή χρήση της. Γι' αυτό, είναι φυσικό η Ευρωπαϊκή Ένωση να αποδίδει μεγάλη αξία ακριβώς στην ανάπτυξη της συνεργασίας μεταξύ των ιδρυμάτων της τριτοβάθμιας εκπαίδευσης. Το πρόγραμμα TEMPUS το οποίο αφορούσε τις χώρες της Κεντρικής και Ανατολικής Ευρώπης ξεκίνησε το 1990 και έκτοτε συνεχίζεται ακατάπαυστα. Το πρόγραμμα το οποίο ξεκινά τώρα αφορά έναν πιο περιορισμένο γεωγραφικό χώρο από τον αρχικό, επειδή οι περισσότερες υποψήφιες για ένταξη στην ΕΕ χώρες συμμετέχουν ήδη στα προγράμματα ΣΩΚΡΑΤΗΣ και LEONARDO.
<P>
Είναι ιδιαίτερα σημαντικό να επιτευχθεί η συμμετοχή της νεολαίας και ειδικά των φοιτητών στις διεθνείς δράσεις. Οι σημερινοί φοιτητές της τριτοβάθμιας εκπαίδευσης συγκροτούν τους παράγοντες της αυριανής κοινωνίας. Ακόμα και αν η φοίτηση στο εξωτερικό είναι μόνο για μικρό χρονικό διάστημα, ανοίγει ωστόσο μια εντελώς νέα οπτική γωνία στη διεθνή κοινότητα και στις σχέσεις μεταξύ των λαών. Μολονότι ο πρωταρχικός στόχος των σπουδών θα είναι η εμβάθυνση σε γνώσεις και δεξιότητες, οι ανταλλαγές φοιτητών ανοίγουν τελείως καινούργιους τρόπους προσέγγισης σε διεθνή ζητήματα και προβλήματα.
<P>
Φυσικά, οι ανταλλαγές φοιτητών και καθηγητών, καθώς και η ανάπτυξη της διοίκησης και των μεθόδων διδασκαλίας προσφέρουν επίσης και νέα άμεσα οφέλη. Το επίπεδο των γνώσεων και των δεξιοτήτων διευρύνεται και ενισχύεται. Όμως αυτό που θα πρέπει να κατανοήσουμε, ειδικά εμείς στην Ευρωπαϊκή Ένωση, είναι ότι δεν είμαστε απαραίτητα πάντοτε αυτοί που προσφέρουν αλλά μπορούμε και να δεχόμαστε κιόλας.

<SPEAKER ID=45 NAME="Παπουτσής">
Κυρία Πρόεδρε, κυρίες και κύριοι βουλευτές, όπως γνωρίζετε, το TEMPUS είναι το αποτέλεσμα της πολιτικής βούλησης που εξέφρασαν οι αρχηγοί κρατών και κυβερνήσεων κατά τη συνάντησή τους τον Νοέμβριο του 1989 στο Παρίσι, αλλά και στη συνέχεια, τον Δεκέμβριο του ίδιου χρόνου εδώ στο Στρασβούργο.
<P>
Η υποστήριξη και η συνεργασία όλων των θεσμικών οργάνων, του Κοινοβουλίου, του Συμβουλίου, της Οικονομικής και Κοινωνικής Επιτροπής, οδήγησαν πολύ γρήγορα -στις 7 Μαΐου του 1990- στην απόφαση για τη θέσπιση του προγράμματος TEMPUS, του αναγκαίου δηλαδή νομοθετικού πλαισίου για την προσαρμογή στις ειδικές συνθήκες των ανατολικών χωρών των καρπών από τις εμπειρίες που είχαν αποκτηθεί από τα κοινοτικά εκπαιδευτικά προγράμματα ERASMUS και COMET.
<P>
Όπως αποδεικνύεται από τις πολυάριθμες αξιολογήσεις και από τις ετήσιες εκθέσεις που έχετε λάβει, το TEMPUS από την εφαρμογή του -το 1990 στις χώρες PHARE και το 1994 στις χώρες TACIS- και μέσω των διαφόρων φάσεων που είχε στην εξέλιξή του, συνέβαλε με επιτυχία στην αναδιάρθρωση και τον εκσυγχρονισμό των συστημάτων τριτοβάθμιας εκπαίδευσης στις δικαιούχες χώρες. Και έτσι, μπορούμε να πούμε μετά βεβαιότητος ότι ανταποκρίθηκε στις προσδοκίες μας. Το TEMPUS απευθύνθηκε στις πρωτοβουλίες των πανεπιστημιακών ιδρυμάτων, μέσα σ' ένα καθορισμένο πλαίσιο προτεραιοτήτων και πάντοτε σε συμφωνία με τις εθνικές αρχές. Κατ' αυτόν τον τρόπο, ανταποκριθήκαμε αποτελεσματικά στις συγκεκριμένες ανάγκες των εταίρων μας. Έτσι, οι περισσότερες από τις συνδεδεμένες χώρες της Κεντρικής και της Ανατολικής Ευρώπης οι οποίες συμμετέχουν στο TEMPUS από το ξεκίνημά του προχώρησαν πλέον σε μια νέα φάση των σχέσεών τους με τις χώρες της Ευρωπαοκής Ένωσης, στην πλήρη και ολοκληρωτική συμμετοχή τους στα κοινοτικά προγράμματα SOCRATES και LEONARDO. Ωστόσο, οι μη συνδεδεμένες χώρες της Κεντρικής και της Ανατολικής Ευρώπης, καθώς και τα νέα ανεξάρτητα κράτη της πρώην Σοβιετικής Ένωσης και η Μογγολία επωφελήθηκαν πιο αργά από αυτό το πρόγραμμα. Σ' αυτές τις χώρες εξακολουθεί να υπάρχει ένα ευρύ πεδίο δράσης για το TEMPUS, το μόνο όργανο το οποίο έχει την δυνατότητα σήμερα να προωθήσει αποτελεσματικά σ' αυτές τις γεωγραφικές ζώνες την προσαρμογή του πανεπιστημιακού τομέα στα νέα κοινωνικά και οικονομικά δεδομένα. Και σ' αυτές ακριβώς τις χώρες απευθύνεται η πρόταση TEMPUS III. Και για να δώσω και μια απάντηση στο ερώτημα το οποίο έθεσε η κ. Banotti, θα ήθελα να πω ότι η Ευρωπαοκή Επιτροπή προετοιμάζει μια έκθεση σχετικά με τις επιπτώσεις που είχαμε στα εκπαιδευτικά συστήματα των δικαιούχων κρατών και, βεβαίως, αυτή η έκθεση θα αφορά την κάθε μία χώρα ξεχωριστά.
<P>
Κυρία Πρόεδρε, θα ήθελα να ευχαριστήσω ιδιαίτερα τον εισηγητή κ. Evans για την ποιότητα της έκθεσής του, μια ποιότητα η οποία καταδεικνύεται σε όλο το φάσμα της έκθεσης και που αναδεικνύει και τους σημαντικούς στόχους αυτού του προγράμματος που σήμερα συζητάμε.
<P>
Όσον αφορά τώρα τις τροπολογίες που υπέβαλε το Κοινοβούλιο, η Επιτροπή θεωρεί ότι πολλές από αυτές εμπλουτίζουν και διευκρινίζουν ακόμη περισσότερο την αρχική πρόταση και, επομένως, η Ευρωπαοκή Επιτροπή μπορεί να αποδεχθεί τις τροπολογίες υπ' αριθ. 1, 2, 3, 4, 5, 7, 8, 9 και 17 που υποβλήθηκαν από τον εισηγητή κ. Evans εκ μέρους της Επιτροπής Πολιτισμού, όπως επίσης και την τροπολογία υπ' αριθ. 14. Αντίθετα, η Επιτροπή δεν μπορεί να αποδεχθεί την τροπολογία υπ' αριθ. 6 σχετικά με τα χρηματοοικονομικά δεδομένα, τα οποία η Επιτροπή δεν μπορεί να προβλέψει. Τα ποσά που διατίθενται για το TEMPUS αποφασίζονται κάθε χρόνο μέσα στο πλαίσιο της κατανομής του προϋπολογισμού στις δικαιούχες χώρες για τα προγράμματα PHARE και TACIS. Στην αιτιολογική της έκθεση, η Επιτροπή ανέφερε ενδεικτικά τα ποσά που διατέθηκαν στο TEMPUS τα προηγούμενα χρόνια. Δεν μπορεί ωστόσο να προδικάσει τα ποσά που θα διατεθούν στο TEMPUS από τα προγράμματα ενίσχυσης μετά το 2000, εφόσον ακόμη δεν υπάρχει χρηματοοικονομικός προγραμματισμός για τους νέους κανόνες που πρέπει να εφαρμοστούν σ' αυτές τις συγκεκριμένες χώρες από το 2000 και μετά. Επίσης δεν μπορεί να αποδεχθεί την τροπολογία υπ' αριθ. 16, που αφορά τον χαρακτήρα και τον ρόλο της επιτροπής που θα βοηθήσει την Ευρωπαοκή Επιτροπή στην εφαρμογή του προγράμματος. Και, από την άποψη αυτή, αναμένουμε τις νέες αποφάσεις που πρόκειται να ληφθούν σχετικά με την επιτροπολογία. Η Επιτροπή, ωστόσο, επιθυμεί να επιμείνει στο κείμενο της δικής της πρότασης, το οποίο επεξεργάστηκε σύμφωνα με την πρόταση για την επιτροπολογία την οποία ενέκρινε στις 24 Ιουνίου 1998. Η Επιτροπή, επίσης, δεν μπορεί να δεχθεί την τροπολογία υπ' αριθ. 13 σχετικά με τον καθορισμό ενός βαθμού ευελιξίας στη διαχείριση των έργων, ούτε επίσης μπορεί να δεχθεί την τροπολογία υπ' αριθ. 15 για την προσθήκη όρων οι οποίοι θα έχουν ως έμμεσο αποτέλεσμα τον περιορισμό τόσο της ζητούμενης ευελιξίας όσο και της ανταλλαγής πληροφοριών σχετικά με όλες τις πρωτοβουλίες. Η Ευρωπαοκή Επιτροπή κατανοεί το πνεύμα των τροπολογιών αυτών -αυτό είναι προφανές- αλλά θεωρούμε ότι η αρχική πρόταση της τροπολογίας υπ' αριθ. 15 προσδίδει στο κείμενο πληρέστερο και πιο ευκρινές πεδίο. Όσον αφορά, τέλος, την τροπολογία υπ' αριθ. 18 σχετικά με την εισαγωγή μιας σειράς ενεργειών, καθώς επίσης και διαρθρωτικών μέτρων, η Επιτροπή θεωρεί ότι δεν είναι σκόπιμο να συμπεριλάβουμε αυτές τις προσθήκες. Μάλιστα, ο ορισμός των μέτρων με χαρακτήρα διαρθρωτικό ή και συμπληρωματικό, όπως είναι ακριβώς η διατύπωση, εμπίπτει στην αρμοδιότητα της επιτροπής TEMPUS, η οποία θα συγκροτηθεί με την απόφαση. Τα μέτρα αυτά συνδέονται στενά με τις προτεραιότητες που συμφωνούνται κάθε χρόνο με τις αρμόδιες αρχές των χωρών αυτών.
<P>
Η Επιτροπή θα υποβάλει προσεχώς στο Συμβούλιο μια τροποποιημένη πρόταση σχετικά με το TEMPUS III, η οποία εκτός του ότι θα περιλαμβάνει τις 10 τροπολογίες του Κοινοβουλίου που γίνονται δεκτές, θα λάβει σοβαρά υπόψη της και τις άλλες επιθυμίες του Κοινοβουλίου, στον βαθμό βεβαίως που μας επιτρέπει να παρουσιάσουμε την δική μας πρόταση στο Συμβούλιο.

<SPEAKER ID=46 NAME="Πρόεδρος">
Ευχαριστούμε πολύ, κύριε Επίτροπε Παπουτσή!
<P>
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το σχέδιο νομοθετικού ψηφίσματος)

<SPEAKER ID=47 NAME="Hulthιn">
Θέλω να ευχαριστήσω τον εισηγητή για την άψογη εργασία με μία σημαντική έκθεση. Το πρόγραμμα Tempus που αφορά τη διευρωπαϊκή συνεργασία στον τομέα της τριτοβάθμιας εκπαίδευσης αποτελεί μία σημαντική συνεισφορά στην ανάπτυξη, όχι μόνον της τριτοβάθμιας παιδείας, αλλά, επίσης των δημοκρατικών δομών των μη συνδεδεμένων χωρών της Κεντρικής και Ανατολικής Ευρώπης και των χωρών της πρώην Σοβιετικής Ένωσης
<P>
Σε ό, τι αφορά τις χώρες που συμπεριλαμβάνονται στο πρόγραμμα Tempus στις οποίες παραγκωνίζεται η δημοκρατία και οι πολιτικές ελευθερίες και τα δικαιώματα των πολιτών από τα κυρίαρχα καθεστώτα, εν προκειμένω μπορεί να γίνει αναφορά στη Λευκορωσία, θέλω να τονίσω ιδαιτέρως τη σημασία του στόχου του προγράμματος που είναι η ενίσχυση της ανεξαρτησίας της τριτοβάθμιας εκπαίδευσης, η βελτίωση της διαχείρησής της και η προβολή του καθοριστικού ρόλου της τριτοβάθμιας εκπαίδευσης για την οικονομική, κοινωνική και πολιτική μεταρρυθμιστική διαδικασία.

<CHAPTER ID=4>
Συμμετοχή της Ουγγαρίας στην κοινοτική οπτικοακουστική πολιτική
<SPEAKER ID=48 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0467/98) της κ. Leperre-Verrier, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την πρόταση απόφασης του Συμβουλίου που αφορά τη θέση της Κοινότητας στο Συμβούλιο Σύνδεσης σχετικά με τη συμμετοχή της Ουγγαρίας σε κοινοτικό πρόγραμμα στο πλαίσιο της κοινοτικής οπτικοακουστικής πολιτικής (COM(97)0562 - C4-0637/97-97/0311(CNS)).

<SPEAKER ID=49 NAME="Leperre-Verrier">
Κυρία Πρόεδρε, θα μιλήσουμε λοιπόν για τη συμμετοχή της Ουγγαρίας στο κοινοτικό μας πρόγραμμα MEDIA II. Η απόφαση αυτή, η οποία ακολουθεί άλλες αποφάσεις στους τομείς της παιδείας, της νεότητας και του πολιτισμού που επέτρεψαν σε έναν ορισμένο αριθμό ΧΚΑΕ, μεταξύ των οποίων και στην Ουγγαρία, να συμμετάσχουν στα προγράματά μας, αφορά έναν άλλο τομέα πρωταρχικής σημασίας για την προένταξη: τον οπτικοακουστικό. Ο τομέας αυτός, σε πλήρη εξέλιξη, είναι ιδιαίτερα ενδιαφέρων, επειδή επωφελείται της σημαντικότατης προόδου της τεχνολογίας και παραμένει ισχυρό μέσο έκφρασης, μεταξύ άλλων, της ταυτότητας και της ιθαγένειας. Αυτός είναι, τουλάχιστον, ο σκοπός που επιδιώκεται με τη δημιουργία αυτού του ευρωπαϊκού οπτικοακουστικού χώρου.
<P>
Πρέπει, εξάλλου, να σημειωθεί ότι το πρόγραμμα MEDIA II δεν αποτελεί παρά μία από τις πτυχές αυτής της ευρωπαϊκής οπτικοακουστικής πολιτικής, δεδομένου ότι το ουσιώδες έγκειται στην οδηγία Τηλεόραση χωρίς σύνορα. Ωστόσο, οι δύο αυτές πτυχές έχουν πολυάριθμους κοινούς στόχους. Ως εκ τούτου, είναι προφανές ότι η συμμετοχή των υποψηφιών χωρών στο πρόγραμμα MEDIA θα εξαρτηθεί από την πρόοδό τους στην εναρμόνιση, έως και τη νομοθετική ευθυγράμμιση, με τις ευρωπαϊκές οδηγίες.
<P>
Το ερώτημα που τίθεται είναι κατά πόσον οι λεπτομέρειες της εφαρμογής της απόφασης αυτής, της οποίας η πολιτική σημασία δεν είναι ευκαταφρόνητη, ευρίσκονται στο ύψος των επιδιωκόμενων στόχων και εάν μάλιστα είναι οι κατάλληλες για την επίτευξή τους. Ας υπενθυμίσουμε την αρχή της σύνδεσης. Η Ουγγαρία θα συμμετάσχει σε όλες τις δράσεις που εντάσσονται στο πλαίσιο του προγράμματος MEDIA II, σύμφωνα με τους όρους που ορίζονται από το πρόγραμμα και ισχύουν σε όλα τα κράτη μέλη. Ωστόσο, η Ουγγαρία οφείλει να δημιουργήσει, σε εθνικό επίπεδο, τις κατάλληλες δομές.
<P>
Προς τον σκοπό αυτό, η Ουγγαρία οφείλει να δημιουργήσει, σε συνεργασία με την Επιτροπή, έναν πυρήνα MEDIA. Σε ό, τι αφορά την χρηματοδότηση, η Ουγγαρία θα καταβάλει κατ' έτος συμβολή για να καλύψει την συμμετοχή της στο πρόγραμμα. Η συμβολή αυτή θα ανέρχεται, για την περίοδο 1998-2000, σε περίπου 650.000 Ecu. Σύμφωνα όμως με το πρόσθετο πρωτόκολλο, δικαιούται να χρησιμοποιήσει τις πιστώσεις από το πρόγραμμα PHARE, σε ποσοστό 50 % του προϋπολογισμού της.
<P>
Εντούτοις, πρέπει να συνειδητοποιήσουμε ότι η νομοθετική ευθυγράμμιση της Ουγγαρίας σχετικά με τα ευρωπαϊκά οπτικοακουστικά κείμενα και ιδιαίτερα με αυτή την περίφημη οδηγία «Τηλεόραση χωρίς σύνορα», θέτει ακόμη προβλήματα και θα πρέπει επομένως να αποτελέσει αντικείμενο στενού συντονισμού μεταξύ της Ευρωπαϊκής Ένωσης και της εν λόγω χώρας. Πράγματι, στην Ουγγαρία, η εξέλιξη του οπτικοακουστικού τομέα είναι ακόμη εύθραυστη και κάπως παράδοξη. Η κατάργηση του κρατικού μονοπωλίου στα μέσα μαζικής ενημέρωσης εμφανισθήκε αμέσως μετά τις πολιτικές αναστατώσεις του 1989, ως ένας από τους μείζονες στόχους της μεταρρύθμισης. Χρειάστηκαν όμως επτά ολόκληρα χρόνια, με τη δημοσίευση, το 1996, ενός νόμου για τα ΜΜΕ, για να αρχίσει να επιτυγχάνεται αυτός ο στόχος. Γιατί, πέρα από την επιβεβαίωση μίας αρχής, έπρεπε να τεθεί τέρμα στο μονοπώλιο της ενημέρωσης, της παραγωγής και της μετάδοσης και να αναδιοργανωθεί ο οπτικοακουστικός τομέας.
<P>
Τα νέα αυτά μέτρα, που θέτουν την Ουγγαρία μεταξύ των ανατολικών χωρών που είναι καλύτερα εξοπλισμένες για να εγγυηθούν την ελευθερία της ενημέρωσης, ωφελούσαν κυρίως, μέχρι τότε, τον δημόσιο τομέα γιατί, πράγματι, πέρα από τον δημόσιο τομέα, οι αναμεταδόσεις μέσω δορυφόρου, όπως και η καλωδιακή μετάδοση, δεν υπόκεινται σε καμία κανονιστική ρύθμιση. Ωσόσο, η ελευθερία αυτή, ενίοτε λόγω των υπερβολών της, κινδυνεύει να αποπροσανατολίσει την Ουγγαρία από την έκφραση της εθνικής της ταυτότητας και να ωφελήσει μόνο τις μη ευρωπαϊκές παραγωγές. Βέβαια, στα πλαίσια του ισχύοντα νόμου, παρατηρούνται κάποιες δειλές προσπάθειες για την ενθάρρυνση της τοπικής κινηματογραφικής βιομηχανίας και μελετάται ένας νέος πιο ειδικός νόμος που αφορά τον κινηματογράφο. Επιπρόσθετα, ο νόμος του 1996 πρέπει να τροποποποιηθεί για να μπορέσει να ανταποκριθεί στις ευρωπαϊκές απαιτήσεις.
<P>
Σε αυτό το πλαίσιο εμφανίστηκαν οι δυσκολίες που, καταρχάς, επέφεραν μία αναβολή της ψήφισης αυτού του σχεδίου σύνδεσης στην Επιτροπή Πολιτισμού. Πράγματι, ενώ η Ουγγαρία συμμετείχε ήδη στη διαδικασία προένταξης και είχε δηλώσει την επιθυμία της να συμμετάσχει ως ισότιμος εταίρος στο πρόγραμμα MEDIA II, αποφάσισε πέρυσι την άνοιξη να επιτρέψει την εγκατάσταση στην επικράτειά της της εταιρείας ραδιοφωνικής μετάδοσης HBO, θυγατρικής της αμερικανικής εταιρείας Time Warner που μετέδιδε προς την Πολωνία και μέσω δορυφόρου. Αυτό συνέβη παρόλο που δεν υπήρχε καμία ευρωπαϊκή κανονιστική ρύθμιση και κάνοντας αθέμιτο ανταγωνισμό σε ευρωπαϊκές εταιρείες, οι οποίες τηρούσαν τις υποχρεώσεις τους.
<P>
Δεν θα επαναλάβω τα διάφορα στάδια διαπραγματεύσεων που ακολούθησαν. Πήγα κι εγώ η ίδια στην Ουγγαρία τον περασμένο Οκτώβριο, ύστερα από πρόσκληση του Υφυπουργού Πολιτισμού. Οι λίγες ημέρες που πέρασα στη Βουδαπέστη, συναντώντας ούγγρους υπεύθυνους, με έπεισαν ότι οι ουγγρικές αρχές διακατέχονταν από καλή θέληση και ότι είχαν συνειδητοποιήσει ότι έπρεπε να προσαρμόσουν τη νομοθεσία τους. Ωστόσο, δεν είχαν συνειδητοποιήσει πιθανώς ούτε την επείγουσα ανάγκη, ούτε το γεγονός ότι στο τέλος, ρυθμίζοντας το πρόβλημα της υπόθεσης HBO, εξυπηρετούσαν και τα δικά τους συμφέροντα και ότι δεν το έκαναν μόνο για να ευχαριστήσουν την Ευρωπαϊκή Ένωση και για να ενταχθούν σε αυτήν.
<P>
Φοβάμαι, δυστυχώς, ότι υπάρχουν ακόμη μερικές παρεξηγήσεις. Παρ' όλα αυτά, παρατήρησα με ικανοποίηση τη δημοσίευση της Σύμβασης του Συμβουλίου της Ευρώπης σχετικά με τη διαμεθοριακή τηλεόραση, η οποία θα δώσει στη ρυθμιστική του αρχή, την ORTT, τη δυνατότητα να καταρτίσει και να λάβει τα μέτρα που επιβάλλονται. Κατά τα άλλα, στο επίπεδο της νομοθετικής ευθυγράμμισης, οι προοπτικές εξέλιξης είναι μάλλον αβέβαιες, ενίοτε αντιφατικές και μία σχετική αυστηρότητα θα ήταν ευπρόσδεκτη.
<P>
Οφείλω να πω ότι, υπό το φως αυτών των γεγονότων, διερωτώμαι για τη μέθοδο που έγκειται στο να συμμετάσχουν από την αρχή του παιχνιδιού οι υποψήφιες χώρες στο πρόγραμμα MEDIA. Το είδαμε πρόσφατα. Για ορισμένες χώρες της Κεντρικής και Ανατολικής Ευρώπης το πρόγραμμα TEMPUS αποτέλεσε, κατά κάποιο τρόπο, τον προθάλαμο για τη σύνδεσή τους στο πρόγραμμα SOCRATES. Σε ό, τι αφορά τον οπτικοακουστικό τομέα, επίσης, θα μπορούσαμε να φανταστούμε ένα είδος δίαυλου για να βοηθήσουμε αυτές τις χώρες να προχωρήσουν σε αυτόν τον τομέα. Και ακόμη μία φορά, λυπάμαι που το πρόγραμμα PHARE δεν έχει πλέον ως σκοπό την χρηματοδότηση πολιτιστικών δράσεων.
<P>
Τελειώνοντας, θα ήθελα να πω πως αν και πιστεύω ότι η Ουγγαρία έχει σημειώσει μεγάλη πρόοδο στον οπτικοακουστικό τομέα, αν και είναι μία χώρα με μεγάλο πολιτισμό στον κινηματογραφικό τομέα κυρίως, πρέπει να επιδείξει περισσότερη θέληση να ενταχθεί στις κοινές πολιτιστικές μας αξίες και να βρει τα μέσα να κρατήσει τις υποσχέσεις που μας δίνει σε θέματα νομοθετικών μεταρρυθμίσεων. Ειδικότερα, θα ήταν προτιμότερο να τηρήσει το χρονοδιάγραμμα που έχει ορίσει και το οποίο, δυστυχώς, δεν φαίνεται να τηρεί με συνέπεια. Για αυτόν τον λόγο, μαζί με την ευνοϊκή γνωμοδότηση που έδωσα για τη σύνδεση της Ουγγαρίας στο πρόγραμμα MEDIA II, κατέθεσα τροπολογίες - αναφέρομαι κυρίως στις τροπολογίες αριθ. 1 και 3 οι οποίες εισάγουν κάποιους όρους για αυτή τη σύνδεση.
<P>
Ελπίζω ότι το Συμβούλιο και η Επιτροπή θα με ακολουθήσουν σε αυτήν την πορεία και θα ήθελα, μάλιστα, κύριε Επίτροπε, να μου εκθέσετε την άποψη της Επιτροπής. Οφείλουμε, πράγματι, να δώσουμε ένα ισχυρό πολιτικό σήμα Ας μην ξεχνάμε ότι η Ουγγαρία θα γίνει με αυτόν τον τρόπο η πρώτη χώρα που θα συμμετάσχει στο πρόγραμμα MEDIA. Ας μην ξεχνάμε ότι κι άλλες υποψήφιες προς ένταξη χώρες έχουν, κι εκείνες, δεσμευτεί σε αυτήν τη λεπτή διαδικασία νομοθετικής ευθυγράμμισης. Μας βλέπουν, βλέπουν τι συμβαίνει στην Ουγγαρία και στην Πολωνία. Ας μην τις αφήσουμε να γίνουν οι δούρειοι ίπποι των αμερικανικών οπτικοακουστικών συμφερόντων στην Ευρώπη.

<SPEAKER ID=50 LANGUAGE="EN" NAME="Evans">
Kύριε Πρόεδρε, επιθυμώ να ξεκινήσω ευχαριστώντας την εισηγήτρια για το έργο της και για την άριστη έκθεση την οποία μας παρουσίασε σήμερα το πρωί. Είναι σημαντικό το γεγονός ότι πηγάζει από την προηγούμενη έκθεση για το πρόγραμμα ΤΕΜPUS. Είναι πολύ σημαντικό όλοι οι τομείς στην Ουγγαρία και στις άλλες χώρες να ευθυγραμμισθούν με την Κοινότητα το συντομότερο δυνατό. Η συμμετοχή της Ουγγαρίας σε ένα κοινοτικό πρόγραμμα για τα μέσα ενημέρωσης είναι πολύ σημαντική επειδή, όπως όλοι γνωρίζουμε, τα ελεύθερα μέσα ενημέρωσης είναι αποφασιστικής σημασίας για μία δημοκρατία.
<P>
Από όλα τα αναδυόμενα κράτη της Ανατολικής Ευρώπης, η Ουγγαρία είναι η πιο προοδευμένη και η πιο προετοιμασμένη για συμμετοχή στο πρόγραμμα ΜΕDIA II χώρα, επειδή οι διοικητικές και τεχνικές δομές της βρίσκονται σε πιο προωθημένο επίπεδο. Ήμουν πρόσφατα στη Βουδαπέστη και, σε σύγκριση με τις άλλες χώρες της Ανατολικής Ευρώπης, η Ουγγαρία σαφώς τα πηγαίνει πολύ καλά. Είναι επίσης σε θέση να συνεισφέρει οικονομικά επ' αυτού. Βεβαίως, χαιρετίζουμε αυτό το γεγονός. Επιπλέον, διαθέτει τον κατάλληλο εξοπλισμό ώστε να εγγυάται την ελευθερία της πληροφόρησης. Πάντοτε ενδιαφερόμαστε και ανησυχούμε να διασφαλίσουμε την εγγύηση της ελευθερίας της πληροφόρησης.
<P>
Η έκθεση επισημαίνει ότι τέτοιες ελευθερίες θα μπορούσαν να παρεκτρέψουν την Ουγγαρία από την έκφραση της εθνικής της ταυτότητας. Αυτό είναι ένα σοβαρό σημείο για το οποίο οφείλουμε να προβληματισθούμε. Κατά τη γνώμη μου, πάρα πολύ συχνά στην Ουγγαρία, όπως και σε μερικές από τις άλλες χώρες επίσης, ακούμε τραγούδια της Δυτικής Ευρώπης και διαπιστώνουμε ότι τα κινηματογραφικά έργα είναι κυρίως αμερικανικά ή άλλων χωρών. Δεν είναι προς το συμφέρον της οικοδόμησης μια δυνατότερης και περισσότερο ενωμένης Ευρώπης να καταπνίγεται η πολιτισμική παράδοση, η γλώσσα ή η ταυτότητα των υποψηφίων κρατών ή των κρατών μελών. Για τον λόγο αυτό χαιρετίζω θερμά ιδιαίτερα την τροπολογία αριθ. 7 που προτείνει η εισηγήτρια, σύμφωνα με την οποία η ουγγρική γλώσσα μπορεί να χρησιμοποιείται ως γλώσσα επικοινωνίας. Προσωπικά, θα προτιμούσα η τροπολογία να πήγαινε ακόμη μακρύτερα, επειδή δεν πιστεύω ότι ο τρόπος για να καλωσορίσουμε τις νέες χώρες στους κόλπους της Ευρωπαϊκής Ένωσης - είτε με το πρόγραμμα ΜΕDIA II είτε με οποιοδήποτε άλλο πρόγραμμα - είναι να τους πούμε το εξής: «μπορείτε να συμμετάσχετε αρκεί να μιλάτε μία από τις γλώσσες που χρησιμοποιούμε». Γνωρίζω ότι δημιουργεί πρόβλημα να το λέμε αυτό για την ουγγρική γλώσσα. Οποιαδήποτε νέα γλώσσα δημιουργεί προβλήματα. Αλλά δεν μπορεί να οικοδομηθεί μία επιτυχημένη Ευρώπη εάν καταπνίγεται η γλώσσα ή η πολιτιστική ταυτότητα οποιασδήποτε χώρας. Καταλαβαίνω ότι αυτή είναι μία πρόκληση, αλλά θα πρέπει να την αντιμετωπίσουμε.
<P>
Ασφαλώς, η συμμετοχή της Ουγγαρίας στο πρόγραμμα ΜΕDIA II είναι σημαντική, αλλά θα βοηθήσει επίσης και στην εφαρμογή της οδηγίας για την Τηλεόραση χωρίς Σύνορα.
<P>
Θα πρέπει να εξετάσουμε για ποιους λόγους η βιομηχανία οπτικοακουστικών μέσων είναι τόσο σημαντική και η εισηγήτρια έφερε το θέμα στο προσκήνιο. Στη σημερινή κοινωνία γνωρίζουμε όλοι ότι η βιομηχανία οπτικοακουστικών μέσων διαδραματίζει τεράστιο ρόλο και είναι σημαντική για οικονομικούς λόγους και για τη δημιουργία απασχόλησης, επειδή αποτελεί μέσο επικοινωνίας. Ένα σημείο το οποίο η επιτροπή μας τόνισε επανειλημμένα σε αυτή και σε άλλες εκθέσεις είναι το γεγονός ότι η βιομηχανία οπτικοακουστικών μέσων διαδραματίζει επίσης τεράστιο ρόλο για τις πολιτισμικές πτυχές της ζωής και για την πολιτισμική ανάπτυξη. Βοηθά επίσης στη διατήρηση της εθνικής ταυτότητας. Εάν χρησιμοποιηθεί καταλλήλως, αφήνει χώρο και σέβεται τις μειονοτικές γλώσσες και πολιτισμούς και τους ανθρώπους των εθνοτικών μειονοτήτων στα πλαίσια αυτών των συγκεκριμένων χωρών. Με ευχαρίστηση τονίζω, επειδή είναι σημαντικό, ότι θα πρέπει να διασφαλίσουμε απολύτως ότι θα κάνουμε ό, τι είναι δυνατό για να καλωσορίσουμε νέες χώρες στην Ευρωπαϊκή Ένωση, μέσω του προγράμματος ΜΕDIA II, το οποίο είναι μόνο ένα παράδειγμα, για να εξασφαλίσουμε ότι οι χώρες αυτές όχι μόνο θα σέβονται τους μειονοτικούς πολιτισμούς, γλώσσες και θρησκείες αλλά και ότι θα πράξουν το παν για την ενθάρρυνσή τους, διότι μία Ευρώπη η οποία οικοδομείται στη βάση των επιτυχημένων πολιτισμών και του σεβασμού των πολιτισμών των άλλων ανθρώπων και των μειονοτικών γλωσσών θα είναι πιο ευημερούσα και επιτυχημένη στο μέλλον. Με αυτές τις παρατηρήσεις, καλωσορίζω θερμά τη συγκεκριμένη έκθεση και συγχαίρω την εισηγήτρια για την παρουσίασή της.

<SPEAKER ID=51 LANGUAGE="EN" NAME="Perry">
Κύριε Πρόεδρε, το ενδιαφέρον μου γι' αυτό το θέμα δεν απορρέει μόνο από τη συμμετοχή μου στην Επιτροπή Πολιτισμού, Νεότητας, Παιδείας και Μέσων Ενημέρωσης, αλλά επίσης και από τη συμμετοχή μου στη Μικτή Κοινοβουλευτική Επιτροπή ΕΕ-Ουγγαρίας. Θεωρώ ότι οι μικτές κοινοβουλευτικές επιτροπές μπορούν να παίξουν τον ρόλο της παρακολούθησης προγραμμάτων όπως το MEDIA II και των άλλων κοινοτικών προγραμμάτων, στα οποία συμμετέχουν ήδη οι χώρες που βρίσκονται σε φάση προένταξης. Αυτός είναι ένας ρόλος για τις μικτές κοινοβουλευτικές επιτροπές.
<P>
Όλοι γνωρίζουμε ότι η Ουγγαρία επιδιώκει την ένταξη στην Ευρωπαϊκή Ένωση από το 1989. Αλλά οι ουγγρικές κυβερνήσεις, οι Ούγγροι πολιτικοί και ο ουγγρικός λαός έχουν τονίσει με έμφαση ότι η Ουγγαρία υπήρξε ανέκαθεν τμήμα της Ευρώπης και αυτό που επιδιώκει τώρα είναι απλώς η ένταξη στην Ευρωπαϊκή Ένωση. Κατά την τελευταία δεκαετία γίναμε μάρτυρες μιας αξιοσημείωτης μεταμόρφωσης αυτής της χώρας και μέσω της αλλαγής των πολιτικών συστημάτων και των κοινωνικοοικονομικών μεταρρυθμίσεων έχει ήδη επιτύχει την πολιτική και οικονομική βάση για την ένταξη. Η Ευρωπαϊκή Ένωση θα πρέπει να πράξει ό, τι είναι δυνατό για να ενθαρρύνει και να προωθήσει την ένταξη της Ουγγαρίας στην Ένωση και η συμμετοχή σε αυτά τα προγράμματα πριν από την ένταξη συνιστά ένα πολύ σημαντικό βήμα προς τα εμπρός.
<P>
Βρισκόμαστε, ωστόσο, σε μία κρίσιμη φάση των προετοιμασιών για την ένταξη και είναι υψίστης σημασίας να ανοίγουμε πόρτες στις υποψήφιες χώρες, προκειμένου να συμμετάσχουν στα κοινοτικά προγράμματα, όπως και το να τις ενθαρρύνουμε προκειμένου να υιοθετήσουν τους κοινοτικούς κανονισμούς. Το γεγονός ότι η Ουγγαρία συμπεριλαμβάνεται στο πρόγραμμα ΜΕDIA II είναι κάτι το οποίο βεβαίως υποστηρίζω. Τάσσομαι υπέρ της πρότασης αυτής και δίνω και εγώ συγχαρητήρια στην εισηγήτρια για την έκθεσή της. Ο ρόλος του οπτικοακουστικού τομέα, ως συνόλου, για την ενθάρρυνση της ανάπτυξης της κοινωνίας των πολιτών, ιδιαίτερα στις νέες Δημοκρατίες της Κεντρικής και Ανατολικής Ευρώπης, είναι αποφασιστικής σημασίας. Γνωρίζουμε ότι ο προγραμματισμός του οπτικοακουστικού τομέα δεν είναι εύκολος εντός της Ευρωπαϊκής Ένωσης. Συνεπώς, δεν θα είναι βέβαια εύκολος και για τις νέες χώρες που επιδιώκουν την ένταξη.
<P>
Η Οδηγία Τηλεόραση Χωρίς Σύνορα δίνει την κεντρική ιδέα των ευρωπαϊκών πολιτικών για τον οπτικοακουστικό τομέα. Συμμερίζομαι τις ανησυχίες ότι οι χώρες θα πρέπει να βοηθούνται και να ενθαρρύνονται ώστε να διατηρήσουν τις πολιτισμικές παραδόσεις τους. Συμβαίνει όμως να πιστεύω ότι αυτό δεν επιτυγχάνεται με μερίδια, ποσοστώσεις, ή ελέγχους, αλλά με την ενθάρρυνση και την ενίσχυση της προώθησης και παραγωγής τοπικών προγραμμάτων. Ελπίζω ότι το πρόγραμμα MEDIA II θα μπορέσει να συνδράμει αυτόν τον σκοπό.
<P>
Κατόπιν τούτου, επιθυμώ να ζητήσω και εγώ μαζί με τους συναδέλφους μου μεγαλύτερες προσπάθειες από την Κοινότητα και από τις υποψήφιες χώρες, προκειμένου να διασφαλισθεί ότι θα υιοθετήσουν πλήρως το κοινοτικό κεκτημένο για τον οπτικοακουστικό τομέα. Όταν αυτό επιτευχθεί, θα μπορούμε όλοι να αναμένουμε ότι η Ουγγαρία θα ενταχθεί στην Ένωση και ότι θα έχει επίσης έναν καλό οπτικοακουστικό τομέα.

<SPEAKER ID=52 NAME="Πρόεδρος">
Ευχαριστώ πολύ, κύριε Perry.
<P>
Κυρίες και κύριοι, μια στιγμή γιατί λείπει ακόμη η Ομάδα των Πρασίνων. Για κάποιον διοικητικό λόγο δεν την είχαμε συμπεριλάβει. Επομένως πριν δώσω τον λόγο στον κύριο von Habsburg, επιτρέψτε μου να δώσω τον λόγο στον κύριο Kerr, για χρόνο δύο λεπτών.

<SPEAKER ID=53 LANGUAGE="EN" NAME="Kerr">
Κύριε Πρόεδρε, προφανώς το κόμμα των Νέων Εργατικών προσπαθεί να με διαγράψει από τις σελίδες της ιστορίας στη συζήτηση για τον πολιτισμό.
<P>
Πρώτον, θα ήθελα να συγχαρώ την κυρία Leperre-Verrier για μία ακόμη εξαιρετική έκθεση. Στην πραγματικότητα, κατά τη συνάντηση των συντονιστών, μολονότι η κυρία Leperre-Verrier δεν ήταν παρούσα, πρότεινα ότι αυτή θα έπρεπε να εκπονήσει τη συγκεκριμένη έκθεση, επειδή γνώριζα ότι θα έκανε εξαιρετική δουλειά.
<P>
Επισημαίνω ιδιαίτερα τις ανησυχίες της για την παρακολούθηση και είναι πολύ σημαντικό να προσέξουμε όλα τα θέματα που αναφέρει. Επισημαίνω την έμφαση που δίνει σε ένα πρόγραμμα στα πλαίσια της προενταξιακής φάσης, το οποίο θα μπορούσε να είναι χρήσιμη ιδέα. Θα ήθελα επίσης να αδράξω αυτή την ευκαιρία για να επισημάνω ότι το ζήτημα των πόρων είναι πολύ σημαντικό. Μόλις πληροφορήθηκα ότι οι Ολλανδοί συμφώνησαν μόνο για 90 εκατομμύρια ΕCU σε ό, τι αφορά το πρόγραμμα πλαίσιο για τον πολιτισμό, γεγονός που αποτελεί μεγάλη προσβολή για το Κοινοβούλιο που ζήτησε 250 εκατομμύρια ECU για αυτό το πολύ σημαντικό πρόγραμμα. Πράγματι, η Επιτροπή συμφώνησε για 167 εκατομμύρια ECU και το ποσό στο οποίο συμφώνησαν οι Ολλανδοί αποτελεί ντροπή. Αυτό δείχνει πόσο σημαντικό είναι να τονίζεται η αξία των πόρων για την εκπλήρωση των αναγκών αυτού του προγράμματος. Το πρόγραμμα ΜΕDIA II διαθέτει αρκετά περισσότερους πόρους από το παραπάνω πρόγραμμα. Αυτό είναι ένα σημαντικό θέμα.
<P>
Το ζήτημα της ενίσχυσης των μέσων ενημέρωσης εντός της Ουγγαρίας είναι πολύ σημαντικό. Όταν μεγάλωνα εγώ, οι κινηματογραφικοί κύκλοι στη Βρετανία αναγνώριζαν ότι ο ουγγρικός κινηματογράφος αποτελούσε ένα πολύ σημαντικό τμήμα του ευρωπαϊκού κινηματογράφου. Όπως υπογράμμισε και η κυρία Leperre-Verrier, ο ουγγρικός κινηματογράφος χρηματοδοτείτο από την παλιά κρατική μηχανή, η οποία έχει βεβαίως διαλυθεί, όπως έχει συμβεί και με πολλούς άλλους τομείς της παλιάς κρατικής μηχανής στην Ουγγαρία. Θα πρέπει να προσπαθήσουμε να βοηθήσουμε, να αποκαταστήσουμε και να αναζωογονήσουμε τον ουγγρικό κινηματογράφο, ο οποίος θα συνεισέφερε σημαντικά στον ευρωπαϊκό κινηματογράφο εντός της ΕΕ.
<P>
Χαιρετίζω την έκθεση, και θα τελειώσω, όπως και ο κ. Evans, μέσα στα χρονικά πλαίσια για να δείξω το πνεύμα των Χριστουγέννων. Ευτυχισμένα Χριστούγεννα σε όλους.

<SPEAKER ID=54 LANGUAGE="DE" NAME="von Habsburg">
Κύριε Πρόεδρε, κυρίες και κύριοι, κατ'αρχάς θα ήθελα να εκφράσω κι εγώ τις θερμές μου ευχαριστίες στην κ. Leperre-Verrier για την έκθεσή της. Είναι όντως μία εξαιρετική έκθεση και δεν υπάρχουν πολλές εξαιρετικές εκθέσεις. Μπορείτε να είστε περήφανη γι'αυτήν! Θα ήθελα όμως να αναφερθώ σε ορισμένα σημεία της έκθεσης, τα οποία θεωρώ μείζονος σημασίας.
<P>
Οι εξελίξεις στην Ουγγαρία - αναμφισβήτητα και στον τομέα αυτό - είναι θετικές, ιδιαίτερα μετά το 1996, οπότε άρχισε να εφαρμόζεται η νέα νομοθεσία που αφορά τα ΜΜΕ. Τότε υπήρχαν μεγάλες δυσκολίες, καθώς όπως γνωρίζετε τα μέσα ενημέρωσης είναι από πολιτική άποψη πολύ σημαντικά και τα κόμματα ερίζουν περί αυτών. Ας δοξάζουμε το Θεό που τώρα μιλάμε για διενέξεις κομμάτων στην Ουγγαρία και όχι για εντολές εκ των άνω. Αυτό λειτουργούσε ως τροχοπέδη, αλλά τώρα έφυγε από τη μέση και τα πράγματα είναι καλά.
<P>
Θα ήθελα μόνο να επισημάνω ότι σημειώθηκε πρόοδος, με την φιλελεύθερη έννοια του όρου, και μπορούμε πια να μιλάμε για πραγματική πρόοδο στην Ουγγαρία. Στο σημείο αυτό, θα ήθελα να εκφράσω τις ευχαριστίες μου στην εισηγήτρια, γιατί μέσα από αυτές τις εξελίξεις μάς κατέδειξε πόσο επικίνδυνο είναι όταν αφανίζεται μία συγκεκριμένη μικρή εθνική κουλτούρα. Στην Ουγγαρία υπάρχει μακρά παράδοση στην τέχνη του κινηματογράφου και των μέσων ενημέρωσης, όπως επισήμανε και ο προηγούμενος ομιλητής. Θυμάμαι περισσότερα πράγματα από εκείνον, που τότε προφανώς ήταν πολύ μικρός. Για παράδειγμα, όταν κατά τη διάρκεια του Β΄ Παγκοσμίου Πολέμου, συμμετείχα σε συγκεντρώσεις Ούγγρων στο Χόλυγουντ, εκπροσωπούνταν όλοι οι μεγάλοι του κινηματογράφου και δεν μιλούσαμε αγγλικά, αλλά ουγγρικά, καθώς γενικά τα αγγλικά τους ήταν τέτοια που προτιμούσα να μιλάμε στα ουγγρικά για να συννενοούμαστε.
<P>
Εδώ υπάρχουν μεγάλα αποθέματα ταλέντου, τα οποία θα μπορούσαν να συμβάλλουν τα μάλα στην ανάπτυξη του συνόλου της ευρωπαϊκής κουλτούρας. Θα ήθελα και πάλι να ευχαριστήσω την εισηγήτρια, γιατί χρησιμοποιώντας πολύ φιλικό και διπλωματικό τόνο επεσήμανε τον διεθνή ανταγωνισμό στον εν λόγω τομέα. Ο ανταγωνισμός αυτός είναι απερίγραπτης βαρβαρότητας. Σε όλα αυτά τα νεοϊδρυθέντα κράτη εκτυλίσσεται ένας πραγματικός αγώνας για τον έλεγχο του συνόλου των ΜΜΕ, αγώνας στον οποίο εμπλέκονται εκατομμύρια δολάρια. Υπάρχουν κράτη στα οποία οι εν λόγω δυνάμεις σημείωσαν πραγματική επιτυχία. Απλώς αναφέρω, επί παραδείγματι, την κατάσταση που επικρατεί στη Δημοκρατία της Τσεχίας, όπου στην πράξη παρατηρείται σαφής έλεγχος από την άλλη πλευρά του Ατλαντικού στα ΜΜΕ, τα οποία είναι βεβαίως ιδιωτικές επιχειρήσεις.
<P>
Δόξα τω Θεό, κάτι τέτοιο δεν συνέβη στην περίπτωση της Ουγγαρίας, όπου ακόμα και η μεγαλύτερη αλυσίδα τηλεοπτικών σταθμών βρίσκεται σε ουγγρικά και ευρωπαϊκά χέρια. Αυτό είναι υγιές φαινόμενο με θετική συμβολή στη διατήρηση της ευρωπαϊκής κουλτούρας. Πρέπει λοιπόν να εντείνουμε τις προσπάθειές μας, καθώς υπάρχουν και άλλες χώρες όπου ο ίδιος κίνδυνος προβάλλει απειλητικός. Ας πάρουμε για παράδειγμα τις εξελίξεις στην Κροατία, αυτή την εποχή, όπου καταβάλλονται προσπάθειες με κάθε μέσο να περάσει ο έλεγχος του τύπου, της τηλεόρασης και των άλλων μέσων ενημέρωσης εξ ολοκλήρου στα χέρια αμερικανικών επιχειρήσεων. Το κατηγορώ μου δεν στρέφεται ενάντια στην κυβέρνηση, είναι ιδιωτικές οι επιχειρήσεις που το προσπαθούν και θα εκμεταλλευτούν προς ίδιον όφελος τη δημιουργία αυτού του μονοπωλίου. Πρέπει στο σημείο αυτό να αναφερθούμε στον συγκεκριμένο κίνδυνο που ελλοχεύει εδώ και αποτελεί ένα εξαιρετικά σημαντικό ζήτημα. Δεν θέλουμε την επιβολή ποσοστώσεων, όπως σωστά ειπώθηκε στην αίθουσα αυτή, θέλουμε όμως να ενισχύσουμε τους δικούς μας ανθρώπους, κατά τρόπον ώστε να έχουν τη δυνατότητα να αναπτύξουν τα ταλέντα τους και να είναι ανταγωνιστικοί.
<P>
Θα ήθελα να προσθέσω μία ακόμα παρατήρηση. Προτάθηκαν διάφορες τροπολογίες στην έκθεση αυτή και θα ήθελα να πω, ότι γενικά είναι καλές, αλλά θα ήθελα να εκφράσω ρητά τις επιφυλάξεις μου, όσον αφορά τις τροπολογίες 1 και 6, καθώς ειδικά η τροπολογία 6, αλλά ως ένα ορισμένο βαθμό και η τροπολογία 1, δεν είναι ρεαλιστικές. Δεν μπορούμε να περιμένουμε από τους ανθρώπους, να καταρτίζουν κάθε έξι μήνες μία πλήρη έκθεση. Όποιος έχει, έστω και μικρή σχέση με την τηλεόραση και τα ΜΜΕ, γνωρίζει ότι αυτό είναι ανέφικτο. Πρέπει λοιπόν να επιστρέψουμε στο αρχικό κείμενο που προτάθηκε από την εισηγήτρια. Αυτό το αρχικό κείμενο είναι σωστό, καθώς μας φέρνει πίσω στην πραγματικότητα.

<SPEAKER ID=55 NAME="Παπουτσής">
Κύριε Πρόεδρε, κυρίες και κύριοι βουλευτές, επιτρέψτε μου κατ'αρχάς να ευχαριστήσω την εισηγήτρια κ. Leperre-Verrier για την έκθεσή της.
<P>
Η Ευρωπαοκή Επιτροπή πρότεινε το 1997 τη συμμετοχή της Ουγγαρίας στο πρόγραμμα MEDIA II, μετά την διαπίστωση του σημαντικού βαθμού ευθυγράμμισης του ουγγρικού κανονιστικού πλαισίου για τις ραδιοτηλεοπτικές μεταδόσεις προς την οδηγία όσον αφορά την τηλεόραση χωρίς σύνορα. Η διαπίστωση αυτή όμως αμφισβητήθηκε εν μέρει από τις πληροφορίες που συγκεντρώθηκαν στη συνέχεια, όταν πραγματοποιούσαμε την αναλυτική εξέταση του κοινοτικού κεκτημένου μέσα από τη διαδικασία ανασκόπησης της νομοθεσίας, της διαδικασίας screening όπως είναι γνωστή, ιδίως σε σχέση με τις διασυνοριακές δορυφορικές ραδιοτηλεοπτικές μεταδόσεις και την ικανότητα της Ουγγαρίας να εγγυηθεί την προώθηση των ευρωπαοκών έργων.
<P>
Ωστόσο, επειδή η Ουγγαρία ανέλαβε την υποχρέωση να δώσει μεσοπρόθεσμα συγκεκριμένες λύσεις σ'αυτά τα προβλήματα, και πιο συγκεκριμένα ανέλαβε την υποχρέωση να δώσει λύσεις πριν από το 2000, η Ευρωπαοκή Επιτροπή αποφάσισε να μην αποσύρει την πρόταση για την συμμετοχή της Ουγγαρίας στο πρόγραμμα MEDIA II, και το πρώτο σημαντικό βήμα προς τη σωστή κατεύθυνση αποτέλεσε στις 20 Οκτωβρίου η υιοθέτηση από την Ουγγαρία της Ευρωπαοκής Σύμβασης για την Διασυνοριακή Τηλεόραση.
<P>
Η συμμετοχή της Ουγγαρίας στο πρόγραμμα MEDIA IΙ θα αποτελέσει ένα σημαντικό κίνητρο για την περαιτέρω ευθυγράμμιση της Ουγγαρίας με το κοινοτικό δίκαιο στον οπτικοακουστικό τομέα. Η Ουγγαρία θα έχει την ευκαιρία να γνωρίσει σχετικές διαδικασίες με το εν λόγω κοινοτικό πρόγραμμα και επίσης θα έχει την ευκαιρία να εξοικειωθεί περισσότερο με το κοινοτικό κεκτημένο στον οπτικοακουστικό τομέα, όπως επίσης και το φιλοσοφικό υπόβαθρο του ευρωπαοκού οπτικοακουστικού τομέα. Θα έχει επιπλέον η Ουγγαρία την ευκαιρία να αναπτύξει στενότερους δεσμούς με την ευρωπαοκή βιομηχανία οπτικοακουστικών μέσων, γεγονός που είμαι βέβαιος ότι θα αποβεί πολύ χρήσιμο στο άμεσο μέλον.
<P>
Η Ευρωπαοκή Επιτροπή θα συνεχίσει να παρακολουθεί στενά την εξέλιξη της κατάστασης στο πλαίσιο της προενταξιακής στρατηγικής, και το Κοινοβούλιο θα ενημερώνεται διαρκώς, ειδικότερα μέσω της κοινής κοινοβουλευτικής επιτροπής η οποία συνέρχεται δύο φορές το χρόνο και αποτελεί ένα άριστο φόρουμ για την ανταλλαγή απόψεων σχετικά με την πρόοδο που έχει επιτύχει και που θα επιτυγχάνει συν τω χρόνω η Ουγγαρία. Δεν υπάρχει συνεπώς ανάγκη για την δημιουργία ενός πρόσθετου οργάνου παρακολούθησης, εφόσον αυτό το οποίο σήμερα υφίσταται στο πλαίσιο της Ευρωπαοκής Συμφωνίας είναι πράγματι σε θέση να παρακολουθεί τη διαδικασία αυτή και να παρέχει στα όργανα της Ευρωπαοκής «Ενωσης όλες τις αναγκαίες πληροφορίες σχετικά με την πρόοδο σ'αυτόν τον τομέα.
<P>
Απευθυνόμενος στον κ. Evans, θέλω να τον διαβεβαιώσω ότι η Ευρωπαοκή Επιτροπή συμμερίζεται την ανάγκη σεβασμού και κατοχύρωσης όλων των γλωσσών και της πολιτισμικής παράδοσης των λαών της Ευρώπης. Ειδικότερα, μάλιστα, για την εφαρμογή του προγράμματος MEDIA, η Κοινότητα συγχρηματοδοτεί τη λειτουργία στην Ουγγαρία ενός media desk, ενός ειδικού δηλαδή γραφείου που έχει την αποστολή να βοηθά στις μεταφράσεις στην ουγγρική γλώσσα. Mε αυτό τον τρόπο πιστεύουμε ότι μπορούμε να καλύψουμε τα όποια προβλήματα μπορούν να δημιουργηθούν.
<P>
'Οσον αφορά τώρα τις τροπολογίες που προτείνει η κυρία εισηγήτρια, θα ήθελα να πω ότι, εκτός από ορισμένες συντακτικές διορθώσεις σχετικά με την τροπολογία υπ'αριθ. 1, η αναφορά στην Ευρωπαοκή Συμφωνία είναι σκόπιμο να διατυπώνεται ως εξής: «...υποχρεώσεις που επιβάλλει το άρθρο 91 της Ευρωπαοκής Συμφωνίας μεταξύ των Ευρωπαοκών Κοινοτήτων και των κρατών μελών τους, αφενός, και της Δημοκρατίας της Ουγγαρίας, αφετέρου, της 31ης Δεκεμβρίου 1993, εξακολουθεί να απαιτείται πρόοδος...».
<P>
Η Επιτροπή αποδέχεται τις περισσότερες τροπολογίες, εκτός από τις τροπολογίες υπ'αριθ. 5 και 6. Δεν αποδέχεται την τροπολογία υπ'αριθ. 5 που αποσκοπεί στη θέσπιση της υποχρέωσης της Επιτροπής για ενημέρωση του Ευρωπαοκού Κοινοβουλίου σχετικά με τα αποτελέσματα των τακτικών συνεδριάσεων της επιτροπής διαχείρισης του προγράμματος. Αυτή η τροπολογία δεν μπορεί να γίνει αποδεκτή επειδή δεν έχει σχέση με τη συμμετοχή της Ουγγαρίας στο πρόγραμμα. Επίσης, δεν αποδέχεται την τροπολογία υπ'αριθ. 6. Αυτή η τροπολογία αναφέρεται στην υποχρέωση της Ουγγαρίας να συμμετέχει στις δραστηριότητες παρακολούθησης που καθορίζονται στο άρθρο 4 της οδηγίας για την τηλεόραση χωρίς σύνορα, και αυτό δεν μπορεί να γίνει αποδεκτό διότι θα συνεπάγεται ειδικές υποχρεώσεις για την Ουγγαρία, κάτι το οποίο δεν ανταποκρίνεται σε ό, τι ισχύει για άλλα κράτη μέλη. Για παράδειγμα η Κύπρος, η οποία επίσης συμμετέχει στο πρόγραμμα MEDIA, δεν έχει τέτοιες ειδικές υποχρεώσεις. Η τροπολογία αναφέρεται επίσης σε μία μορφή θεσμικής και διαρκούς συμμετοχής στις εργασίες της επιτροπής επαφών που συγκροτείται βάσει αυτής της οδηγίας. Αυτό δεν μπορεί να γίνει αποδεκτό επειδή βρίσκεται σε αντίθεση τόσο με την οδηγία, όσο και με τον εσωτερικό κανονισμό της επιτροπής επαφών που προβλέπει την δυνατότητα πρόσκλησης εκπροσώπων των χωρών της Κεντρικής και Ανατολικής Ευρώπης για συμμετοχή σε ορισμένες από τις εργασίες της.
<P>
Σε κάθε περίπτωση, κύριε Πρόεδρε, πιστεύω ότι το γεγονός ότι η Επιτροπή αποδέχεται όλες τις άλλες τροπολογίες οι οποίες υποβλήθηκαν από την εισηγήτρια, επιβεβαιώνει το γεγονός ότι η έκθεση την οποία παρουσίασε η κυρία Leperrre-Verrier αποτελεί πράγματι μία εξαιρετική έκθεση, για την οποία επιτρέψτε μου να την συγχαρώ ακόμη μία φορά.

<SPEAKER ID=56 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία.
<P>
Πριν από την ψηφοφορία επί της πρότασης ψηφίσματος νομοθετικού περιεχομένου.

<SPEAKER ID=57 NAME="Πρόεδρος">
Τον λόγο έχει ο κ. Robles Piquer για ένα διαδικαστικό θέμα.

<SPEAKER ID=58 LANGUAGE="ES" NAME="Robles Piquer">
Κύριε Πρόεδρε, θα ήθελα να σας κάνω μια ερώτηση, γιατί κάποιοι συνάδελφοι μου λένε πως αυτές οι ψηφοφορίες της Παρασκευής υποβάλλονται στους ίδιους κανόνες με αυτές των άλλων ημερών, όσον αφορά τη συμμετοχή σε ονομαστικές ψηφοφορίες για τις κατ' αποκοπή αποζημιώσεις μας για έξοδα κίνησης. Θα ήθελα να ξέρω αν όντως είναι έτσι, και αν ναι, τότε σήμερα υπήρξε μόνο μια ονομαστική ψηφοφορία. Κάποιοι από εμάς λόγω ανειλημμένων υποχρεώσεων δεν μπορέσαμε να συμμετάσχουμε σε αυτήν, και θα ήταν λογικό να διεξαχθεί και άλλη ονομαστική ψηφοφορία ούτως ώστε, τουλάχιστον, να έχουμε την ευκαιρία να αποδείξουμε πως είμαστε παρόντες.

<SPEAKER ID=59 NAME="Πρόεδρος">
Κύριε Robles Piquer, οι ψηφοφορίες της Παρασκευής είναι ακριβώς ίδιες με αυτές οποιασδήποτε άλλης ημέρας. Όσον αφορά την εκτίμηση των ονομαστικών ψήφων, αυτές αποτελούν εξαίρεση τη Δευτέρα και την Παρασκευή. Επομένως, από αυτήν την άποψη, δεν είναι απαραίτητη κάποια άλλη ονομαστική ψηφοφορία.
<P>
Κυρίες και κύριοι, προχωρούμε στην ψηφοφορία επί του ψηφίσματος νομοθετικού περιεχομένου.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=60 NAME="Πρόεδρος">
Συγχαίρω την κυρία Leperre-Verrier.
<P>
Τον λόγο έχει ο κ. Hallam, για ένα διαδικαστικό θέμα.

<SPEAKER ID=61 LANGUAGE="EN" NAME="Hallam">
Κύριε Πρόεδρε, θα ήθελα απλώς να υπενθυμίσω στο Σώμα ότι θα πρέπει να συμπεριφερόμαστε καλύτερα τις Παρασκευές από δω και στο εξής, καθώς υπάρχει τηλεοπτική κάλυψη για πρώτη φορά εδώ και πολύ καιρό.

<SPEAKER ID=62 NAME="Πρόεδρος">
Κύριε Hallam, δεν ξέρω σε τι αναφέρεσθε, αλλά ως Πρόεδρος, πρέπει να σας πω πως τουλάχιστον εγώ νοιώθω μεγάλη ικανοποίηση αυτήν την Παρασκευή όπως όλες τις Παρασκευές. Σε καμία περίπτωση δεν είμαι της άποψης πως υπήρξε σήμερα κάποια συμπεριφορά η οποία δεν αρμόζει στην κανονική διεξαγωγή των συνεδριάσεων του Σώματος και κυρίως τις Παρασκευές το πρωί που είναι ημέρες εξέχουσες εφόσον διέπονται, ευτυχώς, από ένα πνεύμα φιλίας και οικειότητας.

<CHAPTER ID=5>
Πίνακας επιδόσεων της ενιαίας αγοράς
<SPEAKER ID=63 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0402/98) του κυρίου Garcνa-Margallo y Marfil, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τov πίvακα επιδόσεωv της εvιαίας αγoράς αρ. 2 [SEC(98)0889 - C4-0444/98].
<P>
Κατ' αρχάς τον λόγο έχει ο κ. Garcνa-Margallo y Marfil, ως εισηγητής.

<SPEAKER ID=64 NAME="Garcνa-Margallo y Marfil">
Κύριε Πρόεδρε, θα εκθέσω τις ιδέες της Επιτροπής Οικονομικής Πολιτικής σχετικά με το κείμενο που έστειλε η Επιτροπή, τον πίνακα επιδόσεων της ενιαίας αγοράς αρ. 2, που αναφέρεται στην πρόοδο που έχει σημειωθεί στην οικοδόμηση της εσωτερικής αγοράς και, πράγμα που είναι και σχετικότερο, στα εμπόδια και τις προκλήσεις που θα αντιμετωπίσουμε εφεξής.
<P>
Όπως θυμάστε, κυρίες και κύριοι, η Λευκή Βίβλος του 1985, η περίφημη Λευκή Βίβλος σχετικά με την εσωτερική αγορά, είχε σχεδόν ολοκληρωθεί την παραμονή της Πρωτοχρονιάς, στις 31 Δεκεμβρίου 1992. Εκκρεμούσε όμως η θέσπιση κάποιων μέτρων και κυρίως είχαν εμφανιστεί νέες ανάγκες οι οποίες δεν μπόρεσαν να καλυφτούν.
<P>
Ποια ήταν η απάντηση της Επιτροπής ενώπιον αυτών των ελλείψεων και αυτών των εκκρεμών νέων εργασιών; Το 1993 θέσπισε δύο επιτροπές για την ενημέρωση του Κοινοβουλίου και του Ευρωπαϊκού Συμβουλίου σχετικά με την πρόοδο που είχε σημειωθεί, αλλά αμέσως η Επιτροπή συνειδητοποίησε πως η ενημέρωση αυτή ήταν ανεπαρκής και το 1996 έγινε ένα ακόμη βήμα. Έστειλε ανακοίνωση με τίτλο «Οι επιπτώσεις και η απoτελεσματικότητα της εvιαίας αγoράς», η οποία αποτέλεσε τη βάση και έδωσε ώθηση σε ένα πρόγραμμα δράσης για την ενιαία αγορά το οποίο ενέκρινε το Ευρωπαϊκό Συμβούλιο του Αμστερνταμ τον Ιούνιο του 1997 και που καλύπτει μια τόσο κρίσιμη περίοδο στην ευρωπαϊκή οικοδόμηση, όπως αυτή που λήγει στις 31 Δεκεμβρίου 1998, ημέρα της εισαγωγής του Ευρώ.
<P>
Ποιο ήταν το περιεχόμενο και ο στόχος αυτού του προγράμματος δράσης; Στόχος του ήταν η επίτευξη μιας εσωτερικής αγοράς παρεμφερούς με μια εθνική αγορά με τα ακόλουθα στοιχεία: ενιαίο νόμισμα, εναρμονισμένο φορολογικό καθεστώς, ολοκληρωμένες υποδομές, ελεύθερη κυκλοφορία των προσώπων και, τελευταίο αλλά εξίσου σημαντικό, μέσα ούτως ώστε να μπορούν οι επιχειρήσεις να επιβιώσουν εντός αυτού του πλαισίου, και αναφέρομαι στο καταστατικό της ευρωπαϊκής εταιρείας.
<P>
Πώς θα επιτευχθούν τόσο φιλόδοξοι στόχοι; Ποια είναι η διάρθρωση του σχεδίου; Μέσω ενός σαφούς ορισμού των στρατηγικών στόχων γιατί, όπως λέει ένας ισπανός ποιητής, δεν υπάρχει ευνοϊκός άνεμος για αυτόν που δεν ξέρει πού πηγαίνει. Μέσω της θέσπισης συγκεκριμένων δράσεων με ακριβές χρονοδιάγραμμα και, τρίτο και τελευταίο, μέσω της θέσπισης μιας διαδικασίας που θα επιτρέπει την παρακολούθηση της προόδου που σημειώνεται και των ελλείψεων που ενδέχεται να προκύψουν. Αυτή είναι η προέλευση των πινάκων επιδόσεων που συζητούμε εδώ σήμερα, η τρίτη που συζητούμε σήμερα, και που κατά τη γνώμη μου είναι μείζονος σημασίας γιατί μας μένουν λίγες μόνο μέρες, λιγότερο από 10 ημέρες, μέχρι τη λήξη του σχεδίου δράσης.
<P>
Τι αποκαλύπτει το έγγραφο της Επιτροπής; Κατά τη γνώμη μου προκύπτουν τέσσερις σημαντικές παρατηρήσεις από το έγγραφο της Επιτροπής και από την πρόοδο που έχει σημειωθεί.
<P>
Η πρώτη είναι πως επετεύχθη ένας σημαντικός αριθμός από τους προβλεπόμενους στόχους, και σε αυτό το σημείο θα ήθελα να τονίσω δύο από αυτούς: την ελευθέρωση της παροχής φυσικού αερίου και την προστασία των βιοτεχνολογικών εφευρέσεων.
<P>
Η δεύτερη παρατήρηση είναι πως η Επιτροπή πιστεύει πως σύντομα θα επιτευχθούν και άλλοι στόχοι και τονίζει εδώ την οδηγία σχετικά με τους συλλογικούς οργανισμούς επενδύσεων, κεφάλαιο στην νέα κεφαλαιαγορά, συγχωρέστε μου τον πλεονασμό, που θα τεθεί σε ισχύ την 1η Ιανουαρίου και έπειτα την οδηγία σχετικά με τα δικαιώματα πvευματικής ιδιoκτησίας στηv κoιvωvία τωv πληρoφoριώv.
<P>
Η τρίτη παρατήρηση είναι πως κάποια άλλα πράγματα δεν πήγαν τόσο καλά. Γι' αυτόν τον λόγο, η Επιτροπή Οικονομικής Πολιτικής, και ελπίζω και αυτό το Κοινοβούλιο, θα εκφράσει τη λύπη της, τη θλίψη της, διότι δεν σημειώθηκε επαρκής πρόοδος, ή τουλάχιστον δεν σημειώθηκε ο κατάλληλος βαθμός προόδου όσον αφορά την ελεύθερη κυκλοφορία των προσώπων και τη φορολογική εναρμόνιση.
<P>
Η τέταρτη και τελευταία παρατήρηση είναι πως αυτό το Κοινοβούλιο παρατηρεί με ανησυχία πως σχεδόν το 15 % της νομοθεσίας σχετικά με την εσωτερική αγορά δεν έχει καν μεταφερθεί, δεν έχει ενσωματωθεί στις νομοθεσίες των κρατών μελών.
<P>
Ποια είναι τα συμπεράσματα στα οποία μπορούμε να καταλήξουμε; Τι θα κάνουμε, όπως έλεγε ο Λένιν; Κατ' αρχάς, αυτό το Κοινοβούλιο ζητά ένα νέο σχέδιο δράσης το οποίο θα καλύπτει την περίοδο από την 1η Ιανουαρίου 1999 έως την 31η Δεκεμβρίου 2002, μια περίοδο που, όπως θα μπορεί να διαπιστώσει ο κύριος Πρόεδρος, συμπίπτει με την εισαγωγή του Ευρώ.
<P>
Κατά δεύτερον, να θεσπιστούν δύο φάσεις. Στην πρώτη, το 1999, θα πρέπει να διεκπεραιωθούν οι εκκρεμείς και καθυστερημένες εργασίες, και στη δεύτερη, το 2000, να ολοκληρωθεί η ελεύθερη κυκλοφορία των προσώπων.
<P>
Ως μέσα για τα παραπάνω προτείνει, όταν υπάρχει νομική βάση, να επιλέγεται ο κανονισμός έναντι της οδηγίας, ούτως ώστε να αποφεύγονται οι καθυστερήσεις στην ενσωμάτωση στις εθνικές νομοθεσίες, καθώς επίσης να προτιμάται η ειδική πλειοψηφία από την ομοφωνία.
<P>
Τελειώνω, κύριε Πρόεδρε, ευχόμενος σε όλους τους πιστούς Καλά Χριστούγεννα και στους μη πιστούς ένα ευτυχές χειμερινό ηλιοστάσιο.

<SPEAKER ID=65 LANGUAGE="PT" NAME="Mendes Bota">
Κύριε Πρόεδρε, μονάχα ορισμένοι πολύ μειοψηφικοί τομείς και κάποιες πολύ συγκεκριμένες ομάδες συμφερόντων θα μπορούσαν σήμερα να αμφισβητήσουν τα τεράστια πλεονεκτήματα που επέφερε το άνοιγμα των συνόρων για το σύνολο των πολιτών και των επιχειρήσεων της Ευρώπης. Η παραγωγή και οι εμπορικές συναλλαγές σημείωσαν αδιάκοπη αύξηση, οι τιμές έπεσαν, ενώ το φάσμα της προσφοράς αναπτύχθηκε αλματωδώς. Έχουμε μπροστά μας τη μεγαλύτερη ολοκληρωμένη αγορά του κόσμου, με 370 εκατομμύρια καταναλωτές οι οποίοι, από μόνοι τους, συνεισφέρουν κατά 1, 1 % έως 1, 5 % στην αύξηση του ΑΕγχΠ του χώρου της Ένωσης, αποτελώντας ταυτόχρονα ένα θεμελιώδες συστατικό στοιχείο της σύγκλισης των οικονομιών και της μείωσης των υπαρκτών ανισοτήτων ανάπτυξης μεταξύ των διαφορετικών κρατών μελών. Το 70 % των εμπορικών συναλλαγών αυτών των δεκαπέντε χωρών πραγματοποιείται μέσα στον κοινοτικό χώρο που σε δύο εβδομάδες θα διαθέτει ένα ενιαίο νόμισμα. Οι συνυπογράφοντες της Ενιαίας Ευρωπαϊκής Πράξης πρέπει να αισθάνονται ικανοποιημένοι την ώρα του απολογισμού της πορείας της ευρωπαϊκής ολοκλήρωσης.
<P>
Όμως αυτό το Κοινοβούλιο θα πρέπει να κρούει τον κώδωνα κινδύνου της ανικανοποίησης. Οφείλει να ταράζει τα νερά της λήθης και της αδράνειας, και αυτό ακριβώς πράττει τώρα ο συνάδελφός μας Garcνa-Margallo. Χρειάζεται να καταγγείλει την καθυστέρηση στην εφαρμογή ορισμένων σημαντικών μέτρων που ήδη συγκαταλέγονταν στη Λευκή Βίβλο του 1995, όπως και άλλων τα οποία είχαν καταστεί απαραίτητα μετά από εκείνη τη χρονιά. Χρειάζεται να καταγγείλει την καθυστέρηση, έως και την παρακώλυση από μεριάς των κρατών μελών στο θέμα της μεταφοράς της κοινοτικής νομοθεσίας στα εθνικά τους δίκαια, αγνοώντας τις προειδοποιήσεις της Επιτροπής και μη τηρώντας τις ίδιες τις αποφάσεις του Ευρωπαϊκού Δικαστηρίου, εφόσον εκκρεμεί η μεταφορά 220 νομοθετικών κειμένων, δηλαδή του 15 % του συνόλου. Υπό αυτή την έννοια, θα μπορούν να επιβάλλονται πρόστιμα στα κράτη μέλη που αθετούν τις υποχρεώσεις τους. Πιστεύουμε, ωστόσο, ότι η πλέον αποτελεσματική κύρωση συνίσταται στη δημοσιοποίηση του καταλόγου των καθυστερήσεων και των καθυστερούντων, εκθέτοντάς τους με τον τρόπο αυτό στην κατακραυγή της κοινής γνώμης λόγω των χαμηλών ευρωπαϊκών τους επιδόσεων.
<P>
Το Κοινοβούλιο πρέπει να καταγγείλει τις καθυστερήσεις στην υποβολή αυτών των πινάκων επιδόσεων εκ μέρους της Επιτροπής, η οποία όφειλε να τους δημοσιοποιεί ανά εξάμηνο από τον Ιούνιο του 1997, και που απορρέουν, με τη σειρά τους, από την καθυστερημένη υλοποίηση του προγράμματος δράσης υπέρ της ενιαίας αγοράς: επί 62 δεσμεύσεων, οι 39 δεν έχουν τηρηθεί εμπρόθεσμα. Έχουμε ακόμη πολύ δρόμο μπροστά μας μέχρις ότου ξεπεράσουμε τις στρεβλώσεις της αγοράς και καταστήσουμε πραγματικότητα, για το σύνολο του πληθυσμού της Ευρώπης των Δεκαπέντε, και τις τέσσερις ελευθερίες κυκλοφορίας.
<P>
Τη σήμερον ημέρα ανακύπτει, κατά τη γνώμη μας, ένα κεντρικό ζήτημα όσον αφορά την άμεση επίτευξη προόδων προς την ενιαία αγορά: πρόκειται για τα φορολογικά θέματα. Και αναφορικά με αυτά, δεν είναι και τόσο καθησυχαστικές οι τελευταίες κατευθύνσεις αυτού του Συμβουλίου του τρίτου δρόμου. Ενώ παλαιότερα γινόταν λόγος για φορολογική εναρμόνιση, τώρα μιλάμε για έναν γενικόλογο συντονισμό των φορολογικών πολιτικών. Σημειώνεται μέχρι και οπισθοχώρηση, όπως συνέβη στο πρόσφατο Ευρωπαϊκό Συμβούλιο της Βιέννης σχετικά με την περίπτωση της προβλεπόμενης λήξης της φορολογικής παρέκκλισης που απολαμβάνουν οι αφορολόγητες πωλήσεις για ταξιδιώτες εντός της Κοινότητας, κοινώς το duty free .
<P>
Η αναβολή της εφαρμογής μιας απόφασης που ελήφθη το 1991 συνιστά πραγματική απόπειρα κατά της ενιαίας αγοράς. Πρόκειται για ένα εξαιρετικά επικίνδυνο προηγούμενο, είναι ένα σκάνδαλο προστατευτισμού που εκδηλώνεται σε έναν ευνοημένο τομέα ο οποίος διαθέτει μια δραστήρια, ισχυρή και, κατά τα φαινόμενα, αποτελεσματική ομάδα οικονομικών συμφερόντων. Ενδεχομένως να μην υπάρχει πρόθεση να γίνουν περαιτέρω βήματα σε θέματα φορολογίας, αλλά τουλάχιστον υπάρχει απόλυτη ανάγκη καθιέρωσης ενός νέου, εναρμονισμένου φορολογικού συστήματος για τον ΦΠΑ, καθώς και επίτευξης μεγαλύτερης συνεκτικότητας στον τομέα της φορολόγησης των κεφαλαίων.

<SPEAKER ID=66 LANGUAGE="SV" NAME="Lindqvist">
Κύριε Πρόεδρε, αυτή η έκθεση εξετάζει τον τρόπο με τον οποίο εισάγονται οι κοινοτικοί κανονισμοί στα κράτη μέλη. Είναι θετικό το γεγονός ότι γίνονται τέτοιες αξιολογήσεις. Δείχνει επίσης ότι σ' αυτόν τον τομέα έχουν υλοποιηθεί 23 μόνο από τις 62 ανειλημμένες δεσμεύσεις και φυσικά αυτό δεν είναι καλό. Διερωτώμαι γιατί δεν υλοποιούνται οι κανονισμοί. Μπορεί να οφείλεται στο γεγονός ότι οι αποφάσεις δεν βρίσκουν, ή δεν μπορούν να βρουν, απήχηση στα κράτη μέλη, ή, ότι η διαδικασία λήψης αποφάσεων είναι τόσο ταχεία ώστε οι κοινές γνώμες των κρατών μελών δεν προλαβαίνουν να τις παρακολουθήσουν. Σ' αυτήν την περίπτωση δεν είναι σίγουρο ότι η σωστή λύση είναι περισσότερες πλειοψηφικές αποφάσεις.
<P>
Νομίζω ότι πρέπει να αναλυθούν περισσότερο οι αιτίες της μη υλοποίησης των αποφάσεων. Αντιτίθεμαι μέχρι ενός σημείου στην επιβολή προστίμων στα κράτη μέλη που δεν ενσωματώνουν τους κοινοτικούς κανονισμούς. Το ζήτημα μπορεί να αντιστραφεί. Παρατηρείται μία αντίθετη κατάσταση όταν στις ενταξιακές διαπραγματεύσεις η ΕΕ έχει εγκρίνει εξαίρεση στα κράτη μέλη. Επί παραδείγματι έχει δοθεί στη Σουηδία μία χρονικά περιορισμένη εξαίρεση τεσσάρων ετών, ώστε να διατηρήσουμε την απαγόρευση που ισχύει στη χώρα μας για την προσθήκη αντιβιοτικών στις ζωοτροφές. Σ' αυτήν την περίπτωση, η ΕΕ έχει δηλώσει ότι επιδιώκει να προσεγγίσει τους σουηδικούς κανονισμούς, κάτι που έχει συμβεί, σε πολύ μικρό βαθμό, όμως και με πολύ αργούς ρυθμούς. Θα διορθωθεί το πρόβλημα αν επιβληθούν πρόστιμα προς την αντίθετη κατεύθυνση; μάλλον όχι - αυτό το καταλαβαίνουν όλοι.
<P>
Το συμπέρασμα που εξάγεται είναι φυσικά ότι θα υλοποιηθούν κοινές αποφάσεις αυτής της εξαιρετικής έκθεσης, αφού έχουν ληφθεί από κοινού. Όμως, πρέπει να ριχτεί περισσότερο φως στις αιτίες για τις οποίες δεν έχουν υλοποιηθεί. Σ' αυτήν την περίπτωση η συνεργασία είναι καλύτερος τρόπος από τα πρόστιμα και τον εξαναγκασμό για να οδηγηθούμε σε αποτελέσματα και να δημιουργηθεί εμπιστοσύνη. Οι κανονισμοί γίνονται πάντα καλύτεροι αν βρούν μεγάλη απήχηση στα κράτη μέλη. Τότε δίδεται και η δυνατότητα να εφαρμοστούν αποτελεσματικότερα.

<SPEAKER ID=67 LANGUAGE="EN" NAME="Kerr">
Κύριε Πρόεδρε, αντικαθιστώ τον κ. Wolf σήμερα το πρωί, αλλά με τις απέραντες γνώσεις μου και την ευελιξία μου θα προσπαθήσω να σχολιάσω το θέμα της ενιαίας αγοράς. Στην πραγματικότητα, είμαι πολύ χαρούμενος που μιλώ γι' αυτό επειδή αποτελεί πολύ προσφιλές θέμα για τον πρωθυπουργό μου, τον κ. Blair. Όταν βρει ένα λεπτό καιρό από τους βομβαρδισμούς της Βαγδάτης, ίσως θελήσει να εξετάσει αυτό το ψήφισμα και την έκθεση. Μολονότι αντιμετωπίζει με ενθουσιασμό την ενιαία αγορά, θα βρει πολλά σημεία με τα οποία δεν θα μπορεί να συμφωνήσει. Επί παραδείγματι, υπάρχει το ζήτημα του ενιαίου νομίσματος για το οποίο, πολύ σωστά, η έκθεση αναφέρει ότι είναι σημαντικό για την ολοκλήρωση της ενιαίας αγοράς. Βέβαια, o κ. Rupert Murdoch δεν έχει επιτρέψει ακόμη στη Βρετανία να προσχωρήσει στο ενιαίο νόμισμα.
<P>
Το θέμα της φορολογικής εναρμόνισης τρομοκρατεί τώρα το σύνολο των βρετανικών μέσων ενημέρωσης, εξαιτίας της αντίληψης ότι θα πρέπει οπωσδήποτε να παραχωρήσουμε λίγη από την κυριαρχία μας για την εναρμόνιση του συστήματος ΦΠΑ. Σαφώς, αυτό είναι απαραίτητο για μία ενιαία αγορά. Θέλω να τονίσω πολιτικά τη σημασία της ελεύθερης κυκλοφορίας των εργαζομένων και της προστασίας των εργαζομένων εντός των πλαισίων της ενιαίας αγοράς. Αυτό δεν έχει υπογραμμισθεί αρκετά σε αυτή την έκθεση. Η αγορά έχει δύο όψεις και θα πρέπει να προστατεύσουμε και τις δύο.
<P>
Τέλος, εύχομαι σε όλους καλά Χριστούγεννα και ευτυχισμένος ο καινούριος χρόνος.

<SPEAKER ID=68 NAME="Blokland">
κύριε Πρόεδρε, ο πίνακας αποτελεσμάτων (scoreboard) της εσωτερικής αγοράς αποτελεί ένα χρήσιμο όργανο. Κάθε εξάμηνο μάς δείχνει πόσο έχει προχωρήσει η νομοθεσία σε θέματα εσωτερικής αγοράς. Κυρίως η μεταφορά των ευρωπαϊκών οδηγιών στις εθνικές νομοθεσίες τραβά τότε την προσοχή μας. Μέσω τούτου του πίνακα αποτελεσμάτων μπορούμε να διαπιστώσουμε γρήγορα ποια κράτη μέλη επιτέλεσαν το καθήκον τους και ποια έχουν μείνει πίσω. Προφανώς και τα κράτη μέλη οφείλουν να συμμορφώνονται προς τις συμφωνίες και τις δεσμεύσεις που έχουν αναλάβει. Το παράξενο είναι ότι πρόκειται εδώ για δεσμεύσεις που ανέθεσαν τα ίδια τα κράτη μέλη στον εαυτό τους, καθώς ως γνωστόν το Συμβούλιο Υπουργών καθορίζει την ευρωπαϊκή νομοθεσία, άλλοτε από κοινού με το Ευρωπαϊκό Κοινοβούλιο και άλλοτε όχι. Στο σχέδιο ψηφίσματος δεν λαμβάνεται επαρκώς υπόψη η ιδιαιτερότητα της διαδικασίας λήψης αποφάσεων σε ευρωπαϊκό επίπεδο. Εφόσον όλα τα κράτη μέλη πρέπει να συμφωνήσουν μεταξύ τους μπορεί κάποτε να καθυστερήσει κάπως μία απόφαση. Αυτό αποτελεί μειονέκτημα.
<P>
Ωστόσο, η άρση της απαίτησης για ομοφωνία σημαίνει ακόμη περισσότερη κωλυσιεργία σε επίπεδο κρατών μελών και προκαλεί περισσότερες παρεμβάσεις της Ένωσης κατά των παραβατών. Γι' αυτό φαίνεται χρήσιμο και χρησιμοποιείται ως καταφύγιο τότε το μέσο του κανονισμού. Ωστόσο τι μένει από την αρχή της επικουρικότητας; Σίγουρα σε τέτοιες περιπτώσεις οι αποφάσεις δεν λαμβάνονται εγγύτερα στον πολίτη. Οι παραγράφοι 9 και 10 δίνουν μία εντελώς λανθασμένη εντύπωση. Σχετικά με αυτό που προτείνεται, να εισαχθεί δηλαδή κατά το έτος 2000 ένα κοινό σύστημα ΦΠΑ σύμφωνα με την αρχή της καταγωγής, θα μιλήσω σύντομα. Το κόστος εισαγωγής, καθώς και το διοικητικό άχθος για την εφαρμογή του, είναι τόσο υψηλό, ώστε το σχέδιο αυτό θα πρέπει για την ώρα να μείνει στην κατάψυξη, εκτός και εάν η Ευρωπαϊκή Επιτροπή διαθέτει ένα υπέρογκο μυστικό κονδύλιο. Αν είναι έτσι, πολύ θα ήθελα να με ενημερώσει ο Επίτροπος.
<P>
Τέλος, δεν είναι ρεαλιστική η πρόταση να έχει εντός τριών ετών η εσωτερική αγορά όλα τα χαρακτηριστικά μίας εθνικής αγοράς. Η ενίσχυση της εφαρμογής της υφιστάμενης νομοθεσίας θα πρέπει να τύχει άμεσης προτεραιότητας. Η καλύτερη λειτουργία της εσωτερικής αγοράς μπορεί ακριβώς να επιτευχθεί εφόσον γίνονται συγχρόνως σεβαστές οι πολιτιστικές διαφορές. Εξάλλου, κύριε Πρόεδρε, θα ήθελα να ευχηθώ σε εσάς και σε όλους τους συναδέλφους Καλά Χριστούγεννα και ευτυχισμένο το 1999. Το ίδιο εύχομαι και στην Ευρωπαϊκή Επιτροπή και στο Συμβούλιο, παρά την παράγραφο 5 του ψηφίσματος η οποία καλεί στην υλοποίηση όσο το δυνατόν περισσοτέρων στόχων πρίν από την 31η Δεκεμβρίου 1998. Κύριε Επίτροπε, διακοπές έρχονται, πηγαίνετε να ξεκουραστείτε λιγάκι.

<SPEAKER ID=69 LANGUAGE="DE" NAME="Lukas">
Κύριε Πρόεδρε, όταν σε λίγες μέρες σε 11 κράτη μέλη η Οικονομική και Νομισματική Ένωση θα είναι απτή πραγματικότητα, τότε η ύπαρξη μίας εσωτερικής αγοράς που θα λειτουργεί 100 % δεν θα αποτελεί έναν στόχο προς επίτευξη, αλλά μία αναγκαιότητα. Η έλλειψη πειθαρχίας από μέρους κρατών μελών, τα οποία δεν πληρούν τις υποχρεώσεις τους προς την ενιαία αγορά, πρέπει να καταπολεμηθεί ακόμα πιο αποτελεσματικά μετά την εισαγωγή του κοινού νομίσματος. Οπωσδήποτε, οι στρεβλώσεις του ανταγωνισμού εμφανίζονται ακόμα πιο έντονες, μέσω της πλήρους διαφάνειας και της συγκρισιμότητας. Αν και σημειώνονται πρόοδοι, οι προσπάθειες των κρατών είναι σαφώς ανεπαρκείς. Αυτός που λέει το Α, πρέπει να πει και το Β. Οι κυβερνήσεις εκείνες των οποίων ο προϋπολογισμός υπεβλήθη στους μεγαλύτερους περιορισμούς για να εκπληρωθούν τα κριτήρια σύγκλισης πρέπει να υποταχθούν σε έναν παρεμβατικό μηχανισμό για την άρση των εμποδίων στο εμπόριο και επίσης πρέπει να είναι πρόθυμες να εναρμονίσουν τις φορολογίες τους, ώστε να εξαλειφθεί ο κίνδυνος μη υγιούς συγκέντρωσης κεφαλαίου και επιχειρήσεων. Κύριε Πρόεδρε, επιτρέψτε μου την έλλειψη πειθαρχίας - μια που μιλάμε για έλλειψη πειθαρχίας - επιτρέψτε μου να υπερβώ το ένα λεπτό του χρόνου ομιλίας μου, για να ευχηθώ σε όλους καλά Χριστούγεννα!

<SPEAKER ID=70 LANGUAGE="DE" NAME="Rόbig">
Κύριε Πρόεδρε, αξιότιμοι συνάδελφοι, για μεγάλο χρονικό διάστημα καταβάλλαμε προσπάθειες για την ευρωπαϊκή ολοκλήρωση ενός ενιαίου οικονομικού χώρου, χωρίς σύνορα. Η ιδέα της δημιουργίας της ενιαίας αγοράς υπήρξε κάτι σαν το πρωταρχικό σχέδιο για την καθιέρωση της ιδέας της ειρήνης για τις Ευρωπαϊκές Κοινότητες. Σήμερα προχωράμε ένα βήμα παρακάτω. Η ενιαία αγορά είναι κατά το μεγαλύτερό της μέρος μία πραγματικότητα. Ο μεγάλος στόχος που προβάλλει μπροστά μας είναι ο δρόμος που απομένει για την υλοποίηση μίας πλήρως ολοκληρωμένης ευρωπαϊκής αγοράς με χαρακτηριστικά εθνικής αγοράς. Ο δεύτερος δείκτης της ενιαίας αγοράς προσφέρει τώρα μία καλοδεχούμενη ευκαιρία για διαβουλεύσεις σχετικά με την κατάσταση της οικονομικής ολοκλήρωσης εντός της Ευρωπαϊκής Ένωσης.
<P>
Με την είσοδο στο τρίτο στάδιο της ΟΝΕ, σε λιγότερο από δύο εβδομάδες, επετεύχθη μία νέα ποιότητα της ολοκλήρωσης. Υπάρχει μία σειρά σχεδίων, των οποίων έχουμε επιληφθεί, απαραίτητων για την πραγματοποίηση της εγχώριας αγοράς της Ευρώπης. Εν πρώτοις, άνοιξε η αγορά ηλεκτρικής ενέργειας και μετά η αγορά φυσικού αερίου για την ενιαία αγορά. Η προστασία των ανακαλύψεων στη βιοτεχνολογία είναι πια εξασφαλισμένη. Όλοι θυμόμαστε την έντονη συζήτηση εδώ στο Σώμα.
<P>
Χθες, κατά τη δεύτερη ανάγνωση, ψηφίσαμε σχετικά με τη δημιουργία του ευρωπαϊκού δικαίου εγγυήσεων και, κατά την πρώτη ανάγνωση, για τις κατευθυντήριες γραμμές σχετικά με τις καθυστερήσεις των πληρωμών και επί του παρόντος αυτό βρίσκεται για συζήτηση στο Συμβούλιο. Προσωπικά, έχω την ελπίδα, ότι αυτές οι διαπραγματεύσεις μπορούν να φέρουν ουσιαστικό αποτέλεσμα το συντομότερο δυνατό. Αυτό είναι ιδιαίτερα σημαντικό για τις μικρές και μεσαίες επιχειρήσεις, καθώς η καθυστέρηση των πληρωμών κυρίως από κρατικές υπηρεσίες αποτελεί μεγάλο πρόβλημα και έτσι χάνονται πολλές θέσεις εργασίας κάθε χρόνο.
<P>
Έχουν δρομολογηθεί και άλλα σχέδια. Στις αρχές του νέου έτους θα συζητήσουμε στο Σώμα για την εναρμόνιση της νομοθεσίας περί πνευματικών δικαιωμάτων, καθώς και για μερικά περιβαλλοντικά θέματα, όπως η οδηγία για τα παλιά οχήματα. Περιμένουμε επίσης, όπως και παλαιότερα, τη συμφωνία για το καταστατικό της Ευρωπαϊκής Ανώνυμης Εταιρείας. Αυτό αποτελεί επίσης σημαντική βάση για την ομαλή εργασία των μεγαλύτερων επιχειρήσεων στην Ευρώπη.
<P>
Μελλοντικά, πρέπει να κάνουμε σοβαρές σκέψεις για τον αριθμό των νομικών μέσων που θα δημιουργηθούν και σε ποιο επίπεδο αυτά θα παρεμβαίνουν. Η απορρύθμιση από τη μία πλευρά και η επικουρικότητα από την άλλη υπήρξαν εδώ και κάποιο καιρό σταθερές απαιτήσεις και αυτές τις μέρες αποκρυσταλλώνονται σε συγκεκριμένα σχέδια, όπως η πρωτοβουλία SLIM. Επισημάναμε και στη στατιστική που ψηφίσαμε αυτή την εβδομάδα, ότι πρέπει οπωσδήποτε να υλοποιηθεί η πρωτοβουλία SLIM στον τομέα αυτό και επιθυμούμε και εκεί μία Πράσινη Βίβλο. Τώρα ήρθε και η σειρά μου να ευχαριστήσω από βάθους καρδιάς το Προεδρείο και τους συνεργάτες και να ευχηθώ καλά Χριστούγεννα και καλή επιτυχία για το νέο έτος!

<SPEAKER ID=71 LANGUAGE="FR" NAME="Berthu">
Κύριε Πρόεδρε, η έκθεση του Σώματός μας σχετικά με την κατάρτιση, από την Επιτροπή, ενός πίνακα επιδόσεων της ενιαίας αγοράς αποκαλύπτει μία πολύ πειθαρχική αντίληψη της ευρωπαϊκής συνεργασίας. Από τη μία, για να αποφευχθούν οι βραδυπορίες στη μεταφορά των οδηγιών στο εθνικό δίκαιο, συστήνει την προσφυγή στη μορφή του κανονισμού που εφαρμόζεται άμεσα, ομοιόμορφα και έχει αποφασιστεί από την πλειοψηφία, κάτι που νομίζω ότι έρχεται σε αντίθεση με τις εκκλήσεις για ελαστικότητα και επικουρικότητα που γίνονται κατά περιόδους εδώ κι εκεί. Από την άλλη, ζητά από την Επιτροπή, ακόμη μία φορά, να μελετήσει την πιθανότητα επιβολής προστίμων στα κράτη που έχουν παραβεί τις υποχρεώσεις τους σε ό, τι αφορά τη μεταφορά.
<P>
Κατά την γνώμη μας, θα ήταν ένας εντελώς παράνομος και αντιδημοκρατικός μηχανισμός αν ένα διοικητικό όργανο μπορούσε να επιβάλει τέτοιου είδους κυρώσεις σε κυρίαρχα κράτη. Εξάλλου, δεν υπάρχει στη Συνθήκη καμία νομική βάση που να επιτρέπει στην Επιτροπή να ενεργεί κατά αυτόν τον τρόπο και το Συμβούλιο δε θα μπορούσε να της παραχωρήσει τέτοια δικαιώματα, γιατί ούτε το ίδιο τα έχει. Μόνο το Δικαστήριο, σύμφωνα με το άρθρο 171 της Συνθήκης, έχει ορισμένα δικαιώματα επιβολής κυρώσεων και μάλιστα, κατά την γνώμη μας, είναι εξωφρενικά γιατί στις κυρώσεις αυτές δεν μπορεί να ασκηθεί έφεση και ούτε μπορούν να ανασταλούν από τη βούληση ενός έθνους που εκφράζεται με δημοκρατικό και επίσημο τρόπο.
<P>
Τα επιχειρήματα αυτά δεν εμπόδισαν την Επιτροπή να προτείνει προσφάτως στο Συμβούλιο να της επιτρέψει να εφαρμόσει έναν αυταρχικό μηχανισμό παρέμβασης για να εξαλείψει ορισμένα εμπόδια στις συναλλαγές. Το Συμβούλιο τής είπε με αυστηρό τρόπο να επιστρέψει στους φακέλλους της και πολύ καλά έκανε. Είναι όμως αλήθεια ότι το ίδιο το Συμβούλιο δέχθηκε την καθιέρωση πολυμερών ελέγχων, χθες για τα δημόσια ελλείματα, σήμερα για την απασχόληση, οι οποίοι είναι, κι αυτοί, πειθαρχικής έμπνευσης.
<P>
Η παρέκκλιση αυτή προέρχεται από ένα διττό λάθος, το οποίο επαναλαμβάνεται μάλιστα στην έκθεση που εξετάζουμε σήμερα: πρώτον, ότι οι Βρυξέλλες διαθέτουν ανώτερη νομιμότητα σε σχέση με τα κράτη· δεύτερον, ότι η ενιαία αγορά πρέπει να γίνει μία εγχώρια αγορά, δηλαδή μία εσωτερική αγορά πλήρως ολοκληρωμένη, όπως μία εθνική αγορά. Το διττό αυτό λάθος περιέχει προφανώς εν σπέρματι την ιδέα της άρνησης κάθε περιθωρίου εθνικού ελιγμού και, συνεπώς, κάθε εθνικής κυριαρχίας, για οποιοδήποτε θέμα. Θα ήταν τιμή για το Συμβούλιο - αλλά και σωτήρια πράξη - αν έδινε ένα τέλος σε αυτό μια και καλή με την πρώτη ευκαιρία.
<P>
Αγαπητοί συνάδελφοι, σας εύχομαι καλά Χριστούγεννα σε μία Ευρώπη που δεν είναι ακόμη τελείως πειθαρχική.

<SPEAKER ID=72 LANGUAGE="EN" NAME="Cushnahan">
Κύριε Πρόεδρε, χαιρετίζω αυτή την έκθεση. Μερικά από τα συμπεράσματα του εισηγητή είναι πολύ ανησυχητικά. Τονίζει το γεγονός ότι το 15 % της νομοθεσίας που εγκρίθηκε για την ενιαία αγορά δεν έχει, μέχρι τώρα, μεταφερθεί στη νομοθεσία όλων των κρατών μελών. Επιπλέον, επικρίνει αυστηρά το γεγονός ότι οι προτάσεις για την ελεύθερη κυκλοφορία των προσώπων και για τη φορολογική εναρμόνιση δεν έχουν ακόμη εγκριθεί.
<P>
Όπως και ο εισηγητής, χαιρετίζω τον πίνακα επιδόσεων της Επιτροπής για τη μέτρηση της εκτέλεσης του σχεδίου δράσης για την ενιαία αγορά. Ελπίζω ότι η Επιτροπή τον εξετάζει πολύ προσεκτικά. Οι πολιτικοί ζηλωτές της Επιτροπής και του Συμβουλίου, οι οποίοι υποστηρίζουν την κατάργηση των πωλήσεων αφορολογήτων ειδών, μας λένε ότι η συνέχιση των πωλήσεων αφορολογήτων ειδών είναι ασυμβίβαστη με την ενιαία αγορά. Θα τους παρότρυνα να διαβάσουν αυτή την έκθεση, να αναλύσουν λεπτομερώς τον πίνακα επιδόσεων της Επιτροπής και όταν διαπιστώσουν ξεκάθαρα ότι η ενιαία αγορά απέχει ακόμη πάρα πολύ μέχρι την ολοκλήρωσή της, ιδιαίτερα στον τομέα της φορολογικής εναρμόνισης, ίσως αλλάξουν άποψη, ιδιαίτερα ως επακόλουθο της απόφασης στη Σύνοδο Κορυφής της Βιέννης για την εκπόνηση μίας μελέτης για τον αντίκτυπο των επιπτώσεων από την κατάργηση των πωλήσεων αφορολογήτων ειδών. Θεωρώ ότι όταν ολοκληρωθεί αυτή η μελέτη, θα επιβεβαιώσει τους χειρότερους φόβους πολλών βουλευτών του Σώματος, για το γεγονός ότι θα χαθούν 140.000 θέσεις εργασίας σε όλη την ΕΕ, για το ότι η τιμή των αεροπορικών και ακτοπλοϊκών εισιτηρίων θα αυξηθεί και για το ότι ο τουρισμός και η περιφερειακή πολιτική της ΕΕ θα υπονομευθούν. Με την παρουσίαση αυτών των πληροφοριών, ελπίζω ότι το ECOFIN και η Επιτροπή θα πεισθούν επαρκώς, τουλάχιστον, να παρατείνουν τη λειτουργία των καταστημάτων αφορολογήτων ειδών πέρα από τις 30 Ιουνίου του επόμενου έτους. Αυτό θα ήταν το καλύτερο χριστουγεννιάτικο πακέτο που θα μπορούσαν να δώσουν τόσο η Επιτροπή όσο και το Συμβούλιο στους ευρωπαϊους πολίτες.
<P>
Ολοκληρώνοντας, επιτρέψτε μου μαζί με άλλους βουλευτές αυτού του Σώματος να ευχηθώ σε εσάς, σε όλο το προσωπικό του Κοινοβουλίου, στον Επίτροπο, σε όλο το προσωπικό της Επιτροπής και σε όλους όσοι υπηρετούν αυτό το Κοινοβούλιο, ευτυχισμένα και ειρηνικά Χριστούγεννα και ευημερία για τον καινούριο χρόνο.

<SPEAKER ID=73 NAME="Παπουτσής">
Κύριε Πρόεδρε, κυρίες και κύριοι βουλευτές, σας ευχαριστώ πρώτα από όλα για την θετική αξιολόγηση του πίνακα επιδόσεων, η τρίτη έκδοση του οποίου δημοσιεύθηκε τον περασμένο Οκτώβριο. Και επιτρέψτε μου επίσης να ευχαριστήσω τον εισηγητή κ. Garcia-Margallo y Marfil για την εξαίρετη εργασία του.
<P>
Ο εξαμηνιαίος πίνακας επιδόσεων έχει δύο σκοπούς: πρώτα από όλα, να παρουσιάσει μία εικόνα της τρέχουσας κατάστασης της ενιαίας αγοράς και, δεύτερον, να αξιολογήσει σε ποιό βαθμό τα κράτη μέλη, το Συμβούλιο, το Κοινοβούλιο και η Επιτροπή πληρούν τους στόχους που έχει θέσει, και στους οποίους έχουμε όλοι συμφωνήσει, το πρόγραμμα δράσης για την ενιαία αγορά. Είναι επομένως αυτός ο πίνακας επιδόσεων ένα εργαλείο διαχείρισης με ένα σαφώς καθορισμένο πολιτικό στόχο, την βελτίωση της λειτουργίας της ενιαίας αγοράς.
<P>
Δημοσιεύοντας αντικειμενικές πληροφορίες για τις επιδόσεις της ενιαίας αγοράς, μπορούμε να βοηθήσουμε στην αντιμετώπιση των εμποδίων που απομένουν, προκειμένου να ολοκληρωθεί πλήρως η αγορά. Ο αντίκτυπος του πίνακα επιδόσεων είναι περισσότερο ισχυρός όσον αφορά το έλλειμμα ενσωμάτωσης, δηλαδή το ποσοστό των οδηγιών που δεν έχουν ακόμη εφαρμοσθεί σε ένα ή σε περισσότερα κράτη μέλη. Σύμφωνα με τα τελευταία στοιχεία που παρουσιάστηκαν στο Συμβούλιο Εσωτερικής Αγοράς στις 7 Δεκεμβρίου, σήμερα μόνον το 13 % των οδηγιών δεν έχουν ακόμη εφαρμοσθεί σε ολόκληρη την «Ενωση, και αυτό πρέπει να συγκριθεί με το μεγάλο ποσοστό του 35 % που είχαμε πριν από ενάμισυ χρόνο, τον Ιούνιο 1997. Επί πλέον, η ενσωμάτωση της νομοθεσίας στα κράτη μέλη έχει βελτιωθεί σημαντικότατα. Το έλλειμμά τους σήμερα κυμαίνεται σε χαμηλά επίπεδα, από 0, 7 % στην Φινλανδία, την οποία ακολουθούν με μικρή διαφορά η Δανία, η Σουηδία, η Ισπανία και η Ολλανδία, και με ανώτατο ποσοστό 5, 5 % στην Πορτογαλία. Παρά την πρόοδο που πέτυχαν τα περισσότερα κράτη μέλη, είναι σαφές ότι μέχρι το τέλος του 1998 δεν θα έχουν εφαρμοσθεί όλες οι υπόλοιπες οδηγίες. Αυτή η καθυστέρηση πρέπει να καλυφθεί επειγόντως. Τα κράτη μέλη θα πρέπει να διατηρήσουν τον ρυθμό των τελευταίων εβδομάδων όσον αφορά την κοινοποίηση της εφαρμογής οδηγιών σε εθνικό επίπεδο. Εάν συμβεί αυτό, τότε μέχρι τα μέσα του επόμενου έτους, μέχρι τον επόμενο Ιούνιο, η ενιαία αγορά θα μπορέσει επί τέλους να υπερνικήσει αυτό το μεγάλο εμπόδιο και, προφανώς, να τεθεί σε πλήρη και σωστή λειτουργία. Η Ευρωπαοκή Επιτροπή θα συνεχίσει να παρακολουθεί από κοντά την κατάσταση αυτή με τον πίνακα επιδόσεων της ενιαίας αγοράς, παρά την επικείμενη λήξη του προγράμματος δράσης στο τέλος του έτους.
<P>
'Ενα επίσης θετικό στοιχείο είναι ότι υπάρχουν περαιτέρω νέες εξελίξεις όσον αφορά την εφαρμογή του προγράμματος δράσης για την ενιαία αγορά, τόσο στον νομοθετικό όσο και στον μη νομοθετικό τομέα. Θα ήθελα να τονίσω την πρόσφατη έκδοση από το Συμβούλιο του κανονισμού για την λειτουργία της ενιαίας αγοράς σε σχέση με την ελεύθερη κυκλοφορία εμπορευμάτων στα κράτη μέλη, καθώς επίσης και του κανονισμού που κωδικοποιεί τις διαδικασίες για τις κρατικές ενισχύσεις.
<P>
Επίσης, το Ευρωπαοκό Κοινοβούλιο εξέδωσε την δική του γνώμη για την Πράσινη Βίβλο για τα διπλώματα ευρεσιτεχνίας, καθιστώντας δυνατή την έκδοση στην συνέχεια μιας ανακοίνωσης της Επιτροπής πριν από το τέλος του έτος.
<P>
Το πρόγραμμα δράσης ζητούσε επίσης να καταβληθεί προσπάθεια για την αντιμετώπιση των αδυναμιών σε ορισμένους τομείς: τις δημόσιες συμβάσεις, την αμοιβαία αναγνώριση, τα ευρωπαοκά πρότυπα, την σήμανση συμμόρφωσης, τα διπλώματα ευρεσιτεχνίας, τα προοόντα δομικών κατασκευών, όπως επίσης τον εκσυγχρονισμό και την πιο συνεκτική εφαρμογή του φόρου προστιθέμενης αξίας και, ακόμη, την υλοποίηση του προγράμματος ΤΕΛΩΝΕΙΑ 2000 και τα μέτρα για την μεταρρύθμιση της διαμετακόμισης. «Οπως γνωρίζετε, πραγματοποιούνται πολλές εργασίες σε αυτούς τους τομείς. Σε ορισμένους μάλιστα εκδόθηκαν ήδη ανακοινώσεις που παρουσιάζουν περαιτέρω προγράμματα εργασιών για τα επόμενα χρόνια. Σε άλλους τομείς όμως, όπως είναι οι ψηφιακές υπογραφές, τα συγγραφικά δικαιώματα στην κοινωνία της πληροφορίας, οι κανόνες διαμονής των εργαζομένων και η πώληση χρηματοπιστωτικών υπηρεσιών εξ αποστάσεως, συνεχίζονται ακόμη οι συζητήσεις αυτές τόσο στο Συμβούλιο όσο και στο Κοινοβούλιο.
<P>
Αντίθετα, η αποτυχία του Συμβουλίου Κοινωνικών Υποθέσεων να καταλήξει σε συμφωνία σχετικά με το ζήτημα της συμμετοχής των εργαζομένων σημαίνει ότι πραγματοποιήθηκε ελάχιστη πρόοδος σχετικά με την προτεινόμενη οδηγία για το καταστατικό της ευρωπαοκής εταιρείας και για τις συναφείς προτάσεις στον τομέα του εταιρικού δικαίου.
<P>
Σημαντική πρόοδος επίσης έχει πραγματοποιηθεί στην βελτίωση των εργαλείων διαχείρισης και ανατροφοδότησης που επιδιώκουν την ενίσχυση της αποτελεσματικότητας των κανόνων της ενιαίας αγοράς. Και εδώ περιλαμβάνεται, για παράδειγμα, η επιτάχυνση των διαδικασιών παρεμβάσεων από την Επιτροπή, η δημιουργία κέντρων συντονισμού στα κράτη μέλη για να επιταχυνθεί η επίλυση των προβλημάτων, η δημιουργία σημείων επαφής για τις επιχειρήσεις και τους πολίτες στα κράτη μέλη και, επίσης, η έναρξη του διαλόγου με τις επιχειρήσεις και τους πολίτες. Θέλω να σας διαβεβαιώσω στο σημείο αυτό ότι αποδίδουμε πολύ μεγάλη σημασία στον διάλογο με τις επιχειρήσεις. Είναι μία δράση που θα ξεκινήσουμε από κοινού με τον συνάδελφό μου, τον κ. Monti, στις επόμενες μέρες. Ο στόχος μας είναι η ενίσχυση της πληροφόρησης των επιχειρήσεων σχετικά με την ενιαία αγορά, και ιδιαίτερα των μικρομεσαίων επιχειρήσεων που δεν έχουν πάντοτε όλες τις δυνατότητες για να πάρουν όλες τις απαραίτητες πληροφορίες. Είναι ένα σύστημα απολύτως φιλικό προς τον χρήστη, ένα σύστημα που θα βασίζεται στις απ'ευθείας επαφές μέσω του Internet και, επίσης, μέσω τηλεφώνου. Η πρώτη μάλιστα φάση της ανάπτυξης του συστήματος θα τεθεί σε λειτουργία σε λίγες μόνον μέρες, την επόμενη Δευτέρα, 21 Δεκεμβρίου. Ως διαλογικό σύστημα, θα παρέχει επίσης την δυνατότητα ανατροφοδότησης από τις επιχειρήσεις σχετικά με τα προβλήματα που αντιμετωπίζουν. Και αυτό πιστεύω ότι θα αποτελέσει πολύτιμη συμβολή στις προσπάθειές μας για την βελτίωση της λειτουργίας της ενιαίας αγοράς. Δεδομένου ότι στις περισσότερες, αλλά σε όχι όλες τις περιπτώσεις, έχει επιτευχθεί μία μεγάλη πρόοδος που επιδιώκαμε με το πρόγραμμα δράσης, κατά την άποψη της Επιτροπής, το πρόγραμμα δράσης μπορεί πλέον να θεωρηθεί ως απολύτως επιτυχημένο. Ο πίνακας επιδόσεων για την ενιαία αγορά θα συνεχίσει να παρακολουθεί την πρόοδο σχετικά με όλους τους στόχους που ακόμη δεν έχουν εκπληρωθεί.
<P>
Κυρίες και κύριοι, το πρόγραμμα δράσης για την ενιαία αγορά βρίσκεται τώρα στις τελευταίες ημέρες της εφαρμογής του. Μπορούμε δικαιολογημένα να υποστηρίξουμε ότι η ενιαία αγορά θα εισέλθει σε λίγες εβδομάδες στην εποχή του ενιαίου νομίσματος και σε πολύ καλύτερη κατάσταση από ό, τι ήταν πριν από 18 μήνες. Δεν υπάρχουν όμως περιθώρια εφησυχασμού. Η Ευρωπαοκή Επιτροπή θα συντάξει ένα έγγραφο συζήτησης τον Φεβρουάριο του 1999 για να επανεξετάσει την κατάσταση και να παρουσιάσει τις σκέψεις της σχετικά με την συνολική στρατηγική για την ενιαία αγορά. Η γνωμοδότηση που συζητήσαμε σήμερα περιλαμβάνει συγκεκριμένες προτάσεις για τον τρόπο αντιμετώπισης των μειονεκτημάτων της ενιαίας αγοράς, τις οποίες η Ευρωπαοκή Επιτροπή θα εξετάσει λεπτομερώς στους επόμενους μήνες. Είναι απαραίτητο όμως να διεξαχθούν και άλλες συζητήσεις, κατά τους επόμενους μήνες, με σκοπό την έγκαιρη υποβολή μιας οριστικής πρότασης προς έγκριση από το Ευρωπαοκό Συμβούλιο της Κολωνίας στο τέλος της γερμανικής Προεδρίας.
<P>
Κύριε Πρόεδρε, επιτρέψτε μου τώρα να εκφράσω τις καλύτερες ευχές μου σε σας προσωπικά, στις κυρίες και τους κυρίους βουλευτές, τους διερμηνείς, τους εργαζομένους στην Ευρωπαοκή Επιτροπή, το Συμβούλιο, και βεβαίως το Κοινοβούλιο, για τα καλύτερα δυνατά Χριστούγεννα, τα πιο ευτυχισμένα Χριστούγεννα. Εύχομαι βεβαίως επίσης να υποδεχθούμε όλοι με υγεία και χαρά τον καινούργιο χρόνο.

<SPEAKER ID=74 NAME="Πρόεδρος">
Ευχαριστώ πολύ, κύριε Παπουτσή. Επιτρέψτε μου επίσης να σας εκφράσω εκ μέρους του Σώματος τις θερμότατες ευχές μου όχι μόνο για τις γιορτές αλλά και για το νέο έτος και για τη συνεργασία που ελπίζουμε να συνεχίσουμε να έχουμε. Επομένως, χρόνια πολλά σε εσάς και την οικογένειά σας.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα)

<SPEAKER ID=75 LANGUAGE="DE" NAME="Rόbig">
Κύριε Πρόεδρε, θα ήθελα να εκφράσω ακόμα μία ευχή, σχετικά με την ενιαία αγορά και πιο συγκεκριμένα να καταπολεμάμε και στο μέλλον την απάτη και την εγκληματικότητα με την ίδια αποτελεσματικότητα που το κάνουμε και σήμερα δίνοντας το καλό παράδειγμα, μεριμνώντας για την ασφάλεια στο σπίτι της Ευρώπης. Σας ευχαριστώ, κύριε Πρόεδρε!

<SPEAKER ID=76 LANGUAGE="FR" NAME="Lulling">
Κύριε Πρόεδρε, ψήφισα υπέρ της έκθεσης σχετικά με τον πίνακα επιδόσεων της ενιαίας αγοράς, θα ήθελα όμως να κάνω μερικές διευκρινίσεις.
<P>
Έχουμε ακόμη να διανύσουμε μακρύ δρόμο για να φτάσουμε σε μία τέλεια ενιαία αγορά, δίχως στρέβλωση του ανταγωνισμού. Είναι απαράδεκτο, κατά την γνώμη μου, να μην εφαρμόζουν τα κράτη μέλη τις οδηγίες που εγκρίθηκαν και δεν συμφωνώ με τον κ. Berthu, ο οποίος εκτιμά ότι δεν χρειάζονται κυρώσεις. Πρέπει να υπάρχουν κυρώσεις για τα κράτη μέλη - συμπεριλαμβανομένου του δικού μου - που δεν εφαρμόζουν τις οδηγίες, γιατί αυτό επιφέρει στρεβλώσεις του ανταγωνισμού.
<P>
Όσον αφορά την στρέβλωση του ανταγωνισμού, θα ήθελα να μιλήσω για κάτι το οποίο, πραγματικά, δεν λειτουργεί στο εσωτερικό της ενιαίας αγοράς: πρόκειται για τα συμβόλαια αποκλειστικότητας που αφορούν την παράδοση ορισμένων αγαθών. Οι λιανοπωλητές της χώρας μου είναι θύματα αυτών των συμβολαίων. Είχα απευθύνει μία γραπτή ερώτηση...
<P>
(Ο Πρόεδρος καλεί την ομιλήτρια να ολοκληρώσει) Ένα λεπτό, κύριε Πρόεδρε, δείξτε λίγη ελαστικότητα, είναι πολύ σημαντικό!
<P>
Είχα απευθύνει μία γραπτή ερώτηση στην Επιτροπή. Ο κ. Van Miert, ο οποίος είναι Βέλγος, μου απάντησε ότι τα συμβόλαια αποκλειστικότητας, που επιβάλλουν στους λουξεμβούργιους λιανοπωλητές να περνούν από έναν βέλγο γενικό αντιπρόσωπο ο οποίος τους χρεώνει προμήθεια, είναι συμβατά με την ενιαία αγορά. Δεν μπορώ να το πιστέψω, γιατί ο λουξεμβούργιος λιανοπωλητής είναι εκτεθειμένος σε μία υψηλότερη τιμή από αυτήν που προσφέρεται στους καταναλωτές στις όμορες περιοχές. Αν αυτό δεν είναι στρέβλωση του ανταγωνισμού, δεν ξέρω τι είναι και επιμένω να διορθώσουμε αυτήν την κατάσταση αποτελεσματικά.
<P>
Κύριε Πρόεδρε, αν μου επιτρέπετε ακόμη λίγα λόγια για τη φορολογική εναρμόνιση, είμαι της γνώμης ότι δεν χρειάζεται μία εναρμόνιση με κάθε τρόπο και προς κάθε κατεύθυνση, γιατί στην ενιαία αγορά αρμόζει ένας υγιής φορολογικός ανταγωνισμός. Δείτε τι συμβαίνει στις Ηνωμένες Πολιτείες ή στην Ελβετία, όπου οι φόροι δεν είναι οι ίδιοι. Δεν θέλουμε μία εξομοιωτική εναρμόνιση· θέλουμε όμως έναν υγιή φορολογικό ανταγωνισμό στην ενιαία αγορά.
<P>
Κύριε Πρόεδρε, δεν θέλουμε μία εναρμόνιση του ΦΠΑ όπως με το ευρώ. Είναι αντικοινωνικό. Θέλησα να πω όλα αυτά γιατί ψήφισα υπέρ της έκθεσης. Καθώς όμως η έκθεση περιλαμβάνει αποσπάσματα που μπορούν να σας κάνουν να πιστέψετε ότι τάσσομαι υπέρ αυτής της εναρμόνισης, την οποία δεν θέλω, θέλησα να κάνω αυτές τις διευκρινίσεις.
<P>
Σας ευχαριστώ, κύριε Πρόεδρε, που ήσαστε τόσο ευγενικός μαζί μου. Σας εύχομαι, όπως και σε όλους τους συναδέλφους μου, το 1999 να είναι μία πολύ καλή χρονιά, που σίγουρα δεν θα δει τη φορολογική ενρμόνιση την οποία συστήνει ο κ. Deprez.

<SPEAKER ID=77 NAME="Wolf">
Η εν λόγω έκθεση καθιστά ένα πρόβλημα σαφές, χωρίς να υπεισέρχεται σε λεπτομέρειες: η πραγματοποίηση της ευρωπαϊκής ενιαίας αγοράς αποδείχτηκε ένα θέμα πολιτικής ρύθμισης πολύ πιο περίπλοκο από ό, τι προβλεπόταν στην αρχική σύλληψη, η οποία στηριζόταν κεντρικά στον μη πολιτικό δρόμο που θα ακολουθούσαν από μόνες τους οι απορρυθμισμένες δυνάμεις της αγοράς. Το πρόβλημα αυτό, απ' όσο είναι μέχρι σήμερα σαφές, δεν μπορεί να επιλυθεί χωρίς μία νέα αρχή, πολιτικής φύσεως, μέσω της οποίας θα μπορέσει να θεμελιωθεί μια επαρκής κοινωνικοπολιτική βασική συναίνεση των κρατών μελών της ΕΕ και ένα λειτουργικό κοινοτικό πλαίσίο ρύθμισης. Αυτό κατέστη δυνατό στην ΕΕ μετά την κυβερνητική αλλαγή στην Γερμανία. Μένει μόνο να αδράξουμε αυτή τη ευκαιρία και να μην αναλωθούμε αντιπαραθέσεις με βραχυπρόθεσμα κίνητρα!
<P>
Η έκθεση του συναδέλφου Garcνa-Margallo y Marfil δυστυχώς χαρακτηρίζεται από μία τεχνοκρατική προοπτική περιορισμού της ζημίας, καθώς και από ακραίες ως προς την αγορά αυταπάτες σχετικά με την «αυτοδημιουργία» της ενιαίας αγοράς, για να μπορεί να αντιμετωπίσει αυτή την κεντρικής σημασίας πολιτική ευκαιρία. Αυτό με θλίβει. Δεν περιέχει βέβαια τίποτα το πραγματικά εσφαλμένο. Για το λόγο αυτό, η Ομάδα μου θα απέχει της ψηφοφορίας.

<SPEAKER ID=78 NAME="Πρόεδρος">
Κυρίες και κύριοι, το Κοινοβούλιο εξήντλησε την ημερήσια διάταξη.

<CHAPTER ID=6>
Διακοπή της συνόδου
<SPEAKER ID=79 NAME="Πρόεδρος">
Κυρίες και κύριοι, αυτή είναι πράγματι η τελευταία σύνοδος του χρόνου και επίσης η σημερινή είναι η τελευταία μέρα αυτής της περιόδου συνόδου.
<P>
Επομένως, είναι δίκαιο να πούμε πως πέρα από κάθε δυσκολία επωφεληθήκαμε από αυτόν τον χρόνο, γιατί πιστεύουμε πως γνωρίζουμε προς τα πού φυσάει ο άνεμος, και πως με υπομονή, σαν πραγματικοί τεχνίτες, δουλέψαμε κάθε μέρα και πιστεύω πως γενικά μπορούμε να νοιώθουμε ικανοποιημένοι.
<P>
Πρέπει επίσης να πούμε πως αυτή η εβδομάδα, κυρίες και κύριοι, υπήρξε μια εβδομάδα έντονης εργασίας και μεγάλων ευθυνών. Έντονη εργασία τόσο για εσάς, κυρίες και κύριοι, όσο και για τους συνεργάτες μας.
<P>
Στο τέλος αυτής της εβδομάδας, όταν όλοι μιλάνε για την ειρήνη, δυστυχώς θα πρέπει να σκεφτόμαστε αυτήν την ειρήνη ως μια ευχή παρά ως μια πραγματικότητα. Μια ευχή που θέλουμε να προωθήσουμε, όπως επίσης επιθυμούμε να προωθήσουμε τον πλήρη σεβασμό των ανθρωπίνων δικαιωμάτων, και από αυτήν την άποψη αυτή η εβδομάδα υπήρξε πολύ σημαντική, και να απαιτήσουμε, όπως είπε ο Πρόεδρός μας, την ελευθερία όλων των πολιτικών κρατουμένων που ειρηνικά υπερασπίζονται τις ιδέες τους.
<P>
Πιστεύω πως αυτές ήταν κάποιες δηλώσεις όχι για να κλείσουμε τον χρόνο, αλλά για να αρχίσουμε τις εργασίες για τον επόμενο.
<P>
Κυρίες και κύριοι, επιτρέψτε μου σήμερα, όπως με τόση έμφαση κάνω κάθε Παρασκευή στο Στρασβούργο, να εκφράσω τις ευχαριστίες μας σε όλους τους συνεργάτες μας. Και επιτρέψτε μου να τους ευχαριστήσω ονομαστικά: πρώτον, τους κλητήρες, τους τόσο διακριτικούς και φιλικούς κλητήρες μας, η τόσο αποτελεσματική παρουσία των οποίων ούτε καν γίνεται αισθητή. Τους διερμηνείς μας, τις φιλικές φωνές που μας είναι τόσο γνωστές. Πολλές φορές δεν μπορούμε να τις συνδυάσουμε με ένα πρόσωπο, αλλά αναγνωρίζουμε αυτές τις φιλικές φωνές που τόσο μας βοηθούν. Τους μεταφραστές, που τόσες φορές έχουμε καλέσει να μας συνδράμουν, και επίσης, κυρίες και κύριοι, εκείνους που κάθε μέρα καταρτίζουν το Arc-en-ciel , καθώς και εκείνους που καταρτίζουν με αυστηρότητα και αποτελεσματικότητα τα πρακτικά της κάθε συνεδρίασης.
<P>
Και άφησα τελευταίους, κυρίες και κύριοι, τους υπαλλήλους που μας παρέχουν τις υπηρεσίες τους στις συνεδριάσεις, αυτούς τους υπαλλήλους των οποίων ηγείται ο κ. Rψmer, και για τους οποίους έχω πει τόσες φορές πως προλαμβάνουν τα τόσα λάθη που χωρίς αυτούς θα κάναμε.
<P>
Αλλά, κυρίες και κύριες, αυτή η σύνοδος έχει άλλο χαρακτήρα, που δεν σας διαφεύγει. Πρόκειται για την τελευταία σύνοδο των Χριστουγέννων και της Πρωτοχρονιάς αυτής της κοινοβουλευτικής περιόδου, και αυτοί οι υπάλληλοι αντιπροσωπεύουν επίσης μια κάποια συνέχεια στο μέλλον. Την πολιτική συνέχεια στο Κοινοβούλιο την αντιπροσωπεύουν εκείνοι που θα συνεχίσουν να βρίσκονται στο Κοινοβούλιο αλλά και αυτοί που θα έρθουν. Ωστόσο, τη συνέχεια στην καθημερινή εργασία την αντιπροσωπεύουν αυτοί οι εργαζόμενοι, η παρουσία των οποίων δίνει μια κάποια ηρεμία σε όσους από εμάς θα φύγουν από το Κοινοβούλιο ότι υπάρχει μία κληρονομιά. Επομένως, θα ήθελα να τους εκφράσω τις ιδιαίτερες ευχαριστίες μου.
<P>
Και σε εσάς, κυρίες και κύριοι, πρέπει να σας πω πως όπου και αν βρίσκομαι τα επόμενα Χριστούγεννα θα σας θυμάμαι. Όταν κλείνω τα μάτια θυμάμαι τις φυσιογνωμίες όλων σας. Δεν είναι και μεγάλο κατόρθωμα γιατί δεν είστε και πολλοί. Αλλά θυμάμαι τις φυσιογνωμίες όλων σας. Να γνωρίζετε πως σίγουρα θα σας θυμάμαι και πως σήμερα σας εκφράζω για ακόμη μια φορά τις ευχαριστίες μου για τη συνεργασία σας όταν είμαι Πρόεδρος, και αυτό καθιστά ευκολότερο τα πράγματα. Αλλά, κυρίες και κύριοι, θέλω επίσης να σας ευχηθώ κάθε ευτυχία για τις γιορτές, για το μέλλον, και να σας πω πως νοιώθω φίλος όλων σας.
<P>
Bones festes i feliη any nou (καλές γιορτές και ευτυχισμένο το νέο έτος στην καταλανική) , όπως λένε στη μικρή μου πατρίδα. Κυρίες και κύριοι, καλές γιορτές και ευτυχισμένο το νέο έτος.
<P>
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 11.30)

